
***===== الجزء الأول =====***



اليوم : الجمعة
الوقت : الساعة11.45 صباحاً
المكان : في بيت أبو سلطان
" غرفة موزة "


في زمانك محد" يشيل همك " لا أخوك لا رفيقك لا صديقك
ما تهم اللي يهمك! في زمانك لو بغيت تعيش صح ...
صل فرضك .. 
واقبض أرضك ..
وحب اللي يحبك ..
خلك قنوع ..
خلك صبور ..
خلك حريص ..
لا تسال اللى عن ما سأل عنك ..
وهذي " نصيحه مني " ..... .

الحين بتقولون شووو سالفتها هالبنت ؟؟!! أنا بخبركم عن نفسي أنا موزة وعمري 19 سنة وأدرس في الجامعة " هندسة معمارية " وخذيت التخصص بالقوة بعد طلعت الروح أبوية ماكان معترض بس أخوية سلطان معترض عن فكرة التخصص لأنه يفكر وين بشتغل بعدين لأن التخصص تخصص شباب على قولته ومنقود البنت تدخل هذي التخصصات بعد أقناعه وافق إني أدش التخصص .. بس الصراحه الهندسة يبالها ..

أما على المقولة اللي قلتها قبل ما أبدأ حديثي معاكم .. هذي الكلمات أثرت فيني وايد كلمات معبرة ومقنعة في نفس الوقت .. مثل ماتشوفون عايشين في زمان ماأعرف كيف أوصفه لكم بس الأفضل أن يكون " كلن بحاله " أنا ماأعرف أشفيني أتفلسف عليكم من صباح الله خير ..

شليت المدخن بإيدي وسرت حجرة أخوية سلطان ودشيت بدون ما أدق الباب الباب كان شوي مفتوح دشيت وحصلت سلطان يالس يعدل غترته لأنه بروح يصلي الجمعة
موزة : السلام عليييييييييكم
سلطان لف صوبي ورد يطالع شكله في المنظره : وعليييييكم السلام
موزة : تبا دخون ولا لاه
سلطان : خلي المدخن وسيري برايج إذا عندج شغله

خليت المدخن على التسريحه " التواليت " وطلعت وسكرت الباب ورايه

رديت حجرتيه ولبست شيلتيه وتعطرت وبندت الليت ونزلت تحت وإلا باب الصاله ينفتح وتدخل من خلود أختيه وأنا نازله من الدري
موزة : هلااااااااااااا والله
خلود : أهلين أشحالج
تقربت منها وتخاشمت وياها : الحمدلله انت اشحالج
خلود : الحمدلله
تتصدد خلود يمين ويسار : وينهم أهل البيت
موزة : اشدراني اضني امايه في المطبخ وحمد وخالد ماتشوفينهم منسدحين على التلفزيون
تلف خلود الجهة الثانية وتشوف خالد وحمد منسدحين على التلفزيون ومندمجين وترد صوبي
خلود : ليششش خوانج مايسلمون
موزة : ههههههههه تراهم اخوانج بعد لاتنسين
خلود : خالد حمد ليش ماتسلمون
يرد عليها حمد ويأشر بإيده : بعدين بعدين بسلم خليه يخلص المسلسل
خلود : أعوذ بالله كل ماادش البيت ماشيء غير هالمسلسل في التلفزيون 24 ساعه اطالعونه
موزة : صار ادمان عليه مية مرة يشوفون الحلقة ولا بعد يندمجون مع الحلقه يقول اول مرة يشوفونها ههههههههه حتى ابويه صار يطالعهم


اليوم : الجمعة
الوقت : الساعة11.50 صباحاً
المكان : في بيت أبو سلطان " غرفة سلطان "


الحين يا الدور عليه أنا " الله يسلمكم " سلطان وعمري حالياً 24 سنة وأشتغل في بوظبي بس مشكلتي أني ما أحب أيسل في بوظبي بروحي لذلك فضلت أني أخذ لي درب من بوظبي للعين على الأقل أكون مرتاح هنيه بين أهلي .. صح أن الدرب طويل نوعاً ما بس شو أسوي حاولت أحول دوامي العين بس ماشيء فايدة ميبسين روسهم فيني .. لا والمشكلة بأن ربعي كلهم في العين دواماتهم لو حد منهم ويايه في بوظبي جان أنحلت المشكلة بناخذنا شقة وبنبات هناك ؟؟!! .. فأنا عن نفسي ما أقدر أعيش في بيت بروحي بدون أهلي أو أي حد يونسني

شليت المدخن في إيدي وقربته مني وبحركة سريعة تدخنت ورجعت المدخن لمكانه ورفعت إيدي أشوف الساعة .. خيبه تأخرت عن الصلاة شليت تلفوني وخليته في الجرج وخليت بوكي في مخبايه وطلعت من حجرتيه
وأنا نازل شفت البشكارة شاله ملابس بتوديهن الحجرة فقلت لها طلعي المدخن من الحجرة

شفت أختيه " خلود " تسلم على أمايه الظاهر أنها توها يايه وشفت موزة يالسه تعقم كندوة خالد " 4 سنوات " وحمد " 8 سنوات " يطالع التلفزيون

سلطان : السلام عليكم
خلود : وعليكم السلام هلا سلطان اشحالك
تقربت من خلود " وايهتها " : بخير ربي يعافيج أنت أشحالج
خلود : الحمد لله
سلطان : قرب عبدالله
خلود : لا لا نزلني وسار المسيد يصلي
سلطان : اهااااا انزين بسير بيت يدوه يتغدنا ويانا
خلود : لا بتغدا ويا أهله
سلطان : خلاص عيل
لفيت صوب خالد وأشرت له بيدي عشان إيي صوبي لأن تأخرنا عن خطبة الجمعة
أم سلطان : يالله حمد قوم بسك من التلفزيون
سلطان : أمايه أبويه وين
أم سلطان : أبوك خطف عليه عمك أبو سعيد وساروا رباعه المسيد وبعدين بسيرون بيت يدتك وانت من تخلص الصلاة خطف علينا عشان نسير عندهم
سلطان : مافيني أرد البيت أنا بصلي بالمسيد اللي عدال بيت قوم يدوه أنتن يالله قومن الحين بخطفكن على دربي
أم سلطان لفت صوب موزة : موزة عيل قولي للبشكارة تخلي الغدا في السيارة وزقري أختج لطيفة " عمرها 14 سنة " من فوق
موزة : إن شالله أماية
سلطان : هاتي تلفوني بتلقينه في الجرج .. بخليه في جراجة السيارة



اليوم : الجمعة
الوقت : الساعة 12.3 صباحاً
المكان : في بيت أبو سلطان
" خلود "
أنا أختهم بس مش الكبيرة سلطان أكبر عني بسنة وأنا متزوجه ولد عمي
" عبدالله وعمره 26 سنة " عاد سالفتيه ويا عبدالله سالفة الله يسلمكم في ليلة عرسي " المشؤوم " أستوت ضرابة عشان سالفه التصوير بالتلفونات في العرس لأن خالات عبدالله كانت كل وحده ماسكه تلفونها وتصور ووصلت لأبويه وعمي وأخترب العرس ومن ذاك اليوم وأم عبدالله حالفة ما أطيح بيت أهليه ولا بيت يدوه اللي هيه " عمتها " أم ريلها .. وعمي اللي هو " أبو عبدالله " شوره بيد حرمته هيه تفصل وهو يلبس ماعنده أي مانع .. وبعد ماكملت مع ريلي سنة أنجلبت حياتي فوق تحت عمتيه تعاملني أسوأ معاملة وايد تظلمني وأنا حليلي على نياتي ما أرمس ولا أشتكي .. وعبدالله يعرف بكل اللي تسويه أمه فيني ومع هذا ساكت مايقدر يواجها .. ومع هذا كله أنا متحمله عذابي بس عشان خاطر ريلي اللي مقدرني ومامخلني أحتاج لأي شيء ؟؟
بس شو أقول غير إني : " تعلمت أزيف ضحكتي والقلوب أسرار على إني بخير بعين من يجهل أحزاني " 

يوم سألني سلطان عن عبدالله أنه بتغدا ويانا في بيت يدوه ولا لاه حزت في خاطريه ليش ريلي مايسلم على عمومته ولا أهلي أنزين أمه حالفة ما أطب البيت هو شو يخصة بحلفتها بس لأن عبدالله يخاف أمه تزعل عليه ولو زعلت ماأدري شو ممكن يستوي ؟؟!!



اليوم : الجمعة
الوقت : الساعة 12.5 صباحاً
المكان : في بيت أبو سعيد
" راشد "
" الله يسلمكم " أنا راشد وعمري 22 سنة وأخواني سالم وخلفان " أبو سلطان " ومحمد " أبو سعيد " ومبارك " أبو عبدالله " وماعندي خوات ،، أدرس في كلية الشرطة

كنت طالع من البيت وماسك تلفوني بيدي يالس أدق على سيف ولد أخويه مبارك ومايرد .. لا والمشكلة أخويه سالم في السيارة يترياني أنسير نصلي صلاة الجمعة وأنا متعود كل جمعة سيف يخطف علية ونسير نصلي رباعه ونرد نتغدا في بيتنا بس اليوم ما أدري شو سالفتة هالريال ما يرد على تلفونه .. ركبت السيارة ولا حتى عبرة أخويه اللي من ساعة يترياني في ظربة الشمس
سالم : أنت أبد مافيك مذهب ياخي قول أخويه الكبير فضيحه من ساعة يترياني في الشمس
راشد خليت تلفوني على طرف ولفيت صوب سالم : السموحه بس تدري سيارتي في الكراج وسيف مايرد على تلفونه
سالم : وأنا شو ذنبي اترياك ساعة للين ماتلبس حشا لو بعدك حرمة مايلست هالكثر
راشد : أنت تدري أني ثجيل في رقادي شو أسوي
سالم سكت ومارد على كلامي وشغل سيارته وتوه بريوس السيارة إلا بسيارة سلطان توقف ورا سيارته ونزنا كلنا نسلم على سلطان وحرمة أخويه
تقرب سالم قبلي وسلم على سلطان وسار صوب حرمة أخوية وبناتها وتقربت من سلطان وبعد السلامات والكلام الفاضي ركب سلطان ويانا في السيارة وأخوه حمد وخالد وبنات أخويه وأمهن دخلن البيت




اليوم : الجمعة
الوقت : الساعة 12.55 الظهر
المكان : في بيت أبو سعيد
" شمة "

أنا شمة وعمري " 18 سنة " أولى جامعة .. وعندي أخو أكبر مني واللي هو سعيد وعمره 21 سنة ونورة وعمرها 13 سنه ..

بعد ماصلينا أنا وموزة بنت عمي سرنا المطبخ ننقل الغدا لغرفة الطعام الرئيسية اللي صوب الميلس ..

موزة : أقول سيف بتغدا عندكم
شمة : لييييش تسألين؟؟!!
موزة : وياراسج لاتفهميني غلط ؟؟!!
شمة : ماأدري مايانا اليوم
موزة : أووووووووووف
شمة : أشفيج ؟؟!!
موزة : مافيني شيء بس هذا الولد ماأحبه
شمة : حرااااام عليج والله أنه فنان وغير عن كل أخوانه حتى إنه أحسن عن عبدالله ريل خلود بواااااايد
موزة : مايهمني بس تعرفين عاداتنا وتقاليدنا عيب الوحده تطلع جدام عيال عمها
شمة : عااادي حبيبتي أنا أطلع عيل جدامه وأنت اطلعين جدام سعيد
موزة : أنت متعوده على سيف لأنه أربع وعشرين ساعة عندكم في البيت ومرات يبات عندكم ،،أما سعيد فتعرفين أنه متربين ويا بعض من كنا صغار وسعيد مثل أخويه والكل يدري أنه مستحيل يكون بينا غير الأخوه
شمة : هههههههه عادي حبيبتي يستوي ريلج في المستقبل
موزة : لا مايجوز كيف يستوي ريلي ونحن مثل الأخوان
شمة : كيف أخوان بالله عليج لا راضعين ويا بعض ولاشيء
موزة : لاتحاولين تجذبين على عمرج وأنا مافكر أخذ حد من أهلي وخاصة عيال العم على قولتهم " روح بعيد وتعال سالم "

" احم احم احم "
كلنا لفينا ورانا ياترى منو صاحب الصوت ؟؟!!
موزة : الله ياخذك طيحت قلبي فقت ويهك
راشد : فقت ويهج أنت !! شو يالسات تقولن جني سمعت كلمة بالغلط ؟؟!!
شمة أطالع موزة ؟؟!!!
شمة : شو قلنا ماقلنا شيء أنسوالف عن الجامعة
رادش : امممم الجامعة ؟؟ شو ياب طاري " روح بعيد وتعال سالم "
موزة : مشكلة عندنا في الجامعة عشان الإمتحان
راشد : اهاااا عشان الإمتحان أنزين يالله يالله طلعن برع سيف واقف برع بدش داخل
شمة من سمعت إسم سيف لفت صوب موزة ؟؟!!
موزة تغشت بشيلتها ومشت بكل هدوء وطلعت ولحقتها شمة
موزة خطفت جدام سيف : السلام عليكم
سيف : وعليكم السلام
شمة : قرب قرب سيف البيت بيتك



اليوم : الجمعة
الوقت : الساعة 12.55 صباحاً
المكان : في بيت أبو سعيد
" خلود "

رفعت إيدي بعد ماخلصت من صلاتي ودعيت ربي :
(اللهم أنت السلام ومنك السلام تباركت يا ذا الجلال والإكرام .. )
( يالله يا مستجيب لدعوة الداعي .. يا الواحد الذي جميع الخلق
يرجونه.. . أرجيك وأدعيك وأنا ساجدة وقائمة .. تحفظ لي زوج وتجعله راضي علي وحببني في قلبه كما حببته لي في قلبي يارب العالمين .. )
لفيت السجادة وخليتها على الكرسي وعقيت شيلة الصلاة ولبست شيلتي .. وطلعت من حجرة يدوه وسرت عندهم في الصالة
أم سعيد : خلود تعال تغدي
خلود لفيت على يالسين اللي هم " أم سعيد وأماية ويدوه ولطيفة يالسه تقرأ الجريدة وعدالها نورة تسولف مع خالد .. وشمة وموزة يالسات يتغدن "
أم سلطان : خلود فديتج أشفيج
خلود : لا لا أمايه مافيني شيء
تقربت منهم ويلست عدال يدوه . يدوه خلت إيدها على راسي ومستحته وقالت : الله يوفقج يابنتي ويرزقج العيال
أم سلطان : ان شاء الله
من يابت يدوه طاري العيال تجمع كل الدم في ويهي وحسيت جسمي حار تذكرت كل اللي صار فيني بسبة العيال ؟؟؟
حاولت أبين أني طبيعية مافيني أي شيء ؟؟!!
حاوت أتصنع الضحكه مع أنها طالعه مب من الخاطر ؟؟
حسيت قلبي يعورني وجسمي يرتجف وقلبي يدق بقو وبصوت عالي حتى شكيت أن يدوه تسمع دقات قلبي من كثر ماهو يدق ؟؟
حاولت أبلع شيء من الأكل بس مب قادره أبلعه أحسه يوقف ولايطيع ينزل .. صبيت لي كوب عصير وقمت
أم سعيد : خلود ماتغديتي
خلود : شبعانه إلا الساعه 11 متريقه والحين ماأشتهي شيء
شليت عمري وسرت يلست على طرف في الصالة لأني إذا سرت داخل خفت يشكون فيني ويقولون البنت شيء فيها ؟؟!!

اليوم : الجمعة
الوقت : الساعة 1.25 الظهر
المكان : في بيت أبو سعيد
" موزة "

من دخلت خلود الصالة وأنا حاسة أنها فيها شيء ؟؟!!
ومن يابت أمايه طاري العيال ويها أعتفس ؟؟
ياربي أشفيها هالبنت وايد أحسها مضايجه
وشاله هموم الدنيا كلها على راسها ..
أوهووووو أنا بروحي مصيبتي أكبر مني ؟؟
الحين عمي راشد شو بقول عني ؟؟!!
بقول البنت مب مأدبة وتطري الرياييل ومافيها سنع وأبوها ماعرف يربيها ؟؟ لااااا أبويه مربيني ومربي أخواني أحسن تربية وماقصر في تربيتنا بس هاي شمة اللي فتحت السالفة وخبصت من عندها هي شو عليها عمي راشد عاذرنها أما أنا شووو بقول عني ؟؟!!
لازم أتأكد إذا سمع السالفة ولا لاه ؟؟!!
بس كيف أسأله قوية الصراحه ؟؟
اشحلاتني وأنا أسأله بقول هالبنت مرة عينها قوية وماتستحي على ويها ؟؟ أوووف أنا ماأحب حد يرمس عني وفي تربيتي أو حد يفهم قصدي غلط ؟؟

كنت سرحانه في عالم مشكلتي ماحسيت إلا بشمة تقرصني عشان نقوم داخل لأن عمي راشد وسيف بدخلون الصالة .. لأن سيف بسلم على يدوه ماشافها اليوم ؟؟ قمت من مكاني وسرنا صوب المطبخ التحضيري عشان نغسل إيدينا ..
شمة : موزة أشفيج
موزة : شمة الله يخليج سكتي عني الحين مافيني حد يسمعني إذا رمست بعدين بتفاهم وياج باللي صار

شمة سكتت عني غسلت إيدينها وسارت صوب الثلاجه تشرب ماي أما أنا شفت خلود داشه لمطبخ شاله الكوبات بتغسلهن فأستغليت الفرصة
عشان أسألها أشفيها ؟؟!!
وشو اللي غيرها فجأة !!

[COLOR="Red"][CENTER 

***===== الجزء الثاني =====***


ما فائدة القلم .. إذا لم يفتح فكرا .. أو يضمد جرحا .. أو يمسح دمعا .. او يطهر قلبا .. أو يكشف زيفا .. أو يبني صرحا يسعد الإنسان في ضلاله...!



اليوم : الجمعة 
الوقت : الساعة 1.30 الظهر 
المكان : في بيت أبو سعيد
" خلود "

كنت شاله الغسول في ايدي .. الصراحه كنت أريد أي شيء بس عشان أتهرب منهم فقلت بغير الغسول عشان ارتاح من نظرتهم ماادري ليييش كنت أحس إن الكل يطالعني مع اني أشوف محد يشوفني الكل كان مشغول عني بشي .. 
في هذي اللحظه شفت موزة تتقرب مني ما أدري شوو ياني حسيت حرارتي ارتفعت ؟؟!!
موزة : خلود
خلود : نعم
موزة : امممممم اقوول اشفيج
خلود : مافيني شيء عااادي 
موزة : ماادري ليييش حسيت انج مضيجه من شوي
خلود : هاا لااا عاديه مافيني شيء بس شوي مصدعه
موزة : مصدعه ؟؟ زين زين خلااص تبين بندول عشان الصداع
خلود : لالا مااريد 
لفيت صوب شمه ورديت صوب خلود " موزة " : خلود اشفيج رمسي 
خلود لفت ويها صوب المغسله : مافيني شيء انت اشفيج 
موزة : انا اشفيني ..؟؟
خلود : موزة فكيني من صدعتج قلت لج راسي يعورني
موزة : خلاص على راحتج 

شليت الغسول ورديت الصاله عندهم .. ويلست عدال عمي راشد .. اللي صدعنا بسوالفه وغشمرته ..!!




اليوم : الجمعة 
الوقت : الساعة 1.40 الظهر 
المكان : في بيت أبو سعيد
" موزة "

الصراحه انا شاكه بأن خلود فيها شيء احس انها مضيجه وهموم الدنيا كلها على راسها بس كيف اعرف هاي عنيده وراسها يابس مابتقول اللي بخاطرها بكل سهوله بس ماعليه لازم اتوصل لأي شيء أكشف سرها هالبنت
كانت يالسه سرحانه أفكر بمشكلة أختي وأدور شوو السبب اللي محطمنها بهذي الطريقة ماحسيت بعمي سالم وهو يدش المطبخ ويلس على الكرسي اللي عدالي ..
سالم : حووووووووو
موزة : عمي من متى وانت هنيه
سالم: يمكن من دقيقة دقيقتين ما اعرف بالضبط
موزة : اهاااا غريبة لييش مارقدت أحيدك لازم بعد الغدا ترقد للين صلاة العصر
سالم : عاد اليوم قمت الساعه 10 فما فيني رقاد الحين
موزة : زين والله احسن لك واخبااارك بعد 
سالم : اخباري من اخبارج
موزة : ياحيك يا العم
سالم : اقووول موزة 
موزة : خير 
سالم : اباااج بمهمة 
موزة : افاااا عليك آمرني بس أنت
سالم : تسلمين يابنت اخويه ،، الله يسلمج عندي خرايط عشان تصميم بيت واحد فقلت اباج تساعديني بتصميم شو رايج
موزة : مستعده افااا عليك 
سالم : خلاص عيل تعالي معايه براويج الخرايط 
موزة : خلاص سير وانا بلحقك بعد 5 دقايق
سالم : خلاص لاتبطين

راح عمي وأنا بعدني مب مصدقة إن عمي يريد مساعدتي لا بعد بشو بالتصميم يعني هندسه هاي بتكون أول معركه أخوضها في الهندسه لازم ماخيب ظن عمي فيني 
سرت بسرعة وأنا ريولي خاطرها اطيرني فوق من الفرحة والوناسه 



اليوم : الجمعة 
الوقت : الساعة 2.5 الظهر 
المكان : في بيت أبو سعيد
" سعيد "

كنت يالس على الكمبيوتر من ساعة تقريبا .. أدش موقع واطلع من موقع هالنت فضيع مافيه شيء يونسني كله ممل أخبار وخرابيط وأعلانات .. فدشيت موقع من المواقع فشفت فيه محطة للصور فدشيت أشوف الصور مع إنها كانت صور عاديه ما تهمني بشيء قلت خلني أتسلى فيهن وجلست انزل صور من جميع أنواع السيايير على جهاز كمبيوتريه .. بعد ما نزلت الصور دشيت موضوع في إحدى المنتديات يتكلم عن حياة الزوجين في مشوار حياتهم .. فكل ما أقرأ كلمة من هذا الموضوع كنت أحس بشعور غريب شيء يجذبني لداخلي .. جلست اقرأ الموضوع أكثر من مرة حتى من كثر ما قريته حفظت كل كلمة فيه .. الصراحة الموضوع يتكلم عن كيف المرأة تعامل زوجها وكيف هو يعاملها .. يمكن الموضوع غريب بس أنا فسرت كل كلمة فيه بطريقتي الخاصة وبعقلي .. 

نحن البشر صرنا على الأرض أغراب ما عاد يربطنا عليها انتسابي يوم نسينا أصلنا طين وتراب لا ما حسبنا للطبيعة حسابي نبني خراب ونهدم أخلاق و آداب نركض ورا الأوهام وهي سراب ..



حياتي فعلاً كانت جذيه ما يهمني شيء غير وناستي وسعادتي ما كنت اهتم بحد غير حريتي واستقلالي .. حياتي كلها كمبيوتر وخراب وبنات وطلعات وسناتر .. كنت أربع ورا الموضة وكل شيء جديد .. كنت أسوي المستحيل عشان الناس أطالعني شووو أسوى .. ما كنت أخاف فعلا ما أخاف من أي حد حتى أهلي ما اعمل لهم أي حساب ..


بعد دقايق صاح تلفوني شليته وشفت الرقم مسجل باسم " الخبله " ضحكت من الخاطر وسكرت الخط في ويها وأغلقت تلفوني لأني تعبان وأريد ارقد .. طفيت جهاز الكمبيوتر وانسدحت على الشبريه .. وأفكر بحل حق هالخبله ؟؟!!
هالبنت شفتها في دبي من سنتين ما ادري ليييش في البداية جذبتني يمكن بطريقه مشيتها ولبسها اللي يكشف عن جسمها وتخطيطه من كثر ما هو راص عليها ولا ريحه عطرها وطريقه مكياجها وقوتها وشجاعتها .. في ذلك اليوم شفتها تمشي بمشيتها الكل يصد صوبها هيه كانت فرحانه بأن الكل يشوفها ماتعرف إنها كانت تجذبهم بصوت نعالها اللي شالة السوق بصوته .. فحبيت أكسر خشمها وكبريائها بطريقتي الخاصة .. فجلست ألحقها من مكان لمكان في السوق حتى أني عرفت بيتهم فجلست على هالحالة لمدة يومين أحاول اجذبها صوبي أخليها تعرف أني كنت أراقبها من يومين فعطيتها رقمي ورمستها بالتلفون كانت يوميا تتصل فيني أكثر من مرة وغير المسجات اللي اطرشهن في البداية كنت فرحان فيها يمكن لأني كنت بأول مراهقتي كان عمري في وقتها " 19 سنه " وكنت مجذب عليها وقلت لها عمري 22 سنه لأن عمرها كان 21 سنه فما حبيت أكون أصغر منها .. استمرت علاقتي فيها للين هذا اليوم شفتها يمكن 5 مرات في دبي بعد سابق موعد معاها .. أما الحين أريد أبعدها عني بطريقه أخليها ذليلة وتعرف منو أكون ومنو تكون هيه وإني مستحيل أخذ وحده من هالأشكال .. من كثر ما أفكر بهذا الموضوع ماحسيت بعمري إلا وأنا سابع نومه ..



اليوم : الجمعة 
الوقت : الساعة 2.30 الظهر 
المكان : في إحدى شوارع العين 
" عبدالله "

أنا عايش مع همي وهمي صعب تفسيــــــــره حياتي بالألم تبدأ وهذا أول المشــــــــــــــوار أنا صوره من الماضي وأنا حاضر بلا ديــره وأنا طيف مضى وقته وأصبح للزمن تذكـار وأنا جرح صعب يبرى وكسر صعب تجبيره وجودي والألم واحد بدنيا كلها أســـــــــرار وأنا ورده بدت تذبل وضعها كيف تصويره تخيلها سحابة صيف بخيله حتى بالأمطــار

من ساعه كنت يالس على الغدا مع أهلي وأمايه الله يهديها كل شوي تفرني بكلامها اللي يجرح القلب كله تقول لي حرمتك حرمتك ؟؟ 
فقمت منالغدا مطلعت من البيت عساني ارتاح شوي من التفكير ..
الله يهديها أمايه هيه اللي كانت مصره أخذ خلود والحين شوو اللي غيرها عليها .. خلود ظالمنها ويايه وايد الصراحة وايد عليها متحمله كل اللي يصير صح اني مقصر فيها بس مع هذا احبها هاي زوجتي .. يمكن أكون قاسي معاها في بعض الأحيان بس هذا مايجبر أنى ما احبها .. كنت اقسا عليها بسبب تصرفات أمايه اللي تخلي الواحد يشك حتى بنفسه .. ياربي شوو اسوي كيف أحل هالمشكله اللي يوم عن يوم أشوفها أصعب عن اليوم اللي قبله وكل يوم أكتشف إني صغير جدام الكل .. حتى والله أنى مستحي أشوف أهلي أشوف حرمتي وإخوانها .. 


ماحسيت بعمري إلا أنا موقف على طرف الشارع وأشل تلفوني واطرش مسج حق خلود اللي أحس إنها زعلانه عليه من تصرفاتي وتصرفات أهلي معاها وكتبت بالمسج : 
(بنيت لك بالقلب قصر من الماس ما ينهدم لو حاولوا يهدمونه )
صح انه مسج صغير بس على عسى انه أطيب خاطرها مني .. 
وقفت في مكاني اتريا جواب منها ؟؟!! 
كنت أحسب الدقايق والثواني عشان ترد عليه بس للأسف ماردت عليه ؟؟ فشكيت إنها زعلانه عليه ؟؟!!
فدقيت لها تلفون بس للأسف بعد ماترد على التلفون ؟؟ 



اليوم : الجمعة 
الوقت : الساعة 3.15 الظهر 
المكان : في ميلس بيت بو سعيد 
" سلطان "

كنت يالس أشوف راشد وسيف يلعبون ورقه ويسولفون سوالف عادية عن السيايير والدراجات والمحلات اللي تعرض هالأشياء .. أما أنا منسدح ومشغل التلفزيون ..

راشد : سلطان أنت باجر ما عليك دوام
سلطان : عليه ليييييش تسأل ؟؟
راشد : لا بس كنت بسألك متى بتسير بوظبي 
سلطان : نفس كل يوم الساعه 5.30 الفير
راشد : اممممم خلاص عيل بسير وياك
سلطان : ليييييش شوو تسوي في بوظبي
راشد : عليه تدريب باجر هناك وقلت بدال ما أسير بروحي أسير وياك 
لفيت صوب سيف : وانت بعد وراك تدريب
سيف : لا أنا الاسبوع الياي 
لفيت صوب راشد : خلاص قوم وقت إذا ماخلصت أنا بسير عنك مابجلس اترياك
راشد : ان شاء الله بقوم بسرعة

في هالدقيقة صاح تلفوني وكانت امايه داقه 
سلطان : الوووووووو
أم سلطان : سلطان تعالي بسرعة داخل انشل خلود المستشفى
بدون إحساس مني نقزت في مكاني " سلطان " : اشفيها
ام سلطان : ما ادري يالله بسرعة تعال 

سكرت بسرعة التلفون .. ربعت بسرعة بدون ما أرد على راشد وسيف يسألوني شوو صاير

بسرعة بسرعة بأقل من عشر دقايق أشل أمايه وخلود المستشفى ؟؟!!






اليوم : الجمعة 
الوقت : الساعة 3.30 الظهر 
المكان : في غرفة سالم
" موزة " 


كانت يالسه على الأرض أنا وعمي فارشين الأوراق على كبر الحجرة وماسكه القلم الرصاص بأيدي واخطط مع عمي بالتصميم .. كنت فرحانة كل شوي أتعلم شيء جديد وشيء بفيدني بعدين .. صح إن عمي اشطر عن بهالمجال بس أنا متخصصة بنفس المجال بس بعدني توني بأول المشوار .. مرات كنت أنبه عمي على أشياء ينساها .. عمي كان مستانس بعد لأنه حد يساعده ..
نقزت في مكاني من الخوف شمه داشه الحجرة بدون سابق إنذار وفجت الباب بقوة من قوة الباب الأوراق حسيت انهن طارن 
شمة : موزة لحقي 
موزة : اشفييييييج زيغتينا
شمة : خلود
موزة " من الخوف وقفت بسرعه " : اشفيهااااا
شمة : ماأعرف فجأة يلست تصيح وتزاعج بصوت عالي بطنها يعورها 
موزة : وينها الحين
شمة : سلطان أمج ودوها المستشفى
من الخوف طحت على ريولي على الأرض نزلت راسي : لاالااااالااااالاااا ليييش ماقلتيلي قبل مايودونها
سالم يمسكني من أيدي : موزة اشفيج هدي إن شاء الله ما فيها إلا العافية
موزة : والله اني كنت حاسة إنها فيها شيء اليوم كانت أبداً مش طبيعية 

في هالدقايق يصيح تلفوني وشفت رقم عبدالله استغربت قلت يمكن درا بالسالفة
سالم يأشر على موزة عشان تسكت 
سالم : ألووووووو
عبدالله : هلااا عمي اشحالك
سالم : بخير الحمدلله اشحالك أنت
عبدالله : الحمدلله على كل حال اقوووول
سالم : خييير عبدالله
عبدالله : أنا الحين ياي صوبكم
سالم : ليييييش غريبة شوو صاير
عبدالله : بشل خلود فقلت أعطيكم خبر لأن خلود ماترد على تلفونها 
سالم : انزين خلاص انت تعال وانا اترياك عند الباب
عبدالله : خلاص يالله فمان الله
سالم : فمان كريم 
رديت لفيت صوب موزة وحضنتها : موزة خلود بخير انا بسير اطمأن عليها وبدق أطمنج بس خلي بالج على خوانج حمد وخالد 






الوقت : الساعة 3.35 الظهر 
المكان : في غرفة سالم
" سيف " 


طلعت من بيت يدوه ومعايه راشد في السيارة كنا سايرن صوب المسيد نصلي صلاة العصر وبعدين نسير النادي ... كنت أفكر اشفيها خلود مااحيد إنها مريضة أو أي شيء وليش ما اتصلوا بعبدالله لازم يكون عنده علم بأن حرمته نقلوها المستشفى ،، أنا اليوم شفتها عند يدوه كانت ساكتة وماترمس وايد كله تسمعنا وبس وإذا كانت السالفة تضحك تبتسم ابتسامه بسيطة بس ومرات تسرح بعيد بخيالها اممممم هالبنت أكيد فيها شيء ؟؟!! أنا أحس إنها مب طبيعية يمكن سلطان يعرف السالفة وماطاع يخبرنا ؟؟

سيف : راشد 
راشد : شووووو
سيف : بعد الصلاة نسير النادي ولا نسير الكراج نيب سيارتك
راشد : صح ذكرتني بسير اييب سيارتي طبعاً 
سيف : خلااص بعد الصلاة بنسير انزين اقول اليوم ماشفت سعيد وينه كانت سيارته موقفه عند الباب
راشد : مااعرف هالولد بروحه حاله خاصة يبا حد ايوزه عشان ايوز من حركاته
سيف : ههههههه يوم عمي سالم عمره 28 سنه مب معرس كيف تبا واحد عمره 21يتزوج
راشد : ههههههه صدقكك والله بعدين بنتفاهم بسالفته وندور لها حل 

نزلنا المسيد .. نصلي صلاة العصر .. وبعد الصلاة بنسير الصناعية نيب سيارة راشد من يومين عندهم يعدلونها ؟؟!!

وقبل مانوصل الصناعية ..
سيف : راشد اشفيها خلود
راشد : ماادري يدوه قالت مريضة وانا دقيت على سالم وقالي بعدين بدق ودقيت على سطان بس مايرد عليه 
سيف : الله يستر



الوقت : الساعة 4.5 الظهر 
المكان : عند باب بيت بو سعيد
" سالم " 

كنت على أعصابي وكل شوي ادق بسلطان اطمأن على خلود بس سلطان مايرد على التلفون وهذا اللي زادني خوف .. انا من ربع ساعه يالس اتريا عبدالله يوصل .. احس الدقايق والثواني صعبه والوقت بطيء بدرجه اني كنت اعد ثانية بثانية 

بعد دقايق وصل عبدالله ونزل وتوايهة وياه .. وقلت له ركب السيارة نتفاهم بموضوع

عبدالله : ليييييش شو صاير 
سالم : ركب في السيارة انا بخبرك 
عبدالله : انزين يالله اركب 
سالم : انا بسوق السيارة انت يلس عدالي

عبدالله ماقال شيء او علق على الموضوع ركب عدالي وهو ساكت يترياني اتكلم .. الصراحه انا خفت اقوله عن خلود وهو يسوق السيارة ففضلت انا اسوق احسن عن يصير شيء لاسمح الله 

مشيت بالسيارة وكنت متجه صوب المستشفى 

عبدالله : سالم تلفت اعصابي ارمس شو صاير
سالم : عبدالله تعوذ من الشيطان
عبدالله : اعوذ بالله من الشيطان 
سالم : خلود في المستشفى
عبدالله : خلوووووووووود اشفيهااااااااا
سالم : والله ماادري قبل ماادق تلفون قالولي انها تعبت ودوها المستشفى ونحن الحين سايرين صوبهم
عبدالله : سالم انت صدق ترمس ولا شووو 
سالم : والله يا عبدالله مااجذب عليك انا بروحي خايف اكثر منك ؟؟!! 
عبدالله : شووو فيها بالضبط
سالم : ماادري اللي سمعته بطنها يعورها
عبدالله : لاتقوووول لايكون صار شيء بالجنين
سالم :" لفيت صوب عبدالله بسرعه " : جنين ؟؟!! خلود حامل
عبدالله نزل راسه : هيه حامل من شهر تقريبا وماخبرنا حد بالموضوع 
سالم : الله يستر بس الله يستر


الوقت : الساعة 4.30 الظهر 
المكان : في المستشفى
" عبدالله " 

كنت امشي بممرات المستشفى .. ماكنت امشي كنت اربع احس ريولي بروحها تمشيني بسرررررعه ؟؟!! 
وصلت الغرفة اللي فيها خلود كانت امها واقفه عدالها والدكتورة بعد وياها كانت موصله بوايرات مغذي 
تقرب عبدالله منها ومسك ايدها 
عبدالله : خلود اشفيج
خلود كانت تفتح عيونها ببطء كانت تعبااانه والتعب يبين على ويها : عبدالله بموووت
عبدالله : لا شوو تقولين انت تعوذي من الشيطان

لحظات ويدخل الدكتور ومعاه دكتور ثاني 
عبدالله : دكتور بشرني
الدكتور : انت منووو
عبدالله : انا زوجها
الدكتور : والله شو اقول لك الجنين صار له ميت من عدة أيام مما سبب لها نزيف حاد والحين لازم انزل الجنين بعملية لأنها اذا مانزلنا يمكن تموت من النزيف 
عبدالله : شوووو دخيلك دكتور انت شوو تقول
الدكتور : والله هذا اللي كاتبه ربك
عبدالله : انزين لازم هالعملية
الدكتور : قلت لك النزيف يمكن يسبب لها ضرر
عبدالله يلف صوب خلود : خلود شوو اسوي دخيلج ردي علي
خلود : اسوي العملية ماشي غير هالحل

عبدالله يلف صوب الدكتور : خلاص تسوي العملية بس المطلوب مني شو
الدكتور : توقع على هالوراق لأنك المسؤول عن زوجتك


يمسك عبدالله القلم بالقوووووو ويغمض عيونه وفي هاللحظة تنزل دموووعه اللي حابسنها في عيونه ..
يفتح عيونه ويوقع بسرعه وايده ترتجف .. 
بهتوقيع يمكن ينقذ حياتها ويمكن .... ويمكن تموووت ؟؟!!

بعد ماشل الدكتور الأوراق قال للسستر تنقلها غرفة العمليات بسرعه ..

عبدالله ساند عمره على طرف الشبريه : سامحييني سامحييني ياخلود 
خلود ترفع ايدها لعبدالله وتمسك طرف كندورته : عبدالله .. عبدالله .. انت انت .. انت سامحني ..


خلود تغمض عيونها .. خلاااص ماقدرت تكمل شيء من اللي كانت تبا تقوله عبدالله كان يريد يقووول لها كل شيء كان يريد يقووول كل اللي في خاطره يقووول اللي يدور في راسه ؟؟ يمكن هذي أخر لحظات تجمع خلود بعبدالله .. يمكن تكووون أخر حوار دار بينهم .. في هالدقايق كانت تمر على عبدالله صعبه .. يحس ان الوقت وقف هنيه ماطاع يتحرك لاجدام ولا وراء .. عبدالله يحس بضعف وان حياته وقفت للين هنيه خلود ضحت بهلها وحياتها . الحين توقف جدامه وتصارع الموووت .. لا ويمكن عبدالله هو السبب باللي خلود فيه الحين .. خاف يفقدها يفقد انسانه تحمل الكثير عشانها تحمل كلام الناس واهله ؟؟!!

جلس على الأرض على ركبه ونزل راسه تحت وخلى ايدينه فوق راسه يلس يصييييح مثل اليهال يصيح .. بصوووت يقطع القلب ريال اشطوله وعرضة يصيح بهالطريقة ..




***===== الجزء الثالث =====***
ياضايق الصدر بالله وسع الخاطر...دنياك يازين ماتستاهل الضيقه

.................................................. .............
............................................
.........................
........... 


الوقت : الساعة 5.40الظهر
المكان : في المستشفى
" سالم "

واقف في مكاني ما اعرف شو اسوي او شوو اقول لا مااصدق اللي شفته من شوي هذا هو عبدالله اللي جدامي مستحيييييل يكون فيه ريال بهذا الزمان عينه تدمع .. الريال قوي بكل شيء مستحيل اشوف ريال ضعيف بهذي الطريقه ...
حسيت براسي مفتر مااعرف وين اجبل اسير عند غرفة العمليات وإلا اهدي من ضيجه عبدالله الحين ياربي لييييش أنا أتحمل كل هذا مااقدر احس عمري ضعيف جدامه مااقدر اهدي فيه شووو اهدي فيه ؟؟!! هذا ريال بطوله وعرضه شووو اقوله مب ياهل عشان اقص عليه بكلمتين ؟!!
شوووو اسوي ؟؟ أمري لله بكلمه لو اني خاااايف اتقرب منه خاااايف يجتلني وهو مايدري ؟؟!! أوهوووو أنا شووو يالس اتحرطم شوووو اقووووول؟؟!! أفكاري كلها تخربطت احس ان ريولي مب قادره تشيلني صوبه ؟!!

تقرررررربت منه وانا ارتجف ياربي من وين اييب الشجاعه " جني داش معركه "
تقربت أكثر واكثر من عبدالله
سالم " وانااحاول اوقفه على ريوله " تعوذ من أبليس ياعبدالله
عبدالله : خااااايف خاااايف ياعمي
سالم : عبدالله انت ريال مب ياهل تكون بهذي الطريقة
عبدالله : بس ...
سالم : لابس ولاشيء يالله اشوووف قوم وغسل ويهك وتعوذ من الشيطان وانسير عند غرفة العمليات فضيحه مخلين ام سلطان بروحها ويا سلطان انت ريلها لازم تكون اول واحد يترياها عند غرفة العمليات واللي كاتبه ربك بصير
قام عبدالله وغسل ويهه في الحمام ولف غترته وسار ويايه عند غرفة العمليات ..



الوقت : الساعة 6.20 العصر
المكان : في بيت بو سعيد
" موزة "

يالسه على أعصاااااااابي وقلبي يعورني ميته خوووووووووف .. وهذا سلطان الغبي مايرد على التلفون لا والمشكله غلق التلفون بكبره عشان ماادق تلفون ..
وامايه ماشاله تلفونها ياربي ليييييييش تنساه هذا وقته ؟؟!!
اريد ادق حق ابويه بس اخاف اخوفه على خلود مافيني على المشاكل انا مب ناقصة .. اريد اطلع عندهم في الصاله بس هذا سيف متفيزر وياهم .. اريد اشوف يمكن حد دقلهم تلفون وطمنهم على خلود وهذي شمه ماادري وين سارت وخلتني بروحي احاتي ..

يتني فكره ؟؟؟؟؟؟؟؟!!!!

طلعت من حجرة شمة وتوجهة للقسم الثاني قسم راشد وسعيد وسالم .. تقربت من حجرة سعيد لأنه الوحيد اللي في القسم ؟؟!! قربت أذني من الباب عساني اسمع صوت .. بس للأسف مااسمع شيء أحس المكان هاااااااادي .. دقيت الباب شوي شوي ؟؟!!
بس محد رد عليه ؟؟!! دقيت مرة ثانية بقوه بس محد رد عليه ..
فجيت الباب شووووي شوووووي
كنت حاسه بنوع من الإحراج منه بس شوووو اسوي مجبوره اقتحم حجرته

شفت الحجرة ظلااااااام وبااااااارده ؟؟ 
دققت النظر فيها وشفت أن سعيد " الغبي " راقد هذا وقت الحين العصر وقرب وقت المغرب .. هذا سعيد بروحه حاله خااااصة .. شغلت الليت وتقربت منه اوعيه من رقاده
موزة : حوووووو سعيد قوووووم
سعيد : .........................
موزة : ياربي هذا رقاده ثجيييييييييل ،، سعيد دخيلك قووووم
سعيد : ..........................

أووووووووووف ياربي شووووو اسوي مااريد اتم هنيه اكثر من جذيه اخاف حد يشوفني ويقول هذا شووو تسوي قسم الأولاد .. طلعت من الحجرة وسكرت الباب ورايه بقووو غياااظاااا في سعيد
لا بعد خليت الليت مشغل " نذاااااااااااله "

وانا طالعه من القسم شفت راشد داش
راشد :شوووووووو تسوين هنيه
موزه : كنت اوعي سعيد
راشد : شوووووو انت ماتستحين عيب عليج ادخلين حجرته
موزة : لاتفهمني غلط والله غصبا عني كنت اريده يسير المستشفى يطمأن عليهم
راشد : ولييييييش ماقلتيلي انا
موزة : استحيت اسير الصاله وسيف يالس وياكم
راشد : اهاااااا انزين انا دقيت حق سلطان وتلفونه مغلق ودقيت حق سالم ورد عليه وقالي ان خلود في غرفة العمليات ومن يطلعونها بدق عليه يطمني
موزة : شوووو عمليه ليييش اشفيها خلود
راشد : ياربي انا حق شووو ارمس
موزة : يالله قوووووووووووووول لاترفعلي الضغط
راشد : سيري عند شمه وبتقولج انا مستعيل الحين بسير اغير ملابسي عشان اسير ويا سيف النادي
موزة : والله انك متفيج تسير نادي في هالجوووو الخايس اللي في البيت

طلعت من القسم وانا من الدااااخل منقهررررررره وخاطري اصيح الدمعه في عيني ؟؟!! بس ماسكه نفسي للين الحين ؟؟!! سرت ادور على شمه البقرة اللي سارت بتشوف الجوو عندهم في الصالة عشان تخبرني شووو من جديد عندهم ولا ردت جنها عيبتها اليلسه وياهم ونستني وانا على اعصاااابي أحاااااتي ؟؟!!




الوقت : الساعة 6.30 العصر
المكان : في غرفة سعيد
" سعيد "

فجيت عيوني من قوة الليت اللي ضارب فيهن .. عدلت يلستيه ويلست أتأمل الحجرة ياربي منوووو هالغبي اللي مشغل الليت مايشوفوني أنا راقد بس ماعليه خليني أعرف منو اللي مسوي هالحركة السخيفه عشان أراويه شغل الله .. لفت نظري للساعه وكانت الساعه 6.35 فزيت من رقادي أنا مواعد الشباب في النت الساعه 7.30 .. شليت عمري مع اني كسلان ماشبعت من الرقاد ودشيت الحمام أتسبح عشان أتنشط شوي ..
طلعت من الحمام وقفت اشوف نفسي في المرايا .. أحس أني ضعفت وااايد عن قبل كنت معضل بس الحين أحس ان جسمي أستوى نحيف .. هذااا أكييييد من قلة الأكل صار لي مدة وأنا ماأكل مثل قبل .. لبست كندورتي ولبست غترتيه وخليت سويج سيارتي في مخبايه وشليت تلفوني في ايدي .. وطلعت من حجرتيه .. شفت راشد بعد طالع من حجرته وسلم عليه من بعيد وشفته مستعيل أظني شكله بيطلع .. نزلت بسرعه وراه أشوفه وين بسير ؟؟!! " فــضــول لاغــيــر "
شفت العائلة الكريمة كلها في الصاله تحت شووو مستوي حسيت أن الجووو متكهرب عندهم .. سلمت على سيف وتقربت من يدوه وحبيتها فوق راسها بس دزتني بإيدها بعيد عنها ..
سعيد : بلاااج يدوه
أم مبارك " اليده " : عنلاتك خست من الرقاد حشااا يابوك مب رقاد هذا
سعيد : هههههههه وااااي فديت يدوه محلاتها يوم تزعل والله شووو اسوي كنت تعبان ورقدت
أم مبارك : واااابوووي عليك لاصلاة جمعة ولاغدا ويا عمومتك
سعيد : صليت في البيت يدوه
أم مبارك : لالالااااا صلاة المسيد تفرق يابوك لاتخلي الشيطان يلعب براسك
سعيد : من عيوني يا أم مبارك ماطلبتي
أم مبارك : يالله عيل سير صل صلاة المغرب ويا راشد وسيف في المسيد
تقربت من يدوه وحبيتها فوق راسها : انشالله الحين بسير أصلي
أم مبارك : ياراشد مادق لك سلطان ولا سالم يخبرونكم عن حالة خلود الحين
راشد : لايدوه دقيت حق سالم وقالي برد يتصل فيني بس للين الحين مادق وسلطان تلفونه مغلق .. أنا بمر عليهم انشالله بعد الصلاة
أم مبارك : الله يستر يابوك ماتستاهل خلود تلعوزت
كنت أسمعهم .. خااااطري أسألهم شوو صاير وشوفيها خلود ومنو في المستشفى الحين بالضبط .. أخاف أسأل وأحصل محاضرة ثانية من يدوه بعد المحاضرة الأولى اللي سمعتني اياها ..
راشد : سعيد بتسير ويانا المسيد ولا بتسير بسيارتك
سعيد : لالا بسير بسيارتي
طلعت من البيت وسرت المسيد أصلي .. وبعد الصلاة سرت الكوفي عند الشباب ..


الوقت : الساعة 7.30 المغرب
المكان : في المستشفى
" سلطان "

توني واصل المستشفى معايه عبدالله في السيارة رادين من الصلاة .. طول الطريج وعبدالله مارمس بكلمة .. حاولت أرمسه بس سكت قلت بخليه على راحته .. لأن سالم قالي وايد متأثر بسبة خلود عشان جذيه قلت خلني ساكت أحسن ..
نزلت من السيارة وتوجهنا لغرفة العمليات اللي فيها خلود .. تونا واصلين إلا الدكتور طالع من عند خلود وشكله مايسر بس يارب تستر .. بس سبقني عبدالله صوبه .
عبدالله : هاااا دكتور بشر
الدكتور : ......................
تقربت من عبدالله وخليت ايدي على جتفه ومسكته بقووو هذي أختي قبل ماتصير حرمة عبدالله .. بس أنا متمالك أعصابي للين الحين بس عبدالله شكله مايتحمل الصدمات ..
عبدالله : دكتووووووووووووور
الدكتور : والله نحن سوينا اللي علينا والباقي على رب العالمين
عبدالله : شوووو يعني مافهمت
الدكتور : والله العملية مااقدر أقيمها لك الحين إذا ناجحه أو لا بس لازم ننتظر 48 ساعه على الأقل أنشوف حال خلود فيها
عبدالله : يعني ...؟؟؟!
مسكت عبدالله بقوووو عشااان أهدي من خوفه وضيجته .. الصراحه أنا بروحي مااقدر اتحمل اخاااف أنهار جدامهم الحين ..
الدكتور : ان شاء الله بعد يومين بنعرف كيف حالتها بتكون 
سلطان : ماتقصر دكتور الله يعطيك العافية
الدكتور : الله يعافيك 
استأذن الدكتور منا وسار وقفت وقلت حق عبدالله : انت اشفيك هد من نفسك شوي واللي كاتبه ربك بصير
عبدالله : والله ياسلطان أعصابي تلفت ماصرت اتحمل أي شيء
سلطان : تعوذ من الشيطان واذكر ربك
عبدالله : اعوذ بالله من الشيطان


الوقت : الساعة 8.10 مساءً
المكان : في أحدى الشوارع
" راشد "

بعد ماخلصنا الصلاة انا وسيف طلع عنا سعيد وقال انه بسير عند ربعه بعد ماسألنا شووو مستوي بلاها خلود .. قال انه بمر المستشفى بعد مايخلص من عند ربعه ..
لفيت صوب سيف اللي كان سرحان ماادري اشفيه يفكر .. اليوم ماادري شوو فيه احسه شوي شارد الفكر مب من عوايده يكون ساكت ..
راشد : سييييييييييييييف
سيف : هااااا
راشد : بمنوووو تفكر هاااا يابوو الشباب
سيف : ....................
راشد : جنه وحده من المزاييين ماخذه هالعقل
سيف : ههههههههه الله يهديك ياراشد انا مب ناقص حب ولا مااحب
راشد : لو مب حب عيل اشفيك اليوم
سيف : ماشيء والله بس افكر بعبدالله دقيت عليه وسكر الخط في ويهي ماادري اشفيه
راشد : لييييييييييييش ؟؟!!
سيف : مااعرف .. خلنا نسير المستشفى يابوك وانشوف شوو مستوي عندهم هناك 
عبدالله : ان شاء الله
وصلنا المستشفى وتوجهنا للقسم اللي فيه خلود وقفنا عند الباب ودقيت حق سالم تلفون عشان يطلع لنا برع لأن عيب يدخل سيف على خلود .. 
دخلنا سالم الصاله اللي في القسم " يتكون قسم المستشفى من غرفة المريض وصاله صغيرة وحمام ومطبخ صغير " حصلنا عبدالله يالس في الصاله ومعاه سلطان سلمنا عليه وتحمدنا له بسلامة خلود بس كان شكل عبدالله وااااايد تعبااااان ويالله يالله كلمنا بكم كلمة لفيت صوب سلطان اتخبره عن حال خلود الحين 
راشد : اشحالها خلود الحين ان شاء الله احسن
سلطان : الحمدلله بس حاليا محد يقدر يقيم حالتها إلا بعد 48 ساعه 
راشد : الله يعافيها ان شاء الله
مسك سيف ايد عبدالله وطلعه برع القسم ماادري شووو عنده ويا اخوووه 



الوقت : الساعة 8.40 مساءً
المكان : في المستشفى
" سيف "

ماقدرت اشوف اخويه بهذي الطريقه قلت خلني اشله على طرف وارمسه على انفراد يمكن احسسه بالراحه يوم يشوفني واقف وياه في محنته هذي .. بس شووو هدي فيه هالعبدالله الصراااحه انا مالومه وااااايد عليه الحياة اللي عايشنها فوق هذا يموت الجنين اللي كان يترياه من مده وفرحان فيه صح ان محد كان يدري بأن خلود حامل غير عبدالله وخلود وانا .. طبعا عبدالله يوم درا بأن خلود حامل طاااار من الوناسه وياني والضحكه طاره ويهه ومستانس على الأخر وكان يقولي بسميه سيف عشان يشبهني بكل شيء ؟؟؟؟!!!! بس شووووو نسوي هذا كتبة ربنا "وقدر الله ماشاء فعل " 
سيف : عبدالله هد نفسك شووووي مب زين اللي انت فيه هذا قسمة ربك 
عبدالله :..........................
سيف : اذا ربك مب كاتبنه لك شووو تسوي رب ضارة نافعه 
عبدالله : بس انت تدري شكثر كنت مستانس فيه 
سيف : ان شاء الله ربك يعوضك بغيره المهم الحين بأن حرمتك تقوم بالسلامه
عبدالله : ان شاء الله 
سيف : يالله اشوف ابتسم وسير شوف حرمتك عشان تحس بأنك واقف وياها وهيه تعبانه 
عبدالله : مالي ويهه اجابلها شووو اقول لها 
سيف : عبدالله انت ريال مب ياهل تكون بهذي الطريقه 
عبدالله " تنهد " : ان شاء الله بسير اشوفها وطمأن عليها والله يقويني على اني اهديها لو شووووي من اللي بتكون فيه 
سيف " ظربته ظربه خفيفة على جتفه " : ان شاء الله 
عبدلله : امايه درت
سيف : اشدراني انا مارمست حد
عبدالله : الله يستر
دش عبدالله قبلي أما انا تنهدت ودشت بعده ..




الوقت : الساعة 9.30 مساءً
المكان : في بيت بو سعيد
" شمه "

كنت يالسه ارمس امايه عشاان تخلي موزة تسير المستشفى بس امايه ماطاعت تخليها تسير وياها " ميبسه راسها أم سعيد " 
أمايه كانت ترمس ام سلطان وتتخبرها عن حال خلود الحين بعد العملية ؟؟!! بس امايه طمنتني بأن خلود بخير وطلعوها من غرفة العمليات ونقلوها غرفة خاصة وكلهم عندها . ومايحتاي موزة تسير في هالوقت اونه عشان اختها لطيفه وحمد وخالد بروحهم .. فما قدرت أناقش امايه اكثر عن جذيه شووو اسوي مستحيييييل تقتنع ؟؟!!
طلعت امايه من البيت وكانت سايره صوب المستشفى وكنت بسير فوق عند موزة المسكينه بس زقرتني يدوه عشان تتخبرني عن حال خلود الحين 
أم مبارك : هاااااا شوو حالها خلود الحين
شمه : امايه تقول طلعوها من غرفة العمليات وكلهم عندها 
أم مبارك : واللي في بطنها
شمه : طلعوه حليله
أم مبارك : واااااي فديتها ماتستاهل بنت خلفان
شمه : الله يكون في عونها برايج يدوه بسير عند موزة فوق
أم مبارك : واااابوي عليها هالموزة حق شووو متفيزره فوق خليها تنزل 
شمه : الحين بيي سيف وراشد ماتبا تنزل 
أم مبارك : وشفيها إلا عمها ولد عمها 
شمه : تستحي يدوه
أم مبارك : وابووووي عليها خليها تنزل الولد مابياكلها 
شمه : ان شاء الله يدوه بسير ازقرها 

سرت فوق حصلت موزة تصلي في حجرتية وخالد نايم على شبريتيه وحمد ماادري وينه يمكن عند لطيفة ونورة .. دشيت الحمام وتوضيت .. وقبل مااصلي غطيت خالد بالحاف لأني حسيت الجو بارد فخفت عليه يزجم .. فرشت السياده عدال موزة وصليت ..
طبعا موزة خلصت صلاة قبلي فقامت وانسدحت عدال اخوها .. وبعد ماخلصت صلاتي لفيت السيادة وسرت صوبها 
شمة : اممممم اشفيج
موزة : ماشيء
شمة : انزين يالله ننزل تحت يدوه محتشره 
موزة : أمج 
شمة : أمي سارت المستشفى ماطاعت تشلج وياها قالت يلسي عند اخوانج
موزة : حسيت انها مابطيع
شمة : دقيتي على سلطان
موزة : مغلق 
شمة : تبيني ادق على أمايه
موزة : لاعمي راشد قال بدق وأترياه يدق
شمة : انزين يالله ننزل يدوه بتحشرنا

طلعنا أنا وموزة من الحجرة بس قبل ماننزل تحت خطفنا على حجرة نورة .. حصلت لطيفة تصلي ونورة يالسه تلعب " sony " مع حمد
موزة : حمد تعشيت
حمد : لا
موزة : ليش
حمد : مب يوعان
موزة : شو كليت
حمد : المغرب كليت أنا وخالد فطاير مع سيف وعمي راشد
موزة : انزين ماتبا ترقد
حمد : لا أريد ألعب

طلعت عنه وقلت حق نورة لاتخليه يطلع مكان مافيني يصير له شيء واتحمل أنا المسؤولية ..





الوقت : الساعة 10.15 مساءً
المكان : في المستشفى
" عبدالله "

يارب ياعالم خفيات الاسرار .. ياواحد كل الملا يرتجونه.. تحفظ حبيب الروح من كل الاخطار.. وتحقق آماله يارب وتعينه عسى الوطا تحته بساتين وأنهار .. وعسى السماء فوقه ترفرف مزونه..



أنا اليوم حالتي حاله .. وراسي احسه بنفجر من الصدمه اللي يتني كنت يالس ويا راشد وسيف وسلطان في صاله الضيوف " في المستشفى " .. قمت عنهم وسرت صوب غرفة خلود خاطري ارمسها اشوف حالتها الحين .. دشيت الغرفة لقيت عمتي " ام سلطان " يالسه على الكرسي اللي عدال الشبريه اللي عليها خلود من شافتني عمتي طلعت وسارت الصاله عندهم وخلتني ويا خلود .. ريولي احسها تيبست عليه ماقدرت امشي صوبها وقفت في مكاني احاول احرك ريولي بس معانده فيني ماقدرت احركهن ياربي هذا وقته الحين ..؟؟!! عاندت قوة ريولي ومشيتها غصب طيب صوب خلود ؟؟؟؟!!!!
تقربت منها شفتها بعدها نايمه من أثر الأبر اللي عاطينها اياهن ..
يلست اتأمل فيها " والله ماتستاهل اللي يصير فيها حراااااام " 
هذا ثاني واحد يموت في بطنها والسبب مجهول ؟؟!!
العيب لافيني ولافيها على حسب كلام الدكتور بس يالله كتبت الله ومافيها اعتراض ؟؟؟!!
" ياليتني خذت المرض عنك وما جاك ... و تصيـر من بد الخلايــق طبيبـي .. "
الصراحه تمنيت انا اللي اتعب ولاهيه اتشوف التعب والموت جدامها .. يمكن أنا أتحمل بس هيه ماتقدر تتحمل كل هذا ....
كنت اريد ارمسها بس شكلها راقده الحين وتعبانه ماتقدر ترمس معااااايه فقلت بخليها ترتاح وان شاء الله تقوم بعد ساعه عشان ارمسها ؟؟؟!!!



الوقت : الساعة 10.30 مساءً
المكان : في المستشفى
" خلود "

كنت حاسة بأن عبدالله واقف عدالي فخليت عمري راقده ومناك أنا أحس بكل اللي حواليه .. صح إني تعبانه بس التعب النفسي عندي اقوى من التعب الجسدي .. خلااااااص احس عمري بنفجر من الضيجه اللي فيني ..
حــــــــــــــــــــــــــــراااااااااااااااااام ...............!!
حــــــــــــــــــــــــــرااااااااااااام ..............!!
ليييييييش يموووووت ؟؟!!
كنت اباااااه .. ياربي ليييييييش تاخذه عني لييييييييييييييييش؟؟؟!!!
كنت فرحانه فيه ومن فرحتي ماخبرت حد بحملي .. لالالالاااااا اكيد انا احلم لييييييييييش حظي خايس ليشششششششش ؟؟!!!

احس ان قلبي يعورني لييييييش مب مكتوب لي العيال هذي ثاني مرة اطيح الجنين بس مافيه أي شيء ثبت شووو اللي يخلي الجنين يطيح ومايكمل نموووه ؟؟!! 
يمكن الله مب كاتبنه حقي بسسسسس .......... ؟؟!! 
اللهم لا إعتراض على أمرك ..؟؟؟!!!
أريد أنام اريد اتهرب من التفكير ؟؟!!
مااريد اوجهه عبدالله اريد اعيش عالم غير العالم اللي عايشتنه الحين انا .. مااقدر أخلي عيني بعين عبدالله أحس إني ناقصة بشيء ناقصة ناقصة غييييير عن كل الحريم .. ؟؟!!
ياربي اريده يطلع من الغرفة اريده يسير بعيييييد عني
مااقدر ارمسه مااقدر ؟؟!! 
تذكرت العملية كنت اريد اقرب ايدي مكان العملية بس مااقدرت خفت خفت ماقدرت احرك ايدي ؟؟ 




***===== الــــجـــزء الـــــرابـــــــع =====***


نفيض إخلاص ونعطي من محاسنــــــــا نحسب الناس كل الناس .. نسخة من طبايعنا !!

.................................................
.....................................
........................
............


اليوم : الجمعة
الوقت : الساعة 11.30 مساءً
المكان : في أحدى شوارع العين
" سعيد "

ياطيب القلب حكم قلبك الطيب أخرت غيرك وبعته وقربتك .. ليه التباعد مع إنك دايم قريب .. من وين ماصد في عيوني تخيلتك ....

انا حاليا في سيارتي وألف في هالشوراع ومشغل ميحد وأدندن معاه .. صاح تلفوني وكان عبدالله متصل فيني .. أووووه تذكرت أني قلت لهم بمر عليهم في المستشفى بس مامريت ونسيت السالفه ..
سعيد : ألووووووو
عبدالله : مرحباااااا سعيد
سعيد : هلا هلا عبدالله اشحالك وتستحق سلامة خلود
عبدالله : الله يسلمك .. اقوووول سعيد انت وين الحين
سعيد : انا الحين في سيارتي !! قلت بمر عليكم في المستشفى
عبدالله : اهاااا زين عيل لو مافيها كلافه اباك تيب لي لحاف عشان ببات عند خلود في المستشفى
سعيد : خلاص اوكيه ماتبا ملابس بعد
عبدالله : انت طويل ماشالله ماتكفيني ملابسك
سعيد : ههههههه بييب لك من ملابس راشد إلا من طولك
عبدالله : خلاص اوكيه اترياااك
سعيد : ان شاء الله فمان الله
عبدالله : فمان كريم

سكرت الخط من عبدالله .. أوووهووو الحين لازم أمر على البيت بعد .. إنشالله بس عيوزنا راقده مااحب حشرتها .. ما أحب حد يقولي أنت تسوي شيء غلط .. ياخي أنا ريال وشوري براسي .. " ولا شوو رايكم " ...؟؟!!

وصلت البيت ... كان هدوء .. ظني الناس رقدت دشيت الصالة وإلا الحبايب كلهم هنيه .. شفت موزة وأحمد ولطيفة وشمه .. سلمت عليهم وكلهم ردوا السلام ..
سعيد : هااا موزة ماسرتوا
موزة : أمايه الحين يايه هيه وسلطان
سكت عنها وسرت صوب الدري بسير قسمنا ..
دشيت حجرتي وفجيت الكبت وطلعت بطانيه وطلعتها من حجرتي وسرت صوب حجرة راشد ..
دشيت حجرته وحصلت يالسه وفي ايده كتاب " ناس متفيجه " ..!!؟؟
سعيد : راشد
راشد : عمي راشد لوو سمحت

ياهيه بلشه ؟؟ هذا اللي ناقص بعد إلا من أعمارنا وأزقره عمي ..
سعيد : انزين يا العم راشد أريد ملابس من ملابسك حق عبدالله
راشد : ليييييييييش؟؟ّّ
سعيد : دقلي تلفون ويريد ملابس ولحاف . وأنت تدري ملابسي ماايوزله
قام راشد وفج كبته وطلع كندوره .. وطلع فانيلة ووزار وخلاهن في كيس صغير .. وعطاني الكيس والكندورة وقالي علقها في السيارة عشان ماتتعفص من تحت ..
شليت الكندورة والكيس ونزلت .. تحت ..
سعيد : شمه سيري عند باب حجرتيه وبتلقين بطانيه وهاتيها بسرعه بسيارتي
شمه : ليييييييش وين بتسير
سعيد : ههههه وين بسير بعد حق عبدالله في المستشفى بسرعه .
يلست ارتيا شمه الخسفة تيب البطانية .. 
شمه : حووووو سعوووووود
سعيدر: سكري الباب لااعطيج بكس على خشمج
شمه : ويا هالويه ....
طااااااااااااااااااااااااااااااااااخ
سعيد : حمارة زين ماحت جامة السيارة حششااااا مب دفاشه 

سرت المستشفى ..
وقفت سيارتي في الباركنات وشليت تلفوني ودقيت حق عبدالله
عبدالله: هاااا سعيد
سعيد : عبدالله انا عند باب المستشفى كم رقم الغرفة
عبدالله : 24
سعيد : اوكيه طلع عند باب الغرفة مااقدر ادش الحين فضيحه
عبدالله : افااااا ليششش
سعيد : شوف ساعتك كم ,, ان شاء الله باجر بمركم وبسلم على خلود
عبدالله : خلاص على راحتك اترياك ..


اليوم : الجمعة
الوقت : الساعة 12 مساءً
المكان : في المستشفى
" عبدالله "

توه من دقايق طلع سعيد من عندي حليله سوالفه ماتخلص هالريال .. وماقصر يايب عشا..
صبيت لي كوب حليب ساخن يهدي من أعصابي شوووي .. ويسخن معدتيه من البروده .. كنت الصراحه أتهرب من الواقع بأي شيء هذا الكوب الرابع اللي اشربه بس عشان مااسير عند خلود داخل ماادري ليييييييش أنا خااااايف .. جني بدش صفقه تجاريه وظامن خسارتها .. قمت من مكاني وشليت الدله والكوبات وبقايا العشا وجمعتها بصينيه وشليتها المطبخ وغسلت الكوبات وخليت الدله على طرف ولميت الوسخ وعقيته في الزباله .. وصبيت كوب حليب ساخن وشليت دبة ماي من الثلاجه وسرت الغرفة اللي فيها خلود .. خلااااااص قررت أوعيها واخليها تشرب الحليب اللي عرفته بأنها ماذاقت شيء اليوم ،، وارمسها في نفس الوقت .. أدري انها زعلانه مني وشاله بخاطره ...
دشيت الغرفة وأنا كلي شجاعه وقوة وللأسف ماحصلت خلود وين سارت .. حسيت أن حد بالحمام قلت خلني اتريا شوووووي .. جلست على طرف الشبريه وخليت كوب الحليب ودبة الماي على الطاولة .. بعد دقايق طلعت خلود وكانت شاله بإيدها كيس المغذي ورافعتنه فوق عشان الدم .. تقربت منها وشليته عنها ورفعته فوق في مكانه المخصص .. يلست خلود ومارمست ولا بكلمة ..
عبدالله : شربي الحليب
شلت خلود الكوب ومارمست حسيتها مضايجه والتعب مخلي عيونها ذبلانه ويها مصفر ..
عبدالله : اشفيج خلوووود
خلود : ماااشيء بس الإبرة اللي في إيدي تعورني شووي
عبدالله : تبيني أزقر الدكتور
خلود : لااا مافيه داعي عادي هاي ابرة المغذي ..
قمت من مكاني وسرت صوب خلود اشوف المغذي .. حصلته باجي عليه شوووي وبخلص .. دقيت تلفون عشان اتي الدكتورة تغيره ..
خلود طول هالفترة ساكته مارمست بشيء ..
بعد دقايق دشت الدكتورة وغيرت المغذي وعطتها حبوب وقالت لها تنام على ظهرها مااتقوم .. فعلا نفذت خلود الأوامر بدون إعتراض .. بعد ماخلصت الدكتورة شغلها طلعت قمت انا سكرت الباب .. وبنت الليتات عشان ترتاح خلود ..

خلود : عبدالله

عبدالله : ياعيون عبدالله

خلود : لاتزعل ان شاء الله ربك يعوظنا بغيره

فرررررررحت .. حسيتها مب زلعانه عليه .. هيه زعلانه عشان الجنين 

تقربت منها وهمست في إذنها : إن شاء الله بس أهم ماعندي راحتج




اليوم : الجمعة
الوقت : الساعة 1.30 مساءً
المكان : في بيت بو سلطان
" موزة "

أوووووووووف من ساعه وأنا إلا أجلب في فراشي ... ياربي ورايه جامعه والرقاد ماادري وين سار ..!! تعبت من كثر ما أضارب وياه وشكله معاندني .
شليت المخده من ويهي وشغلت الأبجورة وعدلت يلستيه .. ويلست أتأمل الحجرة والظلام اللي من حواليه ..
شليت المجلة اللي كانت عدال الأبجورة ويلست أجلب فيها .. تعبت أريد أرقد بس الرقاد معاند فيني .. الصراحه أحس إني تعبانه وجسمي منهد أريد أرقد بس ماادري أشياني الرقاد طار من عيوني ..
كل شوي أشوف الساعه .. أووف حتى الساعه شكلها وقفت ماطاعت تمشي .. " شوو هالنحااااسه " ...!!
قررت أني اطلع من حجرتيه يمكن حد بعده يكون واعي مب راقد .. ويعاني من المشكلة اللي أعانيها أنا الحين ..!!
شليت عمري وطلعت من الحجرة وكنت حافية والرخام باااااااااارد والبرد يقرصني بريولي .. بنت مكيف الصالة وسرت حجرة لطوف عساها تكون واعيه وأيلس أسولف وياها .. دشيت حجرتها وكانت الحجرة فااااضية محد داخلها .." خيبة وين راحت بنتنا لا يكون حد سرقها " ..!!!
سكرت الباب وسرت صوب قسم سلطان دشيت وحصلته بسابع نومه .تصدقون والله حسته من الخاطر " ياحظك الرقاد مب معاندنك " ..!!
نزلت تحت أدور لطوف وين سارت .. 
" ما أدري الحرامي اللي سرقها شوو يبا فيها " .. !!
سرت صوب قسم قوم أمايه أستحيت أفج الباب .. دشيت الغرفة اللي عدال غرفة أمايه كانت غرفة خالد وحمد وحصلت الشيخه لطوف راقده معاهم ..
" أنا قلت الحرامي شوو يبا في هالبقرة " ..!!
الحين وين أجبل بويهي الناس رقدت إلا أنا يقول سكنيه متفيزره بروحي .. سرت المطبخ التحضيري .. تبون الصراحه اليوع قرصني ..
دشيت سخنت لي سندويجه جبن وسويت لي كوب حليب .. وشليته وسرت الطابق اللي فوق وشغلت التلفزيون ويلست أجلب بهالقنوات .. تمنيت تكون عندي أخت توأم " حلوووه الفكرة لو كانت عندي توم على الأقل بتكون الحين يالسه معايه وتونسني بوحدتيه " خلصت سندويجتيه والحليب ونزلت بنزل الكوب تحت وأشرب ماي ..
بعد ماشربت ماي دشيت الحجرة اللي عدال المطبخ التحضيري " كانت الحجرة عبارة عن ستور صغير بس ستور مرتب محطين فيه أغراضنا اللي مب محتاجينها .. شغلت الكمبيوتر الجديم اللي هناك " أول كمبيوتر دش البيت وكانت خلود شارتنه " وحصلت صندوق صغير عدال الكمبيوتر .. كانت أوراق أبويه مالت المزارع ....الخ ..
يلست ألعب بالكمبيوتر وأفتش شو فيه وشو مافيه .. يلست أقرأ بحوث خلود والقصايد اللي مخزنتنها ماأدري من وين هافتنهن .. لووووووول
بعد نص ساعه تقريبا .. شكله الرقاد أشفق عليه وياني .. بنت الكمبيوتر وقفلت باب الحجرة وسرت حجرتيه عشان أرقد قبل مايشرد الرقاد ..


اليوم : السبت
الوقت : الساعه 6.25 صباحاً
المكان : في أحدى شوارع بوظبي
" سلطان "

اليوم الصراحه ماكنت أريد أسير دوامي كنت أريد أرقد ماادري اشياني بالغصب قمت حق الصلاة .. فقلت حرام مواعد راشد عشان أوديه بوظبي ويايه في طريجي .. لبست ملابسي وشربت كوب جاي على السريع وخطفت على راشد وشليته ويايه وطول الطريج يتخبرني كيف الدوام ويايه .. وبعدين غير الموجه يلس يدور خطه عشان يقنع سالم كيف يعرس " مسكين والله مايدري ان سالم واحد مستحيل يعرس " ..!! قلت له راشد غسل أيدينك منه هالسالم لأنه هو في طريج والعرس في طريج ثاني .!! بعدين دخل لي بسوالفه ويا سيف والمحل اللي يفكرون يفتحونه ..!! انا كنت معارض هالفكرة بس شكلي تحمست وياهم في هالمحل اللي شاغل فكرهم هالأيام " بس شوو أقول يالله الله يوفقهم " ..!!
وصلت المكان اللي راشد يبونه عشان التدريب نزل وقالي بسويلك تلفون بعدين .. وسكر الباب وراه ..
سرت أنا دوامي وأتأمل في بوظبي وشوارعها اللي دومها زحمه .. " ياسلام عليج والله يابوظبي " ...!!

بعد ساعه تقريبا دقيت تلفون على أمايه أتخبرها عن خلود . بس الحمدلله طمنتني أن حالتها أحسن بوايد عن أمس . فقلت لأمايه إن شاء الله بخطف أسلم عليها المساء .. سكرت عن أمايه وأنا أرتحت أشويه ..



اليوم : السبت
الوقت : الساعة 10.45 صباحاً
المكان : في الجامعه
" شمة "

توني طالعه من المحاضرة ياربي يا هالإستاذ ماعنده غير التطنيز وعاد البنات عيبتهن السالفه ويلسن يتفكفكن .. وحسهن صمخ أذوني ..
يلست أتصدد من حواليه ادور موزوة عساني أشوفها ..!!
شفت من بعيد روضة " ربيعتيه أيام الثانوية " بس الحين نادراً مااشوفها .. الله يغربل الجامعه ماتخليك تشوف ربعك ..
سرت لها وأنا مستانسه والضحكه طاره بويهي وروضة من بعدي ترحب فيني ..
روضة : هلااا والله هلااا
شمه : هلااا روضه اشحالج ...." وتخاشمت وياها "
روضة : الحمدلله اشحالج انت واخبارج
شمه : الحمدلله على قولتهم نشقح وننطح بهالجامعه ..
روضه : هههههههه شوو تيس تنطحين
شمه : ههههههه شكلج عندج بريك صح
روضة : وانت صح وأنت ..؟؟
شمه : حتى أنا بس أدور بنت عمي مااشوفها ظني بعد نص ساعه بتخلص محاضرتها
روضة : باقلها نص ساعه لايكون بتيلسين تتريينها
شمه : تبيني أحترق في هالشمس لا يابوج مب ناقصة بروحه راسي يعورني من حس البنات في المحاضرة
روضة : هههههههههههههه لييييييييش شوو صار ؟؟!!
شمه : لايكون تبيني أقولج ونحن واقفين هنيه بالشمس خلينا نسير نتريق وبقولج شو صار بالمحاضرة ..!!

سرت وانا وروضه ناكل شيء وفي طريجنا حصلنا ربيعتنا مريم وشليناها ويانا " صدق نكسر الخاطر " ...!!



اليوم : السبت
الوقت : الساعة 1.30 ظهراً
المكان : في المستشفى
" سيف "

كنت يايب الغدا حق عبدالله وخلود وقلت أسلم عليهم لو أنه قفطه الحين الظهر بس حجتيه الغدا ..
دشيت وحصلت خلود بروحها في الحجرة وسلمت عليها
سيف : الحمدلله على السلامة ياحرمة أخويه
خلود : الله يسلم غاليك أشحالك سيف
سيف : بخير ربي يعافيج اشحالج انت ان شاء الله بخير
خلود : الحمدلله أحسن عن أمس بوايد
سيف : الحمدلله عيل وينه عبدالله
خلود : ماادري قال بسير يشتري غدا
سيف : شو يشتري غدا انا خلاص يبت غدا ..
أستأذنت من خلود وطلعت برع ودقيت على عبدالله عشان مااييب غدا .. حرام والغدا اللي انا يايبنه منو بياكله

سيف : ألووووووووو
عبدالله : هلااا سيف
سيف : اشحالك عبدالله
عبدالله : الحمدلله بخير
سيف : عبدالله وين انته
عبدالله : توني طالع من المستشفى ساير اشتري غدا
سيف : لااا خلاااص أنا يبت لكم غدا
عبدالله : ليييش تعبت نفسك
سيف : شووو تعبت نفسي أنا أخوك ولازم أكون وياك في هالمحنه
عبدالله : تسلم والله وماتقصر
سيف : العفوووو يالله عاد تعال انا الحين بسير
عبدالله : وين تغدا ويانا
عبدالله : لا مشكووور بتغدا في البيت تعرف أمك أنت
عبدالله : أهاا مدام السالفه فيها الوالده خلاص برايك عاذرنك ..
سيف : خلااص عيل شيء توصيني فيه
عبدالله : سلامتك والله يحفظك
سيف : فداعه الله

سكرت عن عبدالله .. وقلت في خاطريه الله يعينك ياعبدالله .. ويصبرك فيما بلاك ... شليت عمري وطلعت من المستشفى وركبت سيارتيه وسرت البيت اتغدا وارقد شووي لين العصر ..




اليوم : السبت
الوقت : الساعة 2.10 ظهراً
المكان : في طريج العين
" راشد "

أوووووووف شووو ممل أنك تمسك خط في هالشوارع ..!! ماأدري كيف متحمل سلطان كل يوم ..
راشد : سلطان بتخبرك
سلطان : شوووو
راشد : أنت كيف متحمل تمسك هالشارع كل يوم مرتين
سلطان : هههههه شوو أسوي عفته من الخاطر الشارع
راشد : والله لو منك بخذلي شقه وبيلس في بوظبي أحسن لي
سلطان : ياليت والله بس تعرف أنت محد من ربعي ويايه تباني أيلس بروحي في شقه
راشد : انزين شوو رايك أنا باقلي 10 أيام وبخلص التدريب وبشتغل في بوظبي شوو رايك ناخذلنا شقه انا وانت ..!!
سلطان : اممممم فكره حلووووه والله بتفكني من سيرة بوظبي كل يوم والغبشه الصبح
راشد : خلاااص عيل أنت رتب الأمور في بوظبي ودور لنا شقه صغيره على قدنا لين مااخلص التدريب
سلطان : خلااااص أنا بفكر بالموضوع وبدور لنا شقه بس بشاور الأهل قبل
راشد : أكيييييييييييد مابقولن شيء
سلطان : وربك يعاندون فينا تعرفها أمك أنت
راشد : أماااايه
سلطان : هيه يدوه مستحيييييل تخلينا نيلس في بوظبي بروحنا
راشد : هههههه لا ماعليك أمايه بكلمتين بنيب راسها باللي نباه
سلطان : هههههههه عشان صدق تضربك ضربه على راسك
راشد : هههههههههه أعرفها تسويها
سلطان : خلاص انا بمركم بعد صلاة المغرب وبنفتح معاها السالفه وبنشوفها شوو بتقول ..!!
راشد : خلاص تمام بترياك بعد الصلاة ...



اليوم : السبت
الوقت : الساعة 2.50 ظهراً
المكان : في بيت بو سعيد
" سالم "


توني واصل البيت وقفت سيارتيه في الكراج شفت سعيد سيارته موجود وسيارة راشد موجود وسيارة بو سيعد بعد موجوده وسيارة الدريول بعد موجوده .. اووووف والله ياحظكم وصلوا قبلي ..!!

نزلت وتوجهت سيده للبيت وشال في ايدي خرايط وأوراق .. وياليتني بعد كل الخرايط نزلتهن ويايه في بعد باقيات كمن خريطه في السيارة ماقدرت أنزلهن مرة وحده . " كم بشل إلا ايدين فيني " ....!!!

دشيت الصاله وتوهم غارفين الغدا
سالم : السلام عليييييييييييكم
الكل : وعليكم السلام
أم مبارك : هلا والله بوليدي بو غنيم تعال تعال الغالي تغدا
فديتج والله يا أمايه .. وتقربت منها وحبيتها على راسها ..
سالم : ببدل ملابسي وبتغسل وبنزل دقايق واللي بياكل لقمه قبل مااوصل ياويله مني ههههههههه
أم مبارك : والله وأنا حالفه محد بسيح لقمه في حلجه قبل ماتيلس وياهم
راشد : وابوووي انا شوو ياهل ..
سالم : ههههههه رشووود عثرك تغار
راشد : لاا يابوك لا غار ولا شيء بس يوعاااان يالله فكنا وسير غير ملابسك بسرعه لا ارتكب فيك جريمة الحين
أم مبارك : رشووووود شو جريمته بعد
راشد : سلوووم يالله الله يرحم والديك بسرعه مافينا على عيوزنا تكنسل ويزتنا وتسفرنا

بسرعه مشيت وركبت الدري وأنا اضحك على سوالف راشد ,, هههههه يعيبني يوم يعصب وخاصة مني وااايد يغار هالولد
" دايما يقولي جنك انت الصغير مب انا " ...!!
دشيت قسمنا وقبل ماادش حجرتيه دشيت حجرة سعيد ونفس كل مرة راقد هالحزة . شغلت الليت وسرت صوب التواليت وشليت دبة الماي ومطيت اللحاف من سعيد وجبيت ماي عليه " خله يتأدب مسووود الويه لاشغل ولا مشغله محد بأدبه غيري " ..!!
سعيد : الله يخسك يا سلوووم شوو ها ماتشوفني راقد
سالم : سلووم في عينك يالله يالله قوم تغسل ونزل تحت تغدا ويانا
سعيد : مااريد غدا خلني ارقد
سالم : قلت لك قوم جدامي غسل يالله بسرعه
سعيد : اوووووووف شوو تغار انت من تشوفني راقد
سالم : لا غار ولا شيء بس بسرعه جدامي يالله قوم لااااا افلعك بهاي الدبه اللي بيدي

قام سعيد وهو يتحرطم عليه ويتحلف انه برد هالحركه السخيفه على قولته ...
هههههههه يلست أضحك وأنا اسمعه وهو داش الحمام يقول : توبه والله ماارقد إلا وأنا قافل باب حجرتيه بالمفتاح عشان يتعلمون الأدب ..
طلعت من حجرة سعيد ودشيت حجرتيه وشغلت المكيف ودشيت الحمام وتغسلت ولبست جلابيتيه وطلعت بسرعه وشفت سعيد بعد طالع من حجرته وهو يفرك عيونه " شكله يضحك " ..!! خله يستاهل ..!! الحين بنزل تحت وبحصل لي هزبه محترمة من عند رشووود حشااا هذا كله ولا الأكل الله يستر بس مايذبحني ..

راشد : سلووم هالكثر حشاا برد العيش
سالم : أوعي سعوود عشان يتغدا ويانا
أم مبارك : هذا سعيد صدق يباله ضرب من عندي عشان يستوي ريال
سعيد يحب أم مبارك على راسها : رياااال والله اني ريااااااال
أم مبارك : لا ريال ولاطاحتك المريله .. أخ عليك لاشغله ولامشغله إلا رقاد وحوامه في الشوارع
سعيد : وين تبيني اشتغل مافيني على قومة الصبح
راشد : أمااايه الله يخليج أجلي محاضرتج حق سعيد بعد الغدا الحين بأذن العصر ونحن ماتغدينا
سالم : تغدا تغدا يابوك لاتموت علينا
تقرب سعيد ويلس عدالي وتغدينا وبعد الغدا يلسنا نشرب جاهي .. ونسولف ويا أم مبارك وكل شووووي هزبة سعيد وسعيد كان وده يقوم يجوتني جوته لأني وعيته ونزلته غصبا عنه ..
وبعد ماشربت جاهيه سرت حجرتيه برقد للين الصلاة ورايه شغل قد شعر راسي ..!! 




***===== الــــجـــزء الـــــخـــامـــس =====***


مــا كـل من يضحـك ..!! 
من الهـم سـالي ..!!
ولاكـل من يـبـكي ..!!
من الحــب مــحزوووون ..!!

.................................................
.....................................
........................
............

اليوم : السبت
الوقت : الساعة 4.30 العصر
المكان : في شوارع العين
" سيف "

طلعت من بيتنا على صوت إقامة صلاة العصر سرت المسيد وصليت بعد ماخلصت صلاتي ركبت سيارتي ومشيت بهالشوراع اتريا تلفون راشد عشان نسير نلعب بولينك في النادي لين صلاة المغرب .. 
بس اليوم راشد مادق هو كل يوم يدق قبل صلاة العصر فيني اليوم ماأدري وينه .. 
وقفت سيارتي عند الشيشه أصب بترول لسيارتي .. 
ماحسيت إلا سيارتي هزتني هزة خفيفة نزلت أشوف شو مستوي ..
طلع واحد دعمني شوي من وراء ضربه خفيفة مب قوي حتى السيارة ماياها شيء غير ضربه خفيفة ماتبين حتى .. والريال سيارته ماتعورت بعد وايد .. نزل هو من سيارته ويلس يتفحص سيارته وبعدين سيارتي
الريال : اسمحلي اخوي 
سيف : لاعادي اخوي ضربه خفيفة والحمدلله 
تقرب الريال من سيارتي وشاف الدعمة .. 
الريال : خلاص عطني رقم تلفونك عشان أعدل سيارتك 
سيف : مايحتاي أخويه أفا عليك إلا شوي مايحتاي تعدلها ولا شيء
الريال : لا أخوي أنا الغلطان ولازم أعدل سيارتك
سيف : لا والله حلفت شو تعدل فيها أصلاً هيه ضربه خفيفة بس مايحتاي حتى أوديها الكراج ..
الريال مد إيده وسلم عليه وركب سيارته وراح .. أما أنا حاسبت راعي الشيشه وشريت لي ميرندا وركبت سيارتي ,, ودقيت على راشد بس مارد ..!! ماأدري وينه وليييش مايرد ..!! 

اليوم : السبت
الوقت : الساعة 4.30 العصر
المكان : في بيت بو سعيد 
" موزة " 

من نص ساعه واصله انا وشمه من الجامعه حشا يكرفونا كراف .. ماتسوى علينا الشهادة اللي بنحصلها آخر شيء .. 
أصرت شمه أنزل وياها بيتهم .. أونه عادي بيت عمومتج محد غريب .. شو أسوي نزلت عشان خاطرها .. وعشان ماأيلس بروحي في بيتنا .. دشينا الصالة وحصلت حرمة عمي " أم سعيد " ويدوه .. ضحكت يوم قالت " وابوووي هاي جامعه لين الحين حشا يابوكن الرياييل ساروا دواماتهم وردوا " ..

سرت حجرة شمه وتوظيت وصليت العصر .. بعد الصلاة كان عندي بحث ولازم أسلمه بعد يومين وهالبحث ماكتبت منه ولا حرف .. 
موزة : شمووه فدييييتج شو رايج تسوين البحث مالي مافيني أدور مواضيع في النت واجمعهن ويا بعض ..
شمه : ههههههههههه موافقة بس بشرط
موزة : موافقه على شرطج قبل ماتقولينه
شمه : ههههههههه أنزين سمعي الشرط قبل
موزة : أنزين يالله هاتي شرطج ..!!
شمه : كتبي بحثي وبكتب بحثج
موزة : سيري لاه شرطج شرات ويهج
شمه : ههههههههههههههههههههههااااي ...!!
موزة : انزين هاتي الاب توب مالج بدور في النت عشان البحث
شمه : آسفه غناتي أنا بشتغل عليه الحين
موزة : فقت ويهج يالله عيل رديني بيتنا 
شمه : هههههه بيب لج كمبيوتر سعيد اشرايج
موزة : تحلمين يعطيج أياه
شمه : بنحاول شو ورانا
موزة : يالله قومي عيل ويايه عشان نيبه
طلعنا من حجرة شمة وسرنا قسم الشباب وأنا ضامنه رفض سعيد يسلفنا كمبيوتره دقيقه وحده بس .!!
بس يالله بنحاااول ..!!! وأنا ضامنه القفطه اللي بنحصلها الحين ..!! 

دشينا القسم وشفنا سعيد منبطح في الصاله ويشوف فلم مصارعه صدق متفيج " ناس تعاني وناس ....." ؟؟!!!

شمه : سعيد لو سمحت ممكن طلب
سعيد : إذا تبن تروحن مكان فأنا آسف
شمه : حشاا لا لا مانبا نسير مكان 
سعيد : عيل شووو ....!!!؟؟؟
شمه : أريد كمبيوتر 
سعيد : وكمبيوترج وين ..!!
شمه : أسمع موزة عندها بحث وأنا عندي بحث فأنا بشتغل على كمبيوتريه وهيه بتشتغل على كمبيوترك 
يلس سعيد يحدق في موزة .........!!!
سعيد : امممممم موافق بس لا تتعبثن فيه وتخربنه وملفاتي لاتفجنهن 
موزة : والله مابفج ولا شيء 
سعيد : خلاص بتلقنه على الشبريه 
موزة : مشكووووووور وماتقصر ..
سعيد : العفوووو كم موزة عندنا
موزة : وحده والله يخليها لكم 
سعيد يرفع ايدينه : امييييييييييييييين

دشينا غرفته وشلينه الاب توب وطلعنا من قسمهم قبل لايغير رايه .!! ونتورط 

رجعنا حجرة شمه وشغلت كمبيوتر سعيد .. 
فجيت عيوني أول ماشفت الشاشه وصرخـــــــــت ..!!؟؟؟!!!
شــــــــــــــــــــــــــوو هذاااا ..!!؟؟؟




اليوم : السبت
الوقت : الساعة 5.00 العصر
المكان : في المستشفى
" عبدالله "


ليت الوجع بعروق قلبي ولا فيك.. وليت التعب غلطان ساهي ولا جاك.. لو الشفا بضلع صدري لداويك.. واطحن جميع ضلوع صدري فداياك.. الله من شر المقادير يحميك.. والله يحفظك يا عيوني ويرعاك 


كنت يالس وفنيان القهوة بإيدي .. توه من شوي كان سالم وربيعه فيصل عندي .. ياي يسلم على خلود بعد ماتقهوي هو وفيصل طلع عشان عندهم شغل على قولتهم ..!! فأستسمحو مني وطلعوا ..
وطلعت خلود من الغرفة الثانية ويلست ويايه انسولف .. 
خلود : أقول عبدالله
عبدالله : قولي ..!!
خلود : متى قال الدكتور برخصني 
الصراحه نقعت ضحك ههههههههههههههههههههه 
حتى من الضحك شرقت بالقهوة كح كح كح كح كح كح كح كح كح ...
ضربتني خلود ضربه خفيفة على ظهري ... 
خلود : حلاااااااال حلااااااال ..
عبدالله : كح كح كح كح 
خلود : قلت شيء يضحك أنا الحين !!
عبدالله : أحم أحم خلود أنت إلا أمس مدخلينج المستشفى والعملية مب وحالها تلتحم وتبين أطلعين بعد ..!! صدق ضحكتيني
خلود : لا أنا بطلع مايخصني أيلس انت جان تبا تيلس 
عبدالله : هههههه ليييش أيلس بدونج بسير وياج جان تبين تشردين من المستشفى بشرد وياج
خلود : ههههههه أتخيل والله نشرد 
عبدالله : الله يهديج أنت تراج تبين أطلعين وماشيء حل غير الشرده 
خلود : لا بطلعني الدكتور غصبا عن خشمه
عبدالله : عاش عاش وليش غصبا عن خشمه هاي مصلحتج وأنت أبخص فيها صح ولا لاه ..!! 
خلود : انت أشفيك اليوم كله ضدي حشا مايقول حرمتك جنه الدكتور هو حرمتك
عبدالله : لا يابوج انت حرمتيه بس حياتج أهم عندي من كل شيء لو قال الدكتور ماشيء طلعه يعني ماشيء طلعه وإذا الدكتور أشفق عليج وقال برخصج فأنا مابرمس ولا بكلمه ..

خلصت جملتيه وإلا صوت الباب يندق ..
عبدالله : ههههه هذا أكيد الدكتور سمعج وياي يرخصني
خلود : ههههه عيل بسرعه بسرعه سير فج الباب قبل مايسير ويغير رايه ..

قمت من مكاني وأنا أضحك على خلود وسوالفها وفجيت الباب وكانت عمتيه يايه وحبيتها على راسها وقربتبها داخل ..




اليوم : السبت
الوقت : الساعة 5.15 العصر
المكان : في أحدى المكتبات 
" سالم "

طلعت من المستشفى بعد ما أطمنت على حالة خلود .. الحمدلله شفتها أحسن عن أمس بوايد يالله الله يقومها بالسلامه ..
ركبت سيارتي بعد ماخلصت زيارتي المستشفى وكان ويايه ربيعي فيصل ويشتغل ويايه في نفس القسم قسم هندسة المعمار والبناء .. وكان عندنا شغل رسم تخطيط لبيوت شعبية وحالتنا كانت حالة .. 
نزلت المكتبه عشان أصور أوراق الخرايط اللي رسمتها كان فيصل يريد يضيف بعض التغيرات فقلت خلني أصور الخرايط عشان نشوف المسؤول شو اللي بعيبه من اللي بسويه كل واحد منا ..
يلست ساعه في المكتبه حشا زحمه .. وقفت عند ألة التصوير ساعه وعند الحساب ساعه حشا ماتسوى علينا ..!! 
بعد ماطلعت من المكتبة ركبت سيارتي وفيصل يتحرطم عليه

فيصل : حشاااا هالكثر تصور كمن خريطه
سالم : والله يافيصل زحمه زحمه إذا دشيت مابتطلع منها 
فيصل : هههههههههه الله يعينك أنزين ها أنت الحين يبت النسخه 
سالم : هيه صورت لك الخرايط بس تراه شوف ماشيء عندك وقت غير ثلاث أيام وين تقدر تخلصهن
فيصل : عادي بحاول هن إلا 3 خرايط صح ولا لاه
سالم : هيه بس تراه يباله مب أي شيء تخربط فيهن هذا شغل مب خرابيط يهال
فيصل : لاتحاتي بحاول أخلصهن حتى لو أضطريت أخذ إجازة من دوامي وأسهر عليهن
سالم : ههههههههه وحرمتك وعيالك
فيصل : أي عيال إلا ولدين عندي واحد عمره 4 شهور واحد سنتين 
سالم : وهذيل مب يهال 
فيصل : هههههههههه على قولة عمي مفاعيص 
سالم : حرام عليكم انت أحمد ربك عندك عيال غيرك ماعنده ويتمناهم
فيصل : الحمدلله .. وأنا ماقلت شيء بس أسولف
سكت عن فيصل يلست أطالع الشارع والناس وأركز في سواقتي أحسن لي من الهزربة الزايده ويا فيصل ...!!

فيصل : سلووووم
سالم : شو سلوم عيب فصول أنا عمري 28 سنه وتقولي سلوم .. في البيت متولني راشد وسعيد وفي الدوام أنت حشاا لو كنت ولد 18 سنه شو بتزقروني 
فيصل : هههههههههههه تراك انت تقولي فصول وما أقول شيء وانت مب معرس وانا معرس وعندي عيال لازم تزقرني بو محمد
سالم : خلاص يابومحمد شو بغيت
فيصل : هههههه انزين بغيت أقولك انت مب ناوي تعرس 
سالم : الله يهديك هذا وقت عرس انا حياتي كلها شغل بشغل 
فيصل : بس الشغل مايخلص يابوغنيم 
سالم : هههههههههههههه شو تباني أعرس عيل عشان الشغل يخلص
فيصل : لا أنت فهمت غلط أنا قصدي تعرس وتشوف حياتك وتبيب لك ولد يشيل أسمك 
سالم : ههههههههههه يكفي الوالده وراشد متوليني في البيت .. وياي الدور عليك جنك تتولاني في الدوام 
فيصل : ههههههههههه صدقه راشد يبا يشوف حياته 
سالم : وأنا ما منعته إذا يبا يعرس يعرس 
فيصل : كيف يعرس وأخوه الأكبر عنه ماعرس 
سالم : ههههههههههه أنا اعرف راشد مايفكر بالعرس هو يباني أعرس عشان يستانس 
فيصل : وانت إشدراك

وصلت بيت فيصل وقفت سيارتي ..ولفيت صوبه

سالم : فصول يالله يالله أنزل بلا مطرود صدعت راسي بالعرس وجان أنت تبا تعرس انا عليه أدور لك الحرمه الزينه
فيصل : هههههههههههههههه لالالالالا عندي حرمة وتسدني عن كل الحريم
سالم : عيل يالله فارج وسير كمل الشغل على الخرايط بدال ماتعور راسك ويايه بسالفه العرس
فيصل : أوكيه أنا نازل بس بشوفك في الدوام وهذيج الساعه ماتقدر تقولي فارج ..
سالم : بجوتك أنت ومكتبك برع 
فيصل : ههههههههههه .. اوكيه أنا نازل يالله فمان الله وبينا تلفون 
سالم : اتريا اتصالك والله وياك 

نزلت فيصل بيتهم .. بعد الصدعه اللي سوالي اياها حشا حياتي وأنا أبخص فيها الكل متوليني عشان أعرس ..

بعدني صغير على العرس بعدني إلا 28 سنه لو وصلت 30 شو بقولون عني بقولون شيبه .. " الله يستر بس منهم " ..!!




اليوم : السبت
الوقت : الساعه 6.30 المغرب
المكان : في بيت بو سعيد 
" راشد "

قمت على صوت تلفوني اللي من ساعه وهو يصيح وانا مطنشنه كل ماصاح خشيت راسي في المخده .. كنت تعبان وايد اليوم يكفي اني قايم من الفير وسرت بوظبي والمدرب بعد ماقصر كرفنا كراف ويا التدريب ماله وفوق هذا عاقبنا بتدريب ثاني في الشمس كانت تظرب بالراس افتر راسي من قوتها .. ترجيناه بس ماطاع قال عشان تتأدبون وتكملون التدريب كامل مب نسوي نص التدريب ونقول بس تعبنا .. عطانا محاضرة طويلة وعريضة . 
قالنا : " انتوا مب يهال أنتوا رجال الوطن والريال لازم يتحمل التعب والشقا وأنتوا يايين هنيه تضحكون وتسولفون " .. !! الصراحه تلومت من كلامه صدقه نحن مب يهال يايين نلعب ونضحك أنا بس كنت أضحك على سوالف عبيد جتنا من الضحك كله يطنز ماخلاه حد بحاله .. فعاقبنا نسوي التدريب بالشمس ..!! والله إن كلنا تبنا مانتكلم ولاكلمة في التدريب .. فوق هذا العقاب الخط اللي تمسكه من بوظبي للين العين ..!! 
قمت ودشيت الحمام تسبحت .. عشان ألحق على صلاة المغرب بالمسيد ..
بعد ماخلصت وشليت أغراضي ولبست ملاسي طلعت من حجرتيه وأنا أشوف تلفوني ومنو متصل فيني كان سلطان متصل مرة وسيف فوق العشر وغير المسجات اللي مطرشنهن .. 
الله يعيني من لسانه بس نسيت اني كنت متواعد معاه في النادي .. والله خذتني نومه وماحسيت بعمري .. 
طلعت من البيت وركبت سيارتي وسرت المسيد وبعد ماخلصت صلاتي اتصلت بسيف ..

راشد : هلا والله هلاااااااااااااااا بسيف
سيف : جب لاتكلم 
راشد : أفاااا تقول لعمك جب لالالالا مب سيف اللي ارمسه أنا
سيف : عيل مواعدني من ساعتين ولاييت ياليتك بعد رديت على تلفوناتي 
راشد : ههههههههههه أعذرني والله يا سيف لو تعرف شو صار جان عذرتني
سيف : شو اعذرك ..!! لا مب عاذرنك ..!! شو هاه اللي خلاك ماترد على التلفون
راشد : أأأأأأأخ شوو أقول لك يا سيف .. كله من الرقاد نساني كل شيء
سيف : مالت عليك وأنا اترياك وماخليت شارع ماافتريت فيه وعثرك راقد 
راشد : والله اني قايم من الفير وسرت بوظبي وهناك ماقصروا فينا سوالنا المدرب رياضه في الشمس عشان نتعلم المسؤوليه على قولته
سيف : أحسن لو خلاك تحترق في الشمس عشان يبرد قلبي فيك 
راشد : أفااااا أهون عليك
سيف : هههههههههه لاماتهون بس والله قهرتني 
راشد : أسف والله مااعيدها .. المهم أنت وين الحين
سيف : وين بعد سرت أخيط لي كنادير وتوني طالع من السوق 
راشد : حلوو خلاص مر علينا البيت عشان تتعشا ويانا
راشد : أي عشا الحين الساعه 7 المغرب
راشد : عادي نيلس نلعب كيرم للين العشا وسلطان الحين بيي بعد 
سيف : أوكيه خلاص ربع ساعه وبكون في بيتكم 
راشد : خلاص اترياك 

اليوم : السبت
الوقت : الساعه 7.00 المغرب
المكان : في بيت بو سعيد 
" شمه "

كنت يالسه ومربعه ريولي والاب توب على ريولي ومركبه السماعات في أذوني ومشغله بن روغه " هافه سيديات سعيد " ماعنده غير بن روغه وميحد .. 
كنت مطولة على الغنيه وأرتب البحث مالي عشان أطبعه وأفتك منه .. 
ضحكت على موزة ضحك حشاا جتلتني .. ههههههههه تخيلت شكلها وهيه فاجه عيونها وفاجه حلجها وأمبحلقه عيونها في لاب توب سعيد .. زين انها ماتخبلت علينا . وزين انها مايتها جلطه ونتورط فيها .. 
اول مااشتغل الكمبيوتر شافت صورة ياهل صغير توه مولود يمكن ولد شهرين ثلاث شهور .. بس كان حليوووووو بدرجه كبيره ..!!
ضحكت على موزة وهيه تقول : عمري ماشفت ياهل بحلاة هذا الياهل حتى حمد وخالد أخواني ماكان جذيه حلوووين .. هذا غير عن اليهال اللي شفتهم سبحان الله جمال ماتخيلته في حياتي أأأخ لو عندي اخت صغيره جان يوزتها بهالولد .. أأأخ خاطري أقرصه على غزوزه الورديه والمليانه .." 
تخبلت لدرجه كبيره ومن خبالها طبعت صورة الياهل وخلتها في أوراقها .. 
وكل شوي شافت الصورة أونه أريد فارس أحلامي يشبه هالولد ماأدري من وين بنيبلها هالفارس اللي تحلم فيه ...!!

سمعتها تزقرني وهيه اتزاعج شليت السماعه من أذوني ..
شمه : شووو فيج ازاعجين
موزة : حشااا ماتسمعين من ساعه وانا أزقرج
شمه : ماسمعتج
موزة : من وين تسمعيني ومشغله هالاغاني في اذونج
شمه : هههههه انزين شوو تبين
موزة : خلينا ننزل أنا يوعانه وعطشانه
شمه : بعده العشا مب الحين
موزة : انزين خلينا ننزل انشوف شو مسوين العشا
شمه : أووووف منج ماتحاتي غير بطنها
موزة : بطني والبحث مالي بس
شمه : هههههههه انزين يالله ننزل

نزلنا تحت ومحد كان يالس غير يدوه تتسمع إمارات أف أم .. 
" عيايز أخر زمن " ...!!!!
من شافتنا يدوه قصرت على صوت الراديو ورفعت عصاها في ويهنا .. خفت تهجم علينا وتظربنا .. " خيبه شو مسوين " ....!!!
شمه : أشفيج يدوه
أم مبارك : وين منزربات فوق شو اسون يقول عرايس منخشات أممممف عليكن
شمه : هههههههههه يدوه علينا واجبات ودراسه 
أم مبارك : شو مخربنكن غير هالجامعه بقول حق محمد وخلفان يفنشونكن منها مااعرف شوو بتحصلن من وراها ..!!
سارت موزة وحبت يدوه على راسها 
موزة : اللي تشوفينه يدوه وانا من ايدج هاي لين ايدج هاي صدقج مامحصلين من هالجامعه غير التعب والشقا ..
ربعت ايديني ..!! وانا منقهره من موزة تبا تفنشنا من الجامعه .. لا مستحيل اطلع من الجامعه ماعندي غيرها مااسير بقعه غير الجامعه على الأقل اشوف الناس والخلق لو طلعوني من الجامعه بحبسوني في البيت ومابطلع مكان .. لو فكرت أطلع بتوديني يدوه عزبتها وأمايه الجبره مالتها ...!!
شمه : لاااااا إذا موزة تبا تفنش تفنش كيفها انا مابطلع من الجامعه راس مالي في هالدنيا
أم مبارك : كيفج هو لو أقول كلمتيه محد يعترض عليها .. من اول مايدق المعرس الباب أيود ايدج بإيده وأقوله شلها مانبا لاعرس ولادقدقه ..!!
شمه : ههههههههههههه إذا يا المعرس بفنش من الجامعه وما يسير خاطرج إلا طيب 
موزة : ههههههههههه والله انج يايدوه سوالف .. 
أم مبارك : اشحالها امج وخوانج
موزة : كلهم بخير
ام مبارك : فديت حمد متولها عليه
موزة : مالقيتي غير حمد 
ام مبارك : يعلج اتسدين عوقه قولي امين
موزة : هذا الولد أبد ماينفع دلووووووع
ام مبارك : انت ماتسوين شعرة من راسه
موزة : يالله ياربي وشو خليتي حق خالد فديته 
ام مبارك : خالد شيخج 
موزة : فديته هذا الولد ولا بلاش مب حمد يرفع الضغط 
ام مبارك : حتى حمد ريال بس ابوج مخربنها وايد امبزنه
موزة : ههههههه توكم تدرون
شمه : ويدوه شو خليتي حق راشد وسالم وسلطان وسعيد
ام مبارك : أأأأأخ إلا جان سعيد
موزة + شمه : هههههههههههههههه
ام مبارك : أنا مااحاتي غير سعيد " الله يهديه واشوفه ريال "
موزة : ان شاء الله يدوه وتيوزينه وتشوفين عياله
ام مبارك : خليني ايوز سلووم السبال إللي معور راسي مب طايع يعرس
شمة : بييه يوم وبقولج اريد اعرس
ام مبارك : اخاف اموت ولاشفته معرس
موزة : لا يدوه ,,, ربي يطول بعمرج وتشوفينه معرس وتشوفين راشد وسعيد وتفرحين فيهم
شمة : وتشوفيني انا بعد عروس وعلى الكوشه
ام مبارك : ان شاء الله

بعد مايلسنا مع يدوه شوي طلعنا برع صوب المطابخ هاي موزة حشرتنا دومها اليوع قارصنها ...!!!


اليوم : السبت
الوقت : الساعه 7.45 المغرب
المكان : في بيت بو سلطان 
" سلطان "

كنت يالس في الصالة العب مع لطوف " كرش 2 " حاولنا أقيم اللعبة بس ماقدرت .. شفت ساعتيه .. تذكرت إني قلت لراشد بمر عليكم عشان نرمس يدوه عشان الشقه .. 
طلعت من البيت وركبت سيارتيه وخطفت على الشيشه سيارتي امفضيه مافيها ولا قطره بترول ..!!
بعد ماترست سيارتي بترول سرت صوب بيت يدوه على عسا توافق وتفكني من الغبشه من الفير الناس راقده وانا ماسك لي خط ..!!
وصلت بيت يدوه وشفت سيايير الشباب كلها موجوده 
" راشد وسعيد وسيف وسالم " بس أبو سعيد ماشيء كانت سيارته ..
دشيت الميلس وسلمت عليهم ويلست أشوف سالم وراشد وسيف يلعبون كيرم ..
سلطان : راشد سعيد وين ..!!
راشد : تلقاه راقد لاشغله ولامشغله 
سلطان : هههههههه الله يهديه بس ويدوه رقدت ولا لاه
راشد : لا متفيزره احيدها ويا البنات في الصاله محتشره وياهن سمعت انها تريد تفنشهن على قولتها من الجامعه .. 
سلطان : ههههههههه تريد تظيع مستقبل بناتنا .. الجامعه وسوت جذيه لو قلنا لها عن سالفه الشقه شو بتسوي ..!!؟؟
راشد : ههههههههههه بتفنشنا من الحياة بكبرها ..!!
سلطان : ههههههههههه بتدفنا في هالبيت 
راشد : بتقول ماعندنا رياييل يسكنون في شقق
سيف : هههههههههه تحلمون انتوا توافق يدوه ماتعرفونها ميبسه براسها ..
راشد : ههههههه انزين سلطان ها انت مستعد عشان اندش المعركه 
سلطان : ههههههه مستعد ومتسلح بعد لاتوصي بس انت 
راشد : هههههههه وحق شوو السلاح بعد
سلطان : حق يدوه بهددها بالقتل لو مابوافقت
راشد : هههههههههه عشان صدق تشخط شخطه بعصاتها 
سلطان : دخييييييلك عصاتها والقبر حشااا بسير اشتري لها خيزرانه بدال هالقب اللي عندها ..
سالم : ههههههههه خيزرانه شوو بترزف فيها الله يهديك
سيف وراشد : هههههههههههههههههههههههههههههههه
سلطان : هههههههه انزين قوم قوم مافينا بتسير ترقد يدوه بعدين مابنحصلها 

قمت مع راشد وسرنا صوب البيت .. عشان اسلم على يدوه ونرمسها بسالفه الشقه ..!!

اليوم : السبت
الوقت : الساعه 8.15 المساء
المكان : في بيت بو سعيد 
" سعيد "

قمت من رقادي وانا معصب حشااا منو هذا اللي مايستحي حارق تلفوني .. مايعرف يصيح التلفون صيحتين ويسكر ..
شفت شاشه التلفون وكان مكتوب عليها " الخبله تتصل بك "
والله اني عصبت صدق متفيجه ماعندها شغله والله ان الدم حسيته يغلي بعروقي غلي .. رديت عليها وانا خاطري امسكها وانتف لها كشتها ..!!
سعيد : نعممممممممممم <<< وهو يصارخ عليها
الخبله : اشفيك حبيبي معصب
سعيد : اشفيك حبيبي معصب <<< وهو يقلد رمستها
الخبله : سعيد ..!!
سعيد : انت غبية ولا شو ماتشوفيني راقد لازم حد يخرب رقادي 
الخبله : سعيد لو سمحت لاتغلط
سعيد : اصلا انت من ريولج لين راسج غلط بغلط 
الخبله : سعيد بعدني محترمتنك عشان اللي بينا
سعيد : وشوو هو اللي بينا عشان تحترميني .. لو رحتي ورديتي مااطلعين غير وحده خبله وغبيه ومقصه فوق هذا
الخبله : سعيد انت شووو تقول ثمن رمستك ..!!
سعيد : مثمننها قبل لااشوف شكلج 

أووووووووف صدق غبية وماتفهم ..!! سكرت الخط في ويها مافيني اعصب واتعب نفسي عشان وحده ماتستاهل اني اعق عليها كلمتين .. 
قمت من مكاني وفجيت الكبت وطلعت ملابسي ودشيت الحمام اتسبح .. وبعد ماخلصت شليت سويجي وبوكي وتلفوني ونزلت .. والحمدلله اني ماحصلت عيوزنا في الصاله وإلا جان سمعتني المحاظرة اللي متعود في اليوم اسمعها ألف مرة .. طلعت من البيت وشفت سيايير موقفه في الحوش .. ويوم دققت النظر؟ شفتها إلا سيايير راشد وسالم وسلطان وسيف .. وشفت موزة وشمه طالعات من المطبخ ... سرت صوبهن .. وأول ماشافتني موزة قالت 
موزة : سعيد بسألك صورة الياهل اللي في خلفية كمبيوترك
سعيد : شو فيها ...!!
موزة : ولد منو هذا ..؟!!
سعيد : اشفيه 
موزة : يخبل مت عليه . وااايد حليووووووو
سعيد : أكييييييييد لنه ولديه ههههههههههه
موزة : ههههههه أي ولد الله يخليك انت اشتغل وبعدين فكر تعرس 
سعيد : وليييييش افكر بالعرس لامعرس ولاعندي خبر ..
شمه : خخخخخخخخخ احسن 
سعيد : انت شو يخصج ماطلبت رايج الشيخه شمه ,,, انت مااباج اطيحين عرسي 
شمه : ههههههههههه تصدق امبوني مابيي 
سعيد : ريحتيني من المحاته طول الليل افكر كيف اطردج من العرس
موزة : ههههههههه ولايكون انا وياها
سعيد : أفاااااااااا ,, أنت أساس العرس 
موزة نفخت صدرها : إحم ,,,, إحم 
شمه : مالت عليج يا الخاينه
سعيد : هههههههههههههه

دشيت عنهن المطبخ وشربت لي ماي وشليت كوب جاهي ويايه وسرت الميلس ايلس ويا الشباب احسن من يلسة البنات اللي تعور بالراس ..!! 




***===== الــــجـــزء الـــــســـــادس =====***



.. أصبر ياقــلــبي وأنتــظر خل الحزن مكتوم ..
.. كل المــعـاني تــغــيرت واتضحت الصوره ..
.. صار الصدق في هالزمن مثل الوفا معدوم ..
.. ونفــوســنا تــجــرحت والفرحه مكسـوره ..
.. كل الــمبادئ تنــشرى واللي معاه يسوم ..
.. حتى المــشاعر ارخـصـت والكلمةمهدوره ..

.................................................
.....................................
........................
............

اليوم : السبت
الوقت : الساعه 8.30 المساء
المكان : في بيت بو سعيد
" راشد "

بعد مادشينا الصالة ماحصلنا أمايه " أم مبارك " لفيت صوب سلطان وهو مخلي ايدينه على راسه ويقووووووول " لايكون رقدت ..؟؟ لا هاي يدوه حشااا ديايه ( دجاجه ) لو رقدت في هالوقت " ..!!!

لفيت عن سلطان ويلست أتسأل صدق رقدت وسوتها فينا وفشلت خطتنا .. أشرت على سلطان يلحقني وكنت امشي بسرعه جني ساير بضارب ودشيت حجرتها بعد ماحصلتها بس تصدقون أرتحت ..؟؟!!
لأني مالقيتها راقده ..
سلطان من الوناسه طاح على الشبريه وقال " فديت يدوه والله ..!!" 
ضحكت عليه وعلى خباله .. بس يالله توافق وتريحنا ..!! طلعنا أنا وسلطان من الحجرة وسوينا تفتيش عن أمايه بس ماحصلنها .. وطلعنا برع البيت بنسير ندورها صوب المطابخ والميالس يمكن طلعت ونحن ماندري خاسفين البيت من داخل .. من بعيد شفت موزة وشمه يالسات عند النخل اللي في البيت وأمايه يالسه وياهن ومورين الضو " ياسلااام عليكم " ...!!!؟؟؟ 
مشينا انا وسلطان وانا خايف تردني خايبين على 

قولة سلطان " سوف نعود ونحن مكسورين الرقبه " ...!!

ضحتك عليه بدا يخورها ترا لايقص عليكم ..!!

سلطان وهو يحب راس أمايه : ها يدوه شكلج بردانه
أم مبارك : هيه والله ياوليدي هالبرد ضاربني بعضامي حشااااا يابوك يمدني عظامي طحنهن طحان ..!!
سلطان : هههههههههههههه هيه والله صدقج يدوه هالسنه البرد غير شكل نحن مب متعودين عليه .. متعودين على الحر والشمس ..
أم مبارك : يابوك البرد اللي عندنا أشوا من البرد اللي عند بلاد برع ماادري كيف متحملين
سلطان : يدوه كل واحد وطبيعه الجو اللي انولد فيها متعودين على البرد مب متعودين على الحر مثلنا ..
تقربت من شمه وقلت لها سيرن بنرمس يدوه بموضوع خاص .. 
بسرعه قالت : لايكون سلطان فكر يعرس ..<<<< هالبنات ماهامنهن غير العرس يقول الحياه ماشيء غير عرس ..!! ,,,,, صدق فاضيات ..
رديت عليها الموضوع خاص يالله زولي انت وموزة ..
قامت بدون ماتناقشني .. أحسن مافينا لييييش ؟؟!! وشو السبب ؟؟!! وليش ماتبونا نسمع ؟؟!! 
" يروحن بكرامتهن أحسن " ......

تقربت من أمايه وساندت راسي على ريولها " من قدي آخر العنقود "
لازم أدلع شوووووي ؟؟!! 
أدري إنه من حقي .؟؟!!

راشد : أقووووووول يا أم راشد
أم مبارك : انا أم مبارك
راشد : هههههههههه أم مبارك وام محمد وأم راشد وأم سالم وأم خلفان ولاتزعلين
أم مبارك : هههههههه عنلاتك ..!!
راشد : امايه بغيت منج طلب ولاترديني ..!!
أم مبارك : قول فديتك قول شوو بغيت شيء ناقصنك
سلطان : هههههههههههههههههههههههههههه
لفيت صوب سلطان أدري إنه يضحك عليه ..!!
راشد : لا مب ناقصني شيء والحمدلله أنا ريال ومعتمد على نفسي بس بغيتج عشان نقولج قررنا انا وسلطان ناخذ لنا شقه عشان الدوام في بوظبي بدال مانسير ونرد تعب والله
أم مبارك : شووووووو وحق شوو الشقق بعد البيت اشكبره ويكفيكم
سلطان : مب عشان البيت يدوه فهمي نحن نبا ناخذ شقه عشان مانتعب كل يوم نمسك لنا خط لين بوظبي ونرد ونسير في نفس اليوم نهلك في السيارة
أم مبارك : شووو يهلك بعد لاااالاااالااالااا شقق ماشيء أممممف عليكم اشدرانا شوو بتون هناك في بوظبي بتوبون الحريم عندكم في الشقق لا يابوك هالشقق مامنهم إلا عورا الراس
سلطان : يدوه الله يهديج وين حريم وماحريم نحن بنسير دواماتنا
أم مبارك : لالاااا وانا اشدراني اتسيرون دواماتكم لا تكونون هنيه في العين تحت عيني احسن من الحوامه بروحكم في بوظبي
راشد : أماااايه الله يخليج انت لييش تبين اتعبينا
ماحسيت إلا الضربه على راسي أأأأأأأأأأخ " جنها فلعتني بعصاها " 
لحظه مااستوعبت اللي صار حسيت براسي افتر من الضربه ...!!
أم مبارك : لاتخلوني أحلف واخلي خلفان يفنشكم من الدوام وايلسكم في البيت
قامت يدوه وسارت البيت ..!!!
سلطان : هههههههههههههههههههههههههه يهال نحن في الروضه بتفنشنا وبتيلسنا في البيت
راشد : أأأأخ ياراسي جني انفلعت راسي ورم
سلطان : سير عند أمك خلها أداويك
راشد : هههههههه تباها تخليلي ملح وكركم وخرابيطهن ..!!
سلطان : هههههههههههه والله هاي يدوه يبالي اوديها عند دكتور يفحص عقلها أونه بتفنشنا تتحسبنا شرات موزة وشمه عشان تفنشنا
راشد : هههههههههههههههههههههههههه







اليوم : السبت
الوقت : الساعه 9.25 المساء
المكان : في إحدى شوارع العين
" عبدالله "

مليت اداري الم واوجاع مخفيه. 
مليت حتى دموع العين ابررها. 
ياكثرها في حياتي احلام منسيه. 
صعبه دروبي وانا لازم اغيرها؟؟


أأأأأأأأأأأخ شووو تبون تعرفون ..!! تبون أقول لكم شو صار في بيتنا ..!!؟؟
طلعت من عند خلود ومريت بيت يدوه وشفت سيايير الشباب كلهم هناك حتى سيف أخويه سيارته عندهم .. تعرفون شوو سويت سرت بدون ماانزل والله مالي ويهه أجابلهم ..!!!؟؟ ركبت سيارتي وسرت بيتنا أغير ملابسي وخلود موصتني أييب لها شوي أغراض ..!! دشيت بيتنا سرت سيده قسمنا وطلعت ملابسي وخليتهم على الكرسي وطلعت أغراض خلود اللي محتاجتنهم وخليتهم بشنطه الرياضة مالتي الصغيرة وخليتهم عند الباب وشليت ملابسي ودشيت الحمام أتسبح .. بعد ماطلعت من الحمام لبست كندورتيه وشليت أغراضي وخليتهم بمخباتي وشليت الشنطه وسرت خليتها في السيارة .. وقررت أسير أسلم على امايه فضيحه حتى لو شو ماصار إتم أمي الغالية اللي موصنا الرب فيها ..!! 
دشيت البيت وماحصلت غير خواتي وسلمت عليهن ودشيت حجرة أمايه وحصلتها ترمس بتلفونها شفتها اتخزني بعيونها ... سكرت بسرعه من اللي يالسه اترمسها من سكرت الخط تقربت منها وحبيتها على راسها ..!! ماحسيت بعمري إلا هيه إدزني بعيد عنها ..؟؟!
عبدالله : أمايه اشفيج
أم عبدالله : أفاااا ياعبدالله حرمتك تنسيك أمك وأهلك
عبدالله : أمايه حرمتي في المستشفى
أم عبدالله : هذا عقاب من ربك
عبدالله : الله يهديج يا أمايه خلود شو سوت فيج حرام عليج والله
أم عبدالله : سير سير أطلع برع سير عند حرمتك
تقربت منها غصب ولا طيب وحبيتها على راسها .. تصدقون نزلت دمعتي 
" حسيت إنها مب راضيه عليه " ..!!
عبدالله : سامحيني يا أمايه سامحيني بس لاتنسين حتى خلود ربي بسألني عنها
طلعت من حجرتها وأنا امش دموع عيوني إللي غلبتني وطاحت .. حاولت أتصنع الإبتسامه عشان خواتي مايحسن بشيء .. طلعت وركبت سيارتي وخطفت على المطعم أشتري عشا حقي وحق خلود وأمايه أعرف إنها مستحيل تزعل عليه أدري إنها تعاندني وتسوي كل هذا عشان أودر خلود بس ليييييييييش ؟؟!! خلود شو ذنبها ...
الحرمة ماقصرت معايه بشيء .!! بالعكس اللي مقصر وياها وااااايد ..!!


اليوم : السبت
الوقت : الساعه 10.30 المساء
المكان : في سيارة سلطان
" موزة "

لاتذكرني بحبك يا غناتي لا تذكرني بماضيك الجميل .. في صدا ذكراك بجزر حياتي مستحيل أحب غيرك مستحيل ..!!
تونا طالعين من بيت يدوه ويالسه أطرب ويا الغنية سلطان مشغل إمارات أف إم وانا أطرب مع الغنية ماشيء شغله ..!! لوووووووووول

كنت يالسه ويا شمه في حجرتها أجمع شغلي في ملف خاص .. دشت البشكاره تزقرني بسرعه بسرعه شليت كتبي وأوراقي ولبست عباتي وطلعت وأنا طالعه شليت اللاب توب مال سعيد وخطفت على حجرته وخليته على الشبريه وشليت ورقة من مكتبه وكتبت فيها
" شكراااا يابوعسكور وماقصرت " ..!!

بعدين طلعت من البيت شفت عمي راشد وسالم وسيف وياهم واقفين عند سيارة سلطان .. أووووووف هذا سيف دومه مرتز في بيت قوم يدوه ..!! عدلت شيلتي وتغشيت وسرت صوبهم من شافني سيف بعد شوي لأني سايره بسلم على عمي راشد وسالم ..
بعد ماسلمت ركبت السيارة بسرعه .. حتى سلطان بسرعه ركب ماخلاني أتريا في السيارة ..

لفيت صوب سلطان من تذكرته .. من ركبنا السيارة وهو ساكت مارمس ولا بكلمة " غريبه " ..!!؟؟!!!
شفت الشارع ورديت أشوف سلطان ..
موزة : سلطان وين ساير
سلطان : عند خلود في المستشفى
الله وناااااااااااااااااسه أريد أشوووووف أختيه وأطمأن عليها ..
موزة : غريبة ليشششششش ؟؟
سلطان : اممممممم بتباتين عندها
موزة " وهيه منصدمه " : ليشششش وريلها
سلطان : عنده دوام
موزة : وأنــــــــــااااااا
سلطان : شو فيج إنت ؟؟؟
موزة : ورايه داوم باجر
سلطان : متى دوامج الساعه كم ؟؟
موزة : باجر الأحد ,, دوامي الساعه 9.30 الصبح
سلطان : خلاص انتي باتي وباجر الصبح أمايه بتي وانتي ردي البيت وبعدين سيري الجامعه
موزة : وأمايه 
سلطان : الحين بييبها في المستشفى 
موزة : اوكيه موافقه على الأقل اغير جوووو



اليوم : السبت
الوقت : الساعه 10.30 المساء
المكان : في الطريق لدبي
" سعيد "

كنت يالس في الميلس مع راشد وسالم وسيف وصاح تلفوني وكان ربيعي حميد داق .. أستأذنت منهم وطلعت من الميلس وكان داقلي يقول إن الربع كلهم في دبي ويتريوني ..
الصراحه مااعترضت على إني اسير دبي وأبات لي يومين .. سرت حجرتيه بسرعه عشان أشل شوي أغراض لأن عندي ملابس في دبي في الشقه دشيت حجرتيه بسرعه بسرعه لميت ملابسي اللي محتاجلهن وشوي أغراض وخليتهن بشنطه صغيره .. ولفيت صوب شبريتيه وشفت اللاب التوب مالي وسرت أشوفه وقريت ورقة موزة جان أجسفها بإيدي وأعقها في الزباله وشليت اللاب توب وخشيته تحت الشبريه مااريد حد يفجه ويشوف ملفاتي الخاصة .. طلعت من البيت وركبيت سيارتيه وأنا في طريجي لدبي وصلني مسج وكان من الخبله وكاتبه فيه :

" هداك الله يا أغلى انسان علامك ليه علي زعلان اخاف اني عليك اخطيت أنا آسف إذا غلطــــــان "

صدق غبيه وماتفهم هالبنت جان أمسك تلفوني وأطرش لها :
" أنا الحين في طريجي لدبي "

ردت طرشت :
" أدري إنك ياي تراضيني ..^_^ "

تصدقون من وصلني المسج عصبت عليها فجيت الدريشه أمبوني بعق تلفوني من الغيظ اللي فيني .. هبله هاي ولا تستهبل ..!!!؟؟؟
سكتت ومارديت على مسجها بس ماعليه أنا ساير دبي الحين فأكيد بشوفها بس من بشوفها لخليها تحب ريولي .. أنا سعيد موحيالله أي واحد ..!!


اليوم : السبت
الوقت : الساعه 11.22المساء
المكان : في بيت بو عبدالله
" سيف "


ودي اعرف ليه أودك ..
ليه من الغالين أعدّك ..
ليه أحاول كل مره ..
الفت إحساسك وأشدّك .. 
ولابغيت أقسى واقفي ..
عيا قلبي لا يهدّك ..
ودي اقنع شعوري بمبدأ كلامي ..
ودي اعرف بس وش سر اهتمامي .. 
حتى لامريت جنبك روحي ترسلك سلامي ..


توني داااش حجرتيه وسكرت الباب فريت غترتيه على الكرسي وعقيت عمري على الشبريه وغمضت عيوني ويلست اضحك ..
يمكن أضحك من الوناسه ولا من الغصه اللي فيني ...
والله قلبي يعورني ..!!!
خلااااااااااص مليت ..!!!
لين متى بتم حياتنا جذيه ....!!
المشاكل تكبر يوم عن يوم وأي سبب صغير مايستاهل حد يتكلم فيه .. يكبرونه ويسووون منه مشكله هالكبر ..!!
ودي أجمع العائلة وأحل المشكله اللي صار لها من سنتين تقريبا والضحيه نحن الشباب والبنات الكل بعييييد بعييييد عن أهله ..!!
اليوم في بيت يدوه من شفت موزة تسلم على راشد وسالم يتني غصه ..
شفت الكره كله في عيونها ..!! أدري كيف شفت عيونها وهيه متغشيه ..
ماادري يمكن لمحة الكره والحزن في عيونها ..!!
هالبنت احسها كارهتني عكس شمه .. !!
شمه تعاملني عادي تسلم وماتتغشا جدامي اما موزة تتغشا ولاترمس ولابكلمة اذا كنت موجود .. واذا شافتني تتهرب ..
بلمحة البصر تختفي من جدامي .. انا ياربي شووو سويت .. انا مايخصني بأهلي ومشاكلهم ..
انا شوو اقول هذيل اهلي والظفر مايطلع من اللحم .. !!

شليت عمري ودشيت الحمام اغسل ويهي .. عساني ارتاح شوي من التفكير اللي متعبني .. !!
طلعت من حجرتيه وشفت البشكارة شاله الدلال والكوبات وخلتهم على الطاولة في الصالة وطلعت .. تقربت وصبيت لي كوب " شاي " وشليت كوبي وطلعت من الصاله وسرت امشي في الحوش مع انه الجو شوووي كان برد بس شوو اسوي كنت اتهرب من التفكير ..!!
شوي ولا سيارة عبدالله داخلة البيت وقفها فيالكراج ونزل .... وتقرب مني ..!!
عبدالله : السلام عليكم
سيف : وعليكم السلام هلااا بوحميد اشحالك
تقرب عبدالله وشل الكوب من ايدي ويلس عدالي
عبدالله : الحمدلله اشحالك انت وشو مسوي
تنهدت ورديت عليه : الحمدلله على كل حال
لف صوبي عبدالله : شوو مستوي بلاااك
سيف : ههههه مامستوي شيء بس هالدنيا والمشاغل تعيف الواحد حياته
عبدالله : الحمدلله يابوووك على كل حال
سيف : اشحالها خلود مابرخصونها
عبدالله : باجر قالوا برخصونها
سيف : الحمدلله على سلامتها
عبدالله : الله يسلمك .. انت شوو ميلسنك في هالبرد
سيف : مليت من داخل وطلعت ايلس برع
وقف عبدالله وعطاني الكوب في ايدي ..
عبدالله : بسير اوطي راسي وبرقد ورايه دوام باجر
سيف : وخلود منو ببات عندها
عبدالله : موزة اختها بتبات عندها يالله تصبح على خير
سيف : وانت من اهله

أوووووووووف يا هالموزة اللي مب طايعه تطلع من راسي .. !!!!
ماعليه باجر من صباح الله خير بسير المستشفى عندهم ....!!!! 




اليوم : السبت
الوقت : الساعه 12.10المساء
المكان : في بيت بو سعيد
" سالم "

يالس في صالة قسمنا انا وراشد وسعيد وفارش الخرايط كلها جدامي .. راسي افتر من ساعه ادور خريطة مهمة ومب محصلنها ماادري وينها ..!!!!؟؟؟؟
قمت من مكاني ودشيت حجرتيه ادورها في الكيس اللي فيه الأوراق .. ماحصلتها ماادري وين سارت وهالخريطة مهمة لازم باجر اشلها ويايه عشان المهندس والمستشار يشوفونها .. 
أووووووف ياربي وين ضاعت طلعت من حجرتيه ودشيت حجرة راشد وحصلته راقد " ياحظك راقد وهو مرتاح " طلعت ودشيت حجرة سعيد وماحصلته ؟؟!! هذا دومه برع .. 
انا سكرت دروازة البيت هذا كيف بدش يوم برد .. رديت الصاله وشلت تلفوني ودقيت له تلفون بس محد يرد ..!!
سكرت ودقيت حق فيصل عشان اخبره بالخريطة اللي ضاعت ..
سالم : السلام عليك
فيصل : وعليك السلام هلااا والله بوغنيم اشحااالك
سالم : بخير وسهاله اشحالك انت
فيصل : الحمدلله يالس اطالع الاخبار 
سالم : ههههههههه شو قاضنك تعور راسك بالأخبار
فيصل : شو نسوي يابوك انشوف شو يصير بالعالم 
سالم : انزين فيصل فيه خريطه ضاعت ماحصلتها دورها باوراقك يمكن تحصلها 
فيصل : الاوراق كلهن في السيارة 
سالم : انزين سير شوفهن وردلي خبر 
فيصل : اوكيه بطلع ادورها بالسيارة وبرد لك 
سالم : خلاص اترياك

سكرت من فيصل وقلت في خاطري " يارب تطلع عنده "

رديت ادق حق سعيد .. بس مايرد ماادري وين يحوم هالولد !!!
تذكرت ان شمه يالسه في الصالة على الكمبيوتر .. شليت تلفوني بإيدي ونزلت اسألها عن سعيد اذا قالها وين ساير مع ان هذا مستحيييييل ..!!

نزلت وماحصلتها بس حصلت الكمبيوتر مشبوك بالنت ..!! يلست اشوفها شو يالسه اتسوي .. حصلتها ترمس وحده من ربيعاتها .. كبرت المكالمة ويلست أقرأ شو يالسات يقولن ..!!
تصدقوووون ..!! مافهمت شيء من كلامهن كلام كله خرابيط حسيته مش متراكب ..!!؟؟
ردت كتبت " شموووه البقرة البحث وااايد اشياء فيه ناقصة "
ههههههههههه جان اكتب : افااااااا انا بقرة
ردت كتبت : لالالالالالالااااا انت حبيبة قلبي 
انا شو يالس اسوي عيب جان انزل المكالمة وبعدت اللاب توب بعيد عني . عيب عليه ..!!
شوي وشفت شمة نازله من فوق وشاله في ايدها ملف لونه اسود في خط ازرق على طرف ..
شمه : شوو تسوي تحريتك راقد
سالم : اتريا ربيعي يدق فيه اوراق ضاعن ماحصلتهن 
شمه : اهاا الله يعينك
رديت يلست على الكمبيوتر 
سالم : شموووه منو ترمسين
اطالعتني شمه بفضول ..!! 
شمه : لييييييييييييييييييش تسأأأأأأأأأل؟؟؟؟؟؟؟
سالم : لا لايروح فكرج بعيد بس ربيعتج كتبت شمووو البقرة بحثج ناقص فرديت عليها أفااا انا بقرة .. ردت وقالت لا انت حبيبة قلبي بعدين سكت مارديت عليها ..
شمه : شووووووو وليش ترد عليها
سالم : اسفه والله مب قصدي 
شمه : .....................!!!
سالم : هههههههههههههههههه اشفيج زعلتي
شمه : لامازعل من عمي
سالم : ههههههههههههه
شمه : انزين حصلتهن اوراقك 
سالم : لا يمكن عند فيصل 
شمه : منو فيصل
سالم : شو يخصج 
شمه : بسم الله ماقلت شيء
سالم : عيب تسألين عن الرياييل . انزين سعيد وين
شمه : اشدراني 
صاح تلفوني كان فيصل داق أشرت على شمه عشان تسكت
سالم : هاااا فصووول بشر
فيصل : حصلتها في الملف الأصفر وياها فواتير 
سالم : فواتير شووو 
فيصل : مااعرف ملفك الاصفر
سالم : هيه عرفته انزين حطه في السيارة باجر بشله من عندك
فيصل : ان شاء الله 
سالم : خلاص عيل اسمحلي على المغثة
فيصل : افاااا عليك لامغثه ولاشيء
سالم : تسلم بو الشباب بخليك عيل وتصبح على خير
فيصل : وانت من اهله 

سكرت من فيصل ودقيت حق سعيد وهالمرة رد عليه بس وهو معصب ويزاعج
سعيد : ألوووووووووووووووو
سالم : سعيد اشفيك اتصارخ
سعيد : هلا عمي مافيني شيء 
سالم : وين انت
سعيد : انا في دبي
سالم : شووووو تسوي في دبي
سعيد : احوط ويا ربعي
سالم : متى بترد
سعيد : ببات لي كمن يوم 
سكت اسمع حد عنده يصييييييييييييييح بصوت عااااااالي
جنه صوت " ياهل " 
سالم : سعيد منو عدالك
سعيد : محد 
سالم : وين انت الحين بالضبط

سكررررررررر الخط في ويهي ......!!!!؟؟؟

رديت ادق بس التلفون مغلق ...!!!!! 




***===== الــــجـــزء الـــــســـــابــــــــع =====***



فيني خلايا تنزف الحزن والهم وفيني طلاسم محدن قد قراها 
فيني هموم تذرف دموعها دم وأنت الحروف الباقية عن سواها
لك خافقي رحب وهلا وسلم ولك العيون تعيش لأقصى مداها

.................................................. .......................
.................................................. ........
...........................................
..............................
......................
...............
..........
...



اليوم : الأحد
الوقت : الساعه 7.30 صباحا
المكان : في بيت بو عبدالله
" سيف "

تررررررررررن ... تررررررررررن .. تررررررررررررررررررررن

فزيت من رقادي على صوت المنبه فجيت عيوني بالقوووووة أوووووووف فيني رقاد ..
سحبت اللحاف بعيد عني .. ولفيت وشفت الساعه 7.30
قمت طاااااااااااااير ... لاااااااا بسير المستشفى قبل مااسير الدوام .. 
بسرررررعه شليت ملابسي وتسبحت وتلبست وكشخت وتعطرت .. 
طلعت من حجرتيه مريت المطبخ بشرب لي شيء أخاف اطيح عليهم في المستشفى .. 
بسررررعه شربت حليب 
أأأأأأأخ حرقني في لساني .. <<< من خبالي يقول حد يربع ورايه .. 
شربت نص الكوب وطلعت وخطفت على المخبز عشان أشتري ريوق حق خلود و ........ و ..... وموزة .......إحم ,,,, إحم
كنت بدق حق خلود أقولها شو تبون تاكلون بعدين قلت لا مابدق موزة بتدري إني ياي المستشفى في هالحزه وماابيها تشرد لازم أشوفهااااا .. ؟؟!!
أمس طووووووول الليل وأنا أفكر كيف برمسها وكيف بسلم عليها ؟؟!!
وكيف بخليها تترحم بحالتي وتحس فيني ..!!
بعد ماخطفت على المخبز .. خسسست في سيارتي وأنا اتريا الطلبيه .. 
حشااااااا لو طااااااالب ذبيحه بعدني .. بعد طلعت الروح وصلت الطلبية


وأخيررررررررررررررراااااااااااااااا

وووووووووووووووووووووصلت ...؟؟!!

وووووصلت المستشفى .. قلبي بدا يددددددددددددق 

وقفت سيارتي في أحد الباركنات
وشليت كيس اللي في الدله " دله جاهي " يايبنها من البيت وكيس ثاني فيه الريوق ..

مشيت طبعا لين ماوصلت غرفه خلود 
شفت مكتوب على الباب 
" خلود خلفان الـ ..........."
جان أرد خطوة ورااااااااا وخذيت نفس طوووووووووووووووويل
وبعدين تقربت من الباب 
ودقيت الباب 
امممممممممممم ..
اتريا حد يقولي قرب ولا تفضل 
بعد حوالي دقيقه رديت أدق الباب 
سمعت صووووووووووووت " خاطري اسمعه من زماااان "
يقولي قرب قرب ..
دشيت وأنا أقول هوووووود
وطبعا حصلت الجواب من موزة وصوتها متقطع جنها تفاجئت بقدومي في هالوقت : هـ ...... هـ .... هداااااا هدااااا
طبعا وبدون شكـ ردت موزة على ورا وهيه تتغشى ..
سيف : السلام عليكم
موزة : وعليكم السلام
سيف : إشحالج يـــــا .......... " وقبل مااكمل كلامي "
موزة : بخير والحمدلله 
سكت ترييتها تتخبر عن حالي بس ماردت تكلمت 
" إنحبطططططططت من ردت فعلها "

سيف : هذا ريوق يايبلكم
موزة : مشكور تفضل الحين بتي خلود سارت عند ربيعتها مربيه
سيف : أهااااااا
تقربت مني شلت الكيس اللي خليته على الأرض وطلعت الدله وخلتها في الصينيه وشلت كيس الريوق وخلتها عدال الصينيه وسارت عني ..
إنقهررررررررررت منها 

حررررررررراااااااااااااااااااااااام عليهاااااااااااااااااا
انا شششووووووووو سسسسوووووووويت فيها 
هذا جزاتي طول الليل افكر فيها وحالتيه حاله 

بعد دقيقه شفتها داشه وشاله الكوبات في الصينيه وخلتهم جدامي وبعدت بعيد
موزة : تفضل سيف ,,, وانا بدش داخل وخلود الحين بتي 
مشت عني وقبل ماادش الغرفة الثانية وقفت وانا اشوفها بدش الغرف
سيف : موووووووووزة
وقفت مكانها ولا لفت وراها 
سيف : .............................
ردت لفت صوبي وماسكه الباب بإيدها
موزة : بغيت شيء
سيف : اممممممم لا بس سلمي على خلود وانا ساير الدوام
موزة : ان شاء الله
سيف : شيء توصين فيه
موزة : شكرااااااا
طلعت عنها وقلت لها : مع السلامه 


ركبت سيارتيه وأنا البركان في أي دقيقه ممكن إنه ينفجرررررر





اليوم : الأحد
الوقت : الساعه 8.30 صباحا
المكان : في المستشفى
" موزة "

أوووووووووووووووووف

غــــــــــــــــــبـــــــــــي

يارررررررررررربي ,,,

بذات هذا الريال مااحبه ,,, 

صددددددددق ارتفع ضغطي ..

واللي قهرني أكثر ياب طاري اسمي على لسااااانه ..!!

حق ششووووو أنا مكبره السالفه .. !!!!!

أحسن إني اسكت وأطنش السالفه ..

طلعت تلفوني من شنطتيه وشفت الساعه 8.30 خيبه باقي بس ساعه عن دوامي وأمايه الله يهديها مايت كنت بدق تلفون لأمايه إلا واصلني مسج :

ليت بعض الناس يفهم كم أبيه
وليت يدري كم أتوله عليه
لو نساه البال قلبي ما نساه
نبض قلبي دايم ينادي يبيه
دايم مشتاق وأتمنى لقاه
ولي غفيت بوسط حلمي التقيه
كل عمري يا عرب والله فداه
وكل ما أملك أنا فدوة عنيه

قبل مااشوف الرقم من منووووو وصلني مسج ثاني يقول :

" صبـــــــــــــــااااااح الخيـــــــــــــر يـــــا الغـــــــــــــــلا "

شفت الرقم غرررررررريب مااعرف والمسجين من نفس الرقم ..

ياربي منووووو صاحب هالمسجات ..

يمكن حد مغلط ؟؟

أوووووووو

وحده من ربيعاتي تبا تسويلي مقلب ؟؟

طنشت المسجات ودقيت على أمايه


موزة : ألووووووو
أم سلطان : هاااااا مويز اشحالكم
موزة: الحمدلله أمايه إنتي وين
أم سلطان : الحين بخطف أشتري ريوق حقكم
موزة : لا مايحتاي سيف توه يا وياب ريوق 
أم سلطان : منوو كان معاه
موزة : محد بروحه .. المهم إنتي وين ورايه جامعة
أم سلطان : قريب الحين بوصل المستشفى 
موزة : اوكيه باي
قمت وطلعت عباتي ولبستها وسرت الغرفة الثانية اتريا امايه اتي وإلا خلود داخله
خلود : وين تبين
موزة : بسير البيت ورايه جامعه 
لفت خلود وشافت الكيس 
خلود : منوووو ياب هذا
موزة : سيف
خلود : والله منووو كان معاه
موزة : محد
خلود : اهااااااا
سارت خلود وفجت الكيس وطلعت الأكل ويلست تاكل وأنا اطالعها بكبر عيوني
خلود : تريقي لين ماتوصل امايه

لحظظظظظظظظه الأكل من عند سيف ..!! 
يعني مستحيل أكل ..!!

موزة: مااريد
طلعت خلود مناقيش جبن ومدت ايدها وقالت : والله تاكلين
موزة : لالالالالالااااا مااريد مااريد 
خلود : شيلها عشان حلفتيه 
موزة : دخيلج مااريد
خلود : يالله عاد حرقتني
شليتها من ايدها ويلست اتأملها مااااااارررررريدددد أكل من اكله " السخيف "
شفت خلود اطالعني تترياني اكلها جان أكلها غصبا عني 

بعد شوي وصلت امايه ومنزله البشكاره وياها يايبه دلال وجيس ماادري شو فيه بسرعه قمت يالله دهديه ماشيء وقت عندي 
بعد ماخلصت امايه سلاماتها مع خلود عقت عباتها وشلت كيس وخلت فيه الدلال مالات أمس وعطتهم البشكاره عشان توديهم البيت ..
أوووف مستعيله بسررررعه .. 
طلعت من المستشفى وأنا أحاتي الوقت لا أتأخر ..
وصلت البيت والمصيبـــــه ..!!!
حصلت خلود وحمود يالسين يطالعون التلفزيون 

أصبحنا وأصبح الملك لله

موزة : حموووووود
حمد : نعمممممممممم
موزة : ليش ماسرت المدرسه
حمد : مريض
موزة : استغفر الله بدينا بالجذب
حمد : ماتفهمين مريض وتعبان
موزة : أنا مب أمك عشان تمشي عليه هالكلمتين .. واللي مريض احيده مايقوم من فراشه وانت ليش قايم ..
حمد : أريد أشوف التلفزيون 
موزة : وخلووود وإنت
خالد : ليشششش حمد يغيب وأنا مااغيب
موزة : يعني مسانده مالت عليك
طنشتهم وسرت حجرتيه بسرعه تسبحت ولميت شعري ولبست عباتي وشليت شنطته وكتبي وأوراقي وطلعت وأنا نازله شفت البشكاره يايبه ريوق حق خلود وحمود

لحظظظظظظظظظظه ...!!!!

انا الحين بسير الجامعه وهذيل منو بيلس وياهم في البيت ..سلطان في الدوام وأمايه المستشفى وأبويه ماشيء سيارته برع أكيد طلع
طلعت تلفوني ودقيت على أمايه

موزة : ألوووووووو
أم سلطان : ها مويز شو تبين
موزة : أمايه خالد وحمد منو بيلس وياهم في البيت
أم سلطان : أبوج أحيده عندهم
موزة : أبويه محد وأنا بشل البشكاره ويايه يعني عيالج بيلسون بروحهم
أم سلطان : يالله بالستر شو بروحهم أباهم عيالي 
موزة : أنزين شو الحل
أم سلطان : شليهم وياج
موزة : شوووووووو ؟؟
أم سلطان : خطفيهم على المستشفى عندي
موزة : بتأخر عن الجامعه
أم سلطان : خلي الدريول يوصلج قبل بعدين أيبهم المستشفى
موزة : أوكيه يالله باااااي


لفيت صوب حمود وخلود واحد يالس يشرب حليب والثاني ياكل 

موزة : يالله قوموا بخطفكم على المستشفى عند امايه بسررررعه

قام خلود بسرعه يربع يغير ملابسه أما حمود يالس يشرب ومطنشني

موزة : حمووود والله لودرك بروحك في البيت إذا ماقمت تغير ملابسك
حمد : ماخلصت كوبي
موزة : بتشرب في المستشفى بسررررعه تأخرت على دوامي

قام حمد بسرعه يغير ملابسه .. سرت بنت التلفزيون وزقرت البشكاره تشل الأكل وأنا طالعه من الصاله شفت خالد يلبس نعاله وحمد بعده ماطلع .. أوووووووف شكلي اليوم بتأخر بتأخر .. زعجت عليه ويا يربع بسرعه وهو شال نعاله بإيده .. طلعت وقفلت باب الصاله وعطيت البشكاره المفاتيح عشان تعطيهم أمايه في المستشفى ..

في السيارة حمد وخالد يضاربون منو بيلس عند الباب ولا بعد لازم جدام .. جان افج باب السيارة من جدام وأنزلهم وأركبهم ورا ويايه .. 
ادبهم أدب .. طفروبيه ..

بعد ربع ساعه وصلت الجامعه وباجي عن محاضرتيه خمس دقايق بسرررعه بسرررعه امشي لين ماوصلت كلاسي ويم دشيت عرفت إن الاستاذ غايب
صجججججج سخيـــــــف .. 
وأنا ارابع بسرعه بسرعه عشان مايسجلني غياب وأخرتها هو غايب ..
لا فوق هذا يايه الجامعه غبرااااا حتى مب مجحله .. 
طلعت من الكلاس وانا منقهرررررره من الخاطر ..
سرت أسلم بحوثي عشان افتك منهم ... 







اليوم : الأحد
الوقت : الساعه 10.45 صباحا
المكان : في احدى شوارع العين
" سالم "

ترخصت من الدوام وأنا مصددددددددع وراسي بنفجر .. قلت اطلع وسير ارتاح عساه يخف الصداع شوي .. 

وصلت البيت بسلاااااااااااام
نزلت من سيارتيه وسرت صوب البيت ودشيت وكلعاده لايوجد أحددددد .. غير أم سعيد لقيتها في الصاله يالسه وترمس بالتلفون دشيت وسلمت جان ترد السلام وسألتني : ليششش راد وقت .. فرديت عليها : راسي يعورني ورديت ارتاح .. قالت تبا بندول فقلت لها لا .. سرت حجرتيه حليلها حرمة اخويه حامل وتعبانه ان شاء الله تقوم بالسلامه اللي اعرفه إنه ماباقيلها شيء وتربي ...

دشيت غرفتي وتغسلت وغيرت ملابسي وانسدحت على الشبريه وماشغلت المكيف الجووو بار وأنا بروحي جسمي احسه بارد .. قبل مااغمض عيوني تذكرت سالفه سعيد .. وجان اشل تلفوني وادقله
بطأأأأأأأ لين مارد عليه ..

سعيد : ألوووووووو
سالم : حيالله سعيددددددد
سعيد : هلا والله هلا بالعم سالم جيف الحال وشوالصحه ؟؟
سالم : بخير يسركـ حالي بس شوي مصدع 
سعيد : لا ماتستاهل ,, وماتشوف شر
سالم : الشر مااييكـ ,, المهم ليش سكرت الخط في ويهي امس
سعيد : هااااا 
سالم : اشفيكـ ...؟؟؟
سعيد : لالالا ماشيء ,,, امس تلفوني فضأ عليه يوم كنت ارمسكـ فسكر الخط في ويهكـ 
سالم : اهاااا وانت وين كنت امس
سعيد : في دبي 
سالم : لا قصدي وين كنت بالضبط يوم كنت ارمسكـ 
سعيد : في الستي
سالم : اممممممم ,, وصوت الياهل
سعيد : أي ياهل ..؟؟
سالم : سعيد اشفيكـ .. الياهل اللي كان يصيح
سعيد : هيه تذكرت الياهل واحد من اليهال في الستي كان عدالي يالس ويصيح شال الستي بزعيجه
سالم: اممممممم
سعيد : بلاااكـ مب مصدقني
سالم: لا مصدقكـ 
سعيد : زين وشحالهم الاهل
سالم : كلهم بخير .. المهم برايكـ انا برقد الحين
سعيد : اوكيه خلاص
سالم: انت متى بتي 
سعيد: ماادري بس الحين عندي شغل واريد اخلصه يعني يبالي يوم يومين وبرد
سالم : هههههههههـ اشغله ياحظي
سعيد : يوم برد العين بخبركـ اشغله 
سالم : اوكيهـ بنشوف يالله برايكـ مع السلامه
سعيد : فداعه الله 






اليوم : الأثنين
الوقت : الساعه 5.45 صباحا
المكان : في بيت بو سلطان 
" سلطان "

قمت من رقادي .. وصليت لي ركعتين قبل مااسير دوامي .. على فكرة تراني مصلي الفير في المسيد مع الوالد وحمود أخويه ..
لبست ملابسي وشليت اغراضي وطلعت من حجرتيه وفي نفس الوقت شفت موزة طالعه وهيه كااااشخه كانت لابسه تنورة لونها وردي وقميص ابيض وشاله شنطه لونها وردي وشاله كتبها وعيونها متنفخه من الرقاد .. شفتها تتمخطر يالله يالله تمشي .. خطفت من عدالها 
سلطان : بيب بيب .. صباح الخير يا الحلوووو
موزة : صباح الورد 
سلطان : دخيلج الشيخه شلي الرقم
موزة : متفيج الصراحه 
سلطان : بلاج ويا هالعيون 
موزة " وتغمض عيونها بقوووو " : فيني رقاد 
سلطان : سيري انخمدي عيل
موزة : ورايه جامعه
سلطان : الله يعينج 
نزلنا ويا بعض على الدري ونحن نازلين صاح تلفونها وطلعته من الشنطه وقبل ماتشوف الرقم سحبت التلفون عنها .. 
جان ارد وأنا شاق الحلج
سلطان : مرحبااااا ملاااايين ولايسدن في ذمتيه
شمه : مرحبتين كبااااااار .. اشحالك 
سلطان " يغمز لموزة " : بخير الشيخه انتي اشحالج 
شمه : تمامووووو امممم وينها البقرة عن تلفونها 
سلطان : أكيد بنتعرق ليش لا 
كانت موزة تحاول تسحب تلفونها عني بس ماقدرت عليه مسكت ايدها بقوووو .. كانت تتحراها وحده من ربيعاتها ماكانت تدري انها شمه .. فخافت اني افضحها واقفط ربيعاتها

شمه : سلطان يالله عاد عطني موزة 
سلطان : اسمي سلطان خلفان الـ ........
شمه : مالت عليك حد قالك شو اسمك
سلطان : أدري إن اسمي حلوووو
شمه : ................
سلطان : تصدقين صوتج يوحي على شكلج
شمه : وبعدين
سلطان : هههههههه صوتي معذب وايد ناس 
شمه : حووووووووو
سلطان : ههههههههه والله شكلي يجنن .. البنات هن يترجني عشان اخذ رقمهن 
شمه : سلطاااااااااااااااااان
شمه : هههههههههه .. أدري إنها احلى صدفة يوم دقيتي 
شمه : سلطان بقولك سمعت صوت القطار
سلطان : امممممممم هيه ليشششش ؟؟

طوووووووووووووووط ,,, طووووووووووووووووووووووط

سلطان يلف على موزة : سكررررت الخط
موزة " وهيه معصبة " : سخيف عطني تلفوني ...

عطيتها تلفونها وكملت طريجي .. وهيه جيكت على الرقم وشافته رقم شمه جان ادق ..
شمه : نعمممممممم
موزة : اشفيج
شمه : تووو الناس
موزة : سلطان سحب عني التلفون ماقدرت امطه عنه
شمه : مالت عليج إنتي وأخوج
موزة : مالت عليج انتي يا الخسفة
شمه : ويا ويهج المهم سمعي خطفي عليه
موزة : اممممم بفكر
شمه : غصبااا عنج بااااااااي

سكرت الخط قبل ما تسمع رده فعل موزة ..
بعد دقايق وصلت موزة ويلست عدالي .. وخلت تلفونها داخل الشنطه وأما أنت فكنت أتريق ورايه دوام مستعيل ..
سلطان : منووو بوديج الجامعه
موزة : الدريول بعد منووووو
سلطان : انا بوديج في طريجي
موزة : اوكيه بس شمه بتسير ويايه
سلطان : مب مشكله ..
سكت عني سلطان .. بعد ثواني معدودة وصلني مسج .. بس تعايزيت اطلع تلوني من الشنطه .. كملت ريوقي .. وطلعت مع سلطان وركبت السيارة وأول ماخليت كتبي .. جان اطلع تلفوني وشفت المسج يقول :

مابي من دمك تسقيني
ولا من عمرك تعطيني
قول
(( .... إنك بخير .... ))
وهالكلمة تكفيني

جان انزل تحت شفت الرقم .. نفسه اللي مطرش امسسس

ياربي منوووو صاحب هالمسجات طنشت السالفه وخليت تلفوني على السايلنت ..

وصلنا بيت قوم يدوه ترينا خمس دقايق بس محد طلع ..
سلطان : وينها
موزة : اشدراني
سلطان : نزلي شوفيها
نزلت ودشيت بيت قوم يدوه وشفت نورة يالسه تتريق
موزة : السلام عليكم
نورة : وعليكم السلام
موزة : وين شمه
نورة " وهيه تأشر على الدري : فوووووق
موزة : اوهوووو مااقدر اركب بعدين
شلت نورة التلفون اللي عدالها ودقت على شمه اتقولها تنزل بسرعه .. بعد دقايق نزلت .. سلمت عليها .. وقلتلها انقفضي سلطان وراه دوام ..

ركبنا السيارة ..
شمه : السلام عليكم
سلطان : وعليكم السلام اشحالج الشمام
شمه : هههههههه تراك تدري بحالي توك مرمسني بالتلفون
سلطان : وليش تسكرين الخط في ويهي
سلطان : لأنك متفيج .. أنا أول مرة اشوف واحد يقوم من رقاده وهو متفيج ويغلس بعد
سكت عنها سلطان ومارد عليها .. كملنا طريجنا للجامعه .. 




اليوم : الأثنين
الوقت : الساعه 8.45 مساءً
المكان : في إحدى شوارع العين 
" عبدالله "

توني طلع من الشيشه بعد ماصبيت لسيارتي بترول .. صاح تلفوني وشفت في الشاشه مكتوب " الغالي يفرض نفسه " ...!! 

ابتسمت وخليت السماعه في اذوني وقلت بكل حب وشوق :

أهلاااا وسهلااا هلاا ياللي بقلبي بنيت ..
شيت لك منزله تدخله متى بغيت ..
إن جيت كلكـ غلااا .. وإن رحت روحي خذيت ..
الحب هم وبلا وأنا فيه إبتليت ..
الحب هم وبلا وأنا فيه إبتليت .. 


خلود : ياووووووويل حالي أنا

عبدالله : إنت بعيني ملاااا .. وإنت بقلبي مليت ..
من دون كل الملا .. قدرك على ورقيت ..

خلود : هذا كله حقي ...!!!؟؟؟

عبدالله : أكييييييييييييييد منووو غيرج غااالي 

خلود : من متى وأنا ماادري 

عبدالله : امممممممممم من دقيقة بسسسس
خلود : بسسسسس
عبدالله : هههههههههههه لا امزح من زماااااااااان 
خلود : على بالي بعد .. انزين تعال الحين 
عبدالله : ليش الحين بالضبط
خلود : الدكتور من ساعه مرخصني 
عبدالله : والله 
خلود : هيه يالله تعال لاتتأخر
عبدالله : انزين طلبتج لاترديني
خلود : أنت ماتطلب أنت تامر أمر 
عبدالله : تسلمين حبيبتي .. بخبرج يوم بوصل 
خلود : خير ان شاء الله
عبدالله : لاتخافين يوم بيي بخبرج كل شيء . يالله مع السلامه
خلود : الله يحفظكـ 

سكرت عنها توجهة للبيت .. 
تبون تعرفون شو ناوي أسوي .. ناوي أطلع من البيت ..

لااااااااااااااااااا ,,, لاااااااااااااااااااااااااا

مب قصدي اطلع من البيت نهائياً ..
لا قصدي بسير بوظبي اسبوع واحد بس ..
لأني خذيت إجازة أسبوع فقلت أبعد خلود من جو البيت لأنه مايساعدها في هالحاله اللي هيه فيها .. فقلت أنسير بوظبي ونريح أعصابنا بدون أي إزعاج من أي حد .. سوا من أهلي أو اهلها .. 
دشيت غرفتي نزلت الشنطه من فوق الكبت وخليت أول ملابس وبعدين خليت ملابس لخلود على ذوقي طبعاااااا .. وشليت الشنطه وقفلت قسمنا وطلعت بالشنطه برع .. وخليتها في السيارة وعلقت ملابسي في السيارة .. وسرت البيت عشان أخبر أمايه .. أول ماوصلت الباب .. تراجعت لورااا .. مافيني اتسمعني كلام كله سم .. فقلت بدق لها تلفون يكون احسن .. ترجعت وركبت سيارتي وتوجة للمستشفى .. بعد ماخلصت كل الإجرائات الخروج .. ركبنا السيارة كانت خلود وامها معانا .. في الطريج الكل كان ساكت ..
قاطعت سكوتنا عمتيه وهيه تقول : عبدالله أنا أقترح تخلي خلود تبات عندنا كمن يوم عشان تريح شوي 
عبدالله : لا عموه ماتقصرون بس خلاص انا قررت أنسير بوظبي وانريح هناك
خلود : ماقلتلي 
عبدالله : تراني قلت لج بقولج يوم بوصل بس نسيت 
أم سلطان : اللي يريحكم بس متى بتسيرون 
عبدالله : الحين 
أم سلطان : الحين في هالوقت بالليل
عبدالله : عادي عموه .. بعدها إلا الساعه 9 وإلله ويانا ..

وصلنا بيت بو سلطان " عمي خلفان " نزلت عموه وقالت : قربوا 
فرديت عليها : قريب والله ورانا درب 
خلود : عبدالله بنزل أسلم على أبويه 
عبدالله : انا بعد بنزل بسلم على عمي من زمان ماشفته 
نزلت مع خلود توجهنا للبيت سرنا سيده صوب البيت ودشينا الصاله كان يالس عمي وموزة ولطيفةوحمد وخالد فسلمنا عليهم .. وعمي كان مصر نتعشا عندهم .. بس وعدته إن بعد ماني من بوظبي نتعشا عندهم .. 

طلعنا من بيت عمي وتوجهنا في طريجنا لبوظبي .. وطول الطريج كنت اسولف أنا وخلود بكذا سالفه .. المهم إني حاولت أكسر حاجز الصمت اللي كان بينا ...






اليوم : الأثنين
الوقت : الساعه 9.15 مساءً 
المكان : في جبل حفيت 
" راشد " 

راشد : سيفووووووو
سيف : رشووووووود 
راشد : عمك يا الحمار 
سيف : ههههههههههههه انزين انت شوو تبا الحين
راشد : نعم ,, نعم أنا من ساعه ارمسك 
سيف : أسف مااقدر اريد ارقد
راشد : دخيلك تعال جبل حفيت مليت بروحي 
سيف : Noooooooooo
راشد : اوكيه مشكور الغالي مع السلامة 

سكرت في ويهه قبل مااشوف ردة فعله .. وفعلا بعد ماسكرت رد يدق بس مارديت عليه ..
نزلت من سيارتيه وسرت اتمشاااااا .. وأنا أفكر في كل شيء .. لااااازم أقنع امايه تخلينا انا وسلطان ناخذ لنا شقة في بوظبي وتفكنا من الصدعة .. بعد دقايق صاح تلفوني وكنت متوقع سيف اللي داق بس هالمرة خاب ظني كان أخويه سالم داق 
راشد : هلاااااااااااا والله 
سالم : بالمهلي 
راشد : مايولي
سالم : ههههههههههه انزين وينك رشوووود
راشد : فديت رشووود ,,, تصدق استانس يوم حد يقولي رشود 
سالم : ههههههههه انا اللي اعرفه ان الريال يعصب يوم يزقرونه بسم دلع أو تصغير لأسمه 
راشد : أنا غير عن كل الشباب 
سالم : انزين خلنا من سوالفك وين انت الحين
راشد : في حفيت
سالم : منووو وياكـ 
راشد : محد بروحي اتمشاااا
سالم : انزين يوم بترد البيت هاتنا عشا وياك
راشد : شوو تبون اييب لكم
سالم : انا اريد من بيتزا 
سمعت صرخه طررررررررررررت أذني ..
هذا حس شموووه ونوروه 
راشد : انت وين يالس
سالم : ههههههه ليش
راشد : طبلتيه راحت
سالم : يالس في ثبان شمة 
راشد : وانا اقووووول ليش الصوت واصل بكل قوته
سالم : ههههههه تصدق انا يالس بعيد عنها 
راشد : انزين بلاها محتشره ومشتطه 
سالم : اونه تبا من كنتاكي هيه ونورة 
راشد : هههههههه انزين عطني طلباتكم كلكم شو تبون
سالم : بو سنيده برد ادقلك ولا اقولك بخلي شموه اطرش مسج بكل طلباتهم عشان ماتنسا شيء اوكيه
راشد : اوكيه

سكرت عن سالم ويلست على الكرسي قريب من النافورة وخليت تلفوني عدالي ... 

امممممممم .. ملل .. الكل حد وياه إلا انا بروحي متفيزر يقول واحد غبي .. ماعليك يا سيف .. خله ينفعك الرقاد ..

بعد حوالي عشر دقايق طرشت شمه مسج باللي يبونه قريته ورديت تلفوني مكانه .. لحظه اتصل سيف عليه بس مابرد .. 

بعد دقايق اسمع حد مقترب مني بس كان ورايه قبل مااصد اشوف منوووو ياي حد سكر على عيوني بإيده وهمس في اذوني .................؟؟؟!!
***===== الــــجـــزء الـــــثـــــامـــــــن =====***



تصورت القدر حاجز .. زجاج من السهل كسره ..
ولكني جرحت أناملي .. حتى دمع طرفي ..
وعشت الياس والحيرة .. بيأس ينتظر بكره ..
ولا الألم عندي .. ونصفي مل من نصفي ..
يميني خانت حروفي .. وهانت عندها العشرة ..
وبديت أضعف .. وأنا أكره مجرد ضعفي لضعفي .. 

.................................................. ..............
.................................................
.....................................
..........................
..................
............
......
...



اليوم : الأثنين
الوقت : الساعه 9.15 مساءً 
المكان : في جبل حفيت 
" راشد " 

بعد دقايق اسمع حد مقترب مني بس كان ورايه قبل مااصد اشوف منوووو ياي حد سكر على عيوني بإيده وهمس في اذوني : بووووووووووو
سكت وتيبست في مكاني ياربي منووووووووو ..
خليت ايدني على ايدنهم .. وحسيت ايدنه حاااااااااره ..
راشد : منووووووووووو
فجأة الايدين اللي مغمضة على عيوني بدت تنسحب وهيه ترتجف الايدين 
لحظظظظظظظظظظظظه ..
خلوني استوعب اللي صار قبل ماالف واشوف منوووووو اللي سكر على عيوني ..
لفيت والمفاجأة ؟؟؟؟

::

::

::


مااعرفهاااااااااااااا منوووووو هالبنيه 
وقفت وعيونها زايغه وشوي وبتصيح بعدت بخطواتها وراااااا .. 

البنت : أ..... أأ .... أأأأأأسفه 
راشد : ليششش 
البنت " نزلت عيونها " : تحسبتك أخويه أسفه مب قصدي
راشد : ههههههههههههـ لاعادي حصل خيرررررر بس ممكن سؤال
البنت " وهيه ترفع عيونها بصعوبه " : شوووووو
راشد : ليش اتصحين ماحصل إلا الخير 
البنت : انزين 
بسرعه انسحبت ونست البنوته الصغيرة واقفة عدالي ..

بلاهاااااااااااااااااا

شكلهااااااااا قفطت 


ههههههههههههههههههههـ 

تبون الصراحه بدون مجاملات " وااااااااااايد حلووووووه " 

وأحلى شيء القفطة اللي كلتها .. 
تلومت فيهاااااااا
تقربت من البنيه ومسكتها من ايديها ويلستها على الكرسي لأن اختها شكلها مابترد ..
البنوته الصغيرة كانت ساكته وأطالعني بكبر عيونها .. بس عيونها كانن حمرررر .. يعني شوي وبتصيح .. 
لادخيلكم كله ولا صياح اليهال ..
اممممممممممممـ أخاف ارمسها وتصيح يالله خلوني اتسلى وياها 
راشد : انتي شو اسمج
البنوته : ...............
راشد : ههههههههـ ليش خايفة أنا مابضربج
البنوته : أريد حصوووووووه .." وبدت تصيحححححححح "

شليتها وخليتها في ثباني وأنا احاول اسكتها 
راشد : منو حصووووه
البنوته : أختي
راشد : اللي كانت وياج توها
البنوته : هيه
راشد : وإنتي شو اسمج
البنوته : أنا أنا اسمي ريم 
راشد : انزين لاتصيحين انا بوديج عند اختج
ريم : حلف
راشد : والله بوديج بس أول سكتي وبعدين بوديج عند اختج
ريم " وهيه تمش دموعها " : انزين الحين سكت يالله ودني
راشد : انزين بس خلينا نتريا شوي لأن حصوه بتي ومابتلقانا صح
ريم : انزين
راشد : منوووو يايبنكم
ريم : احمد 
راشد : منووو احمد
ريم : انت 
راشد : ههههههـ شوو انا
ريم : احمد يشبهك
راشد : كيف يشبهني 
ريم : مثل سفرتكـ ومثل لحيتكـ 
راشد : هههههههه انزين واحمد وينه الحين
ريم : مااعرف بس حصة قالت انت أحمد
راشد : ههههههههههههـ

الحين عرفت شو سالفتها تحسبتني اخوها .. حليلها كسرت خاطريه 

ريم : انتي شو اسمكـ

ههههههههههههـ شكلها البنت تأقلمت عليه

راشد : انا اسمي راشد
ريم : انا ريم محمد حمد الـ .........
راشد : هههههههههههـ ماشاء الله عليج انتي شاطره
ريم : هيه انا شاطره وفتاه جميله

حبيتها على خدها .. فديتها هالبنوته دخلت قلبي .. ماشاء الله عليها رمستها اكبر من عمرها 

راشد : انتي فتاه جميله منو قالج
ريم : باباتي 
راشد : كم عمرج
ريم " وهيه ترفع اصبوع ايدها " : هالكثر
راشد : اربع صح
ريم : صح ,, انزين متى بنسير عند حصة 
راشد : الحين يالله قومي 

نزلت ريم من الكرسي وقفت تترياني اوقف ..
قمت ومسكتها من ايدها ونحن نمشي شفت سيف ياي صوبي بس مادزيت له ويه مشيت بدربي وهو يطالعني بعيونه ..
دلتني ريم مكان ماكانوا يالسين .. شفتهم من بعيددددددد أهلهم كلهم ماشاء الله استحيت اتقرب منهم .. يلست ادور اختها حصة بس محد كان يالس غير حريم واولاد صغار .. لفيت ادور حصة حصلتها واقفة عند شجرة بروحها 
لفيت صوب ريم وقلتلها وأنا أأشر على حصة : هذي حصة صح
ريم : هيه 
مسكتها وسرنا صوب حصة وهيه من شافتنا متقربين نزلت ويها ولفت بسررررعه ..
راشد : احم احم 
حصة " لفت صوبي " : ..................
راشد : اسف اختي وهذي اختج ودرتيها عندي وسرتي 
حصة " وهيه اطالع ريم " : شكرا 
راشد : ممكن طلب
حصة " رفعت ويها بسرعه جنه مب عايبنها الوضع " : نعم
راشد : حبيت اقولج لاتزعلين حصل خير والإنسان مب معصوم من الغلط
حصة : ....................
راشد : السموحه فمان الله
حصة : شكرا ومع السلامه 

سرت عنهم وأنا جني ناسي شيء ورايه ..!!
وتوجهة مكان ماودرت فيه سيف " الحمار " ..






اليوم : الأثنين
الوقت : الساعه 9.30 مساءً 
المكان : في جبل حفيت 
" سيف "

هااااااااااااااااااااااااااااا .,,, لااالاااااالاااااااا .. شوووووووو ,, منوووووووو

راشد : سيف بلاكـ مسخن
سيف " وهيه يتفحص في راشد ويشوف المكان اللي كان فيه راشد " أنت بلاكـ 
راشد : هههههههههههههههـ عرفت قصدكـ بس مابقولكـ الحين مستعيل بسير اييب لهم عشاااا 
سيف : عشاا شووووو
راشد : سالم داق يبا عشا
سيف : والسالفه
راشد : باجر انشالله بقولكـ كل شيء
سيف : لا مااقدر اتريا دقلي تلفون 
راشد : لا مافيني السالفه طويله يبالها يلسه انشالله باجر أنا بتعشا وبرقد مافيني اهذرب بالتلفون
سيف : خلاص برايكـ 
راشد : وانت مابتسير 
سيف : لا خلني اطلع اللي في خاطريه هنيه 
راشد: ههههههههههـ خلاص بنتفاهم باجر بكل شيء
سيف : الله يحفظكـ ورد السلام على يدوه 
راشد " وهو ساير " سلام يبلغ 

أوووووووووووووووف خاطري اطلع اللي في خاطريه لحد بس محد يسمعني .. محد بحس اللي انا فيه .. 
ركبت سيارتيه وسرت فوق اليبل ونزلت ويلست أشوف صورة مصغرة لمدينة العين .. 
خاطري أطلع كل اللي فيني واعقه من فوق هاليبل لين تحت عشان اتخلص منه نهائياً ..
امممممممممممممـ شو تبون تعرفون محد بقالي غيركمـ اشكيله همي .. انتوا يمكن تحسون باللي انا فيه ..
أنااااااا

أناااااااااا 

أنا دفعة ثمن هالعايلة انا الوحيد اللي راح يشوف الموت جدامه ودوامه في ايده ومب قارد يسوي شيء ..

أنااااااااا .. <<<<< " سيفووو شو بدينا يالله عاد دش بموضوعكـ وفكنا فيه غيرك يبا يطلع في هالجزء :: هذا خارج النص ,, يعني نقدر نقول على الهامش كـ خ خ خ خ خ خ خ " 

أنزين يا : الكاتبة : بندش بسالفتنا بس انتي لمي ثمج وسكتي للين النهاية .


انا الصراحه ..........؟؟!!

:: 

::

::

::

أحب موزة .. ومب قادر أشيلها من عقلي ومب قادر اطلعها من تفكيري وكياني ..

أأأأأأأأأأأأأأأأأأأأأأأخ من عذابها وصدها لي ..


مااقول غير :

كل المواقف تهون لأبسط خيار 
المشكله لا صار صعب اختياري 
عقلي يقول اتخذ فيه القرار 
وقلبي يقـول لا تهــور حـذاري 
اسهر وبالي يحتوي كل الافكار
اسهر وصدري تشتعل فيه ناري 
انـتـهى فيـنـي الامــل والانتظار 
كم كـسـيت الـحـب و الحـب عاري


حلت لحظه سكووووووووووووووت ..

::

::


الهواء يلعب بقلوبنا .. وإحنا لاهين بحبنا .. 
عقيت سفرتيه وخليتها على جتفي وبطلت عقم الكندوره احسها خانقتني .. 
خذيت نفس طوووووووووووووووويل .. 
كنت ناوي ارمي جزء من همي واسير بس اول ماتوجة للسيارة عشان ارد البيت مادريت إلا همي يسبقني للرجوع ..

اريد حد يناقشني ياخذ ويعطي معايه 

صح تذكرت محد غيرها بيسمعني .. 
هيه الوحيده اللي تقدر تاخذ وتعطي معايه .. !!!
ركبت سيارتيه وتوجه مثل المينون للبيت .. 

بسرعه البرق توجة لغرفتي وفجيت الكمبيوتر وشبكته بالنت .. 

أخيراااااااااا شبكـ عندي النت .. دشيت المسن على عسا اني احصلها لاكن 

لااااااااااااااااااااااا أحد " أون لاين "

لاحظة عندي 4 ايميلات واصلة جان ادش كلهن ايملات منتديات وأخر ايميل منها ...
بسرعه دشيت اقراه وكانت كاتبه بالحرف والكلمة ..

السلام عليكم

اشحالكـ سيف ؟؟

واخباركـ ؟؟ وين داركـ يا الشيخ محد يشوفكـ ومحد يعرف اخباركـ ؟؟

من يومين انا ماخذه زام في المسن بس عشان ادردش وياكـ بس للأسف مادشيت .. 

دخيلكـ طمني عليكـ لو بإيميل 

تحياتي .. " راعيهـ فزعهـ "

تصدقون استانست بإيميلها على الأقل حد يحاتيني ويفكر فيني .. ليتها تكون موزة شراتها .. اأأأأأأخ منها بس 

قلت يالله دامني داش النت خلني اطرش لها ايميل .. توني بكتب إلا هيه داشه ..
بسرعه ادش عليها واكتب ..

" لمفارج أحبابه وش يكونـ " : بنت حلاااااااال توني بطرش لج ايميل 
" راعيهـ فزعهـ " : هههههههههههههـ اشحالكـ سيف
" لمفارج أحبابه وش يكونـ " : بخير الحمدلله ,, اشحالج انتي
" راعيهـ فزعهـ " : بخير ربي يعافيكـ وين داركـ 
" لمفارج أحبابه وش يكونـ " : إلا في دارج 
" راعيهـ فزعهـ " : اقول سيف بطلع
" لمفارج أحبابه وش يكونـ " : لااااالااااا دخيلج أنا داش عشان افرغ عندج
" راعيهـ فزعهـ " : لازم اطلع برد بعدين 
" لمفارج أحبابه وش يكونـ " : يعني متى بالضبط ,, لاتنسين ورايه دوام
" راعيهـ فزعهـ " : ههههههههـ يعين انا ماعندي دوام 
" لمفارج أحبابه وش يكونـ " : اممممممممـ انزين متى بدشين
" راعيهـ فزعهـ " : يعني قول بعد ساعه ,, ساعه نص
" لمفارج أحبابه وش يكونـ " : اوكيهـ بدش باااااااااي
" راعيهـ فزعهـ " : بااااااااااااي 





اليوم : الأثنين
الوقت : الساعه 10.30 مساءً
المكان : في بيت بو سلطان
" موزرة "

توني بخلي راسي على المخده عشان أنام إلا واصلني مسج شغلت الأبجورة وشليت التلفون أقرأ المسج اللي يقول :

لو يغيب الليل في كف الهجير
ماتغيب بوسط روحي طلتك
إنت وحدك مالك بقلبي نظير
لو يغيب الكون تبقي دنيتك 
مدري كيف العمر من دونك يصير
كل يوم أسال؟وأكلم صورتك 
عاشق تاهت به دروب المصير
بين قربك وبين نار محبتك

نزلت تحت عشان اشوف الرقم من منوووووو ...!!

::

::

من نفس الرقم ...!!

مستحيل ..!!

مسسسسستحيـــــــل مغلطين بالرقم ..!!

أكيد حد يعرفني بس منو يا ربي الرقم أول مرة أسمع فيه ..

طرشت مسج مكتوب فيه : " ؟؟؟؟؟؟؟؟؟ "

يلست اتريا بأقل من دقيقة وصلني المسج فجيته بسرعه وكان مكتوب فيه :

تدري من أنا؟


واحد ماتوقعه!!

خذ مهله


وفكر


00:03

00:02

00:01


ها..ماعرفتني

وإلا

أكيد ناسيني


( أنا اللي )
منتظر موعد عيونك
مشتهي معك الكلام
منتهي قلبي بدونك
عيشتي بعدك ظلام



منووووووو ياربي أوف مب وقت مقالب بايخه .. جان أرد أطرش مسج مكتوب فيه :

بلا مقالب بايخه وقولي منو انتي

بعد اقل من دقايق وصلني رد على المسج :

كــــل شـــيء فــي وقتـــــــه حلـــــــــ^ __^ ـــــــــــــو

جان أرد أطرش :
بتقولين منو انتي وإلا ........ !!
أنا اليوم مابرقد لين اعرف منو انتي .. يالله بسرعه قولي ؟؟

وصلني رد على المسج :

لك منزل عن باقي الناس مرفوع 
مكانتك في القلب ما حد خذاها
واقول غالي بعالي الصوت مسموع 
واخفي جروح الياس واشعل رجاها
اعاند الاشواق وامشي لها طوع
واسامر نجوم الغلا في سماها


طنشت مارديت على المسج ..

وصلني مسجين الأول يقول :

سلامي على اللي ما عرفنا لهم عذروب
غير الوفا والحب والود والطيبــــــــــــه
أنا احبهم وان شفتهم أحتفــــــل وآذوب
وفي بعدهم ياويل قلبي وتعذيبـــــــــــــه
حالي سواهم في تشتت ولا محســـوب
وفي قربهم قلبي يحقق مطالبيــــــــــه


والثاني يقول :

آه ويلي كيف مغلنه 
لي غلاته من غلا عيني
هالعمر والروح مهدنه
مجري حبه في شراييني
جل ربي لي مسونه 
فايق بالوصف والزيني
بالحلا والطيب كاسنه 
وين لي مثله يراعيني 
يعل ام يابته الجنة 
ما حد مثله مهنيني


عيبني المسج ابتسمت رديت أطرش :

" يعل ام يابته الجنة " آميــــــــــــــن يارب العالميـــــــــــن


بعدين طرشت :
موزة ممكن طلب

انا استغربت أكيد راعية المسجات تعرفني زين مازين

طرشت لها :
تفضلي الشيخه

ردت طرشت :
أنا ..... ولا أقولج بعدين بتعرفين منو أنا لأني مااريد أصدمج فيني .. المهم خلينا نتواصل بالمسجات وهذا ايميلي " ???? @ hotmail.com
واتمنى تضيفيني عندج

رديت أطرش :
أســـــــــفه وبااااااااي

غلقت تلفوني وشلت الفكرة من راسي .. ونمت ورايه دوام وأنا مب فاضيه حق هالسوالف " السخيفة " ... !!





اليوم : الثلاثاء
الوقت : الساعه 10.30 صباحاً
المكان : في مكتب سالم
" سالم "

توني فاج الجرايد عشان أقراهم لأني من وصلت المكتب وانا مشغول ومن خلصت شغلي قلت خلني أقرأ الجرايد .. الناس قرتهم ولاعة جبدهم منهن وأنا توني إلا بقراهم .. قبل ما أبدا بأي موضوع أقراه قريت التاريخ :

20 / 5 / ..........

لحظه هذا التاريخ مب غريب عليه أكيد فيه مناسبه بهذا التاريخ .. شليت تلفوني عشان أجيكـ شو يخبي لي هالتاريخ .. 
لحظه تذكرت ......!!

يوم ميلاد أعز إنسان عندي في هالدنيا .. 
شليت تلفوني ويلست اكتب مسج واللي يقول فيه :

HAAPY Birthdey يافيصل .. كل عام وأنت أغلى من إللي قبله وأنت فيصل روح أبوك وكل حياته .. أنت عيدك مااظن بيعيد مثلة شوفتك يابابا بعيد بحد ذاته ..
إبتسامك يسوى في الدنيا بعيوني .. لا خلاني ربي من هالإبتسامه خذ يافيصل كل مافوقي ودوني لك هدية ماوفاء قلبك مقامه ..
..

سلم الله عمرك الوردي وقلبك يابعد غالي لبوك ولكل مله .. انت مو بس تاج راس اللي يحبك انت تاج فوق راس الذوق كله ..

يابعد دنيا سالم .. والله .. 

وحصلت مسج في تلفوني وطرشته :

عـمـر الـوقـت ..
ما يلهي الغالي عن غاليه ..
وعـمـر الـزمـن ..
ما أشغل الوافي عن أحبابه ..
بعد هذا المسج أتصل فيني فيصل
سالم : مرحبااااااا الساع
فيصل : اشحالك بو غنيم
سالم : بخير ربي يسلمكـ اشحالك أنت 
فيصل : بخير وسهاله
سالم : فيصلوه شو شعوركـ وإنت كبرت سنه
فصل : ههههههههههههـ عادي نفس كل سنه 
سالم : هههههههههههه إستوى عمركـ الحين 29 خلاص يا بابا شيبت 
فيصل : ههههههههههههه عمر العمر ماينقص من قيمة الريال
سالم : والنعم الساع في بو محمد
فيصل : سلوم حبيبي إنت عرس خاطري أشوفك معرس 
سالم : فيصل لاتفتح السالفه يكفي خلاص 
فيصل : إنزين الحياة علمتنا ننسا
سالم : فيصل وغلاة ولدكـ محمد تسكر السالفه 
فيصل : على هواكـ انزين إنت بتسير اليوم عرس محمد
سالم : اكيد مايبالها إثنين يتناقشون فيها
فيصل : أوكيه أشوفكـ في العرس 
سالم : وين إنت ماشفتكـ اليوم في الدوام
فيصل : أنا الحين في بوظبي 
سالم : شعندكـ في بوظبي
فيصل : أوراق واحد من الربع عشان النقل 
سالم : أي نقل
فيصل : يبا ينقل دوامه 
سالم : أهاااااا أوكيه فصول بشوفكـ في العرس يالله مع السلامه







بعد يومين من الأحداث السابقة ..........


اليوم : الخميس
الوقت : الساعه 5.30 مساءً
المكان : في بيت بو سلطان

" شمة "

كنت نازله من الدري وأنا ارمس موزة بالمبايل..
شمه : وصلتي
موزة : الحين بندش بيتكم يالله بااااااي

سكرت التلفون وخشيته بمخباتي وعدلت شيلتي وتوجة صوب يدوه وين كانت منسدحه ..
أم مبارك : وينها امج
شمه : سارت العزبة مع ابويه
أم مبارك : وليش ماتقولي عشان اسير
شمه : ماادري والله
دخلت موزة وخالد
موزة : السلام عليكم
أم مبارك + شمه : وعليكم السلام
أم مبارك " وهيه فاجه ايدينها " : فديت هالويه أنا
موزة : إحم إحم
تقربت موزة من يدوه وحبتها على راسها
موزة : اشحالج يدوه
أم مبارك : الحمدلله ,, قومي عني تعال خالد في حضني تعال حبيبي
موزة : تحسبتج تزقريني أنا في حضنج .. ويه قفطت
شمة : ههههههههههههه لقطي لقطي ويهج
موزة : مالت عليج
أم مبارك : خالد إنت ليش مااتي عندي كل يوم
خالد : حمود مايطيع يسير معايه عشان محد يلعب معانا في بيتكم
أم مبارك : هذا حمود دلوع ,,
شمه : قوله شمه بتعطيك حلاوة وبتلعبك وياها عشان ايي وياك
خالد : انزين
موزة : وينهم أهل البيت مااشوف حد وين عمومتي
شمه : أمايه وابويه في العزبة وعمي سالم فوق راقد وعمي راشد من ساعه طالع مع سيف
موزة : أأأأأأأأأأأع ع ع ع ع
شمه : إشفيج
موزة : هااااا ,, لا لا ماشي قومي خليني اسير حجرتج أريد اعق عباتي وألبس شيله البيت أحسن
شمة : يعني بطولون عدنا
موزة : أكيدددددد ولا بطردينا بعد من بيت يدوه
شمه : ههههههههههههـ فيه ناس مابطيعون يخلوني اطردج
موزة : شو قصدج بالناس
شمه : ههههههه بعدين بقولج مب جدام يدوه بتسمعنا
موزة : سخيفـــــــــــــــــــه
شمه : انزين يالله قومي قومي انسير فوق

قمت مع موزة عشان تعق شيلتها وعباتها وتلبس شيله البيت ..

نزلنا تحت ونحن نسولف عن الجامعه وأشياء ثانية .. ونحن نازلين ينفج باب الصالة ويدخل منه سعيد اللي من يومين ماله خبر 

سعيد : السلام عليكم
موزة + شمه : وعليكم السلام

تقرب سعيد وحب يدوه على راسها 
سعيد : اشحالج يدوه
أم مبارك : بخير الحمدلله 
سعيد : اشحالج موزة 
موزة : بخير اشحالك انت
سعيد وهو يشل خالد فوق ويحضنه بكل قوته : بخير ربي يعافيج ,, خلود أنا وااااااااايد أحبكـ 
خالد : حتى أنا 

كان شكلهم وايد حلو يقول أب ولده .. 
سعيد كان حاضن خالد بكل قوته وخالد لاوي على رقبة سعيد بقوة ,,
, سعيد كان شكله متغير جنه مهموم مضايج .. 
يمكن لحضنه لخالد يريد يفرغ شحنة الهم اللي فيه ..
ظل فترة وخالد في أحضانه وسعيد كان مغمض عيونه بقوة ويه محمر .. 

أم مبارك : سعود فطس الولد في ايدنكـ 
سعيد " وهو يبعد خالد عنه " : شو اسوي ولهان عليه
أم مبارك : ولهان عليه وينك إنت من يومين يقولون انك في دبي شعندك في دبي
سعيد : ماشيء كان فيه بعض الشغلات وخلصتها .. المهم وين عمي سالم
شمه : ليش ؟؟؟
سعيد " وعينه صوب موزة ويرد يطالع شمه " : أباه بسالفه 
شمة : عمي سالم راقد بعد شوي بقوم عشان الصلاة 

تقرب سعيد مكان مايالسه يدوه وخالد في حضنة ويلس حذال يدوه وسكت
موزة : سعيد تباني اصبلك قهوة
سعيد : هيه صبيلي 
موزة : ان شاء الله

قامت موزة وصبت لسعيد القهوة وناولته الفنيان في ايده

إمممممممممممممممـــ 

شكل سعيد مايسر يخبي شيء أول مرة اشوفه بهالحاله 

بعد نص ساعه تقريبا نزل عمي سالم وسلم وبعدين قام عشان يسير يصلي وقام معاه سعيد عشان يسير معاه المسيد 







....:::: شو تخبي لنا الأحداث القادمة ::::....

سعيد : شو يخبي عنده ياترى اللي يخبيه شر ولا خير ..!!
سيف : شو سالفته مع " راعيهـ فزعهـ " ..!!
راشد : شو موقفه من بنت حفيت اللي شافها ..!!
شمه : شو قصدها بالنااااس اللي قالتهم لموزة ..!!
موزة : شو من جديد بسالفة المسجات ..!!




***===== الــــجـــزء الـــــتـــــاســـــــع =====***



الضحك ما هو علامة مستريــــــــــــح .. 
والبكي احيان ما يوحي بحــــــــــزن ..
خذ مني مثل: انا قلبي جريــــــــــــح ..
وابتسم لي من غرابيل وشجــــــــن ..
وان بكيت يجوز ابكي من صحيـــــح ..
من جرح ؟ من ظلم؟ من صدمة زمن ..
او يجوز ابكي علشان استريـــــــــح ..
او نتيجه شوق او خلن طعــــــــــــن ..

.................................................. ..............
.................................................
.....................................
..........................
..................
............
......
...



اليوم : الخميس
الوقت : الساعه 7.20 مساءً
المكان : في إحدى شوارع العين

" سعيــــد "


بعد ماصلينا أنا وعمي سالم في المسيد اللي عدال البيت .. قلت حق عمي اريدك بسالفه ... وخذيت مكان السايق وركبنا السيارة ومشيت السيارة لمكان مااعرف وين بالضبط .. طبعا كان سالم ساكت مانطق بكلمة يترياني أفتح السالفه اللي اريده فيها .. 

الصراحــــــــــه ماكنـــت أتوقع في يوم من الأيام راح أكون في هذا الموقف .. أول مرة في حياتي أحاتي شيء وأفكر فيه كثر هالموضوع اللي شاغل فكري من يومين .. ومب لاقي له حل ..

بعد حوالي 10 دقايق انتبهت إني أمشي ومااعرف وين رايح .. غيرت طريجي وتوجهة للبدع .. 

بعد ماوصلنا البدع .. وقفت السيارة عند العراقيب .. الجو كان بارد وحلووو .. 
أول ماوقفت سيارتي نزلت عيوني تحت .. انتظرت سالم يفتح الموضوع ..

بــــــــــــــــــس !!!

المصيبــــــــــــــــه !!!

::

::

سالم نزل من السيارة وسار يتمش على الرمل ..

خذيت نفس طوووووووووويل اريح فيه أعصابي .. 

نزلت ورا عمي وسرت وقفت عداله .. 

سالم : تدري يا سعيد الإنسان صعب عليه يتحمل كل شيء .. صعب إنه يتحمل فقدان اللي يحبهم .. صعب عليه يتحمل مصايب غيره .. صعب ينجبر على شيء هو مب راضي فيه

سعيد : .....................

سالم : كل واحد فينا في هالدنيا يشوف غيره يمزح ويتغشمر وباله مرتاح ... يظن إن هالإنسان ماعنده أي مشكله ماعنده شيء يكد حياته .. بس ماندري شو بداخل هالإنسان .. ماندري هل هو فعلا مافيه شيء يكدر حياته .. 

سعيد : تدري أنا دايما أقول الوحيد سالم اللي بينا المرتاح 

سالم : آآآآآآآآه ليتني والله مرتاح 

سعيد : ليششششششش ؟؟ شو صاير ؟؟

سالم " وهو يطالع سعيد " : ماصاير شيء بس انت شو سالفتكـ 

سعيد " سار ويلس على الأرض " : قبل مااقولكـ السالفه .. تصدق أنا اعتبركـ أخ كبير لي أعتبركـ أكثر من عم .. انت الوحيد اللي راح يفهمني ويقدر الموقف اللي انا فيه 

سالم : سعيد بدون لف ودوران دش بالسالفه على طول لأني مواعد واحد من الربع 

سعيد : أنا بقول السالفه بس اسمعني للأخير 

سالم " سار ويلس عدال سعيد " : بسمعكـ .. وإنشالله خير

سعيد : من سنه ونص تقريبا طلعت من الجيش وجمعت كل اللي عندي من بيزات ودشيت فيهن بمشروع صغير أنا وحميد 

سعيد : أي مشروع ؟؟ وليش ماقلت لنا ؟؟

سعيد : ماادري ماحبيت أقول .. المهم انت اسمعني للأخير ..

سالم : انزين وبعدين

سعيد : طبعا كان المبلغ صغير .. فأتفقنا انا وحميد نشتغل على قد بيزاتنا وكل ماكثرن نكبر المشروع .. بعد حوالي 4 اشهور من بدايه المشروع طلعنا مبلغ واااايد محترم .. مبلغ ماكنا نتوقع إنه راح نحصله في البدايه .. استمرينا لمدة 4 شهور ثانيه .. وطبعا الدخل الثاني كان أكثر بشوي عن المبلغ الأول .. واشتغلنا على 4 شهور ثانيه .. والنتيجه مثل ماهيه المبلغ بدأ يكبر .. جمعنا كل البيزات من 12 شهر اللي اشتغلنا فيهن ودشينا مشروع أكبر عن الأول .. طبعا الدخل يختلف من كل شهر .. شهر نربح وشهر نخسر .. وشهر مايطلع لنا شيء .. 

سالم : وليش ماانسحبتوا من المشروع دام إنكم شفتوه بدأ يخسر 

سعيد : مااقدرنا لأن موقعين مع الشريكـ اللي ويانا نشتغل ابيزاتنا لمدة سنه كاملة .. 

سالم : والحين

سعيد : الشريكـ اتصل تلفون لنا من شهر وقال خسرتوا كل بيزاتكم اللي في المشروع .. وغلق تلفونه من بعد هالإتصال .. ماقدرنا نوصل له .. مانعرف وين أرضه من سماه .. 

سالم : يعني شل افلوسكم وشرد 

سعيد : لا .. سألنا عنه وعرفنا إنه مات بسكته قلبية

سالم : إن لله وإن إليه راجعون .. والحين إنت ماعندكـ ولا رصيد في البنكـ 

سعيد : عندي بس وايد صغير الرصيد مايكفي لشيء .. بعت سيارتي الأسبورت وخليت الفلوس في الرصيد .. وعليه ديون قدر شعر راسي مب عارف كيف بسدد ديوني 

سالم : وحميد

سعيد : حميد حالته من حالتي بس حميد ماعليه أبداً ديون ..

سالم : شو ناوي تسوي الحين

سعيد : قدمت أوراقي على الجيش وإنشالله بشتغل بحاول اكون نفسي من جديد

سالم : هذا نتيجة استهتاركـ شفت لوين ودتكـ

سعيد : دخيلك لاتزيديني .. ترا بعد في موضوع أكبر من هالموضوع

سالم : موضوع ثاني ؟؟ شو مسوي بعد ؟؟!!

سعيد " نزل راسه للأرض " : تزوجــــــــــــــت 
::

::

::

لحظــــــــــــــــــة صمــــــــــــــــــت ...!!!


::

::

سالم : تزوووووووووووجت ؟؟؟

سعيد : هيه تزوجت وعندي ولد 

سالم : سعيد بدون غشمره 

سعيد : والله تزوجت وعندي ولد عمره 3 شهور 

سالم : متى تزوجت 

سعيد : من بدايه المشروع اللي بدينا فيه المبلغ اللي جمعته تزوجت فيه 

سالم : وليش ماقلت لنا إنت تبا إدمرنا 

سعيد : " مخلي ايده على راسه " ...................................

سالم : سعيد ماتوقعت إنكـ راخص بأهلكـ لهدرجة ماتوقعت إنكـ مب عامل أي إعتبار لأي واحد فينا في هالعايلة 

سعيد : الحين شو الحل !! 

سالم : مشكلتكـ أكبر مني ومنكـ 

سعيد : سالم دخيلكـ ساعدني أنا مضطر أبيع الشقة اللي ساكنه فيها زوجتي وولدي مضطر ابيعها .. الميزانيه وايد متحطمة 

سالم : شو تباني أسوي 

سعيد : أريد أييب زوجتي تسكن ويا أهلي

سالم : تظن أهلكـ بطيعون تظن أبوكـ بوافق 

سعيد : أنا مب خايف من شيء كثر مب خايف من ردة فعل أبويه إذا درا إني تزوجت وظيعت فلوسي 

سالم : أبوك عصبي تعرف شو يعني عصبي 

سعيد : ادري عشان جذيه أباك تساعدني 

سالم : أبوك صعب تتعامل معاه صعب تعرف شو بتكون ردة فعله 

سعيد : شو أسوي ولدي مااقدر أتخلى عنه مااقدر مااقدر ؟؟

سالم : أوووووووفففففففففففف 

سعيد : ................................................

سالم : أنا بحاول أفاتحهم بالموضوع بس مااوعدك بشيء .. قوم خلنا نسير الحين تاخرت على الموعد 

سعيد : إن شاء الله مايصير إلا الخير 





اليوم : الخميس
الوقت : الساعه 8.30 مساءً
المكان : في بيت بو سعيد 

" ســالـــــم "


وصلت بيتنا ونزلت سعيد ونزلت معاه .. 
دشيت الصاله وحصلت امايه وشمة وموزة وخالد ونورة .. سلمت عليهم ويلست عدال أمايه 

أم مبارك : وين سرت هالكثر صلاة إنت وسعيد

سالم : إممممممم طلعنا نتمشا صوب البدع

موزة : الله وليش ماشليتونا وياكم نحوط

خالد : انا أريد ألعب بالدرجات على العزبة

شمة : الله درجات 

أم مبارك : وابويه عليج انا هالطول وتركبين هالسياكل أمففف عليج

نورة : هههههههههههههههههه أسمهن بانشي مب سياكل

سالم : نفس الشيء ماشيء فرق 

أم مبارك : ماشيء فرق صدقه ولدي عيب البنت تركب هالسياكل عيب عليها 

موزة : عادي يدوه مافيها شيء حتى العياييز يركبن ويطيرن فوق العراقيب

أم مبارك : أأأأأأأخ عليج يا بنت خلفان جان تبيني اركب سياكل أخر عمري

موزة : اشفيها يدوه عادي نسترجع ايام الشباب 

أم مبارك : دواج عند ابوج بخليه يحش ريولج حش لو ركبتي السيكل 

سالم : اشرايج أمايه باجر انسير نتعشا في العزبة

شمة : دخيلج يدووووه وافقي باجر الجمعه ماشيء دوامات بنطلع من العصر
وبنسوي عشانا هناك يدوه فديتج وافقي

خالد : يدوه اريد اسير العب دراجات

أم مبارك : انزين .. سالم دق على خوانك وقولهم 

سالم : انشالله يدوه

طلعت تلفوني من مخباتي ودقيت على أبو سلطان 

سالم : مرحباااااااا

أبو سلطان : مرحبتين اشحالك بو غنيم

سالم : بخير وسهاله اشحالك إنت 

أبو سلطان : بخير والحمدلله

سالم : خلفان بغيت أقولك باجر بنسير العزبة بنتغدا هناك شرايك

أبو سلطان : شورك وداعة الله 

سالم : خلاص عيل قول حق الأهل وبلغ سلطان بعد 

أبو سلطان : ان شاء الله يوصل وسلم على امايه 

سالم : سلام يوصل فداعه الله

سالم : أمايه خلفان يسلم عليج 

أم مبارك : الله يسلمه من الشر .. ها شو قال 

سالم : وافق 

موزة : فديت ابويه حبيبي
خالد : موزة دقي حق بابا بقوله يحجز لي دراجه 

موزة : انزين 

دقت موزة حق ابوها 

خالد : بابا

أبو سلطان : عونك حبيبي

خالد : بابا اريد دراجه في العزبة 

أبو سلطان : بقول حق عمك عبدالله يحجز حقك وحق حمد

خالد : أنا اريد كبيرة مب صغيرة

أبو سلطان : ههههههه ان شاء الله بعد شيء في خاطرك غير الدراجه

خالد : لا شكرا باااااااي




اليوم : الخميس
الوقت : الساعه 9.10 مساءً
المكان : في إحدى شوارع العين

" مـــــوزة "

من دقايق طلعنا من بيت يدوه .. ونحن الحين في طريجنا للبيت .. قلت للدريول يخطفنا على الجمعية .. كـ خ خ خ خ خ خ بشتري حلاوة للرحلة باجر . وايد متحمســـه لباجر .. أحس إن بنستانس ..

قبل مايبركن الدريول عند الجمعية وصلني مسج يقول :

يا حب صعب طريقه 
ويا موج يقتل غريقه 
كثر نجوم السما 
ولهان 
وكثر رمال الخلا 
شفقان 
حتى غديري من الشوق 
عطشان 
ولا تسأل من أنا 
أنا المبتلى ياشوق 
وانت بالسما فوق 
لي رجا يا ذوق 
ودي أقول رغم التغلي والجفا 
فــــقـــدنـــــــــاكـ .. ^__^ 


طبعا بدون ماانزل تحت عرفت من منو ..!!

تبون تعرفون ..!!

::

::

أكييييييييددددد من نفس الرقم .. 

رجعت تلفوني في الشنطه وعدلت شيليتي وتغشيت ونزلت الجمعية وخالد معايه طبعا والبشكارة .. 

في الجمعية 

::

::

طبعا كانت فاضية نفس كل مرة محد ايي هالجمعية غيرنا .. بس هالمرة شفت بشكارة وهندي فيها .. الحمدلله حد معايه في نفس المكان .. 

بينما كنت اتشرا اللي اباه وصلني مسج بس طنشته وكملت لفتيه في الجمعية .. وخلود فديته ماقصر ماخلى شيء مافره ليه في السله .. ناوي يفقرني هالولد .. بسرعه حاسبت وطلعت من الجمعية .. وركبت السيارة وأول مافجيت غشوتيه وتحركت السيارة فجيت شنطتيه اشوف المسج .. انا طبعااااااااا متأكده 100 % من نفس الرقم .. 

كان مكتوب في المسج :

من نســـى في زحمة الدنيا 
رفيقـــه

قلت له عندي " رفيق مانســـاني"

لويطول الوقت ويطول طريقه
أدري إنـــه لو يطول البعد جـــاني 

بيني وبينه على العشرة وثيقة ..
إن بديته بالوفا وإلا بدانــــــي ,,

صرت عنده بالغلا حسبت (( شقيقه ))
وهو بعد غــــالي 
ومن حسبت :: أخــــــواني ::
هههههههههههه .. تبون تعرفون من منووووو .!!!

من : ولد العم 

امممممممـ لايروح فكركم بعيد ولد العم هو ..!!

سعيـــــــــد 

دورت في تلفوني على مسج محترم حق ولد عمي .. ماخليت مسج مافجيته ادور مسج حلو كله ولا سعيد .. 

وأخيــــــــرااااا

حصلت مسج حلو يناسب لسعيد 


لو أكتب إحساسي بالأشعار وأبديه،،
فيك المشاعر كيف بس أختصرها...؟؟؟
قدرك كبير ويعجز هالشعر يوفيه،،
كل القصايد فــيــــك ينضب بحرها...!!
أرفع يديني وأسأل الله و أرجيه،،
((( يـنـجـيـك مـن شــر الـحـيـاة وكــدرها )))

يـــاللـــــــه عســــــاه يعـــــجب سعيـــــد .. !!


وصلنا البيت وحملت أكياسي بإيدي وخالد بعد حمل معايه جمن كيس .. طبعا مب عشاني عشان هو بروحه أكثر الحلاوة حلاوته بس يحلم أعطيه كل الحلاوة اللي شراها لازم اشل النص <<<< لووووووووول
أول مادشنا الصاله وشافنا حمد يا يربع صوبنا مط الأكياس من ايدي .. وطيح كل اللي في ايدي كنت بعطيه كف محترم عشان يتعلم الأدب .. وقفت أطالعه بكبر عيوني وأنا اشوفه ينبش واللي يعيبه يخلي في ثبانه .. وخالد يمط عنه بس ماقدر عليه .. ويلس خالد يصيح ويمطه من شعره .. وحمد الحمار يدزه بعيد عنه .. لأنه خالد فديته نتف شعره .. بعد مااطمشت على المشهد اللي جدامي .. جان اقوم ألقط الأكياس وامط الحلاوة اللي في ثبان حمد غصباً عن خشمه " دلوع أبوه "

حمد : هاتي الأكياس

خالد : مايخصك حلاوتنا 

حمد : عطيني يا الدبه

موزة : حرمتك الدبه

حمد : إنتي دبه هاتي الحلاوة 

موزة : كيفي انا شارتنه

حمد : بخبر عليج ابويه

موزة : لادخيلك بعطيك بس لاتخبر ابويه

حمد : ادري انج تخافين ديايه

موزة : خالد يالله انسير حجرتيه وناكل حلاوة 

حمد : لااااااااااااااااااااااا

خخخخخخخخخخ خالد يالس يدلع لسانه عليه وهو يربع بسرعه صوب الدري

موزة : سير خبر ابويه 

حمد : عطوني معاكم حرااااااااااااام

خالد : لاتعطينه ،، وبقول حق باباتي مااييب لك دراجه في العزبة عشان تموت قهر

حمد : مب كيفك إنت الصغير وأنا الكبير 

موزة : فكنا من صدعتك يالله سير من ويهي 

حمد : بخبر امايه عليكم 

موزة : أووووف لسان أطول منك .. نحن شارين الحلاوة حق العزبة باجر بعطيك بس اسكت وسير انخمد جان تبا تسير ويانا العزبة باجر وإلا بنودرك وبنسير عنك وإنت راقد 

خالد : أنا حاجز الدراجه الكبيرة 

حمد : تخسي 

موزة : أماااااااااااااااااايه تعالي حق عيالج الصدعه 

سرت عنهم وأنا اسحب اغراضي ويايه ... سرت حجرتيه وفريت عباتي والاغراض على الكرسي .. 
طلعت اللي في الأكياس وخليته في الثلاجه .. وتغسلت ورقدت .. ورايه نشه الصبح لازم اسوي اكل حق العزبة .. الله يعيني باجر انا الكبيرة في البيت ولازم اتحمل .. قبل مااستسلم للنوم تذكرت اخويه سلطان ماشفته اليوم ؟؟

طلعت من حجرتيه سرت صوب حجرته بس ماحصلته وكانت الساعه 10.20 
وينه هذا الحوام .......!! 
يوم اقولكم ليتني ولد عشان اهيت على كيف كيفي ..
طنشته وسرت حجرتيه وتوني بقفل الباب .. إلا بكل دفاشه يندز الباب ويدش بدون مايتكلم .. 
المشكله مااعرف منو اللي دش لن الحجرة كانت ظلام .. فجيت الليت وشفتها لطوف الدبه داشه ماشيء احترام ...؟؟؟

موزة : حوووووووووووووووو

لطيفة : نعم ؟؟

موزة : برع أريد أرقد 

لطيفة : إنزين حمد قالي اشتريتي حلاوة عطيني 

موزة : قومي قومي برع برع 

لطيفة : مابطلع لين تعطيني 

موزة : كيفج هو مااقدر اجوتج برع

لطيفة : ههههههههههـ شوووو عنز 

موزة : بررررررررررررررررع وفكينا اريد ارقد باجر الجمعه 

لطيفة : أوكيه طالعه بس مردوده بييج يوم بطلبين مني وأنا اراويج

موزة : هههههههههههههـ بتبطين 

لطيفة : اوكيه بس خليها في بالج هالطرده 

موزة : ان شاء الله بررررررررررررررررررررع 

أووووووووووووووف حشاااااااا ... الله يستر باجر بطني بعورني الكل عيونه في هالحلاوة بعدها لو كانت شيء .. الله يستر بس 

خلاااااااااااااااص برقد ؟؟؟
أشووووفكم باجر ... في العزبـــــة ^_^ 




اليوم : الجمعة 
الوقت : الساعه 4.30 مساءً
المكان : في طريج العزبة 

" راشــــــد "


طلعت من المسيد .. وسرت صوب البيت .. عشان بنسير العزبة الصراحه وااااايد متحمس أريد أسير العراقيب وأطيب الخاطر هناك .. 
بعد ماسرت البيت وانطلقنا كلنا صوب العزبة .. !!!

طول الطريج الربشه ماوقفت كانت راكبه معايه موزة وشموه صدعن راسي 

موزة : رشود وقف على الدكان انزين

راشد : شو تبين من الدكان 

شمة : نبا حلاوة

راشد : انجعمن لين مانوصل العزبة 

موزة : حشا كهربااااااا

راشد : قلت انجعمن .. على فكرة على في الرده لاتركبن معايه تفهمن حشااا راسي بنفجر من صدعتكن 

شمه : أحسسسسسسسسن ^__^

راشد : جب لاترمسين خليني ارد على التلفون 

راشد : ألوووووووووووووو

سيف : هلاااااااااااااااا اشحالك

راشد : بخير وسهاله ومن صوبك

سيف : بخير الحمدلله ,, هاااا وين 

راشد : سايرين العزبة مابتخاوينا

سيف : ماشاء الله كلكم سايرين

راشد : هيه سالم وسعيد ومحمد وخلفان والعيال والحريم 

سيف : ويدوه ؟؟

راشد : أكيد معانا مانقدر نستغنا عنها 

سيف : امممممممممممممم متى طلعتوا

راشد : تونا من عشر دقايق ها شو قلت بتي ولا لاه 

سيف : اوكيه خلاص تم بس من اخلص من الصناعية بيي 

راشد : اوكيه دقلي تلفون اول ماتوصل 

سيف : ان شاء الله يلا باااااااااااي

شمة : منووووووو هذااااا

راشد : سيف 

شمة : بيي العزبة 

راشد : هيه 

موزة : أوووووففففففففففففففففففففففففففف

راشد : شووووووووووو أوووووفففففففف

موزة : هااااا مب قصدي عشان سيف قصدي ودرنا الدكان 

راشد : ههههههههههههههههههه أحسسسسسن

شمة : طالع ابويه خطف على الدكان حتى عمي خلفان بس انت مناحس فينا 

راشد : جان ركبتي مع ابوج ولا مع عمج وفكيتيني من صدعتج

شمة : شووو نسوي حظنا نحسسسسسس 

صاح تلفوني مرة ثانية وكان داق خلفان 

راشد : ألوووووووووووو

خلفان : هلا راشد 

راشد : اهلين

خلفان : اقول حجزت دراجات 

راشد : هيه حجزت 11 دراجه

خلفان : ماشالله حق منوووووو

راشد : ماادري بس محمد قال يمكن أهله حرمته ايون 

خلفان : اهاااااا قوم خليفة 

راشد : هيه 

خلفان : اوكيه خلاص برايك مع السلامة 

راشد : مع السلامة 


وصلنا العزبة أوووووووووووفففففف . راحـــــــــــه افتكيت من عوار الراس 

أول ماوقفت سيارة خلفان نزل منها حمد وياي يربع صوبي 

حمد : عمي عمي 

راشد : هلاااااااا عمي حبيبي 

حمد : وين الدراجه 

راشد : الحين بوصلن 

حمد : أنا ابا وحده 

راشد : حجزت لك ولخالد 

حمد : اللــــــــه

هههههههههههههههه سار يربع صوب اخوه خالد يخبره عن الدراجات .. والله أحلى شيء في هالحياة اليهال ..... <<<< " ولا شو رااااااااااااايكـــــــمـ !! "



فجيت دبة السيارة عشان ينزلن البشاكير الاغراض من السيارة .. 
دشيت العزبة .. بعد ثواني صاح تلفوني وكان داق راعي الدراجات 

راشد : الووووووووووووووووو

صاحب الدراجات : السلام عليكم 

راشد : وعليكم السلام 

صاحب الدراجات : بابا وين هذا عزبة 

راشد : أول ماتوصل البدع بتلقا لفة على ايدك اليمين ودش فيها وأمشي سيده وبعدين بتشوف مبني الكهربا صغير ولف يمين وامشي سيده لين ماتلقى عزبة موقف جدامها خمس سيايير 

صاحب الدراجات : خلاص مفهوم مع السلامه باباااا

راشد : مع السلامة 

سرت صوب امايه واقفة تريا البشاكير يفرشن الحصير عشان تيلس 

راشد : هاااااا عيوزنا شو رايج بالعزبة 

أم مبارك : تسألني عن عزبتي 

راشد : أي عزبتج الله يهديج هذي عزبة محمد أنتي عزبتج مال البوش مش هنيه 

ام مبارك : من حلاتها عزبة محمد مافيها شيء غير انه باني حمام ومطبخ ومضلات 

راشد : شو تبينه يسوي فيها 

أم مبارك : أباه يسوله بوش فيها 

راشد : شو يباهن البوش ماشالله عزبتج فيها الخير والحمدلله .. هذي العزبة حق الطلعات بس

أم مبارك : قوم قوم عني أريد ايلس خضاني سعيد خضاض بسيارته وصدع راسي .

راشد : سعيد سعيد تعااااااال تعاااال أمي زعلانه عليك 

سعيد وهو يأشر على نورة ولطيفه ماادري شو يقولهن

سعيد : أفاااااا يدوه زعلانه مني ليييييشششش ششووو سويت ؟؟

أم مبارك : حرمتك أركب وياك في السياة 

سعيد : ليش ماعيبتج سيارتي 

ام مبارك : حشااا يابوك راح ظهري من سواقتك .. إنت غلطان اللي عطاك الليسن 

راشد : ههههههههههههههههههههههههههههههه 

سعيد : بعد تضحك حضرتك 

راشد : سير سير عق الليسن في سلة الزباله 

سعيد : يدوه قولي شيء تسمعينه شووو يقوووول 

أم مبارك " وهيه مطنشتنا " : يووووووو سالم .. سلووووووم تعال تعاااااااال

ألف وأشوف سالم واقف وعنده موزة وشمة ولف صوبنا 

سالم : خيرررررر أمايه شووووووو

أم مبارك : أشفيهن البنات محتشرات عندك شو يبن 

سالم : هاي مويز وشموه يبن يركبن دراجات 

أم مبارك : أمففففف عليهن يبن يركبن سياكل 

شمة " وهيه يايه صوبنا وتحب يدوه على راسها " : فديتج يدوه بس خمس دقايق 

أم مبارك : أندوج حبتج مااباااهاااا 

وموزة وهيه يايه صوبنا وهيه تمثل اونها تصيح : يدووووه حبيبتي انتي أنا بركب بس دقيقه مب خمس دقايق 

أم مبارك : ركبيها جان انتي حرمة 


كانت موزة واقف عدال سعيد وكان شيء يقولها بصوت واطي ..
بعدين لف عنها وسار طلع برع العزبة لأن تلفونه صاح .. فطلع برع العزبة .. أستغربت من حركة سعيد شوو بلاه هالولد اليوم شكله أبدااااا مش طبيعي .. أول مرة في حياته ايلس في البيت ويطلع معانا ويسولف عادي مع أمايه .. أول مرة أمايه ماتهد عليه وتقول الاسطوانه اللي متعودين كلنا نسمعها يوميا حق سعيد ..!!!


شي يحير والله ...!!!!!!؟؟؟







اليوم : الجمعة 
الوقت : الساعه 5.30 مساءً
المكان : في العزبة 

" سلطان "

تراج حشرتيني قلت لج شاوري ابويه قبل وبعدين بعطيج تركبين ..!

موزة : سلطان دخيلك بس شوووووي 

سلطان : إذا ابويه وافق انا بعطيج الدراج

موزة : سلطان دخيييللللللك بعدين بيون قوم خليفه ومستحيل اركب يالله عاد بلا بياااااخه 

سلطان : شاوري ابويه والله بعطيج إذا وافق 

لفت عني وسارت صوب شمة اللي محطيه ايدها على خدها ويالسه عند باب العزبة 

موزة : ماطاااااااااااع 

شمة : أووووووووووووففففففف مب حاله هااااي

موزة : وين سعيد 

شمة : ليشششششش شو تبينه 

موزة : هو قال بخلينا نركب 

شمة : ياغبية يعني مابشوووفونا 

موزة : سعيد قال بشل الدراجه ورا العرقوب اللي عدال العزبة 

شمة : انزين سعيد وين

موزة : بدقله تلفون 

سعيد : ألووووووووووووو

موزة : وينك

سعيد : شو تبين 

موزة : انت وعدتني تخليني اركب 

سعيد : اوكيه سيرن المكان اللي قلتج عنه 

موزة : اوكيه بااااااي 

موزة : يالله قومي بركبنا 

شمه : انسير انقول حق ابويه 

موزة : ياخسفة ابوج يالس عند يدوه يعني بتقوم القيامه علينا 

شمة : لا ابويه يالس يوري الضو 

موزة اوكيه 




كنت اراقب موزة وشمة من بعيد والله كاسرات خاطريه .. والله لو بيدي بعطيهن يركبن كل وحده بدراجه .. 

صاح تلفوني وكان سعيد داق 

سلطان : هااا سعيد 

سعيد : سلطان تعال بالدراجه ورا العرقوب اللي عند العزبة انزين

سلطان : ليشششششش

سعيد : بس تعال وبقولك 

سكرت عنه وبالفعل نفذت اللي قالي اياه سرت بالدراجه مكان ماقالي سعيد كان واقف عدال دراجته يترياني اوصل 

سلطان : اشفيك

سعيد : خل الدراجه هني مع دراجتي وانسير مشي ونيب لنا غيرهن 

سلطان : ليششششش

سعيد : حق شموه وموزة 

سلطان : ههههههههههههه بتخليهن يلعبن اروحهن هنيه محد وياهن

سعيد : أكيدددددد لا بسير اييب حمد وخالد هنيه يلعبون ونحن انسير ونرد بدراجاتنا صوبهم 

سلطان : اوكيه خلااااص حليلهن كسرن خاطريه شوووي وبصيحن 

وقفنا الدراجات وسرنا انا وسعيد .. شفت سعيد يطلع تلفونه ويدق ماادري حق منووو

سعيد : خليت الدراجات ورا العرقوب وبعد شوووي برد اوكيه

موزة : شكرااااااااااااااا 

سعيد : عفوااا باااااااي 

قلب بدون هموم .. معدوم الاحساس
وعين بلا دمعه .. ماهي عين مخلوق

عطيتك شعور العاشق المرهف الحساس
عسى يتفق حبي مع صادق احساسك

وعسى همومي وكثرة دموعي ما تسبب بعادك


.................................................. ..............
.................................................
.....................................
..........................
..................
............
......
...

اليوم : الجمعة 
الوقت : الساعه 6 مساءً
المكان : في العزبة 

" موزة "

وااااااااااااااااااااااااااااااااااااااااااااااااا اااااااااااااااو ,,, شموه دخيلج عطيني كف عشان اصدق إني مااحلم 

شمة : حوووووو انتي فضحتينا اللي يقول أول مرة في حياتها تركب دراجه 

موزة : كل مرة اركب على راحتي بس هالمرة تفرق بعد طلعة الروح عطونا

شمة : هيه والله زين اني ماانتحرت بسبتهم 

موزة : هههههههههههههههههههههههههه .. شوفي جدامج لاتدعمين 

شمة : ههههههه طالعي شوو هالرزة اللي يايه صوبنا 

موزة : شدراني بسرعه قبل مايوصلن عندنا 

لطوف " وهيه تزاعج من بعيد " : حوووووووووووو بقولكن شيء 

نورة : استغفر الله غجر ......!!!

شمة : جب انتي المفعوصة 

موزة : شووووو تبن 

نورة : خوالي يووووو 

شمة : حلفي 

نورة : اجذب عليج انا 

موزة : لا مب وقته بعدنا ماشبعنا لعب 

شمة : منوو من خوالي يااا 

نورة: كلهم بس خالي أحمد مايااا معاهم 

شمة : موزة انسير فضيحه تعرفيني يدوه بتحشرنا

موزة : حووو انتن نحن بنخلي دراجاتنا هنيه لاتسيرن بعيد لعبن هنيه بنسير شوي وبنرد تفهمن 

لطوف : انزين بس فارجن 

وقفنا دراجاتنا انا وشموه وسرنا صوب العزبة اول ماوصلت استحيت ادش شفت 4 سيايير خوال شموه .. بعد طلعة الروح دشيت بس قبل لفيت شيلتيه زين .. وتجدمتني شمه عشان تتفقد الوضع إذا حد من خوالها واقف عند الحريم بس أشرت عليه أدش لأنه محد غير أبوها واقف عند الحريم فدشيت بسرعه لفيت صوب الحريم وبالغلط طاحت عيني على الشباب اللي يالسين على زاويه عند الليتات .. عصبت هذا مكانا نحن الحين بنسير نيلس فيه.. أووووووف منهم .. تحركت بسرعه وسلمت على حريم خوال شموه ويدتها " أم امها " .. يلست عدال امايه وكنت ألعب بطرف شيلتي مااعرف أناقشهم أحس إن سوالفهم ماتخصني بشيء يعني كله يتكلمن عن فلانه وعلانه أو شو اشترت أو شوو شافت ...الخ فكنت اسمع فقط وأنا اشوف شموه طايحه معاهم بسوالف .. ماحسيت بعمري إلا على صوت حرمة خال شموه " مطر " تقولي اشحالج موزة .؟؟ إرتبكت .. جان أرد عليها
بإبتسامه " بخير ربي يعافيج " ماشيء الحاااااااال ....!!

امايه صدت صوبي قالت قومي شوفي اخوانج " حمد وخالد " .. أشرت على شمة تقوم معايه بس ماانتبهت عليه .. 
طلعت من العزبة وأنا أدعي في خاطرية إني مااشوف حد من الشباب .. 
أول ماطلعت من باب العزبة شفت حد من الشباب ياي بدراجته بسررررررعه صوبي ..

بسرعه البرق تراجعت بخطواتي لورااااا مرتبكه وخفت يدعمني 
" الله سلمني " والله كنت بروح فيها لوو دعمني .. الله ستر ومامت .. 

هو بسرعه وقف دراجته بس ماقدر فلتت من ايده انا طبعااا تغشيت بسرعه لأنه هذا واحد من خوال شموه .. 

الله ستر وماايااه شيء .. لأن الدراجه دعمت بشبك العزبة .. أول ماوقفها لف صوبي .. كان شكله قافط ..

ههههههههههههههههههه خفتي 

موزة : ........................................

لف عني ودش داخل العزبة .. لفيت صوب الدراجه كان شيء طايح تحت الدراجه .. تجنبت الموضوع .. وسرت صوب خواني ادورهم .. شفت خلود راكب مع ابويه .. وحمود مع سعيد .. ارتحت جان ارد العزبة .. أول ماتقربت من الباب شفت الدراجه " لأنها كانت موقفه عند الباب " ..

حصلت " مبايل " طايح تحت الدراجه .. شليته أكيد مال خالها الدب اللي بغا يدعمني .. بس انا مااعرف اسمه ... 
سرت صوب شموه .. كانت في المطبخ " اونه مطبخ " .. انتوا تعرفون مطابخ العزب كيف يكونن .. المهم يكفي طباخهم وأكلهم .. 
قلت حق شمووه شوو صار .. 
شمة : منووو من خوالي 

موزة : إشدراني 

شمة : كيف شكله ؟؟؟

موزة : عادي بعد كيف شكله 

شمة : ادري انه عادي بس وصفيلي اياااه عشان اعرفه 

موزة : لابس كندورة سودا وغتره حمرا 

شمة : هيه خالي سعود 

موزة : اهاااا اللي حرمته نورة 

شمة : هيه هوووو اللي ولدهم منصور 

موزة : الحمدلله انه طلع معرس ولا جان تورطت ..

شمة : هههههههه عاااااادي مافيها شيء ياخذج على حرمتة 

موزة : جب جب الله يخليج رمستج كلها مخبقة شرات ويهج .. اندوج تلفونه سيري عطيه اياه 

شمة : هاتي .. انتي دومج حشره .. متى الله يفكني منج وأشوفج عروس ويبرد قلبي 

موزة : هيه أدري إني يالسه فوق راسج يا السخيفة 

شمة : هههههههههههههههههه

فجأة صاح التلفون .. " كان في إيد شمة " 

شمة : خيبه صاح تلفونه بسير اعطيه التلفون مافينا على حشرته ..







اليوم : الجمعة 
الوقت : الساعه 6.30 مساءً
المكان : في العزبة 

" راشد "

سيفوووه يال عاد تعال والله مافيها شيء عاااادي

سيف : لا لا فضيحه 

راشد : والله ياسيف لو ماييت والله لزعل اوكيه يالله مع السلامه 

سكرت الخط قبل مايكمل كلامه ...!!

الصرااااحه رفع ضغطي مرة يقول بيي ومرة مابيي .. عنلاته صدق يقهر الواحد .. لو يموت مابرد عليه خله يحرق تلفوني جان يبا .. 
بنشوف أنا ولا أنت ؟؟؟؟ 

غلقت تلفوني وسرت صوب سيارتيه وفريته داخل .. 

قبل ماادش شفت سعيد يرمس تلفون ومرة يكون معصب ويزاعج ومرة هادي .. شوو بلاه هالولد اليوم ؟؟؟ 
شوو مسوي .. فكرت إني اتقرب منه عشان اسمع بوضوح .. بعدين تراجعت .. عيب حتى ولو .. الانسان مايتقبل أي شيء .. وكل شخص فينا له خصوصياته ومايبا حد يشاركه فيها .. 
إن شاء الله خير ان شاء الله .. 

دشيت العزبة وانا داش كانوا الشباب طالعين كلهم 

راشد : ها على وين 

سلطان : نخمس بتخاوينا 

راشد : بسيارة منوو ان شاء الله 

سلطان : سيارتك شوو رايك ؟؟

راشد : خل عنكـ ..!! سيارتي مااريد ألعب فيها .. جان هاينه عليك سيارتك سير سو فيها شوو ماتبا ان شاء الله تحرقها ..

سلطان : بسم الله يا الزطي حشاا يابوك إلا سيارة مب راس ريال 

راشد : سيارتي وكيفي فيها 

سلطان : ماسايرين بسيارتك بسير بالنيسان والكروزر 

راشد : بسير وياكم

سلطان : لا استريح مانباك معانا 

راشد : هههههههه لو ابا اسير بسير غصبا عن اللي مايرضى بس مب في خاطريه أسير ألعب بالرمله .. 

سلطان : وفرت مكان في السيارة .. 

راشد : كلهم ماشاء الله سايرين 

سلطان " وهو يأشر " : حمدان وسعيد وأنا بس محد غيرنا بسير 

راشد : وسالم 

سلطان : ههههههه قال سالم .. هذا أخوك وأنت أبخص فيه 

راشد : هيه صح نسيت انزين برايكم توكلوا بس عن الشطانه وايد 

سلطان : ان شاء الله 


دشيت داخل وشفت سالم يالس يفج درايش السيارة ومشغل الراديو.. بعدين سار وانسدح على الحصير محد كان يالس وياه .. سرت عداله بس كان سرحان حتى ماحس فيني لما أقتربت منه ويلست 

راشد : سالم ,,, سالم سالم أشفيك وين وصلت 

سالم : هااا شوو لا لا ولا شيء بس كنت سرحان شوووي 

راشد : اممممم سرحان بمنوووو

سالم " وهو يضحك " : شووو قصدك 

راشد : وأخيراااا وأخيرااااا بتعرس والله أحلى خبر سمعته بحياتي 

سالم : عنلاتك لهدرجه يالس على جبدك انا 

راشد : لالا مب جيه السالفه خاطري اشوفك معرس وخاصة اشوف ولدك الصغير رشود 

سالم : بعد رشود .. شوو خلصن الاسامي عشان اسمي راشد 

راشد : غصبا عن خشمك بتسميه راشد تبا ولا ماتبا محد بياخذ رايك بالموضوع اصلااا .. اصلا السالفه مايبالها نقاش 

سالم : هههههههههه ولديه 

راشد : كيفي انت مايخصك فيه 

سالم : اصلا منوو قالك اني افكر بالعرس 

راشد : لا لتقول توك اشحلاتك ماصدقت تغير رايك

سالم : العرس لاحقين عليه بس انا افكر بشيء ثاني 

راشد : بشوووو ..؟؟!!

سالم : اممممممم .. مااعرف كيف افاتحك بالموضوع 

راشد : افتحه من وين ماتبي من النهايه ولا من البدايه المهم قول الفضووول بذبحني 

سالم : اقووول انت ماتعرف ان الفضول ذبح عيوز 

راشد : هههههههههههههههه .. بسم الله عليه ليش تفاول حشاااا يابوك ولاجني اخوه وتوأم روحه ..

سالم : مشكله الثقة بالنفس 

راشد : حموووووود تعال تعال 

سالم : شوو تباه الولد 

راشد : شووو اسوي اموت عليه هالولد 

سالم : شووو تباه خله على راحته

راشد : طالع طلع برع

سالم : زين يسوي فيك 

راشد : انزين انت شوو سالفتك 

سالم : ماعندي سالفه 

راشد : يالله قول انت شكلك يقول انه فيه شوي 

سالم : سعيد

راشد : شوو فيه

سالم : انا بقول لك السالفه وأباك تفكر معايه بهدوء عشان نحل المشكله 

راشد : يالله قول حرقت اعصابي 

سالم : سعيد معرس وعنده ولد

راشد : هههههههههههههههههههههههههه

سالم : ؟؟؟؟؟؟؟؟؟؟؟؟؟؟

راشد : سير قص على غيري 

سالم : شوو اقص على غيري رشود تراني والله جد ارمس

راشد : سالم قول غير هالرمسه مستحيل واحد شرات سعيد يفكر يعرس لا وبعد عنده ولد 

سلم : ماادري بلحظة طيش تزوج والحين شوو الحل 

راشد : ليش وهو مسكننها 

سالم : بدبي بشقه 

راشد : امممممممم

سالم : وفوق هذا بيزاته كلها خسرها والحين مضطر يبيع الشقه عشان يسدد ديونه 

راشد : كيف يعني مافهمت 

سالم : الحين افهمك بس لازم تلقاله حل معايه .. لازم نوقف معاه صح انه غلط بس لازم نعدل غلطته قبل ماتكبر وتطلع من إيدينا ...





اليوم : الجمعة 
الوقت : الساعه 7.30 مساءً
المكان : في العزبة 

" خلود "

زوايا القلب تتألم وشرخ في الحنايا ينوح
وعبره تخنق إحساسه ودمع راجف بـعيني



تونا واصلين العين وقلت حق عبدالله يخطفني على بيت أهليه .. دقيت لهم تلفون ورمست أمايه وقالت انهم في العزبة .. سكرت عنها وهيه تقولي تعالي العزبة .. مارديت عليها خفت عبدالله مايطيع يخليني اسير .. فقلت بشوف يمكن اذا ماعارض عبدالله ..

عبدالله : انزين باجر السفر 

خلود : أدري بس اريد اشوف اهليه

عبدالله : باجر قبل مانسير المطار بوديج تودعينهم

خلود : لااااااا ,, باجر تفرق .. اليوم اريد ايلس معاهم 

عبدالله : انزين لازم نرتب اشنطنا 

خلود : دخيلك اريد اسير عندهم العزبة 

عبدالله : خلاص بوديج بس لاتزعلين 

خلود : مشكووووووووور ماتقصر 


طول الطريج وعبدالله يسولف بمواضيع متنوعه .. عن السفر وعن أخوه سيف وعني وعنه وعن حياتنا ... فرحت واااااااااايد بتغير عبدالله صوبي .. كان وايد يتجنبني بس الحين احسه تفهني وصار اقرب من روحي علي ..

وصلنا العزبة وأول ماوصلنا كان سيف بعد واصل معانا .. استغرب يو شاف سيارة عبدالله .. بسرعه يا صوبنا وكانت الإبتسامه شاقه حلجه .. 
سيف : مرحبااااا السااااااااع 

عبدالله " يتوايهه مع اخوه " : هلا فيك اشحالك 

سيف : بخير الحمدلله هاا متى وصلتوا 

عبدالله : تونا رادين من بوظبي 

سيف " لف صوبي " : اشحالج ياحرمة اخويه 

خلود : بخير اشحالك انت واشحال الاهل 

سيف : بخير ربي يعافيج .. 

سارت عنا خلود ودشت داخل وأنا مشيت لين الباب وطلع في
ويهي عمي " أبو سلطان " وسلمت عليه وقرب بي داخل طبعا أنا وسيف ..

اول ماشافنا راشد فز يا يسلم علينا بس سوا حركة حق سيف .. لا بعد مادز له ويهه يلس عنه بعيد يلس عدال سالم وهو ساكت .. بسم الله اشبلاهم هذيل .. انا احيدهم أشطه على عسل ..

راشد : هاا سيفووووه ليششش ياي 

سيف : شووو انسوي ناس مغلقين تلفونهم يايين نراضيهم 

راشد : هيه زين والله يوم فكرت فينا ..

سالم : حشاا يقول يهال ..

عبدالله : هيه والله مايقول الواحد هالطول 





::::::::
خلود : امايه وينهم عيل حمد وخالد مااشوفهم 

ام سلطان : برع يلعبون بالدراجات 

خلود : لايتعورون مودرينهم ارواحهم 

موزة : قلت لهم ماخلونا نلعب وياهم

خلود : وين تبين ياهل تحسبين عمرج

موزة : حشا حتى انتي معاهم 

خلود : عيب 

موزة : ............

خلود : أمايه صح نسيت اقولج باجر بنسافر انا وعبدالله 

أم سلطان : على وين 

خلود : عبدالله يقول بنسير العمره وبعدها نسير ألمانيا عشان نسوي فحوصات هناك

أم سلطان : عاد باجر 

خلود : شووو نسوي اقرب حجز على قولة عبدالله يبانا نسير بأسرع وقت 

موزة : عادي أمايه اسير وياهم

أم سلطان : أمففف عليج انتي مرة فاصخه الحيااا

شموه : هههههههههههههههه

موزة : ياربي عاد ضحكتوا شموه عليه شوو بسكتها 

أم سلطان : انتي خريش فضحتنيا بس سكتي لسانج متبري منج 

موزة : شموووه قومي قومي هذيل مايستاهلون حد اييلس معاهم 

شمه : وين تبينا نسير 

موزة : اونج يا المكاره ماتعرفين 

شمه : أهاااااا يالله سرينا 

خلود : على وين 

موزة : عندنا شغل 

خلود : ماادري شوو من الشغل عندكن

موزة : مابرد عليج باااااااااااي 



اليوم : الجمعة
الوقت : الساعه 7.50 مساءً
المكان : في العزبة

" شمة "

وقفت انا وموزة نبا نطلع من العزبة .. بنسير نلعب بالدراجات .. حشا مايخلون الواحد يتهنا شوووووي .. لازم يكدرون مزاجنا ..

شمة : موزووووه نسينا حلاوتنا ماكلينا منها شيء

موزة : هيه والله صدقج سيري هاتيهن خشيتهم بالغرفة اللي عدال المطبخ بتلقين الكيس ورا الباب .. انا بترياج عند باب العزبة

شمة : اوكيه

موزة : بسرعه لااطولين

مشيت بسرعه .. صوب الغرفة وشليت الكيس وانا طالعه من الغرفة أشوف موزة تربع وأشوف الحريم كلهن قامن بسرعه .. يربعن برع العزبة ..

شووووو مستوووووي ..!!


مشيت بسرعه .. قصدي ربعت مامشيت ..

ياربي قلبي طاح قبل مااعرف السالفه ؟؟!!

يارب ماصار لحد شيء ياااااارب ..!!

وصلت عند باب العزبة وقفت مع اللي واقفين .. اشاهد فقط بدون كلام .. كنت اسمع صوت صيااااااااح وحشرررره ..!!

دقت النظر وهديت أعصابي .. بعدين عرفت إن .....!!

::

::

::

::

::

حمد وخالد إنجلبوا بالدراجه

كانوا راكبين رباعه فأنجلبت بهم الدراجه ..

لفيت صوب الدراجه كانت بالفعل مكسرة .. الكرسي كله طاع وكانت نفس ماهيه منجلبه ..

تقربت من موزة كانت حاضنة حمد بالقووووو .. وحمد طبعااا ساكت

شفت حرمة عمي " أم سلطان " تهد على خالد ليش يركبون رباعه لا بعد بدراجه أكبر منهم ..

شفت خالد ريله إنجرحت " بس كان الجرح بسيط " يعني خفيف ..

أما عن حمد فكان شعره كله غباااااااااار . وملابسه وسخه اسوووود وسخ الدراجه ..

شفت موزة تبعد حمد عنها وتنظفها من التراب ..

موزة : الحين اشوف جدامي اثنيناتكم ولا واحد فيكم بركب الدراجات

حمد : هذا خالد مايعرف يسوق

أم سلطان : بس بس ماشيء ركبه لوو تموتون

حمد : إيهي إيهي إيهي إيهي إيهي

موزة : لوو تموت صايح مابتركب الدراجه

أم سلطان : سيري غيري ملابسه بتلقين الملابس في سيارة سلطان

أم سعيد : الحمدلله إنها يت سليمة

سالم : حشااا قلوبنا طاحت من الزيغه

خلود : هذيل اشدراهم بدراجات


الكل دش داخل بعد الرعب اللي سواه حمد وخالد لهم .. سارت موزة صوب سيارة سلطان عشان تغير ملابس حمد لأنها وااايد خايسه ..

شكل موزة متغير كانت تنتفض بالقوووووو

شمة : اشفيج تنتفضين جنج عيوووز

موزة " وهيه تلف يمين ويسار " : يوم كنت اربع دعمت بواحد من خوالج وطاحت نظارته فدستها بريولي وأنكسرت

شمة : وإنتي ماتشووفين

موزة : كنت اربع بسرعه مااشوف جدامي

شمة : منوو فيهم

موزة : اشدراني انا بس فضيحه كسرت نظارته

شمة : انزين شوو قال

موزة : ماشيء بس أول مادعمت فيه مسك إيدي بالقووووو .. هو اروحه انصدم من شافني

شمة : وبعدين

موزة : ماشيء حتى شكله مااعرف كيف بسرعه ربعت عنه سرت صوب هالمفلع

شمة : أكيد خالي حمدان لأنه هوو اللي كان لابس نظاره

موزة : اشدراني بس والله اني قافطه فيه

شمه : عااادي إلا نظاره

موزة : فضيحه والله ويهي محتررررررررررق

شمة : انزين وشوو تبين تسوين يعني الحين

موزة : ماادري بس اريد اتأسف له

شمة : سير هكوه واقف عند سيارة سعيد

موزة : هههههههه مينونه انا اسير عنده

شمة : عيل كيف بتتأسفين

موزة : إنتي سيري وقولي له تقولك البنت اللي دعمتك أسفه ماكانت تقصد .. والنظاره فدوه عن راسها

شمه : هههههههه منوو قال فدوه

موزة : أنا اقول .. يالله سيري سيري قوليله


شمة : إنزين بس انتي تتحملين عواقب فعلتج

موزة : عااادي حبيبة ألبي بس لحظه دقيقة خليني اسير ورا العزبة عند دراجاتنا وانتي سيري له عشان مايشووفني

شمة : بسرعه ربعي

موزة : شوو قال لج حصااااان !!!

شمة : كله واحد ..


بعد مااختفت موزة من نظري سرت عند خالي حمدان كان واقف عند سيارة سعيد محد كان واقف معاه اروحه واقف ..

شمة : خالي

حمدان : شوووو

شمة : شووو تسوي اروحك هنيه

حمدان : ماشيء اتريا راشد وسيف ايون

شمة : اممممم انزين تقولك البنت اللي دعمتك وكسرت نظارتك أسفه والنظارة فدوه عن راسها

حمدن : هههههههههههه منووو قال فدوه أمس شارنه حشاااا ماتهنيت فيها

شمة : ههههههههه هيه قالت فدوه عن راسها إلا نظاره

حمدان : خلاص اوكيه تقبلنا أسفها .. بس انتي تعالي بنت منوو هاااااي

شمة : ليشششششش !!؟؟

حمدان : بس أسأل

شمة : مابقوووووول

حمدان : انزين شوو اسمها

شمه : عيب شوو تباهااا البنت

حمدان : استغفر الله ماقلنا شيء بس أول مرة أشوفها

شمة : ادري انا بسير عندي شغل

حمدان : تعالي تعالي شوو هالكيس شوو فيه

شمة " تخش الكيس ورا ظهرها " : فيه وسخ

حمدان : لا والله قولي شوو فيه

شمة : حلاوتنا انا وموزوه

حمدان : اهاا يعني البنت اسمها موزة

شمة : لالالالالااااااا مب موزة انت شوو تبا الحين

حمدان : عطيني الكيس ابا حلاوة

شمة : تاخذ واحد بس

حمدان : انزين بس واحد

خذ حمدان الكيس وخذ منها بيضة كيندر وشيبس مملح

شمة : بسك

حمدان : خلااااص بس لحظه لحظه أريد الكتكات بعد

شمة : خذه بسرعه الحين بيي عمي راشد بياخذ وبتخلص الحلاوة

حمدان : خلاااص سيري بسني مااريد امتن شراتكن

شمة : جب جب بعد يرمس


سرت عند موزة وأول ماوصلت لها حصلتا تلعب بتلفونها مشغله على غنيه تقول كلماتها

" لايق عليك الحسن والزين .. متميزن بالوصف فتان .. تذبحني النظره من العين .. واموووت أنا في بحر الأعيان "

موزة : هاااا شووو قال

شمة : ماشيء بس احتشر شووي وبعدين سكت

موزة : انزين هاتي الكيس يوعانه ماكليت شيء

شمة : يعني الحلاوة بتشبعج

موزة : يعني على الأقل تسد اليوم شوووي لين العشاااا

شفت موزة تفتش في الكيس شرات المينون

شمه : اشفيجي عفصتي الحلاوة يا الدفشه

موزة : وين الكندر

شمة : هاااا ,, حمدان خذاه وخذ الشيبس بعد والكتكات

موزة : ليششش ياخذ الكيندر ياخذ الكيس كله إلا الكيندر

شمة : شوووو اسوووي

موزة : سخاااااااااااافه وانتي ليش تراوينه الحلاوة

شمة : هو بروحه شاف الكيس عندي

موزة : اوكيه بالهناء والشفاء

شمة : انزين خلينا نشل الدراجات عند العزبة هنيه خوف المكان .. ظلااااااام

موزة : شووو تخااافين .. ^_^

شمة : هيه طبعااا أخاف لو يطف علينا هندي ويجتلنا

موزة : هههههههههههه وين عايشين نحن

شمة : كيفج يلسي اروحج هنيه انا بسير عندهم ألعب

موزة : سيري جانج حرمة أصلاا مابخلونج تلعبين

شمة : منوو قالج اني بشاورهم بلعب وبخمس بعد وماعليه منهم واللي يسوونه يسوونه

موزة : عااااشت الشمام انزين يالله توكلنا






اليوم : الجمعة
الوقت : الساعه 9.15 مساءً
المكان : في العزبة

" سالم "


بعد الصلاة .. تعشينا .. ونسايب بو سعيد ساروا بيوتهم .. يعني محد بقا في العزبة غيرنا حتى خلود وعبدالله ساروا عشان يرتاحون لأن وراهم سفر ..

فقلت خلني استغل الفرصة وافاتح أمايه بموضوع " سعيد "

طبعااا إذا امايه ماقالت شيء وتقبلت الوضع فأكيد أبو سعيد بسكت وبسكر السالفه ..... شفت أمايه بروحها يالسه والبشاكير حواليها ينظف المكان ويلقطن السامان عشان بعد ساعه تقريبا بنطلع .. دورت على أم سعيد وأم سلطان وماحصلتهن لأنهم طلعن برع يتمشن مثل ماتعرفون موعد ولادة أم سعيد قربت يعني هالأسبوع أسبوعها على قولتهم " الله يسهل عليها "

رفعت تلفوني ودقيت على سعيد

سالم : ألووووووو

سعيد : هلااااااااااا

سالم : سعيد أنا بفاتح أمايه بموضوع زواجك الحين شووو رايك تكون موجود معانا

سعيد " وبإرتباك " : لا لا أخاف من مواجهة يدوه

سالم : سعيد الموضوع جد لازم توقف على ريوولك وتكون قد المسؤولية

سعيد : لا أفضل أكون بعيد عن ردة فعلهم

سالم : أنا أفضل تكون معايه عشان تقدر أدافع عن نفسك تقدر تبرر موقفك جدام أمايه

سعيد : سالم انت تعرف يدوه زين مازين .. وتدري انها واااايد عصبيه وماتتقبل أي شيء بسهوله وتدري انها مب معايه وااااااايد

سالم : سعيد تبا شوري تعال والله انك مابتخسر شيء

سعيد : اوفففف خلاص بتوكل على الله واللي يصير يصير حتى لوو اضطريت اطلع من البيت

سالم : تفائلوا بالخير تجدوه

سعيد : ونعمه بالله

اليوم : الجمعة
الوقت : الساعه 9.30 مساءً
المكان : في العزبة

" سعيد "


يااااااااااااااااااااااااااارب

يااااااااااااااااارب

توفقني بالخطوة اللي بخطيها .. يارب توقف معايه .. الله يعيني على يدوه .. قصدي اللي يعيني على ........!!

يالله الله كريم .. بتوكل على الله واللي يصير يصير انا متوقع شوو بتكون ردة فعلهم يالله خلني أحرك اريولي واسير صوب يدوه وسالم .. الحين الساعه 9.30 ماشيء وقت بردون بيوتهم وأنا بعدني واقف في مكاني ..

خشيت تلفوني في مخبايه .. وحركت ريولي عشان داخل العزبة وأنا داش شفت أبويه واقف عند باب العزبة يرمس في التلفون .. أطالعته بنظرات .. أخاف من ردة فعله " هو بذات " أبويه عصبي لأبعد الحدود .. 

سرت صوب يدوه وحصلت موزة يالسه وياهم .. طنشت الموضوع وييت يلست عدال سالم .. عشان يساعدني بالرمسه اللي بوصلها ليدوه .. 

سعيد : هاا يدوه مب ناويه تسيرين البيت 

أم مبارك : لا يابوك بسير البرد قرصني بعظامي 

سالم : موزان قومي 

موزة : وين أسير 

سالم " وهو يحرها بنظراته " : أقولج قومي ولاتناقشيني 

موزة " تتناقل نظراتها بين سعيد وسالم " : أنزين مايصير أسمع السالفه

سالم : أقوووولج قومي يعني قومي لااطولينها وهيه قصيرة

أم مبارك : أشفيك على أم لسان 

موزة : الله يسامج يدوه

سالم : موووووووزة

موزة : بقوم بقوم بس لااتعصب 


فعلا نفذت موزة اللي قاله سالم .. قامت بس ارتفع ضغطي كانت تسحب ريولها سحاب جنها ماتبا تقوم .. ولا بعد عاقة اذنها عندنا .. شفتها سارت صوب المطابخ .. لفيت على سالم أقوله أبدأ بالموضوع .. 

سالم : أممممممممم أمايه بقولج سالفه بس لاتعصبين وتسوين لنا مشكله

أم مبارك : إذا عن رشود وسلطان لا يعني لا .. عيالي مااباهم يسكنون بشقق

سالم : الموضوع مايخص سلطان وراشد الموضوع يخص سعيد

أم مبارك : سعيد ؟؟؟

سالم : هيه سعيد

أم مبارك : شوو مسوي 

سعيد " ويطالع تحت " : هاا لالالالا ماشيء بس ....

سالم : أنا بقولج السالفه من البدايه لين النهايه وإنتي فهمينا وقدري موقف سعيد .. وإنتي بيدج تنهين السالفه بسلام وتفكينا من المشاكل وعوار الراس 





اليوم : الجمعة
الوقت : الساعه 10.00 مساءً
المكان : في العزبة

" موزة "



مسسسسسسسسستحيييييييييييييل 

مسسسسسستحيل اللي سمعته مستحيل سعيد يسويها ..

كنت أتنفس بصعوبه مب قادرة أطلع الهوا من صدري .. وريولي مب قادرة احركهن تجمدن عليه .. خوزت الشيله بعيد عن رقبتيه حاولت اتنفس مب قادرة .. المكان خنقة والموضوع يخنق أكثر .. 

ليشششششش 

ليشششششششششششششششش 


:::

::

سعيد .. سعيد أخر واحد توقعته .. كنت اراقبهم ودمعتيه على وشك إنها تبلل خدي .. شفت يدوه قامت وهيه محرجه بس طول الفترة اللي كان فيها سالم وسعيد يرمسون هيه ساكته ولا ردت على أي كلمه قالوها .. وقفت وطلعت برع العزبة وسعيد وقف بسرعه شفته متوتر وسالم حالته أخس وأخس .. شفت يدوه ردت مرة ثانية العزبة ماادري منوو أدور ..

أم مبارك : موووووزة يامووووزة 

يدوه تزقرني ياويلي شوو بستوي أكيد حد بموت فينا اليوم .. سحبت ريلي وحاولت أبين إني ماسمعت شيء مع انه صعب صعب قلبي يعورني أحسه بنفجر من الغصة ..

طلعت من المطبخ وحاولت ماالف على المكان اللي واقف فيه سعيد وسالم .. سرت صوب يدوه ..

موزة : خير يدوه شوو فيج

أم مبارك : ركبي يالله ركبي السيارة بنسير البيت

موزة : سيارة سلطان

أم مبارك : هيه بسرعه ركبي لا اضربج بهالعصى

راشد : أمايه اشفيج وين تبين ويا سلطان لازم تعبلين على الريال انا بوصلج ويايه البيت

أم مبارك : أسكت إنت انا بسير بيت خلفان 

أبو سعيد : أمايه حبيبتي اشفيج 

أم مبارك : ماشيء ماشيء لحد يكلمني قلت بسير بيت خلفان يعني حرام ولا ممنوع

أم سعيد : لا مب حرام بس بتخلينا أرواحنا 

راشد : أمايه فديتج مااقدر أيلس في البيت بلاج

أم مبارك : سطان يالله بسرعه انقفض سكر دبة السيارة 

سلطان : إن شاء الله إن شاء الله 

راشد : سلطان سير بسيارتي أنا بسير بسيارتك

سلطان : راشد أشفيك يدوه تبا اتي بيتنا يعني مافيها شيء لااطولون السالفه وهيه قصيرة عمي محمد هد أعصابك إن شاء الله مايصير إلا الخير

راشد : سلطان لاتنسى دق تلفون أول ماتوصلون 

سلطان : إن شاء الله شمه وين موزة

شمة : في السيارة 

سلطان : حمد وخالد ساروا ويا ابويه

شمة : هيه سارت معاهم لطيفة ونورة 

سلطان : خلاص عيل مع السلامة



::


::



طوووووول الطريج يدوه تستغفر وتتعوذ من ابليس .. طول الوقت ويها شاحب ومخطوف .. وكانت تنتفض وعيونها مغرقات ..

أنا حاضنة تلفوني وانتفض من الكلام اللي سمعته .. وخاصة الكلمة اللي قالها سعيد 

" مستحــــــــــــيـــل أتخلى عن حرمتيه مســـــتحيـــل "


حاولت إني ماانهار جدام اخويه ويدوه وصلنا البيت .. بسلام .. وطول الطريج سلطان ساكت ماناقش يدوه بسالفه إصرارها إنها اتي بيتنا .. 

بسرعه أربع ودشيت حجرتيه وقفلت باب حجرتيه ورايه .. وحضنت مخدتيه ويلست أصييييييييييييييييييييييح بصوت متقطع .. 

لفيت يسار وشفت دفتري الخاص فيني تحت المخده سحبته وفجيته وكان مكتوب على أول ورقة فيه :

" يــــابعــــد عمـــــري " 
ماتموت محبتك إلا بعد
موتي ..
ويبقى لك مع الذكرى
رسالاتـي 
وصـدى صـوتــي

خليت أكس كبيره على هالكلام ........وكتبت تحت هالأسطر : 

أثر المصايب ما تجيك إلا من الناس القراب
وبها الزمن حتى الخوي اللي تثق فيه احذره
ما يملي عيون الحسود بالزمن غير التراب
ومن لا يتوب من الخطأ تحرم عليه المعذره

فريته بعيد عني .. كنت أصيح مقهورة مستحيل سعيد يعرس مستحيل .. انزين انا الحين ليش ليش ليش اصيح .. هو يهمني هو شو بالنسبة لي .. قطع عليه هالكلام صوت المسج .. : 

أنا رساله جيت من عند غالي 
شخص موصيني أبلغ سلامه
جيتك أشيل الشوق بأول وتالي
في شاشة الجوال هذا كلامه ..
وش هي علومك يااابعد كل غـالي ؟
هذا سؤاله جاك 

... ومع السلامه 


طبعا من نفس الرقم .. ماادري ليش استانست على المسج مع اني معصبة ومالي بارض .. جان أرد وأكتب مسج يقول :

تسأل عن حالي : للأسف حالي مايسر ...؟؟!!

وغلقت تلفوني مااريد أطولها وهيه قصيرة ..

قمت من مكاني وبنت الليت ورديت حضت ريولي لصدي وغصبااااا عني نزلت دمعتي .. 

دميت فترة على هالوضع .. ساكته بالضلام ماارمس حتى دموعي جفن .. 
ماادري شوو اللي خلاني اسحب تلفوني وافتحه .. كانن عندي 3 مسجات ومكالمة بس مارديت حتى مافكرت اشوف من اللي مطرش وداق .. 

طلعت رقم 

رقم 

::

::

رقم " سعيـــــــــــــــد " 

ويلست أتأمل فيه ودمعتيه سبقت الكلمة اللي كنت بقولها نزلت بحرارة على خدي .. 

كنت مسيفه رقمه بإسم 
: ولد العم :

سرت غيرته وكتبت :
:: خيـــانــهـ ::

قبل مااغلق تلفوني وصلني مسج من من سعيد 


ليت البحر يحكي لي
أسرار مافيه
حتى يعرف الفرق بينه
وبيني 
إن كان موجه يشكي
اللي يعانيه
أنا دموع الحزن عنوان
عيني
أنا اليتيم اللي فقـد
شخص يغليه
أضحك وأجامـل والشـقـا مبتليني ..!

والله غصبااا عني غصبااا عني شهقت بصوت مبحوح .. خليت ايديني على عيوني ورديت مشيتها .. ليش اصيح ليش .. رديت وكتبت مسج حق حق الحقير ..



طيب و صدقت الحكي !!
غلطان غرتني العيون !!
مادري إن الناس في لحظة تحب !!
و الناس في لحظة تخون !!
الناس آهـ يا الناس !!
حتى في المحبة يكذبون !! 
كنت أتصور حبي في عيونك كبـــــيـــر
همزهـ وصل تبدى و لا تعرف أخير !!!!







اليوم : السبت
الوقت : الساعه 6.40 صباحاً
المكان : في بيت بو سلطان

" سلطان "

كنت مستعيل بسرعه أشرب الحليب .. يكفي إني مب شابع نوم .. طول الليل وأنا أرمس راشد كان يتخبر عن يدوه .. بس حنيت على راسه لين ماعرفت السالفه من أولها لين أخرها رجعت الكوب على الطاولة وقفت خليت ايدي في مخبايه عشان أطلع سويج سيارتي .. أوووه نسيت تلفوني مشيت بسرعه صوب الدري وأنا راكب شفت موزة نازلة عيونها حمرررررر , ويها مصفر .. 
سلطان : وعليكم السلام 
لفت عني الصوب الثاني .. 
سلطان : موزة 

موزة : ...................

لفيت ويها صوبي كانت تصيح ..!! 

سلطان : موزة اشفيج بلاج اتصيحين شيء يعورج ..؟؟!!

موزة : .........................

مسكتها من جتوفها بالقووو وخليتها تواجهني غصبا عنها .. 

سلطان : قولي اشفيج لاتخوفيني

ارمسها وماترد عليه فجأة ..!!

::

::

طاحن كتبها من إيدينها واطايرن الأواق تحت ريولي بسرعه طاحت عيوني على الأوراق .. اللي ترسن الدري .. رديت اشوف موزة اللي بين ايديني .. شليت ايديني عنها " خفت عليها " .. ماعرفت شوو اسوي أول مرة اشوف موزة في هالحاله .. ؟؟

فجأة أشوفها تتراجع لورا .. أحس إنها فاقدة التوازن ماتقدر توقف على ريولها .. ماحسيت إلا إيدينها تضرب إيدي وامسكا وارفعها قبل مااطيح على الأرض ..

سلطان : موزة موزة ردي علي موزة 

..

::

::

ماعرفت شوو أسوي غير إني أحاول أشلها وبحركه سريعه نزلتها من الدري وشفت البشكارة توها داشه الصاله .. زقرتها تساعدني أنشل موزة السيارة بوديها المستشفى شكلها فقدت الوعي .. 

وجني مينون أسوق سيارتي بتهور .. كم سيارة جاوزتها وكم سيارة صيحت هرن عليه عشان أهدي .. بس ماشيء فايده حتى الإشارة خطفتها .. بأقل من خمس دقايق أنا عند باب المستشفى ..

نقلوها غرفة .. وخلولها أكسجين .. الدكتور قالي ضيج تنفس عندها ..

بعد ساعه تذكرت إني مارمست أمايه ولاقلت لها شوو صار .. خشيت إيدي بمخبايه عشان أدق حق أمايه بس تذكرت إن تلفوني ماعندي ..

سرت الرسبشن .. ودقيت على أمايه .. طبعا أحتشرت عليه لأن البشكارة قالت لها شوو صار وهيه حليليها أدق على تلفوني ومحد يرد وتلفون موزة مغلق .. 

بعد ماسكرت عن أمايه دقيت حق الدوام عشان أخذ رخصة هاليومين .. شكلي مااقدر أداوم هالأسبوع كامل .. الوضع متكهرب في كل العايلة ..

وصيت أمايه وهيه يايه تيب تلفوني من حجرتيه .. 

رجعت الغرفة اللي فيها موزة .. بعدها نايمه .. قصدي بعدها فاقده الوعي .. الله يستر وتقوم بالسلامه كله ولا موزة .. هاي أغلى وحده من أخواني .. واااااااااااايد أحبها .. أحب أطلع اللي في خاطريه عندها .. صح إنها تموت على المغايظ والمقالب بس مع هذا حايزة على مكانه في قلبي ... 



....... بعد صلاة المغرب ......

طبعا مايحتاي أقول شوو الوضع عندنا .. بعدها موزة فاقده الوعي .. مانعرف شوو نسوي .. الكل متوتر .. وأمايه الله يهديها وايد مشتطه علينا ومحطيه ضيجتها في الكل .. 

سلطان : الله يهديكم إنتوا كلكم متولفين في هالغرفة ومخلصين الأكسجين منها .. 

أم سلطان : سكت إنت كله منك ماقلت لي أول ماطاحت

أبو سلطان : خلاص عاد صدعتوا روسنا من الصبح ونحن في المستشفى .. صدقه سلطان لازم نطلع من الغرفة 

أم سطان : طلعوا إنتوا وأنا بيلس عند بنتي 

شمة : حتى أنا بيلس 

وقفنا وطلعنا كلنا .. أم سعيد كانت وايد تعبانه شلاها ريلها ورداها البيت .. يعني محد في المستشفى غير راشد وسعيد وأبويه وشمة وحمد .. يدوه كانت توها من ساعه هنيه بعدين رجعها سالم بيتنا .. 







اليوم : السبت
الوقت : الساعه 8.30 مساءً
المكان : في المستشفى

" سيف "


سيف : راشد إنت وينك عن تلفونك من الصبح أدق ليشش ماترد 

راشد : أسف والله حاطنه على السايلنت ..

سيف : انزين وينك أنت أنا عازمنك على العشا 

راشد : ماأقدر أتعشا وياك 

سيف : بوديك حفيت يمكن تشوووف ......!!

راشد : هههههههه تصدق عاد مشتاق أسير حفيت بس مااقدر 

سيف : ليشششش !! 

راشد : لاولاشيء ..!!

سيف : أوكيه إنت وينك الحين في البيت

راشد : لا في المستشفى

سيف : عسى ماشر 

راشد : ماشر بس موزة طاحت تعبانه من الصبح ولين الحين في المستشفى 

جنه حد صب عليه ماي باااااااااااارد .. أنربط لساني من إني أقول كلمة وحده ..

سيف : موزة !!

راشد : هيه ولين الحين فاقده الوعي ومحد يدري متى بتقوم ..!!

سيف : شوو صااااار 

راشد : ......... ماادري شوو اقول لك 

سيف : برايك برايك انا الحين بيي المستشفى

راد : لا مايحتاي مانعين الزيارات نحن بروحنا يالسين على الكراسي اللي في الممر 

سيف : أقول لك بيي الحين يعني بيي يالله بااااي

سكرت عنه هذا مايفهم شوو يعني بالنسبة لي موزة .. يقولي مايحتاي 

هذي موزة ... 

تعرفون شو يعني موزة ..!!! 

طلعت بسيارتي من البيت .. وأنا خاطري أطيرني بسرعه المستشفى أريد أعرف شوو صار بالضبط .............!!!


عشر دقايق وأنا في المستشفى .. سلمت على عمي وسلطان وتحمد لهم على سلامة بنتهم ... وسحبت راشد من إيده وسرنا بعيد عنهم .. 

قلبي حاسه بيطلع من صدري .. ليته فيني ولافيها ...




هونتها لكنها عيت تهون
لاقلت راح الهم القاه قدام
فيني ألم مامر في قلب مطعون
وفيني حزن ماشيف بعيون الأيتام
عاقل ولكن طحت في وقت مجنون
والنفس طابت من عنا غدر الأيام


راشد : أشفيك وقف الدم بإيدي حشاا مب مسكه 

سيف : راشد الحين تقولي شوو مستوي 

راشد : شوو تقصد فهمني 

سيف : راشد أرمسك عربي 

راشد : أدري إنه عربي مب ..

قاطعته صدق متفيج أحر ماعندي أبرد ماعنده هالريال ..

سيف : أشفيها موزة شوو صار 

راشد : ههههههه ليششش تهمك السالفه 

سيف : هااا لا مب قصدي هاي بنت عمي ومن لحمي ودمي إذا ماهموني أهليه منو بهمني عيل 

راشد : امممممممم تصدق عاد صدقت 

سيف : راشد بتقول ولا لاه

راشد : بقول لأني مب متفيج لسوالفك البايخه 

سيف : اللهم طولج يا روح

راشد : صدعت راسي بحنتك .. أسمع الصبح سلطان شاف موزة وقالها اشفيج وماردت عليه بكلمة بعدين مسكها من إيدها جان يطيحن كتبها وبعدين غمى عليها هاي كل السالفه 

سيف : مسسستحيل لازم فيه شيء لازم يكون شيء يعورها أو ...

راشد : لا ماشيء يعورها أمس كانت شرات الحصان في العزبة 

سيف : أنزين والحين شووو الحل ؟؟!!

راشد : حل حق شووو ؟؟

سيف : عشان حالتها 

راشد : مااعرف الدكتور قال ننطر شوي لين لين ماتقوم من الغيبوبة 

سيف : الحين من كم ساعه هيه في الغيبوبة ..

راشد " يرفع إيده يشوف الساعه " : أممممم تقريبا هيه طاحت الساعه 7 الصبح والحين الساعه 9 المساء يعني من 14 ساعه

سيف : 14 ساعه وساكتين إنتوا ماتحسون مافيكم قلوب

راشد : سيف اشفيك تعوذ من إبليس هاي بنت أخويه وتهمني حالتها شوو تبانا نسوي 

سيف : ماأعرف ماأعرف خلنا نرجع عند سلطان وعمي 


رجعنا مكان ماكان يالس عمي وسلطان ويلست عدال سلطان كانت حالته تعبانه لأنه من الصبح هنيه ماطلع من المستشفى إلا حق الصلاة وعشان يوصل أمه البيت عشان تودع خلود عشان ماتحس إنه شيء مستوي لأن اللي عرفته إن خلود وعبدالله مايدرون إن موزة في المستشفى .. 

سيف : سلطان قوم رد البيت عشان ترتاح 

سلطان : أنا ماأرتاح إلا يوم اطمان على اختي 

أبو سلطان : قوم يابوك سير إرتاح وإن شاء الله موزة ماعليها شر عندها أمك وأنا يالس هنيه لين مانطمن عليها 

بعد دقيقة طلعت شمة من غرفة موزة .. وتوجهة سيده صوب راشد 

شمة : عمي راشد أنا ببات عند موزة لأن عموه ماتقدر تودر عيالها بروحهم في البيت 

أبو سطان : خلاص شمه قولي حق أبوج وأمج 

شمة : إن شاء الله عمي ,, سلطان أشفيك ويهك مصفرررر

سلطان : ماشيء تعبان وأحس ماعندي طاقة 

راشد : وين ماماكل شيء من الصبح

سيف : قوم قوم ويانا بنعشيك وبنخطفك على البيت

سلطان : لالالا سيارتي هنيه عند باب المستشفى

أبو سلطان : إنت سير وأنا بطرش الدريول إيي ياخذها من هنيه بس عطني سويج سيارتك 

فعلا نفذ سلطان إللي قاله عمي وعطاه السويج وطلع معايه عشان يتعشا وراشد طلع ويانا بعد بس ركب سيارته وأقترح علينا أول نسير البيت عشان يوقف سيارته وايي معانا يعني نسير رباعه في السيارة أنا وسلطان وراشد ..

.................................................. ..............
.................................................
.....................................
..........................
..................
............
......


اليوم : الاحد
الوقت : الساعه 7.30 صباحاً
المكان : في المستشفى

" شمه "


من نص ساعة موزة قامت كانت تتكلم بكلمات غير مفهومه حاولنا نفهم شيء بس ماقدرنا .. بعدين سكتت خمس دقايق وردت تقول

" أباااااا ماااي ,, أبااااا ماااااي "

عطيناها الماي يمكن ترد لوعيها وتكلمنا كلام مضبوط بس ماشيء فايده تقول كلمات مخربطه .. حرمة عمي ماقدرت تتحمل الصدمه خافت إن بنتها تخبلت " يعني أستوت مينونه " فطاحت علينا .. ماعرفت شوو أسوي محد كان في المستشفى غيري بسرعه طلعت تلفوني من الشنطه ودقيت على أبويه بس أبويه مايرد على تلفونه فدقيت على سلطان .. فرد عليه .. كان نايم وعيته من نومته شوو أسوي غصبااا عني مب بيدي شيء أسويه غير إني أدق عليه هذي أمه وأخته . ياخوفي الحين أطيح أنا وتكمل السالفه ..



من سكرت عن سلطان اتريت ربع ساعه فقط وإلا سلطان ياي طاير المستشفى .. والله تلومت فيه لأني خوفته وياي مطير بسياره لو سوى حادث بكون أنا المسؤوله ..

سلطان : وين أمايه

شمه : هااا عموه نقلوها غرفة ثانية وموزة داخل تتكلم ومحد فاهم عليها

سلطان : انتي سيري عند موزة وأنا بسير اشوف امايه

رجعن الغرفة عند موزة وقفت عند راسه أحاول أكلمها

شمه : موزة موزة تعرفيني انا منووو

موزة : انتي غبية

شمة : موزة اشفيج الحين انتي تعرفيني ولا لاه

موزة : إممممممممم ,, إنتي إنتي شمه

شمة : الحمدلله ,, انزين شوو يعورج

موزة : آآآآآآآآآآآآآآآآه ,, قلبي يعورني

تقربت منها أكثر وحضنتها .. وقعدت أصيح وهيه تصيح ماأعرف أخاف أفقدها .. موزة بالنسبالي أغلى من روحي أقرب أنسانه لي .. كنت دايما أعتبرها مثل أختي مثل ربيعتي مثل حبيبتي .. مثل روحي .. كنت أعتبرها نصفي الثاني .. كنا دايما نكون نحن " تـــــــــــوأم "
تحس فيني قبل لا أشكيلها وأحس فيها وأفضفض عندها بكل مافي قلبي .. من نحن صغار ويا بعض وكبرنا رباعه وسرنا المدرسه رباعه أدري إنها أكبر عني بس هذا ماأثر علينا خلصت موزة مدرسه ودشت الجامعه وبعدين لحقتها الجامعه حتى في الجامعه إذا كان عندنا بريكات ويا بعض نيسل نسولف أو ناكل وكنا نسير رباعه الصبح ونرد رباعه وكنت اترياها لو دوامها طويل وهيه نفس الشيء ومرات تخلص عني واجباتي وتسوي بحوثاتي ,, عمري ماشفت بنات عم مثلنا ؟؟!!

موزة : شمة أريد أشوف سلطان وينه

شمة : سلطان الحين بييج

موزة : أمايه وينها

شمة : الحين بتي لاتخافين

موزة : دريتي باللي سواه أخوج

شمة : أخويه ..!!؟؟ منوووو سعيد !!

موزة : هيه سعيد

شمة : شووو سوى ؟؟!!

موزة : بعدين بقولج يوم برد البيت ,, راسي يعورني أحسه بنفجر

شمة : ههههههههه أكيد من الرقاد

موزة : هههه حرام عليج والله أحس روحي بتطلع أخااااف أموت وماانتقمت

شمة : تنتقمين من منووووو

موزة : بخبرج كل شيء يوم بطلع من المستشفى 


سكت موزة خمس دقايق ,, حسيتها تعبانه وتغمض عيونها بقوووو .. حسيت ان راسها صج يعورها وااايد مب قادره تتحمل ؟!! رجعت نامت على السرير ورجعت تقول كلمات غير مفهومه بلاها شووو ياها توها من شوي اشحلاتها ..!! والحين رجعت لحالتها ؟؟!!

حاولت أجمع شيء من اللي تقوله .. كانت تقول ..

" حمد لاتروح خالد بضربك " 

" أبويه سلطان سوى حادث " 

" الله ياخذ الشيطان يقص عليه ماخلاني أصلي " 

وترد تسكت وترد تقول كلمات ثانيه خفت إنها تمووووت جدامي .. ربعت بسرعه أنادي الدكتور .. 
دش الدكتور ومعاه سلطان .. شكل سلطان كان تعبان ومب قادر يتحمل المسؤوليه ..

طلع الدكتور من عندها وشكله مايسر ..

سلطان : بشر دكتور 

الدكتور : والله أختك حرارتها واااااايد مرتفعه وانا عطيتها أبرى تنزل الحرارة 

سلطان : أنزين والحاله اللي هيه فيها 

الدكتور : لا تخاف أي واحد حرارته مرتفعه بيقول كلمات وجمل غير مفهومه 

سلطان : والحرارة مضره

الدكتور : أكيد لو مانزلت بعد ساعه يمكن تموت لأن الحرارة واااايد مرتفعه عندها 

سلطان : تموووت ,, أنزين شوو الحل 

الدكتور : إنشالله تنزل وبعد نص ساعه بنعطيها إبرة ثانية لاتخاف بعدها ماوصلت مرحلة الخطر


اليوم : الاحد
الوقت : الساعه 5.30 مساءً
المكان : في المستشفى

" سعيد "

دشيت الغرفة اللي فيها موزة ولحسن حظي محد كان عندها .. أول ماشافتني موزة يلست على الشبريه وسحبت الشيله ولبستها ..

سعيد : السلام عليكم

موزة : و .. و عـ.. وعليكم السلام

سعيد : اشحالج موزة 

موزة : أحسن عن حالك

سعيد : اشفيج ؟؟

موزة : مايخصك أطلع برررررررررررررع

سعيد : كيفج هووو أطلع برع قووولي اشفيج

موزة : قلت لك مايخصك أطلع برع ياااي تشمت حضرتك

سعيد : أأأأنـــــــــــــا أتشمت 

موزة : هيه إنت اطلع برررررع مااريد اشوووف ويهك 

سعيد : ليشششششش شو سويت

موزة : قول شوو ماسويته بعدك 

سعيد : موزة بلا سخافه وهبل يهال وفهميني شو سويت

هنيه انفجرت موزة صياح وغطت ويها بإيدها .. أما أنا ماتحمل أشوف حد يصيح وخاصة ... وخاصة " مـــــــــوزة "
تقربت منها بس هيه بعدت عني ..!! خليتها في حالها وطلعت عنها ماأريد حد يدش ويشوفني معاها وهيه تصيح .. أخاف يفهمون السالفه غلط ..
أنا بروحي مب فاهم اللي قاعد يصير جدامي ..
وأنا طالع من غرفتها شفت سيف ياي صوب الغرفه وبإيده باقة ورد .. قهرني شوو يخصة بموزة لايكوووون حاط عينه عليها .. طبعا حاولت اتصنع له إبتسامه ويا شكله وايهته وتخبرني عن أحوال موزة حتى اشحالك ماقالها لي .!! " استغفر الله " ناقصين نحن .......!!
اتنرفزت منه ..!! والله كنت بعطيه بكس على خشمه أخليه يعرف منوو هو ومنوو أنا ... عطيته ظهري ومشيت وخليه واقف بمكانه يطالعني وأنا أمشي . خطفت على غرفة حرمة عمي وأنا توني بدش إلا يدوه طالعه أول ماشفتها خفت ....<<< خخخخخخخخخخ

سعيد : شحالج يدوه 

أم مبارك : الحمدلله 

سعيد : أشفيها الغاليه زعلانه

أم مبارك : إنت شوو تبا فيني تبا تذبحني ما يكفي اللي تسويه فينا ,, والله لو يدري أبوك عن فعايلك جان ذبحك 

سعيد : بغيتج عون صرتي لي فرعون 

أم مبارك : لاعون ولافرعون اللي يسوي سواتك مب ريال 

سعيد : والله تهور مني والحين شوو تبيني اسوي 

أم مبارك : الحين ياي تشاورني سو اللي تباه والبيت اللي انت فيه انا ماطابتنه بريلي تفهم 

شوووووووووو تتوقعون ردة فعلي .. والله يقول واحد عاطني بكس على ويهي ماقدرت أتحمل .. 

حاولت افهما بس ماقدرت سارت عني وخلتني اروحي .. 

انا وين ألقاها من يدوه ولا موزة ولا مشكلتي ويا حرمتي وولدي ؟؟!!




اليوم : الاحد
الوقت : الساعه 5.30 مساءً
المكان : في المستشفى

" سيف "

واقف بمكاني مثل الغبي أطالع اللي ياي واللي رايح .. 
هذا سعيد على شششووو شايف نفسه .. 

الحشيمه مب له ..!! 

صدق اسخف منه ماشفت عيل يودرني واقف ويسير ..
لفيت صوب غرفة موزة ودقيت الباب ..
ودشيت بعد دقيقة ..

حصلت موزة بروحها .. استحيت ادش نزلت ويهي لأنها حسيتها قفطت من شافتني .. بسرررعه مثل البرق تغشت بشيلتها حتى حليلي ماشفت ويها زين ماقدرت أجمع شيء منه ..

سيف : الحمدلله على السلامه بنت خلفان 

موزة : الله يسلمك

سيف : اشحالك ربج بخير

موزة : الحمدلله 

تقربت وخليت الورد على الكرسي ورديت صوب الباب
:: خلاص اترخص انا 

موزة : فداعة الله 

طبعااا من حقها ماتقولي قرب أو تفضل لأنه عيب وين أباااا يكفي إني شفتها على إنفراد ويكفي إنها ردت عليه حتى ولو بكلمتين .. 

كنت أمشي ساير صوب الباب بطلع من المستشفى شفت يدوه تمشي ومعاها خالد ..

سرت سلمت عليها وصلتها لين باب غرفة موزة وبعدين رديت ركبت سيارتي .. 
ودقيت على رشووود .. هذا دومه مطنشني ومايرد عليه ..

سيف : وينكـــــــــ .............!!؟؟

راشد : مشغوووووووووووول .... ^_^

سيف : استغفر الله أي شغل هذا العصر 

راشد : شغل ياريال إنت اشدراك بالشغل

سيف : إممممممم شغل العصر أكيد تغازل مسود الويهه عند يدوه بخبرها بسوالفك

راشد : أسكت أسكت إنت .... لا أفضحك في العايلة بكبرها 

سيف : راشد ..!! أنت محد يقولك شيء 

راشد : ههههههههههههه أحسسن عشان ماتقدر تتحرك شبر واحد

سيف : مالت عليك

راشد : لوو سمحت لاتسب 

سيف : سخيف

راشد : جب جب لا أسكر الخط في ويهك يا الهرم

سيف : أووووووووففف منك ترفع الضغط 

راشد : أدري أدري معذب قلوب

سيف : آآآآآآآآه ليته قلبي عندي

راشد : سييييييف .. حششم أحسن لك 

سيف : خلاص خلاص أنسى ..

راشد : أحسسسسسسن ,, انزين أندوك إنته 

سيف : شوووو

راشد : أبا اسير حفيت لاااااااازم 

سيف : متى 

راشد : الحين بعد متى 

سيف : الحين ..........!!؟؟

راشد : لاباجر .. ماتفهم اليوم يعني اليوم 

سيف : شوو عندك بحفيت

راشد : إنت تعال وبقولك السالفه 

سيف : لاتقولي السالفه ولاعندك خبر خلاص فهمنااااا 

راشد : صدق مايفوووتك شيء .. انزين تسير معايه من زمان ماسرت خاطري أشوفها لو من بعيد المهم أبرد قلبي .. 

سيف : مسود الويهه .. عيب عليك البنت بنت عرب وجبايل شوو تباها 

راشد : أنا عيل شوو ولد شوارع

سيف : استغفر الله .. انت بلاك مخرف اليوم 

راشد : دخيلك والله حس فيني 

سيف : أحسسسسس بشووووو ...؟؟!!

راشد : الله يعين اللي بتاخذك ...!!

سيف : الله يعيني أنا .. 

راشد : انزين صدعت راسي يالله تعال انا تراني بطلع الحين من البيت 

سيف : مافيني اسير ,, دور على غيري 

راشد : غصبااا عنك .. يالله عاد عشان خاطرهم 

سيف : أوف منك مسكتني من إيدي اللي تعورني .. خلاص الحين بخطف عليك وبنسير بسيارتي خلك جاهز 

راشد : اوكيه فمان الله

دشيت غرفتيه وغيرت ملابسي ولبست شورت وقميص أريد أتمشاااا هذا راشد بطنشني أول مايووووصل أعرفه راعي حركات مب هين عمي ..

طلعت من غرفتيه إلا الوالده بويهي لو درت إني بسير ويا راشد جان نحرتني

أم عبدالله : على وين 

سيف : إمممممممم .. مثل ماتشوووفين

أم عبدالله : النادي

سيف : لا بتمشى صوب حفيت

أم عبدالله : انزين اخوك دق عليك 

سيف : منووو عبدالله

أم عبدالله : منو غيره 

سيف : لا مادق أظني بعدهم ماوصلوا 

أم عبدالله : ماادري حق شوو ساير ويا حرمته لازم يعني يخسر عمره عشان حد مايستاهل

الحين بتبدأ اسطوانتها المشروغه اللي مااحب اسمعها .. أوف انا كيف عيل لوو قلت لها بتزوج موزة جان تبرت مني أنا وأخويه ..

سيف : خلاص انا مستعيل شيء في خاطرج

أم عبدالله : مشكور الله يحفظك فديتك


طلعت من البيت بسرعه لازم تقهرني ..

بعد ربع ساعه وصلت بيت يدوه وشليت راشد وطول الطريج كان ساكت جنه يجهز ويفكر بالكلام اللي بقوله .. ياخوفي مايحصلها البنت ويموت عليه .. 
كخ كخ كخ كخ كخ كخ كخ كخ كخ كخ خ خ خ خ خ خ خ .. أحسن لو مالقاها عشان يعرف يتسنع ويعرف الأصول .. هذا الولد بينفد جدامي وأنا يالس اتفري عليه .. 

بعد نص ساعه وصلنا حفيت وكالعاده ززززززززززززززززحمه .. أول ماتوصل تلوع جبدك من الزحمه .. حشى اللي يشوووفهم كلهم هنود .. استغفر الله يا هالمهنده في كل مكان القاهم .. لازم يثبتون وجودهم .. لو كانوا أهل الإمارات كثر الهنود جان ماكفتنا الدولة .. يالله شووو نسوي بعد ترانا مانستغنا عنهم ..

راشد : أوووووووووفففففف ربع ساعه واقفين بنفس المكان شوو مستوي 

سيف : ماتشووف الشرطه حادث بعد شوووو 

راشد : انزين والحل ..!!!

سيف : تريااا شوي بحولون الشارع على الجهة الثانية عشان يفضون الشارع 

راشد : نحساااااااااااااااه ياربي

سيف : أدري فيكـ .. مب فيني 

راشد : سكت سكت اروحي معصب .. فج الدرايش وبند المكيف الجووو حلوووو

سيف : انزززززززين .. ترا مايخصني لووو فطست

راشد : ................................... ^_*







اليوم : الاحد
الوقت : الساعه 7.30 مساءً
المكان : في المستشفى

" سلطان "


مينووونه انتي ولا شوووووووو ..؟؟!!

موزة : دخيلك أريد أطلع باجر عندي كلاس الــ MATH اروحي عندي انذار 5 % فيه مافيني على الإنذار الثاني 

سلطان : صدق خبله انتي تشووفين الدراسه أهم من صحتج

موزة : أكيييييييييييييددد أهم 

سلطان : لاترفعين ضغطي بروحي تعبان من امس 

موزة : بقول حق ابويه يرمس الدكتور عشان يطلعني 

سلطان : انتي ماصر لج ساعتين من نزلت الحرارة وتبين تطلعين فوضه الدنيا 

موزة : كيفي صحتيه وأنا أبخصبها 

سلطان : موزان عقلي بسج شياطين ،،، أمايه اروحها تعبانه والسبه إنتي فلا تزيدينها .. وإذا على الغياب أنا بييب لج ورقة من المستشفى وانشالله يصير خير 

شمة : صدقه سلطان عيب عليج ابوج وامج واخوج تعبانين اكثر منج وفوق هذا ماهمج

موزة : انتوا ماتحسووون باللي احس فيه 

فجأة يندق الباب .. ولف سلطان صووب الباب .. قربوا قربواااا 

والمصيبه كان سعيد على الباب .. وأول مادش سعيد وأمه تيبست موزة بمكانها ..

أم سعيد : السلام عليكم 

سلطان : وعليكم السلام مرحباااا الساع 

سعيد : الحمدلله على السلامه وماتشوفون شر

سلطان : الشر ماأييك يابو عسكور

أم سعيد : اشحالج موزة انشالله احسن عن قبل 

موزة : الحمدلله بس الحين احس الحرارة رجعت 

سعيد " وهو يطالعها " : ...................................

شمه : أمايه اشفيج شكلج تعبانه 

أم سعيد : لا مافيني شيء بس تعرفين موعديه قريب عشان جيه

موزة : إنشاء الله خير 

سعيد : يالله أمايه أنا مستعيل 

سلطان : وين توو الناس

سعيد : لا ورايه طريج لدبي

سلطان : اممممممممم خلاص فهمت 

سعيد : يالله شمه قومي 

شمه : انزين

موزة : شمه يلسي عندي محد ببات عندي اخاف اروحي

سلطان : لا برايها خليها تسير وراها جامعه ,, لاتخافين بنخلي البشكاره تبات وياج

موزة : انزين شمه رمسي Mis الــ MATH خليها ماتسجلني absent

شمه : فالج طيب


طلع سعيد وشمه وأم سعيد من غرفة موزة .. وبقيت أنا مع موزة .. وطول الوقت كنت ألعب بتلفوني وهيه منسدحه على الشبريه .. 

مللللللللللللللللللللللللل .. مااحب يلسة المستشفيات .. تطلع روووحي .. قمت من مكاني وسرت صوب الباب ..

موزة : وين بتسير 

سلطان : بييب لج عشاء وبعدين برد البيت 

موزة : ومنوو بتم عندي 

سلطان : ابويه الحين بييج وبييب البشكاره لاتخافين مابطووول نص ساعه 

قبل مااقفل الباب سمعت مسج .. لفيت ورايه لأن المسج واصل على تلفون موزة .. شفتها سحبت التلفون من على الطاولة .. أما أنا قفلت الباب وطلعت 




اليوم : الاحد
الوقت : الساعه 9.00 مساءً
المكان : في المستشفى

" موزة "

سحبت التلفون .. فرحت لأن حد ذكرني حتى ولو بمسج .. يمكن وحده من ربيعاتي درت إني في المستشفى ..

ابهديك قلب يا عساه يوفيك
وابعطيك حب يا عساه يكفيك
وابهديك كلام يا عساه ما يقصر
فيك 
وابحطك في عالم حبي بنسى 
الناس فيك

تبون تعرفن من منوووو .............. !!!

أكيييييييييد عرفتوووووا ؟؟!! من نفس الرقم ...!!

مستحيل حد مغلط برقمي ... رديت أدق على نفس الرقم والمشكله مايردون عليه ..

صدق قهرررررررررر ....... لازم أعرف من منوووو هالمسجات كل يوم خلاص تعودت لازم توصلني مسج من نفس الرقم ..

رديت طرشت مسج : 
جتني رسالة وشالت الهم
عني ،،،
ونستني جروح الليالي
والأيام ،،،
منك الرسالة يوم جتني
خذتني،،،
من عالم التفكير لديار 
الأحلام ،،،
أدري وفي وفيك ما خاب
ظني ،،،
من لام حبك جعلة اليوم
ينلام ،،،

أدري إنه سخاااافه مني .. بس محتاجه حد يسمعني حد يحس باللي فيني .. محتاجه أنسى سعيد وعمايله فيني ..

سعيد كان أول شخص اشوفه بحياتي .. أول شخص خذيت وعطيت معاه بالكلام .. كنت دايماً أرمسه بالمسن كنت دايما أسهر على النت عشانه .. كان دايما يخلص لي واجباتي وكل مااحتاج لشيء اقوله وهو مايقصر فيني .. كان دايما يسولف بكل أسراره بكل اللي بداخله .. بس للأسف أنصدمت من دريت إنه معرس .. يمكن لأني كنت أحبه وأعزه .. ويمكن لأني غرت بنفس الوقت إن وحده ثانيه تكون بحياته .. يعني بنسى كل اللي بيني وبينه .. كنت أعتبره كأخ .. وأكثثثثثثثثثررررر ..
صح إني كنت أرفض فكرة شمه 
إني أكون زوجه لسعيد .. 
يمكن لأني ماتخيلت أعيش مع شخص كنت 24 ساعه معاه .. 
شخص يعرفني أكثر من نفسي .. 
شخص كان مثل ظلي .. شخص كان يشوفني دايما بمحيطه..
عشان جيه كنت رافضة فكرة الارتباط فيه ..

ماأدري بالضبط .....................!!

هل فعلاً إني حبيته ..!! 

هلااا فعلاا الحالة اللي فيها أنا الحين بسبة سعيد ..!!؟؟

وأنا شوووو بالنسبه له ..!! ..

هذا السؤال اللي محد يقدر يجاوبني عليه غيره ..
هذا السؤال اللي بندفن مع أخر دمعه راح أدمعها على سعيد .. 
أخر فكرة تراودني في عقلي .. أخر ألم يعصره قلبي على شخص باعني بأرخص الأثمان .. 

حكيت وما لقيت من الحكي الا الندم موال
سكت ومت بالحسره..ولا ادري وشهو احسن لي!!

لازم من اليوم أداوي الجرح اللي بقلبي .. من اليوم لازم أوقف على ريولي .. مستحيل أبين لسعيد عن اللي كنت أحمله بقلبي من حب له ..
مستحيل أستسلم لشخص مايستاهل دمعة من عيوني ..
كنت اقول هالكلام ودموعي غصبا عني غرقن عيوني ..
دفت راسي بين يديني يلست أصيح .. أخر موعد لي مع دموعي الحين .. لازم كل دمعه توقف خلاااااااااااااص كفايه اللي صار لي بسبته لازم اتغلب على فكرة سعيد ..

اللـــــــــــه ياخـــــــــــذكــ ..!! يـــاسعيـــــــد ..!!

استغفر الله ... استغفر الله ... خلاص تعبت تعبت مااقدر اتحمل أكثر .. فجأة تدخل عليه الممرضة ... ارتبكت مااعرفت شووو اسوووي 

الممرضة : خير مالكــ تبكي ..!!

موزة : هاا لا ماشي بس أحس بصداع براسي أحس إن جسمي كله يعورني

الممرضه : أنا الحين بعطيكي إبره وانشالله تصيري منيحه 

موزة : انشالله 

بعد ماطلعت الممرضه عني .. حسيت إني بديت افقد الوعي .. هاي الإبره كانت مهدي وإبرة بنفس الوقت تنزل الحرارة وتضبطها .. وماحسيت بعمري وإلا أنا بسابع نووووومهــ ..

لحظه : اللي دار بيني وبينكم .. ماأريد حد يدري فيه حتى شمة ؟؟!! 
لازم كل شيء يندفن هنيه .. لازم أنسى كل شيء .. 
وأبدأ حياة جديدة ..................!! 
" أدعــــــــولــــــــــــــــــي " 




***===== الــــجـــزء الــــثالث عـــشـــر =====***




خذتني للجفــا عزة وأخذني للعنــاد غرور 
أخــاف أكون بغروري حبيب ومـــات بغروره 
وإذا كــانت مسافات الغرام للغرام قبــــور 
وش اللي يجبــر العاشق يخــــون ويحفر قبـــوره

.................................................. ..............
.................................................
.....................................
..........................
..................
............
......


اليوم : الأحد
الوقت : الساعه 10.00 مساءً
المكان : في جبل حفيت

" راشد "


من ساعه ونحن واصلين وكان زحمه حشاااا أستغفر الله اليوم الأحد وجيه لو الخميس كيف بكون ..

سيف بركن السيارة وسار يتمشا لأنه على قولته صدعت راسه .. كنت أدور بعيوني على حصوصتي .. أووووف ياربي خاطري أشووووفها والله حتى لو من بعيد .. 

وصلت المكان اللي ألتقيت فيها .. على الكرسي اللي كنت يالس عليه كان يالس عليه شباب أثنين وثلاثه يالسين تحت .. 
أممممممممم ..!!

والحــــــــــــل ........؟؟!!

وين أحصلها .. حليلي والله ياي متعني بس عشانها .. 
لفيت على الشجرة حصلت يهال ثلاث يلعبون ومعاهم بنت كبيره بس للأسف هاي حرمة كبيرة يعني مش حصة .. 

لحظه ......!!

اليهال وحده منهن ريم أخت حصوصتي بس وينها حصة ..

تقربت منهم كانوا بنتين ولد تقريبا كلهم نفس الأعمار .. الحرمة اللي كانت عندهم سارت كانت شاله ياهل صغير معاها .. 

تقربت منهم وغمضت بإيديني على عيون ريم .. 
ريم : منوووووووو

راشد : إنتي منووووووووو

ريم : أنا ريموووه إنت باباتي صح

راشد : لا غلط

ريم : لا صح

خوزت إيديني عنها ولفت بسرعه صوبي تتأكد إذا باباتها ولا لاه ..!!؟؟

بحركه سريعه منها لوت عليه بقوووة حتى من قوتها طحت على الأرض .. أضحك عليها 

ريم : إنت ليش ماتحبني

راشد : منووو قال إني مااحبج

ريم : ماتحبني أنا كل يوم أيي هنيه وما ألقاك 

راشد : كل يوم إتون ليش وين بيتكم 

ريم : قريب من هنيه بسرعه نوصل 

راشد : اهااااااا انزين من الحلوة اللي معاج 

البنوته من شافتني صاحت وربعت بسرعه صوب أهلها .. أكره اليهال اللي بسرعه يصيحون .......

ريم : هذي عنوده 

راشد : هههههههههههههههههههه انزين وين أختج

ريم : حصوه مايت معانا 

راشد : ليششششششششششششش ..!!؟؟

ريم : ماأعرف بس قالت حق باباتي عندها واجب

راشد : هيه تروح المدرسه

ريم : لا , تروح الكلية

راشد : أهااااااااااا ,, انزين باباتج وين

ريم : باباتي اللي يالس على الكرسي 

لفيت ورايه فعلا اللي كانوا يالسين على الكرسي الشباب الخمسه واحد منهم أبوها بس أي واحد فيهم كانوا اللي على الكرسي يبين عليهم شوي كبار وعندهم عيال أما اللي تحت يبين عليهم إلا من قدي يعني بعدهم شباب ..

بست ريم على خدها وقلتلها تقول حق حصة انها شافتني فقالت انزين .. ودرتها وسرت عنها ..

أمممممممممم تبون الصراحه فكرت بخطه ... << جهنميه >> ...

أتصلت بسيف قلت لها أييني بسرعه 

كنت أتريا سيف على أعصابي وكنت أراقب تصرفات الشباب اللي على الكرسي وأفكر أي واحد فيهم أبوها . وأي واحد أخوها اللي يشبهني على قولتها ..
سيف : أشفيككككككككك خضيتني ياي أربع شوو صار 

راشد : ماشي إنت دومك خواف متى بتصير ريال ماأدري 

سيف : ياربي منك ويقوي بعد ريال إنت تنسي الواحد عمره

راشد : أنزين اتشوووف الشباب اللي يالسين هناك على الكرسي 

سيف : هيه اشفيهم ؟؟؟؟!!!

راشد : واحد فيهم أبوا البنت واحد أخوها 

سيف : إنزين إنت بشوو تفكر

راشد : أتعرف عليهم اللي أعرفه ابو البنت اسمه محمد حمد الــ ...... ,, وأخوها أحمد 

سيف : تستهبل حضرتك شوو تبا يسوون أهلها لو دروا بالسالفه 

راشد : ماسويت شيء غلط

سيف : هذا اللي تسويه مب غلط عيب عليك أعراض الناس مب لعبه عندك

راشد : سيف أسمعني أنا راشد مب سعيد اللي يلعب على البنات انا بتعرف على أهلها وبشوفهم زينين ولا لاه وبسأل عنهم هذا كل اللي بسويه 

سيف : وبعد ماتعرف أصلهم وفصلهم ؟؟!!

راشد : طبعا بتقدم للبنت وبخطبها

سيف : تتكلم بكل عقلك إنت 

راشد : أكيد من عقلي إنت الحين فكر بخطه نتعرف عليهم ترا الوقت يمر بسررررعه 

سيف : إممممممممم .,, عندي فكره إونك مسك البنت وسير ودها عند أهلها أونها ضيعت أهلها 

راشد : فاشله الخطه

سيف : ليشششششششش؟؟!! 

راشد : لأن البنت تعرف أهلها إنزين ,, عندي فكره بشل الولد اللي عندهم هذا أصغر عنهم اتشوووفه اللي يالس يحفر بالتراب

سيف : أوكيه يالله بسرعه ورايه دوام باجر

راشد : أوكيه

تحركت بسرعه أنا وسيف صوب الولد وأول ماوصلنا عندهم فج حلجه وبغم علينا .. ههههههههههه والله زين يوم يت منه الحركه مب منا .. بس صوته كان مزعج يعني بفضحنا وبجمعهم كلهم علينا ..

مسكه سيف بقوووه .. يوم أقولكم هذا دفش مايعرف لليهال كثري .. شليته من سيف وقعدت أسكته لين ماسكت شوي وقلت لها بوديه عند أهله .. بدون مايقولي وين أهلها وديته بسرعه قبل لايسويلنا سالفه ثانيه وتضيع الخطه علينا .....






اليوم : الأحد
الوقت : الساعه 11.25 مساءً
المكان : في المستشفى

" موزة "


مــــــا بــيــن 
الرمش والدمعه وظلمة 
من ســــــــــواد الليــــــــل 
اشوف الموت يتقرب يعانق
زهــــــــــــره سنيــــــــــــني 
اشوف الحظ يرميني على 
شط العـــــــذاب بحيـــــــــــل كأنه لي الشقا مكتوب 
كـأنه منــــــــــي و فيــــــــــــني 


توني بوطي راسي على المخده إلا بمسج يوصلني أذوووني الصراحه ..
شفت المسج من عند سعيد " هذا مايتووب " يكفي راسي بنفجر والسبه هو ؟؟!!


الله على مايفرج كربتك قادر
والله له الحكمه في دبرة مخاليقه
حلو العيون استهالت دمعها الحادر
كف العباير حزين الدمع ماأطيقه
حسايف الحزن يغشى وجهك الطاهر
والورد في وجنتك حرام تغريقه

يوم قلت لكم شكله يتشمت فيني وباللي صار ..
رديت طرشتله مسجين عشان يعرف منوو هوه ومنوو أنا ..

" غبي " ..... أكرهك .... !!


المسج الأول :
مالك نصيب في دنيتي ومالي نصيب في دنيتك ..
خلني أعيش بحسرتي وأنت تهنى بدنيتك ..


المسج الثاني :
مالك أمل أرجع لك
ألا
بشرطين!!
نفذ شروطي كان تبغاني.. أرجع!
))الشرط الأول))
رجعتي..
مع فلسطين؟!

)) والثانـــي))
خل الشمس
بالـاـيــــل..
تطـــلع؟؟!



رد وطرشلي :......

بنسحب من حياتك كان هذا رضاك
بختفي من عيونك ما بتم ارتجيك
انته حر بحياتك روح ربي معاك
ماجبرك تهتويني زور غصبن عليك

" والله فكـــــــــــه " ..
أبركها من ساااااااااعه ..

غلقت التلفون وفريته بالشنطه .. والله لو رد يطرش مابرد عليه لوو شو ماصار لين مايعاف عمره ويخليني بحالي .. وإذا زودها بخبر سلطان بكل شيء واللي يصير يصير

هالمرة صاح تلفون الغرفة .. شكيت إنه سعيد ومارديت عليه تمت البشكارة تشوفني وتشوف التلفون وسارت وردت عليه ..

بس هالمرة خاب ظني كانت أمايه داقة تتخبر عليه بخير أو شيء يعورني .. طمنتها عليه ونمت ..


في اليوم التالي .....................

حاولت أفج عيوني ماقدرت أحس إن عيوني من الحرارة مااقدر افجهن كانت الساعه تقريبا 6 الصبح سحبت اللحاف بعيد ونزلت من السرير ..

مشيت خطوتين وماقدرت أتحمل حسيت راسي يفتر حسيت إني في عالم ثاني .. ماقدرت اسيطر على توازني ,, وماادري شو صار بالضبط بعدين لأني فقدت الوعي ...





اليوم : الأثنين
الوقت : الساعه 7.45 صباحاً
المكان : في بيت ابو سعيد

" سعيــــد "



قمت على صوت تلفوني من نص ساعه يصيح وانا كل مااسمع صوته أخش راسي بين المخدة .. أكره شيء عندي حد يخرب عليه نومتي .. 
سحبت التلفون إللي من حشرته خشيته تحت المخده وبدون مااشوف الرقم ..

:: فديت اللي نايمين ياربي :: 

فزيت بسرعه وخوزت التلفون من أذوني وشفت على شاشة المبايل مكتوب " الخبلــــــــــــه " 

بغيت أنجلط .. أصبحنا وأصبح الملك لله ..

حد يصبح على صوت يلوع بالجبد ..

سعيد : وبعدين معاج ماتستحين على ويهج 

الخبله : وإنت تستحي عشان أنا استحي 

سعيد : خلاص قلنالج انا بعرس قريب لا وبعد أحبها وأموت فيها اللي باخذها 

الخبله : نجوم السما أقربلك تاخذها 

سعيد : هههههههههههه ,, لا الله يخليج وافقي عشان اخذها ,,
عليه منج أنا انتي ماتفهمين انا اكرهج اكرهج اكرهج

الخبله : ههههههههههه ,, عيل أنا أحبك أحبك أحبك 

سعيد : حبج بتاني ,, هههههههههههههههههااااااي

الخبله : مايضحك 

سعيد : انتي داقه عليه عشان تقولين أحبك ومااحبك سمعي حشمي عمرج أحسن لج وبعدين الناس يوم ادق تختار وقت مناسب مب وقت رقاد 

الخبله : أمرك عجيب ياصاحبنا 

سعيد : سمعيني زين هاي أخر مرة أدقين عليه تفهمين خلاص عفتج وعفت اليوم اللي تعرفت عليها فيج .. اللي قدج الحين عندها عيال 

الخبله : شوو تباني اسوي يعني 

سعيد : ضبطي حالج ودري هالخرابيط اللي مالها أول ولا تالي وقري في بيت أبوج .. وتقربي من ربج عشان يغفر لج 

الخبله : أنا بسألك أخر سؤال ومن بعدها ما بتسمع صوتي 

سعيد : يكون أحسن ,, سألي وجلبي ويهج 

الخبله : أوكيه بسأل بس أنا ماأريد أعرف الإجابه ...أباك إنت تجاوب بينك وبين نفسك

سعيد : قولي وفكيني ماعندي شغله غيرج ..؟؟!!

الخبله : إنت متى أخر مرة صليت " بقلــــــــب خاشــــــــــــــع " ؟؟!!

سعيد : ................................

الخبله : خلاص أنا بسكر والسموحه منك بااااااي 





جني حد عطاني كف على ويهي ..

تمت ساكت ساعه الكلمات أدور في راسي وااايد أشياء تخيلتها جدامي .. مااعرف كيف أعبر لكم باللي صار فيني ؟؟!!

قمت من فراشي وعلى طول على التلفزيون وأول وحطيت على 
قناة ........ " الــمــجـــد " .......

كان فيه قرآن .. طولت شوي على صوت التلفزيون وجفت الساعه كانت تقريبا على الساعه 8.30 .. يعني طافت عليه صلاة الصبح والسبب كنت سهران على فلم ونمت على قرابة الفجر حتى ماترييت الأذان عشان أصلي .. كيف الله بوفقني بحياتي دام هاي هيه عيشتي .. 

خذيت ملابس ودشيت أخذ لي شور ..

بعد نص ساعه طلعت وكنت أنشف شعري .. تقربت من التواليت وحصلت قلم وكتبت على المنظره " سامحنــــي يــــــــااارب " 

بسرعه لفيت الغتره على راسي وتعطرت وقبل ماابند التلفزيون حذفت كل القنوات اللي مالها أي معنى كل قنوات الأغاني والمهزله والكلام الفارغ اللي تفسد الدين والمجتمع .. 

نزلت من الدري وشفت شمة يالسه تقرأ أوراق ولابسه عباتها 

سعيد : السلام عليهم 

شمة : وعليكم السلام غريبة ليش قايم 

سعيد : آآآآآآآه .. ماأدري بعدين بتعرفين .. على وين أشوفج لابسه عباتج

شمة : أتريا الدريول أيي عشان بسير الجامعه 

سعيد : ليش الدريول وين 

شمه : سار بيت قوم عمي يودي اغراض حق يدوه متصله تباهم 

سعيد : أهااا ,, انزين قومي أنا بوديج الجامعه

شمه : هههههههه من وين طالع الشمس عشان توديني

سعيد : يالله يالله قومي مب وقت كلام فاضي وماله معنى 

شمة : انزين بقوم ,, والله وناااااااااسه أول مرة في حياتي أحس إنه عندي أخو .....!!!!

قطعت قلبي هالكلمة " عندي أخو " أنا وايد مقصر مع خواتي وأمي ويدوه فديتها ياربي يعلن مااخلى منها لازم لازم اراضيها .. 
ولا موزة .. بطنشها وبسكر على السالفه مااقدر أسوي أي شيء متلي ويهه أصلاا ارمس بكلمة وحده خلاص معرس عندي ولد بعد وين أباااا ...

ربع ساعه وأنا عند باب الجامعه نزلت شمة .. وفجأة تذكرت موزة لأني فيه مرة موصلنهن كان عندهن امتحان كان على مااذكر من سنه تقريبا كان الوقت على المغرب 

طلعت تلفوني وكتبت كلام كان يدور في بالي من أمس قبل ماانام كنت وايد افكر فيه .. 

ايـــــــه..ابي انســــــاك..
لو كنت النظر..
صعبه اعاشر شخص..
مـاعنده " ظمير " ..
مــــاعرفت اختار..
والدنيا عبر..
اعترف ان الخطـــــا.." مني" ..
كبيـــــــــــــــــــــر..
لاتعذر..
ما ابي منك عذر..
نفتــــــــــــــــرق..
هاذا هو الحـــــل.."الاخيـــــــر"

غمظت عيوني وطرشته بسرعه حق " موزة " 

غصبا عني نزلت دمعة على خدي .. والله أدري إنكم بتقولون ريال تنزل دموعه على على " وحده " إنتوا ماتدرون شو بالنسبة لي موزة .. بنت عمي وأقرب شخص لقلبي ..........

كنت دايما أقول إني محظوظ فيها .. وبغباء مني بعتها بأرخض الأثمان بعتها بتفكير دفعني أغلى مااملك .. دفعني حب كنت حاملنه معي من أنا صغير .. 
فجأة صاح تلفوني . وكانت حرمتيه داقة " أم هزاع " 
تنهدت ورديت عليها ..

أم هزاع : اشحالك سعيد

سعيد : بخير وسهاله اشحالج انتي وشحال هزاع 

أم هزاع : هزاع وااايد تعبان واليوم الصبح ارتفعت الحمى عنده وماقدرت اسوي شي غير اني اوديه المستشفى والحين أنا في المستشفى معاه ويقول الدكتور لازم يتم عندهم يوم كامل 

سعيد : شوووووووووو 

أم هزاع : هذا اللي صار

سعيد : انا الحين ياي برايج خلي بالج عليه لاتودرينه دقيقة وحده واتصلي فيني لو صار أي شي أو قالج الدكتور أي شيء

أم هزاع : خلاص اترياك بس إنت خل بالك على نفسك ولاتسررررررررع ..

سعيد : ان شاء الله مع السلامه ..





اليوم : الأثنين
الوقت : الساعه 9.45 صباحاًً
المكان : في أحدى شوارع العين

" ســالـــــــم "



فيصل : وينك توني سرت مكتبك ماحصلتك

سالم : ترخصت وطلعت من الدوام

فيصل : عسى ماشر ؟؟

سالم : ماشيء بودي سيارتي الوكاله أجددها 

فيصل : أهااا منتهية من متى

سالم : صار لها أربع أيام

فيصل : اهاااا ,, انزين بترد الدوام بعدين

سالم : لا مب راد

فيصل : انزين الملفات اللي عطيتك اياهن امس شفتهن

سالم : هيه شفتهن بس باقي واحد ماقريته

فيصل : انزين وينهن الحين

سالم : بتلقاهن في درج المكتب

فيصل : انزين خلاص برايك بدق لك بعدين 

سالم : خلاص فداعة الله 


سكرت عن فيصل ونزلت الوكاله اريد اخلص السيارة وافتك منها .. 

حوالي ساعه خلصت منها وعلى طول ركبتها وشفت الساعه تقريبا كانت 11 دقيت على راشد 

سالم : هلاا راشد اشحالك

راشد : بخير شووو مب وحالك اشتقت لي اليوم الصبح شايفني 

سالم : خقااااق وايد عثرك ,, سمع سمع انت وين الحين

راشد : في الدوام وين بعد

سالم : انزين تقدر تترخص 

راشد : ليششش خير شوو مستوي ؟؟

سالم : ولا شيء بس قلت بنمر على أمايه نقنعها ترد البيت

راشد : إنت ماتدري إنها طرشت الدريول اييب اغراضها اليوم الصبح

سالم : بذمتك مادريت 

راشد : اليوم الصبح دقت على البشكارة وقالتلها اطرش ملابسها بيت بو سلطان 

سالم : الله يهديها 

راشد : انزين انت متى بتسير 

سالم : الحين 

راشد : خلاص بترخص وبلحقكـ

سالم : خلاص عيل تعال بيت بو سلطان 

راشد : ان شاء الله مع السلامه 

سكرت عن راشد وخطفت على البنك أريد اسحب فلوس .. بعد ماخلصت شغلي في البنك .. توجهة على بيت عمي بو سلطان .. 

دخلت سيارتي وقفتها صوب المطابخ شكل بيتهم مهجور حشا مااشوف فيه حد .. نزلت وإلا البشكارة طالعه من المطبخ شاله كيس في ايدها .. سألتها وين ماما وين بابا .. قالت كلهم يروح مستشفى وأنا يجي هنيه البيت عشان موزة واجد تعبان .. سألتها عن يدوه وقالتلي انها داخل صالة .. دشيت الصالة .. وحصلتها يالسه وفاجه الجرايد جدامها اطالع الصور فيهن 

سالم : السلام عليج الغالية
أم مبارك : مرحبا فديتك 

تقربت منها وحبيتها فوق راسها ويلست حذالها

أم مبارك : اشحالك بوغنيم ربك بخير 

سالم : بخير وسهاله انتي شوو هباتج 

أم مبارك : بخير فديتك اشحاله اخوك راشد

سالم : بخير الحين ياي توني مرمسنه وقالي بلحقني ولا شحالها موزة سمعت البشكارة تقول انها مريضة

أم مبارك : هيه يابوك ماادري شو بلاها طاحت علينا 

سالم : والحين شوو صحتها

ام مبارك : الحمى تروح وترد عليها واليوم الصبح طاحت عليهم في المستشفى الحمى مأذتنها 

سالم : أكيد ضربها البرد في العزبة 

أم مبارك : هيه انا قلت حق خلفان يمكن من العزبة 

صاح تلفوني كان راشد داق 

سالم : هذوه راشد يدق

راشد : ألوووووو

سالم : ها رشود

راشد : انا الحين عند اللفه إنت وينك

سالم : في بيت خلفان 

راشد : خلاص عيل الحين بوصل بااااااي

أم مبارك : وينه اخوك

سالم : الحين ياي عند اللفه 



بعد خمس دقايق .............................

وصل راشد وصدع روسنا بحشرته والله يقووول ياهل .. 

راشد : أمايه متى بتردين البيت

أم مبارك : مب راده 

راشد : هذا كله عشان سعيد عرس بدون شوركم 

أم مبارك : خلاص انا غاسله ايديني من سعيد

راشد : حليله والله يكسر الخاطر توه مرمسني ويقولي ولده مريض ومرقدينه في المستشفى وهو ساير عنده حرمته مروعتنه تقوله بموت الولد

أم مبارك : بسم الله اشياه 

راشد : ماادري والله بس قالي بدقلك اول مااوصل 

أم مبارك : يوم بدق خليه يكلمني 

راشد : تراج زعلانه عليه وين تبينه يرمسج

أم مبارك : اسكت انته .. اقول سالم 

سالم : هلاااا امايه آمري

أم مبارك : اطلع انت واخوك نقلوا اغراضكم فلتكم وفضوا القسم حق سعيد عشان اييب حرمته وولده البيت

سالم : بس الفله يبالها وايد بعده الستاير والاثاث

راشد : مايبالها انا بشل اثاث حجرتي والصاله بس بأثث وأما عن الستاير مايرزن اسبوع بس تقريبا 

سالم : يبالهن أكثر من اسبوع

راشد : عاااااادي


لايروح فكركم بعيد الفله مب برع البيت انا وراشد بانين لنا فله في نفس حوش بيت بوسعيد ومن شهر مخلصة باقي بس الستاير والاثاث .. والقسم اللي فوق حق راشد واللي تحت حقي .. وراشد طبعا فاتح له باب برع يوديه على طول فوق أما انا فخذيت القسم اللي تحت ..

سالم : خلاص انا من الحين بسير محل الستاير وبقولهم بسرعه يخلصونهن 

راشد : انا بشتري اثاث جاهز لصاله أما عن المطبخ التحضيري برايه لين مااعرس

سالم : هههههه حتى الصاله اجل فرشها لين العرس احسن عشان كله يديد

راشد : والله فكره احسن عشان اثث على راحتي واسوي شيء حلوووو

ام مبارك : خلاص انا بكلم أبو سعيد وبفاتحه بموضوع سعيد وان شاء الله خير 

راشد : الله يستر بس لاتنجلب السالفه علينا 




***===== الــــجـــزء الــــرابــع عـــشـــر =====***



أنـا السجـين بغـرفـه مـالـهـا بــاب
وأنـا الغـريـق فبحـر مجهول حـده
الصـمـت والدمـعـه وصـدك لـي أصـحـاب
وليل ضـرير مسامره مـا يــوده
رسـمـتـنـي في لوحة الذكــرى عـــذاب
طفـل يتيم ودمعـته فـوق خـده
يا صرخة الذكـرى كفى لـوم وعـتاب
أطوي خريف العـمر وجـرح المـوده

.................................................. ..............
.................................................
.....................................
..........................
..................
............
......


اليوم : الثلاثاء
الوقت : الساعه 10 صباحاًً
المكان : في أحدى شوارع العين

" ســلطــان "

الحين نحن متوجهين إلى البيت .. 
ومعايه في السيارة أمايه وموزة " مرخصينها من المستشفى "

يالله الحمدلله على سلامتها " الدبـــــه " 
صدق إنها حمارة زيغتنا كلنا عليها لا ليلنا ليل ولانهارنا نهار ..

أم سلطان : سلطان يابوك لاتسرع 

سلطان : أمايه أسوق بس 100

موزة : ناوي تجتلنا

أم سلطان : خف فديتك على السيارة الشباب كلهم ماتوا والسبب هالسيارات ..

سلطان : خلاص مابسرع 

أم سلطان : الله يهديك

دقايق إلا تلفون أم سلطان يصيح 

أم سلطان : بذمتك الحمدلله على سلامتها ،، خلاص ان شاء الله بعد شوي بييكم منوو عندها هيه الحين ،، خلاص اوكيه مع السلامه

سلطان : شوووو مستوي 

أم سلطان : حرمة عمكم ربت 

موزة : واللــــــــــه ,, شوووووو يابت 

أم سلطان : إنتوا شوو تبون بنت ولا ولد

سلطان : أكيد ولد شوو نبابهن البنات

موزة : لا نبا بنت ماعندنا بنت صغيره في العايلة 

أم سلطان : يابت توأم أولاد

موزة : حلفي 

سلطان : ههههههههه صدقتي شووو 

أم سلطان : لا والله صدق يابت توأم أولاد

سلطان : ماشاء الله 

موزة : الله ياحظهم بدق حق شمووه ابشرها 

سلطان : وين ادقين البنت في الجامعه

موزة : لا بدق مايخصني لازم أخذ البشارة 

..........

موزة : ماترد أكيد عندها كلاس الحين مايخالف بترد أكيد ادقلي 

سلطان : بدق على سعيد ابشره 

موزة : مالت على ويهك لازم ادق على عمك تتحمد له بسلامة حرمته 

سلطان : بدق بس بعدين

... 
سلطان : هلاا بوعسكور اشحالك 

سعيد : بخير ربي يعافيك اشحالك انت واشحال الاهل 

سلطان : كلهم بخير وسهاله ها وين انت 

سعيد : اممممممم والله في دبي 

سلطان : اهاااااا ،، انزين عندي لك بشاره حلوووه

سعيد : بشر والله فرحتني 

سلطان : أمك يابت لك توأم أولاد

سعيد : قووول والله ...!!!

سلطان : والله شووو مش مصدق

سعيد : مادريت محد قالي 

سلطان : توه أبوك داق على أمايه يبشرها 

سعيد : الله ونااااااااسه أخيرااا صار عندي أخوان 

سلطان : مبروووووووك تستاهلون 

سعيد : الله يبارك في حياتك خلاص انا ساعه وبكون في العين 

سلطان : خلاص الله وياك 

أم سلطان : ها وينه سعيد 

سلطان : في دبي يحوم 

موزة : .............................

سلطان : أمايه غرت أريد اخوو 

أم سلطان : عندك خالد وأحمد ويكفوني هذيل مب رايمه على صدعتهم 

موزة : عرس وهات لك ولد 

سلطان : هههههههه بعد مايعرس عمي سالم يصير خير 

موزة : أسميك بتيبه الولد عيل 

سلطان : لالالا شكل عمي صدق بعرس لأنه بدأ يأثث فلته هو وعمي راشد شكلهم بعرسون ونحن ماندري 

أم سلطان : والله كل شيء جايز يابوك 




اليوم : الثلاثاء
الوقت : الساعه 10.30 صباحاً
المكان : في بيت ابو سلطان

" مـــوزة "


اللــــــــــه ... اللـــــــــــه شكثر متوله على بيتنا .. 

توجهة بسرعه لغرفتيه أحس إني من زمان ماشفتها .. 
فجيت الباب لقيت صندوق كبيررررر على الشبريه تفاجأة منه ؟؟؟

خفت أفجه خفت يكون مش حقي .. 

عقيت عباتي وشيلتيه وأنا عيني على الصندوق كان لونه سماوي ومخطط بأبيض ومربوط بشريطه كبيره لونها وردي وسماوي .. والشريطه نازلة لين تحت .. كان منسق بشكل حلووو ..

طلعت تلفونيه من شنطتيه وخليته في الجرج لأنه مفضي وأنا أريد ابشر شمووه بتوأم " وناااسه " مامصدقه لين مااشووف بعيني .. قلت بنزل بسأل عن الصندوق .. كنت توني بطلع من حجرتيه شفت البشكارة تبا ادش غرفتيه 

موزة : شوو تبين ؟؟

البشكارة : هذا أغراض أنتي 

موزة أشرتلها أدش وتخلي الكيس في الغرفة وأنا واقفه على الباب اشوفها وهيه تخلي الكيس على الكرسي ..

موزة : منوو يايب هذا الصندوق 

البشكاره وهيه تأشر ع الصندوق : هذا امس واحد يجيب ويقول خليه داخل غرفة مال موزة 

موزة : منووووو 

البشكارة : مافيه معلوم ؟؟


طلعت البشكارة وخلتني واقفه عند باب غرفتيه وأطالع الصندوق والأفكار تروح وترد في عقليه .. 

من منووووووووو ؟؟ 

يمكن من وحده من ربيعاتي .. دشيت غرفتيه وسكرت الباب .. وفجيت شريطة الصندوق .. 

كان فيه وايد أشياء حلوه . اكسسوارات للغرفة ...........الخ
ولقيت صندوق صغير داخل فجيته وحصلت فيه أوراق وااااااايد أول ورقة مكتوب بخط عريض 

" الحمدلله على السلامة " 

فجيت الأوراق الباقية كان مكتوب فيهن شعر وأغاني .. 
مافهمت السالفه قعدت أدور بالصندوق على أشياء تخليني أكتشف من منووو الصندوق بس ماحصلت أي شيء ؟؟
لا اسم الشخص اللي مطرش الصندوق ولا أي شيء يدلني عليه .. 

من منوو ياربيه .. 

أكييييييييدددددد من شمه ..!! 

حركاتها هاي ادريبها ... هيه حصلت داخل الصندوق ورد بعد .. طلعت الورد وخليته في المزهرية اللي كانت على طرف الشبريه .. وخذيت تلفوني ودقيت على شمووه بس ماترد .. أكيد هيه الحين عندها كلاس .. 

بسرعه سرت صوب الكمبيوتر اشوف غياباتي اكيد الحين بحصل انذار
10% في MATH فعلا مثل ماتوقعت ..
سخيفه المس والله اكرهااااااااااا .. ماعليه يالله بتحمل باجي اسبوعين وبخلص هالكورس وبشطبون ع كل الغيابات .. 

صاح تلفوني وكانت أمايه داقه تقولي نزلي ساعدينا بالمطبخ حق جرمة عمج 

طبعا وبدون شك قلتلها بنزل بعد ربع ساعه .. 





اليوم : الثلاثاء
الوقت : الساعه11.30 صباحاً
المكان : في الجامعة 

" شمــــة " 


توني طالعه من كلاسي وكنت امشي على الحشيش معايه وحده من بنات الكلاس .. طلعت تلفونيه أشوف إذا حد دق أو لا .. لقيت موزة داقة رديت أدقلها بس محد يرد عليه .. 

يلست أروحي لأن البنت سارت عني عندها كلاس على قولتها .. بعد عشر دقايق دقت موزة بس كانت داقة من تلفون أمها ..

شمة : هلاااااااااا والله 

موزة : بنوووووور العين اشحالج الشماش

شمة : يسرج حاليه اشحالج انتي 

موزة : الحمدلله من ساعه مرخصيني وأنا الحين في البيت 

شمة : والله ألف ألف ألف الحمدلله على السلامة 

موزة : الله يسلمج 

مة : ليش ماتردين على تلفونج 

موزة : تلفوني فوق في الجرج .. صح أكيد ماتعرفين شيء 

شمة : أعرف ..!!؟؟ شوووووو ؟؟

موزة : هههههههه ششووو بشارتيه قبل 

شمة : إذا البشارة حلوووه وتستاهل لج عيوني 

موزة : البشارة فوق ماتتصورين واااااااااايد حلوة 

شمة : انزين يالله قووووولي حرقتي أعصابي 

موزة : أول قولي شووو بشاريه 

شمة : قلت لج على حسب البشارة 

موزة : أوكيه ,, ألف مبروووووووووووووك أمج ربت 

شمة : حلفي متى ؟؟ 

موزة : اليوم الصبح 

مة : قووولي والله محد قالي محد دقلي تلفون 

موزة : يمكن نسوووج 

شمة : شوووو ينسووني والله ياويلهم مني 

موزة : أنزين ماتبين تعرفين شوو يابت 

شمة : بنت صح 

موزة : لا , ,,,, توأم أولاد

شمة " وصوتها يقطع لأنها بدت أتصيح " : جذاااااااااااابه يالله قووولي الصدق 

موزة : والله توأم أولاد 

شمه : إيهيء إيهيء إيهيء إيهيء إيهيء إيهيء ......

موزة : فضحتينا بشوفنج البنات 

شمة : الحين برد البيت تعالي شليني 

موزة : انزززين بييج بس سكتي فضحتينا 

شمة : فديت أمايه شوو صحتها 

موزة : الحمدلله بخير لاتحاتين 

شمة : يالله الحين تعااااااااااااااالي 

موزة : انزين ترا بس أمايه بتي معايه 

شمة : عااااااااااادي 

موزة : انزين خلاص بس بنتأخر شوي لأن امايه يالسه تعابل في المطبخ 

شمة : انززين خلاص لا اتين بدق حق دريولنا 

موزة : كيفج بس دريولكم اكيد مشغووول الحين 

شمة : خلاص بتريااااج بس بسررررعه دخيلج أحس إن قلبي بوقف عليه 

موزة : هههههههه اوكيه يالله بااااااااااااي 

شمة : بااااااااي 


قعدت اطالع البنات وألعب بتلفوني .. دقيت على أبويه بس مايرد عليه والله سخيفين بمووووت قهر ليش محد بشرني .. دقيت ع سعيد أبشره 

شمة : بشااااااااااره 

سعيد : ههههههههه جلبي ويهج بشروني قبلج

شمة : منووو بشرك 

سعيد : سلطان 

شمة : وانت وين الحين 

سعيد : عند خواني الحلوين 

شمة : مالت عليكم أكرهكم 

سعيد : هههههه سمعي سمعي صوته يجنن فديته 

شمة : أمايه وين 

سعيد : امايه نايمة قالت إذا سمعت حشرتك ويا اليهال بتطردني برع 

شمه : انت وين الحين عدالها 

سعيد : لا انا في الصاله إللي حذالها ومعايه واحد من أخواني والثاني شلته السستر 

شمة : شوو سموهم 

سعيد : بعده أبويه ماشفته لين الحين ومايرد ع تلفونه 

شمة : انزين باااي بعد شووي بيي وبراويهم 

سعيد : منوو بييبج 

شمه : دريول قوم عمي الحين موزة بتخطف عليه 

سعيد : امممممم اوكيه اوكيه باااااااي


لميت كتبي وشليت شنطتيه وقمت أبا اسير الحمام اكيد جحالي سال من كثر ماصحت .. 

وأنا سايرة صوب الرسبشن شفت ربيعاتي وبشرتهم إن امايه ربت ماصدقن انها يابت توأم قالن يمكن يقصون عليج .. فأكددت إن اخويه بعد قالي مستحيل يقصون عليه بهالخبر ..


يلست نص ساعه في الرسبشن لين ماوصلت موزة بسرررعه بسرررعه طلعت حتى من فرحتيه ماشخطت البطاقة زين .. والله قفطه خخخخخخ







بعـــــــــد يوميــــن من الأحداث السابقــــــهـ ..........



اليوم : الخميس
الوقت : الساعه 7 مساءً 
المكان : في جبل حفيت

" راشد " 

شووو أسووووووووي كالعادة اتريا حصوصتي .. 

وأخيراااااااا شفتها بعد طول انتظار ,, وأكيد اول ماشفت أهلها أوني استهبل سرت وسلمت على أبوها وخالها وولد خالها خخخخخ شوو أسوي لازم أكسب ثقتها فيني .. هيه كانت تراقبني من بعيد وتبتسم لي .. وانا طاير من الوناسه .. 

بعد ساعه دقلي سيف لأنه كان ياي صوب حفيت أوف قهرني مايخليني على راحتي .. 

قبل مااسير صوب سيف كتبت رساله ع السريع وعطيتها حق ريم أخت حصه عشان تعطيها الورقة .. 

وكان مكتوب في الورقة :

السلام عليكم 
اشحالج ؟؟ اخبارج ؟؟
سمحيلي والله غصبا عني كتبت هالورقة بس لأني مااقدر اتحمل اكثر .. مثل ماتشوفين كل يوم وأنا هنيه اترياج .. والله من يوم ماشفتج وانتي في خاطريه ادري بتقولين هاي حركات الشباب كلهم .. بس والله مافي نيتيه شيء غلط .. اريد اكلمج بموضوع مهم .. لازم ارمسج فيه بس لازم تسمعيني .. عطيني طريقة عشان اوصل لج اللي اباه 

لاترديني دخيلج ؟؟
تحياتي : راشد

بسرعه سرت صوب سيف ويلسنا شويه بعيد عنهم لأني خفت من ردة فعلها .. اخافها تفهمني غلططط .. 

بس والله فهمووووووووووني غصبااااا عني هاي البنت دخلت خاطريه ومسسستحيل تطلع بكل سهوووله .. 

خبرت سيف باللي صار واحتشر عليه 

سيف : أأأخ عليك ياراشد ماتوقعتك تسوي هالحركات 

راشد : انت ماتفهم قلت لك اباها اباها هالبنت مهما صااااار 

سيف : تباها ؟؟؟ واذا صدق في خاطرك انك تباها ع سنة الله ورسوله جان سرت وطلبتها من ابوها 

راشد : اخافها مخطوبه أو محجوزة لود عمها أو ولد خالها اللي تشوفه دومه معاهم .. 

سيف : بس اللي سويته هذا غلط بغلط 

راشد : ادري إنه غلط بس ماشيء حل غيره 

سيف : لو خبرت أهلها 

راشد : لا مااتوقع تسويها

سيف : شوووف هذيه اختها الصغيره يت صوبنا 

راشد : شوووف شوووف حصة واقف بعيد تراقب اختها 

سيف : ياويلك والله اني خااايف 

راشد : سكت سكت فضحتنا 



كانت ريم يايبه ورقة حق راشد .. راشد خذ الورقة وطار بعيد شوي عن سيف عشان مايقرأ شوو مكتوب فيها 

كان مكتوب فيها : 

أهلا يا أخ راشد

ماتوقعت هالحركة منك .. بس انا بعطيك طريقة عشان اسمع اللي عندك وبعدها لي حساب ثاني معاك ..

هذا ايميلي : >>>>>>@hotmail.com
وانشالله نتواصل من خلاله 
ادري غلط بغلط اللي اسويه .. بس اتواصل معايه عن طريق الايميل أحسن من أي طريقة ثانية 


فررررررحت مع اني ماااعرف شيء بالايميل انا حدي تلفونات وجات فقط لاغير ..

خبرت سيف بالسالفه وقالي يعرف كيف يفتح لي ايميل ويخبرني بكل شيء .. وبسرعه طيران ع البيت ..

أول ماوصلنا البيت مسكنا سالم 
سالم : هاااا وين وين يلسوا معايه

راشد : شوووي بس بنرد 

سالم : شوو عندكم 

راشد : لا إله إلا الله دخيلك بس شووي بعدين بتعرف السالفه 

سالم : لا ماشيء الحين اريد اعرف بسرعه قووووول

سيف : دخيلك بنخبرك بعدين بكل شيء بس خلنا نسير فوق وبعدين يصير خير 

سالم : اوكيه عندكم نص ساعه بس انا بسير عند فيصل وبرد وتخبروني كل السالفه 

راشد : ان شاء الله تامر آمر 

بسررررررعه ركبنا فوق .. استغفر الله بغيت اطيح من الدري 

سيف : ههههههههه والله لو طحت جان صورتك بالتلفون عشان الكل يضحك عليك 

راشد : أأأأاخ ريلي عورتني مب قادر امشي عليها أووووف 

سيف : ههههههههههههههههههههههههههه شكلك يضحك 

راشد : جب يالله جب .. أوووه تعال ماعندي لاب توب 

سيف : مال سعيد 

راشد : ماادري وينه اكيد شالنه معاه 

سيف : انزين كمبيوتر البيت

راشد : في حجرة شمه 

سيف : لاب توب شمه وينه 

راشد : هيه لحظه بدقلها تلفون بقولها تيبه حقنا 

شمة : ألوووووو 

راشد : شمة هاتي اللاب توب وتعالي 

شمة : انا في بيت عمي 

راشد : مالت ع ويهج باااااااي

سيف : ها شوووووو

راشد : شمة في بيت خلفان

سيف : انزززين والحل ؟؟

راشد : بسير ادور مال سعيد يمكن احصله بغرفته 

سرت غرفة سعيد قعدت أدور في كل مكان ماخليت كبت ولادرج بس ماحصلت شيء .. وين حاطنه مااااشيء بالغرفة 

طلعت تلفوني من مخباتي ودقيت عليه 
راشد : ألوووووو مرحبا سعيد 

سعيد : هلااا راشد اشحالك 

راشد : بخير اشحالك انت 

سعيد : الحمدلله بخير بي يعافيك

راشد : سعيد انت وين 

سعيد : وين بعد أكيد في دبي 

راشد : إمممممم انزين اللاب توب مالك وينه

سعيد : شوو تباه

راشد : انت قولي وينه ؟؟

سعيد : بتلقاه تحت الشبريه ليششششش ؟؟

راشد : ماشيء خلاص برايك سلم ع المدام وحب هزاع

سعيد : ان شاء الله 

راشد : يالله اجلب ويهك باي 

طلعت اللاب توب من تحت الشبريه وطلعت من غرفت سعيد وسرت غرفتيه وحصلت سيفووه الحمار ينبش بأغراضي 

راشد : حووووووو 

سيف : شوووووو 

راشد : لااتعبث مااحب حد يشوف اغراضي

سيف : دخيلك عاد والأغراض 

راشد : جب جب يالله تعال بسررررررعه علمني 

سيف : مااريد غيرت رايي

راشد : غصبااااا عنك يالله تعاااال 

سيف : استغفر الله مشكلة الجاهلين 

راشد : انت الجاهل .. انا ماعندي وقت حق هالخرابيط اللي في النت بس يالله ع ايدينك بنصير أوكيه

سيف : هههههههه ياخوفي والله من هالتجربة 

راشد : تفائلوا بالخير 

سيف : أي خير واللي تسويه غلط 

راشد : جب لاافلعك باللاب ع راسك 



بعد نص ساعه علمني سيف تقريبا كل شيء وماقصر سوالي ايميل وخبرني كيف ادش المسن ........... الخ 

بعد شوي دق سالم وقالنا يالله نزلوا عشاااا .. غصبا عنا نزلنا وانا بالي منشغل بالخطه اللي بسويها طبعا لازم ادرس الموضوع قبل وافكر شوو راح اقول حق حصة ...

نزلنا تحت وكانت حرمة محمد يالسه وعندها واحد من اليهال صح نسيت اقولكم واحد سموه راشد والثاني سهيل .. الكل فرحان فيهم .. سالم 24 ساعه مجابل سهيل وانا مايحتاي اقولكم ميت من الوناسه لأنهم مسمين عليه " فديت راشد ياربي " يشبهني .. مع ان الكل يقول مايخصه فيك لازم يحبطون الواحد .. مايخلوني اقص ع عمري بكلمتين ..

بعد ماخلصنا عشا كنت ابا سيف يسير بيتهم بس طبعا استحي اطرده كنت ابا اسير ايلس ع النت <<< علموه الريال ^_*

كنا نسولف عن مشروعنا المأجل إلى ماله نهاية 
سالم : أفاااااااا ليششششش غيرتوا رايكم 

سيف : لا نحن بعدنا ماغيرنا راينا بس راشد الله يهديه يقول لين مايستقر نفسيا ..

سالم : شوو نفسيا بعد ؟؟

راشد : ياخي عندي مشاغل انت اشدراك ؟؟

سالم : رشود تراني والله بخبر عليك العيوز تعرف شغلتها معاك 

راشد : ههههههههههههههه شوو دخل العيوز بالسالفه 

سالم : انا أشم شيء مب زين ناوي عليه 

راشد : أفااااااااا والله أفاااااا ماهقيتها منك إنت أبخص بتربيتي مايحتاي اخبرك

سالم : الوقت يغير ياراشد 

راشد : أطمأن والله اني ماسويت شيء غلط هذا سيف يخورط من عنده 

سالم : انزين تعااال ليش مامريت ع امايه اليوم 

راشد : انشغلت بس بدقلها تلفون بعد شوي 

سالم : ونعم الأبن البار 

راشد : انزين امايه لين متى بتم في بيت خلفان بسها ماشبعت 

سالم : .........................

سيف " ويشوف الساعه " : الوقت يمر بسرعه يالله عيل اترخص انا 

سالم : وين تو الناس 

سيف : عندي شغل باجر يالله مع السلامة 

راشد : الله يحفظك مااقدر اقوم اوصك لين باب سيارتكم 

سيف : لااستريحوا ادل الباب 

راشد : فداعه الرحمن 

طلع سيف من الميلس وسكر الباب وراه وانا لفيت صوب سالم شكله ناوي يسهر اليوم بو الشباب 

سالم : انت بلاااااااك سيف مايدري ان سعيد معرس 

راشد : اخرتها بيعرف لين متى السالفه بتم سكاتي 

سالم : امايه قالت باجر بتنهي السالفه 

راشد : أحلف عيل قوم قوم خلنا انسير انام انا حاس ان باجر مابعدي ع خير دام السالفه بتنفتح 

سالم : سير انت نام انا بشوف الاخبار وبعدين برقد

راشد : متفيج حق صدعة الراس 

سالم : انا مب شراتك جاهل 

راشد : الله يخليك هذا تسميه علم الاخبار

سالم : قوم عن ويهي لا افر عليك قوطي الكلينكس

راشد : تصبح ع خير بسير ارقد 

سالم : وانته من اهله 


طيررررراااااااااااان ع حجرتيه .. النت كان مشبوك اصلا من اخبالي مابندت اللاب توب .. 

اتبعت تعليمات راشد .. ودشيت الايميل أول شيء كتبت الايميل وبعدت ويهي بعيد عن اللاب توب ويلست اجمع العبارات في راسي .. لازم اجمع صح عشان لاتفهمني غلط .. 

قطع عليه التلفون .. كان سعيد متصل فيني 

راشد : هالله والله بوعسكور 

سعيد : هلااا والله اشحالك وشحال الاهل 

راشد : كلهم بخير وسهاله 

سعيد : وشحال اخواني سهيل وراشد 

راشد : بخير الحمدلله شوو فرحان عندك اخوان

سعيد : كيف ماتباني افرح انت عندك اخوان بس انا ماعندي غير اختين بس 

راشد : ههههههههه هيه والله الاخوان السند في الحياة 

سعيد : انزين اخبار يدوه 

راشد : صح ذكرتني باجر لازم تكون في العين 

سعيد : ليششششش ؟؟!!

راشد : باجر راح تتخذ السلطات العليا قرار في مصير حياتك 

سعيد : لا خل عنكـ 

راشد : والله جهز نفسك امايه قالت حق سالم باجر بتنهي السالفه 

سعيد : لا دخيلك مااريد افارقكم 

راشد : هههههههههه سولي فلم هندي الحين 

سعيد : اووووووفففففففف متفيج انت 

راشد : سعيد تحمل المسؤوليه وخلك ريال لو يوم واحد

سعيد : شووو أنا ياهل جدامك 

راشد : لا مب ياهل كنت طايش 

سعيد : اقول راشد انت ناوي تيبلي جلطه اليوم يالله يالله برايك مع السلامة 

راشد : تلحف زززين يا بو الشباب يمكن عقب هاليوم مابتتهنا برقادك 

سعيد : رااااااااااااششششد لااتخليني اعصب

راشد : هههههههه برايك برايك باااااااي


سكرت عن سعيد ورجعت ع شاشه اللاب توب اتذكر شو كنت بكتب حق حصة ..


لااطالعوووني بليييزز ادري انه غلط .. بس هاي اول مرة اخوض هالتجربة وخلوني اتحمل مسؤولية افعالي خخخخ


كتبت بالإيميل :

بسم الله الرحمن الرحيم

ادري اني غلطت يوم كتبت الرساله .. بس صدقيني انه غصبا عني ؟؟ 

انا بدش بالموضوع بدون لف ودوران ؟؟!!

انت بصراحه دشيتي مزاجي من يوم ماشفتج وانا مااريد الف وادور معاج انا بدش بالباب وبطلبج من اهلج .. وانتي تدرين اني تعرفت ع ابوج واخوج واخوج عطاني رقمة بس لين يومج هذا مادقيت له ولامرة .. 

حصة انا اريدج ع سنة الله ورسوله ..
ادري انج بتقولين كيف بتاخذني وانا مااعرف شيء عن اهلج وانتي بعد ماتعرفين شيء عني .. انا عندي اقتراح نعرف اهالينا ع بعض واذا صار لي نصيب معاج باخذج .. 
شووو رايج ؟؟؟؟ 


هذا كل اللي بغيت اقوله وماعرفت كيف اوصله لج ...

تحياتي :
... راشد ... 

***===== الــــجـــزء الـــخامــس عـــشـــر =====***




لا تلمس الجرح خل الجرح وأسبابه
الله يخليك ما فيني يكفيني 
حتى حبيبي زمان الحب ما جابه
كان آخر إنسان متصور يجافيني
يكفيني إنه ترك لي شي أشقابه
دفتر قصيد وقلم مسجون بيديني

.................................................. ..............
.................................................
.....................................
..........................
..................
............
......


اليوم : الجمعة
الوقت : الساعه 8.30 صباحاً 
المكان : في بيت بو سلطان 

" موزة " 

توني طالعه من الحمام ولافة الفوطه ع شعري أووووه برد برد .. بسرعه اسير صوب الكبت واطلع الدفاية واشغلها ويلست عدالها وماده اريولي وايديني الرخام كان باااااااارد حشا حشااا بستوي ثلجة بعد دقايق .. قعدت أنشف شعري بالفوطه لأني اريد انزل تحت وشعري كله ماااي لو طلعت جذيه عزا الله بطيح مريضة نحن ماصدقنا نتخلص من الحمى اللي يتنا .. لفيت راسي صوب الكرسي اللي كان حذال الشبريه وشفت الصندوق ماحركت ولاشيء منه لأنه مجهول صاحبه .. يوم سألت شمه قالت مب هيه وحلفت عشان اصدقها وسألت ربيعاتي بعد قالن مش هن .. ياربي عيل من منوووو .. قطع عليه صوت مسج ع تلفوني بسرررعه طيران صوب التلفون اللي كان ع التواليت .. وكان المسج يقول :


الى متى نرسل وانتم تردون
ليش ماترسل وحنا اللي نرد
انت غبت وغيبتك عني جنون
يابنت ليه ليه التغلي يابنت
التغلي مايصير ولايصير ولايكون
ممكن تسجل الوصل يمي وعد
وتبدل الحزن والهم وتحرك سكون
وتخلي ايامي فرح ومرح وسعد

طبعا تعرفون من منووو من الرقم المجهول اللي ماعرفنا أي شيء عنه هل هو بنت أو ولد .. 
بس تبون الصراحه واااااااااااايد تعلقت به ماادري ليششش من يومين ماله حس ماادري ليش مطنشني .. 
حاولت ادق بس مايرد ويقولي لاتحاولين مابرد عليج .. 
وسألته وقال انه واحد ؟؟؟ 
ويعرف كل شيء عني .. كل صغيرة وكبيرة .. كل تحركاتي ياررربي منووو .. حاولت ابتعد .. حاولت اقول لسلطان بس خفت .. خفت تكبر السالفه وتستوي مشاكل لاسمح الله .. وانا الصراحه مااريد المشاكل بس هو وعدني بيي يوم وبعرف منوو هوه بس متى هاليوم ماادري .. مرات اقول مقلب من ربيعاتي ومرات أشك انه وحده مب واحد بس ماادري مايهمني شوو جنسه يهمني انه تعلقت فيه واستانس بمسجاته ع الأقل تنسيني هم سعيد .. صح إنه قلبي لين اليوم ينزف ألم من خيااااانه سعيد لي .. بس مع هذا مابستسلم لو مهما صاااااار .. 

بسررعه طرشت مسج ع نفس الرقم ..

أنا رفيق الجرح من صغر سني
والجرح له في داخلي الف عنوان
ياسيدي هم البشر صارو مني
وصبحت أنا تمثال لهموم الأنسان
كل الوجيه تشابهت حد ظني
ماعدت أميز بين صادق وخوان
ياصاحبي لاتنشد الجرح عني
كل السوالف كذب صمت وحرمان

بعدين غيرت الرقم وسيفت بتلفوني بسم .. :: أفرح بوصلهم : ..

رد وطرش لي مسج يقول : 

بعدك عن اللي مايعزك معزه
وصدك عن الي يعتنيبك مذله
الي يعزك لازم انك تعزه
وتعلن معه طول الليالي تضامنك
وللهرج حزات وللصمت حزه
من لايعرفك معرفة مايثمنك
وان كان عينك كل درب تقزه
اعرف ترا غيرك عيونه تعاينك

الصراااحه سكتني المسج كان له معنى باللي أعاني انا فيه .. طنشت وماردت عليه خلاااص يكفي مسج واحد .. 

سرت وبندت الدفاية وسرت صوب الكبت
وطلعت لي شيله ع لون كندورتيه " سماوي " ولفيت شعري وتعطرت وتوني بشل تلفوني وإلا مسج يوصلني بس هالمرة من سعيد :

تعال شوف بعيونك 
وش اللي صايرن فينا
جروح القلب يبكونك
وش السبة تبكينا
ترى ماكان ذا المأمول
انك من يألمنا
جرحت القلب عرض وطول
يومك ماتراسلنا

الصرااااحه عصبت عليه وبعدين معاه خلاااااااص هو عرس ولا بعد عنده ولد شوو يبا مني لااايكون يباني الزوجه الثاني .. ههههه بعيده عن خشمه .. 

طلعت من الدرج دفتر كنت كاتبه مسج عايبني .. بسرعه كتبته بالتلفون وطرشته له :

ياولد طبعي ماترجى مقفين
من صد عني حالف ماترجاه
ننسى هوى من لايبينا محبين
ننسى غلاه وباقي الود نمحاه
ننسى هوى من باق عهد المحبين
ناقض عهود الحب لابد ننساه
نعلن جفاه ومن غرامه متبرين
فراق حبه عزة النفس ورضاه

جان أحط تلفوني ع السايلنت واخشه بمخباتي .. مافيني يفضحني بالمسجات .. طلعت من حجرتيه وسرت صوب حجرة لطوف كانت منسدحه وادندن .. استغفر الله .. جان اصرخ عليها صرررخه محترمه حتى انها فزت من مكانها .. خخخ تروووعت فرت عليه المخده وطردتني .. مشكله اليهال .. 


وأنا نازلة حصلت حمد وخالد يلعبون بالسيايير لو تشوفون جالبين الصالة فوق وتحت ..

موزة : خلوووود شوو ها درس هوش مب صالة 

خالد : وين نلعب في الشارع 

حمد : أنا كنت راقد بس هو وعاني عشان ألعب معاه 

موزة : بسير برع خمس دقايق وبرد وإن ماشفت الصالة مرتبه ياووويلكم مني والله بعق ألعابكم في الزباله 

حمد : انزززززين

طلعت عنهم وسرت صوب المطابخ ولقيت أمايه وأبويه ويدوه فارشين برع ويالسين يتريقون 

سلمت عليهم ويلست عدال يدوه وحبيتها ع راسها .. 
مديت إيدي وخذيت الدله من جدام أمايه وصبت لي قلاس جاي .. 

موزة : أمايه عيالج جالبين الصاله داخل 

أم سلطان : ليششش لايكون كسروا شيء

موزة : ع وشك أنهم يكسرون ,, تعرفين سلل الملابس ساحبينهن في الصالة والطاولات ساحبينهن مخربين البقة داخل 

أبو سلطان : خلوهم يلعبون عن البرد 

أم مبارك : هيه شو تبينهم خوانج .. وين تبينهم يسيرون بهالبرد 

موزة : والله كيفكم وياهم .. 

تمينا ساكتين يدوه تسولف عن العزبة مع ابويه وانا اتسمع ولافاهمة شيء ,, شوي وإلا سلطان يحدر علينا ويحب يدوه ع راسها ويقعد حذالي من قعد خلى إيده بقووو ع ريلي حتى صرخت من كثر ماضغط عليها ..

موزة : أأأأأأأأاخ عورتني حشاااا دفش

أم سلطان : لو كسرت لها ريلها الحين

سلطان : بسم الله بس ضغطت ع ريلها مايعور صح يدوه 

أم مبارك : اشدراني يابوك هاليومين البنات من طيحة بتكسرن ماشافن حياتنا في الأول كيف كنا نعيش 

سلطان : سمعي الموز يدوه شوو تقول مب انتي 

أم سلطان : سلطان وين بتسير 

سلطان : ماشيء مب طالع بقعة لين الساعه 11 بسير بيت قوم عمي عشان الغدا هناك ولا شوو مابتسيرون

أم مبارك : لا لا بنسير وأنا الحين بسير ويا الدريول وبشل معايه حمد وخالد 

أم سلطان : انزين سلطان اباك توديني الجمعية 

موزة " كانت تشرب جاهي " : كح كح كحح أفاااااااا ياأمايه انتي يلسي وانا بسير الجمعية انتي بس قولي شوو تبون 

سلطان : حشاااا زاهبة لسيرة ماتتعايز 

أم سلطان : انزين خلاص سيري انا بسير اركب الجدر ع الغاز 

قمت طيران صوب البيت وادش وأول ماشافني حمد بسرعه يربع يتحسبني يايه بضربه حليلهم يسمعون الكلام يالسين يرتبون الصالة 

خالد : ماكملتي خمس دقايق 

موزة : بسير فوق وبرد وبشوف الصالة نفس ماكانت وإلا دوروا زباله حق ألعابكم 

بسرررعه أركب الدري وادش حجرتيه وألبس عباتي وطلعت تلفوني من مخباتي وخشيته بالشنطه وانزل بسرعه وأول ماشافني حمد 
حمد : وين بتسيرين 

موزة : الجمعية 

خالد : بسير معاكم مايخصني 

موزة : جب رتب الصالة لاادفنك فيها 

حمد : انزين اشتريلي كندر وبطاطا ليز 

موزة : انشالله ماطلبت بس بسرعه رتبوا الصالة لأن يدوه بتوديكم بيت قوم عمي ماتبون تشوفون سهيل وراشد

خالد : بسرعه حمد أسحب معايه الطاولة 

كنت يالسه ألف شعري زين ليانفج وتحجبت وطلعت من الصالة وبسرعه صوب المطبخ عند امايه .. بعد ماقالت الطلبية اللي تباها ولاجمعت من اللي تباه شيء قلتلها بدق لج تلفون ..

طلعنا من البيت وكنت أهذرب ع راس سلطان وهو ساكت مضايج من حشرتيه .. 

سلطان : يالله نزلي الجمعية انا بسير الشيشة وبرد تفهمين 

موزة : أخاف اروحي

سلطان : شوو تخافين يالله بسرعه بسكرونها اليوم الجمعة تسكر وقت 

موزة : انزين 

تغشيت ونزلت من السيارة ودشيت الجمعية مااعرف شوو امسك كنت خايفة .. شفت واحد سخيف يطالعني بنظرات تروووعت بس اطمأنيت من شفت وحده حرمة ومعاها بنتها الصغيرة وكنت وايد جريبة منهم وأحاول بسرعه اخلص اللي تباه امايه من اغراض .. 
بعد ماخلصت تقريبا دقيت ع امايه بس تلفونها مشغول طنشت ودقيت ع سلطان اقوله وينه وقالي الحين عند الدوار بسرعه وسرت أحاسب والسخيف كان واقف ورايه ترووعت .. وشوي ويصيح تلفوني ارتبشت ماعرفت شوو اسوي وهالدفش ورايه وكانت النغمة مزعجة صوتها واايد قوووي .. والله استحيت حسيت اني وحده سخيفه ومافيها أدب ويا نغمتها .. كانت فضيحه 

بسرعه رديت عليه 

موزة : ألووووو

سلطان : يالله طلعي 

موزة : اوكيه باي 

قلت حق الهندي يدز العربانه ويلحقني فيها .. كنت أطالع ورايه خفت سلطان يشوفه ويسويلي سالفه .. 
الحمدلله مالحقني لبرع .. ركبت السيارة وسرت صوب البيت ..


ع الساعة 11.30 .. طلعنا من بيتنا أنا وسلطان واماية ولطوف وسرنا بيت يدوه .. 

أول ماوصلنا البيت شفت سيارة سعيد واقفة عند الباب .. استغفر الله يعني اليوم مب حلووو .. 
بسرعه سرت حجرة شمة دشيت بدون ماادق الباب حصلت شمة عاطتني ظهرها ويالسه ادخن ملابسها اللي بالكبت .. 

موزة : سلام 

شمة : هلااا والله بنت العم متى وصلتوا 

موزة : تونا تعااالي تعاالي ليش لابسة سماوي شراتي 

شمة : شوو اسوي القلوب عند بعضها 

موزة : يالله يالله بدلي لبس لون ثاني 

شمة : سيري لااااا كيفج هو مابغير ملابسي

موزة : انزين عطيني المدخن ادخن ماادخنت في بيتنا 

شمة : دوج المدخن .. اقول شو بلاها يدوه 

موزة : ليشششش ؟؟!!

شمة : ماادري من يت سألت عن سعيد وقالت له يلحقها حجرتها ولين الحين هيه معاه ودخل معاها عمي سالم وبعدين دقوا ع ابويه ولين الحين ماطلعوا

موزة " بإستغراب " : حلفي يالله يالله خلينا ننزل بعدين بتعرفين السالفه

شمة : تمسك موزها من ايدها قبل لاتطلع من الباب " : تعااالي قولي لي السالفه قبل مااعرفها منهم 

موزة : تبين الصدق سعيد اخوج

شمة : اشفيه ؟؟؟!!

موزة : معرس وعنده ولد 

شمة : ههههههههه قصي ع غيري 

موزة : والله العظيم ومسكننها بدبي

شمة " مستانسه " : الله وناااسه صار عندنا ثلاث بيبيات في البيت

موزة : مستانسه وياويهج 

شمة : عيل تبيني اصيح

موزة : هيه عيل شو .. بذمتج أخوج معرس بدون شور أهله وحرمته ماندري منو اهلها وشو اصلها وكيف خذاها 

شمة : لاتخلين الشيطان يلعب براسي 

موزة : خلينا ننزل نعرف السالفه أحسن

بسرررعه نزلنا تحت وشفنا نورة ولطيفة راكبات 

نورة : ردن مكان ماييتن بطردونكم

شمة : هذيل انتن اليهال مب نحن انزززين

لطيفة : شيء مستوي الكل يصيح

بسرعه طنشناهن ونزلنا
وأول مانزلنا الصاله جنه عزا " بسم الله الرحمن الرحيم "

انا وقفت مكاني شمة سارت صوب ابوها اللي مخلي اراسه بين يدينه .. سارت شمة ورفعت ايدين راس ابوها وعمي بسرعه طاح في ثبانها يصيح ويقول : هذا يزات تربيتي فيك كنت اعتبرك ولدي وسندي في الدنيا 

شمة : بس ابويه دخيلك بس 

نزلت انا واشوف سعيد ماسك ايدين امه وامه اتصيح وامايه تهدي في حرمة عمي ويدوه تصيح وعمي راشد واقف ع طرف وعمي سالم يالس حذال يدوه وأبويه معصب ويالس حذال عمي سالم 

شمة : دخيلك ابويه بس دخيلك اللي صار صار مايفيد اللوم الحين

ام سعيد : وين تربيتي وين سهري عليك وين تعبيه وينه هذا كله نسيت اني حملت فيك 9 شهور وغير التعب اللي تعبته عليك وانت ياهل 

سعيد : امااايه دخيلج دخيلج سامحيني

أم مبارك " وهيه تسمع الآذان " : لاإله إلا الله 

سالم وأبويه : محمد رسول الله

أم مبارك : يالله قوموا صلاة اليمعة ماشيء أخير منها وتعوذوا من أبليس 

يدش سلطان ومعاه خالد وحمد 

سلطان : بس خلاص الناس بسمعون مناحتكم هذي تعوذوا من أبليس واللي صار صار خلاص ما باليد حيله 

سالم : يالله محمد قوم حق الصلاة

هالمرة تقربت انا وعاندت رجفة ريولي اللي كانت بطيحني في نص الصالة وسرت حذال عمي ورفعت راسه من ريول شمه وحبيته على يبهته 

أبو سعيد : فديت ياموزة 

موزة : يالله عمي عشان خاطريه قوم توضأ وسير صل 

أبو سعيد قام وراشد يوده بإيده وطلعه برع بتوضأ في الميلس وطلع وراه سلطان وأبويه وعمي سالم وحمد وخالد .. 
قام سعيد وحب راس امه وقالها اللي توصيني فيه أنا حاضر لو تبيني اطلقها انا بطلقها من الحين ولديه بس مابتخلى عنه .. وطلع برع وشكله مايسر .. كسر خاطريه صح انه اللي سواه غلط بس هذا مايمنع يصلح الغلط مايدمره ..

أم مبارك : شوو تبين الولد يطلق حرمته ولده يعيش متشتت بدون أم 

أم سعيد : ................................

أم مبارك : تعوذي من ابليس يا ام سعيد وخليه الولد اييب حرمته تعيش معانا ولده يعيش جدام نظر عيونه احس من انه يعيش بعيد عنا وماندري شوو بتكون تربيته 

أم سلطان : خلاص قومي توضي وصلي وطالعي تويماتج حليلهم .. وان شاء الله خير ومثل ماسمعتي سعيد يقول انها بنت عرب وجبايل 

أم سعيد : بنت عرب وجبايل وين اهلها ليش يوزوها بدون اهله

أم مبارك : الناس عادات وتقاليد يكفي انها حشيم ع قولة سعيد يكفي انها مب من هالبني الخياس 

بعد هالكلمة قامت حرمة عمي وسارت غرفتها ترضع عيالها .. لحقتها شمة تساعدها وانا يلست حذال يدوه وامايه قامت وشغلت التلفزيون ع صلاة اليمعه .. 

بعد شوي ادش شمة الصالة واتأشر عليه انسير فوق .. سرنا فوق وأول مادشنا حجرة شمة عقت عمرها ع الشبريه اتصيح 

موزة : بسم الله بلاااااااااج ؟؟!!

شمة : ماادري مضايجه منقهررة مااعرف شوو بالضبط

موزة : يالله يالله قومي خلينا نصلي ونسير انرتب غرفة الطعام للغدا 

بعد كلمتيه هاي دشيت الحمام اتوضأ .. 






اليوم : الجمعة
الوقت : الساعه 12.55 ظهراً 
المكان : في بيت بو سعيد 

" سيف " 

توني موقف سيارتيه في الكراج وراشد وقف حذال سيارتيه ونزل يترياني انزل .. بعد مانزلت سرت صوبة اشوفهم كلهم يدخلون البيت بسرعه وشكلهم معتفس ..

سيف : اشفيهم ..!!؟؟

راشد : سالفه طوووويله 

سيف : لا صدق راشد قول شوو مستوي عندكم لايكون حد تعبان وفي المستشفى 

راشد : تبا الصدق سعيد

سيف : سعيد اشفيه ؟؟ كان معانا في الصلاة 

راشد : سعيد معرس أي كل السالفه 

سيف : شوووووو لا خل عنك 

راشد : والله معرس وعنده ولد بعد ومسكن حرمته في دبي

سيف : بعد ولد من متى وهو معرس 

راشد : من سنه وشيء 

سيف : من سنة ولاحد يدري معقولة ؟؟!!

راشد : اليوم الكل درا بالسالفه عشان جيه تشوفهم مضايجين 

سيف : اهااااا الله يعينهم الصراحه موقف سعيد بايخ 

راشد : يالله الحمدلله ع كل حال ..

تجدم راشد صوب الميالس ع أساس نتغدا .. ماادري حسيت اني اليوم صدق صدق بكون ثجيل عليهم .. بس شوو اسوي انا متعود اتغدا عندهم كل جمعة وبعدين انا مب متحمل أفعال سعيد .. 

أحسن والله دام إنه معرس
عشان محد يفكر ياخذ موزة غيري >> الناس وين وأنا وين ..!!

مشيت ورا راشد ودشينا الميلس محد كان موجود غير عمي خلفان وسلطان .. 
راشد : وينهم عيل أنا يوعان 

سلطان : ماادري سير طالعهم 

طلع راشد من الباب وأشر عليه ايلس ..

تجدمت ويلست حذال سلطان .. وعمي خلفان كان يسولف مع حمد ويلاعبه .. وخالد مشغل التلفزيون ويالس يطالع سباق السيارات .. وهو ساكت مندمج ..


بعد حوالي خمس دقايق يدخل راشد يقولنا يالله قوموا الغدا زاهب .. طلعنا من الميلس وسرنا صوب غرفة الطعام .. 

مسكني راشد من ايدي وقالي تعالي بنيب باجي الغدا من المطابخ ..

طلعت مع راشد وسرنا المطبخ كانت أم سعيد وأم سلطان والبشاكير بس سلمت عليهن وقفت وشوي ادش موزة انصدمت من شافتني بحركة بسرعه اتغشت 

موزة : السلام عليكم 

سيف : وعليكم السلام 

موزة : اشحالك سيف 

سيف : الحمدلله اشحالج انتي ؟؟!!

موزة : الحمدلله 

أم سلطان : موزة سيري هاتي الصحون اللي في الصالة 

طلعت موزة وأنا ألاحقها بعيوني .. 

شلينا باجي الغدا وسرنا نتغدا .. وبعد الغدا الكل سار الميلس أنا سرت أغسل ايديني وحصلت سعيد رافع حمد ع المغسلة عشان يغسل ايدينه .. 

دش علينا راشد وهو يشرب سفن آب ..

راشد : سعود 

سعيد : خير 

راشد : شوو رايك نسير دبي 

سعيد : دبي ؟؟!! 

راشد : هيه بنشل الأهل يشوفون ولدك وحرمتك

سعيد : مينون إنت خلهم يبلعون السالفة قبل 

راشد : أنا خاطري أشوف ولدك 

سعيد : شفت الصور 

راشد : الطبيعة تفرق عن الصور 

سعيد : ماادري والله 

راشد : أنا بقول حق أمايه وبنشوفها شوو بتقول 

سعيد : خلاص تم سير شوفها شوو بتقول ؟؟!!

راشد : تعال معاي سيف جان تبا تسلم 

طلعت معاه وخطفت ع الصينيه وشليت لي فانتا 

سرنا صوب الفلة من داخل 

سيف : راشد انت ترمس صدق تبا توديهم دبي 

راشد : أكيد صدق عيل أمزح

دشينا الصالة كانوا توهم قايمين عن الغدا ومحد في الصالة غير نورة ولطيفة وأم سلطان ويدوة 

سلمت ع يدوه وترييت راشد يفتح السالفة 

راشد : امايه شووو رايج نسير دبي 

أم مبارك : مالنا حاية في دبي 

راشد : بنسير نشوف حرمة سعيد 

أم مبارك : قولة هو اييبها البيت 

راشد : وين بسكنها بعدنا مافضينا القسم 

أم مبارك : لا مافيني يابوك راسي بعورني من الدرب 

راشد : يالله عاد أمايه عشان خاطرية والله ماترديني 

أم مبارك : خلاص بس بعد صلاة العصر بنطلع 

راشد : خلاص أوكيه 

طلعت من راشد وهو مستانس لأنه يبا يسير ..

راشد : تعال تعال بوديك فلتنا براويك شوو سوينا 

سيف : هيه صح نسيت من امس وأنا اريد اشوف فلتكم 

سرنا صوب الفلة .. سرنا القسم اللي تحت " قسم سالم " أول مادشينا لقينا موزة وشمة يرتبن أغراض سالم في الغرفة 

راشد : شوو تسون ..؟؟!!

شمة : نرتب أغراض عمي سالم لأنه يبا باجر ينتقل هنيه

راشد : ياسلام وأنا منوو برتب أغراضي ..

شمة : شوو يخصنا فيك

راشد : كنت بوديكن دبي بس الحين قعدن في البيت احسن

شمة : دبي ؟؟!! ليشش ؟؟

راشد : بنسير انشوف ولد سعيد

موزة : انا مابااااا اسير 

راشد : انتي الخسرانه

شمة : لالالالا انا بسير 

راشد : اوكيه موافق بس .....

شمة : موافقة بس باجر مب اليوم 

راشد : اوكيه ..


طلع راشد من غرفة سالم .. أنا كنت بصالة اتريااه مااحب اغلس عليهم .. طلعنا من قسم سالم وسرنا قسم راشد انشوووفه .. 






اليوم : الجمعة
الوقت : الساعه 4.20 العصر 
المكان : في أحدى الشوارع 

" سعيد "


تونا طالعين من البيت سايرين صوب دبي .. بعد ماصلينا العصر بسرعه دقيت ع أم هزاع وقلتلها بني أنا والأهل وقلتلها إنهم كلهم دروا إنج حرمتيه .. حسيتها استانست لأنها خلاص قريبااا جدااا بتي تسكن مع أهليه .. 

شمة وموزة ولطوف ونورة وخالد راكبين معايه بالسيارة ويدوة وراشد وسيف بسيارة .. أما الباقين ماطاعوا أيون .. حاولت في أمايه وماطاعت تعذرت باليهال اللي عندها .. 

شمة صدعت راسي مرة تلعب بالمسجل وبالأشرطة وفتشت السيارة مكان مكان ع قولتها من زمان ماركبت سيارتك أما موزة فكانت ساكته وأطالع الجو برع ولطوف ونورة يلعبن لعبة ماادريبهن أي لعبة بالضبط أما خالد منسدح ومخلي الكاب ع ويهه .. 


كنا ساكتين والمسجل يكفي بصدعته .. أنا كنت أفكر بردة فعلهم إذا شافوا حرمتيه ولديه شوو بتكون ردة فعلهم .. 

شوي يصيح تلفون موزة قعدت أطالع التلفون وهيه ساكته قصرت ع صوت المسجل عشان تقدر ترد إذا تبا 

شمة : منوووووووو ؟؟!!

موزة : أممممممم ربيعتيه 

شمة : ردي 

موزة : مافيني أرد بدقلها بعدين 

رديت أطول ع صوت المسجل ويرد تلفونها يصيح وهالمرة ردة عليه 

موزة : وعليكم السلام هلااا والله ,,
الحمدلله بخير اشحالج انتي ,, 
الله يسلمج ،، هيه أكيد بداوم باجر ,,
هيه أدري شفته الإنذار منور عندي ,,
ههههههههههه لا مب في البيت سايرين صوب دبي ,,
اوكيه خلاص بدقلج بعدين ,, 
بااااااي 


كنت طول الوقت أسمع صوت موزة بكل دقة .. أحاول اسجله في عقلي ,, 



بعد ساعة وصلنا دبي وشمة تون ع راسي .. اونه خطفنا ع مطعم أو دكان

سعيد : بعدين بعشيكم

شمة : لا الحين أنا يوعااانه بليززززز والله ماتغدينا والسبب إنت ومشكلتك

سعيد : أنا ماقلت لج لاتاكلين

شمة : انزين يالله خطفنا 

لطوف : انا بعد يووووعانه 

سعيد : يوم نوصل الشقة بطلب لج اللي تبينه بس سكتي خليني اسوق ع راحتي ماتشووفين الشوارع زحمة 

موزة : أكيد زحمة اليوم الجمعة 

وأخيراااااااااااا رمست من ركبنا وهيه ساااكته 

شمة : شوو وعيتي من نومتج كملي كملي نومج الله يخليج

موزة : جب وياهالراس 

سعيد : بسسسسسس 


دقيت ع راشد قلت له يلحقني لين الشقة .. 


بعد ربع ساعة وصلنا الشقة ونزلنا كلنا .. ويدوه تهزبني اونه شوو هالمكان اللي معيش فيه ولدك وحرمتك أخخ خ خ خ خ خ عليكـ ..

أول مادشينا الشقة سلمت يدوة ع أم هزاع " اليازية " قعدت أدقق فيها من فوق لين تحت 

موزة أول ماشاف هزاع بغمت بغمة علينا 

موزة : هذا اللي عندي بالصوووووووور 

شمة : هيه والله هوووووو اللي كنتي تبين فارس احلامج يشبهه 

اليازية : خلاص من يكبر بيوزج إياه

شمة : ههههههههههه

شلته موزة وحضنته بالقووووووووو قعدت اتصيح 

راشد : بس فضحتونا نحن مب في البيت نحن في شقة الخلق بتسمع الحشرة اللي مسوينها

قعدنا كلنا في الصالة أما موزة وشمة واليازية ساروا داخل تراويهم باجي الشقة .. وهزاع كان في ثبان يدوة كانت مستانسه فيه .. طول الوقت تقول ماشاء الله عليه .. 

سيف : ماشاء الله يابو هزاع ولدك يجنن

سعيد : الله أول مرة حد يقولي أبو هزاع .. جان استانس ^_^

راشد : ههههههههههههه سعيد عطني ولدك بس يوم واحد 

سعيد : تحلم إنت اعطيك ولديه 

راشد : حق شووو اشاورك بشله بدون مااقول 

أم مبارك : اليازية اليازية تعالي شلي هزاع يبا يرقد رقديه داخل 

يت شمة وشلته وهيه تحبه استغفر الله شفطوه ولديه اليوم .. 

قمت وأشرت ع سيف وراشد يقومون انسير نتمشا ونيب لهم أكل خفيف .. لأن لازم نرد العين من وقت لأن البنات عليهن دوامات 

خالد : بسير وياكم

راشد : تعال فديت خشمك يكفي امك موصتنا ألف وصيه عليكـ 


طلعنا من الشقة .. أما ام مبارك انسدحت ع الزوليه والبنات مع اليازية أما ونورة ولطوف يلعبن بحوض السمج .. لأني مسوي حوض سمج كبيررر في الصالة شكلة يخبل فيه يمكن 20 او اكثر من السمج الملون ....




***===== الــــجـــزء الــسـادس عـــشـــر =====***




تــــوادعنــــا 
بــألم و سكـــــووت 
وقــلــوبنـــــا عنــــد بعــــض نســـــينـاها,,, 
ودّعتــــه ببسمــــه 
والرووح فينـــى تتألم وتمــــوت 
بكـل لحظــه اتذكــر الأيــام اللــى عشنــاها,,

.................................................. ..............
.................................................
.....................................
..........................
..................
............
......



بعد أسبوعين من الأحداث الماضية : ......................


اليوم : الاثنين 
الوقت : الساعه 2.00الظهر 
المكان : في أحدى الشوارع العين 

" سعيد "


بعد ماصلينا الظهر في دبي وشلينا باقي أغراضنا طبعا لأني قررت أبيع الشقة وادخل الرصيد برصيدي لأني رصيدي شوي بالبنك ومثل ماتشوفون صرت مسؤول عن بيت يعني عندي مسؤلات ماليه .. الحمدلله أموري المالية بدت تتحسن لأني حصلت شغل والشغل يطلع لي خير ولله الحمد .. 

اليازية : سعيد 

سعيد : هلااااااا 

اليازية : هزاع أشوف حرارته عاليه اليوم 

قربت إيدي من ويهه هزاع اللي كان راقد في ثبان اليازية .. 

سعيد : يعني فيه حراره بس أول مانوصل بوديج العيادة 

اليازية : أوكيه .. والله متوله ع البنات وخالتيه " أم مبارك " أهلك ينحبون 

سعيد : ههههههههه بعدج عيل ماشفتي الباقين 

اليازية : الحمدلله أن أبويه قبل مايموت يوزني لشخص عنده أهل يعوضوني أهلي 

سعيد : لاتخافين انتي بتكونين في عيوني ومستحيل اتخلى عنج مهما صار 

اليازية : الله يخليك لي ولهزاع 

سعيد : انشالله ^_* 

شفت اليازية أطالع هزع وهيه ساكته تتأمل فيه .. أما أنا شغلت fm ع الأقل نتسمع شيء لين مانوصل العين .. 


بعد ساعه ونص تقريبا وصلنا العين وبالتحديد بيتنا .. 

دخلت سيارتيه لفيت صوب الكراجات شفت سيارة سالم وسيارة البيت فقط .. لفيت صوب فلة راشد وسالم وشفت سيارة راشد وسيارة سيف .. أنا بقترح ع سيف أييب قشة وأيي يسكن عندنا واااايد متعلق في راشد مايفارقه أبدااا 

اليازية : بيتكم حلوووووو 

سعيد : ع قد الحال تشوفين هذي فلتنا والفله اللي ورا فلة راشد وسالم عمومتي الصغار عزابية مش معرسين بعدهم .. 

اليازية : هيه راشد شفته أما سالم بعدني ماشفته 

سعيد : بتشوفينه لاتخافين 

نزلنا من السيارة وخليت دبة السيارة مفتوحه عشان البشكارة تنزل الشنط ولأغراض .. قبل ماندش البيت شفت سيارة سلطان أدش البيت بسرعه اليازية تغشت منه 

وقفت سيارة سلطان عدال سيارتيه ونزل منها خالد وموزة وسلطان 

سعيد : مرحباااااااا الساااااااع 

سلطان " يخاشم سعيد " اشحالك بو هزاع 

سعيد : الحمدلله بخير مثل ماتشوووف 

تقربت من اليازية ومديت ايدي اسلم عليها 

توني بقولها عطيني هزاع إلا موزة شلته مثل الخبله ..

موزة : فديته ياااربي .. 

اليازية : لاتوعينه دخيلج 

موزة : جب جب مايخصج فيه انا اليوم بتولاه 

اليازية : بتريحيني منه 

موزة : اشحالك سعيد

سعيد : الحمدلله اشحالج انتي

موزة : تمامووووووو

سلطان : هاتيه اباا اشوفه ماشفته 

موزة : دقيقة وحده بس بسرررررررعه 

سلطان : هاتيه هاتيه هالمفعوص 

شل سلطان هزاع من ايدين موزة وحبه ويلس يطالعني ويطالع هزاع 

سلطان : مثل خشمك أما بياضة مثل بياض موزة 

موزة : بسه شوو يبا لو شبهني 

اليازية : هههه لالا بتغير بعده صغير 

سلطان : ياويلي بدأ يفج عيووونه 

خالد : عطني اشووفه

سلطان " نزل ع مستوى خالد " : شوووفه 

خالد : مثل حمد يوم كان صغير 

سعيد : ههههههههههههه

موزة : عطني اياه خلصت الدقيقة 

سلطان : اندوج بسير اتوضأ في الميلس يالله سعيد 

سعيد : بسلم ع امايه ويدوه وبطلع انت سير توضأ 

خذت موزة هزاع من سلطان ودشت قبلنا 

وقفت أنا واليازية عند الباب 

اليازية : أخاااااااااف 

سعيد : شووو يخوفج

اليازية : أخاف من ردة فعل أمك وأبوك

سعيد : ابويه محد في البيت ماشي سيارته 

اليازية : انزين دش قبلي 

تجدمت اليازية ودشيت ودشت ورايه اليازية كانت يدوه وامايه يالسات وأمايه ماسكه هزاع وسهيل في ايدين شمة وراشد راقد ع طرف 

سعيد : السلام عليهم 

الكل : وعليهم السلام

أم مبارك : قربووووا قربووووا 

اليازية " وهيه مستحيه " : السلام عليكم 

وقفت أم مبارك وأم سعيد يسلم عليها .. 
أول ماوصلت اليازية عند أم سعيد .. أم سعيد قعدت أتصيح ماادري هل هو من القهر ولدها يعرس بدون شورها أو أنها أرتاحت لليازية او من شافت ولد سعيد بين ايدينها ..!!؟؟

سعيد : استغفر الله بدينا 

اليازية : بس عموه 

أم سعيد : اشحالج فديتج

اليازية : الحمدلله مستانسه بشوفتكم 


بعدت اليازية من امايه وسلمت ع شمة وقفت حذال موزة وهيه اطالعني ارمس اقول شيء

سعيد : وين ابويه 

ام سعيد : سار الشارجه من ربيعه

سعيد : اهااااا خلاص انا بسير اصلي مع سلطان وبرد

ام مبارك : وع راشد وسيفوه مسودين الويهه اكيد راقدين لين الحين

سعيد : ان شاء الله وسالم وينه عيل 

أم مبارك : توه من شوي هنيه سار يتسبح قبل الصلاة 

سعيد : خلاص بسير الحق ع الصلاة 

لفيت صوب البنات ...

سعيد : ودوا اليازية تشوف قسمها وقولن حق البشاكير ينزل الشنط من سيارتيه انا بسير اصلي مع سلطان 

شمة : اوكيه 

سعيد : اندوج السويج خليه عندج ..

طلعت من عندهم وسرت صوب فلة راشد وسالم أوعي راشد وسيف مثل ماقالت لي يدوه ..
ماصدقت ترضا عليه وترد البيت مثل مااشترط ابويه عليها انه برضا عليه إذا ردت البيت ..
فوافقت كله عشان خاطرية مع اني كنت اتوقع انها تكرهني من معاملتها لي ..
بس الحمدلله تبين العكس وهذا كان من صالحي .. 






اليوم : الاثنين 
الوقت : الساعه 4.10العصر 
المكان : في بيت بو سعيد 

" موزة "

شموه شو رايج نطلع ........؟؟!!

شمة : وين تبينا نسير 

موزة : خاطرية حفيت شو رايج نسير نتعشا هناك

شمة : ههههههههه منوو بوافق ع قرارج 

موزة : بنحاول بنقول حق يدوه بنراوي اليازية حفيت لأنها ماشافته 

شمة : اوكيه يالله قومي نسير عند اليازية 

طلعنا من غرفة شمة وسرنا صوب قسم سعيد اللي كان قسمة وقسم راشد وسالم .. 
القسم عبارة عن صاله ع شكل دائريه وكلها زجاج وثلاث غرف ومطبخ تحضيري صغير ..

دشينا القسم بدون مااندق الباب .. لأن عادي عندنا انا وشموه داشين غرفة بنت مب ولد خخخخخخخخ 

دشينا ولقينا اليازية قاعدة ترتب ملابسها في غرفة الملابس والغرفة معفوسه فوق تحت 

شمة : شوووو هااااااا متى بتخلصين 

اليازية : بعد اسبوع 

موزة : هههههههه تبينا نساعدج

اليازية : لا مشكورات سيرن اذا عندكن شغله

شمة : أي شغل ماشيء شغل غير منزربين في البيت 

اليازية : ههههههه شووو تقولن عني كنت اروحي في الشقة محد يونسني غير ولديه حتى بشكارة ماعندي 

موزة : ههههههههه محد قالج تسكتين عن سعيد جان راويتيه العين الحمراااا

اليازية : الحمدلله ع كل حال 

تقربت انا وشموه انرتب ملابسها معاها فضينا شنطتين من الملابس باجيه شنطة صغيرة فيها ملابس هزاع .. أما ملابس سعيد ماكانن وايد فخلصتهن اليازية بسرررعه " امبونهم الاولاد ماعندهم ملابس كثر البنات " 

اليازية : اووووووووف تعبت ظهريه عورني 

شمة : تحملي يالله خلينا نخلص بنطلعج رحلة بعدين بنراويج مواقع سياحيه في العين

موزة : هيه صح بنحوطج 

اليازية : والله ياليت 

موزة : اقول هذا الصندوق نفضيه ولا برايه

اليايزة : لا خلاص برايه بفضيه باجر مافيه غير عطورات وكريمات ومكياج وخرابيط 

شمة : طاع الغرفة شوو استوت من الوسخ 

اليازية : موزان بليز زقري البشكارة تخم الوسخ أنا بسير اسوي دخون شووي ادخن الغرفة احسها كلها غبار 

شمة : شوو دخون وهزاع هنيه تبين تجتلينه 

اليازية : بطلع هزاع برع برقده في الغرفة الثانية ولين الليل بتخف ريحة الدخون بفج الدريشه ع المغرب ع الأقل تكون ريحة الغرفة حلوووه 

موزة : اوكيه بسرعه خلونا نخلص انا بسير اسوي دخون وبزقر البشكارة في طريجي 

شمة : المدخن في غرفتيه بتلقينه 

موزة : اوكيه بس طلعن هزاع برع الغرفة 

طلعت من القسم وسرت غرفة شموه شليت المدخن وغسلت ايديني وانا نازلة من الدري كان سعيد راكب .. من شافني خلى ايدينه ع الدري سكر الطريج عشان مااخطف .. أنا هالأيام أحاول اتجنبه وابين له اني تقبلت بكل سهولة فكرة زواجه .. بس الصراحه حبيت اليازية وخاصة هزاع ياااربي يجنن هالولد .. 

سعيد : إحم إحم

موزة : نعم بغيت شيء

سعيد : هيه إذا ممكن

موزة : شوووووو ..؟؟

سعيد : هاتيلي ماي وانتي نازلة

موزة : سير غرفتك بتلقى ماي في الثلاجه 

سعيد : لا اباا ماي من المطبخ اللي تحت 

موزة : بلااا سخافة خلني امر بسرعه عندنا شغل واااايد

سعيد : شووو الشغل ؟؟

موزة : بنقنع يدوه تخلينا نتعشا بحفيت 

سعيد : اهااااا .. ماشيء سيره 

موزة : جب مايخصك

سعيد : أنا جب ..!!؟؟

موزة : سعيد شوو تبا مني خلني اخطف بسرعه

سعيد : اول شيء سحبي كلمة جب

موزة : تراني بكسر المدخن ع راسك 

سعيد : اوكيه كسريه بس اذا مت انتي تتحملين مسؤوليه هزاع تخلينه في عيونج

موزة : ..............................

سعيد : يالله سحبي الكلمة اذا سحبتيها بخلي يدوه توافق ان نسير حفيت

موزة : حلف 

سعيد : بحاااول مابوعدج

موزة : اوكيه سحبتها الكلمة بس شل ايدينك عن الدري ابا اخطف بسرررررررعه 

سعيد " يشل ايدينه " : يالله سيري بس انا مايخصني بالطلعه مابرمس يدوه

موزة : نذل ادرررري مب اول مرة تسويها فيني انت من راسك لين ريولك كلك خيانه 

بسرعه ركضت عنه لايسكر الدري ومايخليني امر .. الصراحه قهرني بس بحاول اتجنبه قد مااقدر .. صح انه سبب نقطة سودا في قلبي .. بس مع هذا مب قادره ابلع انه عرس وخان .. 

نزلت بسرعه .. وسرت المطبخ وطلعت فحم من الادراج .. وقلت للبشكارة تسويهم .. لين مااسير اتفقد الوضع عند قوم يدوه 
طلعت برع الفله لقيتهم يالسين في الحوش فارشين حصير والفواله جدامهم .. كان سالم ويدوه وخالد يلعب عند الزراعه .. وحرمة عمي وسهيل جدامها أما راشد الصغير كان في ثبان سالم .. 

رجعت داخل وشليت المدخن وقلت للبشكارة تسير معايه فوق .. 

دشيت الغرفة ولقيت سعيد منسدح وهزاع جدامه اطالعني بعيونه 
سعيد : وين الماااااااي

موزة : جببببببب

طنشته بسرعه سرت غرفة الملابس عطيت اليازية المدخن والبشكارة تنظف الوسخ 

اليازية : سعيد طلع هزاع برع بدخن الغرفة 

سعيد : اوكيه 

طلع سعيد برع .. قعدت انا ع الكرسي وشموة قعدت تحت عدال الكرسي واليازية ادخن الغرفة والملابس والبشكارة تنضف الوسخ وتخم .. بعد مادخنت الغرفة وعطرتها طردتنا منها صدق قهرتنا ..

شمة : مب منج يا الدبه 

اليازية : ههههههههه اسولف وياراسج ..!!؟؟

موزة : يالله انزين خلينا نطلع برع عندهم نبا نقنع يدوه 

اليازية : وين سعيد ؟؟

شمة : اكيد طلع برع 

اليازية : انزين بخلي المدخن في الغرفة وبييب شيلتيه 

موزة : بسرعه نحن بنترياج عند الدري 

اليازية : ان شاء الله 

وقفنا عند الدري بعد شوي يتنا اليازيه 

اليازية : شمووه ابا اشوف غرفتج

شمة : بعدين خلينا ننزل الحين 

موزة : مابطير غرفتها بتشوفينها بعدين 

اليازية : متخبلات ع الطلعه

موزة : نكسررر الخااااطر والله 



سرنا وقعدنا معاهم في الحوش ..
وبعد طلعة الرووح وافقت يدوه نطلع اونه بس عشان خاطر اليازية .. ونحن ابداااا مالنا خاطر .. طول الوقت سعيد يقولها لا ماشيء طلعه .. وسالم بعد اونه زحمه وماادري شوووو ..

المهم وافقوا قعدنا نقولهم خلاص الاسبوع الياي كلهم امتحانات مستحيل نطلع .. 

حرمة عمي دقت ع امايه وقالتلها بنتعشا رباعه في حفيت فوافقت

أم سعيد : يالله عيل سيرن سون العشااااا

أنا اطالع شمة ومعصبة .. 

موزة : أي عشااا

أم سعيد : تراكن حاشرات تبنا نتعشا بحفيت 

شمة : احسن شيء نخطف ع المطعم ونتعشا هناك

سالم : عيل ماشيء طلعه

شمة : خلاص خلاص بنسوي عشاااا 

سعيد : ههههههههههههههههههههه

موزة : جب انت 

اليازية : تبني اساعدكن 

أم مبارك : لا خليهن اروحهن يسون العشااااا

شمة : موزوه قومي بسرعه خلينا نخبص أي شيء الساعه الحين 5.30 ماشيء وقت 

سرنا المطبخ وسعيد كان ناقع ضحك علينا .. 




اليوم : الاثنين 
الوقت : الساعه 8.00 مساءً 
المكان : في جبل حفيت 

" راشد "

دق عليه سالم قالي العشا في حفيت .. طرت من الوناسه يمكن اشوف حصوصتي .. الله يسامحها ماردت ع ايميلي وطنشتني .. 
سيف معايه في السيارة .. كنا في الصناعية ماشيء شغله غير السيايير وسيارتيه دومها فيها عوق .. 

سيف : كلهم بيون حفيت

راشد : شوووو قصدك

سيف : ماشيء . بس قلت كل العائلة ولا عازمين حد ثاني

راشد : ماادري والله 

سيف : انزززين حاسب لاتسرع شوي شوي ماتشوف السيارة جدامك

راشد : ههههههه شوو تخاف 

سيف : ماعندنا غير ارواحنا .. تبانا نموت 

راشد : هههههههههه غير الشريط 

سيف : انزين بس لاتجاوز مانبا نموت دخيلك

راشد : تخاف من الموت 

سيف : أكيددد .. فيه حد في هالدنيا مايخاف من الموت 

راشد : الله كريم 

في نفس الوقت صاح تلفون سيف .. ماادري حد من خواته داقات عليه .. قالهن لا بتعشا برع البيت .. مع ربعي .. خخخخخخ ادري لو دروا انه يتعشا ويتغدا عندنا جان استوت مشكله مالها حل .....!!؟؟


وصلنا حفيت ودقيت ع سالم اتخبره في المكان اللي حجزناه لهم .. مكان بعيد شوي عن السيايير ماشيء غير العائلات .. 

بعد ربع ساعه وصلت سيارة سالم وراها سيارة سعيد وسيارة أبو سعيد وسيارة أبو سلطان .. ياسلام عليهم وع هاليمعه الحلوة ..

نزل سعيد ومعاه يدوه في سيارته واليازية وهزاع وخالد .. 
وسيارة أبو سعيد شمة وموزة ونورة 
وحرمة أم سعيد وراشد وسهيل " التوام " ..
وسالم وسلطان رباعه بسيارة وحده .. 
أبو سلطان وحرمته وحمد ولطيفة ... 

هاي كل العائلة .. 

نزلوا وفرشوا الحصير وقعدوا كلهم أما البنات سار شوي تمشن وانا مسكت سيف أدور ع .......؟؟ << مب لازم اقول تعرفون منو ادور ..

اشوف موزة وشمة معاهم بنت يعني من قدهن .. يوم دققت في البنت شفتها حصة .. مسسسسسستحيل تعرفهن مسستحيل ..؟؟!! 

قعدت اطالع وانا فاج عيوني وسيف بعد استغرب ..!! 
هن كانن مايشوفنا لأنهن بعيد عنا وموزة وشمة عاطيتنا ظهرهن وحصة مجابله لنا .. 

اشوفهن يمشن وريم تربع صوبهن ويسيرن صوب اهل حصة ..

شووو السالفه ..!!؟؟

أكيددد انا في حلم مب علم ... سلمن موزة وشمة ع أهل حصة . وبعدين ردن صوب قوم يدوه وحصة معاهن سلمت عليهم وشلوا يدوه وأم سلطان وساروا صوب أهل حصة .. وشوي يدوه تقعد مع اهلها ..

شوووووو السالفه ...!!؟؟

رجعت صوب اللي يالسن وسألتهم بستهبال وين أمايه والبنات ..
أم سعيد : ساروا يسلمون ع قوم محمد حمد الـ .... 

راشد : منوو هذيل مااعرفهم 

أم سعيد : نسايب أخت أم سلطان 

راشد : أي اخت فيهن

أم سعيد : حرمة عبيد

راشد : هيه اللي ماخذين بنتهم 

أم سعيد : هيه هم 

سيف يطالعني وخاطره يضحك .. 
الله يا الدنيا صغيرة .. يعني حصة يعرفونها قوم أمايه .. والله شيء طيب .. 

وشوي اتي أمايه ومعاها البنات كلهن متغشيات ماعدا شمة .. حصوصتي كانت معاهن بس هذيل اربع بنات .. طبعا حصة وحده منهن بس كيف اشوف ردة فعلها من تحت الغشوة .. 

ابا اعرف ردة فعلها اذا شافتني قاعد معاهم ...!! خخخخخخ 
اكيددد بتنصدم مثل ماانا انصدمت فيهم .. 

وقفت وقف معايه سلطان وسيف وسرنا بعيد عنهم .. اندور باجي الرياييل وين ساروا .. 





اليوم : الاثنين 
الوقت : الساعه 8.30 مساءً 
المكان : في جبل حفيت 

" حصة "

الصراحه ماقدرت ابلع ريجي من الصدمه 
مسسستحيل راشد يعرفهم ... ياويلي لو طلع من اهلهم .. لامستحيل مستحيل ماابا حد ياخذ فكرة غلط عني .. 

موزة : بلاااااااااج يقول حد عاطنج كف ع ويهج

حصة : لا مااااشيء بس منوو هذيل اللي كانوا قاعدين 

موزة : اممممم اللي لابس كاب اسود اخويه سلطان واللي لابس كندورة كويتيه هذا عمي راشد واللي لابس كندورة عربيه هذا سيف ولد عمي 

حصة : اممممممم .. 

شمة : اليازية وين هزاع 

اليازية : عند عمي 

شمة : ابويه 

اليازية : هيه .. 

أم سعيد : قومن فرشن هالحصير قريب منا وحطن العشاا حق الرياييل 

موزة : اوكيه

حصة : حووووو استحي اتعشا معاكم والله فضيحه 

موزة : جب جب عاااااااادي نحن بنتعشا بعيد عنهم 

شمة : يالله بسرررررررعه بعد يالسه تشاور حصيص 

حصة : اكيد تشاورني عيل شوووو ..!!

موزة : ههههههههههههههههه

قمنا نحن البنات وفرشنا الحصير وخلينا العشا وشوي إلا امايه وحرمة اخويه يايات صوبنا والبشاكيرة شالات معاهن العشااااا ..

والله كملت بتعشون كلهم هنيه والله ونااااسه ع الأقل حد يونسنا .. 


بعد شوي الرياييل كلهم يوا وسلموا وساروا قعدوا بعيد إلا واحد ماسك ياهل واقف معاهن عااادي ..

شمة : تشوفين هالياهل هذا ولد سعيد اخويه 

حصة : متى عرس 

شمة : من زمان بعدين بخبرج السالفه مب الحين 

حصة : ماشاء الله ولده يجنن فديته 

شمة : تعشي تعشي بعد العشا براويج اياه 

حصة : تعالي ماشفت خوانج التوأم 

شمة : ماتشوفين اليلاسات اللي ع طرف مرقدينهم داخل 

حصة : الله وناااااسه ياحظكم 

شمة : قولي ماشاء الله 

حصة : ماشاء الله 

موزة : فطامي تعشي

فاطمة " أخت حصة اللي بالثنوية " : شبعانه والله

شمة : كلي غصب تفهمين 

فاطمة : ههههههههه تبيني اموت

شمة : محد يموت بسبب الأكل 

وقعدنا نسولف ونضحك لين الساعه 1.30 بالليل بعدين توادعنا وكلن سار بيته .. 

كانت الرحلة وايد حلوه .. 

طول الوقت وانا اشوف راشد مااعرف شوو اقول ـ الصراحه قفطه كبيررره .. 

من رجعت البيت فجيت الايميل وقعدت أقرأ رسالته مرة ومرتين .. وطنشته مارديت ع الايميل .. 

مدام عرف اهلي واهلي عرفوا اهله اكيد ماله داعي هالايميلات واللف والدوران اللي ماله أي داعي ... 



بعد مرور أسبوع ........ 

لطيفة ونورة عندهن امتحانات وشمة باقي لها امتحانين اما موزة ثلاث امتحانات وبخلصون هالسنه ع خير .. وبتبدأ العطلة الصيفة .. 



اليوم : الخميس 
الوقت : الساعه 7.30 مساءً 
المكان : في الخارج 

" خلود "

تونا واصلين الفندق طبعا الفحوصات كلها خلصت والنتائج كلها تمام .. يعني نحن سليمين .. 
عبدالله سار السفارة يأكد الحجز .. لأن بعد باجر بنرد البلاد .. الله متولهه موووت ع اهليه .. وع ريحة البلاد ..

غيرت ملابسي وسرت صوب تلفوني ودقيت ع تلفون امايه بس ماترد بعدين دقيت ع سلطان ..

خلود : السلام عليك

سلطان : وعليهم السلام مرحباااا الساااااع يا القاطعه 

خلود : هلا سلطان اشحالك 

سلطان : بخير وسهاله اشحالج انتي وشحال عبدالله

خلود : الحمدلله أخبار الاهل 

سلطان : كلهم بخير والحمدلله .. إنتي وينج لاادقين ولاتسألين مول قاطعة 

خلود : شوو نسوي كله في المستشفى وادق ع أمايه بين فترة وفترة ودايما اقولها تسلم عليك

سلطان : امممم وانزين شو اخبار الفحوصات انشالله تمام

خلود : الحمدلله كلها تسر .. تعال شخبار يدوه

سلطان : الحمدلله يسرج حالها

خلود : خلاص عيل سلطان سلم ع الجميع وبالأخص أمايه وأبويه

سلطان : سلامن يبلغ ردي السلام ع عبدالله

خلود : ان شاء الله فداعة الله

سلطان : فداعة الرحمن


سكرت عن سلطان دقيت ع عبدالله اشوفه شو سوى بالحجز .. الحمدلله لقينا طيارة ع بعد باجر ..




اليوم : الجمعة
الوقت : الساعه 3.30 العصر
المكان : في بيت بو سعيد

" راشد "

كنت طالع من قسمي وساير صوب قسم سالم اوعيه حق صلاة العصر .. لين مايقوم ويصحصح . ونلحق ع الصلاة في المسيد ..

دشيت فلته ولا أسمع صوب شيء يطيح بالقووو وصرخة من بعدها قوية .. بسرعه ربعت صوب غرفة سالم ..
أول مادشيت لقيت مبايله مكسور " شكله فارنه بالقو ع اليدار "
لفيت صوب سالم كان ماسك راسه بين يديه ويتنفس بصعوبه وهو يشاهق ويصيح ..

بسرعه تقربت منه ومسكته ..

راشد : سالم اشفيك .. !!!؟؟

سالم : ........................

راشد " بسرعه أفج عقم كندورته " : سالم اشفيك شو صااااار

سالم " وهو يشاهق " : راااااح راااح يا راشد

راشد " قلبي انقبض " : منووووووو منوووووو ؟؟!!

سالم : ...................................

راشد : سالم قولي دخيلك اشفيك لاتزيغني

سالم " وهو يقطع بالكلام " : فيصل فيصل راح وخلاني اروحي

ماقدرت أتكلم بكلمة وحده أنا أكثر واحد أعرف غلاة فيصل عند سالم .. انا أكثر واحد أعرف شو كثر علاقة فيصل مع سالم .. أكثر من أخوه أكثر من ربيعه ... اقرب واحد لقب سالم من بينا كلنا

ضميت اخويه لصدري ودموعي اطيح ع راسه ..
وهو يصيح مثل الياهل .. بين ايديني ..

راشد : ترحم عليه ترحم عليه يا سالم

سالم : رااااااااح وخذا روحي معاه .. راح وياليتني رحت قبله

راشد : استغفر ربك

سالم : ............................

حسيت أن جسم سالم حرارته عاليه وايدينه مايقدر يحركها .. حسيت ان الدم وقف بعروقة من الصدمة .. بسرعه حاولت اني اسدحة ع الشبريه ... بس خفت خفت يموت جدامي وانا اطالعه ومااعرف اسوي شيء ...
طلعت تلفوني من مخباتي ودقيت ع سعيد

راشد : سعيد بسرعه تعال فلة سالم بسرعه سالم طايح مب قادر اسوي شيء

سعيد : انزززين انزززين باااااي

دقايق ويدش سعيد وشمة وأمايه واليازية ..

الكل تقرب بعد ماعرف الكل السالفه شمة قعدت اتصيح بصوت عاااااالي ,, لأنهم كلهم يعرفون شو العلاقة اللي كانت تربط سالم بفيصل .. سعيد طرد شمة برع الغرفة وقال لليازية تطلع معاها لأن سالم من سمع صريخ شمة يته حاله قعد يصيح بصوت عاااااالي ..

أم مبارك : إن لله وإن إليه راجعون اللهم أجرنا في مصيبتنا وأخلف لنا خيرا منها ..
تقربت من راس سالم وخلت ايدينها ع راسه وهيه تقرأ عليه القرآن

سعيد : كيف مات

راشد : مااعرف والله شو صار بالضبط

الكل سكت .. لفت صوبي أمايه وهيه دموعها ع خدها ..

أم مبارك : قوم خل اخوك يتوضأ ويسير عند أهل فيصل

راشد : يسير بهالحاله ..!؟؟

أم مبارك : عيل متى يسير باجر .. شو بقولون الناس عنا

راشد : سالم تقدر تسير تقدر تسير عند أهله لأنهم أكيد بدفنونه اليوم

سالم : ..................................

سعيد : أنا بسير اييب ماي

طلع سعيد بسرعه .. وأنا واقف أحاول أكلم سالم بس مايرد عليه كانت حالته صعبة والله قلبي عورني عليه ..

مسكت أيده بالقوووووو .. وحاولت أقومه بس ماقدرت له اروحي 
دش سعيد وحاولنا نشربه ماي بالغصب .. وسعيد ساعدني بأن نوقفه ونوديه يتوضأ ويصلي العصر ونسير لأهله ..

بعد ماتوضأ سالم وصلينا كلنا في غرفته . لأن الصلاة طافت علينا بالمسيد ..
قعدت حذال سالم اللي قعد ع الأرض ماسك راسه ويصيح ..

راشد : استغفر ربك الصياح يعذب الميت

سالم : ...................................

راشد : كيف مات

سالم : واحد معانا في الدوام دقلي وقالي مات بحادث الظهر

راشد : إن لله وإن إليه راجعون

وقفت سالم بعد طلعة الروح وقف وقرر يسير له المستشفى ويوقف معاه بأخر لحظات عمره .. ويحضر دفنه ويوقف مع أهله بالعزا

طلعنا بسيارتي أنا وسعيد وسالم .. وسرنا المستشفى ..
سالم أول ماشاف أبو فيصل حضنة وقعد يصيح .. وقرر انه يدش يشوفه .. طبعا محد اعترض ع فكرته دش سالم ومنع أي حد يدش معاه الغرفة وطلعوا كل اللي كانوا بالغرفة عنده ..

بعد عشر دقايق دشيت أنا وأبو فيصل الغرفة اللي فيها فيصل " الله يرحمه " .. لقينا سالم حاضن راس فيصل لصدرة وساكت ودموعه هيه اللي تعبر عن موقفه بهاللحظة ..


بعد ساعه من اجرأت المستشفى وتغسيبل الميت نقلون للمسيد حتى نصلي عليه وندفنه ..
في المسجد حضرن خواته وأمه وحرمته يسلمون عليه ويستسمحون منه .. سونا مناحه في المسيد ..

رفعنا كلنا ندعي له في الصلاة :
(( اللهم اغفر له وارحمه وعافه واعف عنه وأكرم نزله ووسع مدخله واغسله بالماء والثلج والبرد ونقه من الخطايا كما نقيت الثوب الأبيض من الدنس وأبدله داراً خيراً من داره وأهلاً خيراً من أهله وزوجاً خيراً من زوجه وأدخله الجنة وأعفه من عذاب القبر وعذاب النار ))

بعد ماصلينا عليه نقلناه ع المقبره ..

بعد مادفنا رفعت ايدي وقلت " اللهم اغفر له اللهم ثبته "

تقربت من سالم وسلمت عليه وقلت له :
" إن لله ما اخذ وله ما أعطى وكل شيء عنده بأجل مسمى فلتصبر ولتحتسب "

لوا عليه سالم وهالمرة ماصاح ..
بعد ماسلمت ع أهل الميت وعزيتهم ..
" أعظم الله أجركم وأحسن عزاءكم وغفر لميتكم "

ردينا البيت وأنا أحس ريولي مب شالتني من التعب 

اعتلي يانفس واعقل ياخفوق
.وارقدي ياعين وارحل ياهوى
بنصحك ياقلب لايطويك شوق
روحته مع جيته عندي سوى
من يحطك تحت لاتعليه فوق
ومن يحطك فوق يبشر لانوى
الكرامة مايوطيها أي مخلوق
والنجم لاطاح قالوله هوى

.................................................. ..............
.................................................
.....................................
..........................
..................
............
......



اليوم : الأحد
الوقت : الساعه 11.00
المكان : في بيت بو سعيد

" راشد "

من ساعة وأنا قايم من النوم .. وتسبحت وتلبست ملابسي لني بسير مع سالم العزا ولأنه اليوم أخر يوم في العزا " ثالث يوم " 
أنا ماخذ إجازة لين يوم الثلاثاء .. حاولت فيهم يعطوني الاربعاء بس ماطاعوا .. نحاسه إلا يوم واحد بس يالله أداوم يوم ولا أداوم كل الأسبوع ..

طلعت من فلتيه وسرت صوب فلة سالم كان توه طالع وقاعد يعقم عقم كندورته شكله مصفر .. الله يعينه الصراحه بعده لين اليوم مب قادر يتقبل حياته بدون فيصل .. 

راشد : صباح الخير 

سالم : هلا راشد صباح النور 

راشد : متى ناش ماشاء الله

سالم : امممم يعني ع صلاة الفير 

راشد : اهااا وين صليت في البيت ولا المسيد
سالم : لا في المسيد قعدت لين الساعه 7 ورديت البيت

راشد : شوو تسوي كل هالوقت ..؟؟!!

سالم : قعدت أقرأ قرآن .. المهم هاا بتسير معايه ... الــ ...

راشد : هيه بسير يالله خلنا نسير نتريق

سالم : مب مشتهي شيء انت تريق وتعال بترياك في السيارة

راشد " مسكته من ايده واسحبه غصب " : مااشيء تاكل معايه يعني تاكل معايه ولا أنا مب ماكل ولا لقمه بدونك


سالم : مااريد دخيلك مب مشتهي فج ايدي 

راشد : ماشيء يالله عشان خاطر اخوك حبيب قلبك

سالم : استغفر الله انزين فج ايدي اروحي بمشيء تسحبني يقول عنز

راشد : ههههههههههه انزين يالله فجيناك بس يالله امشى جدامي 

سرنا مكان مايالسين وسلمنا على الموجودين وحبينا راس أمايه وقعدنا نتريق ونشرب جاي ونسولف .. 

راشد : حوو شموه وين بتسيرين 

شمة : الجامعه عندي امتحان

راشد : منوو بوديج ..!!؟؟

شمة : مع موزة عندها امتحانين اليوم أخر يوم بنرتاح وبنأجز

أم مبارك : عيل كيف لطوف ونوروه مابخلصن اليوم

شمة : هذي بنات مدارس نحن جامعه غير عنهم

راشد : ليش متى بخلصن

شمة : يوم الاربعا أخر يوم 

سالم : يالله راشد قوم

راشد : توني قاعد ماكليت 

سالم : انزين انا بسير اشغل السيارة لين ماتخلص

أم مبارك : تريق وين تبا تو الناس

سالم : مب مشتهي أي شيء يكفي شربت جاي ويكفي 

قام سالم وقامت وراه شمة لأن سيارة قوم موزة دخلت من الباب وسيارة البيت بعد دخله وراه يايب لطوف من المدرسة لأنها كان عليها امتحان .. 

قعدت اتريق واسولف مع امايه ..

راشد : وينه سعيد

أم مبارك : من الساعه 7 غابش الدوام 

راشد : الحمدلله انه عقل وصار يفكر بمستقبله صح

أم مبارك : الحمدلله الله عطيه حرمة حشم وبنت عرب

راشد : على طاري اليازية وينها مااشوفها لايكون نايمه لين الحين

أم مبارك : وابويه عليك شرقاده الحين سارت تغير ملابس هزاع 

راشد : اهاااااا الحمدلله شبعت يالله تامريني بشيء

أم مبارك : مايامر عليك عدو بس خل بالك ع أخوك .. 

راشد : لاتوصين أخويه في عيوني الثنتين

أم مبارك : الله يخليكم لي 

راشد : ان شاء الله

حبيت امايه ع راسها وسرت صوب سيارة سالم لأن بنسير العزا .. 

تبون تعرفون نفسية سالم الصراحه زفت وااايد تغير مايقعد معانا أبدااا .. يرد من العزا يدخل فلته ونايطلع منها إلا حق الصلاة .. 
حتى الدوام ماخذ اجازة اسبوعين عشان يقدر يرتاح شوي الصراحه الصدمة كانت قويه وغير متوقعه .. بس محد يدري الموت متى ياخذ أرواحنا .. يجي فجأة وبدون سابق إنذار .. مايعرف لاصغير ولاكبير .. 



اليوم : الأحد
الوقت : الساعه 1.30
المكان : في أحدى شوارع بوظبي

" سلطان "

توني ظاهر من الدوام ومعصب ع الأخر تعبت والله تعبت من الطريج .. اليوم لازم ألقى حل مع راشد .. لازم يدوه تتفهم الوضع صعب علينا ناخذ الشارع مرتين في اليوم وغير الزحمة والغصة اللي احسها بطلع روحي الصبح .. 

مسكت تلفوني ودقيت ع راشد ..

سلطان : مرحب 

راشد : مرحباا الساع شحالك سلطان ..؟؟

سلطان : بخير وعافية اشحالك انت 

راشد : يسرك الحال ها وين اسمع صوت سيايير 

سلطان : وين بعد توني طالع من الدوام .. 

راشد : هههههه الله يعينك الصراحه ويعيني معاك 

سلطان : المهم تعال اليوم لازم انرمس يدوه بالسالفه لازم تلقى لنا حل مااقدر اتحمل مسكة الخط الصبح والظهر

راشد : انت شكلك ماتعبت من هالسالفه .. اغسل ايدك من أمايه

سلطان : أووووففففف اليوم انا بييكم بعد صلاة المغرب وبنتفاهم مع يدوه 

راشد : يصير خير خلاص بترياك وانشالله توافق ع طلبيه وطلبك

سلطان : ان شاء الله خلاص برايك خلني اشوف الشارع لاتنسا موعدنا بعد صلاة المغرب

راشد : ان شاء الله مع السلامة

رجعت تلفوني مكانه ومسكت السكان زين بإيديني مافينا ع الحوادث .. خلني اركز زين يكفي الزحمة اللي اواجها كل يوم .. 


بعد ساعتين .. يعني ع الساعه 4 العصر وصلت البيت وكنت هلكان .. حتى مافكرت في بطني ولابأي شيء .. صليت ورقدت لي رقده مريحه وأمايه ادق تلفون تباني اتغدا قلتلها مب مشتهي .. مصرة تباني اتغدا بس طنشتها اروحي مالي بارض لأي شيء .. 



على الساعه 5:30 قمت ولبست ملابس ونزلت تحت ولقيت موزة يالسه على اللاب توب ومطوله على صوت الغنيه وحمد يعلب حذالها .. 

سلطان : السلام عليكم

موزة : وعليكم السلام صباح الليل

سلطان : بندي الغنية بأذن الحين 

موزة : انزززززين .. وين بتسير

سلطان : شو تبيني وين ساير 

موزة : سؤال ويا ويهك

سلطان : مواعد وحده

موزة : ههههههههههههه عشنا وشفنا 

سلطان : جب لا اكسر هالاب على راسج

موزة : .....................؟؟!! 

سلطان : وين امايه

موزة : مااعرف .........؟؟!! يمكن سافرت

سلطان : سخيفه ..

موزة : طالعه على اخويه الكبير 

سلطان : شيخج اخوج الكبير .. انا مااعندي سالفه يالس مع يهالوه

موزة : ههههههههههههههه 


سرت عنها وسرت اصلي في المسيد وبعدين بسير بيت قوم يدوه

بعد الصلاة دقيت على راشد 


سلطان : هلااااااااا راشد

راشد : انت متى بتتعلم الذرابه

سلطان : ليشش ..؟؟!!

راشد : قول هلا عمي راشد 

سلطان : ههههههههه متفيج انت المهم وين انت الحين

راشد : ساير البيت 

سلطان : انا عشر دقايق وبكون عند باب بيتكم 

راشد : اترياك 

سلطان : مع السلامة 

كملت طريجي لبيت قوم يدوه يالله عساااااااااااااااها توافق وتريح قلوبنا .. خطفت على الشيشه وعبيت سيارتيه ..

بعد ربع ساعه وصلت بيت قوم يدوه

حصلت سيارة سالم وسيارة راشد وسيارة سعيد كانت تشتغل يعني شكله بظهر ..
بركنت سيارتيه حذال الميالس ونزلت وسرت صوب سيارة سعيد 

سعيد : مرحباااااااااا بولد العم

سلطان : تخاشمت معاه " اشحالك بو هزاع

سعيد " الحمدلله بخير وسهاله اشحالك انت 

سلطان : يسرك الحال ها على وين ..؟؟!

سعيد : بسير اودي هزاع العيادة شكله محموم شوي 

وشوي إلا اليازية طالعه وشاله هزاع وشمه معاها 

اليازية وشمة : السلام عليكم 

سلطان : وعليكم السلام 

اليازية : اشحالك سلطان : الحمدلله اشحالج ياام هزاع 

اليازية : الحمدلله 

تقربت وشليت هزاع منها وبسته على خده " ياربي يجنن " 

سلطان : اشحالج شمة 

شمة : كح كح كح والله الحمدلله بس الكحه معذبتني 

سلطان : هههههه يالله أجر وعافيه 

سعيد : قرب قرب راشد وسالم كلهم داخل

سلطان : خلاص برايكم بسير عند راشد وبسلم على يدوه 

خذت اليازية هزاع مني .. أما انا دشيت داخل وحصلت يدوه وراشد يالسن يسولفون .

سلطان : السلام عليهم 

يدوم وراشد : وعليكم السلام 

تخاشمت مع راشد وسلمت على يدوه ويلست حذالها 

أم مبارك : شحالك يا القاطع 

سلطان : الحمدلله بخير وسهاله 

أم مبارك : وينهم خوانك ليش مايبتهم معاك 

سلطان : انا ياي من المسيد سيده لبيتكم مارديت البيت 

راشد : يايحك والله 
كان يغمز لي عشان ادش بالسالفه 

سلطان : امممممممممم عيل وين عمي سالم مااشوفه

ام مبارك : والله من توفى ربيعه صار مايقعد معانا ولايطلع من البيت 

سلطان : والدوام

راشد : ماخذ له شهر اجازة 

سلطان : الله يعينه ..؟؟! يدوه انا ياي وطالبنج طلبه ولاترديني 

ام مبارك : خير ان شاء الله ناوي تعرس 

سلطان : هههههههههههه بعد ماتيوزين سالم انا بعرس 

ام مبارك : ان شاء الله بيوزه قريب 

سالم : ان شاء الله وتيوزين راشد بعد

راشد : ان شاء الله ^____^

سلطان : انزين انا طالبنج طلبه وغلاة عيالج عندج لاترديني 

أم مبارك : خير ان شاء الله 

سلطان : انا وراشد بينشتري لنا شقة في بوظبي

أم مبارك : واااااااااااااااابويه انا 

راشد : امايه دخيلج 

ام مبارك : لايكون معرسين وبتخشون حريمكم بعد هناك

سلطان : أفاااااااااااااااا والله افاااااااااا انا مابعرس إلا على ايدينج

راشد : أنا ولدج ماسويها 

أم مبارك : ماعليه منكم مدام سعيد سواها انتوا بتسوونها 

سلطان : سعيد غير عنا انا وراشد

ام مبارك : لالالاااا ماشيء شقق 

سلطان : تعبت من الخط اللي اضربه كل يوم 

ام مبارك : ......................

راشد : امايه اذا شاكه فينا تعالي سكني معانا 

ام مبارك : ...............................

سلطان : هاااااااا شوو قلتي

ام مبارك : كيفكم سوا اللي تبونه 

راشد : من خاطرج

ام مبارك : كيف بعد من خاطريه 

سلطان : يعني ..!!

ام مبارك " وهيه بتوقف " : اشتروا لكم شقه سوا اللي يريحكم 

سلطان : وين يدوه يلسي

ام مبارك : بسير اشوف سالم حالته ماعايبتني 

وقفنا معاها ونحن متشققين واخيرااااااااااا انتصرنا ..!!؟؟






اليوم : الأحد
الوقت : الساعة 10 مساء
المكان : في بيت بو سلطان

" موزة "


كنت يالسه مع ابويه نطالع فلم " مسرحيه " في التلفزيون وخالد يون على راس ابويه يبا يطلع من البيت يبا يسير السوق

أبو سلطان : الحين الساعه 10 سكر السوق

خالد : ماسكر بعده

موزة : جب يا الدلوع خلنا نسمع باجر الصبح سير

خالد : مايخصج ابا اسير الحين

ابو سلطان : حبيبي سكر السوق الحين

خالد : إيهي إيهي إيهي ماباااااااااااا 

ابو سلطان : أووووفففف منك سير ازقر امك 

خالد : امايه مابتسير بس انا وانت

موزة : انا بسير 

خالد : مانبااا بس انا

ابو سلطان : وين تبانا انسير الحين

خالد : كارفور 

موزة : هههههههههه تنكت انت

خالد : ايهي ايهي ايهي 

ابو سلطان : باجر بوديك اغديك في كارفور

خالد :جذاب تقص عليه

ابو سلطان : والله وعد

موزة : انا بسير وياكم بتغدا في كارفور .. وناااااااااااااسه ^_*

ابو سلطان : عيب البنات مايسيرن

خالد : بس انا وابويه بنسير 

ابو سلطان : حمد بعد اخوك حليله

خالد : انزين بس

لطوف " وهيه نازله " انا بعدي بسير وين بتسيرون

خالد : بنسير نتغدا بكارفور باجر

لطوف : بسير مايخصني ماصدقت خلصت من امتحاناتي 

خالد : مانبا بنات عيب صح ابويه

ابو سلطان : هيه صح بس اسكت خلنا نسمع التلفزيون 

لطوف : بسير غصبا عنكم مايخصني

موزة : انا وانتي بنسير المول الصبح بنشل معانا حمد بس

خالد : عاااااااااااادي حتى نحن باجر بنخطف على المول بعد الغدا

موزة : ههههههههههههههههه تحلم

وشوي إلا خلود وعبدالله طابين علينا 

خلود : السلام عليكم 

عبدالله : السلام عليكم

وقفنا وعدلت شيلته 
وعليكم السلام ...............

تقربت وسلمت على خلود والله متولهه عليها الحمارة 

أبو سلطان : الحمدلله على السلامه ماشاء الله متى واصلين

عبدالله : الحين رادين من المطار

خلود : وين امايه عيل

موزة : في حجرتها مع حمد

سارت خلود عند امايه اما انا سرت اقول للبشكارة تخلي الفواله في الميلس 

....................

سرت الميلس وشغلت الليتات .. شفت سيارة سيف واقفه حذال الميالس .. يمكن عبدالله ياي بسيارة سيف ..

دخلت الميلس وانا طالعه طلع في ويهي سيف 

موزة : بسم الله

سيف " وهو كاشخ بضروسه " : السلام عليج

رديت بسرعه على ورا لأني كنت بوايهه ماشيء امبينا مسافه 

ماقدرت اتغشا قفط ويهي " الله ياخذه "

موزة : وو وو و عليكم السلام

سيف : اشحالج 

موزة " نزلت راسها " : الحمدلله قرب 

وبسرعه ربعت عنه روعني والله .. حتى من الخوف ماتغشيت شافني السخيف ..





اليوم : الأحد
الوقت : الساعة 10:30 مساء
المكان : في بيت بو سلطان

" سيف "



تلومني فيك يوم أغليك..
ياأغلى جروحي ومشقيها..
أبيع كل البشر وأشتريك..
حاضر سنيني وماضيها..
ياغايب صرت أفكر فيك..
ياأول همومي وتاليها..
أطلب حياتي وأنا بعطيك..
تستاهل الروح ومهديها..



وناااااااااااااااااااااااسه اول مرة تكون في ويهي وبدون غشوه يعني دققت في ويها على راحتي بس حسيتها عصبت مني .. حتى ماسألتني عن الحال .. ماالومها .. مايهمني المهم اني شفتها وريحت شوق قلبي ..

دشيت الميلس وشوي إلا عمي وعبدالله داشين وسلمت عليه وقعدت حذاله وعبدالله مجابلنا .. 

تقهوينا وسولفنا .. 

عبدالله : يالله عيل نحن بنترخص

أبو سلطان : وين تو الناس 

عبدالله : بنرتاح ياي من المطار تعبانين 

أبو سطان : على راحتكم 

طلعنا من الميلس وسرنا صوب السيارة .. وقفنا وعمي سار يزقر خلود ..

بعد شوي يت خلود ومعاها حرمة عمي وسلمت عليها وودعناهم وركبنا السيارة ..

وانا راكب السيارة لفيت صوب البيت شفت حد واقف على البلكونه كان ظل اسود .. يعني يبين انه حد واقف يطالعنا .. استانست هاي اكيد موزة .. 

اول ماشفتها فجيت الدريشه ورفعت ايدي اوني اودع قوم عمي وانا كان كل قصدي موزة .. 

طلعنا من بيت قوم عمي وانا فرحان يعني اليوم مستحيل ارقد بعد ماشفت موزة .. 


وصلنا البيت وانا سيده سرت غرفتيه وتسبحت ويلست على الكمبيوتر شوي مع انه ورايه دوام باجر .. 

دشيت المسن حصلت رشود داش 

سيف : ههههههههههههه منو ترمس ها اعترف

راشد : حسبي الله على بليسك فرحت تحريتها " ......." ..؟؟!!


سيف : هههههههههههههههههههه 

راشد : أجلب ويهك انا بطلع

سيف : افاااااااااااااااااا 

راشد : ماترد على ايملاتي 

سيف : أحسن هاي البنت ولا بلاش

راشد : قسم بالله انك سخيف ماتدري بالنار اللي بقلبي

سيف : يعني شو تباها ترد عليك مثلا ولا تضيفك عندها بالمسن وادق معاك سوالف

راشد : هيه

سيف : عيب عليك لاتلعب على البنت

راشد : سخيف اجلب ويهك مب متفيج لسخافتك 

سيف : حمااااااااااااار مب منك مني انا اللي امشي ورا افكارك اللي بتودينا بألف داهيه

راشد : أوووووووووفففففففف سيفوووه بطلع بسير ارقد انت ترفع لي ضغطي زياده

سيف : برايك مع السلامه


طلعت من المسن وانا افكر براشد هذا لو مايوزناه بخترب الولد لازم نلقى حل لمشكلته لازم ..

بدمع عيني أعزيكم
على موت الإحساس 
فيكــــــــم
عسى ربي بعد التعازي
يهديكــــــــم 
على من كان يغليكم
.................................................. ..............
.................................................
.....................................
..........................
..................
............
......

اليوم : الأثنين
الوقت : الساعة 9:30 صباحاً
المكان : في بيت بو سعيد

" سالم "

فقدتك يا اعز الناس
فقدت الحب والطيبه أنا
من لي بهالدنيا سوااااك

بعــــــدت ومن بقى وياي
يحس بضحكتي 
وبكااااااااااي حتى الجرح
في بعدك يغزيني وأهلي به..



حياتي صارت شبه منتهيه .. بعد فيصل " الله يرحمه " صرت مااطيق اعيش في هالدنيا .. صارت حياتي مالها أي قيمة ..
بس مع هذا بعدني واقف على ريولي .. عشان خاطر اخويه وامي اللي مايخلوني في وحدتي .. خاصة راشد صار هاليومين مايطلع من البيت صار كله معايه وامس نام معايه والصبح سرنا رباعه المسيد لصلاة الفير وبعدين رد وقعد شوي وسار الدوام وقالي اهتم بنفسك ..

حاولت اطيب خاطرهم خاطر فيصل واحقق امنيته اللي كان يتمناها .. واحقق امنيه امايه وامنية راشد ..

تبوووووون الصدق ...!!؟؟

قــــــــــــــــــررت ..؟؟!!

أتـــــــــــــــــــــــزوج .. ^_^

هيه قررت ازوج يمكن اطلع من وحدتي هاي يمكن زواجي يفرح فيصل ..
لازم اول واحد يدري اني بتزوج فيصل ..

طلعت من غرفتيه وسرت صوب المطابخ لأن قوم امايه دومهم الصبح يقعدون هناك ..

شفت أمايه واليازية وشمة وأم سعيد قاعدين يتريقون ..

سالم : السلام عليكم

الكل : وعليكم السلام

أم مبارك : قعد فديتك تريق معانا

سالم : لا مب مشتهي شموه صبيلي حليب

شلت اليازية الدله لأنها كانت جدامها وصبت لي حليب ..
خذيت الحليب وسرت صوب هزاع وسهيل اللي كانوا باليلاسات

سالم : يالله فديت هالويه انا .. وينه راشد ؟؟!!

أم سعيد : داخل عند نورة مافيني اطلعهم اثنيناتهم برع

اليازية : سالم شل اللحاف عن ويهه هزاع


طلعت هزاع من يلاسته وقفته جدامي قعدت ادقق في شكله .. ماشالله عليه عيونه حلوووه شرات عيون سعيد ..

رجعت هزاع مكانه وشربت قلاس الحليب .. وامايه ترمسني تباني اطلع من البيت اونه ماعايبتنها حالتيه

سالم : انا بطلع الحين تبون شيء

شمة : وين بتروح

سالم : ليش شو تبين ؟؟!

شمة : يعني لو اطلعني معاك بتسوي خير فيني

سالم : بعد الغدا بطلعج انتي والبنات

شمة : قووووووووول والله وين بتودينا


سالم : سر بس انتي قولي حق موزة ولطوف ونورة

اليازية : وين بتوديهن

سالم : لا مانبااا يهال معانا بنسير مكان للكبار

اليازية : حرام عليكم هزاع كبير مب صغير

شمة : سكتي سكتي انتي وولدج اونه كبير يقولج مكان للكبار وين بتخلين هزاع

اليازية : ماباااا اسير

ام مبارك : وين تبا توديهن

سالم : سر بعدين بتعرفون يالله فمان الله انا بسير

طلعت من البيت وركبت سيارتيه ..
وتوجهه للمقبرة لازم اول واحد يدري عن فكرة زواجي " فيصل "

أول ماوصلت المقبرة خفت انزل .. ؟؟!!

بعد محاولات مع تفكيري دشيت المقبرة وتجهة لقبر فيصل " الله يرحمه "

وقفت جدام القبر رفعت ايديني وانا ادعي له ادعيه متفرقه .. ودموعي غصبا عني تنزل ..

بعد ماخلصت ادعيه قعدت حذال القبر وبديت ارمس فيصل ..!!

سالم : فيصل قررت اتزوج ادري بتستانس بهذا الخبر .. تدري انا بتزوج عشان خاطرك لأنك غالي على قلبي .. قررت اتزوج واحقق امنيتك فيني .. كان خاطري تكون حي عشان تحظر عرسي وتلبسني البشت وترزف وتوقف معاي يفرحتي .. واتساعدني بأمور العرس .. بس شو نقول الحمدلله على كل حال والله يرحمك برحمته ..

مشيت دموعي بإيدي وطلعت من المقبرة وأنا مكسور الخاطر وانا شال معايه هم وجبل من الحزن .. شال هم على ظهري ..

ركبت سيارتيه وتذكرت ان ماعندي تلفون لأني كسرته في هذاك اليوم .. كنت اريد ادق على راشد ابشره اني قررت خلاص اتزوج وافرحه معاي ..

توجهة للإتصالات اطلع بدل فاقد على بطاقتيه واشتري لي تلفون يديد ..

بعد مااشتريت تلفون وطلعت بطاقة .. دقيت على راشد بس مايرد .. فقلت اكيد مشغول الحين ..




اليوم : الأثنين
الوقت : الساعة 11:15 صباحاً
المكان : عند الشيشه

" راشد "


وقف عند الشيشه كانت زحمه .. طلعت تلفوني بدق على سالم لني ماقدرت ادق له يوم كنت في الدوام .. ترخصت من الدوام بسير اجيك على سيارتيه اسمع فيها صوت .. أكيد عله يديده .. الله يعيني عليها ..
يوم شفت رقم سالم استغربت اللي اذكره ان سالم كاسر تلفونه والبطاقه اكيد طلع بدل فاقد ..

راشد : هلااااااااااا سالم

سالم : هلا راشد اشحالج

راشد : الحمدلله اشحالك انت

سالم : الحمدلله على كل حال .. وين انت الحين ..!!؟؟

راشد : عند الشيشه بودي سيارتيه الصناعيه ماادري شو فيها من العله

سالم : ههههههههههه ليش شو فيها

راشد : ماادري اسمع فيها صوت يوم اوقف بريك

سالم : ودها يجيكون عليها .. المهم بغيتك بسالفه مهمه

راشد : خير ..!!؟؟ شو السالفه ؟؟

سالم : اممممممممم ان شاء الله خير

راشد : يالله قول

سالم : يوم بترد البيت بقولك

راشد : انزين تعال الصناعيه بوقف سيارتيه وبرد معاك البيت

سالم : اوكيه خلاص الحين بخطف على الصناعيه بنتلاقى هناك

راشد : اوكيه يالله باي

سكرت عن سالم وأنا افكر شو فيه اكيد سالفه مهمه .. يالله ان شاء الله خير ..

طلعت من الشيشه .. وسرت الصناعيه ولقيت سالم يترياني وقفت سيارتيه عندهم وقلت له برد اخذها العصر .. ركبت مع سالم بسيارتيه وسرنا البيت الساعه الحين 12 وشيء يعني وشوي وبأذن يالله يالله نسير نتوضا ونلحق على الصلاة في المسيد ..

راشد : ها سالم شو السالفه المهمه

سالم : تبا الصدق قررت اعرس

راشد " وهو فاج عيونه " : شوووووووو لا لا قول غير هالكلام

سالم : والله ليش استغربت ..؟؟!!

راشد : مستحيل شو غير رايك

سالم : قلت بفرح فيصل بقبره واحقق امنيته اللي كان بتمناها

راشد : الله يرحمه انزين خبرت امايه

سالم : لا انت ثاني واحد يدري

راشد : ثاني واحد عيل منو اول واحد

سالم : قلت حق فيصل سرت اسلم عليه في المقبره " الله يرحمه "

راشد : الله يرحمه .. والله فرحتني واخيرااا بشوف عيالك ..!

سالم : ههههههه شو رايك نعرس رباعه

راشد : والله موااااااااافق أفاااا عليك .. بس تعال انت حاط حد في راسك

سالم : اشدراني انا بالبنات مااعرف حد بخلي امايه تتنقى لي

راشد : يالله الله يتمم على خير والله استانست واخيرااااااا بفرح فيك

سالم : ههههههههه

وصلنا البيت وبسرعه توضيت وغيرت ملابسي وسرنا وصلينا وبعد الصلاة تغدينا .. وسالم سار مع امايه غرفتها عشان يفاتحها بالموضوع اما انا سرت فلتيه ارتاح شوي لين العصر واجيك على الايميل يمكن ردت عليه ..

للأسف ماردت عليه صار لي اكثر من 10 ايملات طرشتهن بس ماشيء جواب

أوووووووووفففففففففف

تعبت والله تعبت ..!!؟؟



مـا درت عـن حبهـا ياليتهـا تــدري !!
ليتهـا ياليتـهـا لــو تــدري !!
إن قلبي من كثر شوقـي مـلا صـدري !!
وان صدري من كبر قلبـي نفـذ صبـره !!
من صباح الخـير لين الشمس ما تسري !!
ومن مساء الخير لين نصير في بكـره !!
والغلا في داخلـي مثـل النهـر يجـري !!
ليتهـا تـدري بـغلاهـا داخلـي شـ كـثـره !!
هي هواي وهي بعد لي قلبـي وعمـري !!
وابتسامـة خاطـري لـو خانـت العبـره !!
ليتها تدري عن اللي يدور فـي صـدري !!
وليتهـا تـدري بـغلاهـا داخلـي شـ كثـره !!!!





اليوم : الأثنين
الوقت : الساعة 2:20 الظهر
المكان : في بيت بو سلطان

" موزة "

كنت قاعده ألبس عباتي .. لنه عمي سالم قال بطلعنا وبعد شوي بخطفون عليه ماادري وين بودينا المهم بطلعنا ..
وشو وادش لطوف الخسفة ..
أطالعتها من فوق لين تحت ..

كانت لابسه تنورة برتقاليه قصيره وجوتي بوت طويل لونه أبيض فيه خطوط برتقاليه ولابسه قميص ابيض وفيه ورود برتقاليه ولابسه اكسسورات في ايدينها برتقاليه وشباصة برتقاليه ..

يعني البنت ماادري وين تبا تسير .. 

موزة : شووو هالكشخه 

لطوف : احم احم تعرفين بعد برستيجي 

موزة : لايكون بطلعين جذيه معانا ..!؟؟

لطوف : عيل 

موزة : وين الشيله وين العباه

لطوف : عباه فوق هالكشخه وين تبين انتي مينونه

موزة : سيري سيري عقي هالتنورة ولبسي تنوره طويله

لطوف : ههههههههههههه

موزة : بصفعج عمي سالم

لطوف : حتى نورة بتلبس شراتي بنتقم 

موزة : شوووووو ..!! وبدون شيله

لطوف : لا بلبس شيله شيلتي البشكاره تكويها 

موزة : زين بعد يوم بتلبسين شيله

لطوف : على فكره الشيله ملونه لونها برتقالي يعني كشخه بطلع

موزة : طلعي طلعي برع مايخصني فيج انشالله يكسر راسج عمي سالم

طلعت وهيه تتمخطر بلبسها .. قسم بالله بتسفر هاي بلادها اليوم .. 

طالعت شكلي والله فرق بيني وبينها انا محتشمة لابسه تنورة زيتونيه وقميص برتقالي .. تنورتيه طويله مب قصيرة وتحتها جوتي .. شرات هالخبله .. 

كنت اجيك على شنطتيه .. واغراضي اللي بالشنطة .. وشوي ويوصلني مسج .. سرت صوب التلفون اللي كان على الطاوله ..

شليته وفجيت المسج ومثل ماتوقعت من " نفس الرقم " ..


تــدري وش الــلــي ذابــحــنــي والــبــلا فــيــنـــي؟؟
ابــي اعـــرف عـــروق الــقـــلـــب وشــلــون تــســـرقــهــا؟؟
يــمـــكـــن تـــكــون الـــخــيـــانـــهــ مــن شــرايـيـنــي!!
والا حــظــوظـــكــ يــجــوز ربـــي مــوفــقــهـــا..
مـــا قــلـتـ لأحـــدٍ ســـوى أمــــــي((يــا بــعــد عــيــنــي))..
وشــلـــون خــلــيــتــنـــي لــعــيــونـــكــ أنــطــقــهـــا..!!!!


وبعدددددددين معااااااااااه ..

صرت غبيه يوم أرد على المسجات .. لازم اطنشه لازم القى له حل ..

شليت تلفوني وخليته بالشنطة ولبسيت شيلتيه وتعطرت ونزلت تحت .. شفت امايه ترمس خلود بالتلفون .. قعدت حذالها لين ماتسكر .. بعد ماسكرت .. 

موزة : امايه شفتي لطوف شو لابسه

ام سلطان : لا شو لابسه

موزة : لابسه تنورة قصيرة الحمارة 

لطوف كانت نازله من فوق وهيه اتشوفني ارمس عنها ,,

لطوف : يا الغيورة قولي تبين تلبسين شراتي

موزة : ههههههه الحمدلله اعرف البس مب شراتج

ام سلطان : بكسر ريولج عمج سالم

لطوف : نورة ماقالها شيء لابسه شراتي بالضبط

أم سلطان : والله كيفكن

صاح تلفوني كانت شمه داقه اتقولي انهم برع واقفين ..

موزة : يالله امايه باااااي 

طلعت انا ولطوف وركبنا السيارة .. الصراحه عمي كان كاااااااشخ من الخاطر .. لابس كندورة بنيه وسفره من نفس اللون ولابس كشمه .. وريحة العطر طالعه من برع السيارة من قوة الريحه 

موزة : ياسلام ياعمي شوو هالكشخه الصراحه استحي امشي معاك 

سالم : هههههههه تراج انتي حلوووه بعد

شمة : موزة وشوفي الخسفات شو لابسات

موزة : تراني اشوف جان لبستي شراتهن 

شمة : حشا عليه تبينها يدوه تدفني عند باب البيت

موزة : عيل ماشفت هالبقر

شمة : لا ماشافت نورة بسرعه ركبت السيارة

نورة : كيفنا نحن يهال بعدنا خلونا ناخذ راحتنا 

سالم : موزوة ماقالوا لج بعرس 

موزة : حلف 

سالم : والله امايه ادور لي على عروس 

موزة : ماتباني ادور لك

سالم : لالا امايه بدور لي قالت بتلقى لي بنت حشيم

موزة : الله ونااااااااااااسه وأخيرااا بتعرس 

سالم : شفتي ^_*

الصراااااااحه استغربت من عمي اليوم منجلب 360 درجه اول مرة يطلع جذيه من بعد وفاة ربيعه .. يالله الحمدلله انه طلع من حالته الصعبه ..

شمة : وين بتودينا

سالم : بمشكن بدبي وبوديكن السينما

موزة : الله عمري مادشيت السينما كله ممنوع وعيب

سالم : هالمرة مسموح ادشن دامكن معايه 

شمة : أول مرة اكتشف ان عمي سالم طيب ..

موزة : فديته ربي يخليه لنا 

سالم : هههههههههه ان شاء الله 






:::::::::::::::::::::::::::::::::::::::::::::::::

شوو بسوي بدبي ..!!؟؟

ومنو بخطبون لسالم ..!!؟؟

وموزة شو بتسوي مع صاحب المسجات ..!!

هل من تطورات بالموضوع ..؟؟!!

وسعيد شو بسوي ..!!؟؟

وسيف وراشد ..!! شو من جديد في حياتهم ..!!

وسلطان شو بسوي بموضوع الشقة ..!!




***===== الــــجـــزء الــتاســـع عـــشـــر =====***



لـــو كـــثــــرت جــــروحــــي فـــلانـيب مـــكـــســـور..
أنـــــا أكـــســر الــلـــي قـــال إنـــه كـــســـرنـــي.. 
مـــاهـــو حـــكـــي زايـــف ولا كـــبــر وغـــرور..
أنــــا فـــي عــــزة وأقــهــــر الــلـــي قـــهـــرنــي.. 
والـــوقــــت يـــاصــــاحــبــــي دايــــم يــــدور..
ولا بــــد مــــايــصـــحـــى غــشــيــمٍ خـــســـرنــي..

.................................................. ..............
.................................................
.....................................
..........................
..................
............
......

اليوم : الثلاثاء
الوقت : الساعة 7:30 صباحاً
المكان : في بيت بو عبدالله

" سيف "

كنت منسدح على الشبريه ماادري شو اللي ياب طاري موزة على بالي .. تذكرت شكلها عند باب الميلس وهيه واقفه على البلكونه .. 

طلعت ورقة وكتبت هالقصيده لها : 
أحبك يالغضي حب عفيف وصادق و وفي
لأن الحب في قلبي تمركز وسط لأعماقي
أحبك حب متملك كياني وكل أحاسيسي
واحس براحتي قربك تنسيني عنا ياسي
وإذا في يوم ماشفتك أحس الدنيا ضاقت بي 

كتبت في أخر الورقة " سيف " 

خليت الورقة على الطاولة ودشيت اتسبح .. طلعت ولبست ملابسي وخليت الورقة في مخبايه .. وطلعت وسرت صوب المطبخ حصلت خلود 

سيف : السلام عليكم

خلود : وعليكم السلام اشحالك سيف 

سيف : الحمدلله ومن صوبج يابنت العم

خلود : يسرك الحال تباني اصب لك جاي ولا حليب

سيف : لاحليب إذا مافيه كلافه 

خلود : ان شاء الله 

خذيت الكوب من ايد خلود وقعدت على الكرسي 

خلود : سيف اباك توصلني بيت اهليه 

سيف : ليش عبدالله وين

خلود : طلع عنده شغل 

سيف : اوكي متى تبني اوديج

خلود : الحين بسير ابات عندهم

سيف : خلاص سيري لبسي عباتج لين مااشرب قلاس الحليب

خلود : اوكي مشكووور سيف

سيف : أفاااااا عليج اعتبريني اخوج وانا حاضر في أي وقت 

خلود : ماتقصر 

طلعت خلود من المطبخ .. كنت مستانس يمكن اشوف موزة واعطيها الورقة اللي بمخبايه .. يمكن تشفق عليه وتحس ؟؟..

بعد ربع ساعه يت خلود وشاله كيسين في ادينها 

خلود : انا جاهزة

سيف : يالله 

طلعنا من البيت وسرنا بيت عمي خلفان .. 

أصرت عليه خلود اقرب .. مااعترضت لني الصراحه اباها من الله عشان اشوف موزة ..

دشيت معاها الصاله وماحصلنا حد غير حمد قاعد يطالع التلفزيون .. سلمت عليه وقعدت معاها أطالع " توم وجيري " 
وخلود سارت فوق تزقر سلطان ..

حمد : تشوف هذا يبا ياكل الفار

سيف : ليشششششش ..!!؟؟

حمد : يوعان يمكن 

سيف : ههههههههههه 

اندمجت مع حمد الصراحه اموت بهذا الرسوم اتذكرت ايام الطفوله ..

سمعت صوت ورايه يقول : وابووويه عليك ياسلطان اطالع هالرسوم شو ياهل تحرا عمرك

ابتسمت لن هالصوت ذاب في قلبي " صوت موزة " .. 
لفيت ورايه وشفتها مخليه ايدينها على خاصرتها وماسكه دفتر بإيدينها .. من شافتني طاح الدفتي من ايدها وشهقت وخليت ايدنها على اثمها 

طبعا شووو تبوني اسوي ابتسمت ابتسااامه وسيعه " كشخت بأسناني "
وقفت وانا اطالعها ومبتسم ابتسامه اطلع اللي بخاطريه .. 

سيف : السلام عليكم 

موزة : .............................

سيف : استغفر الله انزين ردي السلام

موزة : وعليكم السلام 

تراجعت لورا مثل كل مرة ونزلت راسها ويها كان احمر من القفطه هاي ثاني قفطه تاكلها مني خلال هاليومين .. 

سيف : اممممممم خلود سارت تزقر سلطان ومايت 

موزة : خلود وينها ..!!؟

سيف : سارت فوق 

سكتت عني وماردت تذكرت القصيده خشيت ايدي في مخبايه ومسكت الورقة بقوة بإيديني والله خايف من اللي بسويه ..

تقربت منها وخذيت ايدها وخليت الورقة في ايدها واطالعتها وهيه اطالع ايدها وترتجف ..

سيف : قري اللي بالورقة وقولي لسلطان بترياه في الميلس 
يالله حمد بنكمل الرسوم في الميلس 

طلعت وماعطيتها فرصة ترد عليه بكلمة وحده طلعت من الصالة ورايه حمد .. يربع قبلي لايفوته شيء

الصراااااااااحه قلبي طبل .. 

رقيصصصصصصصصصصصصصص .. يقول في عرس .. 

ياخوووفي من ردة فعلها ..!!؟؟
ماادري شو سويت ومن يت لي هالجرأه لا بعد في بيتهم .. والله فشله عيب اللي سويته الله ياخذ الشيطان قص عليه .. 
وصلت الميلس حصلت حمد منسدح على التلفزيون .. 

قعدت على الكرسي اخفف من رجفة اريولي .. وشوي ويدش سلطان .. اعتفس ويهي خفت موزة قالت له شيء او سمع شيء .. من اللي دار بيني وبينها في الصاله ..

سلطان : مرحباااااا الساع 

ابتسمت وأطمأنيت مرة وحده ..

سيف : هلااااااا والله بولد العم اشحالك 

تخاشمت معاه وكل العاده مطى شعري من تحت السفره .. لن شعري شوي طويل وغليظ .. 

سيف : بلاك على شعري نتفته لي مابقى منه شيء

سلطان : ههههههههه وين نتفته ماشاء الله 

سيف : هههههههههه انت وينك خيستني من ساعه اترياك

سلطان : كنت اتسبح شوو اسوي بك 

سيف : نعيماااا ياخي

سلطان : الله ينعم عليك انزين قرب اقعد ليش واقف 

سيف : لالا قلت بسلم وبسير مستعيل عنديه شغل 

سلطان : اشغله بعد 

سيف : شغل ..؟؟!!

سلطان : لاحق على الشغل

سيف : اسمحلي والله مستعيل ان شاء الله وقت ثاني 

ترخصت من سلطان وركبت سيارتيه وطلعت من بيتهم ..
بعدني خايف من ردة فعلها ..
ماادري شو اللي خلاني اسوي هالحركه والله اني نادم عليها ..
لازم اعتذر لموزة لو اشوفها مرة ثانيه ..

الحين شوو بتقول عني .. !!؟؟




اليوم : الثلاثاء
الوقت : الساعة 10:30 صباحاً
المكان : في بيت بوسلطان

" موزة "

مسسسسستحيل هذا سيف .. مستحيل اللي صار من ساعه 

أول ماودر سيف ايدي ربعت فوق وانا راكبه الدري دعمت سلطان 

قالي بلاج شو مستوي مارديت عليه .. كملت طريجي وسرت غرفتيه وقفلت الباب ورايه .. وتنهدت بأعلى صوتي .. 

قعدت على الشبريه والورقة في ايديني .. 
أفجها ولا مافجها .... ؟؟!!

أخااااااااااااف ..؟؟

اعقها في الزبالة أو أقراها وعقب اعقها ..
رجعت الورقة على الطاولة أخاف شو مكتوب فيها .. 

صاح تلفوني .. خفت الرقم غريب .. رقم مش رقم مبايل ولا رقم بيت ؟؟

رديت عليه وكانت إمارات كول ..
حد مطرش لي الغنية .. الرقم ..

الرقم .. من نفس الرقم .. 

الغنية كانت تقول كلماتها ...:

قلتها لج من ظمير ...
انتي يا البدر المنير ...
انتي ياموزة بحياتي ... 
حبي الأول والأخير ...
لاقبلها ولابعدها دنيتي موزة سعدها ...
لو بلف الكون كله ...
موزة عندي شيء غير ... 
إنتي قلبه مع عيونه ...
انتي عقله مع جنونه ...
انتي عنده شيء كبير ...
الله لايحرمج منه ...
والله لايبعدج عنه ...
وان بغيتي الصدق والله ...
قلبه بحبج اسير ...


قعدت أطالع التلفون ... ومنصدمه ....!!؟؟

الصـــــــــــــــــــــــرااااااااااااااحـــ ــة .. تجنن الغنيه رووووووووووعه ..


ياااااااااااويل حالي .. أريد اعرف منو هذا ..؟!!

يمكن سيف ؟؟

لا مااظن .....!!

بس ليش وصلتني الغنية في هالوقت بالضبط .. 

أكيدددددد سيف .. بس كيف أتأكد إذا سيف ولا لاه .. 

عندي فكره بشوف رقم سيف في تلفون شمه .. لن شمه عادي ترمسه تعتبره مثل سعيد لنه متربي معاهم و24 ساعه في بيتهم ...


تذكرت الرساله ..

شليت الورقه وفجيتها ..

وقريت القصيده أكثر من مرة ..

بعدين قطعت الورقة ولفيتها بكلينكس .. وخليتها على الطاولة ..

لني برجع الورقة لحضرة جنابة سيف " السخيف " 

ياناااااااااااااس الحب مش غصب ؟؟؟


طلعت من غرفتيه وانا مقهورة ؟؟!!

حصلت خلود وامايه وقعدت معاهم شوي وبعدين قلت لمايه بسير بيت يدوه ساعه وبرد عندي شغل مع شمه بعد طلعة الروح خلتني اسير ..

ماصدقت تلبست ولطوف قالت بتسير معايه ..

المهم سرنا بيت يدوه وأنا على طول غرفة شمة .. حصلتها قاعده على النت 

موزة : شوووووووو تسوين

شمة : على النت 

موزة : داشه المسن

شمة : تبين الصدق داشه الجات

موزة : شوووووووووووو 

شمة : شوو اسوي مليت محد عندي بالمسن والمنتدى فاضي محد فيه فقلت خلني ادش الجات شوي وبطلع 

موزة : طلعي طلعي من الجات لو يشووفج سعيد جان كسر اللاب على راسج

شمة : ماسويت جريمة خلاص ببنده 

بندت اللاب .. وقعدت عدالها وشفت تلفونها على الشبريه شليته اوني اشوف المسجات والصور والنغمات اللي عندها ..

انشغلت مع شمة بالسوالف وانا كنت اجيك على الارقام .. وشمة مب منتبهة تحراني اقرأ المسجات ..

حصلت رقم بسم " سيف " ورقمه ؟؟؟؟؟؟؟؟

مب نفس الرقم ؟؟ 

يعني اللي يطرش المسجات مش سيف ؟؟

ياويلي منو عيل ؟؟؟

بديت أخاف ....

بذبحني لو درا سلطان عنيه ؟؟ والله ليكسر التلفون على راسي 

شمة : اشفيج

موزة : هااااا ماشيء .. صح تذكرت ؟؟

طلعت الكلينكسه من مخبايه وعطيتها شمة 

شمة : شو هااااااااا ..؟؟

موزة : عطيها سيف 

شمة : شو فيها ؟؟

موزة : عطيها سيف ولاتسألين وإذا حب يقولج شوفي الورقة خليه يقولج انا مابقول ..

غيرت الموضوع .. 

الصراحه لازم اوقف راعي المسجات عند حده لازم ألقى حل معاه ...

أخاااااااف تكبر السالفه وأطيح على راسي ..

سمعتيه أغلى ما أملك ..
ماادري شو الحل معاه ..
بس أكيد لازم يكون فيه حل ..!!؟؟ <<<< ولا شوو رايكم ؟؟






اليوم : الثلاثاء
الوقت : الساعة 4:30 صباحاً
المكان : في أحدى شوارع العين

" سعيد "


طلعت من المسيد وسرت الشيشه اعبي سيارتيه بترول .. وخطفت على الخياط اييب ملابسي ..

وانا راد طرشت لموزة مسج لنها من امس على بالي :


أحب أجلس بالظلام بهدوء وسكات
عشان انبسط لا شفت جهازي منور
أدري إنك ما تبخل علي بالمسجات
بس بسألك ليه مسجاتك تعــــــــور

أووووووووووووووف منها .. 

ردت طرشت :
أناماني الذي بالأمس ع شوفتك
يترجاك تغير واقعي وأضحى زمانك
خارج زماني
عبالك أنا يمكن أسامح
وأتناسى خطاك أنا مهما أسامح مقدر
أنسى إنك الجاني
خطيت بحق قلب
كان وافي ساعي لرضاك يزعلني لجل يرضي
غرورك ويتحداني
أبتناساك لين أنساك وأكيد أنا بنساك وبنسى
ذكرياتك كلها وأرجوك تنساني


مثل ماقلت والله مسجاتها تعور القلب .. 

وقفت على طرف الشارع ودقيت لها تلفون وطولت لين ماردت عليه 

موزة : ألووووووووووو
سعيد : هلااااااااا والله
موزة : نعم شووو تباااا
سعيد : شوو فيج تصارخين 
موزة : ليش داق وبعدين لااطرش مسجات بليز يعني 
سعيد : كيفي تفهمين 
موزة : مب كيفك 
سعيد : وبعدين معاج شو تبين مني
موزة : ماباا شيء غير انك تنسا رقم تلفوني وتفكني منك 
سعيد : شووووووووووووو
موزة : انت الحين معرس وحرمتك ماتستاهل اللي تسويه فيها حرااااااام عليك خلك ريال لو مرة وحده في حياتك
سعيد : انا ريال غصبا عنج صح اني احبج بس مااسمح لج تسبيني
موزة : ههههههه اونك ريال اثبت لي انك ريال 
سعيد : تبيني ايي واعطيج كف على ويهج عشان تعرفين اني ريال
موزة : هذي هيه الرجوله في نظرك 
سعيد : دخيلج افهميني 
موزة : شو تباني افهم خلااااااااااااص انسا كل اللي بينا انساني 
سعيد : انساج اذا مت راح انساج
موزة " وهيه تصيح " : حرااااااااام عليك خلني اعيش حياتي 
سعيد : موزة فهمي والله غصبا عني تزوجت اليازية
موزة : اصلا اليازية ماتستاهلك اليازية انسانه طيبة وتنحب 
سعيد : مايهمني 
موزة : سعيد برايك واذا دقيت او طرشت مسجات والله لخبر اليازية عليك
سعيد : ماتهمني اليازية 
موزة : بخبر سلطان 
سعيد : لاتكبرين لسالفه 
موزة : اكررررررررهك ماتفهم 


وسكرت الخط في ويهي 
ضربت السكان بقوة بإيدي منقهر منها .......؟؟!!

مااقدر اودرها بسهوله حاولت ماقدرت ؟؟
ياليتني ماتزوجت اليازية ..

الحين مسسستحيل اقدر افكر لو باللحظه اني اتزوج موزة .؟.؟؟!!
ماادري شوو بسوي وكيف اقدر اتحمل ...!!
صعب والله صعب عليه ..

مـا درت عـن حبهـا ياليتهـا تــدري !!
ليتهـا ياليتـهـا لــو تــدري !!
إن قلبي من كثر شوقـي مـلا صـدري !!
وان صدري من كبر قلبـي نفـذ صبـرهـ !!
من صباح الخـير لين الشمس ما تسري !!
ومن مساء الخير لين نصير في بكـرهـ !!
والغلا في داخلـي مثـل النهـر يجـري !!
ليتهـا تـدري بـ غلاهـا داخلـي شـ كـثـرهـ !!
هي هواي وهي بعد لي قلبـي وعمـري !!
وابتسامـة خاطـري لـو خانـت العبـرهـ !!
ليتها تدري عن اللي يدور فـي صـدري !!
وليتهـا تـدري بـ غلاهـا داخلـي شـ كثـرهـ !!!!




اليوم : الأربعاء
الوقت : الساعة 7:30 مساءً
المكان : في بيت بو سعيد

" سالم "



مجابل المنظره واعدل غتريته .. دشت البشكارة يايبه ملابسي وتقولي ماما يريدك برع .. شليت بوكي وتلفوني .. وطلعت الفله وسرت صوب فله بوسعيد ..
لقيت أمايه بس معاها سهيل الصغير راقد ..
سلمت على امايه وحبيتها على راسها وحبيت سهيل على راسه .. وقعدت حذال أمايه ..

سالم : هالغاليه آمريني البشكاره قالت انج تبيني

أم مبارك : هيه فديتك بغيت اتخبرك عشان خطبتك 

سالم : أنا قلت لج اتنقي الحرمة اللي تشوفينها زينه وأنا ماعندي مانع

أم مبارك : شو رايك في قوم حمد محمد الــ .... 

سالم : نسايب حرمة خلفان 

أم مبارك : هيه اللي كانوا معانا في حفيت

سالم : والله مااعرف اللي تشوفينه الغاليه انا موافق عليه 

أم مبارك : خلاص انا برمس حرمة خلفان وبقولها ترمس أهل البنت وتشوفهم 

سالم : خلاص على خير ان شاء الله انا بترخص بسير أييب ملابسي من الدوبي 

أم مبارك : الله يحفظك الغالي هالله هالله بالسواقه

سالم : من عيوني 


طلعت من عند امايه وسرت صوب الكراجات شغلت سيارتيه وطلعت بها برع البيت وانا واصل صوب الباب سيارة راشد داخله وقف لي ونزل الجامه .. 

راشد : ها بوغنيم على وين 

سالم : ساير الدوبي تامرني بشيء

راشد : سلامتك بس كنت بعزمك على العشا برع البيت

سالم : والله من متى تعزمني

راشد : تونا مستلمين المعاشات فقلت اعزم اخوي حبيبي يتعشا معايه برع البيت 


سالم : اوكي تمام موافق انت سير غير ملابسك وقول لمايه بنتعشا برع البيت انا بوصل الدوبي وبرد

راشد : خلاص اترياك لاتتأخر

سالم : إلا سيف وينه عنك

راشد : عفته سيف قلت اطلع معاك

سالم : ههههههههه إلا عفته حرام عليك انا بسير الدوبي وراد

راشد : خلاص الله وياك

طلعت من البيت وسرت صوب الدوبي ويبت ملابسي وشفت واحد من 
أهل فيصل عند الدوبي نزلت وسلمت عليه قلبي عورني من شفته .. آآآآآآه يافيصل ليتك معايه عشان تسير معايه اخطب ..

اللـــــــــه يرحمك برحمته .. 

رجعت البيت طلع لي راشد .. وركب معايه 

سالم : وين تبانا نسير 

راشد : امممممممم مااعرف

سالم لاتقول حفيت 

راشد : العوق هناك

سالم : ............. !!؟؟

راشد : بلاك 

سالم : شو قصدك العوق

راشد : ماشيء خطف على أي مطعم بنتعشا فيه وبعدين بنسير نتمشا في أي مكان تباه

سالم : ان شاء الله

خطفنا على المطعم ونزلنا وتعشينا وطلعنا نتمشا صوب المبزره ..

سالم : وينه عوقك مااشوفه

راشد : أي عوق ماعندي عوق بلاك سلوم شكلك محموم

سالم : انا المحموم ..!!؟؟

راشد : اشدراني عنك

سالم : انزززين ماقالت لك امي لقت لي الحرمه

راشد : والله بنت منووو

سالم : نسايب حرمة خلفان 

راشد : منو منهم

سالم : اللي كانوا عندنا في حفيت ذاج اليوم

راشد : قوم حمد الـــ ............

سالم : هيه قالت بتقول حق ام سلطان 

راشد : ............................... 

سالم : اشفيك سكتت ماقلت رايك 

راشد : هاا اااا .. شو قلت

سالم : اشفيك ماقلت رايك في قوم حمد 

راشد : مااعرف خلنا نرد البيت راسي يعورني

سالم : اشفيك اعتفست

راشد : ماشيء يالله خلنا نرد البيت

رجعنا صوب السيارة وردينا البيت وطول الطريج راشد ساكت بلاه اخويه لايكون ضربته ينيه كله ساكت وكل مااقول له شيء يقول مااعرف .. وأول ماوصلنا البيت سار صوب فلته وقفل الباب وراه قال اريد ارقد مصدع ..
خليته على راحته انا سرت صوب امايه لقيتها راقده يلست مع اليازية وسعيد ورديت صوب فلتيه عشان اريح وارقد .. 






اليوم : الأربعاء
الوقت : الساعة 9:30 مساءً
المكان : في بيت بو سعيد

" راشد "


صح اني كنت اريد سالم يعرس .. بس ماتوقعت انه بياخذ اللي كنت اباها ومتخبل عشانها .. 

خليت ايديني على راسي وغمضت عيوني خفت دموعي تخوني واطيح على خدي ..

آســـــــــــــف ياحصة مابوقف في طريج اخوي .. وامنع زواجكم .. 

مستعد ابيع روحي عشانه .. 
هذا سالم اللي احبه أكثر من روحي ..
مااقدر اقعد في البيت اكثر .. سرت صوب غرفة الملابس وطلعت لي شنطه صغيره وخليت شوي من ملابسي واغراضي اريد اطلع من البيت اريد اسير أي مكان احس بختنق اذا تميت هنيه ..

ياخوي ماودي أنا ابعد واخليك ..
لاكن غصب عني أبختار فرقاك ..
ياخوي سامحني اذا اترك ايديك ..
وارحل بدونك واترك الموت وياك ..

ياااااااخوي سامحني ابا ابعد واخليك ...

طلعت من غرفتيه وشليت الشنطه وركبت السيارة وطلعت بها برع البيت .. كان تفكيري كله اني ابعد عن سالم هاليومين مااقدر اشوف مااقدر اعطي واخذ معاه بالكلام ..
اسوق سيارتيه شرات المينون ماادري وين اسير ..؟؟!!

بعد ساعه وشوي اشوف عمري في بوظبي .. واقف على البحر اشوف البحر هادىء ومحد عليه غير مجموعه صغيره بس بعيد عني ..

نزلت من سيارتيه 
وقفت اطالع البحر ..

فاقدك والآه في قلبـي تلـوف 
والالـم ماللألـم عقـبـك دواء
النسايم اصبحت برق وعصوف 
والسرور اللي علا نجمي هـوا 
ياغالية آآه ياصعب الظـروف 
وياقسى قلب الليالـي والنـوا 
فاقدك ليتك تشوف اللي اشوف 
ضاقت الدنيا وضاق المحتـوى


صاح تلفوني كان سالم يدق شفت الساعه تقريبا رايحه صوب 12 قعدت اشوف الرقم والغصة واقفه لي في بلعومي .. قعدت اترياه يسكت ..
من سكت وصلني مسج من سالم :

راشد وينك رد عليه ..؟؟!!

رديت عليه بمسج : لاتخاف عليه ..

غلقت التلفون عشان مايدق لي .. 

قعدت على البحر وانا ألعب بالرمل واحاول انسى كل شيء ليتني افقد ذاكرتي ليتني انسى .. كل شيء ... كل شيء

انسى اني في يوم حبيت فيها حصة انسى كيف كان اول يوم اشوفها فيها خليت ايديني على عيوني اتذكرها يوم تسكر على عيوني يوم ربعت من شافتني .. اتذكر ردها على رسالتي 

غمضت عيوني خلاااااااااااااص يكفي دخيلك ياربي خلني اتحمل هالصدمه مااريد ااخرب على اخويه مااريد اوقف في طريجه .. 

دخيلك ياقلبي لاتعذبني معاك ..
ماني قادر اتحمل عذابك ..




ضاق صدري والفرح وين أبلقاهـ !!
ضاع الهنا والنوم عيا يجيني !!
غاب الأمل عن مدى صبري وتاهـ !!
وأستبد الهم مير أخفي ونيني !!
ما بقى حزن ٍ ما جرى دمعي وراهـ !!
ولا لي غير الدمع سلوى يا ضنيني !!!! 




***===== الــــجـــزء الــــــعــشـــــــــرون =====***




غريبة يروح اليوم بهمومه وبكرى يجدد الاحزان
نحاول نكتم العبره وتطلـق دمعنا الاهداب 
غريبة كيف ماتطوي جروحي نعمـة النسيان
وانسى كل ما بي مدام للجروح اسباب 
وأعود انسان متفائل واغنـي اعـذب الالحان
وودع جرحي البائس واقول ان الزمـان عتاب 
وارتب باقي اوراقي وجروحي والألم ذبلان
وأخلي لك مع الذكرى حكاية ترفض الاعـراب 


.................................................. ..............
.................................................
.....................................
..........................
..................
............
......

اليوم : الخميس
الوقت : الساعة 7.00 صباحاً
المكان : في بيت بو سعيد

" ســـالم "


من أمس وفكري مشغول ع راشد .. ماأدري أرضه من سماه .. أدق عليه وكله مغلق .. 
ياربي شوفيه ..؟؟!! شو اللي غيره فجأة كان اشحلاته معايه .. 
والله من أمس ماذقت طعم النوم .. كله قاعد أدق عليه بس تلفونه مغلق .. طلعت من قسمي وسرت صوب قسم راشد ..
دشيت والقسم كل ليتاته مشغله .. دشيت غرفته شفت الكبت مفتوح وفيه بعض ملابسه مب موجوده .. 
شفت اللاب ماله " اشترى لاب يديد من اسبوع " ع الشبريه وشاشته مفتوحه بس مب مشغل ..

تقربت منه .. وقعدت أشوف الشاشه .. راشد عنده سالفه مع هالكمبيوتر .. هذا الكمبيوتر جلب حياته .. 

شو اللي خلاه يشتري لاب مع انه ماله حايه فيه ..
شغلت اللاب عساني اعرف سره فيه .. 

مايخلي أي احد يتقرب منه .. 
حاول معاه سعيد بس ماطاع حتى يمسكه بإيده ..
شليت اللاب وطلعت من غرفتة وقعدت ع الكرسي في الصالة وشغلت اللاب .. شفت مجلد بسم " راشد " فجيته كان فيه ..

أغاني .. شعر .. خواطر .. ومجلد مكتوب عليه " خاص " 

فجيت المجلد 

كان فيه رسايل ..؟؟!!

قعدت أقرأ الرسايل ..

رسايل انصعقت منهن .. 

مسسسسسسستحيل ... مستحيل ..؟؟!!

راشد يحب حصة وصار له فتره .. طوووووووويله .. 
كل رساله لها تاريخ محدد .. 

وكان من بين رسايله راسله وحده بس من حصة ..


الحين عرفت ليش راشد انصدم من درا ان امي تبا تخطب لي حصة ..

سكرت رسايل راشد ..

كسر خاطريه كان كاتب على شاشه الكمبيوتر " الخلفية "

حراااام تجهل حب صادق يراعيك ..
ميت بحبك يافريد الملاحه .. 

بنت اللاب ودرته على الكرسي وطلعت من قسمة وسيده صوب امايه .. 

أم مبارك : هلاااا بسالم 

سالم " يحب امه ع راسها " : اشحالج الغالية

أم مبارك : بخير يعلك العافية

سالم : كيف صبحتي 

أم مبارك : على ذكر الرحمن وينه اخوك 

سالم : طلع عنده شغل المهم أمايه انا غيرت رايي مااريد بنت حمد 

أم مبارك : افااا ليش 

سالم : مااريد دوري وحده ثانيه 

أم مبارك : ليش انت سامع شيء ع البنيه

سالم : لا حشااا .. ماعليهم قصور بس انا مااريدها ماارتحت في صلاة الاستخارة

أم مبارك : كان خاطري اناسبهم 

سالم : خطبيها حق راشد

أم مبارك : راشد مايبا يعرس 

سالم : لا ماعليج راشد بعرس معايه بنسوي عرس جماعي 

أم مبارك : خلاص من اشوف رشود برمسه 

سالم : انزين فديتج انا بسير تامريني بشيء

أم مبارك : وين تبا قعد تريق

سالم : مب مشتهي الحين برد خلاف وبتريق مع راشد



طلعت من البيت وانا بالي مشغول ع اخويه ادقله بس بعده تلفونه مغلق ..

دقيت ع سيف بس مايرد 

الحين وين بجبل لازم اشوف راشد لازم ارمسه ..


قعدت افتر في الشوارع مثل المينون ماخليت بقعه في العين ماسرتها ..

كله ادق ع راشد بس بعده مغلق ..

دقيت ع سيف .. ورد عليه

سالم : أوهوووووو انت راقد

سيف : منوووووو انت 

سالم : صحصح معايه شوف الرقم 

سيف " وهو يفج عيونه يشوف الرقم " : هلااا بالعم سالم

سالم : قوم ابا ارمسك

سيف : شو فيك شو صاير 

سالم : تعرف وين راشد 

سيف : راشد ..!!!؟؟

سالم : هيه راشد 

سيف : اشدراني مااعرف 

سالم : اوهوووو سيف قوم غسل ويهك وبعدين دقلي باي


سكرت عنه .. هذا راقد للين الحين .. الساعه 8 وراشد من امس مااعرف وينه 

لو راشد ياه شيء انا بتحمل المسؤولية ..
لااا ياربي مااريد افقد اخويه .. يكفي اني فقدت فيصل .. مااقدر ع فراق راشد مااقدر ..!!

منهو اللي يعوضني بعد موت تكفيك
منهو الذي يقدر يخليني انساك ..
ياخوي عيني تذكر أحلى لياليك .. وأتذكر أحلامك وبسمة محياك
لو بالبكا بنساك ببكيك ببكيك
لو بالحزن بسلاك بحزن وبسلاك 
قلبي وحالف يوم يقدر يخليك .. لو غصب عن قلبي خيرت فرقاك .. 
ياخوي سامحني أبا ابعد واخليك .. 

بعد ربع ساعه من الهم والمحاتاه .. دق سيف 

سالم : هلا سيف

سيف : شووو صاير شوفيه راشد

سالم : ماأعرف من أمس ادوره وماحصلته طلع زعلان من البيت

سيف : زعلان ..؟؟ ليش !!

سالم : سالفة .. بس إنت الحين تعرف وين بلقاه 

سيف : اممممممممم ماأعرف انزين دق له تلفون

سالم : دقيت بس مغلق 

سيف : انزين عطني عشر دقايق وبرد عليك 

سالم : شو بتسوي 

سيف : قلت لك عشر دقايق وأنا بطلعه لك 

سالم : انزين بسرعه تراني قاعد احاتي 

سكرت عن سيف وقفت سيارتيه على طرف الشارع وساندت راسي ع الكرسي وتنهدت .. 

من أمس ماذقت طعم النوم .. وأحس راسي بنفجر .. 

1>>>>

2 >>>>

3 >>>>

4 >>>>

5 >>>>

6 >>>>

7 >>>>

8 >>>>

9 >>>>

10 >>>>



طافن عشر دقايق وسيف مادق ودقيت له بس مايرد .. ياربي أكيد صار شيء 

بعد دقايق دق عليه سيف

سالم : هااااااااا شو صار 

سيف : رمسته

سالم : رمسته كيف تلفونه مغلق 

سيف : بطريقتي الخاصة المهم أنا بقولك مكانه 

سالم : وين قوووول 

سيف : البحر 

سالم : ............

سيف : بوظبي 

سالم : خلاص برايك مشكور فداعه الله 

سكرت بسرعه من سيف وشغلت سيارتيه وسقتها شرات المينون ضربت لي خط لين بوظبي ..

كانت الأفكار ادور في راسي .. اللي يصير في راشد كله بسبب تفكيري في العرس .. 

وصلت بوظبي وأنا اعصابي خلاص تلفت .. قعدت أدور بين السيايير ع سيارة راشد .. 

حصلت سيارته بس محد فيها .. وقفت سيارتيه حذال سيارته .. ونزلت ادور على البحر .. 

حصلته قاعد ولام ريوله لصدره ويطالع البحر ..

تقربت منه وقعدت حذاله بدون ماارمسه وقعدت مثل ماهو قاعد ..

لف صوبي راشد ومن شافني انصدم 

راشد : سالم 

سالم : هيه سالم اللي مب نايم من أمس والسبب أخوه 

راشد : قلت لك لاتخاف عليه 

سالم : راشد شو فيك شو صاير

راشد : هاا .. اممم ماشيء 

سالم : ماشيء تباني اقولك شو صاير وشو اللي جلب حالتك 

راشد : سيف قالك شيء 

سالم : لا والله ماقالي غير عن مكانك ماقال شو فيك 

راشد : عيل شووو فيني 

سالم : ارتاح ياراشد حصة ماباخذها 

راشد : حصة ..؟؟ منو حصة ؟؟

سالم : هههههههههههه ارتاح انا قلت لمايه تخطبها لك 

راشد : أنا مب فاهم شيء

سالم : هههههههه أونك مب فاهم انا عرفت كل شيء عرفت شو اللي جلبك بدقايق .. 

راشد : شوووووووو

سالم : امممممممم قريت كل اللي في كمبيوترك 

راشد : ......................

سالم : أنا مااريدها خلاص رمست أمايه عنها 

راشد : لا ياسالم مااريد اوقف في طريج سعادتك

سالم : وأنا ماأريد أكون اللي دمر حياة أخويه خلاص أنا مااريدها وقلت لمايه تخطبها لك 

حضني راشد وهو على وشك انه يصيح

سالم : لا لا لا لا لا راشد لاتصيح 

راشد : هههههههههه حمار تطنز عليه 

سالم : يالله قوم ريحتك معفنه سير تسبح من امس قاعد في هالمكان

راشد : شوووووو حمار رد البيت اروحك انا مب راد معاك

وقفت وأنا امشي عنه 

سالم : عادي اقعد هنيه انا بسير اقول لمايه خلاص اريد أخذ حصة 

وقف ورايه وهو يمشي بسرعه عشان يوصل حذالي 

راشد : سبااااااااااااااال

ركبنا سياييرنا وأنا فرحان إني ارتحت واطمأنيت ع راشد .. 
راشد .. حسيته رجعت له روحه كان فرحان وطاير من الوناسه .. 

رجعنا البيت وكل واحد فينا مب قادر يشيل جسمه من التعب ... 








اليوم : الخميس
الوقت : الساعة 3.30 الظهر
المكان : في بيت بو سلطان 

" مــــــوزة "


يالسه على المسن وارمس شموه ونستهبل يقول غبيات ..

موزة : حووووووو 

شمة : نعمممممم

موزة : تعالي بيتنا 

شمة : مااريد 

موزة : سباله وسخيفه 

شمة : هههههههههههه كيفي ماأريد 

موزة : برب أمايه تزقرني 

نزلت تحت أربع بدون شيله وأنا نازله من الدري حسيت إنه حد قاعد سمعت صوت ريال ..

بسرعه رجعت فوق ولبست شيلتيه ورديت انزل وكنت انزل واحاول اسمع الصوت .. وأخر شيء طلع صوت سعيد .. 

وعععععععع ع ع ع ع ع .. 

عدلت شيلتيه ونزلت 

موزة : السلام عليكم 

سعيد : وعليكم السلام اشحالج دبوه

موزة : الحمدلله 

لفيت صوب امايه وانا مالي بارض لسعيد السخيف ..

موزة : شو امايه شو تبين

أم سلطان : بنسير نتعشا بالعزبة 

موزة : يعني المطلوب سيري المطبخ

أم سلطان : هيه عيل شو 

موزة : انزين بسير ابند لاب توبي وبرد 

سرت فوق وحتى مالفيت صوب سعيد اللي كان قاعد في الصالة ويلعب بتلفونه ..

موزة : بااااااااااك

شمة : ولكمووو أخيس باك

موزة : سخيييييييييفه 

شمة : شو تباج امج

موزة : تعرفين بنسير نتعشا بالعزبة 

شمة : حلفي محد قالي 

موزة : انا توني دريت وأخوج عندنا تحت 

شمة : سعيد ... والله .......؟؟!! 

موزة : هيه برايج امايه تباني اسير المطبخ 

شمة : هيه مووزوة سوي معكرونه دخيلج مشتهيه مالتج

موزة : ههههههه موافقه بس بشرط

شمة : شو الشرط

موزة : تبين لنا حلاوة 

شمة : موافقة

موزة : اوكي برايج بشوفج في العزبة 

طلعت من المسن وسرت صوب غرفة لطوف ودقيت الباب لين ماانكسرت ايدي 

موزة : فجي الباب انكسرت ايدي 

لطوف : انزين يعلج ريل 

موزة : يفكني منج 

فجت الباب وهيه ماسكه الباب بيدها ماتباني ادخل 

موزة : اريد ادخل دزي مناك 

لطوف : لااااااااااااااااا 

ماسويت لها واحد اثنين .. دزيتها بقوة ودشيت وكانت العبيطه يالسه تلعب بالعرايس

موزة : ههههههههههههههههه خخخخخخخخ

طحت على الشبريه من كثر مااضحك 

لطوف : سخيفه طلعي برع مايخصج فيني 

موزة : هع هع هع هع هع قسم بالله انج هبلة 

لطوف " وهيه تزاعج " : برررررررررررررررررع

موزة : بطلع وانتي طلعي ورايه

لطوف : ليش ان شاء الله

موزة : تساعديني في المطبخ

لطوف : ليش بيون خطاطيب

موزة : سخيفه يالله بسرعه بنسير العزبة

لطوف : انزين طلعي وانا بلحقج بعد شوي 

موزة : بسج لعب يهال 

لطوف : تراني مابساعدج

موزة : وياراسج بسرعه لحقيني

ههههههههههههههه

طلعت من غرفتها وأنا اضحك وخطفت ع غرفة خلود حصلتها ترمس ريلها بالتلفون وقفت على الباب وانا اقولها سكري وهيه تقولي صبري شوي 

وقفت العب بظافري لين ماتسكر من التلفون 

خلود : شوو تبين 

موزة : بنسير العزبة 

خلود : الحين

موزة : لا بنتعشا هناك 

خلود : منو بسير

موزة : ماادري امايه تقول سيرن عابلن في المطبخ 

خلود : انزين سيري وبلحقج 

موزة : اوكي لاتبطين 

طلعت من غرفتها وسرت توضيت وصليت ونزلت تحت حصلت خالد يطالع التلفزيون .. خطفت حذلها ومطيت له شعره .. شعره مطولنه لين اخر رقبته .. اتخبل على شعره .. بس شعر حمد أحلى .. لنه غليظ ..

نزلت خلود من الدري واطالعتني مستغربة

خلود : ماسويتي شيء

موزة : لا سرت اصلي وتونيه نازله من فوق 

خلود : انزين يالله بسرعه عشان نخلص 

موزة : انزين 

طلعنا صوب المطابخ وقعدنا نعابل وساعدتنا امايه والبشكاره ولطوف البزايه كل شوي تقول مااقدر اسوي تعبت ..
قسم بالله امبوني بفرها في الفرن مسوده الويهه ماتنفع هاي لشيء ..


بعد صلاة المغرب يعني على الساعه 7 طلعنا من البيت كلهم ساروا مع ابويه إلا انا سرت مع سلطان .. كنت اباه بسالفه ..

في السيارة " سلطان " :...............


موزة : سلطان بقولك سالفه

سلطان : شوووووووو

موزة : طلعلي رقم يديد 

سلطان : ليش 

موزة : بس هذا الرقم مااباه 

سلطان : ليش 

موزة : بس وايد بنات يلعوزني فيه

سلطان : عطيني ارقامهن

موزة : لالالالا مافيه على المشاكل انت طلع لي رقم وهذا بغلقة مؤقت 

سلطان : انزين بطلي السده اللي جدامج بتلقون ظرف الاتصالات وطلعيه 

فجيت السده وطلعت ظرفين ..

سلطان : اختاري واحد منهن

موزة : من وين لك ارقام يديده

سلطان : ربيعي مظهر لي 5 ارقام ووزعتهن وباقيات هالاثنين 

موزة : ابا هذا رقمة حلوو

سلطان : خلاص خذية وبطاقتج غلقيها 

موزة : انزين 

طلعت تلفونيه من مخبايه وغيرت البطاقه وغلقت البطاقة الاوليه .. 

الصراااااااااحه ارتحت لازم احل مشكله المسجات اللي مالهن أول ولا تالي .. 

وصلنا العزبة وكانن سيايير أهل شموه .. يعني عازمينهم معانا .. 

نزلت من السيارة ودقيت على تلفون شمة بس ماترد لن الرقم غريب .. دقيت على تلفون امايه وقلتلها تقول حق شمة تطلع برع

بعد شوي طلعت شمة برع العزبة 

موزة : ليش ماتردين ع التلفون

شمة : مادقيتي 

موزة : دقيت بس رقم غير 

شمة : اهااا رقم منو هذا 

موزة : رقمي اليديد 

شمة : ليش غيرتيه 

موزة : بعدين بخبرج السالفه المهم ابا ادش وين الرياييل 

شمة : محد داخل كلهم طلعوا ساروا يلعبون بالدراجات

موزة : ياحظهمممممممممم

دشينا العزبة وقعدنا وياالحريم نتقهوي على قولتهم ..

بعدين قررنا نطلع نتمشا دام الجو نظيف مافيه حد من الرياييل 

ونحن ظاهرين من العزبة .. وقفت سيارة وانا بسرعه تغشيت لنه هذا خال شموة "حمدان "

حمدان : السلام عليكم

انا وشمه : وعليكم السلام 

وسارت شمة توايهه وانا وقفت بمكاني ساكته

حمدان : ماشيء حلاوة بعد اليوم

شمة " اطالعني " : لا مااااااشيء 

حمدان : افاااااااااااا 

شمة : جلب ويهك

حمدان : مشكوووورات 

دخل عنا العزبة وشمة اطالعه ..
موزة : حرام كسرتي خاطره

شمة : طزززز 

موزة : سيري عطيه عيب والله 

شمة : عادي 

موزة : لا لا لا فضيحه 

شمة : انزين انتي سيري مكانا وانا بسير اييب جيس الحلاوة من سيارة سعيد 

موزة : انزين لاتبطين 

سرت مكانا فوق العرقوب وطلعت تفوني ودخلت البطاقة الجديمة وقعدت اتسمع الاغاني اللي فيها ..

كنت وايد اسمع هالغنية تعيبنيه ومية ألف مرة اعيدها : 

كيف تتركني أواجه هالمصير 
بالسهوله عادي تهجر من هواك
لحظه لو تسمح ليه مطلب أخير 
قبل لاترحل خذ فؤادي معاك 
حبك المبذول في خافي الظمير 
مات وأحيا من وداد الحسن ذاك 
عادي ودعني انا في عهدك بخير
يالغلا لاتلتفت للي بكاك
للأسف انسيتني الحسن المثيل
مستحيل يغرني اصلا هواك 


سمعت حد يقرب بدراجاته مني لفيت بسرعه .. كان سيف وراشد وسالم 

تروعت بسرعه تغشيت 

سالم : شوو تسوين بروحج هنيه

موزة : شمة الحين بتي 

سرت وسلمت على عمي راشد وسالم وسيف لبسته ماعطيته ويهه

راشد : غريبة ماتبن الدراجات

موزة : لا مانباااااااا 

سالم : هههههههههههههه لاتسيرن بعيد تفهمن

موزة : انزين 

ساروا عني وسيف كان أخر واحد يمشي بدراجته .. 

سخيف ياربي هالريال مااحبه ..!!

بعد شوي يت شمة يايبه معاها هزاع وجيس الحلاوة 

موزة : حق شو يايبتنه برد

شمة : عادي لابس جاكيت 

موزة : انزين عطيتي سيف الورقة

شمة : صح ذكرتيني هذيه الورقة بمخبايه الحين بسير اعطيه 

موزة : يالله سيري وردي هزاع عند اليازية حرام عليج بموت من البرد

شمة : انزين اندوج يودي الكيس ..

سارت شمة ترد هزاع عند أمه وتعطي سيف الورقة .. 






اليوم : الخميس
الوقت : الساعة 7.50 المغرب
المكان : في العزبــــة

" سيـــــــــف "


كنت قاعد اعدل تاير الدراجه سمعت شمة تزقرني رفعت راسي شفتها يايه صوببي

سيف : خيرر شو تبين 

شمة : شوو مسوي انت 

سيف : أنا شوو ؟؟!!

شمة : دوك هالكلينكسه وقولي شو السالفه 

خذيت الكلينكسه وفجيتها وحصلت أوراق صغار فجيت الورقة وشفته خطي .. عرفت إن هالأوراق الصغار عبارة عن قصيدتي اللي كتبتها لموزة ..

شمة : هااا شو قول شو السالفه 

سيف : ياللي جروحك أليمة .. من متى قلبك علي 

ودرت الدراجه وشمة واقفه بمكانها وشليت معايه الورقة وجرح بقلبي .. وركبت سيارتيه وطلعت من العزبة ودق عليه راشد من شافني ظاهر من العزبة ..

راشد : وين ساير

سيف : برد البيت السموحه منكم

راشد : اشفيك 

سيف : ماشي راشد دخيلك خلني في حالي برايك مع السلامه 

شغلت المسجل وكانت غنية كلماتها تقول : 

اللـــــــــــه معااااه .. لاتمنعه لاتعاتبه .. ولاتودعه بكرا الندم برجعه .. بكرا الحنين .. الله معاه لاتحاكيه لاتسمعه ظاع العمر والله معاه قلبك حزين .. 


صاح تلفوني وراشد يدق .. قصرت على صوت المسجل ورديت عليه 

سيف : ألوووووووووو

راشد : سيف اشفيك 

سيف : ماشيء 

راشد : سيف عليه أنا أكثر واحد أعرفك حد قالك شيء 

سيف : صبرت وطالت المده .. وطول الصبر يشقيني .. على اللي مايسن قده حشيم ماوطى شيني .. 

راشد : اكيدد موزة شيء قالت

سيف : آآآآآآآآآآآه الله يسامحها راشد خلاص ساعدني انسى اللي بداخلي قبل مايزيد عوقي 

راشد : سيف تحمل على روحك

سيف : ......................

راشد : برايك سالم يزقرني برد ارمسك خلاف سير البيت لاتسير تحوم بالشوارع حالتك ماتسمح لك انك تسوق

سيف : يصير خير مع السلامه 







اليوم : الخميس
الوقت : الساعة 8.30 العشا
المكان : في العزبــــة

" راشــــــد "

سكرت عن سيف وسرت صوب باب العزبة لان سالم واقف يزقرني 

راشد : شوو تبا 

سالم : تعالي تباك أمايه 

راشد : شو تبااا 

سالم : تشاورك عشان سالفة العرس

راشد " شاق الحلج " : حلف 

سالم : هههههههه والله يالله امشى

راشد : لا سالم استحي 

سالم : وابويه عليك شو خليت للبنات 

راشد : قولها في البيت 

سالم : لا تباك الحين لن خوانك كلهم موجودين 

راشد : انزين تعال معايه 

سالم : اكيد بيي معاك 

سرنا داخل ومن شافني اخويه محمد " ابو سعيد " قعد يقول بصوت عالي 

أبو سعيد : هلااا بمعرسنا 

راشد : هههههههه بعدنا ماستوينا معاريس

أبو سعيد : لا لا إنت معرس من اليوم 

راشد : على ايدك والله

أم مبارك : خلاص نحن طرشنا عليهم إذا وافقوا بسيرون الرياييل يقصون الحيه

راشد : ان شاء الله خير 

سالم : ان شاء الله يوافقون ويفكونا من راشد

أبو سلطان : وإنت مب ناوي تعرس

سالم : إلا ناووي ونص بس نتريا الوالده ادور لنا بعد على حرمة 

أم مبارك : بعدين دورك خلنا نخلص من سالفة راشد 

أم سلطان : ليش ماتيوزين سالم حق بنت عمهم قوم حمد 

أم مبارك : عندهم بنات 

أم سلطان : هيه عندهم ثنيتن وحده في المدرسة والثانية مخلصة جامعة

سالم : ماأريد كبيره

أم سلطان : إلا 23 عمرها 

أم مبارك : خلاص خليني اشوف البنت ويصير خير 

راشد : على خير يالله شباب على الصلاة 

كلهم قاموا يصلون وانا طاير من الوناااااااااااسه 

الحمدلله عدى هاليوم على خير ..

والله يجدم اللي فيه الخير .. 




***===== الــــجـــزء الــــــعــشـــــــــرون =====***




لا تشتكي من جور الايام للناس
وادفن همومك في ثرى الصمت كله
اسرار عمرك خلها تحت الانفاس 
لاصار هرج القفا فاطنن له
هذاك يفرح لالمس جرح الاحساس
وهذا مناه لالقا فيك عله
جو الربيع بعجة الصيف ينحاس
لا جا هرج في غير محله

.................................................. ..............
.................................................
.....................................
..........................
..................
............
......
اليوم : الجمعة
الوقت : الساعة 10.30 صباحاً
المكان : في بوسعيد

" موزة "


كنت في بيت عمي وكنت في المطبخ نلف المحشي انا وشمة وخلود .. والبشاكير يسون بيتزا .. لن قررنا نسوي بوفيه مانبا كل يوم عيش .. طبعا أم سعيد قالت لازم عيش مانستغنى عنه .. فقلناها اوكي بس لاتسوون وايد الاكل اللي نحن نسويه من بياكله .. 

خلود : موزة قومي سوي الكيك بنلف الباجي انا وشمة 

موزة : اوهووو ،، انزين مااعرف للكيكة اللي تبونها ولا مرة سويتها 

خلود : ماسويتها عيل ليش خذيتي المقادير مني 

موزة : شمه كانت تبا تسويها بس تعايزت وماسويناها 

خلود : انزين انا بقولج شو تسوين 

موزة : انزين

قمت وغسلت ايديني وطلعت ورقة من ملف الطبخ اللي بالدرج وكتبت المقادير بسرعه وقلت لوحده من البشاكير تساعدني والله حاله يالسه يسولف ماشيء شغله .. 

انا واقفه وآمر عليها هاتي هذا وشلي هذا والحمدلله سويتها وكل شوي خلود تقولي خلطي الكيك على مكان واحد مب كل شوي مكان حركيه بإتجاه واحد بتخترب 

انا طنشتها شو عليه منها .. كيفي هاي كيكتيه وانا بسويها .. 

دخلت امايه وقعدت تشوف شو نسوي وتتفقد الوضع ..

أم سلطان : بس هذا اللي سويتنه محشي وبيتزا 

ودشت وراها ام سعيد واليازية 

ام سعيد : ها خلصتن 

موزة : لا بعدنا 

اليازية : الله المحشي يشهي 

خلود : حلو طالع شكه مرتب بس الله يستر من طعمة شمة مسويه الخلطه 

شمة : لالالا مب انا موزة معايه 

موزة : خير ياطير حتى لو مب حلوه المهم يدش البطن

يت اليازية وشلت صحن الكيك من ايدي ودخلته الفرن وصدت صوبي كم احط حرارة الفرن

خلود : 140 لااطولين اكثر خليها تنضى على راحتها 

موزة : انزين خلود قلتي بتسوين فطاير 

خلود : شوفي العجينه انتفخت ولا لاه 

اليازية : انا بسوي الفطاير بس هزاع اخافه يصيح

أم سعيد : وينه هو راقد

اليازية : لا عند سعيد يلعب معاه 

شمة : برايه عند ابوه واذا صاح انا بكمل الفطاير وانتي سير عند هزاع

خلود : بساعدج بنخلص بسرعه

موزة : انزين شو تبونا نسوي بعد

أم سعيد : الصراحه نحن ماسوينا عيش 

موزة : ليش 

ام سعيد : محمد قال بيعزم خواني وذبح ذبيحه ولاقالي 

موزة : والله زين عيل يوم سوينا نحن شيء يت في وقتها العزيمة 

ام سلطان : انا بسير اركب القهوة على الغاز 

ام سعيد : موزة هاتي صحن البيتزا انا برتبه 

قعدنا نعابل وخلود واليازية يوسن الفطاير وانا اشوف الكيكه وشمة تكمل المحشي وتخلي مقاديرة الباجية وبتركبه على الغاز ..

والبشاكير حشره كانن 4 ومحتشرات ومرتبشات وكله يرمسن صدعن روسنا ويرطنن ونحن مب فاهمين عليهن ..

وحده منهن انزلجت وطاحت لن المطبخ كله ماي هن يغسلن ويخيسن والله كلنا نقعنا ضحك عليها يوم طاحت خلود تروعت تحراها ماتت 

والبشاكير قعدن يضحكن عليها وهيه قفطت وتضحك على شكلها .. الحمدلله انها يت سليمة ..

دشت ام سعيد مرة ثانية المطبخه ويايبة معاها صحن كبير فيه السلطه تباني اقطع معاها ..

موزة : الحقي البشكارة طاحت

ام سعيد : منو فيهن 

موزة : تامية اتزحلقت بالماي 

ام سعيد : وينها شيء ياها 

موزة : لا تضحك ماياها شيء طلعت سارت تغير ملابسها كله ماي

ام سعيد : الله يغربها زين ماتكسرت علينا 

قعدنا نقطع السلطه ويت شمة وكملت معانا وحرمة عمي سارت لعيالها " راشد وسهيل " 
دشن نورة ولطوف " والله قرف هالبنتين خقاقات "
لطوف : شوو ها طاعي اشكالهن 

نورة : ههههههههههههه بفضحنا جان جابلتن العرب جيه

خلود : هذيل شو مشكلتهن 

لطوف : ماعندنا مشاكل حرم عبدالله

اليازية : شو تبن سيرن مامنكن فايده 

نورة : الله الكيك اللي احبه

موزة : بس حاولي تقربين بس من الصحن بتشوفين شيء مايسرج ملعونه الصير 

شمة : يبن على الجاهز

طلعن لطوف ونورة وهن معصبات قسم بالله قهررر .. 
طردتهن خلود لن ريحتهن عطر وداشات المطبخ وين يبن .. 

خلصنا السلطة وانا سرت اسوي التوفي للكيك .. ومن خلصنا شليت الكيك والسلطة والبيتزا وديتهم الميلس كان الميلس مدخن ومرتب .. 

باقي بس الفطاير والمحشي .. سرت وقلت للبشاكير يشوفن المحشي عن يحرق ..
وسرت غرفة شمة اتسبح ريحتيه مطابخ وشعاويط .. 

دشيت وشليت ملابسي لن فيه من ملابسي في كبت شمة .. ترانيه مرات كنت ابات عندهم واحط ملابسي في غرفة شمة مافيني اشلهن ويايه .. 

شليت لي جلابيه وردية مطرزه بلون وردي غامج وطلعت لي شيله من نفس اللون وكان على اطراف الشيله دانتين ودري اغمج عن لونها .. دشيت الحمام وتسبحت وطلعت وانا لافة الفوطه على شعري وشفت الساعه على 12 ونص وشمة كانت قاعده على النت ..

شمة : ياحظج تسبحتي

موزة : دشي بسرعه ماشي وقت الحريم تحت صح

شمة : هيه 

دشت شمة الحمام انا سرت انشف شعري ورفعته بشكل مرتب ونزلت قصتيه وخليتها على جنب وخليت مرطب على ويهي وجحلت عيوني بشكل مرتب وسرت اصلي .. وبعد الصلاة دشت اليازية وكانت كاشخه ولابسه تركوازي وشاله المدخن في ايدها 

موزة : الله الله شو هالزين 

اليازية : أي زين زين من هزاع خلاني اتلبس كله يصيح 

موزة : جان خليتي لطوف ونورة يمسكنه

اليازية : ماطاعن

موزة : هذيل مامنهن فايده وينه هو الحين ..!!؟؟

اليازية : عند امج انا يايه ازقرقن يالله 

موزة : اوكي الحين بننزل خلود وين

اليازية : تصلي بغرفتيه 

موزة : خلاص هاتي المدخن والحين نحن نازلين 

طلعت اليازية وطلعت شمة وصلت ونشفت شعرها بسرعه ورفعته وتعطرنا وادخلنا ونزلنا بسرعه فضيحه تأخرنا الناس تبا تتغدا ..

بعد الغدا طرشتني امايه اسير ايب دلال القهوة من ميلس الرياييل لأن البشكارة شلت الدلال كلهم الميلس وماخلت شيء في الخيمة .. طلعت وانا قافطة استحيت ارد امايه جدام الحريم شفت جدام الميلس سيايير وايد يعني اللي عرفتهن سيارة سلطان وابويه وعمي راشد وعمي محمد وسيارة سعيد كانت موقفه عند الخيمة وسيارة سيف بعد كانت موقفه عند الميالس وسيارتين أهل أم سعيد الحين كيف بدش دورت تلفوني في مخبايه بس ماحصلته نسيته في غرفة شمة .. مشيت لين الميالس وانا ادعي انه حد يطلع ياراشد او سالم او سلطان .. وقفت عند الباب وانا اسمع الحشره شفت عمي راشد واقف عند الباب يرمس بالتلفون ومتشقق وسيف طالع من صوب صالة الطعام وساير الميلس من شافني جان يطالعني ويقرص راشد ويأشر عليه لف راشد صوبي والسماعه في اذنه وأشر عليه اني اوقف مكاني وقف سيف معاه وهو ساكت يطالعني طلعوا اثنيناتهم من داخل 

راشد : ها شو تبين 

طبعا انا كنت متغشيه قصورة بعد سيف عيبته السالفه كذا مرة شافني بدون غشوة 

موزة : الحريم يبن دلال القهوة

دخل راشد وسيف واقف في مكانه وبعدين طالعني من فوق لين تحت وطلع برع وركب سيارته .. والله قلت في خاطريه طززز فيك .. 

بعد شوي طلع لي راشد وأخو أم سعيد " حمدان " 

قفط ويهي هذا وين يبا طالع في هالوقت 

تجدم راشد وعطاني السله اللي فيها الدلال ..

حمدان : السلام عليكم

خيبه شوو اقول .. صدق سخاااافة لازم يسلم بعدد
موزة : وعليكم السلام

شليت السله وبسرعه عطيتهم ظهري ومشيت بسرعه لا اتخرطف بعد ترانيه مااشوف اذا كنت متغشية .. 







اليوم : الجمعة
الوقت : الساعة 2:00 الظهر
المكان : في بوسعيد

" سعيد "



سعيد : راشد شو سويتوا بالمحل اشتريتوه اللي في الصناعية

راشد : لا بس حجزناه وان شاء الله الاسبوع الياي بندفع

سالم : والدراجات شو سويتوا فيهن

سيف : اشترينا 7 دراجات من الذيد وراشد طلب 3 من بوظبي بوصل بعد يومين 

سعيد : الله كشششخه كل اسبوع بنشل الدراجات وبنطلع فيهن العزبة

راشد : لا والله بعيد عن خشمك تبا تستأجر حياك الله بس إبلاش لا ،، والله مخسرين بيزاتنا فيهن وآخر شيء نعطي ابلاش 

سيف : هههههههه هيه والله بنقول حق راعي المحل لايعطي أي حد ابلاش 

سعيد : بسم الله ازطوط حشا حشااااا كلوني 

حمدان : هههههههه تستاهل هم مخسرين بيزاتهم وانت تبا على الجاهز 

صاح تلفون سعيد وشاف الرقم وطنشاه ورد مرة ثانية يصيح 

حمدان : منووووو يدق ..!!؟؟

سعيد : اممممممم واحد من الربع

سالم : انزين رد عليه 

رد على التلفون .. وهو معصب بس يبين انه عادي ومش مرتبك ..

سعيد : ألووووووو

الخبلة : هلاااا والله 

سعيد : اهلين اشحالك

الخبلة : بخير دام سمعت صوووتك 

طلعت بسرعه برع الميلس هاي متى بتتعلم الذرابه .. 

الخبلة : ألوووووووو وينك ..!!؟؟

سعيد : ألووووووو انت شوو تبين داقة الحين

الخبلة : اشتقت لك 

سعيد : انت ماتسمعين قلت لج لا ادقين لا وكل ماادق يا الظهر يا اني اكون راقد خلااااص يابابا انا معرس شو تبين مني 

الخبلة " اونها بتصيح " : حاولت ابتعد عنك بس ماقدرت 

سعيد : شو حاولت ماحاولت غصبااا عنج تبعدين يا يصير شيء مايسرج

الخبلة : سعيد بس خلني اتواصل معاك عن طريق التلفون مابا شيء ثاني منك 

سعيد : تعرفين كم عمري وكم عمرج 

الخبلة : عمري 26

سعيد : ههههههه انا عمري21 تفهمين شو يعني 21

الخبلة : ادري انك اصغر عني ادري

سعيد : اللي كبرج عنده عيال وعيالهم كبار يا الخسفة واياني اياج ادقين مرة ثانية والله لوديج في ستين داهية

الخبلة : ايهي ايهي ايهي ايهي ايهي 

سعيد : حسبي الله عليج من بنية باي 

سكرت في ويها اووووففف قهرتنيه وغلقت التلفون مرة وحده لازم اغير رقمي عشان تبعد غصبا عنها تبا تخرب حياتي .. 
الصراحه كسرت خاطرية يوم صاحت قسيت عليها .. 

لفيت ورايه شفت اليازية مربعة ايدينها واطالعني من فوق لين تحت 

سعيد : الــ ... اليازية 

اليازية : ........................

سعيد " يطالع التلفون " : اممممم اكيد سمعتيني ارمس بالتلفون

لفت عنه اليازية وهيه معصبة وبسرعه دشت داخل وسعيد يشوفها هيه تمشي وهو معصب الحين شو يسوي ..

لو مارديت عليها الحين يبت المشاكل لنفسي ..

بسرعه مشيت وراها داخل قبل لايشوفني حد بعد يكفي اليازية شافتني وسمعت كل شيء ..

دشيت داخل وعلى طول على قسمي ..

دشيت الصالة ومالقيت حد دشيت غرفتنا وشفت اليازية مخليه ايدينها على ويها واتصيح وهزاع راقد حذالها على الشبريه .. 

امممممممم

شوووووو اسوي كيف اراضيها ..

اوووووففف لازم انحط في هالموقف .. 

تقربت منها وقفت جدامها ..

سعيد : اليازية سمعيني

اليازية " وهيه تزاعج " : اطع برررررررررع مااريد اسمعك 

شفت هزاع تحرك من صوتها تزاعج بتوعي الولد .. مسكتها من ايديها وسحبتها غصبا عنها برع الغرفة ..

سعيد : خليني اتفاهم معاج بدون صريخ بتوعين هزاع تعالي معاي في الصالة

اليازية : فج ايدي مااريد ارمسك اطلع برررع اطلع 

سعيد : مب كيفج لازم تسمعيني ولا تصارخين مااحب حد يصارخ في ويهي تفهمين .. 

طلعتها غصب من الغرفة وقفلت باب الغرفة لاتوعي هزاع بصريخها .. قعدتها على الكرسي غصبا عن خشمها وسرت وقفلت الباب الرئيسي للقسم اخاف حد يسمعنا او يدش فجأة علينا ويشوفنا نضارب ..

تقربت منها وسحبت الطاولة اللي في النص وخليتها جدام اليازية 

سعيد : ممكن تسمعيني 

اليازية : شو اسمع شو باقي ماقلته 

سعيد : انا ماقلت شيء وانتي يوم سمعتيني ارمس سمعتني اضارب مب اغازل صح ولا لاه 

اليازية : ................................

سعيد : انا بقولج كل السالفه حابة تصدقيني صدقي مب حابة ع راحتج المهم عندي ابرر ذمتي 

اليازية : ..................... ..!!!؟؟ 

سعيد : هاي وحده هبله وانا صغير في سن المراهقة شفتها في دبي وتعرفت عليها وكنت اتسلى واقضي وقت فراغي معاها بس عمري مافكرت فيها .. كنت حاب اكسر خشمها .. وعلى فكرة تراها اكبر عني بخمس سنين هذي امها مش مواطنه وابوها مطلق امها وهيه وحيدة امها .. يعني ماعندي لاولي ولا شيء تظهر وترد ع كيف كيفها .. بس انتي الكل في الكل وانا خذيتج ودخلتج حياتي وانتي ام هزاع ولديه .. هزاع اغلى ماعندي في هالدنيا 

اليازية : انزين حلف ماترمسها بعد هاليوم

سعيد : والله انا قررت اغير الرقم عشان ماادق وإذا حابه الحين بغيرها بس بأكد على ربعي كلهم يدقون ع الرقم الثاني 

اليازية : فديتك خلاص رضيت سير عند الرياييل تحت

تقربت وبستها فوق راسها .. أووووف ارتحت خفت تسويلي سالفه وتخبر يدوه عليه .. عاد كله ولا العيوز بتاكلني .. بتسويلي سالفة ماصدقت انهم تقبلوا اليازية وصار الامر عادي .. والكل يحبها وخاصة امايه .. 

وقفت عند الباب الرئيسي اشوف اليازية تمش دموعها .. ابتسمت لها وقلت : 
شوفي هزاع لاتودرينه اروحه وتنزلين 

اليازية " وتبتسم " : لاتوصي 

طلعت من عندها وانا ظاهر شفت موزة وشمة يايات عند اليازية شفت موزة من فوق لين تحت ومادزيت لها ويهه صح اني احبها بس اليازية غالية علي وام ولديه ويكفي متحملتني وايد 

نزلت تحت وانا مقرر احاول اشيل موزة من تفكيري واخلي تفكيري بس باليازية وهزاع فديته .. 







اليوم : الجمعة
الوقت : الساعة 2:30 الظهر
المكان : في بوسعيد

" اليازية "


كنت يالسه امش دموعي وإلا باب الصالة ينفتح ويدشن موزة وشمة وشمة ترمس وموزة ساكته .. اول ماشفتهن بسرعه قمت ودشيت غرفتية عشان اغسل ويهي قبل مايشوفن اني كنت اصيح .. 

شمة : اشفيها هاي

موزة : اشدراني يمكن شيء مستوي بينها وبين سعيد ماشفتي سعيد طالع شكله معتفس 

شمة : بسم الله بلاهم .. نسير عند اليازية داخل 

موزة : لااااا لااا فضيحه ندخل في خصوصياتهم .. انا بنزل تحت 

شمة : مايخصني لازم اعرف شو مستوي بينهم 

موزة : سيري اروحج عندها انا بسير غرفتج ومن تخلصين تعالي قولي لي السالفه وشو مستوي بينهم

شمة : برايج انا بدش داخل 

طلعت موزة وشمة سارت صوب غرفة اليازية .. 

اليازية كانت ترضع ولدها .. 

شمة : ممكن ادخل 

اليازية : دشيتي تراج بعد لازم تستأذنين 

شمة : هههههههههههههه شو نسوي يمكن نكون مش مقبول فينا في هالمكان

اليازية : لا حياج 

دخلت شمة وسكرت الباب وراها .. وانا لفيت صوب هزاع اللي في حضني وقعدت امسح على شعره .. وانا ساكته واتريا شمة ترمس وتقول اللي عندها وتخلصني من هالسالفة .. 

شمة : اشفيج 

اليازية : ماشيء شو فيني عادي

شمة : اونه ،،، علينا تراني شفتج اول مادشيت

اليازية : ماشيء مسألة خاصة فيني

شمة : انزين يعني ماتبيني ادخل بالموضوع 

اليازية : سالفة وانحلت والحمدلله 

شمة : الحمدلله ،، انزين ابتسمي عشان اتأكد انه مافيه شيء مستوي

اليازية : هههه لازم ابتسم يعني 

شمة : هيه لازم ،، انزين بقول لج نكته عشان تضحكين 

اليازية : قولي 

شمة : غرشة ميرندا تصيح في الشارع .... ليش ؟؟؟

اليازية : امممممممممممممم ،، مااعرف 

شمة : فكري 

اليازية : مااعرف قولي يالله ليشششش .!!؟؟

شمة : واحد فتحها وشرد 

اليازية : ههههههههههههه سخييييييفه والله 

شمة : انزين وحده ثانية ..

اليازية : يالله

شمة : فية واحد محشش زعل على زوجتة على شان تراضية قالت ابسوي لك مساج .. قال والله ماكلة

اليازية : هههههههههههههههههههه ،، آآآخ يابطني الله يخسج اونه والله ماباكله ههههههه

شمة : ههههههههههههههه حليله صدق محشش 

اليازية : ذكرتيني بقول نكته 

شمة : يالله قووووووووووولي ..

اليازية : فيه محشش ياكل كيوي بالسندويجه ليش ...؟؟؟

شمة : يحسبها فلافل ،، هههههههه جديمة ومغبره 

اليازية : مالت عليج انزين وحده ثانية ،، فيه نمله متعلقه في مروحه ليش ؟؟

شمة : امممممممممم ،، تحسبها ملاهي

اليازية : غلططط ،، تغني هكذ الدينا تدور

شمة : هههههههههههههه حليلها 

فجأة ادش عليهم خلود ..

خلود : شوو تسون 

شمة : نقول نكت اذا عندج نكت حياج واذا ماعندج جلبي ويهج صوب اختج 

خلود : سخيفه انتي الثانية وينها اختي اصلا

شمة : في غرفتيه 

خلود : زين ظهري برمس اليازية بسالفه خاصة

شمة : خاصة ولا حكوميه

اليازية : ههههههههههههههههههههه

خلود : قسم بالله سخيفه يالله قومي 

شمة : مااريد قولي قبل لو سمحتي وبعدين بقوم 

خلود : شمووه قومي بسرعه مستعيله بسير عيدالله ياي في الطريج

شمة : انزززززين 

طلعت شمة من الغرفة وسارت خلود يلست حذال اليازية ..
اليازية : شو فيج

خلود : ماشيء بس كنت اريد اغايظ شمه واخليها تظهر

اليازية : الحريم سارن

خلود : هيه كلهم ساروا العزبة 

اليازية : العزبة الحين

خلود : هيه هذول في أي عادي يسيرون العزبة

اليازية : عموه وين حطت عيالها

خلود : شلتهم وياها وشلت البشاكير 

اليازية : وليش انتي ماسرتي

خلود : مافيني على ضربة الشمس 

اليازية : الشباب ساروا بعد

خلود : هيه بس باقي سعيد وراشد وسيف في الميلس 

اليازية : اهااااااااا 





اليوم : الجمعة
الوقت : الساعة 3:30 الظهر
المكان : في بوسعيد

" موزة "


طلعت من غرفة شمة معصبة لأني ماحصلت اللاب مالي ولاحصلت اللاب مال شمة .. 
سرت بسرعه لغرفة نورة .. اكيد ماخذاتنه هيه ولطوف السخيفات ..

دقيت الباب ومحد يرد عليه وقعدت اصارخ اروحي معصبة من نظرة الحقير سعيد .. يعني يبالي سبب عشان انفجر .. وينفجر البركان معاي .. 

دقيت الباب ودقيت ومحد يرد ..

موزة : فجن الباب لااكسره على روسكن

لطوف : شو تبين ..!!؟؟

موزة : فجي لاايج شيء مايعيبج .. 

بعد خمس دقايق تفتح لطوف الباب .. وسندت ايدينها على الباب على اساس موزة ماادش الغرفة ..

لطوف : كسرتي الباب شو تبين 

موزة : وين اللاب 

لطوف : عندي 

موزة : منو سمح لج تشلينه 

لطوف : دشي وخذيه وطلعي برع انتي وشياطينج اللي ع راسج 

في هالوقت اتي شمة على صريخ موزة اللي طار البقعة ..

شمة : شوووو مستوي 

موزة : حضرتهن شالات لابي ولابج 

شمة : نعم منو سمح لهن يدشن غرفتيه 

نورة : منو سمح لهن يدشن غرفتيه .. خلاص دشي وخذيه وفكنا من شركن 

لطوف : بسم الله يروعن 

في هالوقت عصبت موزة منها وتصفعها كف طيرها لداخل الغرفة ويدشن موزة وشمة ويسيرن صوب اللابات اللي كان فوق الشبريه .. 

موزة هيه منزله راسها تشل اللاب ماتحس بعمرها إلا حد يمط شعرها

موزة : آآآآآآآآآآآآآآي 

وتلف لوراها وتمسك لطوف ويتضاربن ونورة ادش عرض وتسحب موزة وشمة وقفت اطالعن وتمسك لطوف من شعرها اللي عصبت منها لنها بدت تعق رمسه وصخه وطفسه .. 

ونورة مع موزة يقول يهااااااااااااااال يتماطن بشعور .. 

هن يضاربن نورة ادز موزة على الشبريه واطيح المزهرية وتنسكر واطيح موزة على الزجاج موزة بدون ماتحس اتخلي ايدها على الزجاج وتنجرح ايدها جرح طويل موزة حست بشيء يدخل في جلدها ترفع ايدها وتشوووف الدم .. 

ارتفع ضغطها في هالوقت وتصرخ صرخه قوووويه .. اللي في البيت سمعها من صرختها .. تصفع نورة كف حتى الدم اللي بيدها علم على ويهه نورة ويها استوى احمر من الدم .. 

موزة تصيح من القهر والجرح كان يعورها لن الجرح كله زجاج وتحس الجرح يلتهب ..

بعدها الضرابه ماخلصت ... 

على صريخ موزة اللي الكل سمعها اتي خلود تربع واليازية 

اليازية : شو مستوي شوو هالدم اللي مخيس البقعه شو فيكن

خلود : يهال تضاربن

موزة : جب مايخصج اظهرن برع لا ايكن شيء مايعيبكن 

في هالوقت سعيد وسيف وراشد تروعوا من الصريخ والصياح تحسبوا شيء استوا في البنات يترابعون بثلاثتهم 

وهم يترابعون اتخرطف راشد في زولية الصالة ويطيح على ويهه .. سيف مااهتم لسيف ربع ورا سعيد ..

موزة ماعيبها الوضع تمسك لطوف وشمة معصبة لن لطوف عضتها في ايدها .. عضتها بقوووو .. يعني عضة مب هينه ..

يدخل سيف وسعيد ويشوفون الضرابه والبقعه كلها دم ومكسرين الزجاج والورد تارس البقعه وخلود تحاول تفج من بينهن ومب رايمه واليازية ماسكه نورة لنها تبا تدخل في الضرابه مرة ثانيه ..<<<< شكله الكف ماياب نتيجه معاها 

سعيد : شوووووووو مستوي 

سيف وقف في مكانه يشوووف ايد موزة مستويه حمرا من الدم يقول ذابحه ذبيحه او جاتله لها حد من الدم اللي خيس المكان ..

موزة مااهتمت للجرح الي في ايدها اهتمت انها تاخذ حقها من نورة ولطوف ..

تقرب سعيد ومط شمة عن لطوف ..

سعيد : بس خلاص فضحتنا 

موزة ماعطته ويهه كملت ضاربه مع لطوف .. في هالوقت سعيد عصب منها لنها قالت انت مايخصك ..

سعيد مسك لطوف عن موزة اللي الشرار يطلع من عيونها والبركان يثور في راسها ...
بس موزة مااستسلمت مطت لطوف من ايدين سعيد وسعيد عصب منها صفعها كف على ويها ..

هنيه موزة انفجر بركانها .. وضربت سعيد على جتفه وخيست كندورته كلها ددددددم .. من ايدينها 

وظهرت من الغرفة وهيه معصبة ..

سيف كان واقف عند الباب من برع لنه استحى يدش ويطالع موزة كيف معصبة وكيف شكلها .. هاي موزة اللي جدامي مسسسستحيل ..!!؟؟ 

موزة هيه طالعه سيف بدون مايحس مسكها من ايدها المجروحه 

موزة عورتها مسكته لن مسكها بقو كان يحاول يوقفها قبل ماتظهر .. 

موزة : آآآآآي ايدي 

سيف يطالع ايدها اللي كلها دوم : شوو هاااا 

موزة : فجها تعورني آآآآآآي

بسرعه سيف شل ايده اللي توسخت من دمها 

موزة : حقيررررررر ليش تمسكني 

سيف يطالع ايده وهو ساكت ..

عصبت موزة زود وسارت عنه لغرفة شمة .. 

وخلت سيف واقف في مكانه ... 

بعد ماسارت موزة غرفة شمة ايي راشد .. وهو يعري ريله عورته من الطيحه .. 

راشد : شووو مستوي 

سيف سكت عنه ولا رد عليه 

راشد : شوو هالدم 

سيف سكت عنه ونزل بسرعه تحت وسار ركب سيارته ..








اليوم : الجمعة
الوقت : الساعة 4:00 العصر
المكان : في بوسعيد

" سيف "

نزلت تحت وأنا معصب من موزة وركبت سيارتيه وشفت ايديني متوسخه من دمها .. أنا الحين حقير .. منو تحسب نفسها هاي وايد تمادت علي .. تحسب مالي كرامه .. 

مديت ايدي وخذيت كلينكس ومشيت ايدي من دمها السخيفة .. 
والله قهرتني انا الحين حقير .. 
خلاص لين هنيه ويكفي اهانات يكفي ألم وجراح ..
انا ريال ولي كرامه .. وألف وحده تتمنى نظره مني .. 

طلعت من بيت عمي محمد وانا ماادري وين اسير .. سمعت صوت الاذان .. تنهدت ونزلت صوب واحد من المسايد وتوضيت ودشيت المسيد اصلي .. 

بعد ماخلصت صلاة العصر .. سرت البر المكان الوحيد اللي بخفف باللي في قلبي ..

لازم ألقى حل لازم ألقى حل مع قلبي .. 
لازم أجلس معاه واتفاهم معاه لوين يبا يوصلني ..

يكفي تعبني معاه .. ومافينيه زود اتحمل فوق ماني متحمل .. 

شغلت المسجل كانت قصيده .. تقول كلماتها .. 

إنت اللي خسران يوم انك تزعلني .. وإلا انا وايد أحبابي وخلاني 
إن كان ربي عطاني عمر وأمهلني .. مصيرك تشوف من اللي بندم على الثاني 
بتجاهلك مب بس انت تجاهلني .. عهد علي اني انسى من تناساني 
واعاملك مثل ماشفتك تعاملني .. وإن قال الله وعد ليجيك ماجاني 
مسكين حد إذا كنت مفكر تشغلني .. ماتهز شعره عشان تهز وجداني 
كني اشوفك بكره تحايلني .. وتقول توبة ماعاد اعودها ثاني 
واقول لك حل عني لاتجادلني .. حرمت انا مايجي لسانك على لساني


آآآآآآآآآآآآه والله آآآآآآآآآآآآه ..

صاح تلفوني كان راشد داق طنشته ولارديت عليه .. 

بندت المسجل والسيارة ونزلت امشي على العراقيب وانا افكر .. لين مايت الفكره في راسي اللي ماشي غيرها ..
لازم اوقف مع نفسي وقفه واوقف موزة عند حدها .. 

رديت وركبت سيارتيه وانا مقرر اسير ارمس امايه واقول لها تخطب لي من باجر .. 

وطز في موزة وطز في قلبي معاها .. 




***===== الــــجـــزء الـــثــاني والعشــــــرون =====***





تعرفين وش كثر يمه زاد عمري
كثر ما دمعي ذبحني
كثر ما الدنيا نستني .. كثر ماأحن لوجودك 
آآآآآآآآه يمه
ما دروا عن كبر جرحي
يوم كل هالدنيا عيد 
وانا هاجرني فرحي
وش خذيت الا اماني
ليه كذا بس يا زماني

.................................................. ..............
.................................................
.....................................
..........................
..................
............
......


اليوم : الجمعة
الوقت : الساعة 4:15 العصر
المكان : في بوسعيد

" شمة "

طلعت من غرفة نوروه الدبة وانا مقهورة آآخ يا ايدي استوت خضرا حشاا مب عضة عضتني لطوف " دبة " والله حشا عظة جلب مب انسان .. دشيت غرفتيه اشوف موزة شو صار معاها .. اللي شفته انها انجرحت في ايدها 

دشيت الغرفة وشفتها في الحمام تغسل ايدها سارت صوب التواليت وألف شعري حشااا قطعنه لي .. تكفي العظة والله احس شعري تقطع .. 
شليت المشط اسحي به شعري وانا اسحيه اشوفه كله يتساقط .. ياويلي بستوي قرعا مابقى فيني شعر لفيته قبل لايطيح كله .. 

طلعت موزة من الحمام ويها احمر من الصياح وصبوع ايد سعيد معلم في ويها .. 
كانت لافه الكلينكس على ايدها

موزة : شمة الجرح يعور كله زجاج داخله احسه يتحارق الجرح

شمة : دقي على امج 

سارت موزة صوب شنطتها وظهرت تلفونها ودقت على سلطان 

موزة : ألوووووووووو

سلطان : هلا موزه 

موزة : سلطان انت وين 

سلطان : تونيه ظاهر من العزبة ساير عند ربيعي

موزة : تعال بيت عمي ابا اسير المستشفى

سلطان : خيررر شو يعورج

موزة : تعال وانا بقولك السالفه 

سلطان : انزين لبسي عباتج انا قريب من بيت عمي

موزة : اوكي باي

سكرت موزة عن سلطان وشلت عباتها ولبستها وسارت صوب التواليت وحطت مرطب على ويها لن شكلها كان غير لو تشووفون ويها مصفر ومحمر حشا هب صفعه صفعها سعيد ..

شمة : سلطان وين

موزة : قريب الحين واصل .. 

شمة : تبيني اسير وياج

موزة : تبين تسيرين معايه تعالي 

شمة : لا خلاص اروحها ايدي تعورني مافيه بس بتردين بيتنا صح 

موزة : لا طبعا مينونه انا بسير بيتنا ابرك لي 

دشت علينا اليازية وخلود 

خلود : وين سايره اشوفج لابسه عباتج

موزة : بسير المستشفى ماتشوفين ايدي مب طايع يتوقف الدم وفوق هذا احس الجرح يتحارق وكله زجاج

خلود : منو بوديج

موزة : سلطان الحين واصل 

اليازية : تبين حد يسير وياج

خلود : شمه هاتي عباتي في غرفة اليازية 

موزة : مايحتاي مابا حد يسير ويايه يكفي سلطان بكون معايه 

سمعنا صوت هرن السياة طلعت موزة من الغرفة ونزلت تحت .. والله تلومت فيها .. سعيد ماله حق يصفعها حقير قهرني .. 







اليوم : الجمعة
الوقت : الساعة 5:25 العصر
المكان : في بوسعيد

" مـــوزة "


نزلت بسرعه تحت الدم من راضي يوقف .. ويهي احسه منتفخ من ضربة سعيد الحقيررررررررر 

أكرررررررررررررررهه .. أكررررررررررررررهه 

الله ياخذه :: يعله يمووووووت :: عمري ماكرهة حد كثر ماكرهة هو ..

نزلت تحت وشفت سلطان واقف مع سعيد وسعيد موقف سيارته حذال سيارة سلطان .. 

مت قهرررررر هذا شو موقفنه هنيه لفيت عنهم وسرت سيده وركبت السيارة بدون مااتكلم بكلمة وحده .. 
كنت ماسكه ايدي لأنها تعورني ..

لف سلطان صوب السيارة لأنه كان عاطني ظهره وماشافني يوم ظهرت اما سعيد فشافني من ظهرة من الباب لين ماركبت السيارة وهو يطالعني .. والله كان خاطري أرد الكف اللي عطاني اياه خاطري ابرد قلبي .. 
شو تبوني اقول كلمة حقير شويه على هالإنسان .. وفوق هذا زادني سيف مسكني بقوة من ايدي مايشوف بعد هذا إن ايدي مجروحه يعله العما هو الثاني .. 

لف سلطان صوبي وقال حق سعيد سمحلنا مستعيل ..

ركب سعيد بعد سارته وطاااااااار فيها برع البيت .. سلطان شاف سعيد كيف طلع وهو محرج .. 
قلت في خاطريه النفده تنفدك .. 

ركب سلطان السيارة وشاف ايدي اللي مخيسة الكلينكس بالدم 

سلطان : بلاها ايدج 

موزة : انجرحت

سلطان : كيف ،، وشو بلاه ويهج مع منو متضاربه حشا مب كف عاطينج اياه

موزة : متضاربه مع لطوف ونورة

سلطان : ليششش ..!!؟؟

موزة : ودني المستشفى والله ايدي تعورني 

سلطان : انزين لاتصارخين ويهج مايعورج 

موزة : سلطان دخيلك بسرعه انت ماتحس اقولك متعورة ويالست تحقق معاي 

سلطان : انزين 

سكت عني سلطان أول شي سرنا العيادة ومسكتني دكتورة ودكتور وماقدروا يوقفون الدم لأن الجرح كان عميق .. نظفوا لي الجرح بالمطهرات وكل شوي انا اصرخ والله يحررررق .. سلطان عصب مني لأن العياده فيها شباب كانت متروسه العيادة .. 

حاولت اكتم صراخي واسكت لا اييني كف ثاني على خدي الثاني .. 

بعد ساعه ونحن في العيادة ماشي فايده حولنا الدكتور على مستشفى ثاني .. 

سلطان قال بتصل في امايه قلت له لا مايحتاي خلنا نسير ونشوف شو بصير ويانا .. 

سرنا المستشفى الدكتور قال بخيط ايدي بس غرزتين انا ماطعت قعدت اصيح سلطان اتصل في ابويه ..
بعد ربع ساعه يا ابويه المستشفى وكلم الدكتور .. الدكتور قاله صار لها اكثر من ساعتين ايدها تنزف والدم مب راضي يوقف حاولنا فيه وماقدنا لازم نخيطه لأن الجرح بلتهب وبسبب لها تلوث .. ابويه وافق انا ماطعت طلعت برع غرفة الدكتور اصيح لحقني سلطان وقعد يرمسني ويقنعني بس انا اصيح واللي رايح واللي راد يشوفني .. 

سلطان : بس والله فضحتينا الكل يشوفج يقول حد ميت عندج طالعي الدم في ايدج لوين وصل 

موزة : ..................................


سلطان : إذا تحبيني ولي معزه مثل مالج معزة توافقين على الخياطه وانتي كيفج ..

طلع سلطان من المستشفى .. 
سكت قعدت اطالع ايدي طلع ابويه من عند الدكتور وقالي يالله دخلي .. دخلت وافقت انهم يخيطون ايدي الدكتور قالي مايعور شوي بس دقايق وخلاف عادي .. كل شي برجع نفس ماكان .. 








اليوم : الجمعة
الوقت : الساعة 6:25 المغرب
المكان : في إحدى شوارع العين 

" سلطان "


طلعت من المستشفى وأنا معصب .. الصراحه اول شي سوت لنا فضيحه في العيادة والحين في المستشفى لو ياهل ماادري شو بسوي معاها .. هاي عقلها هالكبر وتسوي هالحركات اللي مالها أي داعي تسويها لو قالها الدكتور ابره ماادري شو بتسوي ..

صاح تلفوني وكانت خلود داقه 

سلطان : هلااا والله

خلود : هلا سلطان هااا وينكم تأخرتوا

سلطان : حولونا على المستشفى لأن النزيف مب راضي يوقف

خلود : والله الحين انتوا وين

سلطان : انا ودرتها في المستشفى وطلعت

خلود : شوووووووو ليش ..!!؟؟

سلطان : ابويه عندها بسوون لها خياطه في ايدها لأن الجرح وايد عميق 

خلود : لا حول ولا قوة إلا بالله .. وهيه شو قالت

سلطان : سكتي الله يخليج والله سوت لي فضيحه في العياده يوم حطوا لها المطهرات قعدت تصارخ وتصيح فضحتني وفي المستشفى قعدت اتصيح ماتبا تسوي خياطه مع انها خياطه بسيطه بس غرزتين دقيت على ابويه قلت له تعال انا تعبت معاها مااعرف شو اسوي ..

خلود : ان شاء الله خير 

سلطان : كيف صارت الضرابه 

خلود : مااعرف سمعت الصريخ ويوم سرنا غرفة نورة شفناهن يضاربن هيه ولطوف وشمة ونورة والغرفة كلها زجاج اللي عرفته شمة قالت نورة دزتها على الزجاج وموزة حطت ايدها على الزجاج بقوه لأنها طاحت على ايدها 

سلطان : يهال هذيل دواهن خلاف هيه ولطوف 

خلود : والله لو شفتهن ماقدرنا نفج امبينهن زين ماصفعونا نحن بعد 

سلطان : حشااااا شو سبب الضرابه

خلود : ماادريبهن 

سلطان : خلاص خلود بسير اصلي اسمعهم بقيمونه الحين 

خلود : برايك فداعه الله 







اليوم : الجمعة
الوقت : الساعة 6:35 المغرب
المكان : في بيت أبو سعيد 

" خلود "


سكرت عن سلطان وسرت اصلي المغرب بعد ماصليت في غرفة اليازية دقيت على عبدالله بس مايرد علي ماادري شو السالفه ..!!؟؟


قعدت ساعه ادق وادق حرقت التلفون ..
بعد ماتعبت من كثر ماادق .. 
قلت خلني اجرب آخر مرة وبشوفه اذا برد علي .. رد بعد ماقهرني ..

عبدالله : الوووووووووو

خلود : ليش ماترد ..!!؟؟

عبدالله : شو تبين 

خلود : وين انت

عبدالله : في البيت 

خلود : انزين يالله تعال خذني 

عبدالله : لا برايج باتي عند اهلج مافيه اييج الحين 

خلود : ماأريد ابات عندهم تعال خذني

عبدالله : قلت لج باتي مافيه اييج الحين تعبان مافيني اسوق سيارة

خلود : من بعد الديار ماتقدر اتيني 

عبدالله : خلود لا اطولين السالفه وهيه قصيرة قلت لج باتي وخلاص 

خلود " وهيه تصيح " : مااريددددددددددد 

عبدالله : برايج باااااااي " يسكر الخط في ويها "

قعدت اشوف التلفون وانا محرجه واصيح ليش يسكر في ويهي ليش مايباني ارد البيت .. 
قعدت اصيح من القهر والله اللي فيني يكفيني بعد ايي هو يزيدني يكفي اهله .. 
من زين العيشة اللي عايشتنها عند اهله دوم في قسمي ومااظهر منه ابدا .. وكل مايقولي عبدالله ظهري عند اهلي ويلسي وياهم .. كيف اظهر ولا واحد منهم يرمسني من يشوفوني يقومون يدخلون غرفهم ويسكرون الباب .. عبدالله دوم يحملني انا المسؤولية يقولي انتي ماتبين تعيشين ويا اهلي ويسوي لي سالفه الله يستر بس انها ماتوصل للضرب من بينا .. 






بعد يومين من مرور الأحداث التالية .............




اليوم : الأحد
الوقت : الساعة 1:35 ظهراَ 
المكان : في أحدى شوارع العين 

" سيف "

خلك معي خلي ترى الناس للناس .. وضدي ترى ضدي معايه معايه 
احسبك دايم بأنفاس لأنفاس .. وإنت ضيا عيني منايه ومنايه
لاتسمع العاذل وسواس وسواس .. ومن علتي انت شفايه شفايه
لوطال هجرانك فلاباس لاباس .. غلطان واستاهل دوايه دوايه 
السهم من عينك وأمواس لأمواس .. وأنا أنادي لك دمايه دمايه 
سمعت الموشي وأرجاس لأرجاس .. واللي جرى منك كفايه كفايه
أعلنت من وصلك بأفلاس لأفلاس .. وأختار إنت بين شايه وشايه 
إما تردين بأحساس لأحساس .. ولا نتفارق والنهايه نهايه
متعود أبدله لألماس بألماس .. مايهم أكسب و الهوايه هوايه 
خدعت حاسد يضرب الراس بالراس .. مسكين وادريبه ورايه ورايه 


عذاااااااااااااااب هالغنية ..كلماتها والله ترد الروح ..
كنت ظاهر من الدوام وساير صوب البيت .. دق لي راشد ..

سيف : هلااااا والله

راشد : هلا وغلا اشحالك ..!!؟

سيف : بخير وسهاله 

راشد : مديم الحال .. قول مبرووووووووووكـ

سيف : مبروووك على شو ..!!؟؟

راشد : اشترينا الشقة أنا وسلطان الحين رادين في الطريج

سيف : والله مبروووك واخيرا فرجت .. شخباره سلطان اكيد فرحان

راشد : ميت وناسه قال باقي العروس هههههههه

سيف : ههههههههههههه ،، انت ماردوا عليك بسالفه الخطبة 

راشد : اسكت ايدي على قلبي 

سيف : ان شاء الله خير تفائلوا بالخير تجدوه 

راشد : ان شاء الله انت وينك الحين

سيف : والله ساير البيت راد من الدوام

راشد : اهاااااااا انزين اليوم العشااا عندنا لاتنسا 

سيف : شو المناسبة 

راشد : العشا عليه وعلى سلطان بمناسبة الشقة 

سيف : هههههههههههه يالله الله يعطيكم خيرها ويكفيكم شرها

راشد : امين عقبال مانشتري محل الدراجات 

سيف : ان شاء الله خلاص رشود برايك بشوفك المسا

راشد : خلاص فداعه الله 


وصلت البيت ونزلت شفت سيارة عبدالله .. واقفة عند قسمة الخارجي ..

وقفت سيارتي في الكراج ونزلت وسرت صوب البيت .. 

حصلتهم كلهم قاعدين يتغدون .. 
سيف : السلام عليكم

الكل : وعليكم السلام 

أم عبدالله : تعال فديتك تغدا 

سيف : اممممممم لا مب مشتهي بسير ارقد ظهري يعورني وعوني على صلاة العصر لاتنسون

أم عبدالله : ان شاء الله 


سرت غرفتيه وغيرت ملابسي وطحت على الشبريه .. 

صح ماقلت لكم فاتحت امي وابوي بسالفه العرس .. وابويه قال على خير .. وامايه قالت لاتحاتي العروس موجوده بياخذون شور اهلها وبردون لنا خبر .. ماادري اللي سويته صح ولا غلط .. انا ليش ابني أحلامي مع وحده مستحيل تاخذني .. ليش دوم ابني حياتي مع موزة .. وأنا متأكد وابصم على عشرة انها مابتوافق علي .. اول شيء أهلي مستحيل يوافقون يكفي سالفه عبدالله .. 

آآآآآآآآآآآآه ليش ... ليش ...!!؟؟

خاطري أصلح المشاكل اللي بين هالعايلة اللي نحن قاعدين ندفع أغلاطهم ومشاكلهم .. 

الله يعينا بس .. 






اليوم : الأحد
الوقت : الساعة 7:15 مساءً 
المكان : في بيت بو سلطان 

" موزة "

كنت منسدحه حذال خلود .. وخلود يالسه على اللاب وشابكه النت ..
من ساعه أقولها تشغل غنيه ومب راضيه تقول لاتصدعيني تبين أغاني ظهري برع .. سكت شو اسوي محد غيرها بونسني في البيت ..

خلود : شوفي هالموضوع 

موزة : آآخ شو هالصورة

خلود : جريمة قتل ..

موزة : بسم الله غيري الصورة مافينا نحلم بالليل 

دش علينا حمد .
حمد : ماما تباكم تحت 

خلود : فديت منطووقهم أنا حمود تعال بس عطني بوسه

موزة : لا لا حمد تعال عندي أنا بوديك الجمعية والله بشتري لك حلاوة 

حمد : بتلعبين معاي بالسيايير خالد ماطاع يلعب كورة بس 

موزة : هيه بلعب امري لله بس عطني بوسه ..

تقرب حمد مني وخلود مطته قبل مايبوسني وقعدت تعضة في ظهره وهو يرافسها ويقولها دبه مااحبج ..

انا ماصدقت تودر اللاب بسرعه خذيته وشغلت الغنية اللي اباها ..
اغنية " شلها عالي " 

حمد : بطليني بسير ازقر خالد عشان نرزف 

خلود : مابا 

حمد كان يمط شعرها وهيه تزاعج .. والله يقول ياهل تغايظه ..

دشت علينا امايه ومعصبة

أم سلطان : شو تسووون موزة عيونج بروحهن من هالكمبيوتر 

موزة : خلود مشغلتنه مب انا 

خلود : آآي شعري حسبي الله ونعم الوكيل فجني خلاص 

أم سلطان : شو تبينه حمد سير تلبس بسرعه

موزة : وين بتروحون


أم سلطان : وين بعد بيت قوم عمج يالله قومن 

خلود : ليش ..!!؟؟

أم سلطان : سلطان وراشد مسوين عشا عشان اشتروا شقة

موزة : الله وناسه انا بسير اسكن معاهم في بوظبي وافتك من الحشره

أم سلطان : قصوورج بعد 

موزة : انا مااريد اسير يكفي ايدي لين اليوم ملفوفه 

أم سلطان : قومي بلا حشره اخوج محتشر تحت

أوووووووووف قمت وقلت لخلود تبند اللاب وتخليه في غرفتها .. سرت غيرت ملابسي وتكشخت بسرعه على السريع وانا نازله من الدري كانت لطوف نازله بعد جان ادزها وانزل بسرعه .. عصبت مني قالت والله انتي ماتبتي .. هههههههه خوفتني تحراني اخاف منهن مالت عليهن غبيااااااااات ..


سرنا بيت عمي ومن شافني عمي راشد مطني على صوب يبا يرمسني بسالفه خاصة على قولته ..

موزة : خيرررر 

راشد : موزة رمستي حصة

موزة : لا مااعرف عنها أي شيء

راشد : موزاني حبيبتي رمسيها شوفيها موافقة علي ولا لاه

موزة : امممممممم ,, لا أسفه استحي 

راشد : والله لج اللي تبينه لو رمستيها وبشرتيني 

موزة : خلاص بشرط تخلوني اسكن معاكم في الشقة بس اسبوع واحد

راشد : امممم ،، اوكي موافق بقنعهم يوافقون 

موزة : اوكي تم الحين بسير ارمسها 

راشد : دقي لي تلفون انا بسير الميلس 

موزة : من عيووووني تامر آمر .

سار عمي الميلس وانا سرت غرفة شمة ارمس حصة .. اول طرشت لها مسج .. وردت علي وطرشت لي مسج .. 
دقيت لها وطولت لين ماردت ..

حصة : السلام عليكم

موزة :وعليكم السلام هلا حصوه اشحالج

حصة : الحمدلله اشحالج انتي ؟؟

موزة : يسرج الحال اعلومج وشو مسويه

حصة : تمام والله اخبارج انتي 

موزة : عال العاااااااال .. امممم حصوة شو تسوين

حصة : كنت اشوف التلفزيون 

موزة : انزين ابغيج بسالفه

حصة : آمريني 

موزة : بخصوص راشد .. شو قررتي 

حصة : .............................

موزة : يالله حصوة بس قولي موافقه ولا لاه

حصة : موافقه 

موزة : كلولولولولوللوولولولولوووووش مبروووووك 

حصة : فضحتينا ويا راسج

موزة : حصوة برمسج بعدين بسير ابشر رشود 

حصة : لا لا 

موزة : جب يالله باااااي

سكرت بسرعه عنها ودقيت على عمي راشد ابشره ... 






اليوم : الأحد
الوقت : الساعة 8:00 مساءً 
المكان : في بيت بو سعيد 

" سعيد "



سعيد : هههههههههههههههههه

سلطان : آآخ يابطني رشود عن الخريط خلاص والله مابنقدر نتعشا من كثر الضحك 

سيف : متى صار هذا ..؟؟

راشد : انتوا شدراكم سالم كان شاهد صح سلوم

سالم : هااا لا لا مايخصني بالبنات انا 

راشد : علينا سالم قووووول 

سالم : عنلاتك من متى تحراني راعي حركات شراتك 

صاح تلفون راشد من شافه قالهم سكتوووا كلكم

سعيد : اكييييييددد ها ربيعتك صح

راشد : بس جب خلوني ارد

راشد : الووووووو

موزة : امممممم راشد حصة رفضت لأن ولد عمها يباها 

راشد : شووووووووووووووو ؟؟!!

موزة : والله هذا اللي صار 

راشد : شوووووو قولي الصدق

موزة : وافقت مبرووووووووووووووووووك 

راشد : حلفي قولي والله

موزة : والله 

سكرت في ويها بدون مااحس وجان احضن سلوم وانا فرحاااااااان 

سالم : اشفيك شو صاير 

سعيد : منو هاي اللي داقه 

راشد ماعبرهم ظهر برع كان مرتبش جان يشغل سيارته ويشغل المسجل ويطول عليها أخر شي .. وفج باب السيارة وصوت المسجل واصل الحارة الثانية ..

قعد ايول وهو مبسوووط ميت من الونااااسه .. 

ظهروا الشباب مايعرفون شو السالفه كلهم ارتبشوا ظهروا عصيهم ومسجباتهم وقعدوا ايولون بس فرحة راشد ويولته لا توصف من الوناسه .. 

طلعت لهم أم مبارك معصبة وشوي ويتضربهم بعصاها .. بس رشود من شافها يايه صوبهم ربع بسرعه ايول جدامها وهو ماسك عصاها عشان ماتضربه فيها ..

الكل ارتبش وحمد وخالد كانوا ميتين من الوناسه قعدوا ايولون .. سيف الوحيد اللي كان قاعد يشوف وهو ماله بارض ايول معاهم .. 

سمع سيف صوت آذان العشا وسار بسرعه بند المسجل .. لأنهم كلهم ماسمعوه من حشرتهم ..

وكل هذا راشد ماطاع يقولوهم ليش ارتبش كل هالربشه .. 
ساروا الشباب يصلون وبعد الصلاة تعشوا وسار كل واحد بيته يرقد .. 




***===== الــــجـــزء الـــثـالــث والعشــــــرون =====***





يااااشينها لوصرت إنسان عااادي
بعين الذي كنت تحسبه حيل مغليك...

ويصير بوادي وإنت عنه بوادي
ومن دون شرح أسباب يقفي 
ويخليك...

مايستمع للصوت مهما تنادي
وتحتااااار في نفسك وش الغلط 
فيك!!؟؟!!
.................................................. ..............
.................................................
.....................................
..........................
..................
............
......


اليوم : الثلاثــا 
الوقت : الساعة 11:20 صبــاحــاً 
المكان : في أحدى شوارع العين 

" سعيد "


أحس براسي بنفجر .. " مصدع " أمس طول الليل مب راقد .. كله أتجلب بالفراش .. ماادري شو بلاني .. أحس بضيج في صدري .. أحس قلبي بظهر من ضلوعي .. أحس الخنقه في صدري بتفجره ..

خطفت على الشيشه أعبي موتري بترول .. 

رديت البيت وماحصلت لا اليازية ولا امي سايرات المستشفى .. حصلت يدوه سلمت عليها وسرت سيده قسمي اريح ..

غيرت ملابسي وطحت على الشبريه .. 
حاولت أغمض عيوني بس ماقدرت ..
دقيت على اليازية ..
اليازية : ألووووووووو

سعيد : هلاااااا والله شحالج

اليازية : الحمدلله شحالك انت

سعيد : الحمدلله ،، وين إنتي ...؟؟

اليازية : المستشفى فيه تطعيم حق هزاع وموعد حق سهيل وراشد

سعيد : اهاااااا 

اليازية : ليش انت وين 

سعيد : في البيت راسي يعورني ترخصت عشان ارتاح

اليازية : انزين خذ لك بندول ورقد 

سعيد : على خير برايج مع السلامه

اليازية : الله يحفظك .. 

مسكت التلفون وقعدت أطالعه ودقيت على تلفون موزة ولقيته مغلق صار له فترة مغلق ...!! 
شو السالفه .. قمت من الشبريه وشليت تلفوني بيدي وسرت غرفة شمة ومالقيتها فغرفتها أسمع صوت في الحمام أكيد هيه .. 
أطالعت غرفتها بسرعه ولمحت تلفونها على الشبريه واللاب شغال .. 
بسرعه شفت شاشة اللاب ولقيتها مشغلبه على قصة تقراها .. وشليت تلفونها وادور على اسم موزة ..

..

..

..

عندها 3 اسامي بسم موزة .. 
" موزان .. مواز .. موزة "

الحين شو الحل .. 
امممممممممممم .. سرت صوب المسجات ولقيت أول مسج من موزان 
يقول المسج : " شموه بنسير المول أنا وخلود باجر بعد الغدا بتسيرين ويانا " 

ضحكت هاي موزة .. بسرعه شفت الرقم .. اهاااا غيرت رقمها ..

بسرعه سيفت الرقم على تلفوني ورديت تلفون شموه مكانه وظهرت من غرفتها وسرت صوب غرفتيه .. 




قعدت أطالع رقمها أدق ولا ماادق .. 
امممممممممم شو اسوي ابا اعتذر على الكف اللي عطيتها إياه .. ؟؟

خلني ادق وبشوف شو بطلع وياي 

دقيت وشوي وردت علي ..
موزة : .......................

سعيد : السلام عليكم

موزة : .......................... 

سعيد : ...........................

موزة : نعم شوو تبا يا السخيف

سعيد : السلام لله

موزة : وعليكم السلام نعم شو تبا

سعيد : أسف على الكف اللي عطيتج اياه 

موزة : وين اصرفها أسف 

سعيد : وين ماتحبين 

موزة : أسفه مالها مكان للصرف ومع السلامه ..

سكرت في ويهي .. حشااا والله اني كنت معصب وطلع الكف من غير إرادي .. 

آآآآآآآآآآآآآآآخ راسي بنفجر .. 
ربط راسي بالغتره وحاولت ابعد كل شي من تفكيري حتى ارتاح .. 








اليوم : الثلاثــا 
الوقت : الساعة 1:30 الظـــهر
المكان : في بيت بو سعيد 

" راشـــد "

سالم : شو شعووورك وانت خلاص بتقص الحيه اليوم

راشد : اممممممم .. مااعرف احس بخوف 

سالم : هع هع هع هع قسم بالله انك حركات .. 

راشد : سلووم اظهر برع خلني ارقد 

سالم : جب جب انا اللي غلطان ياي عندك .. 

راشد : ههههههههه انزين خلني ارقد مافيه اطيح عليكم عند العرب

سالم : هههههههههه والله انك طماشه ارقد ارقد 

ظهر عني سالم وخلاني اروحي منسدح على الشبريه على أساس إني اريح شوي .. لأن بعد صلاة المغرب بنقص الحية ..

شو تبوني اقول .. ماادري احساسي متخربط .. ومااعرف شو بلاني .. جني شوبت وخرفت ..

رقدت لين الساعه 4 إلا ربع قمت وتوضيت وظهرت من البيت .. سرت اصلي بالمسيد .. 

بعد الصلاة دقيت على سيف بس مايرد علي ..

سرت الشيشه غسلت سيارتيه وعبيتها بترول وخلاف سرت الحلاق اعدل لحيتيه وشعري ..

على الساعه 5 إلا ربع دق علي سيف ..

راشد : هلا والله

سيف : اهلين اشحالك 

راشد : بخير وسهاله يسرك الحال شحالك انت

سيف : الحمدلله ها وين إنت 

راشد : والله في سيزركت 

سيف : هههههههههههه اونه معرس 

راشد : أي معرس بعدنا أول خطوه في مشروع الزواج

سيف : هع هع هع اونك انزين متى بتسيرين عند العرب

راشد : بعد صلاة المغرب بنظهر تعال عندنا وظهر وياي بسيارتيه

سيف : امممممممم مافيه اسير 

راشد : جب يالله غصباا عنك تتخلى عني في هالموقف 

سيف : ان شاء الله افااا عليك اسولف وياك

راشد : برايك خلني اعدل لحيتيه واشوفك في البيت 

سيف : ان شاء الله فداعه الله

راشد : الله يحفظك ..

سكرت عن سيف وقعدت اعدل لحيتيه وارتبها .. وخلاف ظهرت وسرت البيت دشيت سيده قسمي وتسبحت وطلعت انشف شعري .. 
كانت الساعه على 6 .. 
قعدت على الشبريه اخذ لي نفس .. شوي إلا شمة تزغرط وهيه موزة واسمع صريخهن من الصاله للين غرفتيه

دشت موزة بيدها مدخن وشمة تزغرط 

راشد : أص فضحتينا حسج واصل اليران

شمة : عااادي .. شو علينا منهم .. عمي بعرس

راشد : أي عرس انتي الثانية بعدنا إلا قص الحية 

موزة : يالله بالمبااااااارك وان شاء الله نزفك معرس جريب 

راشد : ان شاء الله ازفكن انا بليلة وحده وافتك من صدعتكن 

شمة " رافعه ايدها " : آآآآآآآميـــــــــــــــن 

راشد : هاتي المدخن وفكني مب متفيج لسخافتكن 

موزة : افاااااااااا والله افاااااااا 

شمة : انت حق شو شاط بروحك .. اليوم بس تقصون الحية يعني مابتشوف البنت 

راشد : اظهري برع والله اني مالي بارض لشيء

موزة : يالله شموه سرينا بسير ارمس حصوص بشوف نفسيتها كيف 

ظهرت شمة وموزة وانا اطالع الباب .. رجعت صوب المدخن وشليته وادخنت بالعود وتعطرت ودقيت على سيفوه ..

راشد : ألوووووووو

سيف : والله واصل عند الباب 

راشد : انزين بنسير بسيارتيه وقف سيارتك حذال قسمي

سيف : ان شاء الله باي

طلعت من غرفتيه وبنت الباب ورايه وسرت صوب قسم سالم الطابق الأرضي .. 

حصلته واقف في الصالة ومجابل المنظره ويعدل غترته 

راشد : ياااويل حالي 

سالم : ههههههه اشفيك

راشد : كاااشخ الحبيب

سالم : شو اسوي كله عشان أخويه 

راشد : فديتني والله انزين اخوانك كلهم برع يالله بسرعه خلص 







اليوم : الأربعا 
الوقت : الساعة 2:20 الظـــهر
المكان : في بيت بو سلطان 

" خلـــــود "


خلود : موزة يالله بسرعه 

موزة : ألبس عباتي اصبري 

خلود : بسررعه بأذن العصر وانتي ماخلصتي 

موزة : انزين خلصت 

خلود : قولي للبشكارة تسير ويانا

موزة : خالد بسير ويانا محتشر يبا يسير صوب الألعاب

خلود : وحمد ..؟؟

موزة : حمد في بيت خالوه

خلود : ولطوف

موزة : لا مانباهااا بسرعه نزلي قبل ماتشوووفنا

خلود : هههههه انتي تحملي المسؤوليه اذا احتشرت علينا

موزة : طزز فيها .. انزلي بسرعه بنخطف على شموه بعد

خلود : انزين

نزلنا انا وموزة وسرنا بيت عمي وشلينا ويانا شموه وسرنا المول ..

البشكاره سارت ويا خالد صوب الألعاب على إساس انه مايضيع وموزة عطت البشكاره تلفونها عشان ادق لنا من يخلصون ..

بقينا انا وموزة وشموه نتشرا المول كان شبه فاضي ..

موزة وشمة فضحنا .. ماخلن حد ماعلقن عليه وخاصة البنات .. كل شوي طاع هاي شو لابسه وهاي شقايل تمشي وهاي ماتستحي شعرها برع وإلا هاي بمكياجها الأخت يايه عرس ..

خطفت حذالنا وحده جان تقول موزة بصوت عالي : شموه غطي شعرج الله بوديج النار ..

جان انقع ضحك عليهن .. كانت تبا تلفت انتباه البنت اللي كانت كشتها برع ..



نحن في واحد من المحلات صاح تلفوني كان عبدالله داق ..

ظهرت من المحل وطلعت ارمسه برع ..

خلود : الووووووو

عبدالله : السلام عليكم

خلود : وعليكم السلام

عبدالله : يالله اظهري انا عند الباب

خلود : شوووو انا في السوق

عبدالله : شوو أي سوق

خلود : المول بعد أي سوق

عبدالله : ليش تظهرين بدون شوري

خلود : والله مية مرة دقيت انت ماترد

عبدالله : جان طرشتي مسج

خلود : والله انا دقيت وانت اللي ماترد

عبدالله : مب عذر انا الحين واصل صوب البيت

خلود : والله مشكلتك شو تباني اسوي

عبدالله : بلا سخافتج ردي البيت بسرررعه

خلود : اسفه

عبدالله : لاتعانديني

خلود : .........................

عبدالله : اوكي اقعدي في بيت ابوج لين ماتعفنين

سكر الخط في ويهي .. شو من الناس هذا مايحس يخلي عمره بريء ومايخصة بشيء ويحملني انا المسؤوليه

بعد ماسكر عني رجعت التلفون في الشنطه ورديت داخل المحل عند موزة وشمة وقلت لهن بسنا بنرد البيت .. شمة احتشرت قالت لا ماخلصت ابا اغراض .. 

اطالعتها بنظره قلت اوكي بسرعه نص ساعه بس عندج ..

طول الوقت كنت مقهورة وشوي وبصيح .. من القهر ليش جي يعاملني .. والله يقول عايفني وعايف الحياة وياي ..








اليوم : الأربعا 
الوقت : الساعة 4:20 العصـــر
المكان : في بيت بو سلطان 

" مــــــوزة "

تونا واصلين من المول .. خلود عطتني عباتها واغراضها قالت وديهن فوق وهاتي شيلتي .. قالت مافيه اركب الدري بطني وظهري يعوروني .. المهم وانا راكبه حصلت لطوف منسدحه على تلفزيون الصالة أول ماشافتني ..

صرخت في ويهي ..: ليش تسيرون وماتقولون ؟؟

موزة : جب ولا كلمة كيفنا مايخصج تفهمين

لطوف : حيوانه 

موزة : كلن يعرف نفسه 

لبستها ودشت غرفة خلود وخليت اغراضها وشليت شيلتها وسرت غرفتيه وعقيت اغراضي على الشبريه ونزلت تحت اعطيها شيلتها .. 

رديت مرة ثانية فوق ولطوف محرجه علينا وتتحرطم .. 

دشيت غرفتيه وقفلت الباب ورايه .. وعقيت عباتي .. ودشيت الحمام اتوضأ .. عشان اصلي صلاة العصر ,, 

بعد ماصليت ..
قعدت اشوف اغراضي .. وارتبهن في الكبت .. بعد ماخلصت سرت صوب التسريحه " التواليت " وخليت مرطب على ويهي وشفت ضربة سعيد بعدها شوي ماخازت يقول حد عاطني بوكس مب كف .. 
اطالعت ايدي اللي بعدني لافتنها بشاش صغير .. باجر بفجون الخياطه .. 
جحلت عيوني وتعطرت ولبست شيلتي ونزلت .. وأنا نازله شفت حمد مع ولد خالوتي الصغير قاعدين على التلفزيون مشغلين " توم وجيري " فيديو .. 

بنت التلفزيون وطلعت شريط الفيديو وقلت له سير غرفة سلطان وشوفه هناك ..

قعد يتحرطم وشل الشريط وساروا فوق .. 
طلعت برع ولقت امايه وخلود قاعدات في الحوش سرت قعدت وياهم .. 

على الساعه 5 ونص شفنا سيارة ادش الحوش .. يوم دققت فيها شفتها سيارة سيف ..

أووووووووووف شو يبا هذا الثاني ..

ربعت بسرع صوب المطبخ قبل لايشوفني .. وامايه وخلود سارن صوبه .. 

وبعد اشوي اتيني امايه المطبخ تقولي سيري سلمي على ولد عمج بسافر فرنسا دوره 6 شهور .. 

استغربت دورة شو ....؟؟!!

سارت امايه تخلي الفواله .. وخلتني واقفه في مكاني اشوف سيارته من الدريشه ..

اسير اسلم ولا لاه ....!!؟؟

لفيت شيلتيه وسرت صوب الميلس ..

وقفت عند باب الميلس .. ادش ولا ...!!!؟؟

أوووووووففففف .. يكفي اني من يومين صرخت في ويهه ..!!؟؟

تغشيت ودشيت الميلس .. 

وقفت عند الباب سمعت خلود تقوله : مبروووكـ على الخطبه 

سيف : بعده ماصار شي رسمي ان شاء الله بعد الدورة بنتافهم في هالسالفه 

خلود : ان شاء الله 

صاح تلفون خلود واستأذنت منه شوي 

طلعت وقالت دشي سلمي ..

خذيت نفس عميق وحدرت .. 

موزة : السلام عليكم

سيف " وقف " : وعليكم السلام 

موزة " حسيت ويهي حار قفطت " : ....................................

سيف : شحالج بنت العم

موزة : الحمدلله .. شحالك انت !!

سيف : الحمدلله على كل حال 

موزة : ...........................................

سيف : اممممممممم ,, شي بخاطرج باجر الفير بسافر 

موزة : سلامتك 

سيف : الله يسلمج 

استأذنت منه وظهرت وانا شوي وبصيح ماادري ليش !!؟؟

وقفت عند الباب سمعت سيف يتنهد بوصت عاااالي 
" آآآآآآآآآآآآآآآآآآآآآآآآآآه "

ربعت بسرعه صوب الفله ودشيت داخل وعلى طول غرفتيه وسكرت الباب وقعدت اصيح ماادري ليش ابا افضي باللي داخلي .. واستريح .. 

ليش بعرس ليش ..؟؟

وليش بسااافر ليش ..؟؟

وليش ... وليشششششششششش ..؟؟

......................
***===== الــــجـــزء الــرابــــــــع والعشــــــرون =====***





امسحيـــ ذكرى ليــــاليـــــنا
الجميــــــــلهــ .. 
واكتبيــــ في دفتـــــــرك حب 
الممـــــــاتيـــ .. !!
وان طرى لـــك يوم ذكريــ 
والسوالفــــ .. 
غيـــــــريـــ موضــــــوع فكرك .. 
في جفـــــــــاتي .. !!

.................................................. ..............
.................................................
.....................................
..........................
..................
............
......

اليوم : الأربعاء 
الوقت : الساعة 9:30 مساءً 
المكان : في بيت بو سلطان 

" مــــــوزة "

صليت صلاة العشا .. وسرت انسدحت على الشبريه وأنا مقهوره من سيف ومن كل شيء ..
قعدت أصيح من الضيجة اللي في قلبي ..
غمضت عيوني وخطر على بالي اكتب شيء .. أي شيء المهم أطلع اللي بخاطري ..
شغلت الأبجورة وظهرت دفتريه الخاص فيني وكتبت فيه :


مسكين ياقلبي ..
وهو يلتفت ..
اقسيت انا وهو يلتفت ..
الدنيا لا ما وقفت ..
مسكين ياقلبي ..
اقسيت انا وهو يلتفت ..
باقي رجوى ..
تشبه عيون الصغار ..
باقي لك في القلب نجوى ..
وباختصار ..
باقي كلمة ..
قلب لصاحب الطرف الكحيل ..
انا راجع اقول اني احب ..
وابعثر هموم الرحيل


سكرت الدفتر ورجعته في الدرج .. قعدت حوالي نص ساعه وأنا اتجلب في فراشي 
صاح تلفوني على الساعه 10 شفت الرقم كانت شمه داقة 

موزة : ألوووووووو

شمة : دبوووه شو تسوين 

موزة : ماشيء منسدحه برقد 

شمه : شو ترقدين الحين ديايه انتي

موزة : شو تبيني اسوي 

شمه : تعالي اندش المسن وبنتمصخر 

موزة : مالي بارض والله 

شمه : شو فيج صوتج حزين جنج كنتي تصيحين

موزة : لا لا ماكنت اصيح بس ابا ارقد مصدعه 

شمة : انزين برايج بسير ادور حد غيرج يونسني 

موزة : لحظه شموه سيف سافر

شمة : على الساعة 11 طيارته 

موزة : اوكي باي 

رجعت تلفوني على الطاولة وأنا شبه محطمه .. مضايجه .. شو هالقلب اللي مايعرف شيء كل يوم يطلعلي بشيء جديد .. 

قعدت اجلب واطالع كل أطراف الغرفة بس ماياني نوم .. قمت وظهرت من غرفتيه ولقيت لطوف " الغبية " قاعده على التلفزيون 
ماسويت ون تو شليت الجهاز " الريموت " من ايدها وقعدت اجلب بالقنوات 

لطوف : انتي تبين المشاكل

موزة : هيه عندج مانع

لطوف : لاعندي دواس

موزة : زين والله ماعندج بعد حكيمه 

لطوف : هاهاها ماتنكتين

موزة : تعرفين تنجبين ولا اصفعج صفعه على ويهج

لطوف : عشان اجرح انا هالمرة ايدج الثانية 

موزة : بعيد عن خشمج يا الخسفه

لطوف : ترا بزقر امايه

موزة : أأأأأأأميه خوفتيني سيري سيري بتلقينها راقده تحت 

لطوف : غبيه 

في هالوقت ظهرت خلود من غرفتها 

خلود : شو هالحشره 

لطوف : انا كنت اطالع التلفزيون واختج العزيزة يت ويايبه شياطينها وياها 

خلود : موزة جان خليتي شياطينج في الغرفه هاهاهاهاها 

موزة : حاولت فيهم بس ماطاعوا يقعدون اروحهم يبون يشوفون الشيطان الكبير لطيفة 

خلود : ههههههههههههههههههههههه

لطوف " وهيه تصارخ " : أماااااااااااااااااااايه أمااااااااااااايه

موزة : حسبي الله ونعم الوكيل سكتي يعلج دود 

خلود : موزة قومي عنها هاي محد يسويلها سالفه

موزة : انا بسير عند سلطان ابرك لي من هالشيفه 

خلود سارت غرفتها وانا قمت وسرت قسم سلطان وغياظاً فيها بندت التلفزيون وربعت صوب غرفة سلطان ..

دشيت ولقيت التلفزيون في الصالة مشغل .. والليت مشغل .. 

سرت صوب غرفته سمعته يرمس حد ماسويت ون تو 

دشيت على طول ..

ولقيته منسدح ع الشبريه يضحك جان ألف وأطالع الساعة اللي معلقه في اليدار لقيت الساعه 11:45 غريبه سلطان واعي للين الحين 

اطالعني وأشر عليه اسكت ماارمس ..
سكت وسرت قعدت حذاله .. اسمع شو يقول جان يقول : لحظه ويخلي ايده على التلفون ويقولي سمعي بس سكتي انزين
انا قلت اوكي بشوف شو بقول .. وشو سالفته

خلى سبيك وقعد يرمس .. وانصقعت يوم سمعته يرمس وحده ..

جان اشهق .. وسلطان خلى ايده على حجلي عشان ربيعته المصون ماتسمعني .. 

؟؟: شو هالصوت 

سلطان : ماشيء قطوه تبا ادش من دريشه الغرفة

؟؟: ههههههه تعرف تنكت بعد

سلطان : هههه نحاول 

؟؟ : انزين خلاص الغالي بخليك ترتاح وباجر بكمل السالفه

سلطان : اوكي اتريا اتصالج باجر 

؟؟ : اوكيك الغالي باباي 

سلطان : باي


.......................

موزة : سلطان منوو هاي 

سلطان : مااعرف وعمري ماشفتها

موزة : عيل اشدراها فيك 

سلطان : مااعرف اول مرة ارمسها 

موزة : لاتستهبل خبرني السالفه

سلطان : كنت اطالع التلفزيون وصاح تلفوني والرقم مااعرف فرديت عليه وقالت السلام عليكم رديت عليها وعليكم السلام .. قالت انت محمد قلتلها لا سلطان بغيتي شيء الشيخة .. وقعدت اتسولف ومطيحه الكرت معايه 

موزة : مالت عليها ماعندها سالفه صج والله مضيعة المذهب ..

سلطان : ههههههههه صوتها حلوووو

موزة : والله انك ماصخ أممممممف عليك الخباير باجر بخبر عليك السلطات العليا

سلطان : منووو امايه

موزة : هاهاهاااا لا طبعا السلطات العليا يدوه الله يطول بعمرها 

سلطان : عادي 

موزة : بقولها هاي ربيعته ومسوين الشقه اللي في بوظبي عشان البنات مب عشان الدوام 

سلطان : عنلاتج خلاص اشتريناها الشقه ويا راسج

موزة : مشكلتكم مب مشكلتي 

سلطان : يا الخبلة خلاص مابرمسها 

موزة : لا لا لازم تنقرص في اذنك عشان تتعلم السنع 

سلطان : موزان يالله عاد مافينا ع المشاكل

موزة : اوكي مابخبر بس بشرط 

سلطان : شو بعد آمري

موزة : احم .. احم .. اممممم تودينا ليوا 

سلطان : شوووووو 

موزة : هيه خاطري اشوفها لو مرة بحياتي 

سلطان : حسبي الله عليج من بنيه .. خلاص ان شاء الله بحاول ادور لج يوم وبوديج

موزة : يالله عيل سي يوو وتصبح ع خير تلحف زين هاهاهاها

سلطان : سكري الباب لااسكر راسج عليه

طلعت من قسم سلطان وانا أضحك ومستانسه .. 

هع هع هع هع .. هع هع هع ع ع ع ع .. محد قاله يقولي سالفته .. أنا ابغيها من الله عشان اتشرط ع كيف كيف .. هع هع ع ع ع 




اليوم : الخميس 
الوقت : الساعة 7:30 صباحاً 
المكان : في بيت بو سعيد

" ســـــالم "

أصبحنا وأصبح الملك لله .. 

اليوم الخميس منوو اللي يدق لي تلفون في هالوقت .. خوزت اللحاف من عيوني .. وشليت التلفون وكانت امايه داقه 

سالم : ألووووووو

أم مبارك : يالله قوم فديتك 

سالم : وين امايه اليوم الخميس 

أم مبارك : قوم ودني العزبة 

سالم : قولي حق راشد 

أم مبارك : راشد ياي صوب الفير من بوظبي مودي سيف المطار 

سالم : انزين بتسبح وبوديج 

أم مبارك : يالله انقفظ لاتأخرنا 

سالم : ان شاء الله 


قمت وانا خاطريه أرد أرقد .. بس شو نسوي حكم القوي ع الضعيف 
قمت وخذيت لي شور على السريع ولبست ملابسي وشليت بوكي وتلفوني وسويجي وظهرت من قسمنا وسرت صوب المطابخ .

لقيت أمايه وأم سعيد واليازية وأبو سعيد 

سلمت عليهم وقعدت اتريق ويا أخويه " أبو سعيد " وكل ساعه هزاع يبغم يصيح ويوم ألف صوبه يسكت ويقعد يمط السفره بيده الصغيره .. لو مب ايدي فيها اكل جاز مسكته وضميته لصدري .. ياويل حالي يخبل هالولد ..

ابو سعيد قعد يرمسني عن الأسهم يقنعني أدخل وياهم بس انا رفضت الصراحه مافيه عورا الراس .. 

أم مبارك : يالله بوغنيم خلصت ريوقك ولا بعدك 

سالم : تريا امايه بشرب الجاي 

أم مبارك : دهديه يابوك الحين بتي القايلة ونحن ماسرينا صوب العزبة 

سالم : أي قايله والحين الساعه 8 وربع بعدنا بدري

أم مبارك : الناس يابوك تغبش من الفير مب 8

سالم : وين عثرها العزبه إلا فرة حصاه الله يهديج يا أمايه

أم سعيد : هههههه تعرف عمتي ياسالم كله بسرعه بسرعه 

شربت الجاهي بسرعه وسرت أودي امايه صوب العزبة 

والله قعدتني لين الساعه 12 والله حرقتني الشمس حشا مب عزبة هاي من الساعه 8 ونص لين 12 

على الساعه 12 وربع طلعنا من العزبة والله حتى صلاة الظهر ماظني بلحق عليها في المسيد .. 








اليوم : الجمعة 
الوقت : الساعة 11:30 صباحاً 
المكان : في بيت بو سعيد

" شــــمــة "


من ساعه واعيه .. هع هع هع ع ع ع .. شو اسوي أمس طول اليوم سهرانه يالسه أعدل الأسبيس وماطلع لين هناك تعبت معاه .. وماخليت سبيس مادشيته وماخليت موقع مادورت فيه على صور وكلام وخرابيط .. 

خوزت الفوطه من على راسي وفجيت شعري المبلل ولفيته بطريقه مرتبه لين ماينشف .. 

لبست شيلتيه وشليت تلفوني بمخباتي وطلعت من غرفتيه وأنا ظاهره سمعت هزاع يصيح سرت صوب قسم سعيد دقيت الباب ومحد رد علي دشيت ومالقيت حد في الغرفة بس هزاع اروحه .. حليله محد عنده شليته وهو بعده يصيح مب راضي يسكت .. نزلت بسرعه تحت أعطيه أمه ..

اليازية : ليش يصيح

شمة : ماأعرف سمعته يصيح ويبته لج 

اليازية : تونيه مرقدتنه 

شلت اليازية هزاع من ايديني ودخلت معاه داخل عن الشمس .. سرت صوب المطبخ .. لقيت امايه والبشاكير يعابلن بالغدا 

شمة : يعطيج العافية أم سعيد 

أم سعيد : عنلاتج هذا رقاد لين الحين عفنتي

شمة : شوو اسوي ترا هاي حالنا في الإجازات 

أم سعيد : يالله تستر علينا فضيحه عند العرب البنت ترقد لين الظهر

شمة : دخيلج سكتي لو تسمعج يدوه والله لطعمني من عصاتها المزيونه

أم سعيد : دواج يا أم لسان وأختج وينها لايكون راقده بعد

شمة : أختي .. هاهاها ماادري انا ماشفت حد فوق اكيد بعدها راقده 

أم سعيد : وخوانج راشد وسهيل راقدين 

شمة : ماادري ماسمعت صوتهم وأنا نازله أكيد راقدين 

أم سعيد : انزين سيري قطعي السلطة 

في هاللحظه سمعنا صوت سيارة داخله البيت ظهرنا من المطبخ وبقيناهم ..

موزة وخلود ولطوف وأم سلطان وحمد وخالد وسلطان والبشكاره داخلين ..

سلمنا عليهم وسحبت موزة من ايدها وقلت لها تعالي ساعديني بتقطيع السلطه ..

موزة : يا الخسفة وين الطماط 

شمة : نسيته سيري هاتيه 

موزة : مافيني سيري انتي بسرعه 

قامت شمة ويابت الطماط وغسلتهم وقطعناه وعصرنا عليه لومي وحطينا ملح .. 
وخلصنا من السلطه 

وسرنا داخل ولقيناهم كلهم يالسين وابويه " أبو سعيد " يدخن لأنه بسير يصلي .. وسعيد نازل من فوق يعدل غترته ..

وأنا موزة ركبنا فوق ولقينا لطوف تصارخ على نورة توعيها ونورة مب راضيه تقوم .. 

طنشناهن ودشينا غرفتيه ..

وعلى طول شغلت النت وراويتها سبيسي عشان تعطيني رايها .. قالت حلو بس الموسيقى مب لين هناك ..


فجيت المسن .. كانن عندي 3 رسايل فجيتهن .. 
2 من Group المنتديات 
1 من عند سيف

انصدمت ..!!؟؟

فجينا الرسالة بسرعة 

كان كاتب ..

مرحباا 
شحالج .!! دبوه توني واصل وانا في الشقة ويا ربيعي 

يالله باي بسير ارقد ^.^

موزة طنشت السالفه وقامت تصلي وأنا دشيت اتوضا واصلي .. 

قعدنا في الغرفة لين مايت البشكاره تزقرنا للغدا .. 

نزلنا نتغدا .. وبعد الغدا يا عمي راشد وقالنا بودينا بوظبي عشان نرتب الشقه ..

طرنا من الوناسه ركضنا انا وموزة بسرعه فوق نلبس عبينا .. من فرحتنا موزة دعمت الباب بريلها وحليلها صبعها عورها بس مااستهمت .. 

مستقطعات جنا اول مرة بنسير بقعه ..

موزة : آآخ ريلي 

شمة : ههههههههههههههه

موزة : والله صج عورتني انزين عطيني عباة وشيله وشنطه

شمة : وحق شو الشنطه 

موزة : بخلي تلفوني وبسير اييب لي فلوس من عند ماماتي

شمة : هو قالنا بودينا نرتب الشقه مب السوق

موزة : سكتي سكتي انا بقول لسلطان يودينا بعد السوق ماعليج 

شمة : انزين شلي اللي تبينه ..

لبست عباتي وقلت للبشكاره تكوي شليتي وشيلة موزة .. وتعدلنا على السريع ونزلنا تحت .. موزة سارت صوب امها 

موزة : ماماتي ابغي بيزات

أم سلطان : ليش عثركن بتسيرن السوق

موزة : وربج بعد نخطف إحتياط

أم سلطان : أبوج في الميلس سيري قولي له يعطيج 

موزة : تعرفين اني استحي اطلب من ابويه

طنشت امايه وسرت صوب خالد وقلت له يقول لبويه موزة تبا بيزات عسب بتسير بوظبي مع سلطان ..

فديته ابويه ماقصر طرشالي من عند خالد ..

لطوف ونورة كانن يبن يسيرن بس يدوه منعتهن وعمي راشد بعد .. قال نحن مب سايرين نلعب 

ركبنا كلنا سيارة سلطان انا وشموه وعمي راشد وسلطان ..

وأنطلقنا لبوظبي " عاصمتنا الحبيبة " 










اليوم : الجمعة 
الوقت : الساعة 2:30 الظهر 
المكان : في بوظبي " الشقة " 

" راشــد "



تونا واصلين الشقة نحن فرشناها على السريع .. بس كان يبالها تنظيف وترتيب شوي ..

سلطان : سمعن نحن بنسير نشتري اغراض وبنرد لاتفجن الباب لأي حد تفهمن وأي شيء يصير دقن لنا تلفون

موزة : وين وين بتسيرون 

سلطان : بنشتري تلفزيون وثلاجة وخلاف بنوديكن الجمعية 

موزة : شووو لا لا مب الجمعية نسير المول 

سلطان : جب جب لا ادفنج في الشقة

موزة : احم احم سلطان لاتغلط وإلا .......

سلطان : استغفر الله العظيم انزين لو خلصتن بسرعه بنوديكن 

راشد : شوو لا مب كيفك

سلطان : دخيلك راشد لاتكبر السالفة مافينا ع عورا الراس

شمة : يالله بسرعة مانبا نسير المول بعد المغرب بكون زحمه

موزة : شموه بسرعه خلينا نبدأ 

سلطان : إذا خلصتن قبل مانوصل بنوديكن وإلا ماشيء مول هذا شرطي

موزة : موافقين 

ظهروا عنا وأنا شموه شرات الخبال اول شيء استلمنا غرفة راشد وبسرعه رتبناها .. وخلاف غرفة سلطان وبعده المطبخ وغرفة الملابس والصالة والحمامات .. 

لو تشوفونا مانوقف دقيقه بسرررعه نترابع .. والله غبيات حليلنا مانصدق حد يظهرنا من البيت .. 


ظهرنا أنا وسلطان من الشقة وسرنا شرينا ثلاجة وتلفزيون وعطيناهم مكان الشقة وقلنالهم يودونهن الشقة بعد ساعة ..

وخلال هالساعه خطفنا على الجمعية وشرينا بعض الأغراض للمطيخ ..

وسرنا الشقة ودقينا على صاحب المحل وقالنا إنه واصل سرت أنا فوق للشقة وقلت لسلطان يترياهم تحت لين مايوصلون ..

دخلت الشقة ولقيت موزة طايحه على الكرسي وشمة تنظف المكتبة وكانن مخلصات ..

موزة : تعبناااااا والله طاع اشكالنا كيف استوت 

شمة : ظهري عورني حشا مايرزا علينا هالسوق اللي بنسيرله 

راشد : هههههههههههه انزين دشن داخل الهنود بدشون يدخلون الأغراض وشلن هالأكياس وياكن ..

قامت موزة وخذت الأكياس نصهن والنص الباقي شلتهن شمة ودخل داخل .. 

بعد 5 دقايق دش سلطان والمهنده وراه ..

بعد ماخلصوا من تركيب الثلاجة والتلفزيون وبرمجه لنا على الرسيفر .. 

طلعن موزة وشمة وهن ياكل من الحلاوة اللي يايبينها

سلطان : لااااا هذا الردبول مالي 

موزة : هههههه مايغلى علي 

راشد : فكنا يالله الساعة6 وشيء الحين خلن الأغراض في الثلاجة 

بسرعه رتبن على السريع وظهرنا من الشقة وعشان خاطرهن وديناهن المول وعشيناهن وقدنا لين الساعه 9 ونص وخلاف ردينا صوب العين .. ونحن كلنا هلكانين على الآخر .. 


اليوم : الجمعة 
الوقت : الساعة 9:30 مساءً 
المكان : في بيت بوسعيد 

" سعيــد "


اتشووووووووو .. الحمدلله

اليازية : يرحمك الله 

سعيد : يهدينا ويهديج الله

سعيد : كح كح كح كح ح ح ح اليازية فديتج قومي هاتيلي عصير ليمون وعسل عشان تخف هالكحه 

اليازية : انزين مسك هزاع لين مااسير اسويلك بس لاتكح في ويهه مافيه يطيح عليه وهذا مايقهر الحمى 

سعيد : انزين وهاتيلي وياج حبتين بندول 

ظهرت اليازية وانا مسكت هزاع وخليته في ثباني وأحس الحمى بتاكل جسمي .. مب قادر أشل عيوني .. أحس راسي ثجيل والحمى مسيطره على جسمي .. 

صاح تلفوني ويوم شفت الشاشة .. 

هذا رقم ..!!؟؟

" الخبلة "

استغفر الله شو اسوي معاها هاي ماتفهم ..

لازم تيب لي المشاكل ..

قعد يصيح يصيح التلفون ..

جان اشله واسكر الخط فويها مسودة الويهه ..

مسكت التلفون وغلقته مرة وحدة ..

سخافة ماشفتها في حياتي .. عاد قلنا لزقة بس مب لهدرجة .. 

هاي مب راضية تحل عني ..


دشت اليازية وهيه شالة الكوب في ايدها ..

شربت العصير الليمون والعسل ..
وخذيت الحبتين البندول .. 

سعيد : مشكوورة 

اليازية : العفووو

سعيد : برايج بسير اوطي راسي 

اليازية : هيه أحسن عشان ترتاح شوي ويروح الصداع 

سرت أوطي راسي واليازية ظهرت من الصالة وشاله هزاع في ايدها 

غيرت ملابسي وطحت على الشبريه وخليت التلفون على الطاولة ..








اليوم : السبت 
الوقت : الساعة 2:30 الظهر 
المكان : في بيت بوسلطان 

" خلود "



موزة فجي الباب
موزة : شو تبين

خلود : انزين انتي فجي وبقولج شو ابااا

فجت لي الباب وكانت توها واعية من الرقاد ومتسبحه وشعره كله مبلل ..

خلود : جان ماقمتي 

موزة : شو اسوي كله ملل حتى الرقاد ملل 

خلود : ههههه والله انج غبية 

موزة : صدق والله عفت الروتين اليومي ماشيء شغل 

خلود : انزين فكينا من اسطوانتج المشروغة ابا النت

موزة : هكوه اللاب شليه 

خلود : لا بقعد هنيه 

قعدت خلود على النت وأنا ظهرت من الغرفة نزلت تحت ..

شبكت النت كنت ابا اشوف عبدالله شابك النت ولا 

تراه هو مطيح في الجات والمسن .. ويرمس البنات ........الخ 

يقول توه في المراهقة .. 

دشيت المسن وماحصلته .. دشيت الجات اللي دومه مطيح فيه ..

هالجات لازم تشتركين فيه ..

المهم اشتركت .. وماحصلته محدر اذكر انه اللنك نيم ماله 
" شبح العين " 

بس مب محدر ..

قعدت اجول في منتدى حواء ..

بعد ربع ساعه دشت موزة وقعدنا نشوف فساتين ومكياج وشنط .... الخ 

صاح تلفوني وكان عبدالله متصل ..

شليت التلفون وظهرت برع الغرفة 

خلود : ألووووووو

عبدالله : مرحباااا 

خلود : هلا شحالك

عبدالله : الحمدلله شحالج انتي 

خلود : بخير الحمدلله

عبدالله : انزين حبيت اقولج انا مسافر سوريا

خلود : شووووو 

عبدالله : بسير سوريا وبعد ماارد بسير العمره

خلود : وأنا ..!!؟؟

عبدالله : قعدي في بيت أهلج لين ماأرد واشوف لج حل 

خلود : نعم شو قصدك 

عبدالله : سلامتج المهم أي شيء يصير بموضوع الحمل خبريني

خلود : متى السفر

عبدالله : باجر 

خلود : اممممم انزين برايك مع السلامه 

سكرت عنه وأنا مقهورة ..

رفع لي ضغطي ..

صح اني غلط يوم سرت السوق بدون شوره بس ماتوصل لهدرجه يعاملني فيها ..

صح ماقلت لكم .. نحن يوم سافرنا علاج .. الدكتور نصحنا إني أحمل عن طريق الأنابيب .. 

في البداية خفت بس عبدالله شجعني على هالفكره ..

وحملت والحين صار لين 2 تقريبا ..

بس محد يدري غير أمي وعبدالله وموزة .. 


مسكت تلفوني وطرشت مسج لعبدالله :

بالقلـب مكـانك وعينـي تـرعـاااك ..
و إن زعلـت منـي أجـي لـ رضـاااك ..
مـاعنـدي بهالدنيـا أحـد مثـلك و شـروواك ..
و إن بـاعـووك كـل النـاااس يـالـ غ ــالي
تـرىى عمـري يفـداك



بعد 5 دقايق وصلني مسجين من عبدالله : 

أبـ ع ـتـذر لك اذا في يـووم عليـك أخـطـيت ..
و أبـي اقـوول لك " آسـفـهـ " اذا بالسـاني زلـيت ..!!
او علـىى مشـاعـرك دسـت وتجنيـت ..
وتـرىى إنت بعـد عليّ أخطيـت ..
بـس أنـا قلبـي طـيب وتنـاسـيت ..
و مـاحـبيت أقـوول لـك إلا إنـك بتظـل " غ ــالـي " 
حتىى لـوو عنـي تخـليت ..!!
وعسـىى بـ كلامـي هـذا أكـوون وفـيت ..

.........................................

إن غـبت عنـك لاتقـوول نـاسيـك
ولا تظـن إني بجـيتـي أخلفـت عهـدي ..
لكـن المشـاغل يـارفيـق العمـر أتعبتنـي ..!!
و إن منعـتنـي ظـرووفي من " شـووفتـك "
لاتـظن بتقـدر تمنعـنـي مـن " حبـي لك "
بتظـل دايـم شاغلنـي وفي بـالي ..
حـتىى لـوو كنت عنـي مـوو داري ..!!


طرشت له مسج وقلت له إييب لي أغراضي وملابسي .. فقال ان شاء الله اليوم يوصلن لج ..








اليوم : السبت 
الوقت : الساعة 3:15 الظهر 
المكان : في بيت بوسلطان 

" مــــوزة "


حدرت المسن ولقيت شموه محدره بس حاطه " مشغول " 

طنشتها قعدت في المنتدى 10 دقايق .. بس مليت المنتدى حدرت ارمسها 




لــيــتــكــ تـمـوـوـوتــ وأرتــاحــ أنــا مـنــكــ " موزة " :
شموووه شو سوين 


][¤][إذا كان الهوى قاسي فقلبي يتحمل الصدمات][¤][ " شمة " :
ارمس سيفوووه 

لــيــتــكــ تـمـوـوـوتــ وأرتــاحــ أنــا مـنــكــ :
حلفي ...؟؟!!

][¤][إذا كان الهوى قاسي فقلبي يتحمل الصدمات][¤][ :
والله تبين اسويلج انفايت 


لــيــتــكــ تـمـوـوـوتــ وأرتــاحــ أنــا مـنــكــ :
ها .. !! لا لا 


][¤][إذا كان الهوى قاسي فقلبي يتحمل الصدمات][¤][ :
ألوووو خلاص سويت .. سيفوووه سويت انفايت حق موزة 



][¤][إذا كان الهوى قاسي فقلبي يتحمل الصدمات][¤][ " شمة " 
لــيــتــكــ تـمـوـوـوتــ وأرتــاحــ أنــا مـنــكــ " موزة "
رحمة الله حبيبي ولا رحمة عيونك " سيف " 





رحمة الله حبيبي ولا رحمة عيونك : 
هلااااااااااااا والله ^__^


لــيــتــكــ تـمـوـوـوتــ وأرتــاحــ أنــا مـنــكــ :
اهلين 


رحمة الله حبيبي ولا رحمة عيونك :
شحالج ..!!؟؟


لــيــتــكــ تـمـوـوـوتــ وأرتــاحــ أنــا مـنــكــ :
الحمدلله ومن صوبك ..؟؟


رحمة الله حبيبي ولا رحمة عيونك :
بخير دامج بخير 


][¤][إذا كان الهوى قاسي فقلبي يتحمل الصدمات][¤][
حوووووو انا بظهر امايه تباني 


رحمة الله حبيبي ولا رحمة عيونك :
موزة بضيفج عندي 


لــيــتــكــ تـمـوـوـوتــ وأرتــاحــ أنــا مـنــكــ :
لا لا 

رحمة الله حبيبي ولا رحمة عيونك :
خلاص ضفتج


][¤][إذا كان الهوى قاسي فقلبي يتحمل الصدمات][¤][
برايكم باي اشوفكم بعدين 



رحمة الله حبيبي ولا رحمة عيونك :
باك


لــيــتــكــ تـمـوـوـوتــ وأرتــاحــ أنــا مـنــكــ :
ولكمووو


رحمة الله حبيبي ولا رحمة عيونك :
انزين .. اخبارج 


لــيــتــكــ تـمـوـوـوتــ وأرتــاحــ أنــا مـنــكــ :
تمام ..


رحمة الله حبيبي ولا رحمة عيونك :
اممممم انزين ماأعرف شو أقولج 


لــيــتــكــ تـمـوـوـوتــ وأرتــاحــ أنــا مـنــكــ :
؟؟!!


رحمة الله حبيبي ولا رحمة عيونك :
شو قصدج باللنك .. افاااا تبيني أمووت 


لــيــتــكــ تـمـوـوـوتــ وأرتــاحــ أنــا مـنــكــ :
هاا .. لا لا مب قصدي 


رحمة الله حبيبي ولا رحمة عيونك :
عيل غيريه 

~*¤$]¦[ .. M .. ]¦[$¤*~ 
انزين 


~*¤$]¦[ .. M .. ]¦[$¤*~ 
؟؟ الحين


رحمة الله حبيبي ولا رحمة عيونك :
هيه جي زين مب توه 


~*¤$]¦[ .. M .. ]¦[$¤*~ 
انزين انا بظهر 


رحمة الله حبيبي ولا رحمة عيونك :
لا لا وين 


~*¤$]¦[ .. M .. ]¦[$¤*~ 
بسير اصلي العصر


رحمة الله حبيبي ولا رحمة عيونك :
بتحدرين ولا 


~*¤$]¦[ .. M .. ]¦[$¤*~ 
لا 


رحمة الله حبيبي ولا رحمة عيونك :
ليش ؟؟


~*¤$]¦[ .. M .. ]¦[$¤*~ 
بس بحدر بالليل 


رحمة الله حبيبي ولا رحمة عيونك :
خلاص اشوفج بالليل مع السلامه


~*¤$]¦[ .. M .. ]¦[$¤*~ 
ان شاء الله .. مع السلامه 


ظهرت من المسن بسرعه .. خفت ماأدري حسيت إني سويت جريمة .
سرت أصلي وأخوذ الأفكار السودا من راسي ..

***===== الـجــزء الخــامــس والعشـــرون =====***




مركون بين البحر والبيت وحداني
أبني لروحي أمل وجروحي اتهده
وأمر قبل الغروب أرتب أحزاني
اطوي شراع الهوى وأنوح وأمـــده
لا يا بحر منهو اللي ناسي الثانــي
أنا أو اللي هجر شاطيك من مـــده

.................................................. ..................
.................................................. .....
.....................................
............................
....................
.............
.......


اليوم : الأحد 
الوقت : الساعة 5:35 الفير 
المكان : بيت بوسلطان 

" سلـــطان "


قمت على دق الباب .. أمايه كانت توعيني عسب الدوام .. شفت الساعة قلت في خاطري توني ياي من الصلاة ليش الوقت بسرعه يربع وخاصة وقت الرقاد ..
قمت بكسل .. وتسبحت ودقيت على راشد بس مايرد ..

ظهرت ولقيت امايه يايبه دلة الشاي في الصالة صبيت لي كوب وقعدت اشرب .. صاح تلفوني وكان راشد داق قالي انه هو بيخطف علي وبنسير رباعه .. قلت له اوكي ..

قعدت اشرب الجاي وشوي وإلا موزة نازلة من فوق .. كانت لابسه جلابية ورديه وامبطله شعرها .. وشكلها يضحكـ ^.^

موزة : صباح الخير

سلطان : صباح النور غريبة شو موعنج من الحين

موزة : أصلا مارقدت كنت سهرانه على النت

سلطان : شوووووو 

موزة : على النت

سلطان : شو تسوين على النت 

موزة : ماسهرت وايد بس لين الساعه 2 وخلاف سرت اطالع فلم .. وعقب الفلم قريت قصة 

سلطان : زين ونعم التربية فيج

موزة : انزين صبلي جاي

سلطان : هذي الدلة وصبي حق عمرج

موزة : استغفر الله بلاك متكهرب 

سلطان : ههههههه سكتي الله يخليج هب متفيج 

موزة : انزين 

شلت الكوب وسارت فوق ..

شليت تلفوني وظهرت من الفلة وسرت اتمشى صوب الزراعه " الحديقة " لين مايا راشد وسرنا بوظبي .. 


على الساعة 11 وصلني مسج من البنيه اللي ارمسها .. واللي عرفته اسمها العنود ..


أستفيضي يامشاعر وأسعفيني ياحروف
وأدركي وش له بقلبي من ينابيع الغلا 
وأرسلي طوق المعزة حامل لون الطيوف
وأصدق أبيات المدايح والوصايف والولا
واصل عندي بقلبي رغم تفريق الظروف
ياعساني مااعدمه وياعساني ماخلا ..


جان اضحك .. <<<< هاهاهاهاهاهاهاهاااااهاهااا .. 

صج غباء .. طنشتها لأني الحين في الدوام مااقدر ارمسها ..







اليوم : الأحد 
الوقت : الساعة 6:25 صباحاً 
المكان : بيت بوسلطان 

" مــــوزة "


أووووووووف تعبت من أمس وانا اترياه هو قال بحدر بالليل بس ليش ماحدر .. 

فتحت المسن وحصلت وحده من ربيعاتي داشه .. طنشتها .. وطرشت لسيف ايميل :



مرحبــــــاااا ...

ماعرفت البعد لين إني شربت 
مر بعدك في خفوقي محتريك 
ماحسبت البعد لكني حسبت
فوق خمسين ألف نبضة تحتريك 
لو أقول انك وحشتني كــــــــذبت
ماوحشتني....!!!!
...
....
((((( انـــــــــــــــا ميت عليــــــــــــــــــك ..))))



..::..::..::..::..::..::..::..::..::..::..::..::..

من اللي علمك تزرع حروف العشق بيديني
تعلمني بدايتها وتكثر عثره أقدامي
من اللي علمك تبدأ تهواني وتعشقني!
وترحل معك أفراحي وتبقى زحمه آلامي
سؤال ما يحيرني هو اللي أحتار وش فيني
متى الدنيا تجمعنا إذا كان اللقاء ظامي
تعال افرش الأرض بقصيدي ليتك تجيني


طرشت الايميل وسكرت اللاب .. وسكرت الليت على أساس اني برقد الحين الساعه 7:10 الصبح <<< الناس توعي من الرقاد وأنا برقد الحين ..

وطيت راسي على المخده .. جان يوصلني مسج ..
طيران صوب التلفون اللي كان على الطاولة ..


كل السوالف تجيب أسمك ولو صدفة
كل الشوارع توقّّف بي على بابك..
واهرب عن الناس لآخر ركن في غرفة..
وألقاك بالروح..وأهدابي على اهدابك.
هناك أعيش الغرام اللي لقى حتفه
هناك أذوق العذاب اللي من أسبابك

من نفس الرقم ..!!؟؟

" ******* "

وبعدين أنا غيرت رقم تلفوني كيف عرفوا الرقم ..!!!

سرت غيرت بطاقة التلفون وركبت الجديمة أول مافتحته لقيت 7 مكالمات و5 مسجات >>

وكلهن من نفس الرقم .. !!؟؟

أكيددد وحده من ربيعاتي وتبا تسويلي مقلب .. 

والهدية اللي وصلتني يوم كنت مريضة من نفس الرقم ؟؟!!

هذا لغز مب قادره أوصل لحله ..!!؟؟

منوو ياربي اللي يسوي هالحركات وشو المغزى من كل هذا ؟؟!!

رجعت بطاقتية اليديده وطنش المسج ..
وحطيت التلفون على السايلنت وسرت أنام .. 









اليوم : الأحد 
الوقت : الساعة 10:15 صباحاً 
المكان : بيت بوسعيد 

" سعــيد "


حميد : مرحباااا الساااع

سعيد : مرحبتين شحالك حبيبي

حميد : توني حبيبك من اسبوع ماسألت عني

سعيد : والله عندي مشغول وكنت محموم 

حميد : سلامتك الغالي ماتشوف شر

سعيد : الشر مااييك .. المهم شحالك انت 

حميد : بخير وسهاله رقيص .. من صوبك الغالي

سعيد : بخير وعافية .. ها وين ..!!؟؟

حميد : والله في صلالة ويا الأهل من يومين 

سعيد : ياحيك والله وشو الجو عندكم

حميد : والله يجنن بس ماشيء ربشه أحلى الظهره ويا الشباب

سعيد : ههههههههه .. خلاص بعد ماترد من صلالة بنسير لبنان سمعت محمد يقول الكل مطيح في لبنان هالسنة 

حميد : ان شاء الله .. وشحال هزاع 

سعيد : الحمدلله بخير وسهاله بس ابوه اللي ميهود من هالحمى 

حميد : أجر وعافية حبيبي بوعكسور 

سعيد : الله يعافيك .. خلاص الغالي مابطول عليك بينا اتصال 

حميد : خلاص بس لاتقطع 

سعيد : افاا انت تدري اني مااقدر اعيش بلاك 

حميد : فديتك والله يا الغالي خلاص فداعة الله 

سعيد : فداعة الرحمن 

سكرت عن حميد .. وسرت صوب الغرفة لأن اليازية تبا تسير صوب دبي تسلم على خالتها لأنها في دبي من يومين .. 

أنا بقولكم كيف عرفت اليازية وين أهلها ..

الله يسلمكم سالفتي ويا أبو اليازية سالفة :


(( كنت داش بتجارة ويا أبوها .. تجارة سيارات .. وكان عنده معرض .. فدشيت فيه بكل بيزاتي وحميد دش بس بمبلغ صغير .. المهم في بداية المشروع ربحنا بس في نهايته خسرنا كلنا خسارة كبيره .. وأبوها يته جلطه وتم في العناية المركزة لمدة أسبوعين وبعدين توفى " الله يرحمه " وصاني على اليازية لأني كنت خاطبنها ومالج عليها .. وهيه وحيدة أبوها وأمها متوفيه وهيه عمرها 3 سنوات وأصل أمها وأبوها من البحرين .. بس أبوها كان يشتغل التجارة في دبي وحصل على الجواز والجنسية الإماراتيه هذا قبل مايتزوج .. بعد ماحصل الجنسية الاماراتية تزوج بنت عمه اللي هيه ام اليازية وتوفت وأهله وأهل حرمته كلهم في البحرين بس هو بسبب شغله ومكانته القوية في السوق الاماراتي انتقل يعيش هنيه .. وبعد وفاتة ابوها انتقلت اليازية تعيش عند عمها .. وبعد شهرين تزوجتها وعشنا في دبي .. وبيت أبوها لين الحين موجود في دبي .. لأنه بسمها .. ومعرض السيارت بعد بسمها بس بعد ماتزوجتها باعته وفتحت لها حساب في البنك .. )) 


هاي هيه سالفتي معاها .. وقبل مااخذ اليازية كانت عندي الشقة .. بس كنت ويا الخبلة ساعتها .. الله لايعودها من أيام .. 




سعيد : اليازية 

اليازية : هااا 

سعيد : يالله بسرعه

اليازية : ألبس هزاع 

سعيد : بسرررعه الساعة 11 إلا ربع متى بنوصل دبي 

اليازية : انزين خلصت تعال شل هزاع

سرت الغرفة وشليت هزاع في ايديني وقعدن اضحكه وقوله قول باباه بس مايرمس بعده صغير ..

لبست اليازية عباتها مدت ايدها وشلت الشنطه الصغيرة ..

سعيد : يعني انتي ملزمة تباتين عندهم

اليازية : هيه من زمان ماشفتهم 

سعيد : خلاص باتي انتي بس انا ماأصبر عن حبيبي هزاع

اليازية : لا والله وأنا ..!!؟؟

سعيد : ههههههههه عادي انتي اقدر اصبر بس هزاع مااقدر 

اليازية : حلف بس انت 

سعيد : هاهاهاهااا اسولف يالله امشي بس تباتين يوم واحد

اليازية : لا يومين نحن اتفقنا على جي 

سعيد : ان شاء الله تامرين أمر يا أم هزاع 

اليازية : تسلم يا بو هزاع 

طلعنا من القسم .. وسرنا صوب دبي وشمه محتشره أونه بتسير ويانا تبا تشوف أهل اليازية بس أنا ماطعت لأنه عندها عيال خالتها كبار ماشاء الله فضيحه .. 









اليوم : الأحد 
الوقت : الساعة 11:15 صباحاً 
المكان : بيت بوسعيد 

" شمـــة "


والله انقهرت كان خاطرية أسير وياهم .. بس الله يسامحهم ..

سرت صوب التلفزيون ملل مافيه شيء حلو كله ممل .. 
سرت صوب غرفة نورة بس قافله الباب أكيد راقده ..

سمعت أمايه تزقرني من تحت تباني أشل سهيل يصيح وبوعي رشود ..

نزلت ويبته فوق وسدحت على الشبريه وقعد ساكت شوي .. 

شبكت النت وحدرت المسن وماحصلت أبداا حد داش ..

اوووووووووووووووووف ^.^

دقيت على موزة عشان تحدر وياي بس ماترد على التلفون .. 

أمممممممممممم .. ملل ..

قلت في خاطرية ليش ماادش الجات شوي ..

شفت مكتوب " الإسم المستعار " 

غيرت وكتبت " عنز شارده " <<<< هع هع هع ع ع ع ع

دشيت وتميت أقرأ سوالفهم .. وكل شوي توصلني رساله على الخاص بس مارديت عليهم ..

دش واحد نكه " راعي العزبة " عليه بالخاص وكتب 

لايكون انتي العنز اللي شارده من عزبتيه اليوم 

رديت عليه : لاااااا 

راعي العزبة : السلام عليكم 

عنز شارده : وعليكم السلام 

راعي العزبة : شحالج ربج بخير 

عنز شارده : بخير الحمدلله 

راعي العزبة : دوووم مب يوم 

عنز شارده : إن شاء الله ^.^

راعي العزبة : صج صج تعال انتي عنزتنا ولا 

عنز شارده : لا انا شارده من عزبتنا مب عزبتكم

راعي العزبة : وليش شارده ها اعترفي شو مسويه 

عنز شارده : ماشيء بس مليت العيشه في العزبة قلت اعيش في فلة أحسن 

راعي العزبة : ههههههههههههههههههه بموووت من الضحك .. كركركركركركركركركررررر .. لاتعدينها مرة ثانية 

عنز شارده : كيفي اعيدها ولا لاه 

راعي العزبة : انزين خلاص تعالي بسكنج في عزبتنا وببني لج فلة في العزبة 

عنز شارده : لا لا مابااااااا 

راعي العزبة : كيفج إنتي الخسرانه 

عنز شارده : أحسسسسسسسن 

راعي العزبة : انزين انتي من وين 

عنز شارده : غبي .. كنت في العزبة بس الحين في البيت

راعي العزبة : أهااااا .. انزين برايج انا بسير العزبة 

عنز شارده : مع السلامه

راعي العزبة : حشاا تبا الفكه .. مع السلامه 

ظهر ماخلاني ارد عليه .. حشااا استغفر الله مفلع .. 

سهيل كان يصيح يوعان ظهرت من الجات ونزلت تحت أعطيه امايه .. 








اليوم : الأحد 
الوقت : الساعة 10:35 مساءً
المكان : فرنســا 

" سيــف "


طلعت من الشقة أتمشى في شوارع فرنسا .. 

صاح تلفوني وكان راشد داق ..

سيف : ألوووووووووووو

راشد : ألووووووووو سيف شحالك

سيف : بخيرر شحالك انت وشحال الأهل 

راشد : الحمدلله كلنا بخير طمني عليك انت شو مسوي ان شاء الله مرتاح

سيف : الحمدلله بس ملان اروحي 

راشد : شوو ماسمعك

سيف : اقووووولك الحمدلله بس ملان اروحي محد يونسني

راشد : يالله ربك يسهلها ويخطفن هالأربع الشهور بسرعة

سيف : ان شاء الله انت شخبارك وشو الصحه

راشد : الحمدلله ان شاء الله بعد اسبوعين بملج 

سيف : بالبركه تستاهل والعرس متى ان شاء الله 

راشد : بعد شهرين ان شاء الله 

سيف : ماشاء الله مستعيل رشود

راشد : هههههههه .. لو بيدي من باجر املج واعرس في يوم واحد

سيف : تستاهل والله وبخطف هالشهرين بسرعه

راشد : وانزين شو الجو عندكم

سيف : براد .. تصدق من وصلت ماشفت الشمس 

راشد : ههههه بصورلك شمس الإمارات وبطرشها لك

سيف : ههههههه أبا اشوف الشمس عندهم

راشد : سيفووه لاتستهبل تراه إلا شمس وحده ماشيء غيرها في هالدنيا

سيف : ههههه ويا راسك أدري أدري 

راشد : انزين انت وين الحين

سيف : اتمشى والحين ساير صوب الشقة 

راشد : خلاص الغالي اترخص الحين 

سيف : سلم سلم عليهم وسلم على يدوه 

راشد : يوصل بإذن الله .. مااوصيك دير بالك ع روحك

سيف : ان شاء الله مع السلامه 

سكرت عن راشد وخشيت تلفوني بالمخبا .. وسرت الشقه .. 
اتسبحت وغيرت ملابسي وشربت لي عصير وخلاف سرت يلست على اللاب 

كانت الساعة تقريبا 11 وربع ... 

حصلت ربعي داشين يلست ارمسهم .. وخلاف انتبهت ان عندي ايميل ..

يوم قريته استغربت ماصدقت ان موزة هيه اللي مطرشه الايميل وخاصة من هالكلام : 

ماعرفت البعد لين إني شربت 
مر بعدك في خفوقي محتريك 
ماحسبت البعد لكني حسبت
فوق خمسين ألف نبضة تحتريك 
لو أقول انك وحشتني كــــــــذبت
ماوحشتني....!!!!
...
....
((((( انـــــــــــــــا ميت عليــــــــــــــــــك ..))))




مية ألف مرة قريت هالعبارة مب مصدق انه قلبها حن علي .. 

على طول طرشتلها ايميل ..


..::..::..::..::..::..::..::..::..::..::..::..::..


هلا ملاييييييييييين في ذمتيه ولايسدن ..

شحالج بنت العم ..؟؟ 

ماصدقت يوم قريت ايميلج قلت اكيد احلم أو أتخيل ..

السموحه امس ماحدرت لأن ربعي كانوا عندي ..

وتوني واصل الشقة .. 


/
\
/


يا عذالين القلب
يا عاذليـــنه
خلوني
أبــقي
بس
للعيون الأكـرام
حبه بحــــر
والقلـــــب
وسطه
سفيـنـة
وتكسرت من حبها
كل الأقـــلام
لعيونهــا
كل المشاعر
حزينة
وفي حبهــــا
رسمت أنا
كل الأحــلام


" سيــــــــف " 




طرشت الايميل وظهرت من النت وسرت أنام لأني تعبان واايد من امس مب راقد شرات العرب والناس .. 

وغير إن الجو متغير علي .. وكل شيء متغير عشان جي أبغي أتعود على جوهم وأريح شوي .. 




***===== الـجــزء السادس والعشـــرون =====***



ما عاد لك قيمه ولاشي يا هيه 
أرحل بعزة نفس قبل الإهانــه
خلاص " قلبي مات " وش له تناديه
ليتك تحس بيوم طعم الخيانه 
والمشكله قدام عينـــي تداريه
ياقو قلبك كيف خنت الأمــانه
لك عيـن راجع يم قلبي تبكيه
وتهل كل دمعك هذا عشـــانه
وتقول هاك القلب وأقول ما أبيه 
مليتها وياك هالإسطوانـــه

.................................................. ..................
.................................................. .....
.....................................
............................
....................
.............
.......


اليوم : الأثنين 
الوقت : الساعة 4:25 صباحاً
المكان : بيت بوسعيد 

" شــمة "


عنز شاردة : وبعددددين ..!!؟؟

راعي العزبة : جلبي ويهج انا بسير المسيد اصلي 

عنز شاردة : الحمدلله انك تصلي بعد

راعي العزبة : شو تحريني مااصلي شو كافر 

عنز شاردة : حشاااك ..!!؟؟

راعي العزبة : هيه تحريت بعد 

عنز شاردة : انزين يالله ظهر سير صل شي بخاطرك

راعي العزبة : امممممممممممم

عنز شاردة : ......؟؟!!

راعي العزبة : ماشيء خلاص سلامتج 

عنز شاردة : ربي يسلمك فمان الله

راعي العزبة : بحفظ الرحمن ورعايته 


ظهرت من الجات ..
وسرت أصلي .. بعد الصلاة وقفت على دريشة غرفتيه وقعدت اشوف الشمس ..

وشفت سيارة عمي سالم داخلة البيت ياي من الصلاة
وعلى طول سار صوب فلته ..

وقعدت شوي إلا اشوف سيارة عمي راشد ادش البيت ونزل منها ونزل معاه واحد

شفت الساعه كانت 5:20 تقريبا ..

حاولت اعرف منو هذا بس ماعرفته .. لأنه عاطي الدريشه ظهره ..

أوووووف يا الفضول ابا اعرف منوو هذا اللي ياي ويا عمي راشد في هالوقت ..

وشوي ساروا صوب المطبخ .. ويوم ظهروا عرفتهم منوو ..

مالت عليهم ..

هذا راشد وسلطان بسيرون الدوام ..

انتبهت لصوت حد يحدر المسن .. وربعت بسرعه صوب اللاب ..
وكنت حاطه اوف لاين ..
كان سيف داش ..

دشيت اون لاين ..

سيف : مرحباا الساع

شمة : مراحب شحالك

سيف : بخير وسهاله اشحالج انتي

شمة : بخير وسهاله

سيف : وشحال عرباني

شمة : منوووو عربااانك ...؟؟؟!!

سيف : ناس ..؟؟

شمة : امممممممم .. هيه عرفت بخير يتخبرون عنك

سيف : تتخبر عنهم العافية .. وشخبار يدوه

شمة : بصحه وعافيه كله تهزبني

سيف : هيه زين تسوي فيج

شمة : جب يا الحقود

سيف : ههههههههههه اونه حقود

شمة : مالت عليك ..

سيف : حوو لاتسبين ... المهم خليني من خرابيطج اللي لاتودي ولا تيب اتخبرج 

شمة : شو ؟؟

سيف : امممممممم 

شمة : قول شوو في راسك

سيف : ماشي سلامت راسج بس بغيت اعرف علوم عرباني 

شمة : اشدراني فيهم ماشفتهم من يومين 

سيف : أفااااااااا ليش

شمة : Im busy

سيف : سكتي سكتي ماادري شو من الشغل وراج 

شمة : اشدراك انت 

سيف : انزين سلمي عليهم واااااااااااااااااااايد 

شمة : مايخصني فيك

سيف : بليززززز 

شمة : انزين وشو بعد غير السلام

سيف : اممم هاتي ورقة وقلم وكتبي اللي بقوله 

شمة : والله متفيج الأخ 

سيف : مالت عليج ماتبا تسوي معروف في حياتها 

شمة : أي معروف تباني ادمر حياتي وياكم 

سيف : جب جب لاتردين تفتحين سوالف جديمة 

شمة : عيش الواقع يا بابا 

سيف : شمووووه بس سكتي

شمة : مابسكت انت قاعد ادمر حياتك وانت ما تدري 

سيف : سكتي احس لج 

شمة : كيفك انت الخسران مب أنا

سيف : اقول مع السلامه

شمة : اشياك زعلت

سيف : اقول مع السلامة 
باااااااااااااي

خيبه ظهر وحتى ماعطاني مجال أرد عليه ..

والله وأنا الصادقة هو قاعد يبني حياته في سراب وأحلام مستحيل تتحقق ..








اليوم : الأثنين 
الوقت : الساعة 6:25 صباحاً
المكان : طريج بوظبي 

" راشد "


سلطان : متى ان شاء الله بنستقر في بوظبي

راشد : ماادري والله خلها على الاسبوع الياي شو رايك

سلطان : خلاص ان شاء الله خير 

سكت عني وسلطان ورجع راسه على السيت ورفع ريوله جدامه ..

شكله مب شابع رقاد ..

صاح تلفوني ونقزت ونقز معايه سلطان ..

رنة التلفون خرعتنا 

لا بعد اللي متصل كان سالم 

سلطان : منووو ...؟؟!!

راشد : هذا سالم

سلطان : رد عليه 

راشد : والله اني خايف 

رديت عليه وانا قلبي واقف .!!؟؟

سالم : ألوووووو

راشد : خير سالم شو مستوي

سالم : ههههههههه اشفيك تروعت مامستوي شيء

راشد : صج والله

سالم : هيه والله الحمدلله مافينا شيء 

راشد : عنلاتك روعتني

سالم : انزين وصلتوا بوظبي ولا 

راشد : الحين دخلناها 

سالم : امممم انزين خذوا اجازة انت وسلطان لين يوم الجمعة

راشد : ليش 

سالم : تعرف اليوم الاثنين وباجي بس 4 أيام وبتخلص اجازتي فقررت نسير العزبة نبات لنا فيها 4 أيام

راشد : لا والله حلف بس انت

سالم : هيه والله حتى امايه وافقت وان شاء الله اليوم بنسير العصر 

راشد : مافيه ابات في العزب والتراب والوسخ

سالم : أونك يا النظيف 

راشد : نظيف غصبا عنك

سالم : مب لازم تبات ويانا قول لسلطان شو رايه

راشد : سلطان الأهل بسيرون يباتون في العزبة لين يوم الجمعة شو رايك

سلطان : غايتها الساع

سالم : هيه صدقه سلطان غايتها قعد اروحك في البيت 

راشد : خلاص امري لله شو بسوي 

سالم : ههههههههه يالله عيل هالله هالله في السواقه وبوظبي دوم شوارعها زحمه

راشد : ان شاء الله يالله فداعه الله

سالم : الله وياك 

سكرت عن سالم واطالعني سلطان وهو يضحك

سلطان : بلاك ..؟؟

راشد : مالي بارض اسير ابات في العزبة والله ورايه عرس بسمر مو شيء والله

سلطان : ههههههههههههههههههه .. مالت عليك انا اقول ليش مايبا يسير 


راشد : هيه والله أريد اطلع غرشوب اطيح المعازيم 

سلطان : هههههههه وين العرس باجي عنه شهرين

راشد : والملجه 

سلطان : ليش انت بتدخل على حرمتك

راشد : أكيدددددد غصبا عن اللي مايرضى 

سلطان : مااظني بوافقون

راشد : عيل ليش انا مسوي ملجة قبل العرس بشهرين ياغبي عشان اقدر اشوفها وارمسها بالتلفون

سلطان : حليلك والله وايد متفائل مااعتقد اهلها بوافقون 

راشد : لاتحبطني هم مايخصهم هيه على ذمتيه وكيفي محد له شور عليها غيري 

سلطان : طاع جدامك لاتنفدنا انت ويا حرمتك 

راشد : اسكت لا انزلك في الشارع

سلطان : شووو كيفك هوو

راشد : هي لا تنسى انك راكب سيارتي 

سلطان : اوكي يا رشود المفعوص 

وقفت على طرف الشارع 

راشد : انزل بسرعه من سيارتي 

سلطان : والله لو نزلت مااركبها لين مااموت 

حركت السيارة بسرعه 

راشد : امززح وياك 

سلطان : هيه تحريت بعد 

قعدنا نسولف لين ماوصلنا دواماتنا ..
اليوم : الأثنين 
الوقت : الساعة 9:25 صباحاً
المكان : بيت بوسلطان 

" موزة "

وعيت على حشره خلود كسرت بابي 
فجيت الباب وانا خاطري اعطيها كف على ويها

موزة : خيرررررررر

خلود : اللهم سكنهم من مساكنهم لحظه موزان بسير اييب تلفوني عسب اصور شكلج واروع فيها اليهال 

موزة : سخافه .. انا مالقيت أصبح إلا في ويهج شو تبين كسرتي الباب

خلود : خوزني مناك

دشت الغرفة وماعطتني ويهه

موزة : شوو تبين

خلود : ابا اتعدل عندج مانع

شفت الساعه اللي معلقة على اليدار وكانت 9:30 

قسم بالله هاي متفيجه على الصبح ..

موزة : حق منوو بتتعدلين ريلج ياي

خلود : لا ريلي سافر يترياج

موزة : جان شلج وياه عشان تفكينا من صدعتج .. انت من اتينا ماتخلينا انام على راحتنا ولا انطالع التلفزيون ع راحتنا حتى النت تظاربيني عليه

خلود : هيه صح ابا اللاب بعد بقعد ع النت

موزة : جب جب ظهري برع خليني اكمل رقادي

خلود : نسيت اقولج اليوم العصر بنسير نبات في العزبة لين يوم الجمعة

موزة " وأنا شاقة الحلج " : حلفي

خلود : والله كلهم بسيرون 

موزة : الله ونااااااااسه منو اللي اقترح هالإقتراح اللي بظهرنا من بيت الضيج والملل

خلود : عمي سالم

موزة : فديته ياربي بسير اتسبح عسب يبالي اسير اتشرا من الجمعية

خلود : شو رايج نسير كارفور

موزة : منو بودينا ياحسره

خلود : امممممممم سلطان

موزة : سلطان في الدوام

خلود : توه داق خذا اجازة الحين ياي في الدرب

موزة : هيه زين انا بقنعه بأسلوبي الخاص <<< هع هع ذليت الريال ماتسوى عليه سالفة التلفون هع هع هع ع ع ع 

خلود : اتحداج لو وافق 

موزة : اوكي تشترين لي من باسكن اذا وافق 

خلود : موافقه والله 

موزة : خليج عند كلمتج ياحرم عبدالله المصون

خلود : سيري سيري تسبحي فكينا من صدعتج


ظهرت لي ملابس من الكبت وسرت اتسبح .. وخلود كانت قاعده مجابل المنظره تتعدل ..

بعد ربع ساعه تقريبا ظهرت وخلود كانت قاعده ع الكرسي المطاطي واللاب في ثبانها ..

موزة : حسبي الله عليج بنقص واير الجراجه 

خلود : لاتدعين 

موزة : انتي بتشترين لي ثانية لو انقصت هاي ثالث وحده اشتريها

خلود : خيبه شو تاكلينهن انتي

موزة : مرة قصتها لطوف يوم اضاربنا ومرة حمد سكر الباب على الواير وهاي ثالث وحده وشكلج انتي بتقصينها 

خلود : مابقصها لاتاكلينا

موزة : انزززين

سكت عنها ولفيت شعري وحطيت واقي الشمس ع ويهي لأن هاليوم وايد متحسس من الشمس .. وشفت ايدي من بعد مابطلت اللف عنها .. والله معلمه فيها الخياطه .. حسبي الله ع من كان السبب ..

خليت شيلتيه ع جتفي وكنت توني بظهر من الغرفة وصلني مسج سرت بسرعه صوب التلفون اللي كان على الشبريه

خلود : حشا هالتلفون مايسكت دوم مسجات من منوو 

موزة : لاتحسديني 

اطالعت المسج وكان مكتوب 

ماتصورت .. 
يجيني يوم وتهجريني .. ؟ 
وتنسين عهد الوفا مابينك 
وبيني .. 
ماتخيلت انه فيه شي بهالدنيا 
ممكن يبعدك .. 
غير الموت 
ماظنيت اني بفقدك .. !!
غريبهـ ؟
وشلون خنتي وعودك . 
وذبحتي طير الحب
بعد ماغرد على غصنك وعودك .. .. .. ؟


انقهرت من المسج .. مسحته بسرعه ..

كان المسج من سعيد .. 

واللووووعه هالإنسان صار يقهرني ..

خلود : من منو المسج

موزة : ربيعتيه

ظهرت بسرعه من الغرفة قبل ماتسمعني سؤال ثاني ..

وأنا نازلة من الدري بغيت اتخرطف وأطيح على ويهي

كله من ألعاب خالد وحمد الدري كله سيارات ..

من الضيجه اللي فيني أمشي وأعق السيايير والألعاب بريولي .. خربت ألعابهم

خالد : لااااااااااااااا

موزة : جب

حمد : خربت معرض السيايير

موزة : ههههههه حليلك أنت يا المفعوص

خالد : حمارة بخبر عليج امايه

سار يصيح عند أمه .. طنشته وظهرت وراه كانت أمايه قاعده صوب المطابخ وأبويه قاعد وياها

موزة : السلام عليهم

ابو سلطان + أم سلطان : وعليهم السلام

أم سلطان : ليش خربتي ألعابهم واعيه بشياطينج إنتي

موزة : سيري طالعي البيت شو مسويبه الدري من فوق لين تحت كله سيايير وألعاب

أبو سلطان : شو تبينهم دامهم يالسين يلعبون وفاكينا من الصدعه

خالد : والله لو ييتي تخربينهم بظربها انزين ابويه انا حلفت الحين

موزة : هههههههههه انزين سير غسل ويهك

ماحسيت إلا بضربه في عيني

أأأأأأأأأأأأخ .. عيني

أبو سطان : قلت لج سكتي عنه ها مايسواله سبب

وغف لي عيني ..

سرت اغسل عيني بماي بارد

أم سلطان : حطي ملح في الماي

سرت يبت فنيان وحطيت ملح وماي بارد وخليته في عيني والله مب قادره افجها ..

رديت وقعدت ويا أمايه قلت لها بنسير كارفور يوم بيي سلطان .. ماقالت شيء قالت بتسير ويانا تبا أغراض للبيت وتبا تشتري ملابس حق حمد وخالد ..


سرت صوب خلود وأنا منتصرة .. لقيتها ترمس بالتلفون واللاب مشغل .. فجيت المسن أشوف سيف داش ولا .. ولحسن حظي ماكان أون لاين ..
بس مطرش لي ايميل ..

وكاتب فيه :

مرحبااا .. شحالج الغلا .. ربج بخير ..!!

المهم أنا ماعرف شو أقول ..!!؟؟

توه من ساعة شمة رفعت لي الضغط ونرفزتني ..


قالو وقالو .. وسمعتهم يقولون
اكثر .. 
عني وعنك .. دايم كلامهم يكثر ؟ 
قالو تحبه ؟
وقالو هو بعد اكثر 
يعشقها موت 
وهي عمره وروحه واكثر 
وانا وانتي .. 
بس نطالع .. !!
مابيدنا غير السكوت .
وقولنا جعلك تموت .
يالحاسد لك الله .. 
هو اقوى منك واكبر ؟.


" سيــــــــــــف "



هاي شمة شو قالت له ..
الحين عصبت صج .. والله يستر بس شمة ماقالت شيء يضايجبي أنا بعد ..

طرشت له إيميل لأن خلاف مابرمسه بسير العزبة ومابنرد إلا يوم الجمعة ..


مرحبتين .. هلا سيف .. أنا بخير وسهاله ..
شحالك انت عساك بخير ..!!؟

لاتهتم بكلام شمة خله يولي ..

المهم نحن اليوم بنسير العزبة وبنبات لين يوم الجمعة ..



دع الأمور تجري في أعنتها 
ولا تبيت إلا خالي البال 
فما بين غمضة عين وانتباهتها 
يغير الله من حال إلى حال
\
/
\
اسهـر لوحـدي مـع الهوجـاس
أقـاسـي الـبـعـد وهـمـومـه 
حالـي غريـب مـا بيـن النـاس
صـديـق لـلـيـل ونـجـومـه 
يـا ليتنـا مـا عرفنـا الـحـب
ولا تولعـنـا فــي دروبـــه

" مــــــــــوزة "







اليوم : الأثنين 
الوقت : الساعة 10:45 صباحاً
المكان : أحدى شوارع العين 

" سعيد "

ترخصت من الدوام بعد مادق لي سالم وقالي خذ إجازة عسب سيرة العزبة ..

عبيت السيارة بترول وسرت صوب البيت بشل النيسان أعبيه بترول لأن سيارتي ماتصلح لسيرة العزب .. 

وأنا راد من الشيشة شفت سيارة خالي حمدان عند الاشارة 

دقيت له هرن ورفع ايده وسلم عليه 

شليت تلفوني واتصلت فيه ..

حمدان : مرحبااا الساع 

سعيد : مرحب باجي شحالك خالي

حمدان : بخير وسهاله خالي شحالك انت 

سعيد : الحمدلله ها من وين ياي 

حمدان : أحوووم في هالشوارع 

سعيد : عيل شو رايك تخاوينا العزبة 

حمدان : تم الساع منو بسير وياك

سعيد : الأهل كلهم عمي سالم محتشر يبانا نبات لين يوم الجمعة 

حمدان : خلاص عيل تم الساع غايته يا بوعسكور 

سعيد : خلاص عيل بدقلك بعد صلاة العصر 

حمدان : خلاص ان شاء الله اتريا اتصالك مع السلامه 

سعيد : الله يحفظك

سكرت عن حمدان وسرت صوب البيت أريح لين صلاة الظهر ..

اليوم : الأثنين 
الوقت : الساعة 11:45 صباحاً
المكان : كارفور

" خلود "


كنا نمشي في كارفور وخالد فضحا يصيح .. 

والله الخلق كلها أطالعنا .. 

موزة : فضحتونا والله يقول طاش ماطاش 

أم سلطان : سكتي انتي كله منج 

خالد : أبا أسير أقعد في الكوفي 

موزة : حلف إنت بس نتخيل أشكالنا والله قاعدين وياك

طلعت أمايه تلفونها ودقت على سلطان 


أم سلطان : ألووووو 

سلطان : هلا أمايه 

سلطان : تعال شل أخوك فضحنا كله يصيح 

سلطان : شو يبا 

أم سلطان : يبا يسير يقعد ماادري وين شو يسمونه

موزة : الكوفي هههههههه

سلطان : حمد بتسير الكوفي بشتري لك آيس كريم

حمد : انزين

سلطان : خلاص انتو وين الحين 

أم سلطان : بتلقانا فوق وين اللفت 

سلطان : خلاص اوكي مع السلامه

سكرت أمايه عن سلطان وأطالعت خالد بقهر ودها تصفعه عقب الفضيحه اللي سواها فينا ..

خلود : يالله موزة انسير هالمحل لين ماايي سلطان أمايه بتلقينا هنيه

موزة : لطوف انتي وقفي ويا امايه وخلاف تعالي وياها

لطوف : انززززززين يا أم دويس

موزة : دواج في البيت مااقدر ارد عليج الحين 

خلود : مشي إنتي الثانية عن الفضايح 

موزة : انزززين حرم عبدالله المصون 

خلود : ياليتني ماييت وياج 

مشيت وانا معصبة من موزة لسانها وايد طويل هاليومين .. جنها تعادت من لطوف أم لسان .. 

قعدنا في كارفور لين الساعه 12:30 ونحن نازلين تذكرت موزة الباسكن 

موزة : خلود ردي ردي ابا باسكن خليج عند كلمتج 

خلود : مانسيتي 

موزة : لا 

خلود : سلطان سيروا انتوا نحن بنلحقكم

خالد : بسير وياكن

موزة : لا لا لا سير ويا امك أحسن

خلود : تعال عن الفضايح 

موزة : أوووووووف منك ومن بزاك ..

ردينا صوب باسكن وخذينا لي ولخلود .. 
خالد قال مابا توه ماكل لين ماشبع ..

ظهرنا من كارفور وكل واحد معصب ع الثاني .. 






اليوم : الأثنين 
الوقت : الساعة 4:45 العصر
المكان : بيت بوسعيد

" سالم "

كنت واقف حذال السيارة وأطالعهم كلهم مرتبشين .. 

راشد : سالم شل البشاكير في سيارتك

سالم : انزين سعيد وينه 

راشد : سار الدوبي والجمعية أمه مطرشتنه

سالم : انزين انت شل أمايه وياك انا بشل شمة والبشاكير بسيارتيه 

راشد : شو رايك نسير ثلاث سيارات سعيد يشل خواته والبشاكير وأنا وإنت وأمايه بسيارة وأبو سعيد وحرمته وعياله سيارة

سالم : هيه جي زين لو سلطان يسير ويانا أحسن بعد وأبوه سيارة ويا حرمته وعياله 

راشد : خلاص أنا بدق على سلطان بقوله ايي يوقف سيارته في بيتنا 

سالم : أوكي

أم مبارك : يالله يا سالم ليش واقف شغل السيارة

سالم : إنشاء الله أمايه انا وانتي وراشد وسلطان بسيارة وسعيد وخواته والبشاكير سيارة .. ومحمد وحرمته وعياله الصغار سيارة 

أم مبارك : خلاص اللي تشوفه فديتك 

بعد شوي يا سعيد وخذ اللي بياخذهم وياه وسار العزبة يقول حمدان يترياه عند الدوار 

طلعنا نحن بسيارتنا وسلطان معانا وطلع ورانا بو سعيد وسكرنا باب البيت وسرنا صوب العزبة ..

طول الطريج راشد محتشر يشغل اغاني وأمايه تهزبة تقول سكر هالدق مب زين ..

وراشد يناحس ويطول على آخر شيء والله حتى أحس السيارة ترقص من صوت المسجل 

سلطان : راشد صمختنا والله الصوت مزعج

أم مبارك : سالم وقف بركب ويا محمد أنا هالدق ما ادانيه

سالم : خلاص ببنده رشود يوز عن عيوزنا

راشد : ان شاء الله فديت عيوزي انا مانقدر على زعلها ..

بعد نص ساعه وصلنا العزبة ماشاء الله نحن أخر ناس واصلين ..

كان الجو مغيم ..

بو سلطان مستاجر 7 درجات ثنتين حق حمد وخالد صغار والباجيات كبار ..

الكل كان مرتبش وفرحان ..

يا سلام محلى ريحة التراب والعزبة .. 

أموت وأحيا بالعزب .. 






اليوم : الأثنين 
الوقت : الساعة 5:35 العصر
المكان : العزبة

" موزة "


وناسه تونا واصلين العزبة .. كانت خالة شمة يايه مع حمدان ..

هيه أكبر عني بسنه أسمها " عفاري " 

كنا مستانسين لأن نحن حجزنا الدراجات وطرنا فيها قبل ماتوصل يدوه وتحشرنا .. 

كنت منقهرة من لطوف ونورة مايقول يايات عزبة 
تعرفون شو مسويات ..

متلبسات تنانير على الطرف طر لين فوق وتحت التنورة بنطلون ومسويات ذيل حصان وفرحانات .. يتحرن أعمارهن سايرات الإسكيت مب العزبة

شمة : طاع الخسااافه

نورة : هذا الاتكيت شدراكن انتن .. حد يركب الدراجه بكندوره 

موزة : هيه فديتج كل البنات جي 

لطوف : اللي يركب دراجه يلبس بنطلون مب صراويل فضحتنا غجر 

موزة : سكتي سكتي والله لو تسمعج يدوه تغسلج ويا هالبنطلون 

عفاري : هههههههههههههههههههه

شمة : نحن نتبع العادات والتقاليد الصراحه اول مرة في حياتي اشوف ناس يسيرون العزبة كاشخات كل هالكشخه 

نورة : محد طلب رايكن 

شمة : بعد اكسسوارات وحشره 

لطوف : جب يا الغيووورة 

موزة : قومي مناك لاتصفعين انتي وياها 

طنشناهن والله غبيات ..

أونه " اتكيت " 

الله ياخذ الاتكيت دامه بوصلنا لهتفكير المنحط ..!!

شفت من بعيد حمدان يطالعنا قفط ويهي يشوفني راكبه دراجه بسرعه نزلت وقلت لهن انسير داخل احسن الشباب ظهروا من العزبة ودرت الدراجه مكانها ودقيت ع سلطان وقلت له تعال شلها نستحي نوصلها لين باب العزبة لأن الشباب كلهم واقفين هناك ..
قالي خليها مكانها وسيرن بعيد لأن الحين بني صوبها ..

مشينا بعيد عن الدراجه وكان سلطان وحمدان معاه يايين صوبنا مكان ماودرنا فيه الدراجه قلت لهن بسرعه حركن ريولكن فضيحه بشوفونا ..

سرنا صوب العزبه .. محد كان غريب عفاري دخلت بسرعه مع شمة أما أنا سرت أسلم على عمي سالم وراشد 

راشد : جان لبستي شرات اختج

موزة : تحراني متخلفه شراتهن 

راشد : هههههههههه 

موزة : تبا يدوه تغسلني بعصاتها لا يابوك مافيه الكندوره ارحم من العصى 

راشد : هيه حرمة ترا يدوه محتشره داخل عليهن ..

موزة : أحسن 

سرت عنهم ودخلت داخل وشفت يده محتشره خيبه كله هذا عشان لبسهن 

موزة : شوو فيكم

أم سعيد : ماشيء

أم مبارك : سمعي يابنت خلفان هالبس اللي لابستنه اختج وبنت عمج مابا اشوفه عليج تسمعيني

موزة " اغمز لخلود " : أفاااا عليج يدوه أنا ماألبس هاللبس طاعي انا لابسه كندوره وشيله 

أم مبارك : والله بهالعصا اربيج لو شفتج لابسه شراتهن 

موزة " رفعت كندورتيه " : طاعي يدوه لابسه صروال حرمه فديتني 

أم مبارك : هيه حرمة فديتج 

الحمدلله إن خلود وأمايه مارمسن عن لبسي .. 
بس أنا ياحيني ماألبس شرات لطوف .. 







اليوم : الثلاثا 
الوقت : الساعة 1:35 الفير
المكان : العزبة

" سلطان "


أووووووووف .. ماأدري كيف الشباب راقدين والله ماياني رقاد الجو شوي حار ..

شفت راشد وهو راقد ريل يمين وريل يسار .. ضحكت عليه من الخاطر .. 

ولا حمدان هذا أروحه حالة خاصة .. راقد وحاضن المخده والمخده فيها ريل راشد .. هههههههههههه

شليت تلفوني وصورتهم 

سالم .. وراشد وحمدان ..

بس عمي بوسعيد وأبويه ماسرت صوبهم بهزبون لو عرفوا اني صورتهم ..

دورت سعيد من بينهم .. بس ماحصلت .. 

قمت بظهر من الخيمة ..

كل شوي اتخرطف بريول حد فيهم .. 

وطيت سالم على ايده وحس فيها بس بسرعه شردت عنه وظهرت ..

قعدت اشوف العزبة .. شفت اثنين يالسين سعيد ومع حد 

سرت صوبهم من شافتني عفاري قامت تبا تسير بس سعيد مسكها وقالي وقفي 

عفاري تستوي أخت حمدان يعني خالة سعيد .. 

سلطان : أسف ماادري ان حد وياك

طبعا البنت كانت متغشية واقفه ع طرف 

سعيد : لا عادي ليش مارقدت 

سلطان : ماياني نوم وانت 

سعيد : كنت ارمس اليازية وقعدت ويا خالتي نسولف 

سلطان : أهاا وشخبار هزاع

سعيد : الحمدلله باجر بيون صوبنا العزبة 

سلطان : ياحيهم والله
خلاص انا بسير اتمشى برع العزبة

ظهرت برع العزبة وخليت ايدي في مخباتي وقعدت اشوف النجوم والقمر 

وصلني مسج ..

كان من نفس البنت " العنود "


/
\\
/

.. امــانهـ .. 
يالمـوادع كثـر ما تسـرق \\ انـفـاسي ..
كـثر مانـي معـكـ ضــايع ..
.. امــانهـ .. 
احـس الليـل يـاخـذني ..
يكـسرني عـلى بـابهـ ..
يصحـي بـداخـلي طعــنهـ ..
يقـول تمـوت \\ بغــيــابهـ ..


ضحكت على مسجاتها اللي صارت شغلي الشاغل ..

دقيت عليها وردت عليه بسرعه

سلطان : مرحبااا

العنود : مرحبا الساع شحالك لاخليت 

سلطان : بخير ربيه يسلمج شحالج انتي

العنود : الحمدلله ليش وعيتك من الرقاد

سلطان : لا مب راقد

العنود : ليش ماوراك دوام باجر

سلطان : لا عندي اجازة 

العنود : زين وليش ماخذ اجازة عسى ماشر

سلطان : ماشر بس الأهل يبونا نبات في العزبة عشان جي ترخصت لين يوم السبت

العنود : ياحيك انت في العزبة الحين 

سلطان : هيه

العنود : عشان جي ماياك الرقاد 

سلطان : مب متعود انام برع البيت 

العنود : ليش .!!؟؟

سلطان : ماارقد برع البيت إلا اذا كنت مسافر 

العنود : اهااا يعني الجو مايساعد 

سلطان : يعني المهم انتي ليش سهرانه لين الحين

العنود : ماشيء دوم في الاجازات جي سهر لين الصبح ورقاد لين الظهر

سلطان : هههههههههههه 

العنود : ممكن أطلب طلب

سلطان : آمري 

العنود : كلمني أكثر عن نفسك

سلطان : اوكي بس مب اليوم لأني تعبان ابا انام عشان جي مزاجي مب رايق 

العنود : خلاص ع راحتك المهم سير نام حاول عشاني

سلطان : ان شاء الله مع السلامه

العنود : باي

سكرت عنها .. أونه عشاني .. ماأدري منو تحسب عمرها .. 

بنات آخر زمن .... ؟؟!!

اليوم : الثلاثا 
الوقت : الساعة 7:35 المغرب
المكان : العزبة

" حمدان "


كنا متولفين انا وسلطان وراشد وسالم وسعيد 

سلطان ذالنا بالصور وخاصة صور حمدان ..

مب راضي يمسحن من التلفون قال بنزلهن في النت بفضحكم

حاولنا نسحب عنه التلفون بس ماقدرنا ..

قال بطرش لكل واحد صورته 

شغلنا كلنا البلوتوث ..

سبال طرش لنا كلنا نفس الصورة 

صورة حمار مكتوب عليه 

" إنت حمار تستقبل أي شيء " 

عصبنا منه ..

زخيت حد فاج البلوتوث 

" سير يمين "

" سير يسار " 

" سير سيده " 

ضحكت على اللنكات ..

حمدان : طاع اللنكات اللي ظهرن لي اونه سير يمين ،، سير يسار ،، سير سيده .. 

راشد : اكيد هالبنات محد غيرهن 

سعيد : تعال بنلعب عليهن طرشوا كل شي حقهن

سلطان : غايته انا بطرش صوركم

حمدان : وربك لااطرشهن بتفضحنا 

سلطان : هع هع هع ع ع صورك عاد انت اللي يبالهن جريده 

حمدان : سلطان فديتك لا تفضحني مااحب يضحكن البنات عليه 

راشد : ههههههههههههه انا شو تقول عني سلطان طرش أي شي غير صورنا 

سلطان : بفكر بالموضوع بس ماأوعدكم .. 

حمدان : وصلني شي من صوبهن 

سلطان : شووووو

حمدان : جب انت مايخصك 

سلطان : عيل والله اني اطرش صورتك صوبهن 

حمدان : خلااااص والله توبه خذ تلفوني مابااااه

سلطان : آسف حلفت بس اختار على أي واحد اطرش سير يمين ولا يسار ولا سيده

حمدان : لحظه بدق ع اختيه عسب اعرف أي واحد هيه

سلطان : لا لا 

حمدان : ألوووووو اقول انتي أي واحد اللنك نيم مالج 

عفاري : هههههههههه ليش 

حمدان : قولي 

عفاري : سير سيده 

حمدان : باي

سلطان : ها على شو اطرش

حمدان : سير سيده 

سلطان : أوكي 

حمدان : مالت عليك والله انك فضيحه 

سلطان : جب لا اطرش الصور كلهن 

راشد : ذليته مايسوى عليه 

صاح تلفون سعيد وقام 

سعيد : بسير وبرد ربيعي داق 

سالم : اوكي

راشد : انا مارمست لااطرش صوري تفهم 

سلطان : خلاص طرشت صورة حمدان بس على سير يمين ههههههه

حمدان : لااااااااااا يا الهرم قلت لك على سير سيده

سلطان : عاد انت وحظك وين بطيح صورتك ..






اليوم : الثلاثا 
الوقت : الساعة 8:15 الليل
المكان : العزبة

" موزة "



هههههههههههههههههههههههههههههههههه

آآآآآآآآآآآآآآآآخ بمووووت من الضحك

شمة : شو فيج شو طرشوا 

موزة : طاعي الصورة

شمة : خيبه هذا حمدان ههههههههههههههه طاع ريوله وين 

عفاري : يا الفضيحه فضحنا مايعرف يرقد شرات العرب 

موزة : ههههههههههههه والله انه يفطس من الضحك

عفاري : مسحيها حرام

موزة : لا آسفه مابمسحها هع هع ع ع ع يمكن أحتاجها في المستقبل 

شمة : راشد طرش ويقول حمدان زعل مسحوا الصورة هذا حركات سلطان

موزة : صبري انا برد على حمدان

طلعت لي صوت ياهل يضحك بطريقة فضيعه وطرشته .. وطرشت شكلك وايد حلووو " الله يخليك لأهلك " 

طبعا تبون تعرفون كيف عرفت أي واحد فيهم حمدان 

الله يسلمكم كل واحد حاط جبيلته ورقمه عشان جي عرفته من بينهم ..

قعدنا ع هالحالة لين ماياب سعيد اللحم " مشاجيج " وقال اشتغلن فيهن ..

قعدنا نشوي وطنشنا سالفة التلفونات وقعدنا نتذكر أيام الجامعة والمدارس والطفولة وكلنا نضحك يوم نذكر مواقف مرينا فيها وتركت بصمة في قلوبنا وعقولنا ..

شمة : موزة تذكرين يوم ركبتي فوق السطح ورقدتي ومحد درا عنج

موزة : ههههههههه هيه في بيتنا الجديم ماانسى أبدا 

عفاري : فوق السطح عاد 

موزة : كنت استانس يوم نسير فوق كنت عسب بس نشوف عيال يرانا شو يسوون .. كانوا حذالنا سودانيين و24 ساعه انا مطيحه فوق عسبهم حفظت تحركاتهم في البيت حتى مرة ولدهم فر عليه حصاة 

شمة : ههههههههههههههه جان فريتيها عليه

موزة : فريت عليه طابوقه مب حصاه هع هع هع ع ع ع 

عفاري : اذكر مرة ركبت فوق الشيرة ودزني ولد يرانا وطحت ع ايدي وانكسرت 

شمة : هيه والله أيام الهياته كله في الحارة وبيوت اليران مانظهر منهن 

موزة : هههههههه شموه تذكرين الايس كريم اللي ع شكل سيارة كنا دوم في الدكان عسب هالآسكريم 

شمة : هيه والله انقرض ماشيء منه الحين 

عفاري : طعمه حلووو وخاصة عشان نحصل ربحة الآيسكريم

موزة : نحن ماناكل الآيسكريم كانت تهمنا الربحة بس 

شمة : هههههههههه راعي الدكان حافظ اشكالنا 

موزة : تعرفين نزلوا آيس كريم مثل مال السيارة بس ع شكل كورة أونه عسب كأس العالم خالد وحمد دوم يشترون منه 

شمة : ههههههههه بس مال السيارة أحلى

موزة : حوووو أمايه تزقرنا بسير اطالعها وبرد

سرت صوب امايه كانت تتخبرني عن حمد ماتعرف وينه ماحصلته برع 

قلت لها مااعرف ماشفته يمكن عند ابويه 

دقت امايه على ابويه تتخبره عنده حمد ولا لاه 

قالها سار ويا سعيد يشترون ماي وبردون 

يعني سعيد محد هع 

ربعت صوب شمة وقلت لها تعطيني تلفونها طرشت له مسج 

" لو سمحت نبا حلاوة وفيتامين سي وبطاطا " 

شكرا " الثلاثي المرح " 

تريته يطرش مسج بس ماطرش طنشته أكيد مابييب لنا ..

قعدنا نشوي ونسولف .. 

بعد 10 دقايق يا حمد شال كيسه قال هذا حقكم وهو كان شال كورة ..

والله غايتها قعدت أحايل فيه يعطيني الكورة ماطاع قلت له بعطيك تلفوني تلعب فيه فوافق ..

عطيته التلفون .. وشليت الكورة عنه 

خلصنا الشوي وخليناه في الصحن وعطيته البشكارة تشله صوب امايه في المطبخ ..

وسرنا على طرف العزبة نلعب كورة طايره عسب مايشوفونا الشباب كان على طرف العزبة نلعب يعني ماينشاف إلا اللي برع العزبة بشوفنا لو قرب صوب طرف العزبة .. 

***===== الـجــزء السابـع والعشـــرون =====***




وش اسوي دام قلبك مايبيني؟؟ 

دايم يهوى فراقي والزعل 

ببعد انا لجلك (يانور عيني) 

وبالمهل ببعد حبيبي بالمهل 

(آسف) ان قل في حبك حنيني 

والجراح اللي بقلبك تنذبل 

لك (وعد) مني ابد ماتشوف شيني 

إلا انا واحد عشق شخص و(فشل)

.................................................. ..................
.................................................. .....
.....................................
............................
....................
.............
.......

اليوم : الاربعاء 
الوقت : الساعة 6:15 صباحاً
المكان : العزبة

" موزة "

قمت من رقادي من رفسة يتني في بطني وكانت عفاري اللي رافسه ..
استغفر الله الترفيس بالليل جنه وراثه عندهم ..

قمت وتغسلت وتسبحت .. أونه تسبحت يعني على الأقل غيرت ملابسي وصليت الصبح وظهرت من الغرفة 

ولقيت يدوه واعيه ومعاها عمي راشد وكان الجو بارد شوي وهم مولعين الضو ويالسين والبقعه مظلمة شوي وكلهم رقود ..
سرت صوبهم ..
موزة : السلام عليهم 

راشد + أم مبارك : وعليهم السلام 

ام مبارك : وليش ماوعيتي البنات وياج 

موزة : ليش يدوه بعده وقت الساعه 6:30 الحين 

أم مبارك : وين وقت والشمس الحين بتظهر 

موزة : بوعيهن بعد شوي 

راشد : الله ع الكندورة 

أم مبارك : حرمة مويز تلبس كنادير مب شرات اختها 

موزة : هههههههه 

أم مبارك : غاوية ماشاء الله الكندوره 

موزة : هاي مسوتنه يوم العيد ومالبستها إلا مرتين 

أم مبارك : سيري عند حرمة عمج وأمج في المطبخ 

موزة : شو يعني هاي طرده 

أم مبارك : شو طرده بعد سيري فازعيهن ع الريوق 

موزة : يعني فيه سالفه وماتبوني أسمع 

راشد : لا ماشي سالفة قعدي جان تبين 

أم مبارك : شو سالفته بعد ماشي سوالف 

موزة : عيل خلوني يالسه

أم مبارك : قومي أشوف 

قمت وأنا كان خاطري اسمع شو السالفه وشو مستوي ..؟؟!! 








اليوم : الاربعاء 
الوقت : الساعة 5:15 العصر
المكان : العزبة

" حمدان "


بعد صلاة العصر سرنا نلعب كورة وسوينا فريقين ..

فريق : سعيد سلطان وابو سعيد وخالد وحمد

وفريق : أنا وسالم وراشد وأبو سلطان 

والله طماشه كان اللعب أكثر واحد كان يطيح راشد والله جتلنا ضحك ولا سلطان مايقول ريال كل شوي يقول خلص الشوط خلونا نرتاح شوي وكل شوي يطرش حمد اييب له ماي أذانا ماخلانا نلعب ..

بعد ماخلصنا لعب .. كان راسي يعورني من الركض وكان الجو حار فقلت خلني ارتاح في سيارة سلطان 

ركبتها وانسدحت ع السيت اللي ورا لأن كان امبطل الدريشه اللي جدام سلطان عشان تتهوا السيارة ..

كنت توني بغمض عيوني ..
حسيت إن حد يبطل باب السيارة ..

؟؟

!!

؟؟

::

::

ويركب ويقعد جدام " مكان اللي يسوق السيارة "

تعرفون منوو كان ؟؟!!!

كان سلطان .. 

يرمس بالتلفون ماحس فيني اني منسدح بالسيارة ..

والحبيب طايح مغازل مع البنت في التلفون ولا بعد ماخذ راحته الحبيب راد السيت ع ورا ورافع ريوله ع السكان وداق سوالف 

قعد حوالي دقيقتين اسمع سوالفه وخلاف سحبت تلفوني من مخابيه شوي شوي عسب مايحس فيني ..!!

وقعدت أسجل مكالمته وأنا حاط إيدي ع قلبي عشان مايجكني 

والله لقيت شيء أهددك فيه يا سلطان شرات مافضحتنا بالفيديو يوم نحن رقود ..

بعد حوالي ربع ساعه من تسجيلي لمكالمة سلطان ويا الحبيبة ..

صاح تلفوني وانتبه لي سلطان ولف صوبي 

وع طول سكر الخط في ويها ..

وأنا ماسويت له ون توو 

نزلت من السيارة ونزل ورايه يقولي تعااااااال يا الحمار 

وأركض وهو ورايه وكان راشد واقف يشغل الدراجه عسب يلعب فيها حاولت اخذها بس ماقدرت لأنه سلطان وصل لي 

حمدان : راشد ركض ورايه

راشد : شو السالفة

سحبته من ايده وسلطان ورانا 

وراشد يركض ويانا ومايعرف شو السالفه

سلطان : حمدان مسح التسجيل

حمدان : اتخسي يالله يالله جب

سلطان : لاتركض وقف والله برمسك

حمدان : راشد شغل البلوتوث بسرعه بطرشه لك 

راشد : شوووو 

حمدان : بعدين بتعرف 

وكنا طول الوقت ركض 

وحاولت اطرش لراشد بس هالخسف وقف ماطاع يركض ويايه

سحبته من كندورته وسلطان ورانا 

بعد عنا طووووووووويل طرشت التسجيل لراشد 

سلطان : مسحووو التسجيل والله فضيحه لو طاح بيد حد

راشد : ههههههههههه محد قالك تيب المشاكل لروحك

حمدان : شرات مافضحتنا بالفيديو نحن بنفضحك بالتسجيل

راشد : اول حد بيسمعه العيوووز عسب تتولاك ههههههههه

سلطان : والله إنكم سخيفين ركضتوني والله بطني عورني من الركض

حمدان : هههههههه عادي رياضة 


حاول فينا سلطان ياخذ التسجيل بس ماقدر وسمعته سعيد وسالم والكل يضحك بس ماخبرنا عليه حد غير نحن الشباب لأنه كان مطيح ويا البنت بالسوالف ..







بعد مرور أسبوووع ...


اليوم : الاربعاء 
الوقت : الساعة 6:15 العصر
المكان : بيت بوسلطان 

" خلود "


كنت قاعده ويا أمايه في الصالة ونسولف وفجأة أمايه فاتحتني بتخطيطهم هيه وأبويه يخطبون لسلطان 

خلود : شو راي سلطان بالعرس

أم سلطان : موافق بس مب مستعيل 

خلود : إنزين منو بتخطبون له 

ام سلطان : أنا أريد أخطب له بنت أختي 

خلود : منوو فطامي

أم سلطان : هيه 

خلود : اللي اعرفه عيال عمها يبونها

أم سلطان : هيه عشان جي أبوج قال بنخطب له عفراء أخت حرمة عمج 

خلود : حلووو عفاري ماشاء الله عليها حلوه وبنت عرب وأهلها وايد طيبين 

أم سلطان : نحن قلنا لسلطان منو تبا عفراء ولا شمة بنت عمك 

خلود : شوو قال

أم سلطان : ماطاع ياخذ شمة قال متربي وياها مستحيل أخذها وهيه شرات أخته بس أبوج كان يباها لسلطان هو أولى فيها من الغريب بس سلطان ماطاع وقال لاتحاولون مستحيل وأبوج مايبا يغصبه ع العرس 

خلود : صدقه والله متربي وياها انزين وشوو قال عن عفاري 

أم سلطان : وافق وأبوج اليوم برمس عمج عسب يرمس أهل البنت

خلود : زين زين بالبركه إن شاء الله .. الله يجدم اللي فيه الخير 

في هالوقت كانت موزة نازله من فوق ولابسه لبس رياضة 

أم سلطان : شووو هذا

موزة : كنت أسوي رياضة أنا ولطوف 

خلود : حركات عليكن 

أم سلطان : وابووويه عليكن سيري غيري ملابسج فضيحه نازله جي من فوق 

موزة : عااادي محد في البيت 

أم سلطان : سيري غيري وقولي حق أختج تنزل تحت من يومين منذربه فوق ماأدري شو عندها

موزة : شو عندها بعد يالسه ع كمبيوتر الصالة وتقرأ قصص بتعمي بنتج من هالقصص

خلود : بنفدها هالكمبيوتر 

أم سلطان : أنا بقول لبوج عنها وعنج

موزة : أنا شو يخصني

أم سلطان : تباتين طول الليل ع النت 

موزة : لا لا أرقد من وقت

خلود : أي وقت أمس الساعه 3 كنت ع النت 

موزة : انزين كنت قاعده ع التلفزيون لين الساعة 1 وخلاف قعدت ع النت 

أم سلطان : بدال ماتقرين لج قرآن تباتين ويا هالنت أنت وأختج 

موزة : لاتحشرونا سكرن الموضوع .. أنا سمعت شيء وأنا نازله شو كنتن تقولن

أم سلطان : ماشيء

موزة : حلفي 

خلود : شوو يخصج مابنقول لج 

موزة : أمايه والله تقولين 

أم سلطان : ويه ذكرتيني عيالي برع وماأدري عنهم

خلود : يلعبون كورة ويا منصور ولد خالوتي 

قامت امايه أطالعهم وشلت السالفه وياها 

أوووووووففففف .. شو هالنحاسة أريد أعرف شو السالفه .!.!

موزة : خلود شو السالفة 

خلود " هيه تضحك " مااااشيء

موزة : قولي ترا الشيطان بدأ يلعب براسي

خلود : هههههههههههههه

موزة : خلود دخيلج قولي ولا تراني مابعطيج من المحشي اللي مسوتنه

خلود : لا دخيلج والله أتوحم عليه 

موزة : والله ماتذوقينه لو ماقلتي

خلود : اممممممممم بس وعد ماتظهر السالفة لين مايستوي كل شيء رسمي

موزة : وعد والله بس قولي 

خلود : بخطبون عفاري لسلطان 

موزة : اللــــــــــــــــه وناااااااااااااااااااسه 

قمت أناقز من الفرحة وسرت أربع ع الدري بدق ع سلطان عسب أبارك له ..




اليوم : الجمعة 
الوقت : الساعة 7:30 المغرب
المكان : بيت بوسلطان 

" سلطان "



رجعت من المسيد " صلاة المغرب " ولقيت خلود وأمايه وموزة في الصالة ..

سلطان : السلام عليهم

الكل : وعليهم السلام

خلود : يالله يالله يا المعرس

سلطان : هههههههههههههه

موزة : طاع شقة الحلج

خلود : شو مسوي بويهك مستوي أبيض

سلطان : ماشيء تنظيف حلقت اللحية وسويت تنظيف 

خلود : أونه 

أم سلطان : سير تسبح وغير ملابسك 

سلطان : أبويه وين 

أم سلطان : تونيه داقه عليه وقال الحين ياي 

موزة : منو بسير وياكم 

سلطان : عمومتي كلهم وخالي محمد 

موزة : أهااااااا

سلطان : يالله عيل انا بسير اكشخ

طنشتهم وطنشت تعليقات موزة وخلود عليه ..

وسرت غرفتيه وتسبحت ع السريع نحن مواعدين العرب بعد صلاة المغرب فضيحه تأخرنا عليهم 

وغيرت ملابسي وكشخت بالعقال والغتره وتسبحت بالعطر ونزلت لهم تحت 

ماحصلت حد في الصالة غير مويز ترمس بتلفون البيت من شافتني صرخت

موزة : اللــــــــه يا الكشششششششخه

سلطان : شوووو

ردت خلت السماعه ع أذنها 

موزة : لحظه شوي 

سلطان : منووو ترمسين 

موزة : ربيعتيه 

سلطان : أبويه وصل 

موزة : هيه في غرفته يتلبس 

سلطان : عيل جلبي ويهج 

موزة : لحظه 

طنشتها وسرت صوب غرفة ابويه ولقيته يعدل غترته سلمت عليه وقلت له اترياك بالسيارة 

طلعت من البيت لقيت أمايه واقفه مع يدوه 

سلمت ع يدوه 

سلطان : شحالج يدوه

أم مبارك : بخير يابوك بالمبارك يالغالي تستاهل 

سلطان : الله يبارك فيج .. ها يدوه منوو يايبنج صوبنا

أم مبارك : راشد وسلطان مخطفيني 

سلطان : اهاا .. زين عيل انا بترخص بسير اشغل السيارة 

ظهر ابويه ورايه وسرنا صوب بيت أهل " عفاري " 






بعد مرور 3 أيام من خطبة سلطان لعفاري ..

خطب سالم بنت خالته " حمدة " ..


..::..::..::..::..::..::..::..::..::..::..::..::.. ::..


بعد مرور أسبوعين ...


اليوم : الخميس 
الوقت : الساعة 2:20 الظهر
المكان : بيت بوسلطان 

" موزة "

كنت يالسه ع المسن ارمس سيف قعد دقيقة وقال برد أدش بعد دقايق .. 

قعدت أسمع غنية لين مايحدر سيف .. بس تأخر وايد ..

وصلني مسج وكان التلفون حذالي 


مدري علامي صرت
ضايق ومليت ..
قعدت افكر في زمان
مضى لي ..
وسال دمعي فوق خدي 
وصديت..
صدت حزين غربلته
الليالي..
لا شك ماراح انساك مهما
تناسيت ..
ورقمك بدقه كل" ما ضاق بـــالـــي"..


طبعا من نفس الرقم ...!!؟؟

طنشته .. لأن سيف حدر المسن ..



سيف : آسف تأخرت

موزة : لاعادي ...

سيف : المهم إنتي بتروحين الملجة 

موزة : أكيدددد بسير هذا عمي راشد 

سيف : ياليتني في البلاد

موزة : ليش

سيف : أحضر ملجة راشد .. إنتي تعرفين غلاة راشد عندي 

موزة : يالله هانت ماباجي شيء وبترد 

سيف : الله يصبرني ..

موزة : إنزين سيف أنا بظهر 

سيف : وين 

موزة : شموه الحين بتخطف عليه بنسير نتعدل ويا العروس 

سيف : يا سلام عليكن .. المهم ديري بالج ع روحج

موزة : ان شاء الله مع السلامه

سيف : ربي لج حافظ 

ظهرت من المسن حسيت إن سيف متضايج ومهموم ..

سكرت اللاب وسرت أغير ملابسي ولبست عباتي وشليت شنطتيه ونزلت تحت 

أبو سلطان : ها ع وين 

موزة : الصالون بعد وين 

أبو سلطان : مع منوو 

موزة : شمة بتخطف علينا .. أمايه وين خلود ماحصلتها فوق 

أم سلطان : خلود في المطبخ التحضيري 

سرت صوبها لقيتها يالسه تتغدا ..

موزة : توج تتغدين

خلود : كنت راقده .. ع وين لابسه عباتج

موزة : يالله بنسير الصالون 

خلود : الحين 

موزة : هيه عسب نرد نلبس فساتينا ونوصل قبل الناس بيت أهل عفاري 

خلود : وعفاري 

موزة : عفاري في الصالون 

خلود : انزين بسير ألبس عباتي 

سارت خلود تتلبس عباتها وسرنا الصالون وخلاف سرنا بيت شموه عشان بنلبس فساتينا في بيتهم وبنظهر ويا أمهاتنا ع بيت أهل العروس .. 


ع الساعة 6 راحت خلود وحرمة عمي " أم سعيد " ويدوه وأمايه بيت أهل عفاري ونحن بنسير ويا سعيد ..

كنت قاعده انا وشمة في غرفتها نتصور ..
ع قولة شموه خسارة الفستان والمكياج والتسريحه لازم نتصور عشان يكون ذكره ..

موزة : شموه وين خليتي شنطتيه

شمه : أوه نسيتها تحت 

موزة : إنتي منو يعطيج شيء تمسكينه

شمة : نسيت والله 

طنشتها وشليت الشيله وخليتها على راسي ونزلت تحت 
شليت شنطتيه وطلعت تلفوني وكنت اقرأ مسج واصلنيه من ربيعتيه ..

وكنت مب منتبهة وأنا راكبه الدري دعمت حد .

رفعت راسي وكان سعيد الحيوان واقف جدامي ..

سعيد : الله الله شو هالكشخه

موزة : قوم عن طريجي 

سعيد : مابقوم 

موزة : إنت شو تبا مني فكني دخيلك 

سعيد : جب انزين

موزة : شووووووو ؟؟!!

سعيد : جب تستهبلين ماتعرفين شو تعني ..!!

موزة : حيواااااااااااااااان

ماحسيت إلا بكف على ويهي 

سعيد : إنت وايد شايفة عمرج صحيح إني أحبج بس كرامتي فوق حبج تفهمين

موزة " حاطه ايدها ع خدها ودمعتها في عينها : أكرررررررهك

سعيد : طزززززز فيج 

موزة : الله ياخذك يعلك تموت عشان ارتاح منك 

طنشني سعيد ونزل تحت ..

قعدت أصيح من القهر .. سرت بسرعه غرفة شمة ع طول طحت ع الشبريه وقعدت أصيح مثل اليهال

شمة : موزة اشفيج شو صاير 

موزة : .....................

شمة : موزة دخيلج شو صار

موزة : ماشيء 

قمت ومشيت دموعي بالكلينكس ومسكت تلفوني ودقيت ع سلطان 

سلطان : ألووووووو

موزة : سلطان تعال بيت عمي 

سلطان : ليش 

موزة : ابا أرد البيت 

سلطان : شوو 

موزة : ماأريد اسير الملجه دخيلك سلطان تعال ردني البيت 

سلطان : شو فيج تصيحين شو صاير 

موزة : والله لو ماييت برد ويا الدريول اروحي

سلطان : خلاص حبيبتي انتي هدي وأنا بيي الحين 

سكرت عنه .. وشمة أطالعني

شمة : شوو صاير 

موزة : ماشيء لاتسأليني سيري انتي ويا لطوف ونورة الملجة انا برد بيتنا 

شمة : حلفي انتي بس

موزة : دخيلج شمة خليني اروحي سيري سعيد يترياكم تحت

شمة : شي صار بينج وبين سعيد صح

موزة : لا .. خلاص بليززز خليني 

سكتت شمة عني وقالت بنتفاهم بعدين .. ولبست عباتها وشيلتها وشلت تلفونها بإيدها وطلعت من الغرفة .. 

قمت أنا ومسحت الجحال اللي سال من عيوني .. وأنا مقهورة من الكف اللي ياني من سعيد .. 

دعيت عليه من قلبي 

" الله ياخذه " 

شو يبا مني هالإنسان يكفي اللي فيني ياي يزيدني ..

فديت سيف عمره ماجرحني بكلمة 

هذا الانسان اللي يحب مب سعيد يلعب على الحبلين .. ويتسلى فيني 

حقيرررررررررر .. وحيواااااان

مستحيل يكون فيه ذرة إنسانية .. 

هذا يموت أحسن له من إنه يعيش بهذا القلب ..

النفاق يملىء قلبه .. 

صاح تلفوني وكان سلطان اللي داق .. 

نزلت بسرعه عشان أرد البيت .. بعد ماتأكدت إنه سعيد ظهر من البيت ..

***===== الـجــزء الـثـامــن والعشـــرون =====***




أنا وين اروح وكل دربٍ مشيته هـمّ
جميع الدرووب أمنين ماجيت مهمومه!!
يقولون لاكثرت عليك الهمـوم فنـمّ
تناسى همومك والمقاديـر مقسومـه!!
خذلني زماني والزمن مابوجهـه دمّ
يهين الانسان لين يتضايق من هدومـه!!

.................................................. ..................
.................................................. .....
.....................................
............................
....................
.............
.......

اليوم : الخميس 
الوقت : الساعة 7:20 المغرب
المكان : في إحدى شوارع العين

" ســــلطان "

سرت بيت عمي وشليت موزة .. كان ويها أحمررر ومحرجه ع أخر شيء ..

سلطان : موزة اشفيج تعبت وياج

موزة : سلطان الله يخليك وصلني البيت 

سلطان : شو أوصلج البيت وإنتي في هالحالة 

موزة : دخيلك والله لاتزيدني أنا بريح في البيت 

سلطان : إنزين شو صاير 

موزة : مااريد اقول لاتضغط عليه 

سلطان : أوووووففف انزين منو بقعد وياج في البيت 

موزة : البشكارة في البيت لاتحاتي 

سلطان : انزين ماتبيني اقعد وياج 

موزة : لا لا سير الملجه 

سلطان : ماأقدر أخليج اروحج

موزة : سلطان والله بريح في البيت

سلطان : انزين ماتبيني امشيج برع البيت يمكن تهدين وتقولين شو صاير وياج 

موزة : لا لا وصلني البيت 

سلطان : خلاص ع راحتج 

سكت عنها وأنا الأفكار تروح وترد براسي ..

شو صاير ..!!؟؟

مااقدر أضغط عليها لأني وايد أحب موزة وماأحب أعاملها بسلوب ماتحبه .. 

صاح تلفوني وكانت أمايه داقه عليه 

سلطان : ألووووو

أم سلطان : سلطان اشفيها أختك 

سلطان : أختي ....؟؟!! مافيها شيء 

أم سلطان : وليش مايت ويا البنات الملجة

خليت إيدي ع التلفون ولفيت صوب موزة 

سلطان : هذي أمي تحاتيج 

موزة : آآآآآآآه قوليها راسها يعورها ماتقدر أتي 

سلطان : أمايه راسها يعورها بوديها البيت وبرد عليكم

أم سلطان : عطني أكلمها 

عطيت موزة التلفون ..

موزة : هلا أمايه

ام سلطان : اشفيج موزوه

موزة : ماشيء بس شوي تعبانه مافيه أيي الملجه دقدقه وحشره 

أم سلطان : حصة بتتخبر عنج 

موزة : استسمحيلي منها وإن شاء الله بييها البيت وبسلم عليها 

أم سلطان : انزين انتي دقيها واستسمحي منها اروحج 

موزة : إن شاء الله بعد ماتخلص الملجه بدق عليها بالليل أكيد الحين مشغوله

أم سلطان : خلاص ديري بالج ع روحج وخلي البشكاره تقعد وياج 

موزة : ان شاء الله يالله مع السلامه 

رجعت موزة التلفون صوبي .. وأنا سكت عنها لأني شفتها تمش دموعها .. 

وصلتها البيت وقلت لها سكري باب الصالة وراج ..

سرت صوب بيت أهل العروس .. 







اليوم : الخميس 
الوقت : الساعة 9:20 العشا
المكان : في إحدى شوارع العين

" سعـــيد "

تونيه ظاهر من المسيد مصلي ويا الجماعة صلاة العشا .. وخلاف كلهم ساروا بيت أهل العروس ..

دقيت ع عمي راشد بس مايرد .. 

شغلت الراديو وكانت غنية كلماتها تقول .. 

ودي أعرف أشلون أشلون تقدر ع بعدي ..
خلك معاي خلك معاي ماأقدر أعيش وحدي ..
زادت علي الهموم كل شيء أنقلب ضدي ..
الله ياطول اليوم الوقت مايعدي ..
ودي أشوفك يمي دايم وإنت صاحي ولا نايم .. 
المحبة قلبي صايم ياهوى وإنت بعيد ..

..::..::..::..::..::..::..::..::..::..::..::..::.. ::..

لاتخليني .. لاتخليني .. آآآه لوتدي بعذابي ماتخليني .. 
بدونك لما أنا أمشي أطيح ..
بدونك لما أنا أضحك أصيح ..
أهون عليك .. أهون عليك ..
ياحبيبي أنا أهون عليك ..
حرام عليك إذا أنا أهون عليك ..
ودي أكون دايم بقربك ..
بس أنا اللي في قلبك ..
أنا والله موت أحبك .. 
ياهوى وإنت الوحيد .. 
ياحبيبي إنت الوحيد ..
إنت بعيد ياحبيبي أبقى وحيد ..


وقفت السيارة ع طرف الشارع وخليت راسي ع السكان وغمضت عيوني وتذكرت موزة ..

تبون الصدق ماقدرت أقاوم حلوه هالبنت وذابحتني بغلاها .. 
حاولت .. وحاولت أنساها ..

بس لقيت النسيان صعب ينسيني أياها ..

أول بنت تفتح عيوني عليها .. 

والله كنت أحبها من أنا في الإبتدائي .. وكنت أموت على غياظها لي وأحب اتحداها .. 

مرت الأيام وكبرت بقلبي .. 
بس اليوم ماقدرت أقاوم صرختها في ويهي حسيت إني بموت لو مابردت خاطري المكسور من كمن شهر ..

من يوم ماعرست وهيه معاملتها لي زفت بزفت .. 

أنا أدري بغلاتي بقلبها بس هالغلاه تحولت لكرهه وحقد ..

مسكت إيدي اللي لمست ويها حسيت بحرارة خدها من قوة الضربة اللي يتها مني ..

ضربت ايدي ع السكان بقو ..

أووووووووفففففف ماكان قصدي إني اضربها والله ظهرت لاإرادي .. 
تلومت حييييييل يوم قالت شمة موزة زعلانه وبترد البيت ومابتحضر الملجه .. 

مع انها متعدله وكاشخه عشان الحفلة وبسبتي أنا مابتسير .. 

شليت تلفوني ودقيت ع مبايلها بس محد يرد وقعدت أدق وأدق بس لاحياة لمن تنادي .. 

أوووففف شو هالنحاسه ..!! 

صاح تلفوني فز قلبي ..!!

؟؟!!

كنت اعتقد انها موزة بس للأسف ............!!

طلع راشد اللي داق .

سعيد : ألوووو

راشد : مرحب

سعيد : هلا والله بالمعرس

راشد : ههههههههههه شو بلاك 

سعيد : أنا ماشيء 

راشد : مب علي تراني شفتك مب طبيعي 

سعيد : لاتحاتي مافيني شيء 

راشد : انزين انت وين سرت 

سعيد : السموحه راشد مااقدر ارد اتعشا وياكم 

راشد : أفاااااااااااا .. ليش ؟؟!!

سعيد : والله السموحه منك تعبان مافيه ع الصدعه 

راشد : بوهزاع شو بلاك شو مضايجك

سعيد : لا لا ماشيء بس اعذرني كان خاطري أوقف وياك في هاليوم 

راشد : خلاص الغالي لاتحاتي بس انت ريح نفسك 

سعيد : ان شاء الله .. يالله عيل بخليك فداعة الله 

راشد : بحفظ الله .. 

رديت راسي على السيت وفريت التلفون في ثباني .. 

غمضت عيوني .. وأنا قلبي من الخاطر يعورني .. 

صاح تلفوني مرة ثانية هالمره فزيت أنا وقلبي ؟؟

شليت التلفون وتأففت من شفت اسم " ام هزاع " 

سعيد : مرحباا

اليازية : هلا والله 

سعيد : ......................

اليازية : امممم انت وين 

سعيد : ليش ..!!؟؟

اليازية : برد البيت هزاع وايد يصيح 

سعيد : ردي مع أي حد هناك أنا بسير صوب بوظبي 

اليازية : بوظبي في هالحزه

سعيد : عندي شغل ببات هناك اليوم 

اليازية : شو من الشغل 

سعيد : شغل بعد شو 

اليازية : شو من الشغل بالليل

سعيد : اليازيـــــــــــــــــة لاترفعين لي ضغطي زود ماهو مرتفع قلت لج شغل وخلاص .. شي ثاني بعد

اليازية : لا مشكور مع السلامه 

سعيد : مع السلامه 

هالمره فريت التلفون على السيت اللي حذالي .. 

أوووووووووووووففففففف ..

تأففت مية ألف مرة .. 

مب قصدي اصرخ عليها بس الصراحه أنا مااتحمل حد يرمسني وانا في هالحالة .. 

خطر على بالي ربيعي حميد هو الوحيد اللي اقدر أفضفض عنده .. دقيت عليه وقالت له يلحقني صوب بوظبي .. وافق لأنه عرف إني محتاجه في هالوقت .. 







اليوم : الخميس 
الوقت : الساعة 9:40 العشا
المكان : في بيت أهل حصة 

" حـصــة "


كنت أهز ريلي لأني متوتره حيييييييييييييل ..!!

دخلت أم سعيد ولبستني الذهب وخلاف دخل الحريم يسلمن وأنا ويهي محترق من الفشله ..

كنت من الخاطر مستحيه .. وأحس ويهي لابق ضو .. 
والجوووو حار جني في عز النهار 

شفت شمه يايه صوبي وهيه شاقه الحلج وقعدت حذالي ع الكرسي .

شمة : حصيص ابتسمي 

حصة : متروعه 

شمة : شو متروعه مب داشه مقصبة اللي يهديج

حصة : يمكن المقصبة اهون من هالحالة 

شمة : ههههههههههههه 

حصة : وين موزة ماشفتها 

شمة : اممممم مايت تعبانه

حصة : شو يعورها 

شمة : ماأدري بزا بنات 

حصة : حرام عليج يمكن صدق تعبانه 

شمة : خلينا من موزة عمي راشد يبا يحدر 

حصة : وين يحدر ..!!؟؟

شمة : هههههه وين بعد الصاله

حصة : انزين خليها يدش الصالة وأنا بسير فوق

شمة : حلفي انت بس هو بدش بسلم عليج وبصور وياج وبتوكل ع الله

حصة : شوووووو لا لا لا الله يخليج شمه قوليله لا 

شمة : شو لا حرام عليج يبا يشوفج

حصة : شو يشوفني 

شمة : مب ع كيفج هو انا بسير اقوله يدش 

قامت شمة وانا قلبي طاح في ريولي من الخوف ..

بعد عشر دقايق تقريبا يدش واحد من شفته نزلت راسي من الروعه 

سمعت الزغاريط والحشره يايه صوبي .. خذيت لي نفس طوووويييييل ^.^

تقربت مني أم سلطان وقفتني على ريولي تقرب راشد وحبني ع راسي وقالي مبروك وأنا سكت بلعت لساني مب الخوف ..

شفت خلاف اخويه حمد داش وشال المسجبه في ايده ويا وسلم عليه وضرب راشد ع راسها ..

راشد : عنلاتك زاد 

حمد طنشهم وقال لأمايه طولي ع المسجل وقعد ايول وقام معاه خالد وحمد وارتبشوا ..

انا قعدت ساكته لف صوبي راشد ..

راشد : تبيني اقوم وياهم 

حصة : ......................

راشد : ها مارديتي أقوم ولا 

حصة : ع راحتك " بالقوة ظهرت هالكلمة " 

راشد : لا لا خليني قاعد احسن 

بعد شوي ظهر حمد وظهر وراه خالد وحمد .. 

قعد راشد يرمس وانا مافهمت ولاكلمة لأن عقلي مب عندي كنت متروعه ومن خوفي مااسمع شو يقولي وكان ازعاج وصوت المسجل عشان جي مااقدر اركز ع شيء محدد ..

فجأة أسمع صوت إنفجار " شلق " 
والله فزيت مسكت ايد راشد لأنه كان متاكي ع الكرسي 

راشد : ههههههههههههههههههههه 

حصة " ويهي قافط " : .............................

راشد : تروعتي

حصة : هاا ..!!؟؟

راشد : هههههههههههههه لاتتروعين ريلج بطل .. أسد أسد هههههههه

أكتفيت ببتسامه 

أووووفففف متى بخطف هاليوم .. 
عشان أرتاح .. 






اليوم : الخميس 
الوقت : الساعة 11:40 مساءً
المكان : في بيت أهل حصة 

" سلـــطان "


كنت قاعد بالسيارة أرمس بالتلفون ..

طبعا بلا شك أرمس " العنود " 

شو أسوي أضيع وقتي معاها .. 

سلطان : انزين خلاص عيل تصبحين ع خير 

العنود : بتنام ..!!؟؟

سلطان : لا بس أنا الحين مشغول

العنود : ...!! مشغول !!...

سلطان : أنا في ملجه عمي ان شاء الله من أرد البيت برمسج 

العنود : اوكي بترياك 

سلطان : اوكي باااي

سكرت عنها ودقيت ع طول لأمايه متى بخلصن تعبت 

سلطان : هلااا أمايه

أم سلطان : هاا سلطان شو تبا

سلطان : بسكن يالله ظهرن 

أم سلطان : انزين خمس دقايق وبنظهر

سلطان : هالخمس الدقايق اكيد ساعه

سكرت في ويهي شووو هااا .!.!

أعوذ بالله من الحريم مايشبعن من القعده والحوامه ..

رفعت ريولي ع السكان ورجعت بالسيت لورا ..

وفجأة أشوف بنتين يظهرن من داخل ويسيرن صوب السيايير 

قعدت أدقق فيهن .. 

كانن متغشيات بالشيله ولابسات عبايه 

أممممممممممممم

فجأة عقن الغشوه من وصلن سيارة راشد ..

هاي شمة وعفرا ..

شو يسوون 

شفت شمة شلت صندوق صغير من السيارة وسكرت باب السيارة وتغشن ورد مرة ثانية داخل 

بس عفرا وقفت طاح شي من ايدها .. وشمه دخلت عنها داخل 

عفرا ردت صوب السيارة تشل شي طاح من ايدها 

نزلت من سيارتيه ..

هع هع هع ع ع ع ع ع 

شو اسوي استغل الفرصة ..

سرت صوب باب البيت عسب امنعها من انها تدخل قبل مااشوفها ..

من شافتني خذت الجهة الثانية عشان تدخل

سلطان : احم احم امممم عفرا 

عفاري : ...............

سلطان : شحالج 

عفرا : الحمدلله 

سلطان : اممممم لو ماعليج أمر زقري أمي واليازية من داخل

عفرا : ان شاء الله 

وبسرعه دخلت عني .. 

حليلها كانت مستحيه البنت 





اليوم : الخميس 
الوقت : الساعة 12:00 مساءً
المكان : في بيت أهل حصة 

" راشـد "


سلمت ع حصة وقلت لها طرشت لج شيء شمه عطته البشكاره تخليه في غرفتج .. طبعا سكتت ولارمست بشيء ..

سلمت ع عمتي اللي هيه امها وع اهلها وشليت أمايه وظهرنا من البيت ..

وطول الطريج وامايه ترمس ماخلت حرمة مامدحتها .. 

وأنا ميهود وتعبان من أمس مب راقد عشان هاليوم .. 

وصلنا البيت وع طول غيرت ملابسي وتسبحت وطحت ع السرير 

غمضت عيوني تقريبا خمس دقايق وخلاف فزيت صح تذكرت ..

الصندوق اكيد حصة فتحته الحين 

شليت تلفوني ودقيت ع التلفون اللي كنت حاطنه في الصندوق بس بعده مغلق أكيد مافتحته .. 

أوووووف الحين الساعه 1 أكيد نامت من التعب ونست الصندوق 

طرشت لها مسج .. 

" أنا راشد وهذا رقمي " 
وأنا استأذنت من أبوج عشان التلفون 
والسموحه 
وتصبحين ع ألف خير ^.^


نمت لين بالباجر الساعة 11 

سالم كسر الباب عليه وحرق التلفون بس انا مطنشنه 

كان يصارخ ويقول قوووم بسك ورانا صلاة اليمعه 

نشيت وانا معصب منه .. 

آآآآآآخ ايدي تعورني راقد عليها حاولت احركها بس ماقدرت 
بصعوبة حركتها .. 

غسلت ويهي وظهرت من قسمي وسرت صوب المطابخ ولقيتهم كلهم يالسين 

أبو سعيد : مرحبا بالمعرس

راشد : السلام عليكم

الكل : وعليكم السلام

أم مبارك : شو هالرقاد الماصخ لين الحين

أم سعيد : خليه اكيد مب راقد من يومين

راشد : هيه والله شموه قومي سويلي عصير ليمون 

شمة : انزين 

أبو سعيد : انا بعد سويلي 

شمة : اوكي 

قعدو يسولفون ويحددون يوم العرس سالم يقول أجلوه لين الصيف الياي 

راشد : شو لين الصيف خلنا نعرس الحين أحسن

سالم : ع شو مستعيل 

أم مبارك : بعد 3 شهور العرس 

راشد : شو 3 شهور لا لا وااايد

ابو سعيد : ههههههههههه لين مانتزهب ع شو مستعيل

سالم : شو تتحرا العرس لعب يباله ياحبيبي

راشد : خلاص موافق 

شربت العصير وسرت أغير ملابسي عشان نلحق ع خطبة الجمعة .. 

وأنا ظاهر من غرفتيه وصلني مسج وكان من حصة 

أستانست منه 

" في هذا اليوم مررت ببالي فوجدتكم تستوطنوه وكان اليوم الجمعة ولأنه يوم دعاء وإجابة وجدت خير ماأقدمه لأعزتي الدعاء لهم براحة البال والغنى عن السؤال وتحقيق الآمال " 


جان اشق الحلج بس ماطرشت لها شيء لأني بعد ماأرد من الصلاة واتغدا بدق لها ان شاء الله ..
اليوم : الخميس 
الوقت : الساعة 3:20 الظهر
المكان : في احد شوارع العين 

" مــــــــوزة "


كنت ظاهره من البيت سايره صوب المول وكنت بخطف ع شموه
بتسير ويايه ..

كنت سايره اروحي أنا والبشكاره والدريول وخالد .. 

بس خالد خطفته ع بيت خالوه .. وأنا سرت صوب بيت قوم عمي ..

كان الشارع زززحمه وشرطه وحشره ..

موزة : إبراهيم شو فيه !!

إبراهيم : حادث 

موزة : بسم الله الله يستر 

بالقوه تحرك الشارع وصلنا مكان الحادث انصدمت من الموقف 

السياره منجلبة ع رصيف الشارع وجالعه النخله والنخله طايحه ع السيارة واحد من الأعمده " لوحة الاشارات " طايح ع الشارع ..

يوم شفت السيارة فز قلبي 

ماقدرت أبلع ريجي من الصدمة 

ابراهيم : هذا سيارة سعيد 

موزة : وقف وقف 

بدون إحساس نزلت من السيارة وسط هالعالم كله والمتفرجين ع الموقف وكان وايد شباب يحاولن يظهرونه من السيارة وانا اصيح والغشوه طارت من ويهي .. نزل ابراهيم يساعدهم وانا احاول ادخل بوسطهم بس ماقدرت لأنه واحد مسكني من ايدي 

موزة : سعييييييييييييييييييد لا لا لا دخيلك لااااا

الريال : ياختي هدي شوي ان شاء الله مافيه إلا الخير 

ظهروه بصعوبة من السيارة .. 

سمعت واحد من الشباب يقولهم ركبوه السيارة يسرعه 

موزة : ركبه بسيارتنا 

الريال : ليش تعرفينه

موزة : هيه

سيارة الشرطه والاسعاف بعدها ماوصلت مكان الحدث

ركب سعيد بالسيارة وركبت البشكاره حذال الدريول 

الريال أصر انه يركب معانا بس الدريول ماطاع 

لحقنا بسيارته وسعيد كان ع السيت اللي ورا راسه ع ريولي وانا كنت اصيح ويهه كله دم وانا احاول امشه بالكلينكس بس مافيه فايده كان صدره يروح فوق ويرد ينخفظ 

والله مب قادره استوعب الموقف ريولي مب شالتني من الصدمة ..

وصلنا المستشفى الريال كان معانا ..

جزاه الله ألف خير ماقصر هو وربيعه بسرعه دخلوه والدكاتره كلهم وياه وانا وقفت ع أحد عمدان المستشفى وقعدت ماقدرت اوقف ع ريولي 

ماقدرت اشيل راسي ..

ويهه سعيد بعده من عيوني مب قادره اخوز صورته من عيني ..
كل ماغمض عيني اشوفه وهو يفج عيونه بصعوبه ويسكرهن وانفاسه بصعوبه تظهر ..


الدريول دق ع عمي سالم 

وبعد 5 دقايق كلهم في المستشفى من شفتهم يايين صوبي 

عمي راشد وسالم وعمي محمد 

ربعت وطحت في حظن عمي راشد

راشد : هدي ان شاء الله مافيه إلا الخير 

موزة : بموووت انا شفته بمووت مايقدر يتنفس

عمي كان يصيح وربع بسرعه صوب غرفة العمليات 

وحاول يدش بس مسكوه ماخلوه يدخل وعمي سالم وقف ماسكنه وهو حاضننه ويحاول يهدي فيه 

راشد : موزة بس خلاص

موزة : قوله لايموت قوله خلاص برضى عليه ومابزعل

حظني راشد بقوه وانا اصيح 

بعد ربع ساعه الكل في المستشفى حرمة عمي وامي ويدوه واليازية منهارة عليهم وحمدان معاهم 

انا قعدت ع الكرسي وعمي راشد عدالي وكان حاط راسي على ايدينه 

لأني كنت منصدمة من الموقف اللي شفته جدامي

كيف كانت السيارة وكيف ظهروه من دريشة السيارة وكيف كان شكله من الدم .. 

حمدان كان يهدي من أخته أم سعيد ..

الكل مصدوم ..

بعد ساعتين ظهر الدكتور وقال حالته صعبه ونقلوه لغرفة الإنعاش 

حتى تستقر حالته ..

الكل قعد يصيح وعمي محمد ظرب براسه ع الكرسي عمي سالم مسكه بصعوبه وابويه يحاول يهديه بس مب قادر عليه ..

عمي فقد السيطره ع نفسه وحرمته مب أحسن عن حالته ويدوه كانت تقرأ المعوذات ع راس اليازية 

موقف مايتصور ..
موقف صعب انك تقدر تعيشه لو ثانية وحده ..!!

بعد ماشافو سعيد قعدو ع الكراسي اللي في الممر 

انا الوحيده اللي ماقدرت ادخل عنده ..


بعد حوالي ربع ساعه ظهر راشد من عنده وقالي سعيد يبا يكلمج 

بس راشد منعهم انهم يدخلون عنده دخلت انا بس وراشد ظهر عنا 

ترقبت منه وهو كله أجهزه وايرات ..

انا كنت اصيح وحاطه ايدي ع حلجي .. 

سعيد وهو يحاول يفتح عيوني ..

شل الأكسجين من ع حلجه

موزة حاولت امنعه بس هو مسك ايدي ماخلاني امنعه 

سعيد : موزة

موزة دخيلك لاترمس رد الاكسجين

سعيد : بتلقين ص ص صندوق فـ في كبت غرفتية الـ الجديمة وخذيه

رجع الاكسجين بسرعه لأن ماقدر يتنفس شفته يغمض عيونه 

تراجعت ع ورا وأنا اصيح ح ح ح وصرخت بقوة 

دخل حمدان وراشد 

حظني راشد وظهرني برع الغرفة قعد حمدان عنده في الغرفة .. 

ونحن قعدنا برع الغرفة والكل كان يصيح .. 

فجأة سمعنا صوت أنذار الدكاتره يو يربعون لغرفة سعيد وحمدن صرخ بالقو 

الكل بغم بغمة 

" مـــــــــــــــــــــــــــــات سعــــــــــيد " 








اليوم : السبـت 
الوقت : الساعة 5:20 الفجــر
المكان : المقبرة

" ســعيـد "

سيارتي اسابق الريح بسرعتي اسير 

واسال ..؟؟!!

من منكم يسابقني ؟؟

كنت اظن هذي شطارة كنت ابي اسابقهم ومحد يغلبني

ما دريت ان الموت سبقني ......

وماحسيت بعمري يوم شالوني ماوعيت إلا وانا في قبري

اطالع الناس ......!!

واقفين جدامي يهيلون علي التراب بيدفنوني

واشوف الوالدة من حزنها تبكي 

والوالد يرمي التراب ويحظني ويقول شو سويت فيني خليتني بدونك اعاني من حزني 

ويتمت ولدك الصغير (هزاع) ماله من يربيه ويرعاه غيري

ولمحت من بعيد ولدي واقف بعيد عني يصرخ ويبكي واقف من القهر يبكي

يقول في نفسه ليش خليتني؟؟ 
وانا صغير يتيم بتعيشني محتاج لأب يرشدني ويوجهني

وشفت جدامي زوجتي تصرخ

آآآآآآآآآآآآآآآه 

::

::

من منظري تقلي انا حبيبتك ..

جاوبني قوم ارجوك قلي شي كلمني

لااااااااااااااا تروح

وتخليني اعاني بروحي.؟؟؟

خلك وياي خفف عني وواسيني ..

وفجأة ..!!؟؟

؟؟

!!

؟؟

!!

حل الظلام جدامي

دفنونــــــــــــــــــــــــــــــــــــــي

وراحو وخلوني

اعاني اعااااااااااانــــــــــــي 

بروحي في وحدتي

ومحد فيهم يعرف 
شو حالتي ..!!!!

احاول اصرخ بكل قوتي 
اناديهم لكنهم راحو 


واتــــــــركــــــــــونـــــــــي 

....

" ياقبر أعـــــز الناس رقــد فـيـكـ "




***===== الـجــزء التــــاســـع والعشـــرون =====***





فقير حظ وراس مالي ثيابي
وأبسط طموحاتي تهز أعمدتهم

فاتح لهم قلبي وطيبي وبابي
وعيونهم قبل الحكي فاضحتهم

قالوا وقالوا واشبعوا بأغتيابي
هذي نواياهم وذيك ألسنتهم

حتى وأنا اتألم وأموت فعذابي
دمعات عيني بالحزن فرحتهم



.................................................. ..................
.................................................. .....
.....................................
............................
....................
.............
.......


اليوم : السبـت 
الوقت : الساعة 10:20 صباحاً 
المكان : بيت بوسعيد 

" مـــــوزة "




كنت تعبانه والله أحس الحمى تغلي في جسمي .. وراسي يعورني من كثر الصياح ..
وفوق هذا قاعده في العزاا وكل ماتسلم عليه حرمه والله احس عمري بطيح مااتخيل انهم يعزوني بسعيد .. لين الحين مب قادره استوعب اللي صار كله .. ماكنت اتوقع اني يوم من الأيام بودع إنسان غالي علي .. أودع شخص عشت معاه شخص متعوده اشوفه يوميا .. كنت اتمنى انا اللي اموت ولا إنه يموت شخص غالي علي .. كنت دوم أدعي ربي إن عيني ماتبجي شخص غالي علي ..

رفعت راسي ولفة عيني ع اللي قاعدين ولمحت حرمة عمي اللي ميهووده حيييييل .. وحزينه ع سعيد .. هذا بجرها وأكبر عيالها .. صعب عليها والله .. صعب انها تفارق ولدها وقطعة منها .. نزلت راسي يوم شفت هزاع لأنه ياخذ شبه من أبوه ماقدرت أتحمل منظره بعيش يتيم .. بدون أبوه .. وأمه مابيدها تعوضه حنان الأب .. كان سعيد متعلق بولده وااايد ..

رفعت راسي بشوف منو اللي واقف جدامي .. كانت اليازية وبيدها هزاع ..

اليازية : موزة شلي هزاع داخل رقد

ماكنت ابغي اشلها .. ماابغي ازيد الحزن في قلبي ..

شليته من ايدها وسرت داخل ..

وكنت بصعوبة اركب الدري كنت حاظنه هزاع بقووو ..

وقفت ع قسم سعيد وعيني ادمع ..

فتحت الباب وحاول اني ماللتفت لشيء يذكرني فيه ..

دشيت الغرفة خليت هزاع في سريره وبسته ع راسه .. رفعت راسي إلا بويهي صورة سعيد وهو راكب الدراجه وهزاع بحضنه ..

مسكت راسي وصحت من الخاطر ..

في كل مكان في هالبيت سعيد له ذكره وخاصة هالصورة .. هاي أخر صورة له .. يوم كنا بايتين بالعزبة ..

تقربت من الصورة وجلبتها عسب مااشوفها ..

ظهرت من الغرفة ولمحت غرفة سعيد الجديمة 

" سعيد خذا القسم بكبره .. القسم عبارة عن غرفة سعيد وسالم وراشد .. سالم وراشد انتقلوا لفلتهم وسعيد خذا القسم وخذا غرفة سالم لأنها كبيره واثثها له ولليازية وغرفتة ماحرك شي فيها .. "

تقربت من الغرفة الجديمة وكلمات سعيد الأخيره ترن في أذني " الصندوق " 

دخلت وقعدت اتملها .. هالغرفة أحبها وااايد .. هذا قبل مايعرس سعيد ..

سرت صوب الكبت وفجيته وبالفعل حصلت الصندوق .. 

صندوق صغير لونه فضي ..

قعدت ع الكرسي وأنا مترددة شو بكون في الصندوق ..

فجيته ..

تفاجأت لقيت تلفون وكمن ورقة ..

خذيت التلفون وكان مفتوح مب مغلق ..

شو سالفة التلفون ..!!؟؟

قعدت اشوف المسجات وانا كل مسج يصدمني ..

هذا رقمي .. والمسجات من عندي أنا

لا مسسسسسسسسسستحيل ..

كنت أنا الوحيده اللي في هالتلفون

كان رقمي مسيف بإسم

" الحب المستحيل "

ظهرت بسرعه تلفوني ودقيت من هالتلفون ع تلفوني

بالفعل .. نفس الرقم ...!!؟؟

اللي كل يوم يطرش لي مسجات ..

يعني هذا سعيد ...!!؟؟

ماكنت متوقعتنه إنه يكون هو ..!!

رجعت التلفون وانا قلبي بظهر من ظلوعي من الخووف

خذيت ورقة ..

مسكين ياقلبي ..
وهو يلتفت ..
اقسيت انا وهو يلتفت ..
الدنيا لا ما وقفت ..
مسكين ياقلبي ..
اقسيت انا وهو يلتفت ..
باقي رجوى ..
تشبه عيون الصغار ..
باقي لك في القلب نجوى ..
وباختصار ..
باقي كلمة ..
قلب لصاحب الطرف الكحيل ..
انا راجع اقول اني احب ..
وابعثر هموم الرحيل..

..::..::..::..::..::..::..::..::..::..::..::..::.. ::..::..

القــهر للحين أحبك وادري إنــــك ما تبيني 
والمحبهـ من طـــــــرف واحد نهايتها زوالــــي
أبغــي من وقتك دقيقهـ وليت أنك تمنحيني 
بس أبي أقولك ثلاث أشياء وأروح أمشي لـ حالي
أولاً :
فعـــلا أحبك كنتـــــــــي قلبي وعيني 
وكانت الدنيا بـ وجودك شي روعــهـ / شي خيالي
ثانيًا :
عـ اللي بدر مني دخــيلك ســــامحيني
يمكن أنهـ زل لســـــاني وقلت إنك راس مالي
ثالثًا:
أسألك بـ اللهـ وأطــــــــــلبك تذكريني 
واحفظي كل القصايد ولا تنسي أشواقي ووصالي .

..::..::..::..::..::..::..::..::..::..::..::..::.. ::..::..


خذيت آخر ورقة في الصندوق وأنا والله دموووعي على الورق



لاتندم على حب عشته
حتى ولو صارت الذكرى تؤلمك 
فإذا كانت الزهور قد جفت 
وضاع عبيرها ولم يبقى منها غير 
الأشواك فلا تنسى أنها 
منحتك عطراً جميلاً أسعدك 
لا تكسر أبدا كل الجسور مع من تحب 
فربما شاءت الأقدار لكما يوماً لقاء يوماً 
آخر يعيد ما مضى ويصل ما انقطع 
فإذا كان العمر الجميل قد رحل 
فمن يدري ربما انتظرك عمر أجمل 
وإذا قررت يوما أن تترك حبيباً فلا تترك له جرحاً 
فمن أعطانا قلباً لا يستحق أبدا منا أن نغرس فيه سهماً 
أو نترك له لحظه ألم تشقيه 
وما أجمل أن تبقى بيننا لحظات الزمن الجميل
وإذا فرقت الأيام بينكما فلا تتذكر 
لمن كنت تحب غير كل إحساس صادق 
ولا تتحدث عنه إلا بكل ما هو رائع ونبيل فقد أعطاك قلباً
وأعطيته عمر وليس 
هناك أغلى من القلب والعمر في 
حياة الإنسان
وإذا جلست يوماً وحيداً تحاول أن تجمع حولك ظلال
أيام جميلة عشتها مع من تحب، اترك بعيداً كل مشاعر الألم 
والوحشة التي فرقت بينكما 
حاول أن تجمع في دفاتر أوراقك 
كل الكلمات الجميلة التي سمعتها ممن 
تحب وكل الكلمات الصادقة التي 
قلتها لمن تحب
واجعل في أيامك مجموعة من الصور الجميلة 
لهذا الإنسان الذي سكن قلبك يوماً
ملامحه وبريق عينيه الحزين وابتسامته في 
لحظة صفاء ووحشته في لحظه ضيق 
والأمل الذي كبر بينكما يوماً 
وترعرع حتى وإن كان قد ذبل ومات. 
إذا سألوك يوماً عن إنسان أحببته فلا تقل سراً كان بينكما
ولا تحاول أبدا تشويه الصورة الجميلة لهذا الإنسان 
الذي أحببته اجعل من قلبك مخبأ سرياً لكل 
أسراره وحكاياته فالحب أخلاق قبل أن يكون مشاعر 
وإذا شاءت الأقدار واجتمع الشمل 
يوماً فلا تبدأ بالعتاب والهجاء والشجن
وحاول أن تتذكر آخر لحظه حب بينكما لكي تصل الماضي بالحاضر 
ولا تفتش عن أشياء مضت لان 
الذي ضاع ضاع والحاضر 
أهم كثيراً من الماضي ولحظة اللقاء 
أجمل بكثير من ذكريات وداع موحش 
وإذا اجتمع الشمل مرة أخرى
حاول أن تتجنب أخطاء الأمس التي 
فرقت بينكما لأن الإنسان لابد أن يستفيد من تجاربه
ولا تحاول أبدا تصفي حسابات
أو تثأر من إنسان أعطيته قلبك
لأن تصفية الحسابات عملة رخيصة في 
سوق المعاملات العاطفية 
والثأر ليس من أخلاق العشاق ومن الخطأ أن تعرض 
مشاعرك في الأسواق وأن تكون فارساً بلا أخلاق 
وإذا كان ولا بد من الفراق 
فلا تترك للصلح باباً إلا مضيت فيه 
إذا اكتشفت أن كل الأبواب مغلقة وأن الرجاء لا أمل فيه
وأن من أحببت يوماً أغلق مفاتيح قلبه وألقاها 
في سراديب النسيان
هنا فقط أقول لك إن كرامتك أهم كثيراً من قلبك الجريح
حتى وإن غطت دماؤه سماء 
هذا الكون الفسيح فلن يفيدك أن تنادي 
حبيباً لا يسمعك وأن تسكن بيتاً لم يعد 
يعرفك أحد فيه وأن تعيش على 
ذكرى إنسان فرط فيك بلا سبب 
في الحب لا تفرط فيمن يشتريك
ولا تشتري من باعك ولا تحزن عليه

" موزة إذا الله ماكتب نصيبي معاج في الدنيا فأنا أدعوه ليل ونهار تكونين من نصيبي في الجنة " 

قوووولي آآآآآميــــــــــــن 






اليوم : السبـت 
الوقت : الساعة 12:20 الظهر 
المكان : بيت بوسعيد 

" خلــود "



قمت من الصالة وماسكه يدوه من ايدها اساعدها توصل غرفتها تبا تتوضأ وتتسنن قبل الصلاة ..

دشيت معاها الغرفة وهيه ساكته وحزينه ..

الكل حزززززين وماله خاطر يرمس حد ..

قعدت يدوه ع الشبريه وقعدت حذالها .. 

كانت يدوه تسبح وتستغفر وأنا ساكته وأسمعها وعيوني في الأرض ..

فجأة حد يفج الباب ..

انصدمت وقفت في مكاني 

" عبداللــــــــــــه "

خلود : عبدالله !!؟؟

عبدالله : السلام عليكم 

أم مبارك : وعليك السلام

اطالعني عبدالله وسار حب يدوه ع راسها وخلاف سلم عليه 

عبدالله : حسن الله عزاج يدوه بولدج سعيد

أم مبارك : البقاء والدوام لله ياولدي

عبدالله : شحالج خلود

خلود : توك تتخبر عن حالي من كمن شهر عاقني ولاسألت عني

عبدالله : ............................

أم مبارك : يابوك مب زين اللي تسويه مب زين تعذب بنت عمك معاك إذا ماتباها خلها تروح في حال سبيلها

عبدالله : يايدوه اباها بس ..

أم مبارك : أمك ؟؟

سكت عبدالله من سمع اسم امه ..!!

خلود : رد على يدوه

أم مبارك : إنت شل حرمتك مب زين ياولدي حرمتك حامل وموصل وماباقي لها إلا كمن شهر وبتيب لك ياهل يشيل اسمك

عبدالله : ان شاء الله يدوه تامريني امر .. يالله خلود سيري لبسي عباتج

خلود : لا بقعد وياهم في العزا

عبدالله : انا برد العصر هنيه وبييبج معايه 

أم مبارك : سمعي كلام ريلج وتوكلي ع الله

عبدالله : يالله يده تامريني بحايه

أم مبارك : سلامتك الغالي 

حب عبدالله يدوه ع راسها ولف صوبي 

عبدالله : اترياج في السيارة لاتبطين ابا الحق ع الصلاة 

ظهر عبدالله .. وسلمت ع يدوه وسرت لبس عباتي وسلمت ع أمايه وقلت لها بسير ويا عبدالله وبرد لكم العصر .. 

سرت بيت أهل عبدالله 

وانصدمت يوم شفت سيف توه واصل وينزل شنطته من التكسي 

نزلنا وسلمنا عليه

عبدالله : متى وصلت

سيف : توني 

عبدالله : ليش ماتقول انك ياي 

سيف : مااريد اعبل عليكم قلت مشغولين في العزا 

عبدالله : اشدراك 

نزل سيف راسه وهو يصيح .
سار عبدالله حظنه ..

عبدالله : تعوذ من ابليس 

سيف : ...........................

عبدالله : بس عاد يا سيف مب زين انت ريال وخلك قوي 

من شفتهم جي وعبدالله دمعته في عيني وسيف يصيح مثل الياهل ..

دخلت عنهم داخل وانا دمعتي في عيني والحزن في قلبي .. 








اليوم : السبـت 
الوقت : الساعة 4:20 العصر 
المكان : بيت بوسعيد 

" راشـــد "


كنا تونا رادين من صلاة العصر ومعايه بوسعيد وسالم 
كان سلطان وابوه في البيت صلوا وردوا قبلنا .. 

وقفت سيارتيه في الكراجات وتوني بنزل ورا سالم وبوسعيد صاح تلفوني من شفت الرقم جان ارد اركب السيارة ..

راشد : السلام عليكم 

حصة : وعليكم السلام شحالك راشد 

راشد : بخير الحمدلله شحالج انتي

حصة : بخير دامك بخير .. حسن الله عزاكم 

راشد : البقاء والدوام لله 

حصة : خلاص عيل بترخص انا

راشد : وين ..!!؟؟ هذا بدل ماتخففين عليه شوي

حصة : هاا .. راشد بتصل فيك خلاف اسمحلي 

راشد : خلاص الغالية مسموحة ربي يحفظج

حصة : مع السلامه

سكرت حصة .. صحيح حزت في خاطريه .. بس مع هذا فرحت لأنها سوت الواجب ودقت علي .. 

نزلت من السيارة وانا ساير صوب الميلس ولا اشوف سيارة سيف ادش البيت انصدمت وقفت اطالع قلت يمكن عبدالله ياي فيها 

إلا أشوف سيف نازل من السيارة وياي صوبي 

مستحيل هذا سيف ..!!؟؟

تقرب مني سيف وكان حزززين وحالته من حالتنا ..

حظنه بقوووووووو

راشد : سيييييييييييف 

سيف : راشد قول انكم تلعبون علي وسعيد مامات

راشد : سيف حبيبي استهدا بالله 

سيف : كلكم شفتوه قبل مايموت إلا انا ماشفته حتى قبل ماسافر مالقيته اودعه 

راشد : سيف خلاص لاتعور لي قلبي وامسح دموعك لاتعذب بوسعيد زود ماهو متعذب ع فراق ولده 

رفع سيف راسه من ع جتفي ومسح دموعه بويهه وقالي بغسله وبرد ادش وياك ..

سار صوب الزراعه يغسل ويهه 

ورد دش معايه داخل الميلس
اليوم : السبـت 
الوقت : الساعة 6:40 المغرب 
المكان : بيت بوسعيد 

" سيـــف "



كلهم الرياييل اللي كانوا في الميلس قاموا صوب المسيد يصلون صلاة المغرب ..

دشيت اتوضأ صبو مغاسل الميلس ودش ورايه راشد وقالي ترياني في السيارة الحين بلحقك

ع طول ظهرت من الميلس وتوني ببطل الباب وكان فيه حد برع يبطلع في نفس اللحظه 

انصدمت من شفت موزة ..!!

تراجعت ع ورا وهيه منصدمه من شافتني 

موزة : سيــــــــــــــف ..؟؟!!

سيف : إيه سيف اللي جدامج

موزة : شحالك 

سيف : بخير دامج بخير .. انت شو صحتج

موزة : الحمدلله متى وصلت

سيف : اليوم الظهر 

موزة : ليش ماقلت انك ياي

سيف : من دريت ان سعيد توفى ع طول خذت اجازة اسبوع وييت اوقف وياعمومتي في العزا 

موزة : فيك الخير 

راشد : انت بعدك واقف ..

سيف : الحين ساير يالله 

راشد : موزة 

موزة : كنت يايه اشل دلال القهوة عسب يغيرونهن 

راشد : محد في الميلس دشي قبل ماايون من الصلاة

دشت موزة ونحن ظهرنا صوب المسيد 


ع الساعة 11 طلعت من بيت عمومتي وسرت صوب بيتنا ..

دشيت الصالة كانت امايه يالسه هيه وخواتي 

امايه قالت تباني بموضوع وقالت ألحقني ع غرفتي 

انصدمت منها .. شو السالفه سرت وراها غرفتها 

سيف : خير أمايه آمريني 

أم عبدالله : والله ياسيف من سافرت انا خطبت لك 

سيف : شوووووووو

أم عبدالله : انت قايل قبل ماتسير نخطب لك وخلاص نحن خطبنا والبنت وأهلها وافقوا 

سيف : انا خلاص غيرت رايي ماابا اعرس الحين

أم عبدالله : مب لازم تعرس بس تملج وخلاف عرس

سيف : منوو هيه البنت

أم عبدالله : بنت خالتك اللي في الشارجة

سيف : شووو .. لا لا مابااا 

أم عبدالله : خلاص ياسيف نحن رمسنا اهلها وعيب نرد بكلمتنا 

سيف : مب غصب ماباها أنا ابا بنت عمي

أم عبدالله : شوو بنت عمك يكفي ان اخوك ماخذ بنت عمك ياي انت تكملها وراه ماشي تاخذ بنت خالتك يعني بنت خالتك

سيف : أمايه دخيلج مب غصب العرس 

أم عبدالله : أنا قلت كلمة وخلاص مابرد فيها 

سيف : أنا مب موافق ع العرس 

أم عبدالله : والله ياسيف لو ماخذت البنت اللي خطبتها لك والله لا أنا امك ولا إنت ولديه ومتبريه منك لين يوم الدين

سيف : أمايه دخيلج لاتحلفين ماباها يعني ماباها

أم عبدالله : خلاااص طلع برع ومابا اشوف ويهك في البيت

ظهرت من غرفتها وسكرت الباب بقوه وسرت صوب غرفتيه ورفست الباب بريلي من الغصة اللي في قلبي 

حاس اني بختنق فجيت عقم الكندورة وعقيت الغتره من ع راسي 

وطحت ع الكرسي .. 

ظهرت أغراضي من الكبت وخليتهم بالشنطه وشليت تلفوني وسويج سيارتيه وظرهت من البيت 

بغيت اموت من الغصة .. انا توني ياي من فرنسا وتصدمني أمي بخطبتها .. 

حرام عليها أنا ماصدقت يحن قلب موزة علي .. 

ليش ياربي اللي يحب يتعذب ؟..

ليش ياربي اللي نباه صعب نحصل عليه ؟..

مااعرف وين اسير وين اضرب راسي ..

طلعت تلفوني ودقيت ع راشد 

بعد 5 دقايق رد عليه 

راشد " وهو راقد " : ألووووووو

سيف : راشد ألحقني 

راشد : منوووو انت

سيف : راشد دخيلك قوم رمسني 

راشد :سيف ..!!؟؟ اشفيك

سيف : راشد انت وين

راشد : راقد 

سيف : انا الحين بيي صوبك 

راشد : شوو صاير

سيف : يوم بوصل بقولك شو صاير .. 


بعدر ربع ساعه وصلت بيت عمومتي ولقيت راشد قاعد على دري البيت من برع .. وحاط ايده على ويهه كان راقد وعيته من رقاده ..

نزلت من سيارتيه وراشد ع طول يا صوبي ..

راشد : سيفوووه بلاك 

سيف : شو اقولك قولي شو اللي مافيك 

راشد : تعال خلنا ندخل داخل 

دخلنا صالة راشد وقعدنا وقلت له السالفة كلها .. 

راشد : لا إله إلا الله أمك ليش جي سوت 

سيف : ماأعرف بس ياراشد إنت تدري اني أريد بنت عمي 

راشد : صعبة والله ياسيف إنت تدري باللي صار في عرس عبدالله وخلود وكيف حياتهم الحين 

سيف : نحن شو ذنبنا بالمشاكل اللي قاعده تصير ليش نحن اللي ندفع أغلاطهم ونمشي على اللي هم يبونه .. ليش يغصبونا نعيش حياة نحن مانباها ..

راشد : شو بيدنا نسويه ياسيف 

سيف : والله ياراشد بيدنا وايد اشياء نقدر نغير فيها حياتنا 

راشد : لا ياسيف انت غلطان الأمور طلعت من ايدينا ومستحيل تقدر تقنع امك ترد مثل قبل 

سيف : تدري ان امي ماتعرف اني ارمسكم وايي عندكم 

راشد : أدري بس أمك مالها حق تمنعك من أهلك 

سيف : حلفت انها تتبرأ مني إذا ماخذيت بنت أختها 


راشد : انت تعوذ من أبليس وان شاء الله نوصل لحل قوم توضأ وصل ركعتين ونام الساعه 1 ونص الحين 

قمت وتوضيت وصليت لي ركعتين ونمت مع راشد اللي طول الليل مأذني يرافس بريوله ويمط اللحاف مني .. 

يعني نمت نومه مب شيء والله ماتهنيت فيها يكفي العوق اللي في قلبي .. 






بعد مرور شهــر ع وفاة سعيد ......




اليوم : الخميس
الوقت : الساعة 5:10 العصر 
المكان : بيت بوسلطان 

" مـــوزة "


ودعتكم ياليت ماكان .. يوم الوداع القلب ممحون
يتسالني وش الذي كان .. المفارج احبابه وش يكون
أنا مليك الحب سلطان .. مظنا ظنين الحب وشلون 
قلبي عليكم دوم ولهان .. دايم بكم مغرم ومشطون
عسى إنكم في طول الأزمان .. يحفظكم الله خالج الكون 


مللللللللللللللللللللللل يانااااااااس والله مللل 
عفت عمري من كثر مااسمع اغاني وخرابيط 

مليت يالسه من ساعة ع النت ماشيء عفته والله .. 
نزلت لي ثيمات لتلفوني ونغمات للتلفون .. وماخليت شي ماسويته مع هذا ملل ماأعرف شوو اسوي .. 

محد كان عندي اون لاين في المسن غير ثنتين وانا هالثنتين مااحب ارمسهن لأنهن 24 ساعه مطيحات في المسن راشتنهن بلوك وفاجه عمري من صدعتهن ..

صاح تلفوني كانت عفاري داقه 

موزة : مرحبااااا السااااااااااااع

عفاري : هلا والله شحالج 

موزة : بخير بس ملانه 

عفاري : هههههههههههههه كلنا ملانين 

موزة : عفروو تعالي بيتنا 

عفاري : شووووووووو مينونه انتي 

موزة : أوووه نسيت انج مخطوبة هههههههه

عفاري : جب انزين

موزة : خلاص بقول لسلطان يستعيل ع العرس عسب اتين عندي ونتسلى 

عفاري : ههههههههههه ماباجي شي إلا شهر وبتردين الجامعه وبطير عنج الملل

موزة : يالله الجامعة إلا كرااااف ولوعة جبد لاتذكريني فيها عايفه عمري باجي لي 5 سنين عسب اتخرج

عفاري : حد قالج دشي هندسة

موزة : جب انزين حلم حياتي الهندسة 

عفاري : خلاص عيل عفني في الجامعة 

شفت حد دش اون لاين 



×× ماني على فرقاك ياصاحبي راضي .. حسبي على من تسبب بيني وبينك ×××


" سيـــــــــــــــف " 

موزة : عفاري بدق لج بعدين 

عفاري : اوكي خلاص برايج مع السلامه

سكرت عن عفاري ودشيت ع سيف ع طول .. 
من سافر مادش المسن صار له شهر الحين اطرش لها ايميلات ومايرد علي .. 

موزة : السلام عليكم 

سيف : وعليكم السلام

موزة : اممممممممم شحالك 

سيف : الحمدلله من صوبج

موزة : الحمدلله 

عم الصمت لمدة دقيقتين ..

موزة : سيف 

سيف : هلا 

موزة : شووو فيك 

سيف : ماشيء

موزة : لا والله انه فيه شيء 

سيف : قلت لج ماشي

موزة : ليش ماتحدر المسن ولاترد ع ايميلاتي

سيف : مشغول 

موزة : سيف بتقول شو فيك ولا ..

سيف : أووووووووووووف استغفر الله العظيم .. موزة سمعيني للآخر 

موزة : قووول شوو صاير 

سيف : موزة أنا أحبج وأباج وإنتي تدري بهالشيء .. بس أمي الله يهديها غاصبتني ع بنت خالتي وقلت لها اني اريد بنت عمي بس هيه احتشرت علي وقالت بتتبرأ مني إذا ماخذيت بنت أختها وطردتني من البيت 

موزة : ..............................

سيف : موزة شو تبيني أسوي ..!!؟؟ 

موزة : خلاص سيف لاتخسر أمك ع شاني .. 

سيف : مستحيل 

موزة : خلاص انا فهمت الموضوع والحين ربي يوفقك وين ماكنت 

ظهرت من المسن وأنا دمووعي في عيني .. 

قعدت اصيح من الخاطر 

ليش جي يصير فيني ليش ياربي أنا شو سويت ..!!؟؟ 

عشان أتعذب كل هالعذاب .. 

ماحسيت إلا بأمي أدش الغرفة من شافتني أصيح لوت عليه

أم سلطان : اشفيج موزة 

أنا كنت اصيح ماصدقت لقيت حد أطيح في حضنه وأصيح .. 

أم سلطان : موزة حبيبتي اشفيج

كنت أقول في خاطري " أأأأأخ يايمه أأأأخ ليتج تشوفين قلبي وشكثر الطعون اللي فيه ليتج تشوفين العذاب اللي اعيشه ليتج بس تشوفينه جان ماقلتي لي اشفيج .. ليتج تشوفين قلبي وتحسين باللي أنا فيه "

أم سلطان : موززة قولي اشفيج قطعتي قلبي 

موزة : تعبانه يايمه من جد تعبانه .. وأحوالي يايمه ماظنها تسرج .. تعالي ردي عن قلبي أحزانه محتاجه يايمه أبكي على صدرج .. 

أم سلطان : خلاص فديتج استغفري وتعوذي من أبليس وقومي توضي وصلي المغرب 

قامت أمايه عني وأنا بعدني ألملم قلبي الحزين ألملم جرح مستيحل يبرا .. 


قمت وأنا يالله يالله أوقف ع ريولي .. توضيت وصليت وبعد الصلاة طحت ع الشبريه أصيح ..

ياليتك ياقلبي ماحنيت لحب سيف .. ياليتك تميت بعنادك وكبريائك .. 

كان اللاب مشغل .. دشيت موقع وطرشت غنية لسيف تقوول : 

اجبروا محبوبي بقوة وفرقوا مابيني وبينه ..
بيننا حب نشأ توه دوم عيني تبجي الزينه ..

فرقوا مابين المخوه الحسود انفوسهم شينه .. 
ضاع قلبي في هوا نوه يوم جفو اطالع بعينه .. 

نار قلبي تشتعل ضوه من عقبهم نفسي رهينه ..
بطلب الله يعطي النجوه في الحياة تمتع بزينه .. 







اليوم : الجمعة 
الوقت : الساعة 10:20 صباحاً
المكان : بيت بوسعيــد 

" شــــــمــة "


كنت قاعده في الصالة ألاعب سهيل وراشد .. لأن أمايه سافرت العمره هيه وابويه ونورة لأن أمايه نفسيتها وايد تعبانه من بعد وفاة سعيد الله يرحمه ..

كنت منسدحه حذالهم فديتهم ياربي .. خاصة سهووول مدبدب شوي حلووو يجنن ..

سمعت حد يدش الصالة وسار صوب غرفة يدوه وسمعت حد يرمس .. 

قمت أطالع منوو في البيت 

دشيت غرفة يدوه شفت .....


" عمي " 


عمي بوعبدالله 

قاعد ع الشبريه وين مايدوه نايمه .. 

كان ماسك ايدها ويرمس ويقول وأنا اسمع وقلبي يتقطع من صوته لأنه كان يصيح .. 


يايمه منتهي جيتج ... وطالب منج الغفران ... اقبل قاعة اقدامج .... واغسلها بدمعاتي.... يايمه كل مافيني ينادي لج انا ندمان 

طلبتج قولي سامحتك ... وردي لوجهي بسماتي... انا ادري قلبج الطيب كسرته بصدمة النكران ... غلطت وغلطتي هذي تعيد كل غلطاتي 

تشوفين الشيب يايمه .... تشوفين الشيب يايمه ... ترى ماجا وانا فرحان .... ورب اللي رفع ذاتج ونزل للردى ذاتي ..... فقدت الراحه من بعدج 

فقدت الطيبه والتحنان .... بدونج راحتي غايه... بيدينج هذي راحاتي .... فقدت الراحه من بعدج .... 

فقدت الطيبه والتحنان...بدونج راحتي غايه .... بيدينج هذي راحاتي ... انا ..... انا ... انا .. بعدج ولا 

حاجه ...... انا بعدج ترى عميان .... اشوف ولا اشوف اللي يوريني مساراتي.......... انا وسيد الشقا 

والهم .... من بعدج غدينا اخوان ... يجيب همووووم هالعالم ويرميها بمتاهاتي ... انا وسيد الشقا 

والهم .... من بعدج غدينا اخوان.... يجيب همووووم هالعالم ويرميها بمتاهاتي... 

صدقتي يوم قلتي ..... صدقتي يوم قلتي لي ... تدين اليوم .. بس تندان ..... رميتج في بداياتي .... 

ورموني في نهاياتي... انا من شالج بايده .... ورماج بأسفل البركان .... نخيتيني وطلبتيني .... ولا حصلتي نخواتي ..... مثل . مثل ...ماهنتي بعيوني عليهم قلبي يمه هان 

رموني .... وضحكهم فزعه ...... وانا الدمعات فزعاتي 

يايمه لاتظنيني انا .... انا من فعلهم زعلان ؟ سوات فيج سويته 

وسووا فيني سواتي .... يايمه يالله ضميني .. ودفيني بهالاحضان 

انا ادري فيج مشتاقه وهمج بس ملاقاتي .... يايمه حيييييييييييل ضميني 
ابي ارتااااااااااااااااااااااح انا تعبان 

تعبت اهرب من ذنوبي ابيج اخر مسافاتي ... ابي اسمع منج اي كلمه ...... لصوتك مسمعي ولهان .... ابسمع يمه .... يمه . بصوتك 
ابذكر فيها نشواتي. 

اشوفج ساكته يمه 

غفيتي ولا انا غلطان ؟ 

غفيتي يا بعد عمري ؟؟؟؟؟ 

تعبتي من مواساتي ؟؟؟؟؟؟؟؟؟ 

ياااايمه ؟؟؟؟؟؟؟؟؟؟؟ 
يااااااااااااايمه ؟ 

ياااااااااااااااااااايمه.؟؟؟؟؟؟؟؟؟ 

يااااااااايمه طالبج قوووووومي اذا لي بعيونج شان اشوف الموت بعيونج عساها تخيب هقواتي 


تعالوا .... تعالوا .... يابشر شوفوا 

انا محتار ... انا تلفاااان ..... انا امي ... مادري وش فيها 

انا مادري .. انا احاتي ..... 




..::..::..::..::..::..::..::..::..::..::..::..
تقربت منه وأنا دمعتي في عيني .. ميكت ايد يدوه وطاحت من ايدي وصرخت بأعلى صوووتي 

" يدوووووووووووووووووووووه " 



..::..::..::..::..::..::..::..::..::..::..::..

شووووووووووووووووووووووووووو؟ 

شووووووووووووووووووووووووووووووو؟ 

شوووووووووووووووووووووووووووووووووو؟ 

امي اناااااااااااااااااااا مااااااااااااااااتت.؟ 

امي انا ماااااااااااااااااااااااتت ؟؟؟؟؟؟؟ 

لا .. لا ........ لا ترى غلطان ..... انا امي ماتخليني على حزني ووناتي .......... انا امي قلبها 

طيب ..... ولا يمكن تبكي انسان ...... انا امي ماتبكيني ....... ولا تتمنى اهاااااااتي .... 


يايمه .......... يايمه......... 

صح مامتي ؟؟ يايمه صح ماااااامتي ؟؟؟؟؟؟؟ 

وصح الموووووت توه ماحاااااااان ؟ 

اذا متي ....... انا بعدج ابقضي وووووووووين ساعاتي؟ 

يايمه قومي .... يايمه قومي يا يمه

وقولي الموت 

لا ماكااااااان ...... انا جيتج وانا ناوي اببدي 

فيييييييييج جناتي ....... تركتيني ومتي عني ؟؟؟ 

تركتيني ومتي عني تركتيني وانا غرقان 

ولا مسموووووووووووح ياوليدي ولا تلعنك لعناتي 




انا الجااااااني ...... وانا المجني ... 

وانا المخطي وانا الندمان 

وانا بايدي رميتج 

وبعثرته ملفاتي ... وجيت من الهنا مفلس 

وقلبي من الضنا خسران .. وتركتيني على ناري ... اعدد 

فيج زلاتي .... ولاني مرضي ربي ولاني تابع الشيطان 

انا بعدج ....... ترى مابين نهاياتي وبداياتي 

يايمه .... منتهي جيتج .... وكلي مرتجي غفران 

وشفت الناااااااااااااس تلعنني ... وتحذرني من الآتي 




•°• الجـــزء الثلاثـــون والأخيــر •°•


هنا حينما أحببت نزف جروحي 

صفحات من الأحزان 

ليل في غيوم 

رواية كحكايتي التي سأرويها لكم 

وروايه ككلمات سوف أقولها لكم 

تسابقها رياح الحنين 

هناك بأرصفة القلوب

يحتار فيها المرء 

او يحـــــار 

يتألم بعشق الزمن المر 

وارتواء الأحلام 

تتجرد الأوراق

بحروفها و لا تنام

تتوسد مواضع الألم في النفس 

لتبحر بي الظلام

كانت رواية 

سارية كما الأحلام

تجد لها رفقه 

من بينها أوصال 

من قدور الأحزان

قصه لها عزف وأوتار

رسمتها بعمق ووصال

أبكي ..وابكي..

وتبكي علي أيامي قبل سنيني ..

وتبكي علي دقائقي قبل ساعاتي ..

أبكي خوفاً ..رهبةً .. 

أبكي عندما أفرح .. 

أبكي عندما أحزن ..

كل بكائي يضعفني .. 

يوحي لي بضعفي ..

هل هو حب البكاء؟؟؟!.. 

أو أني هويت تلك القطرات المتساقطة ..

من محجر عيني.. 

أو أني عندما علمتُ بأن عيني تكون 

أجمــــل بالدموع ..

أستهويت الدموع .. 

عشقت دموعي .. 

فكل حين لها طعمٌ مختلف

حين الألم

اصاب بالشلل

افقد كل ملامحي 

افقد كل ما هو جميل حولي 

ولا اسمع سوى 

نعيق وحدتي

فتذبل كل بساتيني

ماالدنيا الا كتاب وايامها صفحات من السنين 

تنطوي مع الزمن وسوف يأتي يوم

تصل الي نهاية ذلك الكتاب

صفحات مؤلمه وصفحات سعيده

تلك هي الحياة لن تدوم برخاء ولاشدة

وانما نترك فيها بصمة وقد تكون عابره

واني علي علم اني سوف ارحل

ولاكن حروفي سوف تبقي كذكرى

في ذكرى من عاشاها 

نعيش السعادة ممزوجه بالألم 

أجد نفسي اكتب تلك الحروف لاارادة

لم يبقي لي أي شمعة اضيئ بها

في ليلة معتمه بردها قارص وقد غاب بدرها

فأحببت أن اجمع أوراقي و آتي هنــــا 

بين أحضانكم علني أجد المكان الذي يحوي 

شجني و اوراقي المبعثرة ..

علني أجد الشمعة التي تضيئ لي دربي ..


~*¤ ¤*~~*¤ ¤*~~*¤ ¤*~~*¤ ¤*~~*¤ ¤*~~*¤ ¤*~
~*¤ ¤*~~*¤ ¤*~~*¤ ¤*~~*¤ ¤*~~*¤ ¤*~
~*¤ ¤*~~*¤ ¤*~~*¤ ¤*~~*¤ ¤*~
~*¤ ¤*~~*¤ ¤*~~*¤ ¤*~
~*¤ ¤*~~*¤ ¤*~
~*¤ ¤*~



اليوم : الجمعة 
الوقت : الساعة 10:40 صباحاً
المكان : بيت بوسعيــد

" ســــــالـم "

سالم : ياريال اسمع مني

محمد : والله ياسالم ماينفع هالمقاول

سالم : بس واحد قال لي بنيانه اوكي ويخلص بسرعه

محمد : انا اللي اشوفه اندور غيره يخلص هالمشروع

سالم : التصميم له شهر مخلص ونحن ماعطينا مقاول يتولى الشغل

محمد : انا أعرف واحد عنده شركة مقاولات برمسه وبشوفه إذا بخلص شغلنا ولا لاه

سالم : خلاص بخليه عليك المقاول

محمد : خلاص ع مسؤوليتي وخلنا نتوكل ع الله

سالم : ع خير إن شاء الله

محمد : خلاص عيل بخليك الحين

سالم : ربي يحفظك

محمد : مع السلامه

سكرت عن محمد ونزلت من سيارتي لأني من شوي دخلت البيت وكنت قاعد في السيارة أخلص مكالمتي مع محمد هو معايه في الشغل ..

سرت صوب فلة بوسعيد ..

شفت سيارة راشد في البيت هذا بعده راقد ..

طنشته وقلت برد اوعيه حق صلاة الجمعة

دخلت الصالة وسمعت صريخ وصياح وربعت بسرعه ع مصدر الصوت في غرفة أمي

وقفت عند الباب وانا قلبي طاح بريولي

تقربت من امي وانا متروع حييييل

سالم : شوو فيها امي

قام بوعبدالله ورد ع ورا وهو حاط ايده ع راسه

سالم : شووو فيها أمي ردوا علي

شمة : يدوه ماتت مـــــــــــــــــاتت

ماصدقتها مستحيل أمي تخليني مستحيل اليوم الصبح قعدت معاها وماكان فيها شي وماتشكي من باس

مسكت ايدها وحسيت انها حية وعرقها تنبض

خليت راسي ع صدرها وسمعت دقات قلبها

سالم : لا لا امي حيه ساعدوني بسرعه أنوديها المستشفى

تقرب بوعبدالله وشالها عني وبسرعة ركبها سيارتيه لأنه موقفه عند الباب وأنا سيارتي في الكراجات

وسرنا ع الطول المستشفى ودخلنا قسم الطوارئ

بعد نص ساعة طلع الدكتور وقال :

الحمدلله إنكم لحقتو عليها لأن السكر وايد مرتفع عندها مما سببلها نوبه سكر

سالم : الحمدلله يارب

بوعبدالله : شو صحتها الحين

الدكتور : الحمدلله قدرنا نسيطر ع السكر بإبرة ويبالها 3 ساعه ترتاح عندنا وبعدين أقرر إذا بتم عندنا أو ترد البيت

سالم : ليش ..!!؟؟

الدكتور : لاتخاف بس راح أشوف السكر عندها لو رجع لحالة مستقرة راح ارخصها أما إذا كان غير مستقر راح نخليها تحت مراقبتنا

بوعبدالله : خلاص دكتور مافيه خلاف أهم شي تكون بصحة وسلامة الوالدة

الدكتور : خلاص والحمدلله ع سلامتها

سالم : الله يسلمك مشكور وربي يعطيك العافية









اليوم : الجمعة 
الوقت : الساعة 11:20 صباحاً
المكان : بيت بوسعيــد

" شـــمــــة "


طلعت من غرفة يدوه وأنا اصيح ومنصدمه باللي صار جدامي ..

رديت الصالة ولقيت راشد راقد وسهيل يلعب باللعبة

شليته وسرت فوق بخبر اليازية باللي صار

دخلت قسم اليازية لقيتها منسدحه ع الشبريه ولدها جدامها راقد

كانت سرحان وتفكر

شمة : اليازية

اليازية : شو فيج شو صار ليش تصيحين

شمة : لحقي يدوه

قامت اليازية بسرعه وقفت ع ريولها ومتروعه ..

اليازية : شوو فيها

شمة : ماأدري ودوها المستشفى

اليازية : منو ودها

شمة : سالم

اليازية : شو صار بالضبط

شمة : أنا سمعت حشره وحد يرمس يوم سرت غرفة يدوه لقيت عمي بوعبدالله عندها وهيه كانت شبه راقده وبعدين اكتشفنا انها مب بوعيها تحريناها ماتت ويوم دخل عمي سالم سمع دقات قلبها قام بسرعه نقلها المستشفى لأنها كانت بعدها حية

اليازية : يعني غمى عليها من شافت ولدها

شمة : لا .. هيه كانت مغمي عليها قبل مايدخل عمي عليها

شلت التلفون اليازية ودقت ع عمي سالم وطمنها إنها الحمدلله بس يتريون السكر يثبت وينزل عندها وتستقر حالتها ..

طلعت من غرفة اليازية بسير أشوف راشد تحت اروحه ..
طلعت تلفوني من مخباتي وخليت سهيل في اليلاسه ودقيت ع موزة أخبرها بالسالفه بس ماردت عليه .. ودقيت بعد بيتهم ورد عليه حمد وقعد يصارخ وماأدري شو يقول وسكر في ويهي ..






اليوم : الجمعة 
الوقت : الساعة 11:20 صباحاً
المكان : بيت بوسلطــان

" ســـلطــان "



طلعت من الحمام متسبح وحاط الفوطه ع راسي .. شليت ساعتي من على الطاولة ولبستها في ايدي ..
وكانت الساعه 11 ونص .. زين باقي وقت ع صلاة اليمعة ..

لبست كندورتي وطلعت غرفتيه .. وسرت غرفة موزة ولقيت الباب مفتوح وهيه منسدحه على الزولية ويالسه ترسم
سحبت الورقة من ايدها وكانت راسمه دبدوب وكاتبه تحته ..


هذا هو اللي تبيه !!
إنّي أرحل من حياتك ..
وأشعل عيوني ليه
بس خلاص
هذا هو اللي قدرته ..
وقدّرك ربي عليه!!
بذمتك هذا كلام ..!!
إنّي أرجع من جديد ..
أرجع أفرش كل تعب عمري
وأنام !!
ياخي حس ..
والله عيب اللي تبيه ..

موزة : ليش تشل الورقة بدون أذن

سلطان : اممممممم شو هالكلام

قامت موزة بسرعه وسحبت الورقة عني وعطتني ظهرها

سلطان : شوو فيج

موزة : ماشي .. انت شو تبا ياي عندي ؟؟

انصدمت شو بلاها ..؟؟!!

سلطان : مافيني شي بس كنت بقولج سالفه

موزة : شوو

سلطان : انزين خلينا نقعد

قعدت موزة ع طرف الشبريه .. وقعدت حذالها ..

موزة : يالله قول شو بخاطرك

سلطان : عفاري

موزة : عفااااري ؟؟

سلطان : هيه

موزة : شو فيها

سلطان : ابا ارمسها بموضوع

موزة : هههههههه ضحكتني بصفتك منو بترمسها

سلطان : خطيبها

موزة : لاتتفلسف عليه البنت محرمه عليك تفهم شو يعني محرمة

سلطان : أدري بس لازم ارمسها

موزة : أملج عليها وخلاف تفاهم معاها

سلطان : لا ماأريد أملج الحين

موزة : شووو .. تبا تلعب ع البنت

سلطان : حشاا والله مافكرت فيها

موزة : عيل ..!!

سلطان : خلاص انا بطرش لها مسج

موزة : سلطان أطلع برع مايخصني فيك إنت ناوي ع مشاكل

سلطان : استغفر الله بغيتج عون لي

موزة : أي عون ..!! وإنت قاعد تقول كلام مايدش العقل

سلطان : بليزز والله

موزة : عندي حل ..

سلطان : شوو

موزة : طرش المسج من تلفوني

سلطان : لا والله ماباج تقرينه

موزة : انت كتب المسج وانا بطرشه لها ووعدك ماراح اقراه

سلطان : اوكي هاتي تلفونج

قامت موزة ويابت تلفوني وكتبت الكلام اللي ابا اوصلة لعفاري

" مرحبا .. عفراء أنا سلطان مش موزة بغيت أقولج اني ناوي اشتري شقة خاصه فيني في بوظبي لأني بعد العرس بستقر في بوظبي عشان دوامي وفي الاجازة نكون في العين .. اتريا ردج لأني مااريد اقعد انا في بوظبي وانتي في العين .. "

سلطان : طرشيه بسرعه ولاتقرينه

موزة : انززززين

طرشت موزة المسج .. ومسحته بعدين ..

موزة : خلاص شي ثاني بعد

سلطان : لحظه اترياها اترد عليه

موزة : ياسلام عليك .. عيب والله اللي سويته كيف بجابل البنت ساعتها

سلطان : عادي

وصل مسج وبدون كلام سحبت التلفون من ايد موزة ..

موزة : أأأأأي ايدي يمكن مب هيه

سلطان : لا هيه

كانت راده عليه

" مرحبيتن .. أسفه مااقدر اودر دراستي في الجامعة واستقر في بوظبي "

انحبطت من المسج ومسحته ورديت التلفون لموزة وظهرت من الغرفة وأنا معصب ..

خلها تخيس عيل .. مابعرس الحين مادام السالفه فيها انا في بوظبي وهيه في العين ..








اليوم : الجمعة 
الوقت : الساعة 12:10 الظـهـر
المكان : بيت بوسعيـد

" راشــد "


قمت من النوم وبسرعة تسبحت وتلبست وظهرت من القسم .. وأنا حاط ايدي على قلبي ..
اسميني اليوم سلوم بصفعني ..

استغربت ماحصلت سيارة سالم أكيد ودرني وسار عني طلعت تلفوني وأتصلت فيها ومايرد فقلت أكيد في المسيد ..

ركبت سيارتيه وظهرت من البيت .. كانت ساير صوب المسيد .. دق عليه سالم

راشد : مرحب

سالم : شحالك

راشد : بخير وسهاله .. وينك ماترييتني للصلاة

سالم : ماكنت موجود المهم انت صل وخلاف دق عليه انزين

راشد : ليش انت وين عثرك

سالم : أنا بصلي في مسيد بعيد عن البيت

راشد : ليش

سالم : ماشي انت صل وخلاف انا برمسك

راشد : شو مستوي

سالم : لا مامن شر .. المهم أنا مثل ماقلت لك بعد ماتخلص صلاة ع طول دق لي انزين

راشد : خلاص ع خير

سالم : مع السلامه

سكرت التلفون وخليته بالسيارة ونزلت اصلي صلاة اليمعة واسمع الخطبة ..

وكنت طول الوقت وفكري مب معاي .. كنت أفكر بلاه سالم شو مستوي ..

بعد ماصليت اليمعة ع طول ظهرت حتى ماسلمت على الرياييل اللي اعرفهم

وركبت سيارتيه وشليت تلفوني وشفت سيف داق عليه ..

شو مستوي عسى ماشر ..!!؟؟

دقيت ع سالم بس مايرد ..

حركت السيارة وظهرت فيها برع منطقتنا ..

ورديت مرة ثانية ادق على سالم .. بس طول شوي وخلاف رد عليه

راشد : ألووو

سالم : هلا راشد

راشد : شو فيك ليش ماترد عليه

سالم : نسيت تلفوني سايلنت يوم كنت اصلي

راشد : اهاا .. انزين انت وين الحين

سالم : راشد امي مرقدينها بالمستشفى

راشد : شووووو ؟؟!!

سالم : إطمأن الحمدلله صحتها الحين أحسن

راشد : أمي شو فيها قوول .. شو صار ؟؟

سالم : كان السكر مرتفع عندها وفقدت الوعي وديناها المستشفى بس الحين استقرت حالتها ونزل السكر بس ماوصل للمعدل المطلوب

راشد : خمس دقايق وانا عندكم

سالم : دير بالك ع روحك ولاتسرع تفهمني

راشد : ان شاء الله مع السلامه


بعد خمس دقايق وصلت المستشفى واطمأنيت ع أمي ..

صحيح اني كنت معصب منهم .. لأنهم كلهم كانوا موجودين ..

بوعبدالله .. بوسلطان .. وسالم ..

وأنا أخر من يعلم ..

ليش يعني ..!!؟؟

هيه أمهم بس ..

وانا شووو ؟؟

مب أمي ..!!

لاينسون إني أنا الصغير ولدها بعد مثل ماهم عيالها ..
اليوم : الجمعة 
الوقت : الساعة 12:50 الظـهـر
المكان : بيت بوسلطان

" مـــــوزة "


استغفر الله ..

منو هالحشره اللي يتصل ..

ماقدرت اقرأ القرآن من صوت التلفون ..

سكرت المصحف ورجعته مكانه وشليت تلفوني وكانت شمة اللي ادق حشاا هاي شو تبا ..

رديت التلفون وسرت اصلي ..

بعد ماخلصت صلاة لفيت السيادة وفيها شيلة الصلاة وشليت تلفوني ودقيت ع شمة بس ماترد ..

سرت صوب الدريشه ..

غريبة مايوا من الصلاة ..

صاح تلفوني وبسرعه رديت

موزة : ألوووووووو

محد يرمس وشمه تصيح ..!!؟؟



موزة : شمه اشفيج

شمة : يدوووه

والله العظيم انقبض قلبي وريولي ماقدرت اوقف عليهم نزلت ع الأرض وقعدت

موزة : شو صار قولي تراج طيرتي عقلي

شمة : يدوه في المستشفى

موزة : شووووو .. شو فيها شو صار قولي ..

شمة : ماادري

موزة : برايج باي

سكرت بسرعة ودقيت ع ابويه بس مايرد ..

قمت وانا خانقتني العبرة ..

ونزلت تحت ولقيت أمايه يالسه تسمع خطبة الجمعة في قناة الإمارات

موزة : أمااااااااااااااايه

لفت صوبي امايه وهيه متروعه

أم سلطان : اشفيج تصارخين

موزة : ابوي وين

أم سلطان : سار المسيد

موزة : امايه يدوه طاحت عليهم ودوها المستشفى

أم سلطان : شو ياها

موزة : ماادري توها شمة تقولي وانا دقيت ع ابويه ومايرد

أم سلطان : هاتي التلفون

عطيتها تلفوني ودقت ع ابويه بس مارد عليها وخلاف دقت ع سلطان ..


وسلطان كان توه ظاهر من المسيد وساير صوب المستشفى وأمايه قالت له يخطف عليها بتسري وياه المستشفى ..

قعدت اصيح ابا اسير ويا امايه بس ماطاعت قالت يلسي عند خوانج شليت عمري وسرت غرفتيه وسكرت الباب وقعدت اصيح من القهر والغصة اللي بقلبي ..

ليش ياربي .. ليش يصير كل هذا خذيت سعيد عني والحين يدوه ليش .. وحالتي مع سيف اروحه ع صوب ..







اليوم : الجمعة 
الوقت : الساعة 2:40 الظـهـر
المكان : المستشفى

" بـــو عبـــدالله "


الكل كان موجود في المستشفى أخواني كلهم ماعدا بو سعيد لأنه كان ساير العمره..

بو سلطان
سالم
راشد

وأمي بدت تتكلم وكانت تاخذ وتعطي بالكلام مع راشد .. لأنه هو الوحيد اللي يقدر يسولف في مثل هالمواقف .. صحيح إنه اصغر اخواني بس قلبه واايد طيب ومايحب يشوف حد مضايق وزعلان ..
أنا فرحان لأنه أقرب شخص لولدي سيف ..
سيف كان انسان عصبي وينرفز بسرعه بس من بدت علاقته تقوى مع راشد خذا ع صفات راشد ..

قاطع تفكيري صوت سالم يزقرني ..

سالم : بوعبدالله قوم ارتاح انت من الصبح واقف ع ريولك

بو عبدالله : لا مب تعبان بقعد ويا أمي اطمأن عليها

أم مبارك : ماعليه شر .. قوم انت ريح

بو عبدالله : وين ارتاح وانا مايعلم بحالتي غير ربي

بو سلطان : خير يا اخوي شو صار

بو عبدالله : آآآآآه قول شو اللي ماصار

سالم : عسى ماشر قول نحن خوانك

بو عبدالله : انا خسرت كل شي .. خسرت بيتي وعيالي وحرمتي

راشد : شوو صار

بو عبدالله : طلقت حرمتي وطردتني من البيت

أم مبارك : طلقت حرمتك

بو عبدالله : هيه طلبت الطلاق وكانت مصره عليه وكل يوم مشاكل وحشره معاها

بو سلطان : لا حول ولا قوة إلا بالله .. وعيالك

بو عبدالله : مع امهم انا ياخوي مابقى لي بيت البيت بإسم زوجتي ومالي حق فيه

راشد : بإسم زوجتك

بو عبدالله : هيه انا سجلت البيت بإسمها ماعندي مكان اسير له

سالم : أفااا عليك يا خوي بيتنا هو بيتك انت الداخل ونحن الطالعين

أم مبارك : لا حول ولا قوة إلا بالله .. قوم ياوليدي سير ارتاح وخلاف فكر بالموضوع

قام راشد ومسكني من ايدي وانا دموعي غرقن عيوني ..
كنت امشي في ممرات المستشفى وقلبي اسحبه وراي واسحب ضيقتي وهمي ..

هذا عقاب من ربي ..
أنا صار لي فترة طولة ماسألت عن أمي وأخواني ..

والحين هم أول الناس اللي وقفوا معاي في أزمتي ..

صدق من قال
" الظفر مايطلع من اللحم "


ركبت مع راشد السيارة وسرنا صوب البيت وراشد طول الطريج يحاول يضحكني بسوالفه ..
دخلني غرفته وقالي ارتاح والبيت بيتي وهو وسار يطمن البنات ع أمي .. 




اليوم : الجمعة 
الوقت : الساعة 7:40 المغرب
المكان : فـــرنسا

" سيـــــف "

توني ظاهر من الدوام وقلت خلني اتمشى في الشوارع واشوف الناس والعالم ..
الجو كان بارد .. دخلت ايدي في الجاكيت رفعت راسي اشووف السما واتنهدت ..
قعدت أغني والهوا يلعب بشعري



شـرقٍ مشيت 

وغرب وقتي مشى بـك

والقلب ماله ! لايمٍ فيك لون

طويتني طي الورق في كتابك

حتى معاليق الحشا لك تطون ..



سمعت صوت مسج وصلني .. ظهرت تلفوني من مخبايه يوم فتحته كان راشد مطرش قصيده بصووته ..

بالسلامه تعود لاحبابك ،، 
بالسلامه تعود يالغالـي ،، 
ياعسـى مايطول غيابـك ،،
ياسفر ذا المنـزل العالـي ،،
زاد فينا الشوق باسبابك ،، 
يالغلا ياطيب الفالـي ،،
مانتحمل ننظر لبابك ،،
دام رحت ومنزلك خالـي ،،
بوسّنيده يسأل عن اطيابك ! 
عن نسيم البن والهالي ،،
فاقدٍ صوتك وترحابك ،،
ويتخطر عنك ويسآلـي ،،
دارك اللي دوم تزهى بك ،،
تنتظرك بشوق وآمالي ،،
بالسلامه تعود لاحبابك ،، 
بالسلامه تعود ياسيــف ..


غصبا عني خنقتني العبره .. آآآآآآه ياراشد ليتك عندي يمكن تقدر تخفف من الهم في قلبي


دخلت العمارة اللي فيها الشقه وضربت فص الاصنصير ..

ودخلت الشقه وكان صوت القرآن يملىء الشقه ..
انشرح صدري وغيرت ملابسي

وخذيت لي قلاس عصير وسرت غرفتي وشغلت اللاب وحدرت المسن ..
جيكت ع الايميل للأسف ماشي من موزة ..!!؟؟

قعدت انطرها تحدر بس ماحدرت ..
آوووووووووف تعبت من ساعه وشي انا اترياها تحدر المسن .. والله محتاااج
اني ارمسها محتاج اني ابرد قلبي ..


شليت تلفوني ودقيت ع راشد ..

راشد : مرحباااااااااا ملاييين بالغالي

سيف : مرحب لاهان شحالك راشد

راشد : بخير وعافية شحالك انت

سيف : الحمدلله ع كل حال

راشد : اشفيك احس صوتك متغير

سيف : تعبان تعبان حييييل ياراشد

راشد : افااااا ،، من شووو

سيف : الغربة عذبتني والشوق ذبحني

راشد : سيف انت ريال خلك قوي

سيف : والريال ماله احساس ماله قلب يشتاق

راشد : والله ماادري شو اقولك

سيف : المهم شحال الاهل

راشد : الحمدلله بس امي طاحت علينا اليوم وتعبت

سيف : يدووه

راشد : هيه السكر نزل عندها

سيف : وينها الحين

راشد : توها مرخصينها في البيت وانا ساير اييب عشا وراد البيت

سيف : منو عندها هناك

راشد : عيالها كلهم هناك بس محمد " بوسعيد " محد ساير العمره

سيف : خلاص انا بدق علبيهم هناك

راشد : خلاص برد ارمسك بعدين انا

سيف : ع خير فمان الله

سكرت عن راشد ودقيت ع عمي سالم ..

سيف : مرحبا

سالم : مرحبا الساع شحالك سيف

سيف : الحمدلله من صووبك

سالم : بخير وسهاله اخبارك انت ان شاء الله مرتاح

سيف : الحمدلله .. شحال يدوه ان شاء الله بخير

سالم : الحمدلله

سيف : عطني ارمسها اطمان عليها

سالم : صبر شوي بسير عندها داخل

ترييت يدوه ترد عليه وبعد دقايق ردت عليه

أم مبارك : مرحبا

سيف : هلا يدووه شحالج الغاليه الحمدلله ع السلامه

أم مبارك : هلا بسيف الغالي شحالك ابوي ان شاء الله بخير

سيف : الحمدلله يدوه اشحالج انتي وشو صحتج الحين

ام مبارك : بخير يابوك . انت بشرني عنك ان شاء الله مرتاح

سيف : الحمدلله مرتاح ..

ام مبارك : خلاص فديتك مابطول عليك دير بالك ع روحك

سيف : ان شاء الله يدوه لا توصين

ام مبارك : ربي يحفظك

سكرت عن يدوه وتنهدت ...
أأأخ ياربي كيف اني مشتااااق لهم حيل ..


حقا ابكيتني يا قلم !!
اجدت تصوير الالم بقامته الحادة
وابدعت في انصهار مشاعرك
على بواكي اعيننا ..
فجاء بوحك في قمة الحزن
الذي وخز القلب بقوة
احساسه الصادق ..







بعد مرور الأيام .........



اليوم : الأحد
الوقت : الساعة 6:10 المغرب
المكان : بيت بو سعيد

" اليــازيــة "



بعد ماسبحت هزاع ورقدته شليت صورة ابوه وقعدت اتأمل فيها وماحسيت إلا بدمعتي ع الصورة تعبر عن الحزن اللي بداخلي ..

أأأأأأأأخ يا سعيد رحت وتركت فراااااغ كبير بداخلي ..

" الله يرحمك ويغفر لك "

رجعت الصورة مكانها ومسحت عيوني .. ولبست شيلتي ونزلت تحت وأنا نازله ع الدري شموه ونورة يضاربن ع الدري ..

شمة : أأأأأأأأأخ شعري

نورة : أحسن يعلج تستوين قرعى

اليازية : اشفيكن تضاربن بطلي شعرها قطعتيه

نورة : أحسن عشان تتأدب

شمة : أنا بعلمج منوو اللي بيتأدب فينا

كانت شمة تبا تفر نورة من فوق الدري بس انا مسكتها وحاولت ابعدهن عن الدري وأفج من بينهن بس ماقدرت عليهن كل وحدة أقوى من الثانية ..

نورة الحمارة شمخت ايدي وطلع الدم ..

اليازية : حسبي الله عليج من بنت

شمة : بطلي شعري بموووووت والله يعوورر

نورة : خليه عشان ماتنسين كيف الضرب يعور

قمت وأنا معصبة منهن وماسكه ايدي .. ونزلت تحت ومالقيت عمتي لقيت راشد يقرأ الجريدة ..

اليازية : السلام عليكم

راشد : وعليكم السلام

اليازية : وين متأخر الحين يقرون الجرايد

راشد : شو اسوي انشغلت الصبح

اليازية : راشد حلفت عليك تقوم لنورة وشمة تراهن يضاربن فوق انا ماقدرت لهن ويصارخن وهزاع راقد بوعنه الحين من حشرتهن

راشد : حشاا لو عدايل بعدهن مااضاربن جي .

سكر راشد الجريده وسار لهن فوق وانا طلعت برع عن يدوه وأم سعيد أقعد وياهن ..

بعد دقايق طلع راشد معصب

أم مبارك : بلاك راشد

راشد : هالبنات قواية محد يقدر عليهن كل وحده لسانها أطول عن الثانية

أم مبارك : منوو فيهن

راشد : منو غير نورة وشمة حشاا مب بنات

أم سعيد : اشفيهن

راشد : يضاربن زين ماتذابحن فووق

أم سعيد : جان ضربتهن عشان يتأدبن شووي

راشد : مااقدرت عليهن هاي نورة لسانها أطول عنها

أم سعيد : حسبي الله عليها أبوها مبزنها وكبر راسها علينا

أم مبارك : هاي محد بأدبها غيري عنلاتها زاااد

راشد : أنا بطلع تامروني بشي

أم مبارك : دق ع أخوك أشوف وينه

راشد : أي أخوو

ام مبارك : مبارك منو غيره بعد اللي معور لي قلبي

راشد : ان شاء الله

دقيت ع اخوي ورمسته امي وقال انه يدور له بيت قريب منا وحصل بس يباله شهر حتى يستلمه ..


خذيت تلفوني وظهرت من البيت ..








اليوم : الأحد
الوقت : الساعة 7:10 المغرب
المكان : بيت بو سلطان

" مـــوزة "



دشيت الصالة اللي فوق وشفت الربشه مستويه

حمد وخالد ايولون ولطوف ترقص وياهم ..

فجيت عيوني وانا اشوف الحشره ..

جان اطول ع الغنية وقعدت اصفق وأغني مع الغنية وأنا كلي حماااااس ..


ويلي ياويلي ويلي ياويلي
ويلي أنا ياويلي
راح القمر عن ليلي ياليلي
ليل السهر ياليلي

موزة : عاشوووووو عاشوووو

لطوف : انتي من وين ظهرتي

موزة : جب انتي ويا هالكشه تصدقين لو يشوفونج اليهال بالليل مااظني بنامون

لطوف : جب من حلاة كشتج

بندت التلفزيون وسرت غرفتيه الصراحه مالي بارض للضرابه ..

فجيت شعري وقعدت ألعب فيه ..

أووووووووف ملل .. لميت شعري ورفعته وظهرت اللاب من الكبت صار لي فتره ماحدرت المسن .. من يوم مارمست سيف أخر مرة ..

أول ماحدرت المسن لقيت سيف محدر ..

بس كنت انا حاطه اوف لاين ولقيت عندي 17 رساله بإلإيميل قلت خلني اجيك ع الايميل وخلاف برمس سيف ..

كانت رسالتين من سيف والباقيات كلهن منتديات وقروبات ..

فجيت أول رساله من رسايل سيف كان كاتب قصيده ..

الجرح بالخافي بـدى يبـوح
يشكي البعد والهم واجـراح 
والقلب منك صابه جـروح
وسهام وطعونِ مـع رمـاح 
ينوح جرحي منـك ينـوح
وعيني لشوفـك دوم ترتـاح 
لاتزيدني حـرات وجـروح
لاتفجـر الخافـج ياســفـــاح 
هذا نشيدي يـاك مشـروح
يشكي بعاد وجـرح منـزاح 
حبك توثج داخـل الـروح
لي روح مالي سبعـة ارواح 
شاعر وصفته ومنـه مربـوح
هيض مشاعـر قلبـي وراح 
ياويل حالي زاد بـي النـوح
وأسهرت ليلي وإنت مرتـاح 


" سيـــــــــف "

..::..::..::..::..::..::..::..::..::..::..::..::..

وثاني رساله كان كاتب فيها :

الله على وقت مضى وانتهى وراح ..مالي سوى الذكرى معي منه باقي ..اشكي مصابي كل مالهم بي اجتاح وامسح دموعي كلما الصدر ضاقي واسال نجوم الليل والشوق ذباح ..يانجم بالله..وين خيرة رفاقي؟؟


" تصدقون " .......؟؟

غمضني والله حنيت لسوالفه .. والله ذبحني الشوق الحين صار لنا فترة طويله مارمسنا بعض ..
تقريبا شهر ..

والله تعبت من كثر ما أكابر .. والله ذبحتني الخقة اللي مالها داعي .. أنا على هالتكبر ورافعه خشمي بخسر سيف .. لين متى بتم بغبائي ومحد يتحمل الخقه والغرور ..

وأنا مغروره بنفسي ..

حراام علي .. أنا ادري انه يحبني ومايلعب بمشاعري ..

فجيت المسن وللأسف كان اوف لاين .. أوووفففف توه اون لاين ليش ظهر ..

فجيت الايميل عسب اطرش له رسالة ..

وتوني بكتب إلا هو محدر ..

وعلى طول حط ويهه " مستغرب " وعداله استفهام

موزة : ولد حلال توني بطرش لك ايميل

سيف : شو طاري عليج

حزت في خاطريه معاملته لي .. بس قلت خلني انا ابدأ معاه ..

موزة : وعليكم السلام هلا والله بولد العم شحالك ..؟؟

سيف : اهلين ببنت العم أهلين بالغالين .. بخير دام شفناج

موزة : دوووووووم يارب

سيف : وياج .. شحالج انتي وشو هباتج ؟؟

موزة : الحمدلله انت شخبارك وشو مسوي

سيف : تبين الصج

موزة : هيه

سيف : والله والله والله والله تــــــــعــبـــااااااااااااااان

موزة : سلامات من شووووو ..!!؟؟

سيف : والله انتي السبب .. تعبتيني معاج

بعدت عن شاشة اللاب وأنا منصدمه من كلامة ..؟؟!!
شو بلاه سيف ...؟؟!!

سيف : ألوووو .. بلاج صخيتي

موزة : هااا ..!! .. لا ماشي المهم سيف

سيف : عونج

موزة : آسفه ع كل اللي صار

سيف : انسي اللي صار وراح نبدأ صفحة يديده وأنا قريب راد البلاد وبخلص كل اموري وبرد وانا مرتاح اكمل الدورة

موزة : شو قصدك

سيف : ماشي .. المهم شحال يدوه

موزة : الحمدلله بخير وسهاله

سيف : الحمدلله .. اشتقتلج والله

موزة : بعدين وياك .. لاتخليني اظهر من المسن

سيف : أعوذ بالله .. خلاص بنسكت

موزة : ههههههههههههههه أحسن

صاح تلفوني كانت امايه داقه

موزة : ألوووووووو

أم سلطان : نزلي بسرعه خلود اختج تعبانه يايه في الطريج

موزة : شو فيها

أم سلطان : ماادري يمكن تربي

موزة : انزين باااي

رديت ع المسن بسرعه ..

موزة : سيف برايك بظهر

سيف : وين ..!!؟؟

موزة : خلود أختي تعبانه شكلها بتربي

سيف : شوووووووووووووو

موزة : والله

سيف : انزين بليزز طلبتج قولي تم

موزة : شوو

سيف : قولي تم

موزة : امممممممممم .. تم

سيف : اتريا البشارة منج يوم تقوم بالسلامه مابا حد يبشرني الا انتي

موزة : لا والله

سيف : مايخصني قلتي تم

موزة : انزين خلاص ببشرك برايك بااااي

سيف : بااااي 


ظهرت بسرعه من المسن ونزلت بسرررعه تحت زين ماطحت .. هذا حمد وخالد تارسين الدري كله ألعاب " سيايير وحيوانات "

حشااا مب بيت .. مزبله ..

نزلت تحت ولقيت امايه لابسه عباتها

موزة : امايه بسير وياج

أم سلطان : لا قعدي عند خوانج
موزة : دخيييييلج بسير

أم سلطان : يالله بالستر وين تبين عند المرابي

موزة : أوووووووف ابا اسير

أم سلطان : يوم تقوم بالسلامه تعالي

موزة : انزين اول ماتربي دقي تلفون .. انزين

أم سلطان : انزين دقي ع ابوج قولي له انا سرت لأني دقيت ولقيت تلفونه مغلق ..

موزة : انزين يمكن سار يصلي العشا

أم سلطان : اسمع هرن برع برايج ديري بالج ع اخوانج والبيت

موزة : ان شاء الله

قعدت ع الكرسي وانا مضااايجه .. أووووف مااحب اقعد جي وقلبي وعقلي مب عندي ..

يارب تساعدها وتقوم بالسلامه ..
يارب ترزقها ياهل .. عشان ترتاح لأنها واايد تعبت بسبب هالحمل اللي ماادري شو اخرتها معاه ..

تعبت من كثر مااتريا يوصلني تلفون من امي بس مااتصلت وانا كل خمس دقايق اتصل وتقول بعدها ..
وعلى الساعه 12 بالليل اتصلت أمي وقالت انها ربت ويابت بنت ..

جان استااااااااااااااااااااانس ^.^

من خبالي دقيت ع شموه وبشرتها وماخليت حد مااتصلت فيه

اتصلت ع سلطان لأنه لين الحين مارد البيت سار عندهم المستشفى ماطاع قال الوقت متأخر ونحن رادين البيت وريلها عندها قال من باجر الصبح بوديني عندها ..
شليت عمري ابا اسير ارقد وغيرت ملابسي لأن اخواني كلهم رقدوا
يوم حطيت راسي ع المخده تذكرت سيف .. شليت تلفوني وشفتها الساعه 1:24 فضيحه اطرش مسج الحين

حدرت المسن وماحصلته ..
انا وعدته ..

مسكت التلفون وكتبت :
مرحبا
خلود ربت ويابت بنت
مبروك صرت عم .. ^.^

طرشته وعلى طول رقدت من التعب ..




اليوم : الأحد
الوقت : الساعة 7:30 الصبح
المكان : بيت بو سعيـد

" راشــد "



كنت يالس اشرب جاي .. اروحي محد عندي
الكل بالمطبخ إلا أنا قاعد في الصالة ..

ظهرت تلفوني وطرشت مسج .

“ صباح الخير ياوجه الخير "

ماردت عليه أكيد راقده ..

رجعت قلاس الجاي ع الطاولة وخليت تلفوني في مخباتي وركبت سيارتيه ساير صوب الدوام ..

على الساعة 9 ونص دق عليه حمدان

راشد : مرحبااا الساع

حمدان : المرحب لاهان شحالك بوسنيده

راشد : بخير وسهاله من صوبك

حمدان : بخير ربي يعافيك

راشد : شحال الأهل

حمدان : بخير وسهاله .. انت وين ؟؟

راشد : في الدوام

حمدان : اهاا .. انزين بقولك بغيت رقم بو سلطان

راشد : خير ؟؟

حمدان : لا مامن شر بس نبا اناسبه

راشد : تناسبونه ..؟؟

حمدان : هيه نعم

راشد : مافهمت ..!!

حمدان : امممممممم راح تعرف بعدين

راشد : لا لا ابا اعرف الحين

حمدان : ياخي طفرتبيه .. قلت لك بنخطب من عنده

راشد : حق منو تخطبون

حمدان : اوووففف منك يعني حق منوو حقي انا

راشد : شوووو ؟؟!!

حمدان : بلاك

راشد : ماشي ؟؟ المهم سجل الرقم عندك *******

حمدان : مشكووور

راشد : العفوووو

حمدان : فداعة الله

راشد : بحفظ الله


سكرت عن حمدان وانا ماسك التلفون بيدي مب مصدق ..؟؟

حمدان بيخطب من عند بو سلطان ؟؟

يعني بيخطب موزة ؟؟

لا لا لا .. وسيف المسكين اللي متعذب وحالته حاله ؟؟

من يومين يشكي لي همه

لازم يدري بالموضوع قبل مايصير شي

على طول اتصلت في سيف ومارد عليه اوهووو

ورديت اتصل مرة ثانية وثالثه بس مايرد ؟؟!

اوووففف فريت تلفوني ع الطاولة وع طول صاح على طول شليته كان سالم داق

راشد : ألووو

سالم : رشوود وين فواتير الخياط

راشد : بسيارتك

سالم : انزين

راشد : هات كناديري معاك

سالم : انزين فواتيرك وين

راشد : بسيارتك كل الفواتير

سالم : انزين بااي

رجعت تلفوني وسندت ظهري ع الكرسي وانا افكر بسيف

الله يكون في عونه ..!!؟؟

على الساعه 11 ترخصت من الدوام بسير المستشفى عند خلود ..


اليوم : الأحد
الوقت : الساعة 11:40 الصبح
المكان : المستشفى

" مـــــوزة "



فديت روووووحها ياااااااااااربي

محلات اليهال ..

خلود : بس مب زين

موزة : شو اللي مب زين

خلود : مب زين الإضاة للياهل

موزة : خليني اصورها فديتها

خلود : قلت لج مب زين

سلطان : موزة هاتيها بسج منها

خلود : لا لا خلوها ترقد

سلطان : جب انتي شو ترقد بسها رقاد

شليت البنت وعطيتها سلطان .. وصاح تلفوني ظهرت برع الغرفه كانت شمه داقه

سولفت معاها شوي وشفت عمي راشد ياي سرت سلمت عليه

راشد : ويا هالويهه شو تسوين برع الغرفه

موزة : اتمشى ممنوع بعد

راشد : هيه ممنوع

موزة : شو مسوين حضر تجول

راشد : هيه مسوين حضر تجول البنات في ممرات المستشفى

موزة : ماشي رياييل هنيه

راشد : لا شي محد غيرج هو في المستشفى

موزة : انزين خلاص اسفين

راشد : مشي جدامي اشووف

موزة : انززززززززين


دخلت مع عمي الغرفة وقعدنا نسوووولف وانا ملااانه سوالفهم سخيييفه

قعدت اشوف صور البنوته اللي عندي بالتلفون وعيبتنيه صورة جان اطرشها لسيف ..

من بشرته امس مارد عليه ..

راشد : شو سميتوها

خلود : ماادري عن عبدالله شو بسميها

راشد : زين زين

صاح تلفون راشد وكنت اراقبه وهو يرمس .. حسيت انه سيف اللي متصل واعتقادي طلع في محله استأذن راشد منا وظهر سمعته يقول اباك بموضوع مهم ..؟؟!!

فيني فضول شو هالموضوع <<< هع هع ع ع ع



خلود : ها سلطان متى بتملج

سلطان : بعد اسبوعين ان شاء الله

موزة : حلف .. ليش ماقلت لي

سلطان : ليش اقول مابسوي حفله بس نسير المحكمة ونملج وبس

موزة : مابتسوي حفله

سلطان : لا لأني بسوي عرس بعد شهرين

موزة : شهرين

سلطان : هيه انا رمست عمي واتفقت معاه وخلصنا وانا حجزت وكل شيء

موزة : مينون انت شهرين مايسوون شي

سلطان : بعد شهرين عندي دورة شهر في اليونان ولازم اعرس واسافر على طول

موزة : شهرين مايكفن تتزهب فيهن العروس

سلطان : مب لازم تزهب وايد لأنه ع طول بنسافر خلها تتزهب من برع احسن لها

خلود : صدقه زين سويت

موزة : شو زين سويت متى بفصل انا مايكفن شهرين منو بفصل لي فستان بشهرين

سلطان : فايجه تراج المهم انا بترخص الحين بسير اصلي وبسير البيت اتغدا وارقد

خلود : تعال تغدا معانا عبدالله بييب الغدا بعد شوي

سلطان : لا مافيه بمر عليج ع المسا .. انتي بتقعدين ولا

موزة : بقعد

سلطان : خلاص بمر عليج بالليل مع السلامه

خلود : الله وياك

موزة : شو بسوي الحين وين بفصل

خلود : متفيجه انتي

موزة : هيه متفيجه كم مرة بعرس سلطان عثره هو .. إلا مرة وحده ابا اكشخ

خلود : سكتي سكتي البنت راقده

سكت عنها وسرت الغرفه الثانية وانا افكر بعرس سلطان ..؟؟


قهرني ليش سوا كل شي بسرعة بسرعة

يعني شغل عناد ..!!










بعد مرور اسبوعين


اليوم : الخميس
الوقت : الساعة 5:20 العصر
المكان : بيت بو سلطان

" سلطان "


توني راد من السوق وشاري هدية حق " عفراء "

اليوم ملجنا في المحكمة وخلصت الموضوع وصارت البنت ع ذمتي ..

دخلت البيت ولقيت موزة قاعده اتشوف التلفزيون

سلطان : موزه تعالي اباج فوق لحقيني

موزة : يوم بخلص الفلم

سلطان : بسرعه قووومي

موزة : صبررررر خلني اكمل

سلطان : يعلج حد يطالع هالهنود

موزة : اشدراك انت احلى شي الأفلام الهندية

سلطان : قومي انا مستعيل

موزة : وقفي الفلم لين ماارد فهمتي

لطيفه : سيري لا مابوقفه

موزة : يا الحيوانه وقفيه

سلطان : ترا والله أخذ الفلم وأدبج انتي وياها

موزة : خلاص خلاص لاتوقفينه خلاف بنتفاهم

سرت مع سلطان فوق وقالي لبسي عباتج بوديج عند عفراء انا انصدمت شو طاري عليه وقالي بسررعه غيري ملابسج لين ماتسبح

سكت وسرت ع طول طلعت لي بدله بنيه وتلبست ولفيت شعري زين وخليت جحال ومكياج خفيف شوي ولفيت الشيله وتعطرت وشليت شنطتيه وخليت تلفوني فيها ونزلت تحت من شافتني لطوف اشتطت وين سايره

موزة : اتمشا

لطوف : قووولي وين

موزة : شوو يخصج انتي

لطووف : قولي انزين ع وين

نزل سلطان وقالي بسرعه مشي لأنه بسير يصلي المغرب بعد

لطوف : ع وين انت معاها

سلطان : انتي شو يخصج

موزة : ههههههههههه لقطي ويهج يالبقره

ظهرنا انا وسلطان وعطاني كيس وقالي اعطيه عفاري بدون نقاش وبصلي وبرد ياخذني من عندها ..


بعد الصلاة دق علي سلطان وقال اطلع لأنه يترياني تحت

موزة : عفاري برايج سلطان تحت

عفاري : انزين شو في الكيس

موزة : والله انا اروحي ماادري هو قال اعطيج اياه وبس

عفاري : اوكيه خلاص

موزة : أي شي تحتاجينه دقي علي عشان الزهاب او أي شي ثاني

عفاري : اوكي خلاص باجر بنسير دبي واباج تسيرين وياي

موزة : مع منوو

عفاري : حمدان

موزة : اتخسين انزززين

عفاري : ههههههههههه لا لا مع الدريول

موزة : خلاص بسير وياج بنقول لشمه بعد

عفاري : هيه اكيدد

موزة : يالله مع السلامه

نزلت تحت وتغشيت يوم ظهرت شفت حمدان واقف مع سلطان عند السيارة .. قلت في خاطريه أووووففف كيف بمر الحين

مسكت عباتي بيدي عشان مااطير من المهب وسرت صوب السيارة قلت السلام عليكم وركبت السيارة رد حمدان السلام ونزل راسه .. ياربي يا الذرابه اوني عاد ..؟؟

من يوم ماخطبني حمدان من عند ابوي ورمسني ابوي .. في نفس اليوم اتصل علي عمي راشد وقال افكر زين .. لأنه سيف ماله ذنب وحرام اظلمه معاي وقال ان سيف قاله اني اهم شي استخير واكون مرتاحه لو وافقت .. قعد افكر اسبوع واخر شي ماارتحت ورفضته مع ان ابويه كان خاطره يناسبه بس ماشي نصيب ..









اليوم : الخميس
الوقت : الساعة 8:30 العشا
المكان : بيت بو سعيـد

" ســالم "



كنت قاعد مع راشد نسولف عن العرس اتقفنا بما إن بين عرسنا وعرس سلطان اسبوعين نجمعهن ويا بعض بالمرة يصير ثلاث في يوم واحد بالقوة وافق راشد واتصلنا في بو سلطان وافق على الفكره ورمست اخوي بعد ابو سعيد وافق

راشد : انزين ممكن اشاور حرمتيه يمكن ماتوافق

سالم : والله انك فايج ترمسها بالتلفون

راشد : لازم ارمسها مب شراتك مارمس

سالم : حق شو ارمسها خلاص انا شفتها قبل الخطبه وقبل مااملج ومب لازم اخذ واعطي معاها ورايه العمر كله عادي

راشد : انزين يالله قوم ظهر برع بدق على حرمتيه انا الحين

سالم : مالت عليك انا بسير ارمس امي عشان سالفة العرس وبشوف شو تخطيطات سلطان للعرس شو سوا وشو باجي ماسواه عشان نساعده كلنا

راشد : انزين يالله قوم وخلاف قول شو المطلوب مني


طلعت من الغرفه وسرت صوب امي برع كانت قاعده ومعاها خلود واليازية

شليت هزاع فديته ياربي

سالم : امايه

أم مبارك : امر فديتك

سالم : ترا غيرت عرسي وعرس راشد بنخليه مع عرس سلطان انا رمست اخواني كلهم وافقوا

أم مبارك : رمست اخوك مبارك

سالم : مبارك ؟؟ لا

ام مبارك : رمسه عيل واذا وافق انا ماعندي خلاف

سالم : ان شاء الله .. أم هزاع بشل هزاع بمشيه شوي وبرده

اليازية : انزين هاته بغير ملابسه وبلبسه جاكيت عن البرد خمس دقايق وبرد لك

سالم : اوكي لا اطولين

شلت هزاع وسارت تغير ملابسه .. شفت البشكارة شاله الدلال ومودتنهم صوب الخيمة

سالم : هاتيهم هنيه

البشكاره : منيه فيه برد

سالم : أي برد الا مهب

قعدت اشرب حليب لين مايت اليازية ويايبه معاها هزاع شليته وسرت صوب سيارتيه

دقيت على مبارك وقلت له عن موضوع الخطبه وافق وقال الله يوفقكم ..

كان هزاع في ثباني .. وانا اسوق السيارة وسرت صوب بيت اهل حرمتيه وسلمت عليهم ..

وخلاف رديت البيت لأن هزاع بدأ يصيح ..












بعد مرور شهرين ...............






ياطير يالي تغرد مر لاهنت
وحمل معك مني سلام للغالي
قله تري علي طول المدي مابعت 
أصونه ولو زاد حزني سواد الليالي
عجزت أردد كلمتي ياليت لو كنت
أقعد بجنبه وملكي لحالي
حبيت وبالحب أشهد أني صنت
شخص بعيد عن الصوت والوصالي
يكفي ياعاذلي تكفي تعذبت
وأنت بعذلك تزيد في غربالي
أهل الوفاء ياصاح لو خانو ماخنت 
قلب أحبه وهولي راس مالي 
تقفي حبيبي عجزت عجل بالوصل لاهنت
تراني جالسن ماشقي لحالي





اليوم : الثلاثاء
الوقت : الساعة 9:30 الصبح
المكان : بيت بو مبارك

" سيف "


أمس الفير راد من السفر ومن وناستيه من أمس مب راقد .. سرت عند ابويه في بيته اليديد

ادري باللي صار وكنت على علم بكل شي

انا مااقول احسن اللي صار ولا اقول شي غير

لاحول ولا قوة إلا بالله

ادري ان معاملة امي مب حلوه لأبوي ولا لي ولخواني

صحيح اني زعلت عليها بس زعلت ع ابوي اكثر وكنت دوم ع اتصال معاه يوم كنت مسافر وقتل له اني بسكن عنده من برد من السفر ورمسته بموضوع حبي لموزة واني اباها وقال انت توكل ع الله وراح اخطب لك بنت عمك دامك انت تباها وشاريها ..

كلامه كان مثل الثلج ع صدري كملت هالشهرين ع خير ورديت وباقي لي شهر وبتخرج منها وأجلت هالشهر لين مااخلص اموري في الدولة ..




قمت وتسبحت وتكشخت وسرت الحلاق اعدل لحيتيه واخفف من شعري اللي صار لي كمن شعر ماحلقته ..

بعد ماخلصت من الحلاق سرت صوب بيت يدوه والله اني مشتاااقه لها حييييييييل ..

شفت سيارة راشد وسيارة سالم في البيت

انصدمت بلاهم مب مداومين

لقيتهم كلهم يالسين سلمت على يدوه أول وحده وخلاف سلمت ع راشد وسالم وحرمة عمي

راشد : متى وصلت

سيف : اليوم الفير

راشد : ليش ماقلت لي

سيف : مااريد اتعبك معاي ..

سالم : الحمدلله ع سلامتك

سيف : ربي يسلمك

أم مبارك : تعال فديتك قعد حذالي

قمت من بين راشد وسالم وقعدت حذال يدوه على الأرض

لوت يدوه ايدينها على رقبتيه

أم مبارك : بلاك ميهود فديتك استويت عظم ع لحم انت ماتاكل شي

سيف : لا يدوه أكل بس تعرفين اكلهم برع غش مب شرات أكلنا

راشد : غش ولا القلب مب مرتاح

سيف : هاا .. لا غش انت اشدراك

سالم : ههههههههههههههههههههه

أم مبارك : ام سعيد قولي للبشاكير يسون أكل زين عشان سيف بتغدا عندنا اليوم

سيف : ان شاء الله تامرني امر يا الغاليه

راشد : والله نستني انا ولدها

أم مبارك : انت حتى من سيف تغار

راشد : هيه أغااار

سيف : هههههههههههه لاتموت علينا يابوك مابناخذ الحنان

قام راشد ويا سدح راسه ع ريول امه

أم مبارك : وااابويه عليك ورا باجر عرسك ومستوي لي شرات اليهال

راشد : من اعرس مابتشوفين ويهي في هالبيت

أم مبارك : وين ان شاء الله

سالم : حرمته بتعطيه الحنان

راشد : اتخسي الا هيه محد يعوظني حنان امي فديت ريحتها عيوزي انا

ام مبارك : قوم قوم من ريولي عثرك انت مكاار

سيف : ههههههههههه .. راشد قوم اباك

راشد : ع وين

سيف : بسلم ع عمي وخلاف بسير اييب سيارتي من بيتنا

راشد : ياي بسيارة منو انت

سيف : سيارة ابويه قوم معاي بخطفها ع البيت وخلاف بنسير بيت عمي وبسير اييب سيارتي بالمرة

راشد : اذا حبيبتي وافقت بسير معاك .. ها عيوزي موافقه

أم مبارك : قوم مع سيف وخلك ريال وعن لعب اليهال

راشد : ع هالخشم

قمنا انا وراشد وصلت السيارة بيت ابوي وخلاف سرت بيت عمي



نزلت قبل راشد ودخلت الصاله لاهود ولا هدا حصلت موزة بس عاطتي ظهرها ولابسه عباتها وكانت ترمس امها من شافتني حرمة عمي وقفت وموزة لفت على طول وراها تشوف منو اللي حدر عليهم فجأه

والله طاحت عيني بعينها وعلى طول نزلت راسها وانصدمت من شافتني وتغشت عني ..

سيف : السلام عليكم

أم سلطان : وعليكم السلام مرحبا سيف الحمدلله ع السلامه

تقربت من حرمة عمي وايهتها

سيف : ربي يسلمج .. شحالج عموه ربج بخير

أم سلطان : بخير وسهاله

سيف : شحالج موزة

موزة : الحمدلله بخير

أم سلطان : قرب قرب

مشيت معاها صوب الكراسي وقعدنا وموزة واقفه مكانها

أم سلطان : قولي للبشاكير اييبن القهوه

سيف : لا مايحتاي مب ياي اتقهوي ياي بسلم وبسير وراشد برع ماادري ليش ماحدر

أم سلطان : لا القهوة زاهبه

طلعت موزة وقعدت اسولف ويا حرمه عمي دشت موزة والبشكاره وراها وهيه بعدها متغشيه قهرتني

مامدالي الوقت اجحل عيني بشوفتها ..

مشت ع طول موزة وسارت فوق وانا عيني تتبعها ..

أخ ياقلبي

فديت هالمشيه

ياربي لاتحرمني منها ..


بعد دقايق حدر راشد وقال انه مستعيل بسير يشوف ترتيبات العرس

لأنه عرسه يوم الخميس ماباقي عنه إلا يومين

وانا بسير اييب سيارتيه وبسير السوق اشتري لي كمن غرض 




اليوم : الثلاثاء
الوقت : الساعة 9:30 الصبح
المكان : بيت بو مبارك

" مــــوزة "


فريت الشنطه ع الشبريه من القهر اللي فيني

هذا متى رد البلاد وليش محد قالي

حيووووان قهرنيه

صاح تلفوني

رديت عليه

شمة : يالله نزلي نحن تحت

موزة : انزين

شليت شنطتيه ولفيت شيلتيه ونزلت تحت وانا انزل ادعي ان سيف يكون محد تحت ..

نبا نسير الصالون نتحنا العرس ورا باجر


نزلت تحت ولقيت امايه يالسه

أم سلطان : اختج وين عيل

موزة : اشدرانيه عنها

ام سلطان : سيري زقريها من فوق

موزة : تبا تسير تنزل انا مب بشكارتها اسير وازقرها

أم سلطان : يالله ياربي منكن يقول عدايل مب خوات حشاا

موزة : انا بالسيارة لو تبا تسير قولي لها بسرررعه

طلعت برع وركبت السيارة كانت موزة ونورة واليازية بالسيارة

اليازية : لطيفه مابتسير

موزة : الحين بتي

شمة : انزين بلاج معصبه اكيد مضاربات صح

موزة : لا .. عادي مب معصبه بس ضاربني حفوز

اليازية : ههههههههه شو عرسج هو اونه ضاربني حفوز

موزة : حاسه انه بصير شي بس الله يستر

شمة : لاتجلبين فرحتنا حزن دخييييييلج

قلت للدريول يطول ع الغنيه عشان نسكت شوي


في الصالون .....


صاح تلفوني وكان سيف داق .. مارديت عليه وقعد يتصل وااايد واخر شي تعب وطرش مسج

" موزة ردي دخيل والديج اباج بسالفه مهمه "

رد اتصل مرة ثانية بعد المسج بس ماقدرت ارد عليه لأني كنت مشغوله راعيه الصالون قاعده تنظف بشرتيه

طنشت التلفون وانا بالي مشغول

خير شوو صاير

بعد نص ساعه شليت تلفوني لقيت

2 مسج

6 مكالمات لم يرد عليها

كلهن من سيف ........؟؟

سرت صوب قوم شموه ولقيتهن متحنيات كلهن

ولطوف ونورة يالسات يتحنن

اما اليازية وشمه مخلصات فقلت بخاطريه ياحظهن خلصن

أخس شي عندي احط الحنا بيدي

بس احب اشوفه بيدي

رحت بعيد شوي عنهم واتصلت ع سيف

سيف : زين يوم تنزلتي لمستوايه ودقيتي علي

موزة : اسفه كنت مشغوله

سيف : بشوو مشغوله

موزة : انا في الصالون مب في البيت

سيف : اهاا .. المهم شحالج

موزة : الحمدلله .. تعال ليش ماتقول انك راد البلاد

سيف : يهمج

موزة : لا مايهمني انززززين

سيف : ههههههههههه ادري .. المهم ابوي رمس ابوج ويدوه بعد رمسته

موزة : عشان شووو

سيف : بموضوعنا نحن الأثنين

موزة : أي موضوع

سيف : تستهبلين حضرتج

موزة : لا والله

سيف : الخطبه

سكت ماقدرت اقول كلمة وحده ..!!؟؟

سيف : بلاج صخيتي

موزة : ماشي برايك بسكر انا

سيف : بلاج

موزة : لا ماشي يالله بااي

سيف : اهاا فهمت عليج برايج باااي

سكرت عن سيف وانا مصدووووومه

كيف يتجرأ ويقول لأهليه ويدق لي تلفون ويفاتحني بالموضوع

قطعت عليه تفكيري صوت شمه تقولي يالله تعالي

.........................







اليوم : الخميس
الوقت : الساعة 9:30 العشا
المكان : في قاعة العرس

" شـــــمـة "



الجووو كان روووووووووووووووعه

الكل فرحاااااااااااان


خاصة سلطان وراشد احسهم مب راقدين من أمس


سلطان حشرنا كل شوي يتصل بموزة ويقولها يوم يدخلون عفاري ادق عليه



بعد دقايق تدخل

حمدة و حصه

انصدمت ليش دخلوهم رباعه

كانن يمشن ويا بعض

والله ان حصوووه تخبل حتى حمده

بس ياحظ راشد بحصووه ..!!؟؟


طرررررررررررررررررررر

اول ماشفتها ماتوقعتها بتطلع جي ..

وقفنا كلنا

وانا الدمعه بعيني ماادري ليش حصوه كان خااايفه وااايد وايدها ترتجف أما حمدة فكانت شوي جريئة ..



عرضن شوي على الكوشه وخلاف شلوا حمده ورا الكوشه مسوين غرفه صغيره

ودخل راشد وصور مع حرمته وقعد نص ساعه وشل حرمته وظهر


بعد شوي طلعو حمده مرة ثانية من ورا الكوشه ودخل سالم


شفت يدوه شلت المكرفون بعد ماصورت مع سالم وحرمته

وسلمت على الحريم وقالت :


يا امك انا بعرسك تحقق منايا 
ابشوفتك معرس وبشتك يغطيك

وبشوفت الفرحه بوجهك هنايا 
يا عسى الفرحه يا حبيبي تماشيك

وبفرحتك يا امك تنور سمايا 
وتظفي نورك بالملا من يجاريك

والكل يعرفك يا حبيبي وهنايا
ويقول بعالي الصوت ربي يهنيك 

واقولها يا ((سالم )) يا اجمل منايا
يا سعد منهو يا حبيبي يماشيك

واطلب من الله يا الولي خالق سمايا
انه ((حمدة )) تحقق امانيـــــــك


قام سالم وحظن امه وباسها ع راسها وكانت تصيح يدوه

فرحانه بسالم لأنه من زمااااان تحاول فيه يعرس ومب راضي يعرس

فرحتها بسالم غير عن فرحتها براشد

وينك ياراشد شوف امك يوم قصدت بسالم


بعد ربع ساعه شل سالم حمدة


دخلوا عفاااري


والله طررر كانت زفتها

أبدااااع موزة ماتوقعتها مسويه زفه حق عفارري


عرضت عفاري شوي وقعدت

وخلاف دخل سلطان


موزة مسويه زفه خاصه لسلطان بعد



قعد سلطان وحرمته لين الساعه 1 الفير وخلاف شلاها وظهر وخلص العرس ورجعنا بيوتنا ..

بس كان روووووووووعه العرس رقصنا وغنينا وصورنا استانسنا من الخاطر ..











اليوم : الخميس
الوقت : الساعة 2:30 الفير
المكان : في بيت بوسلطان

" مــــــــوزة "


تغير كل شيء فينا وبقيت بس اسامينا
طبايعنا سوالفنا حتى النظرة في عينا
نعيش عالم كذاب ونظحك ضحكة تبكينا
نجافي من يواصلنا ونوصل من يجافينا
تعاندنا ليالي الويل تبكينا تقسينا
الاياليت نتعلم ونبقى زي اسامينا




عقيت عباتي وفستاني وغسلت المكياج وغسلت شعري .. حسيت انه بتقطع من السبريه حشااا استوى يابس ..

لفيت الفوطه ع شعري وظهرت من غرفتيه

حصلت لطوف منسدحه ع التلفزيون

موزة : مابترقدين

لطوف : مالي خاطر بشوف المسلسل ماشفته اليوم

موزة : متفيجه والله

شليت الريموت من ايدها وقعدت ابدل بالقنوات

ماعيبني شي بالتلفزيون شليت عمري وسرت غرفتيه

انسدحت ع الشبريه انتبهت لتلفوني يوم شليته كان صامت

حصلت 3 مس كوول وكلهن من سيف ...؟؟!!

ومطرش مسج :

السموحه كنت ابا اسمع صوتج قبل لا أنام


سيف مايفهم ..؟؟

خلاص انا وافقت عليه ليش يعني بعده مأذني بتلفوناته ..

خليت راسي ع المخده وكنت توني برقد إلا أسمع صوت حشررره عند الباب

قمت وانا معصبه

فجيت الباب كانت الأخت خلود هيه وبنتها روضه على الباب

موزة : أووووووف أريد ارقد

خلود : شو تبيني اسوي يعني البنت ماطاعت ترقد

موزة : شو يخصني أنا انزين سيري غرفتج خلصن الأماكن يعني واقفه ع بابي وتسمعيني صياح بنتج حرام عليج طلع علينا الفير ونحن مارقدنا

خلود : جب انزين لاتصارخين تروعين البنت سكري الباب ورقدي

عصبت رقعت الباب بالقو .. وشغلت المكيف عشان مااسمع صوت صياح بنتها ..

ورقدت رقده من الخاااااااطر

وماحسيت بعمري الا صوت امي على الباب توعينا لصلاة الجمعة

موزة : أووووفف توني راقده مسرع الوقت بسرعه يخطف

قمت وأنا متكاسله على الأخر

دشيت الحمام وتغسلت وقعدت اقرأ قرآن شوي وخلاف جمعت صلاة الفير وصلاة الظهر

شو اسوي راحة عليه نومه

نزلت تحت كانت ابويه وحمد وخالد توهم يايين من الصلاة

فديت سلطان ياربي محد ويانا اليوم ..

ساير دبي هو وحرمته ..

بعد اسبوعين بسافر

بموووت غصه اروحي في البيت .. والحين الجامعه ماباجي عنها إلا شهر وبنرد للكراف مرة ثانية ..

حمد : بابا ودنا القريه العالمية دخيييييلك

لطوف : صح ابويه دخيلك والله ملينا من البيت

أبو سلطان : لا لا عندي شغل بالمزرعه مااقدر اسير

خالد : المزرعه أهم منا الحين

أبو سلطان : شو اسوي عندي عمال اليوم بالمزرعه باجر ان شاء الله سيروا بيت يدتكم اليوم

أم سلطان : هيه بعد الغدا بنسير

أبو سلطان : موزة سمعيني سيف ولد عمج يبا يملج ويحدد موعد العرس .. الريال مستعيل يبا يرد يكمل دورته برع شو رايج

موزة : ............................

خلود : وافقي بعد شو اونج مستحيه

موزة : لا لا ورايه دراسه خله للسنة اليايه

أبو سلطان : يابنتي البنت مالها غير ريلها وبيتها انتي فكري وشوفي هذي حياتج وانتي حره فيها

موزة : ان شاء الله خير

أم سلطان : الله يجدم اللي فيه الخير










اليوم : الجمعة
الوقت : الساعة 1:30 الظهر
المكان : في بيت بوسعيد

" اليـــــازيــة "


لفيت السياده والدمعه في عيني

تذكرت سعيد ..!!؟؟

غصبا عني ساكته ومتحمله بعده عني

الله يرحمك يااااارب

صار له شهور وهو متوفي ..

حياتي صارت صعبه بدونه

هزاع ماله أبو في هالدنيا .. ماله ظهر غيري
وانا حرمة مااقدر اسوي شي ..؟؟

ياقبر اعز انسان غالي رقد فيكـ
خفف عليه من التراب الثقيلي
ياقبر ماني طيب عقب راعيكـ
اللي رعاني صار عندكـ نزيلي
ياللي سكنت القبر صوتي يناديكـ
موتكـ جرح قلبي وهديت حيلي
ما انساك والله لين قبري يوازيكـ
واعلن من الدنياالعريضه رحيلي
واشق جيبي كلما حل طاريكـ
كنت افتكر عمرك معانا طويلي
يبكي عليك البيت من عرض اهاليكـ
ليا دخلت البيت دمعي يسيلي


قمت من الأرض وانا اشيل همي في قلبي .. شليت هزاع من الأرض كان قاعد يلعب ورقد .. وخليته ع السرير وانسدحت حذاله

سمعت صوت ع الباب

شمة : اليازية

اليازية : دخلي شموه

شمة : يالله نزلي غداا يتريونج تحت

اليازية : مالي خاطر أكل شي

شمة : يالله نزلي عاد .. يدوه تترياج تحت

اليازية : صج والله مالي خاطر نزلي وقولي لهم بترقد راسها يعورها

شمة : على راحتج


نزلت شمه ورديت ضميت ولديه لصدري وصورة سعيد مافارجت خيالي ..

بعد 5 دقايق سمعت دقة على الباب وكانت أم سعيد

اليازية : تفضلي عموه

أم سعيد : اشفيج اليازية

اليازية : مافيني شي بس مالي نفس أكل شي قلت برقد لين العصر

أم سعيد : لا مايصير فديتج نزلي تغدي

اليازية : والله مالي خاطر باكل بعدين العصر

أم سعيد : يدتج حلفت ماتغدا الا وانتي معانا

تنهدت وقمت وشليت شيلتي ولفيتها ع راسي

اليازية : خلاص بنزل كله ولا زعل يدوه علينا

نزلت من عموه تحت وتغديت غصب طيب ..

وقعدنا شوي نسولف

مع أبو مبارك ولده سيف وعمي بو سعيد

أم مبارك : امره البيت مايسوى بدون راشد فديته

سيف : يالله يا يدوه الحين عرفتي غلاته راشد

أم مبارك : هيه والله البيت مال حس بدونه

شمة : هيه عشانه هو اللي محرك البيت بسوالفه الكل راقد

ابو سعيد : الله يذكره بالخير

أم مبارك : الله يوفقهم ياربي

الجميع : امين يارب

أبو مبارك : ونفرح بسيف ان شاء الله

أم مبارك : ان شاء الله نفرح فيه جريب

سيف : جان زين يدوه بنت عمي ماتبانا نعرس السنه تبا السنة اليايه

أم مبارك : وايددديه مب كيفها تظهر من شوري توكل ع الله ولا تحاتي موزة بصرتها عندي

سيف : ان شاء الله خير

ابو سعيد : يالله مبارك مابتقوم وياي صوب العزب

أم سعيد : نص القايله صبر انزين لين العصر

ابو سعيد : لين مانوصل العزب بأذن العصر وبنصلي وبنشوف حلالنا وخلاف بنرد

أم مبارك : عيل انا بسير وياكم

شمة : هيه بعد بسير مع يدووه

أبو سعيد : يالله عيل قوموا

شمة : اليازية مابتسيرين

اليازية : لا عندي موعد حق هزاع في المستشفى عشان التطعيم

شمة : اهااا

قاموا كلهم تمينا انا وام سعيد نشوي نسولف وخلاف هيه سارت عند عيالها داخل بتنسدح معاهم وانا سرت غرفتيه عند ولديه ..









اليوم : الجمعة
الوقت : الساعة 2:30 الظهر
المكان : في أحدى شوارع العين

" شــــمــة "


كنا سايرين صوب العزبة أنا ويدوه وعمي وابوي
اول ماركبنا السيارة شغلت شريط ميحد

بس اول ماركبت يدوه السيارة بندت المسجل اونه صدعه وماادري شو وراسها يعورها من الدق والحشره

حاولت فيها بس حلفت اني مااسير ان قلت شغلوا الأغاني

سكت بكرامتي وقعدت ألعب بتلفوني وطرشت مسج حق موزة وكتبت لها

" مبروووك ياعروس بنفرح فيج قريب "

عقب دقايق طرشت مسج
" في عينج يالدبه "

جان اضحك بتموت قهر لو درت انهم خلاص بحددون عرسها

جان أرد اطرش :
" ههههه ضحكتيني اصلا انتي مالج شور وعرسج تحدد وانتي خبر كان "

جان تتصل موزة وردت عليها

موزة : حوووو انتي شو سالفتج

شمة : ماعندي سالفه

موزة : قولي شو صار

شمه : ماصار الا كل خير

موزة : بلا سخااافه يالله قولي

شمة : نتفاهم خلاف انا سايره صوب العزبة مع شوابنا

أم مبارك : انتي مع منوو تهذربين

شمة : بنت ولدج العروس حد غيرها

أم مبارك : هيه أخت ام لسان

شمة : هيه أخت أم لسان وشكلها تعادت منها استوت شرات اختها ملسونه

موزة : جب يا الجلبه مامنج من اللي يرابعج

شمة : ههههههههههههههه حليلج والله يالله يالله سيري زهبي عمرج احسن لج من الكلام اللي لا يودي ولا اييب

موزة : انزين بنشووف كلام منو اللي بيمشي

سكرت الخط في ويهي

حشااا جبريت الله يستر منها بس ..


ركبت سماعة تلفوني وقعدت اسمع fm لين مانوصل العزبة .. شكلنا مطولين في الدرب


بعد ربع ساعة اتصل عليه سيف .. فقلت خلني ارد يمكن شي صاير في البيت

شمة : ألووووو

سيف : انتي شو سويتي

شمة : انا ..؟؟!!

سيف : هيه انتي

شمة : ماسويت شي .. شو صاير

سيف : شو قايله لموزة

شمة : اهااا .. مافيها شي عادي

سيف : شوو عادي نحن ماصدقنا ترضى علينا

شمة : اسفه مب قصدي اسوي مشاكل

سيف : الله كريم سيري رمسيها وخليها تفهم دخيلج والله ماني قادر اتحمل زود

شمة : انزين برمسها .. شي ثاني بعد

سيف : لا مشكوور

شمة : انزين يالله باي

سيف : بايات


انقهرت من حركة موزة ليش تقول لسيف السالفه خلني بتفاهم معاها بعد مانرد البيت
لازم ارمسها فيس تو فيس .. التلفون ماينفع لهذي السوالف

عقيت تلفوني على السيت وانا مقهورة ..
انا يايه استانس في العزبة وشكلي من بدايتها ماراح استانس ..

انا شو يخصني بموزة وبسيف .. 

اليوم : الجمعة
الوقت : الساعة 4:30 العصر
المكان : في أحدى فنادق دبي

" عــفـــاري "



امممممممممممممم .. مااقدر اسوي أي شي .. وايد مستحيه من سلطان وفوق هذا من ساعه هزبني .. قال انا يوم يبت لج الهديه " التلفون " كنت اريد ارمسج وانتي ولا عبرتيني ولا فتحتي التلفون .. قعدت ساكته وشوي وبصيح .. حاولت افهمه إني كنت مستحيه ومايتني الجرأة اني ارمسه بالتلفون ..

طلعت الكرتون من الشنطه نفس ماهو مافتحته وعطيته اياه
قعدت يطالعني بعيونه وهو معصب فج الكرتون وظهر من التلفونه وركب فيه البطاقه وانا ساكته ..

مسك ايدي وخلى التلفون فيها وقال سيري حطيه في الشرج لكمن ساعه وخلاف استخدميه ..
وقام ودش يتوضأ عشا يصلي العصر ..

حزت في خاطريه معاملته لي ..

تمنيت اني ماعرست ..

كنت بصيح ماعندي حد .. اريد امي اريد اخوي حمدان ..


ظهر سلطان من الحمام وقاعد ينظف ويهه بالفوطه

سلطان : قومي صلي عشان بنظهر بعد شوي

عفاري : ............................

سكت عنه وقمت وخليت التلفون في الشرج ودشيت اتوضأ ..

يوم ظهرت من الحمام حصلته منسدح ع الكرسي

مارمسته .. لفيت الشيله على راسي وصليت ..

بعد الصلاة قمت سرت صوب التواليت " التسريحه " ألف شعري وانا ساكته

سلطان : زعلانه ادري

عفاري : لا مب زعلانه

سلطان : مب عليه طاعي شكلج .. والله مب قصدي اصارخ بس والله شال الغيض في قلبي من ساعتها وماقدرت ارمس أي حد عشان يقولون لج فجي التلفون

عفاري : خلاص بليزز سكر هالسالفه

سلطان : خلاص مب مهم مدام انتي جدامي الحين

عفاري : ...........................

سلطان : المهم وين تبينا نظهر

عفاري : ع راحتك

سلطان : بنفكر بالسيارة ..

لبست عباتي وسلطان غير ملابسه ونزلنا تحت قعدنا نتمشا في دبي .. واتفقنا باجر نسير صوب شمال ونقعد لنا يومين ونرد البيت ..
لأنه سلطان يبا يقعد ويا أهله قبل مانسافر .. السفره بعد اسبوعين ..
انا وافقته على هالرأي ... انا بعد اريد اقعد شوي مع اهله حتى اقدر اتعود عليهم ..

اليوم : الجمعة
الوقت : الساعة 7:30 العشا
المكان : في بيت بو سلطان

" مـــوزة "

كنت يالسه مع روضوه بنت خلود ألعبها لين مااتخلص امها من التلفون ..

كنت مشغله التلفزيون وروضوه مخلتنها باليلاسه ..

ماحست الا حد داش عليه في الصالة يوم رفعت راسي شفتها شمه ونورة

قمت وخاشمتهن ..

نورة : وين لطوف

موزة : في المطبخ تحت

نورة : اوكيه

نزلت نورة .. وانا رديت وقعدت .. ماعطيت شمه ويهه

شمة : انزين حشمي تشوفيني يايه عشانج

موزة : شو تبيني اقول يعني

شمة : ياخي فشلتيني سيف اتصل فيني

موزة : شو اباه

شمة : وبعدين معاج والله مب قصدي

موزة : خلاص بليزز مااريد اسمع هالسالفه

شمة : انزين انتي ليش رافضه فكره الزواج الحين

موزة : ورايه دراسه

شمة : بتكملين بعد العرس

موزة : لا والله تستهبلين .. تعرفين انه سيف يبانا نسافر برع

شمة : اوكي وقفي كمن شهر وخلاف ردي كملي

موزة : مااريد

شمة : موزة وافقي والله يدوه بتغصبج على العرس

موزة : أوووووفففف .. هاي حياتي ومحد له خص فيها

شمة : حرام عليج سيف ياي متعني عشانج وعشان يخلص هالسالفه

موزة : يصير خير بفكر بالموضوع وبستخير

شمة : ع خير

موزة : خلووووووووود تعالي انا بنزل

شمة : ليش وينها

موزة : ترمس ريلها بالتلفون داخل

شمة : اهااا

بعد دقيقه يت خلود وسلمت ع شمة شكلها جنها مضاربه مع ريلها شلت بنتها وردت دخلت داخل

طنشتها وسرت صوب غرفتيه ويبت شيلتيه وتلفوني عشان ننزل تحت مليت من اليلسه داخل

اقترحت علينا لطوف نساعدهن بالعشا

اونه يالسات يعدل اللحم والدجاج يبن يشون برع عند الزراعه

فعيبتني الفكره .. سرنا زهبنا كل شي واتصلنا ع عمومتي وعزمتهم عندنا شمه قعدت تترجاني اتصل بسيف عشان ايي يتعشا عندنا

قلت لها لاا مستحيل

شمة : مب كيفج وين بتعشا الريال محد عنده

موزة : مشكلته يتعشا في مطعم ولا يسير عند امه

شمة : بخبر عليج يدوه

موزة : شو تهدديني بيدوه .. عزميه شو اباه انا

شمة : انزين بعزمه

اتصلت شمه بسيف وخلت الصوت برع

شمة : مرحباا
سيف : هلا

شمة : انت وين

سيف : عند الشباب شو تبون

شمة : اهاا انزين تعال بيت عمي مسوين عشا

سيف : مااقدر ايي بتعشا ويا الشباب في البر

شمة : ليششش

سيف : برايكم انا مشغول الحين

شمة : اوكيه باي

موزة : احسن تستاهلين

شمة : كله من نحاستج

موزة : احسسسسسن


قعدنا نسولف ويا عمومتي ويدوه ونضحك .. لين الساعه 11 كلن توكل ع بيته










اليوم : السبت
الوقت : الساعة 9:30 الصبح
المكان : في بيت بو مبارك

" سيــف "


" استغفر الله "

وبعددددددددين يعني مايخلون حد يرقد

من ساعة تلفوني يصيح وانا مطنشنه وكل ماصاح أخش راسي تحت المخده ..

بس شكله اللي يتصل مابخليني ارقد شليت تلفوني وماشفت منو اللي متصل

سيف : ألوووووو

عبدالله : ساعه لين ماترد ع التلفون

سيف : منوووووووو

عبدالله : قوم من الرقاد والله انك فايج

قمت وانا افرك عيوني بإيدي شفت اللي متصل أخوي عبدالله

سيف : هلا عبدالله .. شو تبا كنت راقد

عبدالله : تعال البيت بسرعه الحين ضروري

سيف : الحين ؟؟

عبدالله : هيه

سيف : مافيه خلاف العصر

عبدالله : انت ماتحس قلت لك تعال

سيف : انززززززززين عطني ساعه لين مااتسبح واييك

عبدالله : لا تتأخر

سيف : ان شاء الله فداعه الله

أوووووووووففف فريت اللحاف من على ويهي وقمت وانا ألف فكرة تروح وترد في بالي

شو يبا ..؟؟

شو مستوي ...؟؟

والله مايخلون حد يتهنا برقاده اروحي راقد بعد صلاة الفير

كنت سهران ويا الربع في البر ..

دشيت الحمام خذيت لي شور على السريع ولبست ملابسي وشليت تلفوني وبوكي وسويج سيارتيه وظهرت وسرت الشيشه

وعبيت سيارتيه بترول وخذيت لي ريوق

بتريق يوعان ..

وصلت البيت على الساعه 10:30 دشيت البيت ولقيت امي وعبدالله في الصالة
توايهت ويا اخوي عبدالله

وخلاف تقربت من امي بسلم عليها ..

تخيلوووووووا شو سوت

دزتني بعيد عنها

سيف : أمايه

أم عبدالله : لاتقول أمايه أنا لو أمك جان ماظهرت من شوري

سيف : بس يا أمايه انت شورج كله غلط بغلط يكفي اللي صار لأبويه

أم عبدالله : جب .. اشوف لسانك طايل عليه

سيف : حشاا والله لج الحشمه

أم عبدالله : بنت عمك هاي ماتاخذها تفهم ولا لاه

سيف : اسمحيلي مااقدر انا خطبتها وخلاص

أم عبدالله : قلت لك يا انا يا بنت عمك

سيف : امايه تعوذي من ابليس بنت عمي انا باخذها باخذها

أم عبدالله : روح الله لايوفقك .. ظهر من البيت

ظهرت وانا محرج ع الأخير .. لحقني عبدالله لين باب سيارتيه

عبدالله : سيف

سيف : شو تبا خيرررررر

عبدالله : دخيلك ودرها بنت عمك .. بدمر حياتي معاك

سيف : انت شو يخصك بسالفتيه

عبدالله : انت بتاخذ اخت حرمتيه يعني امي بتخلي الغيظ فيني انا بعد

سيف : مايخصني فيك

ركبت سيارتيه وانا مااعرف وين اسير

العبره خانقتني ..

ابا اظهر باللي في قلبي

قعدت اتمشا بسيارتيه والله والله مااجذب عليكم الدمعه خانتني ونزلت ع خدي ..

ماحسيت بعمريه إلا وانا في البر وقفت السياره ورديت سيت السيارة ع ورا وسدحت ظهريه

وشليت تلفوني مااعرف ع منو اتصل ..

ماعندي غير راشد

شو اسوي الريال بشهر العسل بس ماعندي غيره شو اسوي










اليوم : السبت
الوقت : الساعة 11:30 الصبح
المكان : في بوظبي
" راشـــد "



كنت يالس اتريق ويا حصه في الفندق من صاح تلفوني وشفت رقم سيف حسيت بشي ..

رديت عليه ع طول

راشد : مرحبااا

سيف : .......................

راشد : سيف اشفيك

سيف : راشد إلحقني

راشد : اشفيك قووول شو صاير امي فيها شي

سيف : لا

بعدت السماعه عن إذني واستاذنت من حصة بظهر برع شوي وبرد لها


راشد : سيف قوول شو مستوي تراك روعتني

سيف : اسمع

قعدت اسمع السالفه من سيف وانا ماادري شو ارد عليه هذا

قلبه

وهذي

أمه

القرار صعب ..!!؟؟

سيف كان يقطع بالكلام ادري انه يصيح ..

بس ماحبيت ابين له اني اسمعه يصيح

الريال غصبا عنه يصيح .. هو في موقف صعب صعب ..


قعدت اهدي فيه وقوله يتوكل ع الله وامه دعت عليه بس مب من قلبها .. لحظه غضب منها ..

وقلت له انت توكل ع الله وخذ موزة وامك مردها ترضى عليك ..

وامك اللي سوته مب شوي ..!!

قعدت اهدي فيها حوالي ساعه وقلت له يوكل امره لله ..

سكرت عنه وع طول اتصلت في موزة

موزة : عمي راشد

راشد : شحالج

موزة : بخير شو طاري عليك متصل وانت في شهر العسل

راشد : شو نسوي اضطريت اتصل

موزة : شحال حصوه

راشد : الحمدلله بخير

موزة : مستانس

راشد : الحمدلله .. المهم سمعيني

موزة : خير

راشد : انا توني مرمس سيف

موزة : سيف .؟؟!!

راشد : هيه

قلت لها السالفه وحاولت اقنعها تتصل في ولد عمها وتوقف معاه حتى يقدر يستوعب انه موزة معاه مدام امه تخلت عنه

موزة : مااقدر والله فضيحه

راشد : موزة سيف قبل مايصير خطيبج يصير ولد عمج ومافيها شي

موزة : لا لا مااريد

راشد : عشان خاطر عمج راشد يالله لاترديني يكفي اني مودر حرمتيه اروحها في الفندق

موزة : خلاص عشان خاطرك بتصل فيه

راشد : فديتج والله .. فديت بنت اخويه العاقله انا

موزة : احم احم كل هذا عشان سيف

راشد : شو اسوي سيف اقرب شخص لي اقرب من اخواني

موزة : انزين خلاص سير عند حرمتك

راشد : ان شاء الله سلمي ع الأهل

موزة : يوصل وانت بعد سلم ع حصوص

راشد : ان شاء الله باااااي

موزة : باااي


سكرت من موزة وطرشت حق سيف مسج :

هات العذاب وهات حزنك والألام
واضحك ياسيف وشــ على الهم نسيان
هات الشقا والهم وطعون الأيام
من فرحتي والشوق يا اغلى انسان
يكفي عناك اللي سكن فيك أعوام
يكفي اللي شفته من فلان وفلان
خل السهر وانت خل عينك تنام
تعمي عيوني لو غفت وانت سهران


ورديت صوب الفندق عند حصه اروحها يالسه ..
فضيحه اودرها تونا معاريس يداد ..








اليوم : السبت
الوقت : الساعة 12:00 الصبح
المكان : في العين 
" سيـــــف "



فرحت يوم قريت مسج راشد استانست عليه ..

يلست اكتب له مسج وانا اكتب دقت موزة ..

ماصدقت غمضت اعيوني ورديت افجهم عشان اتأكد اني ماأحلم

طنشت التلفون مااريد ارد عليها

سكرت ورديت انا اكمل كتابه المسج حق راشد يوم خلصت طرشته صوب راشد ..


يانبضة القلب فزة خاطري
ياجرة الااااه باقصى ضامري
تمضي الليالي والزمن فينا يدور
ويبقى الشعور نفس الشعور
ياخوي ياعزوتي ياضحكتي وبكاي
يامن على فزعتي يمينه في يمناي
ياماا اخو دنيا عند النواب يبري جراح 
واذا زاد حملك تلقى فيه الخير
الدنيا تبقى بخير ليمال زمانك وانكرك الغير
دام الوفا بين البشر موصول
ياخوي يعزوتي ياضحكتي وبكاي 
من لي سواك الي على كتاف ارتشي
لي خانني الوقت وخان فيني القهر
انت العضيد الي اشد فيه الظهر
ياخوي ياخوي ياخوي



رديت اتصل ع موزة ..

سيف : السلام عليكم

موزة : وعليكم السلام .. شحالك سيف

سيف : الحمدلله من صوبج

موزة : بخير دامك بخير

سيف : دوووم يارب

موزة : الجميع يارب

سيف : ...........................


موزة : ............................

سيف : .................................

موزة : امممممممم ليش مارديت عليه يوم اتصلت

سيف : ماادري

موزة : زين .. ممكن تفتح لي قلبك وتقول شو فيك

سيف : مافيني شي الحمدلله

موزة : سيف

سيف : عونج

موزة : بقولك كلمة وبسكر

سيف : تفضلي

موزة : انا موافقه ع العرس بأقرب وقت انت تحدده .. وتأكد اني مستحيل اتخلى عنك .. والحين برايك مع السلامه

سيف : لحظه

موزة : ....................

سيف : خلاص برايج ربي يحفظج

موزة : مع السلامه


سكرت عن موزة وكلماتها ترن في أذني

" مستحيل أتخلى عنك "


فددددديت قايل هالكلمات ياربي ..

اتصالها ثلج صدري وكلماتها زاحت الهم من على قلبي ..




بعد مرور أسبووع على الأحداث السابقة ...........................




اليوم : الجمعة
الوقت : الساعة 11:00 الصبح
المكان : في بيت بو سلطان

" عـــفـــاري "

تونا واصلين من دبي ..
كنا في السيارة

سلطان : يالله نزلي

عفاري : لا استحي ودني بيت اهلي

سلطان : بوديج بعدين العصر لازم اول شي تنزلين في بيتج

عفاري : سلطان

سلطان : يالله عاد

عفاري : اوكي خلاااص

نزلنا ويا بعض ودخلنا الصاله كانت امايه يالسه هيه وابويه سلمنا عليهم وقعدنا وياهم ..

عفاري كانت مستحيه واااااااااااااايد وكله منزله راسها تحت

أم سلطان : شحالج بنتي عفراء ان شاء الله بخير

عفاري : بخير الحمدلله

سلطان : ههههههههههه مستحيه البنت

أبو سلطان : لاتستحين البيت بيتج وانا بحسبة ابوج وهاي امج

سلطان : قومي براويج قسمج وبوديج تقعدين ويا البنات عشان شوي يروح المستحى

قمنا انا وعفاري سرنا فوق وقلت لأمايه تقول للبشكارة تنزل الشنط من السيارة وتوديهم غرفتنا ..

راويت عفاري قسمها ..
انا ظهرت عنها سرت ازقر موزة وخلود ..

موزة كانت تسبح وخلود راقده .. ومالقيت غير الياهل لطوف تسير تقعد ويا عفاري لأني بنزل اصلي ويا ابوي صلاة اليمعة ..

خلاف سرت قسميه ولقيت عفاري تتفحص بالغرفة

سلطان : عيبتج

عفاري : هيه حلوه

سلطان : موزة تسبح وخلود راقده لطوف الحين بتي تقعد وياج انا بسير اصلي اليمعه وبرد والبيت بيت فديتج خذي راحتج .. ظهري من هالقسم وسيري سيده بتلقين القسم ع ايديج اليمين قسم البنات ..

عفاري : اوكي خلااص

غيرت ملابسي ونزلت تحت عند ابوي









اليوم : السبت
الوقت : الساعة 12:30 الظهر
المكان : في بيت بو سلطان

" مـــــــوزة "



ظهرت من الحمام ورفعت شعري وقعدت اقرأ قرآن وخلاف صليت الظهر ..

وانا مخلصه الصلاة سمعت لطوف تقولي عفاري وسلطان هنيه

جان استانس وبسرعه عدلت من شكلي ع السريع اوني عاد .. فضيحه اظهر جي لازم شوي اكشخ لو عالخفيف ..

لفيت شيلتيه ورشيت عطر وسرت صوب قسم سلطان

موزة : هلااا والله بالمعاريس

عفاري : انتي وينج

موزة : اشدراني انج هنيه كنت اصلي

سلمت عليها وقعدت معاها شوي

موزة : ليش ماقلتوا انكم بتون اليوم

عفاري : ماادري تحريت سلطان قالكم

موزة : اهاا .. المهم يالله خلينا ننزل

عفاري : لا لا بقعد هنيه

موزة : ليششش ؟؟

عفاري : استحي والله انزل

موزة : يالله يالله قومي براويج غرفتيه والبيت كامل

عفاري : انزين يالله

ظهرت مع عفاري وراويتها غرفتيه وغرفة لطوف اما غرفة خلود ماقدرت اراويها لأن خلود كانت راقده ويا بنتها وقافله الباب

عفاري : غرفتج احلى من غرفة لطووف

موزة : احم احم ع حظي امس مرتبتنها من الملل

عفاري : ززين

موزة : خلينا ننزل تحت

نزلنا تحت وراويتها قسم امي وابوي وغرفة حمد وخالد وظهرتها برع اراويها المطبخ ولقينا امي في المطبخ وقالت لي اقطع الليمون في السلطه ..

وبعدين يا ابوي وسلطان وخالد وحمد من المسيد وخلينا الغدا وتغدينا خلود ماطاعت تنزل قالت راسها يعورها وخليناها ع راحتها ..

بعد الغدا راح سلطان يرقد .. عفاري يت معايه نسولف في غرفتيه وقلت لها عن سالفة العرس انهم حددوه وانا مااعرف شو اسوي عندي شهر ونص ازهب عمري فيه

عفاري : انتي شو سويتي الحين

موزة : ماشي شريت الرقع بس وقلت بسير افصل عبايه اليوم

عفاري : امممم انا اليوم بسير عند اهلي كان خاطري اسير وياج

موزة : ماعليه هالأسبوع اللي بتقعدون معانا في اليوم مرتين بوديج معايه السوق الصبح والعصر

عفاري : هههههههههههه افا عليج من عنوني فديتج

ظهرت اللي شريته من رقع الكنادير وراويتها

عفاري : ماخذتي وايد

موزة : ماابا افصل وايد قلت بفصل 15 او 10 كنادير بس وباخذ لي بدل بعد تعرفين مابنقعد في البلاد

عفاري : وشو بتسوين عشان الجامعه

موزة : حالتي من حالتج بوقف شهرين وبرد اكمل خلاف

عفاري : ههههههههههه شفتي ان العرس شقا

موزة : الله كريم شو نسوي حكم القوي ع الضعيف

عفاري : الله كريم

موزة : متى بتخلص دورة سلطان اخاف ماتحظرون العرس

عفاري : لا إلا شهر الدورة اكيد بنحضر ان شاء الله

موزة : ان شاء الله

قامت عفاري .. سارت عند سلطان وانا نزلت تحت عند امي اباها تسير معاي بفصل لي شيل وعبايه وباخذ لي اغراض للعرس ..
والله ابتلشت .. تعب يوم تزهبين للعرس راسج يعورج ماتعرفين شو تاخذين ..









بعد مرور شهر و20 يوم من الأحداث السابقة ....


..::..::..::..::..::..::..::..::..::..::..::..::.. ::..::..::..::..::..

رجع سلطان من الدورة .. وخلص منها واستقر في العين ودوامه نقله العين بعد ماقنعته عفاري انها تريد تكمل دراستها

اما خلود وعبدالله الوضع ماتغير .. عبدالله عند اهله عايش ومرتاح وخلود وبنتها في بيت اهلها .. بس عبدالله ع نهايه الأسبوع يزور حرمته عشان يطمن ع بنته ويشوفهم اذا محتاجين شي .. لأن امه مب راضيه ان خلود ترد البيت ويا ريلها ..

أما راشد وحصه مستقرين في بيتهم وراشد متلعوز ويا دوامه في بوظبي يسير بدايه الاسبوع ويرد ع نهايه الاسبوع لازم يخلص الدوره اللي عنده في بوظبي مدتها 40 يوم وخلاف يقد يتسقر في العين ..

سالم وحمده الأوضاع عال العال عندهم والحمدلله وايد مستانسين

شمة ردت لدراستها في الجامعه هالمرة اروحها بدون موزة ..

اليازية همها ولدها وبس .. وبين فتره وفتره سعيد يخطر ع بالها مع انه انشغل الكل بحياته وشغله بتم اليازية اللي تعاني فراغ سعيد في قلبها ..

موزة : كل همها هالعرس ومتلعوزه ماباجي عنه الا يوم واحد بس ..

سيف ماقدر يراضي امه حاول فيها ورمس خواله يرمسون اختهم بس محد يقدر اييب راسها .. وكل امره لله ومشى ع شور ابوه ويدته انه يعرس ويشل حرمته ويتوكل ع الله ويسير يكمل شغله


..::..::..::..::..::..::..::..::..::..::..::..::.. ::..::..::..::..::..
..::..::..::..::..::..::..::..::..::..::..::..::..
..::..::..::..::..::..::..::..::..
..::..::..::..::..
..::..




اليوم : الأثنين 
الوقت : الساعة 10:30 الصبح
المكان : في بيت بو سلطان

" شــــمــــة "


كنا يالسن نرقص ونصفق ونغي حق موزة عشان تسكت كان ظاربنها حفوز ع قولتها ومالها خاطر تعرس ..

حاولنا نغير الجو انا وحصوه وعفاري وقعدنا نغي ونرقص لها بس هيه شوي تضحك علينا وشوي تمد بوزها ..

دخلت علينا حمده واليازية وسلمن ع موزة

حمده : موزةه بلاج استويتي عظم ع لحم

موزة : شو اسوي من التفكير

حمده : اونه من التفكير

اليازية : ها موزه شو المعنويات

موزة : خاااااايفه والله مااريد اعرس

حصة : ههههههههههه حبيبتي شعور أي وحده في ليلة عرسها لاتخافين نحن بنكون حواليج .. بس يالله قومي عشان نسير الصالون مانبا نزفج متأخر ..

موزة : وين خلود

اليازية : سارت ترضع بنتها وترقدها

موزة : بتسير معانا

اليازية : لا نحن حاجزين الكوفيرا في البيت حصه وعفراء وشمة بسيرن معاج

موزة : زززين

قمنا ولبسنا عبينا ونزلنا تحت كان سلطان بشلنا الصالون وموزة كانت تصيح من شافت امها .. وامها بعد قعدت اتصيح والله كسرت قلبي فما قدرت اتحمل فصحت معاهم ..

مابتقعد عندنا في البلاد باجر سفرتهم يعني مابنشوفها ..

صعب فراق موزة علينا .. والله وخاصة انا وايد متعلقه فيها وكنا دوم رباعه .. وكنت دووم معاها يوم تسير تزهب ومرات انا اشتري عنها لو تعبت ..

سرنا الصالون وقعدنا لين الساعه7 المغرب يا سلطان وردنا البيت لأن موزة بتلبس الفستان في البيت كانت حلووووووووووووه .. حلووووووووه

غيرت ملابسها ولبسناها الفستان ويت المصورة وقعدنا نتصور في البيت لين مانودي موزة الفندق ..

وموزة عصبت وكانت تبا ترقد من حركات المصورة كل شوي تقولها سوي جي وسوي جي ..

المصورة كانت محتشره علينا تبا نتصل ع المعرس عشان ايي يصور مع موزة في البيت .. موزة قالت بكسر راسج ان يبتي المعرس هنيه انا اروحي مترووعه تبينه يغمى عليه ..
قعدنا نضحك يوم صارخت موزة على المصوره ..

المصورة خافت قالت خلاص بنصور في الفندق ..

على الساعه 9 اتصلت ام سلطان ع عفاري وقالت ان سلطان الحين بيي صوبنا عشان نزف موزة للفندق ..

من قلنا لموزه يالله قومي بنلبسج العباه بنظهرج من البيت قعدت تصيح ونحن نسكت فيها وقلنا لها لاتخربين عيونج ومكياجج ..

زفينا موزة لين الفندق ..

سلطان اللي دخلها لأنها ماطاعت تدخل اروحها سلطان اول شي رفض وقال استحي ادخل ع الحريم ..

ع ايدها اليمين اخوها سلطان وايدها اليسار عفاري وجدامها ايولون خالد وحمد ..



كلولولولولولولولولولووووووووووووووووووش

ألف باسم الله عليها من فرح كل العيون
ألف باسم الله عليها مقبله بدر الزمان

على النبي المختار صلوا انتو ياللي تنظرون
قبل لايبزغ ضياها في سما هذا المكان

إن رأتها الشمس تخجل والبدر صابه جنون
والظيا فيها تلاقى مع شموع وشمعتان

وجها صبحن تبسم للزهر فوق الغصون
بسمةً فيها العذوبة والبرأه والحنان

بالخجل ياما تلبت وامطرت فيها المزون
والمطر وهج خدوده واستثار الزعفران

طرفها لليل يهدي كحل وأهداب وجفون
علم الليل وظلامه كيف ليل كحل زان

والحواجب لي تظلل دجلها حرفين نور
زاهيات ساحرات حارسه سود العيان

ألف باسم الله عليها من فرح كل العيون
ألف باسم الله عليها مقبله بدر الزمان

على النبي المختار صلوا انتوا ياللي تنظرون

كلولولولووووووش .. كلولولولولولولوووووووش


وصل سلطان موزة ع الكوشه وباسها ع راسها ونزل وظهر برع وقعدت موزة شووي على الكوشه وحمد وخالد حواليها ايولون وهيه عيونها ع خوانها شكلها بتصيييييييح ..

قامن ثنتين من ربيعاتها وسلمن عليها وكمن حرمة بعد قامن يسلمن ..

بعد حوالي نص ساعه قالوا المعرس بحدر

قامت خلود وقفت موزة ونزلت الطرحه ع ويها ونزلت خلود من ع الكوشه

موزة واقفه ع الكوشه وسيف حدر القاعة ..

وعيونه عليها وهيه منزله راسها ..

نجم تعلى ياسيف
تستاهل العز وأكثر
بعيونها الفرح يكبر
ياسيف الطيب كله
والحب قلبك محله
لك هيبتن مع تواضع
سيف ولا أحد مثله



شال سيف الطرحه من ع ويهه موزة وباسها فوق راسها وقف حذالها واستسلمتهم المصورة واذتهم من التصوير واخر شي عصب منها سيف وقالها كملي خلاف يوم نسير الغرفه فوق

وافقت المصوره ونزلت تحت ..




اليوم : الأثنين 
الوقت : الساعة 11:30 الليل
المكان : في الفندق

" سيـــــــف "



كنت طااااااااااااااااااااااااااير من الوناسه مب مصدق عمري اني يالس ع الكوشه وموزة حذالي ..

موزة كانت متنرفزه حاولت ارمسها بس ماتعطي وتاخذ وياي وايد من شفتها جي ماتبتسم ..

سيف : خاايفه صح

موزة : هيه

سيف : تبيني اظهرج من هنيه

موزة : هيه

لفيت راسي ادور حد ازقره عشان نبا نطلع شفت ابوي وعمومتي كلهم داخلين وسلطان معاهم .. اطالعت موزة وقلت لها

سيف : يوم يظهرون بنظهر وراهم ع طول

سكتت عني وقفت انا ومسكت إيد موزة عشان توقف تسلم ع ابوها وعمومتها

سلمنا عليهم وخذوا صورة تذكاريه ويانا

سلطان وأبو سلطان وابو عبدالله وراشد وسالم وأبو سعيد

مسكني سلطان وقال في ويهه موزة

سلطان : امانه في رقبتك اختي الغاليه وان صار لها شي والله مايصير لك خير

راشد : ههههههههههههه سمعت سيف

سيف : لاتوصي موزة اغلى من نظر عيني

نزلنا عنهم بعد ماتوصرنا معاهم ويت يدوه وسلمت علينا وصورت معانا بعد ..

كان خاطري امي واخواني يحظرون بعد ..

حتى عبدالله ماحضر العرس ..

يالله .. الله يساامحهم ويرضون عليه ..

شليت موزة وسرنا غرفة الفندق نتصور وخلاف سرنا بيتهم عشان تغير ملابسها في البيت ..

ركبت معانا يدوه في السيارة


ويوم وصلنا البيت صارت مصيبه

ياليتني ماوديتها بيتهم ..

عبدالله الحيوان النذل

معلق ورقة طلاق خلود ع باب الصالة

وانهارت علينا خلود وموزة قعدت اتصيح من شافت اختها وصرخت علي وقالت

طلقني طلقني

انا انصدمت ..؟؟!!

انا شو يخصني في عبدالله .. سكت عنها ماقدرت استوعب اللي يصير

ام سلطان : حسبي الله عليه حسبي الله عليه

أم مبارك : لاتحسبين ع الريال مب زين

أم سلطان : ضيع حياة بنتي ضيع حياتها حسبي الله عليه من ريال

أبو سلطان : بس خلاص لاتصارخون اليران بسمعون حشرتكم خلود قومي صلي لج ركعتين وتعوذي من أبليس وربج كريم

ام مبارك : سيف شل حرمتك وتوكل ع الله

موزة : ماباه ماباه خله يطلقني الحين مااريد اضيع حياتي معاه

سيف : يا موزة انا مايخصني في امي واخوي وانا شاريج وبعت الكل عشانج لاتضيعني الله يخليج

أبو سلطان : موزة قومي ويا ريلج وسيف والنعم فيه

موزة : مااريده مااريد الله يخليكم خليه يطلقني الحين

أم مبارك : ع موتي يطلقج قومي اشووف جدامي

موزة : دخيلج يدوه دخيلج

سيف : موزة لاتضيعين حياتي

أبو سلطان : موزة قومي وبسنا فضايح عند اليران

موزة : انزين خلني اقعد عند اهلي اليوم بس

سيف : مااقدر باجر الفير طيارتنا سلمي ع اهلج الحين لأني ساير بوظبي والفير بنسير المطار

موزة : مااريد

أم مبارك : قومي وعن دلع البنات ..

قامت موزة معايه وطول الطريج وانا احاول اسكتها وقلت لها مستحيل اتخلى عنها مدام انها بين ايديني لو صار ماصار وعدتها وعد اني ابيع الكل عشانها ..





هذي نهايه قصتي ..

في ليلة عرسي كان طلاق اختي ..

سيف ماقصر معاي بعيشني حياة ولا أحلى ويجدمني ع روحه ونفسه ..

وصلنا للنهاية... !!!
يا للفرحة أم للأسف ... لا أدري بالتحديد !! 

