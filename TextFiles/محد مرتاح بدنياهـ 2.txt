


هدى بهدوء:طيب خلاص...أتركها تعيش حياتها...
تركي لف لهدى و بهدوء:يعني كنت بقدر أسوي لها شي...هي رايحه رايحه بس مدري ليه متضايق؟
هدى حطت يدها على كتفه و ابتسمت:أترك عنك الكلام اللي ما يودي ولا يجيب بكرة أنا بخطب لك أحسن بنت بس لا تضايق نفسك كذا؟..
تركي تنهد بقوة:الله يوفقها و يسعدها...
هدى بابتسامة و بمرح:طيب قول لي أنت وش سويت بموضوعك ؟
تركي لف لها بابتسامة مو من قلب:قصدك موضوع الخطبة...أنسيه شوي يا هدى مو فاضي..
هدى بحزم:أنا متأكدة أنك كنت تفكر بس لما سمعت بخبر خطبة غادة غيرت رايك صح ولا لا...
تركي طالع الأرض بخيبة وضل ساكت:............................................. ........
هدى بنبرة حادة:خلاص يا تركي أنت اللي تراجعت عن خطبتها ليه تسوي كذا بعد...
تركي بخنقه : بس أنا ما تراجعت عن الخطبة عبث يا هدى...ما كان قصدي آذي البنت و أضايقها أنا من قلبي حبيتها والله حبيتها و لليوم أحبها...
هدى تأثرت من شكله:طيب ليه تراجعت عن الخطبة محد غصبك؟
تركي بهدوء و يحاول ما ينفعل:أنا تراجعت لأني عرفت بعدين أنها ولد عمها...ولد عمها اللي هو صديقي و أخوي...و هو بعد يحبها...ما بغيت أقطع صداقتنا عشاني تزوجت حبيبته من غير علمي...
هدى باستغراب:طيب ليه وافقت تتزوجك دام أنها تحب ولد عمها؟
تركي لف للنافذة و بهدوء:تقدرين تسألينها...ما عندي علم...
هدى بعد سكوت تكلمت بابتسامة:طيب خلاص أنساها البنت راح تتزوج ولا راح تفكر فيك بس أنت ليه معذب نفسك ما أدري...و فكر بموضوع خطبتك طيب لأن مو كيفك تغير رايك هالمرة...
تركي بهدوء:قلت لك مو فاضي يا هدى أفهميني...
هدى بحزم و بنبرة حادة:وليه مو فاضي...تفكر بغادة؟؟قلت لك أنساها وعيش حياتك بعدين أنت ما لك شغل بشي أنا اللي بخطب لك و أنا اللي بروح و بجي أنت بس أستريح و ريح قلبك يا تركي ترا حرام اللي تسويه بنفسك..
تركي تراجع و قعد على السرير:هدى أنا حتى لو تزوجت صدقيني ما راح أكون سعيد..
هدى بحزم:لا بتكون سعيد...بس لما تترك غادة عنك؟
تركي مال لقدام وحط يدينه على راسه وضل يفكر بكلام أخته أمل:..........................................
هدى توجهت للسرير و قعدت يمه و بهدوء:تركي لا تسوي كذا والله ما أقدر أشوفك كذا...خلاص أنساها عنك وعيش حياتك...
تركي بدا عقله يقتنع بكلام أخته بس قلبه مصر على(غادة)الحب الأول:.........................................
هدى ابتسمت تغير الجو المكهرب:خلاص تركي فكر بالموضوع زين و وقت ما تحب أخطب لك قول لي و أنا جاهزة...
تركي على حالته كان يفكر :صح كلام هدى يا تركي أنا لازم أتزوج عشان سعود ما يشك بالموضوع...على الأقل لازم أخطب... أي لازم أخطب...
رفع راسه و تكلم بصوت عالي شوي :هدى...
هدى اللي كانت بتطلع من الباب لفت له:خير...
تركي نزل راسه :خلاص يا هدى...أنا أبي أتزوج...
هدى فرحت و ابتسمت من قلب:تركي تتكلم جد؟
تركي هز راسه :أي أتكلم جد...
هدى رجعت و قعدت يمه:من بكرة بخطب لك بس قول لي في وحده ببالك؟
تركي بداخله:غير غادة ما فـــــــي..(يكلم أخته بهدوء و مو باين عليه ملامح الفرح)لا ما في أو بالأحرى أنا ما أعرف أحد....
هدى مبتسمة :طيب ولا يهمك أنا بدور لك أحسن عروس بس أنت أبتسم عاد ترا البيت مظلم كذا...
تركي طالعها و ابتسم :خلاص اتركيني لحالي تعبان أبي أنام...
هدى مبتسمة:طيب بتركك ترتاح و بكرة ضروري تجي عندي بالشقة طيب؟
تركي هز راسه بدون ما يتكلم و قامت هدى وهي فرحانة و طلعت من الغرفة...
تمدد تركي على السرير و تنهد بقوة:قراري صح ولا غلط...؟؟؟
.......................يوم الأحد الصباح في أبها و في بيت(محمد)خال غروب............................
تدخل فاطمة الصالة و تتكلم بمرح:يبا عندي لك خبر ما في مثله...
راشد اللي كان قاعد و يفرر بالتلفزيون و ببرود:أنتي كل أخبارك ما في مثلها...
أبو خالد تنهد:خير وش عندك؟
فاطمة قعدت يم أبوها و مبتسمة:اليوم غروب بيت عمتي بتجي هنا...
أبو خالد ابتسم بفرح:تتكلمين جد؟
فاطمة بفرح:أي يبا أتكلم جد...قبل شوي كلمتني و قالت لي أنهم في الطريق...
راشد كان يفكر بكلام أخته و مو مصدق أن غروب بتكون هنا اليوم:ألله يا فرحتك يا رشود...
أبو خالد:طيب جاية مع من؟
فاطمة:أخوها سعود هو اللي جابها...
أبو خالد تنهد بفرح:أي حياهم الله...والله اشتقنا لها باقي بس 3 شهور و تكمل سنه بدونها...
فاطمة:بس ما راح تنام هنا أبوها رافض يعني بنفس اليوم راح يرجعون للرياض..
راشد لف لها وهو مقطب حواجبه:لـــــــــــــــــيـــــــه؟
أبو خالد لف له و بعصبية مصطنعه:وش ليه؟قالت لك أبوها رافض بعدين أنت وش دخلك فيها بتقعد معها؟
راشد انتبه لنفسه:لا بس أقول مسافة الطريق و يرجعون بنفس اليوم ما يصير...
فاطمة:أي بس حين بيصير ارتحت ...
راشد يطالعها بقهر:أنتي لو تسكتين أحسن لك...
سمعوا صوت الجرس يرن و راشد بدون إرادة منه قام و يتكلم بصوت عالي وهو طالع للتهوية:جـــــــاك...
طلع برا و وقف عند الباب و ضل يعدل نفسه و يضبط أبه ثوبه و بعدها فتح الباب و الفرحة طالعه من عيونه...
راشد عرف أنهم غروب و أخوها و ابتسم:هلا والله حياكم تفضلوا...
دخلوا داخل البيت المتواضع و سلم سعود على راشد بينما غروب دخلت داخل على طول...
راشد يأشر له بيده:تفضل هنا المجلس...
دخل سعود للمجلس بينما راشد دخل داخل بسرعة و لعله يشوف غروب و من حسن حظه كان واقفة عند باب المدخل من داخل ترتب نفسها ...
راشد وهو واقف وراها:السلام عليكم...
غروب لفت له و ضلت تطالعه و بعدها ابتسمت:وعليكم السلام...
لف غروب لداخل كانت بتدخل الصالة بس أستوقفها صوت راشد:وش دعوة عاد سلمي عدل حنا أخوان..
غروب ضلت واقفة و عاطيته ظهرها بس فضلت أنها تدخل وما تعطيه وجه.......................
راشد بداخله:طيب يا غروب اليوم طويل أنا قلت أقعد معك يعني أقعد معك...
دخلت غروب للصالة وعلى طول راحت سلمت على خالها اللي كان لها بمثابة الأب..كانت مشتاقة له حيل لدرجة أنها لما سلمت عليه ضلت متعلقة فيه وقت طويل....
أبو خالد بابتسامة :وش أخبارك غروب؟
غروب وهي تقعد يمه:الحمد لله بخير...
فاطمة بنت خالها اللي تكبرها بسنتين:وش مسوية ببيت أبوك؟؟
غروب بهدوء:الحمد لله مرتاحة...
فاطمة بثقة :أكيد مو مثل الراحة اللي ببيتنا..
غروب بداخلها:وش دراك يا فاطمة...أكيد أنها مو مثل الراحة اللي ببيتكم...
قام أبو خالد:طيب أنا رايح المجلس أترككم...
طلع أبو راشد و بعده على طول دخل خالد...خالد هذا ولده الكبير (عمره 32سنه)متزوج من خمس سنين بس ألله ما رزقه بالعيال وهو يموت بشي أسمة أطفال...هو اللي كان مهتم بغروب من يوم وفاة أمها كان متعاطف معها ومع ظروفها الخاصة...كان يعتبرها بنته أو أخته...
خالد بفرح:غروب هنا و أنا أقول ليه البيت منور كذا؟
غروب ابتسمت و قامت سلمت عليه(طبعا غروب ما كانت تتغطى من أولاد خالها لأنهم يعتبرونها أختهم)
خالد مبتسم:كيفك وش أخبارك؟
غروب بابتسامة فرح:ألحمد لله تمام...
راح خالد و قعد على الكنب وهو يتكلم:والله افتقدناك صار لنا مده طويلة ما شفناك ولا سمعنا صوتك؟
غروب قعدت مكانها:أنا دايما أكلم منتهى و أقول لها تسلم عليكم...
خالد :ما ينفع لازم نسمع صوتك..
غروب مبتسمة:طيب لما أرجع للرياض بتصل عليكم...
فاطمة مبتسمة :وش أخبار أخوانك...
غروب لفت لها:بخير...(بفرح)أختي نجلاء ولدت جابت بنت تجنن و سمتها ياسمين...
خالد ضل يطالعها و بعيونه شوق للأطفال حلمة يحمل أطفاله على كتفه و يلعبهم:.......................................
غروب لفت لخالد و بفرح:زوجتك وينها؟
خالد ابتسم و بهدوء:فوق بالغرفة...
قامت غروب و طلعت لبرا و صعدت الدرج راحت لفوق بدون ما تاخذ منهم الأذن:.............................
قام خالد و تنهد:أنا رايح المجلس... 

............................في الرياض وفي بيت أبو ماجد بعد صلاة المغرب في غرفة نجلاء.............................
نجلاء تطالعها:من جدك عبد العزيز تحت؟
غادة:أي من جدي ما أمزح معك...جاي يبي يشوف بنته أبوي قال لي أخذها لتحت...
نجلاء لفت لبنتها و قلبها يتقطع عليها و بحنية :طيب خذيها و انتبهي لها طيب...
أخذتها غادة وهي تطالع نجلاء بتعاطف:على أمرك ...
نزلت غادة لتحت و أبوها كان ينتظر بالصالة أخذها منها و طلع للمجلس:......................................
غيداء اللي كانت قاعدة بالصالة:ليتني رحت مع غروب والله محد يسولف معي غيرها..
غادة:طيب البنت رايحه بيت خالها ليه تروحين معها؟؟
غيداء ببلاهة:طيب هذا سعود راح معها وش معنى أنا بس اللي ما أروح..
غادة:سعود هو اللي وصلها..بعدين أبوي بالموت رضى لها تروح تعتقدين راح يرضى لك...
غيداء بزهق :أفـــــــــــــــــــــــــــــــــــــــــــ
غادة:طيب ليه هموم الدنيا على راسك الليلة بتكون هنا...
بنفس اللحظة رن التلفون و ردت غادة :ألو...
سعود:هلا السلام عليكم...
غادة:وعليكم السلام هلا سعود...
سعود:أقول غادة ترا حنا محنا راجعين الليلة بلغي أبوي طيب...
غادة بجديه:سعود لا تستهبل أنت عارف أبوي وش بيسوي؟
سعود ببرود:طيب سيارتي تعطلت...خلاص بكرة أن شاء الله نكون بالرياض...
غادة :سعود حركاتك مو علي...
سعود ضحك:هههههه أي حركات؟
غادة :عارفة أن مو صاير شي بالسيارة بس هذي كذبة من أكاذيبك..
سعود ضحك:هههههههههه وش كذبة بعد لو صارت السيارة معطلة تصير كذبة..
غادة تنهد:خلاص باي...سلم لي على غروب...
سعود :اوك يوصل...
سكرت غادة :أف...
غيداء بترغب:أكيد هم بالطريق...
غادة ببرود:لا...لسا في أبها سيارة سعود تعطلت ما راح يجون الليلة...
غيداء بعصبية :والسيارة ما لقت لها وقت تتعطل فيه غير حين...
غادة ضحكت:هههههه قومي نامي أحسن لك لا تزعجينا...
....................................في شقة هدى(أخت تركي)الساعة 9 الليل............................
هدى وهي تعطيه الماي:حيا الله تركي الشقة منورة..
تركي أخذ الماي و ببرود:الله يحيك... 
هدى مبتسمة بفرح وهي تقعد قبالة:ليه ما جبت معك نهى و شذى؟؟؟
تركي حط كاس الماي على الطاولة قدامه و بهدوء:أنا طلعت من الشغل و جيت على طول بعدين أنا فضلت أني أكون لحالي عشان آخذ راحتي(سند ظهره لورا)إلا زوجك وينه؟
هدى بهدوء:نايم...خذ راحتك و تكلم باللي عندك؟
تركي بصوت هادي:طبعا أنتي عارفة أنا ليه جاي؟؟
هدى هزت راسها:عارفة و فرحانة لك من قلبي...
تركي ضل ساكت ينتظرها تفتح الموضوع بس طال السكوت...
هدى تقطع حبل السكوت بمرح:قول لي وش المواصفات اللي تبيها بزوجتك؟
تركي بثقة و بحزم:ما أحب هذي الطريقة بالزواج...
هدى باستغراب:طيب و كيف تبيني اعرف أنت من تبي؟
تركي بهدوء:سبق و قلت لك أنا ما أفكر بأحد معين...أنتي شوفي لي اللي تناسبني أنا ما راح أتدخل بالنقطة هذي نهائيا...
هدى كانت مستغربة من أخوها بس عجبها كلامه و منطقة و تكلمت بهدوء:طيب وش رايك بدانة؟
تركي ابتسم بهدوء:من وين أعرفها عشان أعطيك رايي فيها؟
هدى ضحكت على سخافتها و غبائها:طيب أنا بقول لك عنها...
تركي ضل ساكت(يعني تكلمي):........................................... ...............
هدى بهدوء:هذي بنت عم زوجي...عمرها أتوقع 18أو19عندها 5 أخوان و كلهم أولاد...
تركي:أفهم من كلامك أنها وحيده أبوها؟
هدى هزت راسها بالإيجاب و هي مبتسمة:عدل...
تركي بعد سكوت:طيب و بعدين؟
هدى بجدية:بصراحة أنا ما أعرف شي عن حياتها الخاصة بس البنت مؤدبة و أخلاق(بعد سكوت)تبي الصراحة أنا كنت حاطتها ببالي من زمان عشان كذا ما ترددت أفاتحك بموضوعها...
تركي تنهد:هدى أنا سلمت لك الموضوع سوي اللي يعجبك؟
هدى قطبت حواجبها:وش فيك تركي...أنا ما راح أتركك بس عطني رايك الموضوع يخصك أنت..
تركي بداخله:عدل كلام هدى بس مدري ليه مو طايق أتكلم بهذا الموضوع مع أي أحد...
هدى باستغراب:وش فيك ساكت...قول شي..
تركي بهدوء:ما عندي شي أقوله أنا ما أعرف البنت ولا أقدر أحكم عليها من كلامك عنها عشان كذا أنا تارك لك كل شي...سوي اللي يعجبك و يريحك و عطيني خبر...
هدى تطالع عيون تركي و ملاحظة عليه الضيق و عارفة يفكر بوش..بعد سكوت:تركي للحين تفكر بغادة؟
تركي نزل عيونه لكاس الماي و بهدوء مكسور:ما فكرت فيها..
هدى بهدوء وحنان:لا تكذب علي...أنت تربيتي و أنا عارفتك زين...
تركي بحزم وهو يحاول ما يحط عينه بعينها:قلت لك ما أفكر فيها...
هدى بعد سكوت و بهدوء و حزن:طيب خلاص...أنا ما راح أخطب لك هذي الفترة..أحس ما تبي تتزوج بس حنا ضغطنا عليك كثير صح؟
تركي طالعها على طول و تكلم بجديه:لا مو صح..من قال كذا؟
هدى و بدا الأمل يرجع فيها:شكلك يقول كذا أنت مو شايف نفسك حتى مو عاطي نفسك فرصة تتكلم بالموضوع..
تركي بحزم:هدى خلاص أخطبيها...أنا أبيها أخطبيها لي...
هدى(عارفة أن الكلام مو من قلبك يا خوي)بهدوء:طيب أنا بسوي اللي أنت تبيه بس حط بالك يا تركي..مو تعذب بنت الناس معك..
تركي قطب حواجبه:افا عليك هدى مو أنا اللي...
قاطعته هدى و بابتسامة :عارفتك..أنا قصدي لا تكون متزوجها عشان تنسى غادة..
تركي بهدوء:أعترف لك يا هدى أن هذا السبب اللي خلاني أبيها...أبي أنسى غادة شوي...(بجديه)بس لا تخافين أنا ما راح أضر البنت ولا راح أفكر بيوم أني أكرهها عشان غادة...
هدى ابتسمت :مع حزني عشان هذا السبب اللي خلاك تفكر بالزواج بس صدقني فرحانة لك من قلبي...
......................................في أبها وفي نفس المكان الساعة 1 الليل.............................
سعود كان قاعد بالمجلس و يسولف و يضحك مع عيال خال غروب وكنه يعرفهم من سنين طبعا هذا شي مو غريب على سعود هذا طبعه من لما كان صغير وهم كانوا فرحانين أن في شي يغير جوهم الكئيب...
........................................فوق بغرفة منتهى و فاطمة(الغرفة مشتركة).......................
غروب كانت واقفة قدام المراية و تطالع الفستان اللي هي لابسته و تسولف معهم....
منتهى ببرود:لأنك كلبه...بالله عليك جاية هنا و تقعدين بس يوم...
غروب لفت لها و بعصبية:أنا كلبه...طيب أنا وش دخلني أبوي اللي مو راضي...
منتهى ببلاهة كالعادة و بصوت عالي و كنها تتذمر :و أبوك توه حين حس فيك ولا يبيك تقعدين عندنا..وهو اللي ما كان يدري عنك حتى ما كان يرفع سماعة التلفون يسأل عنك ...
سكتت غروب وهي تنزل عيونها للأرض تدريجيا و هي تمرر شريط حياتها اللي عاشتها ببيت خالها قدام عيونها بصورة سريعة(صح كلام منتهى أبوي ولا مرة سأل عني)حز في نفسها كلام بنت خالها و اللي هي تعتبرها مستودع أسرارها..ضلت واقفة مكانها و عيونها على الأرض وتفكر بكلام بنت خالها بحزن و ضيق و الدموع على وشك الهطول:........................................... .................................................. .
منتهى طيبة وحبوبه بس هي كذا دايما ترمي كلام ولا تدري عنه...
فاطمة وجهت نظرات عتاب لمنتهى كان ودها تذبحها على كلامها اللي قالته:.........................................
غروب رفعت راسها لهم و بضيق:أنا رايحه دورة المياه و راجعه...
عيونها كانت مليانة دموع و هذا الشي ما خفي على بنات خالها بس فضلوا يتركونها لحالها...
طلعت غروب من الغرفة و سكرت الباب و مع التصاق الباب بالجدار نزل دمعتها ... تركت مقبض الباب و لفت لورا كانت محتارة وين تروح ولمن تشكي ومن راح يمسح الدموع الحزينة اللي بدت تنزل ومن راح يحتويها و يجبر بخاطرها؟؟؟؟
كانت تحاول توقف دموعها بس مو قادرة و بنفس الوقت كانت خايفة أحد يشوفها بهذا الشكل...
ما لقت مكان يكون فاضي بالوقت هذا غير غرفة الجلوس...
كان يصعد الدرج ببرود و يغني بألحان مو لايقة لصوته أبد:وحدك أبيك ... والله أبيك ... بس تكفى طمني عليك ... ما أبي احد يشغل عينيك .. أموت أنا من غيرتي ..
فجأة سكت و صار يمشي بحذر لما سمع صوت شهقات عورت قلبه...
أتبع الصوت لما وصل لأخر غرفة بالممر وهي غرفة الجلوس فتح الباب بدون تردد...
تفاجأ لما شاف غروب كانت ضامه رجولها لصدرها و تبكي بصوت مسموع و يكسر الخاطر...
قرب منها و بهدوء:غروب وش فيك؟
غروب خافت لما سمعت صوته بس ما تحركت ولا كلمته كل اللي سوته خفضت من صوت بكاها...
راشد اللي كان واقف قبالها و بخوف:وش فيك غروب ليه تبكين؟
غروب كانت تحاول تتصرف بعقل مو عارفة وش تسوي اللي كانت خايفة أنها ترتمي بحضنه بدون ما تحس لأنها مو لاقيه غير حضنه...عشان كذا حاولت تضل على حالها و ما تطالعه أحسن لو طالعت بوجهه راح يزيد بكاها و........,,
راشد قعد يمها و أزاح خصلات شعرها عن وجهها:غروب قولي لي وش فيك؟
غروب تكلمت بصوت مخنوق وهي على حالها:.راشد...الله..يخليك روح...
راشد بحزم:لا مني رايح إلا لما تقولين لي وش فيك...ليه كذا تبكين في حد قال لك شي؟
غروب لما سمعت آخر جملة قالها تذكرت اللي سمعته من منتهى و صارت تبكي بزيادة:...................
راشد رفع راسها غصب عنها و لما شاف الدموع اللي كانت غاسلة وجهها مد يده ومسح دموعها و بهدوء:خلاص لا تبكين قولي لي وش صاير...
غروب هزت راسها بالنفي يعني ما فيني شي:....................................
راشد ما تحمل شكلها كذا قرب منها و ضمها لصدره و زاد بكاها:...................
راشد قطب حواجبه و بخوف:غروب قولي لي وش فيك لا تبكين كذا؟؟
غروب تكلمت و هي تشهق:ما...أبي ..أ..أرجع البيت...من..مني رايحه للرياض...ما أبي...
راشد بعدها عنه و مسح دموعها للمرة الثانية و بحزم:في حد ضايقك...قولي لي و أنا أربيه...
غروب هزت راسها:محد ضايقني...أنا ما أبي أرجع البيت..
راشد قطب حواجبه :ليه...أنتي مو مرتاحة هناك؟ 
غروب ما تكلمت ولا تحركت ضلت على حالها:.................................
راشد بهدوء:غروب حنا أخوان تكلمي قولي لي وش صاير...
غروب تمسح دموعها و تحاول تهدي نفسها:ليه أبوي جا أخذني؟ليه ما تركني أكمل حياتي هنا معكم؟؟
راشد كان مستغرب من كلامها تكلم بهدوء:ليه تقولين كذا؟
غروب بقهر:ما أبي أرجع مع سعود للرياض..قول له يروح و يتركني هنا الله يخليك؟؟
راشد باستغراب:ليه ما تبين تروحين للرياض؟
غروب تنزل دموعها بغزارة مرة ثانية بس هالمرة بدون صوت و بدون شهقات:محد مهتم فيني..أبوي ما يدري عني حتى لو قعدنا كلنا معه ما يوجه الكلام لي شخصيا...(تمسح دموعها)أمي أحن منه...أنا أبي أقعد هنا عشان أكون قريبة من أمي... 
راشد ضل يطالعها و بداخله:يا ليت أقدر أنفذ اللي تطلبينه ؟؟؟
غروب مسحت على خدها تتأكد أن ما في دموع و قامت وهي متجهة للباب:آسفة على اللي صار...
فتحت الباب و طلعت و ضل راشد يفكر باللي صار و يفكر ببنت عمته و أخته :مسكينة يا غروب منتي مرتاحة في حياتك يا ترى أنتي غلطة من؟؟عمتي لأنها وافقت تتزوج أبوك بدون علم أهله..و إلا أبوك اللي تزوج عمتي و خان زوجته من وراها و تركك تعيشين بعيدة عنه بدون ما يفكر بعواقب اللي يسويه؟؟؟
تمدد راشد على الكنب و حط يده على راسه و تنهد بضيق :أاااااااااااااااااااااااااااااااااااااااااااااااا اااه... 
طلعت غروب من الغرفة و ضلت محتارة:أرجع للبنات بالغرفة؟؟لا أحسن أبعد عنهم شوي باين علي أني بكيت ما أبي أحد ثاني يشوفني(مشت متوجهة للدرج)تضايقني نظرات التعاطف اللي أشوفها بعيون الكل...أخواني أخواتي بنات خالي...حتى أنت يا راشد...
بدت تنزل الدرج ودموعها على خدها:لو كانت أمي موجودة ما كان عشت كل العذاب و الحرمان اللي أعيشهم..
أبوي اللي هو أبوي مو مهتم فيني ولا معبرني...أنا اللهم وحده يتيمة مكتوب عليها العذاب و بس...
نزلت للدور الأرضي و مسحت دموعها و راحت للمراية اللي عند الدرج تطالع وجهها الأحمر كان مبين عليها تبكي:يا ربي أن شاء الله ما يكون هنا أحد(رفعت راسها للدرج)أن شاء الله بنات خالي ما ينزلون يدورون علي؟أبي أقعد لحالي(تنهدت وهي تطلع للتهوية)الله يسامحك يا منتهى غيرتي أحوالي بكلمتك كان تركتي اللي بالقلب بالقلب أحسن لك ولي ...
مشت لورا البيت..المكان كان مظلم و في نور من نافذة المجلس قعدت على عتبه موجودة هناك..كانت تسمع صوت ضحكات سعود أخوها مع أولاد خالها اللي بدوا يتأقلمون معه من أول يوم له معهم.. 

غروب :يا حظهم ...ليت أقدر أضحك مثلهم ...
....................................فوق بغرفة منتهى و فاطمة الساعة 4 الفجر............................................. .
فاطمة بعصبية:كل هذا منك ليه قلتي لها كذا؟
منتهى:وش دراني أنها بتسوي كذا؟
فاطمة قطبت حواجبها:لا إله إلا الله عليك يعني أنتي ما تعرفينها...
منتهى بزهق:أف..فاطمة خلاص يعني هي وين بتروح أكيد شوي راح تجي..
أنفتح الباب و دخلت غروب مبتسمة أو بالأحرى تصطنع الابتسامة:صباح النور..
فاطمة لفت لها بترغب:وينك أنتي وين رحتي؟
غروب تحك راسها:ما رحت مكان كنت قاعدة تحت بالصالة كنت أطالع تلفزيون..
فاطمة قامت لها و بمكر:غروب عن الكذب قبل شوي نزلت ما شفت أحد بالصالة...
غروب تطالع غروب بعيونها و كنها تبيها تصرفها كما يفعلون دائما و هي تدور لها عذر:بلا كنت بالصالة.
منتهى تطالع غروب:طيب يمكن لما نزلنا راحت المجلس أو دورة المياه..
فاطمة تنهدت وهي تطالع غروب: مع أني مو مصدقه بس أروح أصلي أبرك لي منكم...
طلعت فاطمة و توجهت غروب للسرير و قعدت:أف...
منتهى عدلت قعدتها:وين كنتي؟
غروب بداخلها(وش أقول لك أنتي بعد أنا ما صدقت على الله خلصت من فاطمة)ابتسمت:كنت بالمجلس مع أخوي؟
منتهى باستغراب:طيب ليه ما قلتي لفاطمة كذا؟
غروب بارتباك:مدري..بس فاطمة أكيد راح تعصب لما تعرف أني قاعدة بالمجلس بدون حجاب..
منتهى تطالعها:طيب قومي نصلي و ننزل نفطر جوعانة...
..............................................تحت بالمجلس الساعة8 الصباح............................
سعود بضحك يكلم راشد:طيب قوم ناد غروب ...
خالد:ليه؟
سعود لف له:خلاص بنمشي الوالد معصب...
أحمد الملقوف:طيب تقدى و روح..
سعود مبتسم:مرة ثانية أن شاء الله(لف لراشد)يللا قوم ناد لي غروب...
راشد بداخله:وش أقول له..أقول له أن غروب ما تبي تروح معه...لا يا راشد فكر بعقلك غروب قالت كذا لأنها ما كانت بحالتها الطبيعية هي أكيد بتروح بس قالت كذا من القهر اللي بقلبها..
قام راشد وهو متوجهة للباب لداخل:طيب رايح أناديها...
قام سعود :يللا أنا أستأذن لما تطلع غروب أنا بالسيارة..
قام خالد و سلم على سعود و أحمد كذلك و بعدها طلع سعود للسيارة.
................................فوق في غرفة منتهى و فاطمة..................................
ضرب خفيف على الباب قامت فاطمة و فتحته :هلا راشد..
راشد بضيق:قولي لغروب تطالع سعود بالسيارة...
فاطمة قطبت حواجبها:ليه ما يتقدون هنا؟؟
راشد:مدري المهم قولي لها تنزل ...
راح راشد أما فاطمة دخلت الغرفة :يللا غروب أخوك طلع...
غروب ضلت تطالعها وهي تتذكر اللي صار مع راشد و بداخلها:مشكور يا راشد...مشكور لأنك ما وصلت لسعود اللي قلت لك...
قامت غروب بحزن و لبست عباتها و سلمت عليهم و نزلت....
............................في الرياض و في بيت أبو ماجد العصر الساعة 5.........................
أبو ماجد بعصبية:للحين ما وصلوا؟
غادة:يبا قبل شوي كلمته قال لي هم في الطريق...
أبو ماجد تنهد بقوة:وش ذا التأخير...
غادة:أهدا يبا على الساعة 10 يكونون هنا...
رن التلفون و ردت غادة اللي كانت عند التلفون:أيوا.
تركي وكنه عرف من قاعد يكلم:السلام عليكم سعود موجود...
غادة :لا مو موجود اتصل على جواله..
تركي:اوك باي...
سكرت غادة وسندت ظهرها لورا وهي تتذكر صاحب هالصوت:تركي...ما في غيرة..بس هو اللي كذا صوته... 

مرت الساعات بسرعة وعلى الساعة9سعود وغروب كانوا موجودين بالبيت الكل لاحظ التغير على غروب و سعود تأكد أنها ما تبي تعيش هنا من حديثها معه بالسيارة و طبعا سعود لقا له تهزئ من أبوه على التأخير بس ما كان مهتم أبد...
........................................الساعة 12الليل في غرفة غادة.................................
نجلاء بفرح:الله وش بيسوي زياد لما يعرف أنك موافقة؟
غادة حطت أصبعها قدام فمها:آشششش وطي صوتك أبوي نايم..
نجلاء تنهدت وهي مبتسمة:الله يوفقك أنا بكرة الصباح بقول لأبوي الخبر الحلو ذا..
ابتسمت غادة:ليه فرحانة كذا ؟
نجلاء :أختي وما تبيني أفرح لك...
نجلاء تطالع الساعة:صارت الساعة 12 أنا قايمة شوي ياسمين راح تصحى...
توجهت نجلاء للباب:تصبحين على خير إذا نمتي...
ضحكت غادة:هههههههههه و أنتي من أهله..
طلعت نجلاء من غرفة أختها و توجهت لغرفتها...
دخلت الغرفة المنورة و ألقت نظرة على ياسمين اللي كانت بسريرها الصغير وهي تتنهد:يا حظك يا غادة...
(نجلاء وهي تمرر يدها على وجهه ياسمين النايمه:خلاص يا قلبي راح تكلمين حياتك بدون أب مثل ما أنا راح أكمل حياتي بدون زوج...
توجهت للسرير و قعدت عليه:ليه سويت كذا يا عبد العزيز...عارفة أنه مو منك هذا كله من أمك بس ليه أنت ما عندك كلمة..ولا تمشي كلامك علي أنا وبس؟؟؟
تنهد وهي تسند راسها لورا:ما أنكر أني اشتقت لك و للقعده معك بس وش أسوي بالزمن اللي فرقنا...
نجلاء مسكت جوالها و الدموع بعينها:أكلمه واللي فيها فيها ودي بس أسمع صوته و أتطمن عليه..
بدت نجلاء تضغط أرقام الجوال و القصة بحلقها و بعدها حطت الجوال على أذنها(هي عارفة أن اللي تسوية غلط بس مو بيدها)
بالنسبة لعبد العزيز لما شاف الرقم ضل يفرك عيونه و مو مصدق أنها نجلاء ورد بسرعة:ألوو..
نجلاء لما سمعت صوته لفت لياسمين و ضلت تطالعها و بداخلها:وش أقول له...أقول له ليه تركتني وحيدة و معي لك أغلى هدية؟؟؟
عبد العزيز بترغب:ألو نجلاء وينك؟
نجلاء تكلمت بهدوء و دمعه حارة سالت على خدها:كيفك عبد العزيز؟
عبد العزيز قلبه يحترق:أنا مو بخير...مو بخير يا نجلاء...
نجلاء مسحت دمعتها اللي تلتها دمعة مثلها:أنت وينك؟
عبد العزيز تنهد:أنا بالدمام..صدقيني أنا ما أنزل للرياض إلا لياسمين أشوفها و أرجع للدمام...
نجلاء بدمعتها و بقهر:ليه سويت كذا يا عبد العزيز...أنت راضي بنتك تعيش بعيد عنك؟
عبد العزيز بهدوء وده يبكي:صدقيني مو بيدي...أنا كنت أحلم بالبنت هذي و أنتي عارفة بس الله مو كاتب لي أعيش بقربها...
نجلاء تشهق بخفيف:طيب و أنا...ليه تعذبني وش سويت لك؟
عبد العزيز :نجلاء لا تبكين...مثل منتي تتعذبين أنا أتعذب...صدقيني أنا حاس بفراق كبير بحياتي..
نجلاء ضلت تبكي :................................................
عبد العزيز بهدوء و قلبه يحترق على الكلمة اللي راح يقولها:نجلاء..لو تقدم لك أحد وافقي...(بتردد)أمي خطبت لي بنت خالتي نورة..تذكرينها؟
نجلاء وكن أحد عطاها كف و بدت تصيح بزيادة و بالموت تكلمت:عبد العزيز راح تتزوج؟؟؟
عبد العزيز حس فيها:بس تأكدي أني ما راح أكون مرتاح بحياتي...
نجلاء بصوت مخنوق:وتبيني أتزوج بعد...لهالدرجة هنت عليك؟؟
عبد العزيز:نجلاء أنتي غالية و أنا من جد ما أستاهلك...
نجلاء ما تحملت تسمع أكثر سكرت بوجه و رمت الجوال بعيد و صار بطرف السرير و حطت راسها على مخدتها اللي تواسيها كل ليله وضلت تبكي:عبد العزيز راح يتزوج...طيب أنا وش يدخلني هو طلقني خلاص...بس ليه بتزوج غيري و يبيني أتزوج بعد...ما أتخيل عبد العزيز مع غيري...رغم أنه عصبي بس حبوب محد يعرفه غيري...أنا اللي عشت معه محد يعرفه غيري...هو أكيد ما يبي يتزوج بس هذي أمه ما تخلي أحد بحاله...
سمعت صوت ياسمين الصغيرة تبكي و وجهت نظرها للسرير وهي على حالها و للحين تبكي:سامحيني ياسمين ما أبي أشيلك ما أبي أتعب أكثر من التعب اللي أنا فيه...سامحيني ما راح أوفي بوعدي لك ما أقدر على مسؤوليتك لحالي سامحيني...
أعتلى صوت بكاء ياسمين لعل و عسى ترحمها نجلاء و تضمها لصدرها بس ما قامت وضلت على حالتها و تبكي..
أنفتح باب الغرفة و دخلت أم ماجد مسرعة و تطالع نجلاء اللي كانت نايمة على جنبها الأيمن و عيونها على سرير بنتها...
أم ماجد بغضب وهي تشيل الطفلة من سريرها:نجلاء وش فيك ما تسمعين البنت تبكي؟؟
نجلاء بهدوء ودموعها تبلل المخدة:يما خذيها معك ما أبيها...
أم ماجد قطبت حواجبها:وش ذا الكلام اللي تقولينه؟
نجلاء بحزم:ما أبيها..خذيها معك يما لا ترجعينها عندي ما أبي أشوفها...
أم ماجد عصبية:نجلاء أعقلي هذي بنتك كيف ما تبينها...
أم ماجد وهي طالعه من الباب و تهز راسها بالنفي:أنا رايحه أسكت البنت ولي كلام ثاني معك...
طلعت أم ماجد مع البنت و شهقت نجلاء بالبكاء صارت تبكي بصوت عالي و تحس أنها راح تموت من النار اللي بقلبها...مسكت المخدة بقوة و دموعها الجارية بللت المخدة و بداخلها:ليه كذا يا عبد العزيز...لهالدرجة هنت عليك تطلقني و تتزوج من غيري...ما تحس فيني و في قلبي المحترق...ليه تسوي فيني كذا؟؟......
ضلت نجلاء تفكر و تبكي لما غالبها النوم و نامت و دموعها على خدها وهي تشهق مثل الأطفال:.....
....................قريب يطلع الفجر و الجو كان بارد شوي يعلن عن اقتراب قدوم الشتاء ....................
غادة كانت بغرفتها بعد مكالمة طويلة بينها و بين رحاب بنت عمها اللي فرحت لآخوها قبل لا تفرح لغادة...
سكرت غادة وهي مبتسمة عمرها ما توقعت أنها تكون لزياد خصوصا بعد اللي صار مع عامر ولد خالتها و تركي صديق أخوها العزيز...
قامت غادة و اتجهت للنافذة و فتحتها و ضلت تطالع البيت اللي قبال بيتهم...زياد ولد عمها كان قاعد على درج المدخل و يطالع الرايح و الجاي و معه أخوه مهند اللي أزعجه ...ضلت غادة تطالعه طبعا هو المفروض يكون بجدة بمثل الأيام هذي بس م استغربت لأن رحاب قالت لها أنه رافض يمشي جده قبل لا يسوون الملكة...
فجأة وهي تطالعه شافته يطلع جواله من جيبه و يرد و بعدها سكر الجوال و قام دخل داخل البيت و ضل مهند برا على الدرج..
غادة بقهر:أف يا ليت أسمع وش قال؟؟؟(ابتسمت)أكيد رحاب كلمته تقول له الخبر أعرفها ما تقدر تصبر...
سمعت صوت المؤذن يؤذن لصلاة الفجر:مدري وش عنده زياد قاعد بالشارع هذا الوقت...
................بنفس الوقت و ببيت عمها و بغرفة رحاب.............
زياد بفرح:رحابوه والله أن طلعتي تكذبين علي بذبحك؟؟
رحاب ببرود:إذا مو مصدقني كيفك لا تصدق أنا قلت لك و أنت حر............
زياد بابتسامة و فرح مو عارف يتكلم:يعني...يعني خلاص هي وافقت...
رحاب تبي تلعب بأعصابه و بسخرية:لا أنا أكذب عليك ؟؟
زياد عصب:رحاب لا تسوين الحركات هذي ترا ما تعجبني؟.
رحاب لفت له و ببرود:وش تبيني أسوي لك قلت لك هي وافقت أنت مو راضي تصدق يعني أنا أكذب عليك.
زياد بهدوء:طيب خلينا بالجد قولي لي هي وافقت ولا تلعبين بأعصابي...
رحاب شالت المخدة اللي كانت بحضنها و رمتها عليه و هي تطالعه بعصبية:أنت اللي تلعب بأعصابي خلاص قلت لك وافقت البنت وافقت وش فيك مو مصدق؟؟
زياد ابتسم بفرحة :طيب لما يصحى أبوي من النوم قولي له أنها وافقت و عطيني خبر أنه صحى طيب..
رحاب بترغب:ليه؟
زياد وهي يتوجه لباب الغرفة:بقول له أن ملكتي بكرة.....
رحاب بصوت عالي:لحظه يا مجنون وش بكرة على كيفك أنت؟؟
زياد لف لها وهو يفتح الباب:أولا أنا مو مجنون و ثانيا إذا ما صار على كيفي بيصير على كيف منو؟
رحاب بهدوء:طيب أصبر يومين على الأقل...ما تحس أنك مستعجل ؟
زياد وهو يطلع:أبد مو مستعجل...
طلع زياد من الغرفة و ترك رحاب تفكر باللي يفكر فيه و تنهدت:والله أخوي خبل الله يعين غادة عليه..
قامت صلت و نامـــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ــــــــــــــــــت.................
مر الوقت و صار الظهر و على القدا كانوا كلهم متجمعين و زياد كان على غير عادته نشيط و فرحان مع أنه ما نام من سمع بالخبر....
رحاب وهي تآكل:يبا بارك لزياد ...
أبو زياد لف لزياد وهو مقطب حواجبه :أبارك له على وشو؟؟
رحاب تطالع زياد:ليه يبا ما دريت...غادة بنت عمي وافقت...
أبو زياد تغيرت ملامح وجهه للفرحة:لا...(لف لزياد)مبـــــــــروك يا ولدي منك المال و منها العيال....
زياد مبتسم و بهدوء:يبا تو الناس وش فيك مستعجل...
مهند بمرح كالعادة:أبوي مو مستعجل قصده يبي يقولها أول واحد عشان محد يسبقه فيها ...
زياد كانت فيه الضحكة بس مسك نفسه لما شاف نظرات أبوه الحادة لمهند اللي نزل راسه للأكل لما شاف أبوه..
رحاب بمرح:يبا ما تشوف ولدك الـــــــــ ...أحم أحم يقول يبي ملكته بكرة...
أم زياد اللي كانت تطالع زياد بفرح:أي وش فيها لو صارت الملكة بكرة هذا زياد اللي يبيه يصير...
زياد ابتسم:تسلمين يما الله يطول بعمرك(لف نظرة لرحاب اللي شوي و تذبحه)
رحاب بقهر :يمه مو على كيفه زياد لازم عمي يدري بالموضوع ...
أبو زياد :لا لا تخافين عمك لو عرف ما راح يعارض بالعكس راح يفرح ...
......................................في الليل الساعة 9 في بيت أبو ماجد فوق في غرفة غادة.........................
رحاب اللي كانت قاعدة على السرير:يقهرني دلوع أمه ما يقول شي إلا و يصير وحنا لنا الله..
غادة مبتسمة:طيب ليه كل هذا الموضوع ما يستاهل؟؟
رحاب بحزم:لا يستاهل والله حرام عليهم صار رجال و قريب يتزوج و للحين مدلع ..
غادة ضحكت:هههههههههه طيب ليه منقهرة خلي الرجال ياخذ حقه قريب بتزوج على ما تقولين...
رحاب ابتسمت و تغير الموضوع و كن ما صار:ما شفتي زياد لما قلت له أنك وافقتي شوي و يموت وكل شوي يسألني(تقلد على صوت زياد)يعني خلاص هي وافقت؟؟
غادة ضحكت:هههههههههه هههههه ...
رحاب مبتسمة:على وش تضحكين ما قلت نكته...
غادة مبتسمة:لا ما قلتي نكته...
رحاب تغير الموضوع للمرة الثانية و هي مبتسمة و بمرح:لا و يقول لي خلاص أنا ملكتي بكرة...
غادة قطبت حواجبها بضيق:لا أكيد يمزح معك...
رحاب بجديه:لا والله ما يمزح لما كنا نتقدى أمي و أبوي وافقوا على الراي و حنا الليلة جينا لأن أبوي يبي يكلم عمي بالموضوع ...
غادة تضايقت:رحاب لا تمزحين معي...
رحاب بجديه:والله ما أمزح معك صبري و تعرفين كل شي...مدري ليه محد يصدقني...
غادة تهدي نفسها:لا ما أعتقد الملكة بكرة زياد أكيد كان يمزح معك ولا وش العجلة هذي؟
رحاب عصبت و تكلمت بعصبية:على راحتك لا تصدقين...قومي ننزل تحت نقعد معهم بالصالة...
قاموا رحاب و غادة ونزلوا للصالة تحت و غادة أول ما نزلت من الدرج اللي بنص الصالة شافت ابتسامات أمها و أم زياد و لفت للجهة الثانية و بداخلها:أف...لا يكون اللي قالت لي رحاب صحيح...
أم زياد بفرح كبير و مبتسمة:مبروك يا غادة....
غادة باستغراب:مبروك على وش...
أم ماجد بجديه:خلاص بكرة الملكة...
غادة قطبت حواجبها بضيق و بدون انتباه:ليه بكرة؟؟
رحاب مبتسمة:لأنها بكرة بعد ليه بكرة...
قعدت غادة على الكنب بضيق و هي مقطبه حواجبها:طيب ليه ما تصبرون للخميس أحسن...
غيداء اللي كانت قاعدة على الكنب بصوت عالي:روحي قولي لزياد ليه تقولين لهم مالهم شغل بالسالفة...
غادة لفت لها و بداخلها:مدري وش عليه مستعجل زياد...
أم زياد تغير الموضوع:إلا نجلاء وينها ما شفتها من جيت هنا...
أم ماجد تنهدت بحزن:مدري وش أقول لك والله...خلي اللي بالقلب بالقلب أحسن يا أم زياد... 
..............................بنفس الوقت ببيت أبو تركي أو بالأحرى تركي...........................................
كانت قاعدة معه في الصالة اللي فوق و بفرح:أقول لك كلمتها تقول لي غيرت رايي مو على كيفك؟
تركي بضيق:الله يخليك هدى أطلعيني منها ترا مالي خلق شي...
هدى قطبت حواجبها و بجديه:تركي خلك رجال...أفهمني أنا كلمت البنت و أهلها وش رايك أروح أقول لهم خلاص أخوي غير رأيه...
تركي بهدوء و الحزن بقلبه:أدري أنها مو حلوة بحقي ولا بحقك... ولا بحق البنت بعد..بس مو بيدي والله مو بيدي..
هدى ضلت تطالعه و تكلمت بهدوء:أنا ما راح أسمع كلامك أنا راح أكمل اللي بديت فيه و أنت مع مرور الوقت راح تتعود عليها و تتقبلها..
تركي طالع أخته و قطب حواجبه و بصوت حزين:لهالدرجة ما أعني لك شي يا هدى..ما تبين رايي..
هدى بجديه:أنا ما قلت ما أبي رايك..أنا أخذت رايك من البداية و أنت كنت موافق و أنا سبق و قلت لك ما راح أتراجع بعدين لو جيت و قلت لي غيرت رايي..
تركي نزل عيونه للأرض و بهدوء ضل ساكت:..........................................
هدى ابتسمت له و بهدوء:لا تخاف البنت محترمة أنا متأكدة أنها راح تسعدك و أنك راح تحبها..
تركي طالع أخته :طيب و إذا أنا ما أسعدتها..عادي؟؟؟
هدى استغربت سؤال أخوها الغريب بس تكلمت:لا تقول كذا توكل على الله وما راح يصير إلا الخير صدقني..
تركي بكل هدوء:يعني خلاص...أنتي راسمة كل شي براسك ما عاد في مجال أني أعطي رايي..
هدى:أنا ما قلت كذا...أنت من حقك تسوي اللي تبيه و محد له حق يمنعك أنا بس أبي أساعدك...
تركي ابتسم ابتسامة باهته:مشكورة ما تقصرين...
قام عنها كان رايح لغرفته بس تفاجأ بالتلفون يرن..من زمان محد اتصل عليهم...
راح عند التلفون و قعد و رد بهدوء:ألو...
سعود بمرح:ألوين وينك ساعة أتصل على جوالك محد يرد...
تركي ابتسم لما سمع صوت سعود المرح و حس أنه الهموم بدت تنزاح عن قلبه:جوالي مو يمي بعيد عني واجد..إلا وش كنت تبي مني ؟
سعود بنفس النبرة العالية و بنفس المرح:أبد بس بعزمك بكرة على بيتنا و جيب معك أهلك بعد..
تركي قاطعه باستغراب:ليه وش صاير؟
سعود:لا بس بكرة ملكة أختي غادة و ضروري تصيرون موجودين ترا أمي بتذبحني لو ما جيتوا...
تركي أنصدم باللي سمعه و بداخله:وش فيني أنا...خلاص البنت راحت بحال سبيلها ليه كل ما أسمع عنها شي يجيني قلبي...آهــــــــ بكرة ملكتك يا زياد...الله يوفقك معها و يصبر قلبي...
سعود تكلم بصوت عالي:تــــــــــــــــــــــــــــــــركي...
تركي انتبه و بعد السماعة عن أذنه شوي و بعدين رجعها:خير وش عندك تصارخ..
سعود:مدري عنك وين رحت قاعد أكلم من أنا...
تركي تنهد:ما رحت مكان معك...
سعود بتنبيه:طيب نشوفك بكرة مو تنسى؟
تركي بهدوء:اوك باي...
سكر تركي وقام متوجه لغرفته و بداخله صراع لن ولم ينتهي بسرعة كان يفكر بكل شي بنفس الوقت يحس أن فكرة مشوش يفكر بغادة و بأخته و بنفسه و بزياد و بزواجه اللي راح يتم بدون موافقته و بكل اللي حوله...
وهدى كانت تطالعه وهو يمشي بخطوات بطيئة و مستغربة منه ...
لما وصل لباب الغرفة مسك مقبض الباب و لف لأخته و بكل هدوء:بكرة ملكة غادة..جهزوا حالكم عشان نروح هناك طيب...
فتح الباب و دخل غرفته و سكر الباب وراه وضل يدور بالغرفة مو عارف وش يسوي..فعلا كان محتاج لأحد يشكي له...كان محتاج لأخته هدى..بس هو كم مرة يفاتحها بالموضوع و تعيد عليه نفس الكلام...كان محتاج لسعود..بس وش يقول له و خصوصا هذي أخته ما يقدر يتكلم لأحد ضل مقطب حواجبه و محتار بدنيته..قعد على السرير و مال لقدام و حط يدينه على راسه وتنهد بقوة:وينك يبا؟؟رحت و تركت لي المسؤولية بأكملها..ليه ما ضليت معي تعاوني و أعاونك...ليه الدنيا انقلبت ضدي بيوم و ليله؟؟أنا وش سويت عشان يصير فيني كذا...
(غمض عيونه وهو يتذكر ذاك اليوم لما شاف غادة ببيتهم و دخلت قلبه)ترك راسه و رمى نفسه على السرير بقوة:ليتني ما رحت معك البيت ذاك اليوم يا سعود..ليتني ما حبيتها...ليتني ما أنوجدت بالكون كله...(فتح عيونه و نزلت دمعه حارة على خده)أستغفر الله...
ضل على حاله و يفكر بكل اللي حوله:بكرة ملكتها على زياد ولد عمها...أو بالأحرى زوجها... زوجها و صديقي.
راح يتزوج اللي أنا تقدمت لها و بعدها تراجعت بقراري...(وقف تفكيره شوي)ليه سويت اللي سويته..ليه تنازلت عنها.....وش فيني أنا البنت ما تحبني البنت تبي ولد عمها أنا مو غلطان باللي سويته أبد...أبد مو غلطان...
غرق بالدموع وهو يتذكر سالفته:و أنا قريب بتقدم لإنسانة ما أعرف عنها إلا أسمها...راح تشاركني بحياتي كلها..كلـــــــــــــها...
يا ترى بظلمها معي ولا لا.....لا يا تركي لا تفكر كذا أنا لازم أحاول أسعد البنت هي ما لها ذنب باللي صار لي كله....(تنهد وهو يمسح دموعه)كله قضاء و قدر...
بمكان ثاني (الساعة 4 الفجر)...
كانت قاعدة بغرفتها وتفكر باللي راح يصير الليلة...ما كانت قاعدة بمكان محدد..كل شوي تغير مكانها و كنها متضايقة منه و الأفكار تتضارب براسها:بعد ساعات بصير زوجة زياد....لا من اللي قال لي كذا؟؟أنا وش أخربط على نفسي(هزت راسها تنفض الأفكار منه)لا هذي الحقيقة يا ربي وش فيني ليه كذا يصير معي...
قامت ببطء و اتجهت لدولابها و الكبير و فتحت واحد من أبوابه وضلت تطالع اللي داخله...مدت يدها و أخذته..أي.. طلعته من الدولاب وصار أسير أيدها و أطرافه كانت متدلية على الأرض بشكل عشوائي كانت تطالعه و تبتسم له بحزن:أنت مو مكتوب لتركي...أنت مكتوب لزياد...
تذكرت تركي ونزلت دمعتها و طاحت على الفستان لما اختفت بين ثنايا القماش البرتقالي:الليلة بلبسه...ما راح ألبس غيره مهما كانت الظروف...رمت الفستان على جهة الدولاب بحركة غير إرادية ومسكت راسها..كانت تحسه ثقيل من كثر الأفكار اللي تدور فيه...:ليت أقدر أنام و أرتاح لي ساعة ... ما أطلب أكثر بس ساعة...
مشت ببطء و قعدت على السرير و سندت ظهرها لمؤخرة السرير الفخمة و ضمت رجولها لصدرها و دفنت راسها بين ركبها وهي تتنهد بقوة:ليه الليلة؟؟ليه ما صارت بعدين؟؟..................
سمعت صوت ضرب خفيف على الباب بس ما ردت مع أنها تسمع الضرب............
.............:غادة نايمة؟
عرفت من الصوت أنه أخوها سعود بس بعد ما ردت عليه و تركته يضرب الباب بدون إجابة...
سعود قرر يدخل الغرفة لأنه كان حاس بغادة اللي كانت صاحية و أنها ما تبي تفتح الباب دايما تسوي الحركة هذي معه..
فتح الباب و شافها على سريرها...أستغرب من هيئتها الغريبة و دخل و سكر الباب وراه..كان رايح يتقدم لها بس جذبة شي يلمع على جنب و لف....أنصدم لما شاف الدولاب مفتوح و الفستان البرتقالي اللي هو أشتراه لأخته بمناسبة خطوبتها لتركي مرمي على الأرض بشكل يرثى له...
سعود بهدوء وهو واقف مكانه:غادة وش السالفة؟
غادة تكلمت وهي على حالها:ما فيني شي...سعود روح أبي أقعد لحالي...
سعود استغرب من اللي يصير لما سمع نبرة صوتها ما كان مبين عليها تبكي بس ليه تسوي كذا...
سعود توجه للسرير و قعد على طرفة و كالعادة بحزم:مني طالع من هنا إلا لما أعرف السالفة...
غادة رفعت راسها عليه كانت معصبة..لفت للفستان و انتبهت أن سعود كان يطالعه...قامت وقعدت على الأرض يم الفستان و دخلته للدولاب بطريقة يمكن تكسره و بدت تسكر باب الدولاب بقوة عشان لا يفتح مرة ثانية...
و لفت لسعود و بحزم و عصبية:خلاص ما عاد في سالفة ممكن تتفضل أبي أرتاح؟؟
سعود استغرب منها و بهدوء:وش فيك غادة؟؟لأيه كذا تعامليني وش سويت لك؟؟
غادة نزلت راسها:ما سويت لي شي..بس أنا تعبانه و أبي أرتاح...
سعود ابتسم و يغير الجو تكلم بمرح:مبروك مقدما الليلة الملكة غدو...
غادة رفعت راسها له و بهدوء كشرت وجهها :الله يبارك فيك...
سعود قطب حواجبه:وش فيك تقولينها بدون نفس...
غادة قعدت على الكرسي.سلامتك...
سعود و للحين شاده موضوع الفستان :إلا أقول غادة..أنتي الليلة راح تلبسين الفستان البرتقالي..
غادة هزت راسها بثقة:أي راح ألبس الفستان...
سعود حز بنفسه :طيب ليه...أنا مستعد أخذك السوق و أشتري لك غيره بس لا تلبسنه هذا...
غادة باستغراب:ليه ما تبيني ألبس هذا؟؟ 
سعود هز كتوفه بخفيف:مو عشان شي...(وش أقول لك يا غادة أنتي متى تفهمين و تقدرين الظروف)بس أنا قصدي أنه صار قديم مو؟
غادة هزت راسها بإنكار:لا مو قديم...أنا ولا مرة لبسته..وحتى لو اشتريت لي فستان ثاني تأكد أني ما راح ألبس غير هذا... 
سعود باستغراب:طيب ممكن أعرف ليه؟
غادة بحزم:بدون ليه...جاي على بالي ألبسة..................
سعود تقبل الموضوع:طيب على راحتك سوي اللي يعجبك؟؟
غادة لفت لجهة الدولاب بكدر و بداخلها:الله يهداك يا يبا ليه وافقت تسوي الملكة الليلة...لهالدرجة مثقله عليك؟؟؟
سعود بصوت عالي:خير وين تسرح الأخت؟؟؟
غادة لفت له وتنهدت بخفيف:ما فيني شي...
سعود يغير جو الغرفة ابتسم و تكلم بمرح:تذكرين لما كنا صغار يالدلوعة لو يصير لك أي شي تلجئين لي و تشكين لي (بفخر)و أنا كنت آخذ لك حقك بأي طريقة لدرجة أني مرات أتضارب مع أولاد جيراننا على شي تافه و تكونين أنتي الغلطانة بعد...هههههههههه جد قوي عين...
غادة ابتسمت وهي تتذكر أيام الطفولة اللي كانت أحلى أيام عمرها:أي أذكر و أذكر بعد لما أبوي عصب علينا و حبسنا بالبيت أسبوع كامل ما تركنا نلعب مع أولاد الجيران بالشارع وكله بسبتك مع أي أحد تتضارب...
سعود بمرح:والله كله بسبتك أنتي أنا كنت أخذ حقك منهم...
غادة ضحكت:هههههههههههههههههه هه...
سعود مبتسم:أي ضحكي ... لازم أقول سالفة بسخيفة عشان تضحكين..
غادة بحزم:هذي مو سخيفة...بالعكس كانت ذكريات حلوة...
سعود رفع حواجبه:حلوة بالنسبة لك بس بالنسبة لي أنا ما كانت حلوة أبد...أنا ما أذكر شي عدل بطفولتي كل حياتي كانت ضرب و صراخ و لعب بالشارع...فوق هذا كله صراخ أبوي علينا كل يوم لما نرجع البيت بملابس ما يعلم فيها إلا الله.هههههههههههههههههه 

غادة ابتسمت من قلب وهي تطالع سعود و سوالفه(صج بايخه بس تنسي الواحد همومه)
مر الوقت و صار العصر...
نجلاء للحين بغرفتها وما طلعت من لما تكلم عبد العزيز هو خاف لما سكرت بوجه وده يتصل عليها بس شافها مو عدله فحب أن الاتصال يجي منها أحسن...
غادة...كانت فرحانة و مو فرحانة بنفس الوقت...أولا لأنها ما تبي الملكة تصير حين و اللي مكدرها الموعد القريب اللي حددوه للزواج بدون ما ياخذون رايها...
غروب...وش أقول عنها...دايما تقعد بغرفتها مع ذكرياتها اللي ترافقها بأي مكان تروح فيه..نظرات الناس لها تألمها و تجرح قلبها...دخلت في حاله شبة منعزلة...حدها تروح المدرسة و ترجع لملجئها(الغرفة)ما كانت تتقدى معهم بس لو جاعت بعدين تنزل تآكل شي خفيف وتصعد مرة ثانية وحزنت لما عرفت بخبر ملكة غادة..هذا يعني أنها راح تتزوج وكيف تتركها في بيت ما ترتاح لأحد فيه غيرها...
زيــــــاد..كيف أوصف فرحته..من زود الفرحة أي شي يقولونه له يسويه ومنه مستعد يبيع أغلى ما عنده عشان حبيبة قلبه(غادة)...
تركي....الحزن أحتل كل فراغ بقلبه...لكنه ما يحاول يبين لأحد هذا الشي..و لكن!!
هل يخفى الأمر على رفيق دربة(سعود)؟
....................................العصر الساعة 4 ونص في غرفة نجلاء...........................
كانت قاعدة على السرير و تفكر:اليوم ملكة أختي...أنا لازم أفرحها و أنزل معها...ما أبي أخرب فرحتها(ضلت نجلاء تتذكر ملامح أختها لما خبرتها بموافقتها)كانت حيل فرحانة لازم أفرح معها...
بس ما أقدر أتصنع الفرح يم الناس ما أقدر...ما أقدر أبتسم و قلبي ينزف دم.....
سندت راسها لورا وهي تتنهد بقوت و تمسح دمعتها:وينك يا عبد العزيز..لو كنت معي ما صار فيني اللي صار..
الله يسامحك أنت و أمك ظلمتوني و أنا ما ضريتكم بشي...
قامت من السرير و وقفت قدام المراية تمسح دموعها و تحاول تخفي ملامح الحزن من وجهها...كانت تحاول تبتسم بس كل ما ابتسمت تختفي ابتسامتها و تنزل بدالها دمعه...
سمعت صوت ضرب على الباب و تكلمت على طول:تفضل... 
أنفتح الباب و دخلت غادة بابتسامة:وينك ما تقديتي معنا...
نجلاء بهدوء:أبد بس شبعانة...
غادة دخلت و سكرت الباب :صار لك يومين ما كلتي شي من وين شبعانة...
نجلاء قعدت على الكرسي اللي قبال التسريحة :شبعانة مالي نفس آكل..
غادة باستغراب:طيب ليه ياسمين عند أمي و أنتي قاعدة هنا غريبة..
نجلاء مو عارفة وش تقول:لا بس هي تبيها و أخذتها...
غادة ابتسمت:طيب وش رايك ألبس فستاني البرتقالي ولا ألبس شي ثاني غيره؟
نجلاء ما انتبهت كانت تفكر بياسمين و الفكرة اللي تدور براسها:...................................
غادة :نجلاء أكلمك؟
نجلاء :هلا سوي اللي يريحك اللي تشوفينه سويه...
غادة قطبت حواجبها بضيق ما كانت متوقعه الرد من أختها كانت حاطه ببالها أنها بتقوم معها و تساعدها في اليوم هذا بالذات بس لقت العكس...
غادة اختفت ابتسامتها :طيب باريك أكلم رحاب بنت عمي تجي معي...
نجلاء انتبهت أنها غلطانة بس مو بيدها :على راحتك...
غادة تضايقت من نجلاء و لفت للباب وهي تكلم:طيب أخليك...
طلعت غادة و نجلاء ضلت تفكر::هل اللي سوته صح ولا غلط هي ما بيدها شي أكثر تقدر تسويه وهي بهذي الظروف أنها تبتسم ابتسامة باهته مصطنعه::
............................................بعد صلاة المغرب ..............................
الحفلة كانت عائليه لأن كل شي صار بسرعة وما أمداهم الوقت يعزمون الجيران...
غادة كانت قمر حلـــــــوة حيل...أم زياد فرحتها لا توصف اليوم ملكة ولدها الغالي و فرحته تسوى الدنيا وما فيها...وبعد كانت فرحانة لغادة هي من زمان تتمناها لزياد ولدها...
الكل كان قاعد مع غادة...لا يخلو الجو من الضحكات والسوالف و بكاء طفل..يعني شوي في إزعاج...
بينما بمجلس الرجال الكل كان فرحان باستثناء تركي اللي كان يصطنع الابتسامة عشان محد يلاحظ عليه بس سعود كان ملاحظ تغيره اللي هو كان متوقعه منه بس ما حب يفتح معه الموضوع وفضل أنه يتركه على راحته..
بعد ما خلص الشيخ كتب الكتاب الكل بارك لزياد...حتى تركي بارك له و قلبه ينزف قال له مبروك و هو يحس نفسه مخنوق طبعا زياد ما كان منتبه للحزن بوجه صاحبه تركي لأنه كان فرحان و يشوف العالم يضحك له...
طبعا زياد أستأذن عمه أنه يبي يقعد مع غادة و يشوفها وعمه وافق برحابة صدر لأنها حلاله...
بالمجلس كان الجو فوضوي بشكل ما كان متوقع أبد...هذا يضحك وهذا يسولف وهذا ياكل...
ماعدا تركي اللي كان قاعد بعيد عن الناس و متفرد...كان قاعد بالكنبة اللي عند الباب ويحاول يمسك نفسه ما يبي دموعه تنزل قدام الحشد هذا من الناس وش راح يقولون عنه بعدين...
قام سعود اللي كان يسولف مع عيال خالته و راح لجهة تركي و بابتسامة ومرح:خير تركي ليه قاعد لحالك؟
تركي انتبه و رفع له راسه و ابتسم:لا أبد بس تعبان شوي...
سعود قعد يمه و بهدوء:تركي وش فيك؟
تركي يحاول يتهرب من نظرات سعود و بهدوء:ما فيني شي؟؟؟
سعود غمز له:تروك روح قولها لغيري والله فيك شي مبين من وجهك انك متضايق قول لي وش فيك...
تركي بداخله(يعني ما تدري وش فيني يا سعود)تنهد:قلت لك ما فيني شي بس شوي تعبان أمس ما نمت..
سعود :أيوا أمس ما نمت...وليه ما نمت أكيد كنت تفكر بشي قول لي وش كنت تفكر فيه؟
تركي :ما كنت أفكر بشي بس ما جاني نوم...
سعود يطالعه:يعني ما تبي تقول لي وش فيك؟
تركي لف لسعود يغير الموضوع بابتسامة:إلا ما قلت لي وش مسوي للحين ما لقيت لك شغل؟
سعود ما عطا الموضوع اهتمام وهز راسه بالنفي:لا...
قام سعود وراح لعند ماجد وتركي يطالعه...ضل سعود يكلم ماجد شوي وبعدها رجع لتركي:قوم معي شوي..
تركي باستغراب:وين؟
سعود مسكه من يده و سحبه معه:لما أقول لك قوم تقوم لا تتفلسف علي...
..............................في سيارة سعود ..................
تركي باستغراب:ليه جايبني هنا وين بتروح؟ 
سعود بمرح:بروح الجمعية...مني رايح مكان بس بدور بالشوارع...
تركي قطب حواجبه:افا يا سعود...طالع من فرحة أختك تدور بالشوارع...
سعود لف له وهو يحرك السيارة:كيفي والله أطلع ولا أقعد بعدين شوي و راجعين محنا مطولين..
تركي كان عارف ليه سعود أخذه وطلع معه مو غريبة عليه حركات سعود....
سعود وهو يطلع للشارع العام و يمشي بسرعة مقبولة على غير عادته:أي ما قلت لي وش فيك؟
تركي :والله فاضي مطلعنا من البيت تبيني أقول لك وش فيني...
سعود :أي أبيك تقول لي و خل ببالك والله محنا راجعين لما تقول لي وش فيك...
تركي لف لجهة النافذة وكان يبي يصرف السالفة:أختي خطبت لي و أنا أفكر بالسالفة خلاص؟؟
سعود ابتسم وهو يطالع وين ما يطالع تركي:لا مو خلاص...
تركي لف له و بعصبية:وش تبيني أقول لك ما عندي شي ينقال غير كذا؟؟
سعود تنهد :بلا عندك وربي عندك بس مو راضي تتكلم مدري ليه؟
تركي ضل يطالع سعود و بداخله:لا تضغط علي يا سعود مقدر أقول لك اللي فيني...
سعود بجدية:تركي ماله داعي كل مرة أعيد لك الكلام...حنا أخوان وما تعودنا نخبي على بعض شي...وترا اللي بقلبك واضح من ملامحك...
تركي ما تكلم وضل ساكت:............................................. .........
سعود بهدوء:عارف أنك متضايق عشان اللي صار الليلة...أوضح لك أكثر...ملكة زياد وغادة...
أنصدم تركي من كلام سعود وضل يطالع قدامه و يتمنى أنه ما سمع اللي سمعه:....
سعود:أنا عارف بكل اللي تفكر فيه...عارف أنك تحبها و أنك تراجعت عن خطبتها عشان زياد بس..وهذا موقف حلو منك يا تركي مع أنه فيه عذاب لك...
تركي لف لسعود و بحزم:أنا مو متضايق عشان اللي صار الليلة بالعكس أنا فرحان لهم من قلبي...
سعود رفع يده بإشارة يعني أسكت و كمل كلامه:ماله داعي لهذا الكلام يا تركي...أنت ما كنت فرحان أبد أنا من شفت وجهك و أنا عارف أنك مو فرحان أو بالأحرى متضايق...
تركي نزل نظرة لثوبه الأبيض وضل يطالعه وهو ساكت:............................
سعود بهدوء:أنت قبل شوي قلت لي أن أختك خطبت لك...حاول تعيش حياتك غادة مو من نصيبك..
تركي بحزن:عارف أنها مو من نصيبي والله عارف...
سعود بهدوء:طيب ليه تسوي بنفسك كذا ؟
تركي رفع راسه وهز كتوفه بخفيف:مدري...والله حاولت أغير شعوري بس ما قدرت...أنا كلما أطالع زياد أشوف غادة بوجهي...
سعود يغير الموضوع:طيب و من سعيدة الحظ هذي اللي اخترتها ؟
تركي:مو أنا اللي اخترتها...يمكن تكون أختي هي اللي اختارتها و يمكن هي مكتوبة لي من زمان...
سعود:طيب وش سويت بالموضوع؟
تركي بحيرة:مدري...حاولت أقنع أختي أنها تتراجع أنا خلاص ما أبيها بس قالت لي مو حلوة بعد ما كلمتها و كلمت أهلها أقول لهم أخوي غير راية..
سعود :عدل كلام أختك ... بس أنت ليه ما تبيها؟
تركي:مدري...أحس أني بظلمها معي ...وهي ما راح ترتاح معي
سعود:لا تقول كذا...أنت ما تعرف البنت على ما أعتقد مالك حق تحكم عليها كذا...يمكن لما تعرفها تحبها و ترتاح معها...
تركي تنهد :الله يسمع منك...مع أني ما أظن ...
سعود بمرح:لا ظن ليه ما ظن...مو على كيفك تقول كذا...أنت تقدر تحبها و تريحها لو تترك الأفكار هذي من راسك...
تركي ابتسم مو من قلب و بداخله:حتى أنت تقول لي هذا الكلام...
سعود وهو يلف بالسيارة في الشارع الضيق اللي كانوا يمشون فيه:يللا نرجع البيت أكيد ماجد عصب علي...
تركي بداخله وهو يطالع سعود:حتى طلعتك معي مو من قلبك ... ينقال لك تبي تخفف عني.(تنهد بصوت عالي و تكلم بداخله)وينك يبا ما ضل لي أحد غيرك بالدنيا...ليه رحت و تركتني لحالي أواجه الظروف القاسية...
بعيد عن الأجواء الكئيبة أو التعيسة هنــــــــــــــــــــــــــــــــاك في غرفه جلوس كبيرة كانوا قاعدين أثنين...
واللي يشوف الجو هنا و الجو بسيارة سعود ما يصدق أن كل شي يصير بنفس الوقت والناس بحالها محد يدري عن أحد...ناس تفرح و ناس تحزن...
من أول ما دخل ما شال عينه عنها كان يطالعها و لما ترفع له عينها يكتفي بابتسامة تعبر عما يخفيه في قلبه...
فــــــــرحان يا ناس والله فرحـــــــــــــــــــــــــــــــان...أتحدى في أحد فرحان مثلي الليلة......
كان يعبر عن أحاسيسه بس بقلبه و بعقله و محد يقدر يصدق كيف كان هو فرحان...
قضى الليلة مع حبيبة قلبه غادة السوالف كانت محدودة و عاديه جدا لأن الطرفين يعتليهم الخجل.....
داخل البيت....
الفتاة المحطمة و المقهورة...لما شافت زياد قاعد مع أختها ركضت لغرفتها و سكرت الباب على نفسها و محد انتبه لغيابها و الكل كان مشغول بنفسه و بالضحك اللي ماخذ وقتهم...إلا هي ما كانت تضحك كانت تبكي...
سندت ظهرها للباب اللي قفلته و تحط يدينها على وجهها و يصوت مخنوق كنها تكلم أحد يمها:ليه يا غادة؟.. ليه تروحين عني...ما عندي أحد هنا غيرك الله يخليك أقعدي معي ...
قعدت على الأرض و ضمت ركبها لصدرها:محد حاس فيني ... حتى أنتي يا غادة تروحين و تتركيني أحس نفسي غريبة في البيت هذا أنا ما كنت أكلم أحد و أفتح له قلبي إلا أنتي ليه تتركيني كذا؟؟
شهقت بقوة من البكاء الطفولي و الدموع غاسلة وجهها:يا ربي ليه كذا أتعذب...أمي راحت و أختي بتروح و أنا..يا ربي خذني لوين ما أخذت أمي لا تتركني كذا...آهـــــــــــــــــــــــــــــــــــــــ
ليه رحتي عني يما أنا كني ضايعه بدونك...
سمعت صوت جوالها اللي كانت حاطته على مكتبها و يطلع منه نور بس ما كنها سمعته ولا عبرته...
قامت تشيل معها جروحها و آلامها الصغيرة و قعدت على سريرها و سندت ظهرها لورا و هي تاخذ صورة أمها من الكمدينه و تبوسها و تضمها لصدرها.....
من جهة ثانية نجلاء كانت تتمنى الحفلة تخلص بسرعة لأنها ضحكت بما فيه الكفاية و مو هذا العهد اللي قطعته على نفسها (أنها ما تضحك) كل كلمة يقولونها تحس المقصود فيها عبد العزيز كانت تفكر فيه يا ترى قاعد مع خطيبته ولا يكلمها ولا أكيد ينتظر منها رسالة تروي غليله و تبرد قلبه...
كلما قامت ترجع لغرفتها تشوف نظرات أمها و ترجع تقعد مع الموجودين و قلبها يتقطع كانت تشوف الكل فرحان إلا هي كانت حزينة... و كانت تظن أنها أحزن وحده هنا ما كانت تدري عن اللي فوق بالغرفة و ما تدري عن الشاب اللي بالمجلس المهموم اللي جاي يشوف حلمة يصير لغيره و يبارك له...
مر الوقت و الكل بقلبه شقا ليلة...الكل كان يضحك ولا حد يدري عن اللي بقلب اللي يمه...
صارت الساعة 3 الفجر البيت خلا من الناس ماعدا غرفة الحبايب...
زياد من زود الفرحة ما كان وده يقوم من مكانه..خايف يصير هذا حلم و لما يقوم ينتهي حلمة اللي ما بعد يبدأ..
كان يسولف مع غادة و الابتسامة ما فارقته و نظراته ما شالها من عليها ...
صوت الأذان وحده هو الذي ريح الجميع...
غروب اللي كانت للحين تبكي مسحت دموعها و كانت تحس أن هذا يكفي لليلة وقامت تصلي...
نجلاء كذلك كانت تفكر بعبد العزيز و الفكرة اللي تخطط عليها تسويها ببنتها مع ترددها لكن وافقت...
تركي اللي كانت دموعه على وشك الهطول تعوذ من إبليس لما سمع صوت الأذان و أيقن أن الشي صار وما يقدر يغير بالواقع المر شي مهما كانت ظروفه...
زياد اللي قرر أنه ينهي حلمة أخيرا و يقوم لأنه فعلا حس بالتعب من يومين ما نام بس حين أرتاح قلبه يمكن يقدر ينام وهو مرتاح ...
غادة اللي لما مشى زياد توجهت لغرفتها و مسحت اللي بوجهها و بدلت ملابسها و نامـــــــــــــــت لأنها كانت مرهقه...
.......................................في بيت أبو تركي وفي الصالة تحت الساعة 6 الصباح..............................
نزلت هدى من فوق و استغربت وجود تركي بالصالة تحت و يفرر بالتلفزيون و باين عليه أن عقله مو معه:...
هدى وهي تقرب من تركي: تركي وش فيك للحين ما نمت..؟؟ 
تركي لف لها و ابتسم بهدوء:ما فيني شي...
هدى قعدت يمه:زين أنك صاحي أبيك بسالفة..
قاطعها تركي:عارف سالفتك هي وحده ما في غيرها وكل يوم تعيدينها خلاص حفظتها...
هدى فتحت عيونها على الأخر مستغربة من لهجته الممزوجة(فرح ومرح وحزن وضيق):ليه كذا تكلمني؟
تركي يتجاهلها:قولي سالفتك؟
هدى ابتسمت بفرح :دانه قبل شوي كلمتني توقع وش قالت لي؟
تركي بدون اهتمام وهو يطالع وجهها المنشرح و الفرح و ببرود:ألمكتوب باين من عنوانه أكيد هي وافقت..
هدى قطبت حواجبها:أي صح...بس ليه منت مهتم؟
تركي هز كتوفه وهو يسند ظهره لورا:عادي وش تبيني أسوي؟
هدى ابتسمت وما عطت أهميه لملامح وجهه:طيب متى تبي نروح نخطبها رسمي..
تركي تنهد:ما تفرق معي ... عادي بأي وقت يعجبك تروحين أنا بوصلك..
هدى شافتها فرصة ما تعوض:طيب الليلة زين؟
تركي طالعها مستغرب من عجلتها بس تكلم بهدوء:طيب خلاص قومي اتركيني لحالي..
هدى بفرح:طيب أنا بقوم بس الليلة حاول تفضي نفسك مو تنسى الموعد...
تركي ابتسم بهدوء:طيب مو ناسي خلاص قومي..
قامت هدى و رجعت لوين ما جات و ضل تركي يطالع تلفزيون و فكرة مع اللي رايحين لها الليلة:ما أعرفها ولا مرة شفتها..معقولة يجمعنا القدر لظروف ما يعلم فيها إلا الله...الليلة رايح لها ولا أعرف مصيري معها ...
قام وترك التلفزيون مشغل وكنه ما كان بوعيه و صعد للدرج لغرفته و حط راسه يفكر بمستقبله المجهول...
....................................الساعة 12 ببيت أبو ماجد و في غرفة غادة................................
صحت غادة على صوت نغمة الرسايل بجوالها اللي أزعجتها هذي ثالث مرة توصلها رسالة و بنفس الوقت ورى بعض...
عدلت قعدتها على السرير و فتحت أول رسالة و طبعا ما خاب ظنها هي كانت متوقعه أن الرسالة من زياد و فعلا الرسالة من زياد:
((لو الغلا ياخذ ويعطى على الكيف
ترى الغلا منى لك أول هديه
كلامي معك صادق ولا أظن به زيف
مقصد شرف مالي مقاصد رديه
والله أعزك لو على رقبتي السيف
أوفي ولو دنياي ما هي وفيه))
ابتسمت غادة وهي تفتح الرسالة الثانية لكن اللي استغربت منه الرقم غريب و أول مرة يوصلها كان مضمون الرسالة الثانية كلام عادي لكنه أثر في غادة و خوفها كثيـــــــــــــــر:
((السلام عليكم يا غادة أعرف أنك ما تعرفيني و مستغربة من رسالتي لكني أعرفك زين و أعرف زياد بعد..ألمهم أنا حبيت أوصيك عليه بس لأنه غالي علي واجد))
سكرت غادة الرسالة وهي مقطبة حواجبها بضيق:يا ترا مين صاحب الرقم الغريب وليه الكلام اللي بالرسالة؟؟
حاولت تنسى الموضوع و تفتح الرسالة الثالثة اللي كانت من زياد وكان كاتب فيها:
((صباح النور حبيبتي آسف بس أنا حين في طريقي لجدة آسف لأني ما مريت أشوفك ولا كلمتك بس والله مشغول و كان لازم أمشي حين لجده)) 
تضايقت غادة من موقفه بس حطت له أعذار ما لها داعي لكنها كانت تبي تصرف نفسها بأي شي....
قامت و توجهت للحمام و الرقم الغريب صار الشغل الشاغل لها و لفكرها و الكلام اللي فيه كان لغز لها...
في مكان ثاني بالبيت حيث ما كان التوتر و الضيق موجود بهذي الغرفة.......
سعود مقطب حواجبه:نجلاء أنتي جنيتي...
نجلاء بكل هدوء:أنا ما جنيت بس أنا فكرت و أنا أشوف أن هذا الشي صح وما فيها شي لو وديتها عند أبوها هذا أبوها مو غريب..
سعود و هو يحس بالقهر وده يذبح أخته:أنا مو معك...عبد العزيز ما يستاهل يربي البنت لو أنتي عجزانه عنها اتركيها ولا تفكرين فيها حنا أهلها...
نجلاء الدموع متجمعة بعينها وقفت و تكلمت بقهر و زلت اللي كانت تحاول تحافظ عليه لنفسها:بس أنا ما أبيها معي بنفس البيت...أفهمني يا سعود ما أبي أشوفها ما أبيها قريبة مني...
سعود يقرب من أخته و بنبرة حادة:أنتي أم...في وحده تقول كذا عن بنتها...(يهز راسه يحسره)آخر شي توقعته منك يا نجلاء...
نجلاء مو مهتمة لكلام سعود:أنا مستحيل أخليه يتهنى بحياته و أنا اللي أتعذب هذي بنته وهو المسؤل عنها...
سعود قطب حواجبه و بصوت عالي:نجلاء وش ذا الكلام اللي أسمعه بنتك مو لعبه عشان تضحين فيها ببساطة..
نجلاء بهدوء:من قال أني مضحية فيها...هي رايحه لأبوها أنا ما ضحيت فيها...
سعود يحاول يهدي نفسه:أنتي عارفة وش بيكون موقفها منك لما تكبر و تعرف اللي سويتيه فيها ؟
نجلاء نزلت راسها:أي عارفة(رفعت راسها و بحزم)بس ما راح أتراجع يا سعود خلاص مني متحملتها..
سعود بحزم:أنا قلت لا يعني لا...خلاص هي ما راح تدخل غرفتك ولا راح تشوفينها بس تروح لأبوها لا...
نجلاء بنبرة باكيه مخنوقة:سعود لا توقف بوجهي...هو قريب راح يتزوج و يعيش مع زوجته و يتركني أنا مع بنته...
سكتت نجلاء وهي تنتبه للكلام اللي قالته و اللي شد سعود للموضوع تكلم بترغب:وش دراك أنه راح يتزوج؟
نجلاء نزلت راسها:هه...لا بس أنا...
قاطعها سعود و أول مرة يكلم أخته بهذي الطريقة:نجلاء أنتي تكلمينه؟؟
نجلاء انصدمت و رفعت له راسها:لا...صدقني ما أكلمة بس وصلني الخبر من وحده من أخواته...
سعود سكت مع أنه مو مصدقها و رجع للموضوع الأساسي:وعشان كذا تبين تعطينه البنت...
نجلاء قعدت على الكنب وراها و نزلت راسها:والله مو سهله علي يا خوي بس وش أسوي أنا كلما أشوف وجه ياسمين أتذكر حياتي الكئيبة و المريرة..يا سعود أنا مكتوب علي أقعد ببيت أبوي و أنا بنت و أنا متزوجة...حتى و أنا مطلقة...
سعود سكت يطالعها و قلبه عورة عليها أول مرة يسمع منها هالكلام :.......................................
نجلاء ترفع راسها و تمسح دموعها:خلاص سعود الله يخليك سوا اللي قلت لك عليه لا تعذبوني أكثر...
سعود كان يفكر بالبنت اللي للحين ما تعدت الثلاث شهور كيف بتعيش بعيدة عن أمها و بتفقد حنانها لف للباب و عطا نجلاء ظهره و تكلم بصوت هادي:خلاص نجلاء لا تبكين...اللي تبينه بيصير...
تقدم للباب و طلع من الغرف و ضلت نجلاء وسط حزنها و الفراق اللي ينتظرها عن قريب....................
...................................الساعة 11 الليل في بيت أبو تركي...........................
أنفتح الباب و دخل تركي معه أخته نهى اللي كانت فرحانة و شايله البيت من (الللللللللللللللللللللللللوش)
تركي مبتسم:خلاص أزعجتينا سكري حلقك شوي...
شذى و نهى نزلوا من فوق يتسابقون و بفرح:وش صار...
تركي طالعهم و مشى عنهم للدرج و صعد لغرفته كان فرحان و بنفس الوقت حزين مو عارف يثبت على شعور مستقل.....
هدى قعدت على الكنب:روحوا باركوا له خلاص البنت وافقت و هو اليوم قعد مع أهلها و أخوانها و الملكة قريب أن شاء الله...
شذى بفرح:والله أنك حماره ليه ما تركتيه يشوفها..
هدى قطبت حواجبها:كم مرة قلت لك لا تقولين لي حماره..بعدين أنا مالي دخل هو ما يبي..
نهى اختفت ابتسامتها:مسكين أخوي مو باين عليه فرحان..هدى مو كنك ضغطتي عليه بالموضوع؟
هدى تهز راسها:لا أنا ما ضغطت على أحد...هو بنفسه قال لي أنه يبي يتزوج..ولا أنا على آخر لحظة كنت ناوية أغير اللي أفكر فيه...
نهى تنهدت :الله يتمم على خير..
شذى بفرح:طيب متى الزواج؟
هدى لفت لها:بسم الله...على وش مستعجلة أنتي..اصبري تو الناس..
........................فوق بغرفة تركي الساعة 1.....................
صار له ساعة من رجعوا من بيت أهل اللي بتصير زوجته...وهو على قعدته ما تحرك كان يفكر باللي راح يصير قريب و مو مركز باللي بفكر فيه أبد...
تركي وهو يمسح على راسه بقوة من التعب اللي وصل له و يتنهد:آهـــــــــــــــــ يا قلبي متى ترتاح..تعبت من الدنيا كلها متى أفتك منها يا الله ريحني منها...
(تنهد بخفيف وهو يذكر الله)استغفر الله وش ذا الكلام..من بيضل لخواتي من بعدي؟؟أنا سندهم الوحيد ولازم أوقف معهم زي ما هم يوقفون معي..
لازم أفرح لهم زي ما يفرحون معي...لازم..
سمع صوت ضرب على الباب و تكلم بصوت هادي:تفضلي...
أنفتح الباب و دخلت أخته نهى مبتسمة...على طول لف لها كان يشوف غادة واقفة و تبتسم له..أبتسم ابتسامة واسعة منشرحة وضل يطالعها..
نهى تقدمت له و قعدت على كرسي مكتبه:مبروك...
تركي انتبه و اختفت ابتسامته و بهدوء:الله يبارك فيك..
نهى مبتسمة :والله ما تعرف وش كثر فرحت لك يا خوي...
تركي خذ نفس قوي:مشكورة...
نهى تطالعه:كنك مو فرحان؟
تركي ابتسم يخفي حزنه:بلا فرحان..في واحد مثلي وما يفرح...
نهى حست بالتناقض بكلامه و قطبت حواجبها :وش تقصد؟
تركي ببرود:أقصد أن اللي يخطب غصب عليه يفرح ليه أحزن بعد؟
نهى ضلت تطالعه و هي حاسة أنه مو مرتاح:......................................
تركي يغير الموضوع بابتسامة باهته :إلا وش أخبار عبد الله من زمان ما كلمتيني عنه؟
نهى ببرود:أنا بعد صار لي أسبوع ما كلمته ولا أدري عنه هو آخر مرة كلمني قال لي أن عنده اختبارات تعرف ما بقى له شي و يخلص..
تركي أخذ نفس:طيب الله يجيبه بالسلامة(لف للساعة)الساعة وحده ما تبين تنامين؟
نهى حست أنه متضايق و يبي يقعد لحاله قامت عنه:بلا أنا رايحه أنام تامرني بشي...
تركي وهو يمدد رجولة على السرير:سكري الباب معك..
نهى طلعت و سكرت الباب و تعرف أن تركي ما كان يبي ينام لكنه يبي يصرفها ... 

....................يوم ثاني الصباح الساعة 8 في بيت أبو ماجد تحت في الصالة.................. 
أم ماجد وقفت بعصبية:وش هذي مجنونة؟
سعود وقف لأمه:يما هدي نفسك لا تسوين بنفسك كذا؟
أبو ماجد اللي كان متضايق:ليه أنتي رافضة الفكرة البنت رايحه لأبوها مو لأحد غريب..
أم ماجد رجعت قعدت مكانها و بحسرة:لا حول ولا قوة إلا بالله...
سعود بهدوء و ضيق راح قعد يم أمه:يما عشاني..نجلاء متضايقة و مو طايقة نفسها اتركيها تسوي اللي يريحها.
أم ماجد تنهدت:يعني أنا اللي بقدر أمنعها...
أبو ماجد مقطب حواجبه:وينها ياسمين؟
سعود:فوق عند غروب هي نايمة حين...
أم ماجد:و نجلاء وين؟
سعود :بغرفتها...
بنفس الوقت هذا وصلته رسالة و نغمة الرسايل مزعجة جدا...فتح الرسالة وهو مبتسم لأنه عارف الرسالة من وين و مضمونها((لا مبروك ولا شي كنك نسيتنا))
أبو ماجد يطالع سعود:وش فيك تبتسم كذا من كلمك؟
سعود رفع راسه لأبوه و قام وهو يتوجه للباب الرئيسي:عن أذنك يبا أنا طالع...
طلع و سكر الباب وراه و أم ماجد كانت تطالعه و لما طلع تنهدت بقوة:والله هالولد كاسر خاطري...
أبو ماجد تنهد هو الثاني و ضميره يؤنبه:وش تبين نسوي...هو واحد منا و فينا ولا له داعي تفتحين هذا الموضوع مرة ثانية طيب...
ــــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ـــــــــــــــــ
طبعا الأهل حددوا موعد الزواج بعد شهر الكل كان مستغرب بس هذا طلب زياد وهو مصمم على راية و عمه بالموت وافق على الطلب الغريب...
غادة مع انزعاجها من هذا الشي إلا أنها تحاول تتأقلم مع الوضع لان كل شي تحدد خلاص...
عبد العزيز اللي أستغرب من طلب نجلاء اللي ما كان متوقعه أبد بس هو بعد وافق و رحب بالفكرة وهو فاهم و عارف ليه نجلاء سوت كذا(يعرفها و يعرف أطباعها)و بعد يشغل فيها وقت فراغه بدل ما يقابل خطيبته أو بالأحرى زوجته كما يلقبونها أهله و أهلها...
غروب اللي كل يوم عن الثاني يزيد حزنها...ما ضل لها شي تتسلى فيه..غادة و بتروح...و ياسمين بعد اللي تعودت عليها تنسيها همومها راح تتركها لحالها...
ــــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ـــــــــــــــــ
حين بدا الأسبوع الثاني من الدراسة للفصل الدراسي الثاني...و الكل كان يتجهز لعرس غادة بشكل سريع لأن ما في وقت...
..................................... السبت الصباح في بيت أبو ماجد.....................................
تحت عند باب الصالة كان واقف سعود و أبوه ينتظرون أم ماجد تعطيهم ياسمين لأن عبد العزيز واقف برا يتنظر..
سعود:يللا يما ما صارت...
أم ماجد مدت له يدينها :قول له ينتبه لها طيب مو تنسى...
سعود أخذها وهو مبتسم ينسي أمه همها :طيب على أمرك شي ثاني...
أم ماجد بحسرة:سلامتك..مو تنسى اللي قلت لك...
فتح سعود الباب كان بيطلع مع البنت بس أستوقفه صوت أنثوي من وراه:لحظه سعود...
الكل لف لمصدر الصوت و استغربوا من اللي يصير...
سعود ابتسم ابتسامة واسعة:خير نجلاء فيك شي؟
نجلاء اللي كانت واقفة على نص الدرج نزلت وهي تتكلم :بس أبي أشوفها قبل لا توصلها لأبوها...
سعود اختفت ابتسامته ما كان متوقع منها هالرد كان متوقع أنها غيرت رايها و بضيق:طيب على راحتك...
تقدمت له نجلاء و أخذت ياسمين منه الدموع بعيونها بس كانت حابستهم ما تبي تبين لأهلها أنها ضعيفة قدام القرار اللي اتخذته بنفسها...ضمتها لصدرها و حبيتها على راسها و أعطتها لسعود اللي كان مستغرب منها و على طول لفت لورا و رجعت لمكان ما جات منه.........
أخذ سعود البنت و طلع بها لبرا و أم ماجد رجعت و قعدت على الكنب وهي تحس أن هذي الأسرة مو مكتوب لها الراحة و أبو ماجد طلع و توجه للشركة....
مر الوقت وعلى الظهر رجعوا غادة و غروب و غيداء من المدرسة دخلوا من الباب وهو يضحكون....
أم ماجد لفت للباب لما سمعت صوتهم:هلا والله فيكم ...
غادة بفرح:يما ياسمين وينها اشتقت لها ...
أم ماجد تغيرت ملامح وجهها للحزن وتنهدت:البنت راحت لأبوها ما عادت هنا...
غادة انصدمت...كلهم عارفين بهذا الشي و انه راح يصير بس كانوا متوقعين أنهم يودعونها أول...
غروب اللي نزلت راسها للأرض وهي تحس أن الضحكة حرام عليها دايما لما تضحك يصير شي و ينكد عليها فرحتها...
صدت غروب للدرج:عن أذنكم ...
راحت غروب فوق و راحت غادة وراها و بغرفة غروب...دخلت غروب و رمت شنطتها على الأرض عند الباب و على طول وراها دخلت غادة و بصوت هادي:غروب وش صار لك؟؟
غروب لفت لغادة:ما فيني شي ..
غادة:معقولة..تغيرت ملامحك بلحظه و تقولين ما فيك شي...
غروب لفت لغادة و دموعها بدت تسيل على خدها و تكلمت بعبرة:ليه نجلاء سوت كذا؟والله حرام عليها...
غادة قطبت حواجبها و بهدوء:وش ذا الكلام نجلاء ما سوت شي غلط...
غروب بصوت عالي:بلا(خفضت صوتها و نزلت راسها للأرض)بلا اللي سوته نجلاء الغلط بعينه..
غادة سكرت الباب و مسكت غروب قعدتها على الكنب اللي بالغرفة و قعدت يمها:غروب ليه كذا تتكلمين؟
غروب مسحت دموعها و تحاول تتكلم بهدوء:مدري...أحس أن ياسمين راح تعاني مثل ما عانيت أنا.
تطالع غادة بعيون مليانة دموع و كلها حسرة و عذاب:ليه حنا فئة معينة لازم نتعذب؟
غادة تأثرت من كلام غروب و ضلت تطالعها باستغراب كبير...
غروب و عينها بعين غادة:حرام تعيش بعيد عن أمها و هي عايشه...اسأليني أنا عشت حياتي بدون أم و أب..
غادة بعصبية:وش ذا الكلام...أبوك موجود و أمي هي أمك..
غروب بحزم:لا...
غادة قطبت حواجبها:وش اللي لا؟؟
غروب نزلت راسها:ولا شي...
غادة رفعت راس غروب و مسحت دموعها و بهدوء:غروب ليه تقولين كذا وش ناقصك؟
غروب بداخلها:ناقصني الأب و ألأم و الحنان و كل شي ...كل شي عندك يا غادة ينقصني...
غادة ابتسمت:طيب ابتسمي ..
غروب تطالعها:كيف ابتسم...ما أعرف...حتى لو ابتسمت ما تصير مضبوطة...
غادة باستغراب:غروب مني فاهمة لك شي...
غروب بهدوء وهي تمسح دمعتها اللي ما بعد تنزل:ابتسم لمن...ياسمين اللي حبيتها و صرت أعتبرها أختي الصغيرة و راحت عني؟؟ 
ولا لأبوي اللي ما يدري عني ولا هو معبرني ولا كن عنده بنت أسمها غروب؟؟
ولا لأخواني اللي كل واحد ما يفكر إلا بنفسه ولا يسألون عني ولا كني أختهم..(حطت عينها بعين غادة و بنبرة تأنيب)حتى أنتي يا غادة قريب تتركيني و تروحين...من بقا لي أنا؟؟
غادة ضلت تطالعها و منصدمة وهي تأشر على نفسها:أنا؟
غروب بتأكيد:أي أنتي ... راح تتركيني يا غادة...كلها أسبوعين و تتركيني لحالي...
غادة بهدوء:غروب ..
في اللحظة هذي رن جوال غادة و لما شافت الرقم وقفت:عن أذنك غروب...
توجهت غادة للباب و طلعت و سكرته وراها و غروب رفعت رجولها على الكنب و ضمتهم لصدرها و بداخلها:تركتيني من هذي اللحظة يا ما أبعد بعد أسبوعين؟؟؟
مر الوقت بسرعة و الوضع ما تغير...
غروب من جات من المدرسة وهي بغرفتها و غادة من طلعت عنها ما رجعت لها مرة ثانية...نجلاء بعد من طلعت بنتها من البيت وهي حابسة نفسها بالغرفة و كن قلبها فرقها...
في الليل الساعة 10 بيت أبو ماجد كان شبه خالي إلا من غادة اللي كانت قاعدة في غرفة الجلوس مع العاشق زياد اللي هذي أول مرة يشوفها فيها من الملكة...
كانوا يسولفون و يضحكون و زياد يحس الدنيا مو شايلته من الفرحة اللي بقلبه...
زياد سند ظهره لورا و بجديه:غادة أبقول لك شي و عطيني رايك بكل صراحة...
غادة اختفت ابتسامتها:طيب...
زياد بجدية واضحة في ملامحه الغامضة:أنا جتني بعثة لأمريكا ...
غادة ضلت تطالعه و ما تكلمت تنتظره يكمل:.....................................
زياد:أنا مبدئيا وافقت بس أبي رايك لأنك راح تكونين معي هناك...
غادة باستغراب تأشر على نفسها:رايي أنا؟؟
زياد :أي أنتي...لو الشي ما يريحك خلاص أنسي الموضوع...و لعلمك تراني للحين ما قلت لأبوي و محد يدري بالموضوع غيرك...
غادة حست أن لها مكانة عظيمة بقلبه اللي بدآها على أهله و ابتسمت ابتسامة هاديه:.......................
زياد :ليه ساكتة كن مو عاجبتك السالفة...
غادة :اللي يريحك سويه أنت المطلوب مو أنا إذا تحس أنك راح ترتاح هناك أنا ما عندي مانع...
زياد أبتسم :طيب أنتي ما سألتيني عن شي يخص السفرة هذي...
غادة ابتسمت :لو تحب تقول قول...
زياد بفرح وهو يعدل جلسته:أولا السفرة بتكون بعد 3 أسابيع يعني بعد الزواج بأسبوع و...الفترة اللي راح نقعدها في أمريكا طويلة بالمرة يا غادة...
غادة ببرود:كم؟؟؟
زياد بهدوء وهو يطالع تعابير وجهها:سبع سنوات...
غادة قطبت حواجبها أبد ما توقعت :بس حنا نقدر نجي هنا كل سنه...
زياد هز راسه بالرفض:لا...ما عندي إجازات طويلة...أقلها أسبوعين يعني أنتي تشوفينها عدله نرجع هنا أيام و بعدها نسافر لأمريكا مرة ثانية...
غادة نزلت عيونها للأرض..الموضوع ضايقها كيف تصبر عن أهلها سبع سنوات...أكيد راح تشتاق لهم بس ما حبت ترفض لأنها بتحطم زياد و باين من ملامحه أن وده بالسفر...
رفعت له راسها :طيب أنا موافقة بس أنت لازم تقول لعمي...
زياد أرتاح لما وافقت:أكيد أنا بقول له...بس حبيت أخذ رايك بالأول لأن لو أنتي ما وافقتي ما كنت بسافر...
ابتسمت له غادة:...........
زياد ابتسم لابتسامتها:المهم أنك تكونين مستعدة باقي أسبوعين على الزواج و بعدها أسبوع للسفر...
...............................................في بيت أبو تركي الساعة 12 الليل بالمجلس.....................................
سعود بمرح:ما قلت لي متى ملكتك؟؟
تركي تنهد:بكرة...
سعود متفاجأ:و بكرة ولا تقول لي...
تركي ببرود:حين قلت لك...
سعود قطب حواجبه:قلت لي لما أنا سألتك يعني لو أنا ما سألتك كان ما جبت لي خبر...
تركي لف وجهه للتلفزيون و لا تكلم:......................
سعود قام طفى التلفزيون و قعد قبال تركي:وش فيك أنت متغير ... منت تركي الأولي..
تركي لف للجهة الثانية و حط عيونه بالأرض:ما فيني شي...
سعود بحزم:بلا فيك بس لو أعرف ليه منت راضي تقول لي ؟؟
تركي لف له معصب:سعود قلت لك ما فيني شي لا تطلعني من طوري ...
سعود حس أنه زهقه و بعد دقايق من الصمت تكلم سعود بهدوء على غير العادة:آسف ما كان قصدي أزعجك...
قام سعود متوجه للباب و استوقفه صوت تركي:سعود...
لف له سعود وشاف تركي واقف مكانه :..................................
تركي تقدم لسعود:وين رايح؟؟؟
سعود تنهد:أزعجتك و تبيني أقعد هنا بعد.......
قاطعه تركي:بس لا تكمل أنا اللي آسف والله ما كان قصدي أقول لك اللي قلته بس مو مني والله مو مني ...
سعود نسى اللي صار قبل شوي و تكلم بهدوء:تركي قول لي وش فيك ؟؟
تركي لف وهو يرجع مكانه:صدقني ما فيني شي...بس أنت عارف ظروفي ما يحتاج أتكلم بعد...
سعود راح و قعد يمه:قصدك على بكرة...
تركي :تبي الصراحة... أي أنا قاعد أفكر ببكرة...مدري كيف بقعد مع الناس كلهم و كلهم أهلها و أنا رايح لحالي بالله عليك يا سعود أنت تشوفها عدله كذا..وش راح يقولون عني العالم...
سعود حس فيه:لا تخاف أنا بكون معك...
تركي بحزن:تمنيت عمي يكون معي المفروض يكون بمكان أبوي....
سعود ابتسم:ولا يهمك أنا و أبوي و ماجد وعمي و زياد كلنا راح نكون معك...
تركي تضايق:لا تتعب نفسك يا سعود...
سعود:ما فيها تعب...أساسا أبوي لو يدري أن بكرة ملكتك كان ما خلاك لحالك...
تركي ابتسم:ما يقصر...قول له تراه من المعزومين..
سعود بخيبة:افا...إذا أبوي اللي هو عمك صار معزوم أنا وش بصير...
تركي :أنت أخوي يا سعود...
سعود :أي خلاص يعني أبوي بحسبة أبوووووك فاهم...
تركي ابتسم:سعود أنت ما قصرت مع ولا أبوك بعد..كلكم ما قصرتوا معي بس أنا ما أبي أتعبكم معي ما أبي أحسبهم بمكان أبوي لأنهم بعدين راح يعتبرون أنفسهم مسؤلين عني... صدقني صعبه...
سعود تفهم موقف تركي:طيب مني قايل لأبوي شي بخصوص الموضوع بس بقول له أن بكرة ملكتك عشان يحضر...
في نفس الوقت وفي مكان يختلف تماما عن هذا المكان...
في مكان تكرهه نجلاء هو نفسه المكان الذي يعيش فيه عبد العزيز هو نفسه المكان الذي يقام فيه حفل زفافه هذه الليلة ...
عروسته ما كانت بذاك الجمال لكن مقبولة كان قاعد يمها وهو من دخل ما طاحت عينه عليها كان يشغل نفسه بمناظرة الحضور أو يسولف مع أخواته لكنه ما حاول مجرد محاولة أن يناظر البنت اللي يمه ...
قلبه ينزف دم وهم يزفونه لها....الفرحة مبينه على معالم وجهها بس هو...لا
وينه وين الفـــــــــــــــــــــــــــــــــــــــــــــــ ــــــرح يا نـــــــــــاس كان يفكر بنجلاء اللي متربعة بقلبه و كنها تمنع زوجته(نورة)من الدخول...
أخذ له صورة تذكارية معها بدون ما يطالعها كان واقف يمها لكن قلبه بعـــــــــــــــــــــــيد عنها... 
ولما خلصت الحفلة الصغيرة(عبد العزيز رفض يسوون حفله زواج كبيرة فصارت عائليه)ركب السيارة مع زوجته اللي يكرهها و توجه بها للشقة...
الكل كان مستغرب أم عبد العزيز أجبرته يطلق نجلاء عشانها ما تبي تقعد معهم بالبيت حين هي اللي تقول له يطلع بشقه عشان ياخذ راحته...
فتح باب الشقة(شقة نجلاء)صار له زمان ما دخل هذي الشقة حتى أنه منع أخواته يجون ينظفونها قبل الزواج...
دخل الصالة مع عروسته وكان يشوف نجلاء بكل حالاتها..قاعدة واقفة تنظف و تضحك زعلانة و فرحانة..
غمض عيونه وهو يطلب من ربه الرحمة...يحس أنه يخون طليقته المحبوبة يخونها بشقتها اللي تعاهد معها أنهم يعيشون في هذي الشقة أحلى أيام عمرهم...
تراجع للخلف كان يبي يطلع من الشقة بس انتبه لنظرات زوجته و سوا نفسه رايح يقفل الباب...
قفل الباب و تكلم وهو يتوجه للغرفة :أنا رايح أنام...
نورة استغربت من هذا التصرف بس قالت يمكنه تعبان و يبي يرتاح و عذرته ما تدري أنه أكيد تعبان مو يمكن..
دخل عبد العزيز الغرفة وضل واقف عند الباب...
هذي الغرفة نفسها ما تغيرت,,,تذكر آخر مرة كانت نجلاء معه فيها كانوا سعيدين و ينتظرون المولود اللي راح يغير مجرى حياتهم و فعلا المولود غير مجرى حياتهم...بس هدمها ما بناها...
دخل و ترك الباب مفتوح شال شماغة و رماه بكل قوته على السرير و فتح أزرار ثوبه كلها بحركة سريعة يحس أنه مخنوق...
فصخ ثوبه الأبيض و رماه و طاح على الأرض قعد على طرف السرير وهو وده أنه مات قبل لا يجي هذا اليوم..
قعد ومال لقدام وحط أيدينه على ركبه وهو يطالع الأرض بدقه و عيونه شوي و تطلع من مكانها من كثر ما هو فاتحهم...
و بداخله :آهــــــــــ..الله يسامحك يما الله يسامحك دوم تحطيني بمواقف محرجة ما عمرك فكرتي فيني و في قلبك...
أنا أبي أعرف ليه أنا من بد أخواني لي هذي المعاملة هل لأني تزوجت نجلاء غصب عنك؟؟؟
آهــ عليك يا نجلاء لو أنتي معي ما صار فيني اللي صار...أنا ظالم ظالـــــــــم أي نعم ظالم ظلمت البنت عشان أمي...ليه ما فكرت وقتها أمي كان ممكن تزعل و ترضى لكن نجلاء خسرتها ولا يمكن ترجع لي...
لف راسه للباب اللي كان مفتوح وما لمح أي أثر يدل على أن نورة موجودة بالشقة:أف يا ليتها تطالع و تفكني...
رجع راسه لبقعه الأرض اللي كان يطالعها:هذي بعد بنت ناس...بس أنا مالي ذنب الذنب كله ذنب أمي...أمي اللي بديت أكرهها هي السبب بكل عذابي أول مرة أشوف أم مثلها...
أنا مو ذنبي تلزق البنت فين غصب عني أنا أكرهها...و صرحت بهذي الكلمة عند أمي و أبوي و خواتي و أخواني بس للأسف ولا واحد فيهم وقف معي ضد أمي...
آهــــــــــــــــــــــــــــــــــــــــــــــــ ـــــــــــ عليك يا نجلاء سامحيني ــــــــــــــــــــــــــــــــــــــــــــــــــ ـــــــ
مسكين يـــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ــــــــــــــــــا قلب ترعرعت بأحزان
و أشتد عـــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ــــــــــــــــودك و أصبح الهم طاويك
كم جـــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ــــــــــــــــــرح ظميته مع الوقت ما هـان
تصبر وتصـــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ــــــــــــــــــبر و الصبر مـا يداويك
كم من قـــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ـــــــــــــــــريب للرحم خــان ما صان
وكم مـــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ـــــــــــــــــــن حبيب هجره اليوم كاويك
وكم ضـــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ــــــــــــــــــيم أخفيته عن الخلق ما بان
تنزف بلــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ــــــــــــــــــــيلك والعرب ما دروا فيك
كاتم أنــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ــــــــــــــــــــينك و الصدر صار بستـان
تزرع بـــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ـــــــــــــــــــــه آهـــات للمـوت تأويـك
حظك غـــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ـــــــــــــــــــــدا عاثر والوقت ما زان
و الحـــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ــــــــــــــــــزن أصبح لك خــويٍٍٍٍٍ يخاويـك
مكتوب لـــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ــــــــــــــك درب الشقا طول الأزمان
هذا نصــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ــــــــــــــــــــــيبك كاتبـــه رب باريــك
عش مـــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ـــــــــــــا بقى من وقت وإنسا الذي كان
لا الــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ــــــــــــــــوقت يقسى والعرب يشمتوا فيك
.................................................. .................................................. ......................................
اليوم ملكة تركي...أقدر أقول أنه فرحان و حزين بنفس الوقت...أولا لأنه تمنى أبوه يكون معه بهذا اليوم و ثانيا غادة للحين بقلبه...
بعد كتب الكتاب الكل بارك له وهو كان يبارك للجميع بهدوء و برود و كنه مو متحمس أبد و الكل لاحظ هالشي عليه وكلما أحد يسأله ليه كذا يتعذر أنه ما نام الليل...........
سعود كان معه و كان فرحان له بس بعد كان متضايق لأنه يعرف اللي بقلب أخوه العزيز...
هنا بمجلس الرجال الدنيا قايمة و الإزعاج مو طبيعي الكل يسولف و يضحك إلا تركي اللي كان بعالم ثاني...
كان بعالم الأمــــــــــــــــــــــــــــــــــــــــــــــ ــــــــــــــــــــــــــــــــوات...
كان يتذكر كلام أبوه لما شافه بأخر لحظات حياته وصاه بأخواته و وصاه بنفسه وصاه بأنه يحتفظ بدموعه قد ما يقدر و آخر شي وصاه فيه....وصاه بيوم عرسه:يا ولدي لا تفارقك الابتسامة لا تخلي بنت الناس تتضايق منك...
رفع تركي راسه للجميع و ابتسم لما تذكر كلام أبوه بدت ملامحه أحلى و أحلى بالابتسامة...
عمه أبو زوجته رجال طيب و عطوف و حب تركي من أول يوم شافه بس أخوها الثاني(وليد) كان يكن بقلبه كره لتركي بدون سبب مسبب لهذا الكره...
سعود يكلم تركي اللي كان يطالع الناس و ساكت:أقول تركي ما تبي تشوف زوجتك؟
تركي لف له و باستغراب:نعم...
سعود مبتسم:وش فيك ما سمعت وش قلت لك...سألتك ما تبي تشوف زوجتك؟؟
تركي هز راسه بالرفض:لا...مو حين بعدين أحسن...
سعود يأشر على زياد اللي كان قاعد يمه:ما علمك هذا بس خلص كتب الكتاب راح شافها...
تركي ضحك وهو يتذكر شكل زياد بيوم ملكته:هههههه طيب إذا هو يبي يشوف زوجته كيفه أنا ما ودي حين..
سعود ما عطا اهتمام لكلام تركي و قام ومشى بالمجلس الكبير و راح قعد يم عم تركي(أبو زوجته)و ضل يتكلم معه شوي و بعدها قاموا الاثنين و مشوا باتجاه تركي وتركي كان مستغرب منهم...
أبو خالد(عم تركي) قعد يم تركي بينما سعود قعد يمه من الجهة الثانية مبتسم:خير وش فيك تركي؟
تركي يكلم عمه باستغراب:ما فيني شي...
سعود يطالع تركي و بلقافة :هو يبي يشوف البنت بس مستحي يقول لك..
أبو خالد ابتسم بفرح:وليه مستحي خلاص صارت زوجتك يا ولدي...
تركي كان في موقف إحراج كان وده يعطي سعود كف و يبرد الحرة اللي بقلبه بس ما حب يبين لعمه أنه ما يبي يشوفها و تكلم بهدوء:لا بس أنا قلت يمكن منت راضي...
أبو خالد:افا عليك ليه ما أرضى أنا قايم أشوف لك طريق و راجع أخذك طيب...
تركي يكمله:أي خذ راحتك...
بمجرد ما قام أبو خالد من الكنب و بدا يمشي..لف تركي لسعود و بعصبية:أضحك يالحمار أنا ما قلت لك أبي أشوفها...
سعود يضحك على شكل تركي:هههههههههه خلاص تركي قوم شوفها ما في مجال تغير رايك هههههههههه...
تركي بعصبية و مقطب حواجبه:الموقف اللي حطيتني فيه سخيف مثلك بس أنا أوريك...
سعود يضحك:ههههههههههههه آسف والله مو قصدي أنا بس بغيت أطلعك من الجو اللي أنت فيه والله..
تركي و نفسه بخشمة:قول والله عاد...و أنا بأي جو كنت قاعد عشان حضرتك تطلعني منه؟؟
سعود مبتسم:طيب لا تعصب اللي صار صار...
تركي يتكلم بقهر:أنت سو اللي تبيه و بعدين قول اللي صار صار والله شغلك عندي يا سعود بس أصبر لما نطلع من هنا...
سعود بضحك:أي هذا إذا شفتني بعدها؟؟؟
لف تركي للجهة الثانية و هو معصب على سعود حده و بعد دقايق جا عمه كان مبتسم تركي لما شافه أبتسم و وقف له:ها أدخل...
أبو خالد:حياك تعال معي...
سعود وهو يطالع تركي :والله أنك بو وجهين قبل دقايق ما بقى إلا تذبحني و حين قبل لا يتكلم أشوفك راز طولك..
تركي لف له وهو يمشي ورى عمه و عيونه ما تبشر بخير ضحك عليه سعود و لف لزياد يسولف معه....
.................................................. .................................................. ......................................
كانت مثل الملاك البرئ بشعرها الذهبي الغامق الناعم اللي يوصل لكتفها و عيونها اللوزيه الواسعة...بصفة عامة كانت طفوليه لأبعد الحدود ملامحها ناعمة و حتى فستانها الأحمر الخفيف اللي كانت لابسته نعوم مثلها...
أسمها دانه و عمرها 18 سنه...تركي لما شافها ضل واقف عند الباب و يطالعها و يتذكر ملامح غادة...تاخذ شوي من غادة و الأعجب هي بنفس عمر غادة...
تقدم تركي بخطوات الواثق و قعد بالكرسي اللي يمها...ألغرفة كانت خاليه إلا منه و منها...
تركي وهو يطالعها:ألسلام...
دانه بنعومة و هدوء بحيا:و عليكم السلام..
تركي و هو يطالعها :أن شاء الله بخير...
دانه رفعت له عيونها و طالعته :ألحمد لله تمام...
تركي لما رفعت له راسها ضل يطالع عيونها و بداخله:والله و عندك ذوق يا هدى...
أبتسم تركي وهو يطالعها وضل ساكت :..........................................
دانه استغربت منه ليه كذا يطالعها حتى أنها ضلت كل شوي تطالع روحها (شكت خخخخخخخخخخخخخخخ) 

دانه استغربت منه ليه كذا يطالعها حتى أنها ضلت كل شوي تطالع روحها (شكت خخخخخخخخخخخخخخخ)
.......................................مر هذا الأسبوع على خير........................................
تركي كان يكلم دانه كل يوم و بعض المرات كل ساعة يكلمها هي بصراحة دخلت قلبه لأنه أكتشف فيها شي جذبة فوق جمالها الطاغي...أنها لما يتكلم تسكت و تسمع له و لاحظ أنه لما يتكلم عن أمه و أبوه تحاول تنسيه همه شوي...
زياد راح جدة و ما راح يرجع إلا قبل الزواج بيومين عشان يخلص أوراقة للسفر طبعا هو قال لأبوة و أبوة رحب بالفكرة برحابة صدر بس أمه هي اللي تضايقت من هذا الشي بعد هو في جده و بالموت صابرة عليه هالمرة يروح أمريكا...
غادة بعد كانت متضايقة من السفرة لأنها ما راح تشوف أهلها فترة طويلة بس ما حبت تقول لزياد أنها ما تبي تروح لأن هو شكله وده في السفرة هذي...
عبد العزيز,,,آهــــــ يا عبد العزيز...
طبعا هو ماخذ إجازة((شهر العسل))بس عبد العزيز ما كان يقعد فيه مع زوجته يحاول قد ما يقدر أنه يشغل نفسه بأي شي يمه حتى أنه راح و جاب بنته ياسمين اللي تركها عند أخته ليلة زواجه و أمر نورة بالاهتمام فيها و تربيتها...
.............................يوم السبت الظهر في شقه نجلاء اللي سكنتها وحده ثانية.........................
كانت في المطبخ تسوي القدا و ياسمين نايمة في غرفتها الخاصة اللي كانت نجلاء اختارتها لها في بداية حملها...
دخل عبد العزيز للشقة وما شاف أحد بالصالة بس التلفزيون كان شغال...كل شي بالشقة يذكره بنجلاء...هي بعد لما كانت تطبخ تترك التلفزيون يشتغل و ريحه طبخها واصله لباب العمارة....
ضل يطالع الصالة,,بالضبط هذا ترتيب نجلاء ليه كل شي تسوية نجلاء تسوية نورة هل هذي حركة مقصودة ولا صدفه ؟؟؟
مشى بخطوات باردة و توجه للمطبخ وقف عند الباب و تكلم:أنا ما أبي قدا شبعان...
نورة اللي كانت واقفة عند الطاولة لفت له و بابتسامة:أنت جيت؟
عبد العزيز رفع حواجبه:وش رايك يعني تشوفيني واقف قدامك وش ذا السؤال؟
نورة نزلت عيونها و بهدوء:آسفة مو قصدي...
عبد العزيز وهو رايح الغرفة:لا تنسين أنا ما أبي قدا..
نورة استوقفته:ليه ما تبي قدا وش أكلت؟
عبد العزيز لف لها و بعصبية:ما لك شغل أنا قلت لك ما أبي يعني ما أبي...
تركها عبد العزيز و لف و دخل الغرفة .. ضلت نورة واقفة مكانها :لمتى يعاملني كذا و كني شغالة عنده أنا لازم أشوف لي حل هذي مو حاله...
تركت اللي بيدها و طلعت من المطبخ و توجهت للغرفة ضربت الباب و ما جاها رد...
قررت أنها تدخل و فعلا دخلت شافته قاعد على طرف السرير و جواله بيده و لما انفتح الباب ضل يطالعها..
نورة توجهت له و قعدت قبالة وهي مقطبة حواجبها:عبد العزيز قول لي وش فيك؟
عبد العزيز بدون نفس:أنتي شايفه فيني شي...
نورة:مو قصدي...بس أنت متغير مرة مو أنت عبد العزيز ولد خالتي...
عبد العزيز قطب حواجبه:الدنيا غيرتني...
نورة استغربت من طريقة كلامه:طيب ليه كذا تعاملني كني شغالة مو عروس...أنا ما صار لي أسبوعين معك.
عبد العزيز بنبرة ساخرة :طيب وش تبيني أسوي لك؟؟
نورة:ولا شي بس عاملني عدل...أنت من تزوجنا ولا مرة قعدت معي على السفرة حرام عليك أنا كل يوم أرمي الأكل اللي أسوية ..
عبد العزيز تنهد:خلاص لا تسوين شي أنا ما راح أتقدى معك لو أنتي تبين شي سوي لك على قدك ...
نورة حطمها كلامه شنو هذا بشر ولا لوح...
عبد العزيز يطالعها:خير ليه تناظريني كذا؟؟
نورة و الدموع بعينها :عبد العزيز حرام اللي تسوية فيني أنا أحبك...
عبد العزيز تنرفز لما سمع آخر كلمة قالتها و قام من مكانة و وقف عند النافذة و عطاها ظهره:ما بيننا حب..أنتي بنت خالتي و أنا ولد خالتك...(بعد سكوت لف لها و يطالعها)تبيني أكلمك بصراحة...
ما لقا منها رد وسند ظهره لزجاج النافذة:أنا ما عمري فكرت فيك كزوجة..أبد ما كنت أتخيل أنك زوجتي...بس صارت مدري كيف؟؟صارت غصب عني بس برضاك و أنتي أكبر غلط سويتيه بحياتك أنك وافقتي تتزوجيني...
صدقيني لو أنك رافضتني بكون مديون لك طول حياتي بس ما صار اللي كنت أفكر فيه..
نورة نزلت دموعها وهي تسمع كلامه الجارح ما توقعت يطلع منه كل هذا........................................
عبد العزيز رجع لف للنافذة و سند يده على الجدار و تنهد بقوة:كنت أحلم بباقي حياتي مع نجلاء...نجلاء حبي الأول و الأخير...محد يقدر يفهمني غيرها...بس وش أسوي بالدنيا...حتى أهلي قلبوا علي كل هذا لأني حبيت و فضلت أن حياتي الخاصة تكون مع اللي حبها قلبي...(سكت شوي)كنا ننتظر المولود بفارغ الصبر...
نجلاء كانت تقول لي كلام و كلام بس للأسف هي كانت تحلم.. ولا شي من اللي قالته لي نجلاء تحقق(دمعت عينه و ابتسم وهو يتذكر نجلاء)كنا متفقين أن يكون لنا بيت...بيت خاص لنا أنا و نجلاء و عيالنا..نربيهم فيه و..
سكت وهو يمسح دموعه و كمل كلامه :نجلاء كانت فاهمتني...كانت حنونة علي أكثر منكم كلكم..حتى أمي القاسية..ما سوت اللي سوته لي نجلاء...
نورة وقفت و بصوت مرتفع ودموعها على خدها:و بعدين معك كل كلمة والثانية قلت لي نجلاء...
عبد العزيز لف لها و بعصبية حازمة :نجلاء بقلبي ولا راح تطلع منه لو يصير اللي يصير(يطالعها من فوق لتحت)و أنتي أنا مغصوب أتزوجك ما لك مكان بقلبي بس للأسف أنتي لك مكان ببيتي...يعني بالأحرى و بدون مقدمات أنا أكرهك يا نورة تفهمين كيف يعني أكرهك...
نورة كانت واقفة و تسمع كلامه اللي ما خلا بداخلها ذرة كرامة و دموعها على خدها:.............................
عبد العزيز مقطب حواجبه: حتى حب الأخوة اللي كان بيننا تلاشى...
نورة تمسح دموعها بكم الجلابية:خلاص عبد العزيز لا تكمل...أنا عرفت قدري عندك...
عبد العزيز بقهر:أي قدر...أنتي قدرك عندي ولا شي...
نورة انصدمت من الكلمة القوية اللي قالها وضلت تطالعه(ما يبي يترك بيننا ذرة احترام)
عبد العزيز يطالعها:على وش تبكين...على حياتك اللي راح تضيع معي أو اللي ضاعت؟؟؟
نورة كانت تطالعه و تبكي بقهر:ليه تقول لي كذا أنا ما سويت لك شي؟
عبد العزيز يقرب منها بخطوات بطيئة:بلا سويتي...اللي سويتيه أنك وافقتي تتزوجيني؟
نورة بصوت عالي:ليه تقدمت لي ما دمت ما تبيني؟؟
عبد العزيز وقف قبالها:ما تقدمت لك من نفسي...أمي هي اللي سوت كل شي و أنا وافقت احتراما لأمي مو حبا لك..
نورة باستغراب و هي تطالعه بعيون دامعة:و عشان تحترم أمك تعذبني أنا...ألله يسامحك يا خالتي..
عبد العزيز عداها و قعد على السرير و بصوت عالي :والله أنتي تبيني تعيشين معي لازم تتعذبين زي ما أنا أتعذب فاهمة...
نورة لفت له:ليه كذا؟
قاطعها عبد العزيز بحزم:لأن حياتي كلها عذاب...أنا ما شفت يوم راحة من يوم يومي...حتى يوم زواجي من نجلاء اللي كنت أظنه أسعد أيام حياتي صار أتعسها و كله من أمي اللي حاولت تخرب كل شي...
نورة تقدمت له:بس أنا مالي ذنب بكل اللي صار لك ؟
عبد العزيز قطب حواجبه:و أنا مو ذنبي أعيش معك و أنا ما أحبك...على ما أعتقد أختي فاطمة قالت لك أني رافض الزواج بعد نجلاء ليه وافقتي تتزوجيني؟؟
نورة تبكي.:............................................ ...............................
عبد العزيز يطالعها:أحب أقول لك أني قاسي...قلبي أقسى من الحجر...لا تحطين ببالك أني بغير معاملتي لك أو أني أحبك في يوم من الأيام.....
نورة راحت له و قعدت يمه على السرير:الله يخليك عبد العزيز أنسى اللي صار و أفتح صفحة جديدة..
قاطعها :اللي صار لي مو شوي عشان أنساه بهذي السرعة...(تنهد وهو ينزل عينه للأرض)يمكن الدهر كله ما يكفي عشان أنسى اللي صار لي...أخذوا مني زوجتي و أنا ساكت..كرامتي انهانت وما تكلمت(رفع راسه لها و طالعها و بهدوء)زوجوني منك غصب و كني بنت وهذا اللي ما راح أسكت عليه...لازم تعرفين يا بنت خالتي أن هذا الزواج فاشل...و ما راح تكون النهاية سعيدة أبد...حنا بيوم من الأيام راح نفترق...أما يكون اللي راح يفرقنا الطلاق(سكت شوي)أو الموت...
نورة كانت تطالع عيونه بانكسار لعل و عسى يرأف بحالها بس وينه و وين الرأفة هو محد رأف بحاله و محد علمه معنى الرأفة...
................................................في بيت أبو ماجد و في غرفة غروب..................................
كانت واقفة عند النافذة و تلاحظ غروب الشمس و بيدها صورة الغالية أمها...
غروب و هي ترفع صورة أمها و تحطها بنفس مستوى الشمس:الله يما...ليه سميتيني غروب؟؟؟
هل لأنك تحبين منظر الغروب...أو لأنك عارفة بمصيري من بعدك...أو لأن أنا كلي غروب...
نزلت صورة أمها و على شفاها ابتسامه خيبة:أتوقع أن الاختيار الثالث هو الصحيح لأن حياتي كلها غروب..و كل شي فيني بدا يغرب ..
طاحت الصورة من يدها للأرض وهي تناظرها بعيون حزينة:يا ترى هل برجع أشرق مرة ثانية ولا هذي كل حياتي؟؟؟
بسطت يدينها و سندتهم لزجاج النافذة ببراءة وهي تناظر المناظر الخلابة:آهــــــ يا ربي متى أرتاح...ما ضل لي أحد الكل راح عني...أمي..خالي..ياسمين...غادة...مكتوب لي أعيش وحيدة بدونك يا يما؟؟و بدون كل اللي حبيتهم أو اللي حاولت أحبهم؟ 
ليتك ترجعين لي لحظة وحده بس...أشكي لك اللي بقلبي...يمكن ترأفين بحالي و تأخذيني معك و تريحيني من هذي الدنيا...
ليتك ترجعين لأبوي يمكن لما يشوفك يحن قلبه و يعبرني وحده من بناته...
ليتك ترجعين لخالي اللي تخلا عني و أنتي وصيتيه فيني ...
الكل تخلا عنك يا غروب ما بقا لك أحد بهذي الدنيا...أنتي وجودك و عدمك واحد..
أنفتح باب الغرفة بقوة خلت غروب ارتاعت و لفت للباب و يدها على قلبها:....................................
غادة بمرح:خوفتك؟
غروب ببرود وهي تقعد على الكرسي:لا عادي..
غادة تطالع الساعة وهي تقرب من غروب:صارت الصلاة قومي صلي عشان بعد الصلاة نطلع للسوق..
غروب تطالع غادة الفرحانة:لا مالي خلق أطلع روحوا أنتوا..
غادة قطبت حواجبها :لا لازم تطلعين معنا...أنا قبل شوي قنعت نجلاء و هي بعد جاية معنا و رحاب بنت عمي ما يصير تقعدين لحالك هنا؟
غروب ببرود:عادي بقعد هنا أنتوا أكيد ما راح تتأخرون...
غادة بخيبة:ليه كذا غروب؟؟أنتوا لازم تخربون فرحتي...أنا قلت تجين معنا يعني تجين معنا...ولا مو في نيتك تحضرين زواج أختك؟؟
غروب ابتسمت ابتسامة باهته:أكيد بكون موجودة كيف أحضر زواج أختي الغالية؟
غادة ابتسمت:طيب يعني تجين معنا الليلة؟؟
غروب :طيب خلاص بس ما نتأخر...
غادة بفرح:أنتي لما تطلعين ما راح تحسن بالوقت يعني ما راح تحسين تأخرنا ولا لا...
غروب ابتسمت و بهدوء:غادة أنتي فرحانة؟
غادة اختفت ابتسامتها و تنهدت بحزن:مدري...أنا فرحانة بس بنفس الوقت حزينة...لأني راح أفارقكم فترة مو قصيرة راح توحشوني كلكم خصوصا أنتي...تعودت عليك كثير مع أن ما صار لك فترة من عرفناك بس مهما يصير أنتي أختنا...
غروب تحاول ما تنزل دموعها:طيب متى الزواج؟
غادة مستغربة من غروب(غروب تعرف متى زواج غادة بس سألت و تتمنى تلقى جواب غير) تكلمت غادة بهدوء:ألخميس الجاي أن شاء الله...ليه تسألين؟
غروب تبتسم عشان تمنع دموعها من النزول:لا ولا شي بس حبيت أتأكد؟؟
غادة لاحظت دموعها المخفية بس ما حبت تحولها لمناحة و قامت عنها و هي تتكلم:طيب لا تتأخرين بعد الصلاة الموعد اوك..
طلعت غادة و على طول غروب بدت تبكي و حطت يدينها على وجهها و تحاول توقف دموعها المتتابعة بس ما تقدر...تبي تطلع كل اللي بقلبها بس مو عارفة كيف؟؟مو عارفة تتكلم مع مين؟؟ محد فاضي لها الكل مشغول بأحداث اليوم المرغوب...يوم الخميس...ما بقى شي على يوم الخميس...أيام معدودة و يهل عليهم يوم الخميس...
..............................................في بيت أبو تركي الساعة 7 تحت بالصالة....................................
نهى اللي كانت قاعدة على الكنب:أي عادي...
هدى بعصبية:وش اللي عادي ؟
نزل تركي من الدرج و مبين عليه مرتاح...الابتسامة مرسومة على وجهه..ابتسامة من قلب..صار له زمان ما ابتسم بفرح...
تركي استغرب من نظرات أخواته و طالعهم :ليه كذا تناظروني؟
هدى باستغراب:وين رايح؟؟
تركي ابتسم مرة ثانية وهو يكمل طريقة للباب:رايح لزوجتي دانه ليه تبين شي؟؟
هدى باستغراب:سلامتك...سلم لي عليها..
تركي وهو يفتح الباب :اوك يوصل..
طلع من البيت و هدى لفت لنهى:وش فيه تركي؟؟
نهى مبتسمة:عادي ما فيه شي واحد رايح لخطيبته وش فيها؟؟
هدى باستغراب:لا ما فيها شي..بس غريبة تركي اللي كان رافض دانه يروح لها و ابتسامته كذا؟؟
نهى مبتسمة:ما شفتي شي للحين...هي مدري وش سوت له..دايما يكلمها أو رايح لها أو طالع معها...
هدى بفرح:والله..
نهى تطالعها:بسم الله وش فيك فرحانة كذا؟
هدى مبتسمة :فرحانة عشان تركي...يعني أنتي تحسينه تغير شوي...
نهى :مو شوي كثير...بس اللي ما تغير فيه أنه للحين ما يقعد معنا...
هدى سندت ظهرها لورا:أي مو لازم يقعد معكم أهم شي يكون مرتاح و خلاص...
نهى تنهدت:أي ما عاد لنا قيمة...
هدى ما عطت لكلام نهى اهتمام:من يصدق تركي اللي كان رافض فرحان كذا؟؟
نهى قطبت حواجبها تتصنع العصبية:أي هذا بس خطيبته و لا نشوفه مدري وش بيسوي لو تزوجها؟؟
.................................................ف ي شقة عبد العزيز الساعة 1 الليل............................................
عبد العزيز ما كلم نورة من اللي صار اليوم بينهم ...هو كان قاعد بالصالة و هي بالغرفة طول الوقت كانت تبكي.
عبد العزيز اللي كان يطالع تلفزيون و يلاعب ياسمين الصغيرة اللي كانت تضحك له بقوة و الفرح يشع من عيونها بس ناقصها شي واحد...وجود أمها معها...لو نجلاء هنا كان كملت الفرحة ...
تنهد عبد العزيز وهو يناظر بنته:مدري وش فيها أمك يالقمر معقولة ما تسأل عنك ولا طلبت تشوفك...
سمع صوت باب الغرفة انفتح وعرف أنها نورة بس ما لف لها ولا حب يبدي الكلام معها وضل يلاعب بنته...
نورة ضلت واقفة عند الباب و تطالعه بنظرات مكسورة ما يضحك إلا مع بنته؟؟؟
توجهت نورة لعبد العزيز و ضلت واقفة يمه شوي تبيه يكلمها بس هو ما عبرها:....................................
تكلمت نورة بصوت مبحوح:عبد العزيز...
عبد العزيز تنهد وهو يطالع بنته:خير وش عندك بعد؟
نورة قعدت على ركبها و حطت يدينها بحضنها و بهدوء:ممكن أطلب منك طلب...؟
عبد العزيز لف لها وضل يطالعها شوي:وش تبين؟
نورة نزلت عيونها و مو عارفة كيف و من وين تبدي:............................................. ......
عبد العزيز بنبرة حادة:خير وش عندك؟
نورة كلمته بهدوء و بترجي:طلقني...
عبد العزيز استغرب من طلبها وضل يطالعها شوي و بعدها تكلم بهدوء:هذا اللي بيصير بس لا تستعجلين على رزقك يا بنت الخالة...
نورة غمضت عيونها و كانت تتألم من الداخل يا الله وش القساوة اللي بقلبه و يقولها بوجهي بعد... 
عبد العزيز رجع لف لياسمين و يكلمها :................................................. ...
نورة عصبت من حركته و رفت راسها مسحت دموعها و تكلمت بقهر:عبد العزيز الله يخليك طلقني بهدوء لا تخلي الموضوع يكبر و يتدخلون فيه الأهل...
عبد العزيز لف لها:أي خليهم يدخلون فيه الأهل..عشان يشوفون غلطتهم الكبيرة ولا يعيدونها مرة ثانية(سكت شوي)و بعدين تبين تقنعيني أنهم لو عرفوا ما راح يتركوني بحالي هم من متى تركوني بحالي أنا من وعيت بالدنيا و شوري بيدهم كني بزر عندهم مو رجال...
نورة تطالعه:يعني عادي عندك لو عرفوا باللي بيني و بينك؟
عبد العزيز ببرود:عادي...إذا كانوا هم السبب في اللي بيني و بينك أنا مني خايف من احد أساسا هم لازم يعرفون كل شي و يصلحون غلطهم...
نورة وصلت حدها بس تكلمت بهدوء :طيب ولو منعوك من اللي ناوي تسويه وش بتسوي؟
عبد العزيز بحزم:محد يقدر يمنعني لو يجيبون لي أكبر راس أنا مقتنع باللي أسويه...بس عاد أنا دايما أسمع لهم و ما شفت منهم شي يفرحني..
نورة نزلت دموعها بتجدد و بصوت مخنوق:حرام عليك ..
عبد العزيز بهدوء:ما في شي حرام...الكل عارف أن نهايتنا الطلاق...يكون لعلمك حتى خالتك اللي جات و ترجتك عشان توافقين عارفة(سكت شوي)هذا بس عشان تعرفين حقيقة العايلة..كل يدور مصلحته على حساب غيرة...
نورة ضلت تبكي قدامه وهي تطالع عيونه ولا تنزل لها ...........................
عبد العزيز ببرود:ما عندي شي ثاني أقوله..تبين الطلاق أنا حاضر بس بالوقت اللي يعجبني مو أنتي اللي تحددين لي متى؟؟؟
نورة بقهر:طيب أنت ما تبيني ليه ما تطلقني و تخلص مني؟
عبد العزيز لف لبنته و ببرود:والله أنا ودي اليوم قبل بكرة بس ظروفي تمنعني...
نورة فتحت عيونها:أي ظروف هذي...ولا تبيني أربي لك بنتك و بعدها تقول لي مع السلامة..
عبد العزيز لف لها و بحزم:كيفي ما دمتي زوجتي و على ذمتي تسوين اللي أقول لك عليه و بلا كلام فاضي..
نورة ضلت تبكي و كل شوي تقول حين يحن قلبه بس هيهات يحن قلبه اللي تحجر...........
عبد العزيز يطالعها:خلاص قومي عن وجهي ما عندي كلام ثاني أقوله؟
نورة ما كانت قادة تمشي على رجولها اليوم فعلا أتعس يوم بحياتها بس قلبها أنجرح عن سنه:.................
عبد العزيز يطالعها باحتقار:طلعي لي فراشي مالي خلق أدخل الغرفة؟؟
نورة قامت و هي تمسح بقايا دموعها و بداية جروحها العميقة:.......................................... .........
عبد العزيز تنهد و لف لياسمين اللي كانت تلعب لحالها ببراءة الأطفال ولا تدري عن اللي حولها...كانت تطالع السقف و تلعب بألعاب اللي عندها و تناغي نفسها بنفسها..
عبد العزيز ضل يطالعها و يتخيل نجلاء معه باللحظة هذي...أكيد كان بيصير عكس اللي صار مع نورة...
عبد العزيز تنهد:كل شي قضاء و قدر بس يضل بسبة الأهل...
في نفس هذا الوقت نجلاء كانت بغرفتها واقفة على شرفة النافذة و نسمات الهوا تطير خصلات شعرها الناعم وهي تفكر بعبد العزيز و ياسمين:يا ترا كيف عايشين...هل عبد العزيز مرتاح مع زوجته الجدية؟؟هل زوجته تعامل بنتي زين؟؟والله مدري..ليت الأخبار توصلني مع نسمات الهوا عشان يرتاح قلبي...
تذكرت قبل شوي كانوا بالسوق مع غادة اللي كانت فرحانة و ضلت تتذكر أيام خطوبتها لعبد العزيز...
فرحتها ولا شي يم فرحة غادة...فرحة غادة أكبر بكثير من كل فرحة...
تنهدت :الله يهنيك يا غادة و يسعدك..
ارتعشت و حست بالبرد سكرت النافذة و قعدت على الكرسي الهزاز اللي عند النافذة وهي تدفئ أيدينها بينما كانت تفرك أيدينها ببعض مر ببالها موقف ...موقف ما راح تنساه..آهــــ يا كثير المواقف اللي ما راح تنساها...
تذكرت لما كانت مع عبد العزيز كيف كان يمسك يدها و يدفيها تذكرت فرحتها بذيك اللحظات و تنهدت بقوة:مع أنه جاف بس والله أحبه...
مرت الأيام سريعة على البعض و بطيئة على البعض الآخر..وها هو اليوم الموعود..يوم زواج الفخر زياد بالقمر غادة...
هذا هو اليوم اللي تمناه جميع أفراد العايلة إلا غروب اللي كانت متضايقة منه...
بدت كزهرة تمشي على أرض المسرح الفخم بخطوات بطيئة و يزينها فستانها الفخــــم...
المصورة كانت من قدامها و هي عيونها للأرض............................................. .......
و أخيرا وضلت للمكان المحدد ما بغت توصل...كانت تحس أن الطريق على المسرح طويل مع خطواتها المتوترة و البطيئة...
قعدت على الكنب الأحمر الكبير وتقدموا لها بنات عائلتها و باركوا لها على طول...
بعد ساعة تقريبا كان زياد و أبوه و عمه و سعود عند الباب ينتظرون النسوان تتغطى عشان يدخلون ...
وقفت غادة على هذا المسرح الكبير لحالها مع رحاب اللي كانت حاطه الغطا على وجهها لأن سعود داخل معهم و بدت تمشي بخطوات بطيئة و من الجهة الثانية كان زياد يمشي وسط أبوه و عمه و ولد عمه...
زياد اللي وسامته اليوم غير عن كل يوم اليوم فرحته أكبر اليوم الابتسامة ما فارقت شفاهة طول الوقت لما كان بمجلس الرجال يبتسم ...
فتح زياد الطرحة الشفافة اللي كانت على وجه غادة ما صدق عمرة لما شافها..معقولة هذي غادة...كان يشوفها أحلى من قبل بكثير...
حتى سعود أخوها ما صدق لما شافها هذي أخته,,,
حب راسها و تكلم بابتسامة وهو يطالعها:مبروك يا غادة..
غادة بصوت مسموع:الله يبارك فيك؟؟؟
أبو ماجد بفرح:ما أوصيك على غادة يا زياد...
زياد لف لعمه مبتسم:لا وش دعوة يا عمي توصيني على عيوني..
سعود مسك يد غادة كان يبي يسلم عليها بس طالعته بنظرات حارقة...ما كانت رايقة لحركاته و تكلم وهو مبتسم و يطالعها:مبروك يا أختي..
أبو زياد:مبروك يا بنت أخوي..
غادة طالعته و أخيرا رفعت راسها:الله يبارك فيك عمي...
سعود يطالع رحاب بنت عمه اللي وجهها مبين غطاها كان شفاف و يتكلم:مبروك بنت عمي راح تصيرين عمه عن قريب..
رحاب ابتسمت:الله يبارك فيك...
أبو ماجد يطالع رحاب بابتسامة:أن شاء الله السنة الجاية مثل هذا الوقت زواج سعود..
سعود يطالع أبوه ببلاهة :لا يبا وش دعوة عاد السنة الجاية تبي تعنسني...
ضحكوا عليه رحاب و غادة اللي كانوا يطالعونه و زياد اللي ما يدري عن هوا دارة كان هايم بوادي بنت عمه...
بعد دقايق طلعوا أبو ماجد و أبو زياد و سعود اللي طلع بالغصب كان يبي يدخل مع أخته... بينما زياد مسك يد زوجته و حبيبته و مشى للمسرح الكل كان يطالعهم و يدققون بحركاتهم اللا إرادية...
لما وصل للمسرح قعد معها على الكراسي المخصصين لهم...أم زياد اللي ما كانت مصدقة عمرها ولدها تزوج من يصدق جات له و الفرح باين عليها:مبروك يا ولدي...
زياد لف لأمه و كانت فرحته أكبر لما شافها:الله يبارك فيك يما...
أم زياد بابتسامة :منك المال و منها العيال...
في هذي اللحظة جات أمل اللي كانت متغيرة كثير و هي مبتسمة:مبروك للعروسين...
بدوا كل البنات يتجمعون حول العروسين و يباركون لهم و يضحكون لدرجة أن المعازيم ما صارت تشوفهم...
ما عدا غروب اللي فضلت الابتعاد عن الجميع ما كانت تبي تشوف غادة وهي يم زياد...
لأنها لو شافته قاعد يمها ويدها بيده راح تبكي على أختها اللي راح تفارقهم لبعيد ما عندها أحد بهذا البيت الكبير غير غادة هي اللي كانت تفتح لها قلبها و...و غرفتها...
دخلت غروب للغرفة المعزولة اللي كانت داخل الصالة الكبيرة و قعدت على وحده من الكنبات اللي فيها سندت ظهرها لورا و هي تفكر:وش فيني أنا...أحبس البنت عشاني..كل بنت راح تتزوج و تترك البيت اللي عاشت فيه أحلى سنين عمرها..
انتبهت لكلمة(أحلى سنين عمرها):إلا أنا...أنا لو تزوجت بكون تركت البيت اللي عشت فيه أتعس سنين عمري...
ضلت قاعدة هنا و محد لاحظ غيابها الملحوظ عنهم ... و هذا الشي كان مريحها لأنها ما تبي أحد يشوفها في هذي الحالة وفي هذا الوقت...
بعد ساعات قليلة بس كانت أروع اللحظات مشى زياد مع زوجته غادة بسيارتهم الفخمة للبيت(بيت أبو زياد)اللي راح يقضون فيه أول أسبوع زواجهم وسط الأهل و الحبايب و تتبعهم مسيرة سيارات الأهل ...
........................................في بيت أبو ماجد الساعة 6 الصباح في غرفة غروب................................. 
كانوا توهم جاين من بيت أبو زياد..من زفة العروسين..
كانت واقفة قدام المراية و تمسح -الميك أب-اللي بوجهها وبعدما فصخت فستانها الأحمر المملوء بالأحجار الصغيرة الناعمة...
غروب رمت المنديل المليون على التسريحة:أف ما صارت...
توجهت للحمام اللي بغرفتها و غسلت وجهها و لما طلعت قعدت على السرير...كانت مشتاقة لغادة موت..مع أنها ما تقعد معها كل يوم بس على الأقل تتطمن أنها معها بنفس البيت...بس حين غادة راحت و راحت أيامها معها..
غروب تناظر غرفتها :يالله مني قادرة أقعد بدون غادة مدري وش بسوي أنا؟
طاحت عينها على النافذة و نزلتها لتحت انتبهت لشيء أبيض في الأرض قامت بسرعة و أخذته...كانت صورة أمها الغالية..تذكرت أخر يوم كانت واقفة عند النافذة كان قبل أسبوع...
دمعت عينها وهي تحضن صورة أمها:يا ترى تحضرين زواجي مثل غادة؟؟
قامت من الأرض وهي تناظر صورة أمها:ليه رميتها بالأرض؟؟
رمت روحها على السرير و الصورة بيدها :آهـــــــ يا غادة لو أنك موجودة كانت خففتي عني وينك؟؟؟
غيداء في هذي اللحظة كانت في سابع نومه ولا تدري عن الدنيا حولها......
و نجلاء كانت تفكر ببنتها وهي منسدحه على السرير لما غلبها النوم..........
بينما أم ماجد اللي كانت قاعدة بغرفتها و تفكر ببنتها...كانت خايفة عليها كثير..ما تنلام غادة أول مرة تنام برا البيت...
البيت فاضي و ما فيه جو مع أن غادة غالبا كانت تقعد بغرفتها بس بعد كان لها جو خاص...
..........................................يوم الجمعة الظهر في بيت أبو زياد...................................
الكل كان فرحان و خصوصا أم زياد و أبوه فرحتهم لا توصف بزواج نجلهم الغالي...
أم ماجد و أبو ماجد بعد كانوا فرحانين بس فرحتهم ناقصة لأن غادة تركتهم ... حين هي ما تقدر تنام عندهم بالبيت و تسولف معهم زي أول...حين الحال تغير..كل شي له حدود...
بعد صلاة المغرب كانوا مسوين حفله صغيرة للعائلة..(لغادة و زياد)بمناسبة زواجهم و لأنهم بعد كم يوم راح يهاجرون لبعيد البعيد...
فستانها الوردي الناعم الخفيف لايق عليها ومع شعرها الرائع و عيونها الواسعة..كانت زينتها أهدى بكثير من أمس...
الكل كان يضحك غادة شافت غروب و لاحظت بعيونها ألم و وحده و حزن و تحطيــــــــــــــــم...
ضلت تطالعها شوي و اللي قطع انتباهها بغروب اللي كانت تلعب مع الأطفال عن الظاهر بس صوت ليلى:غادة..
غادة لفت لليلى مبتسمة:هلا..
ليلى :وش فيك ساعة نناديك؟؟
غادة :لا ما فيني شي كنت أطالع غروب..
ليلى باستغراب:وش فيها غروب؟
غادة بهدوء:ما فيها شي..بس أنا حيل مستغربة منها أمس بالصالة من دخلت ما لمحتها و اليوم بعد لما جوا هنا ما سلمت علي يعني معقولة ما شافتني أو ما انتبهت لوجودي؟
ليلى شدها الموضوع..حتى هي بعد أمس ما شافت غروب لما جات غادة بس ما عطت الموضوع أهميه ما كانت تدري أن هذا الشي حاز بنفس غادة...
ليلى ابتسمت:يمكن نست أروح أناديها لك..
غادة بضيق:لا اتركيها على راحتها ...
ليلى تطالعها:طيب على راحتك المهم قومي معي ماجد أخوك يبي يسلم عليك...
غادة أنقلب لونها...كل شي ولا مـــاجد..هي تستحي منه ما تدري ليه..حمدت ربها ألف مرة أنه ما دخل الصالة أمس بالعرس...بس الظاهر ما في فكه هذا هو جا هنا...
غادة بداخلها:وش فيني أنا غبية...هذا أخوي كيف أفكر كذا...
غادة قامت مع ليلى:طيب تعالي معي...
توجهوا غادة و ليلى لبرا محل ما كان ماجد واقف...ماجد اللي تهلل وجهه لما شاف طيف أخته الحبيبة جاية...
غروب انتبهت لغادة وهي طالعه من الباب مع ليلى و ضلت تطالع المحل اللي فيه خطوات غادة بتركيز شديد:يا ربي متى نرجع البيت ما أبي أقعد هنا ولا لحظه...هذا البيت اللي فيه زياد...أكرهه..هو اللي خذاها مني...
وش ذا الكلام يا غروب..زياد تزوج حاله حال العالم وهي اللي اختارها قلبه ليه كل هذا شايلته عليه؟؟
بعد ربع ساعة رجعوا ليلى و غادة من برا و كانوا يضحكون...
ليلى توجهت لمقصدها أما غادة ما قدرت تطوف لغروب..هي بعد كانت مشتاقة لها أكثر...
توجهت غادة للمكان اللي كانت قاعدة فيه غروب و تلاعب الأطفال(على الكنب)
بينما غروب كانت تلاعبهم سمعت صوت مو غريب عيها:وش دعوة ما تبين تسلمين علي..
غروب على طول التفتت لمصدر الصوت...شافت غادة كانت قاعدة يمها و مبتسمة و باستغراب:غادة...
غادة بابتسامة:أي أنا غادة ليه تغير شكلي لما تزوجت؟؟
غروب ابتسمت من قلب كانت فرحانة وهي تشوف أختها فرحانة بس هل الفرح راح يدوم ولا مجرد ما تكون بجنب غادة و يزول...
غادة تعيد عليها السؤال:ليه ما جيتي سلميتي علي؟
غروب نزلت عيونها تدريجيا للأرض:...........................
غادة بهدوء:والله زعلتيني منك...كان ودي أشوفك بفستان العرس ليه ما جيتي لي؟؟
غروب تطالعها:لا بس كنت تعبانه و ما قدرت أقعد بالصالة؟
غادة ابتسمت:طيب خلاص أنسي ...
غروب بحزن:غادة متى راح تسافرون؟
غادة لاحظت الحزن بعيون أختها:يوم الأربعاء الجاي أن شاء الله...ليه تسألين؟
غروب بداخلها:وش تبيني أقول لك...أقول لك أني ما أبي أسلم عليك بيوم سفرك ولا أقول لك....مني عارفة وش أقول لك...
غادة باستغراب:غروب وش فيك؟
غروب انتبهت:لا ما فيني شي...
غادة ابتسمت:شكلك فيك النوم...ما نمتي زين أمس؟
غروب ابتسمت بحزن:بصراحة ما جاني نوم...كنت أفكر فيك طول الليل؟؟
غادة استغربت من الكلمة اللي قالتها غروب(كنت أفكر فيك طول الليل)نفس الكلمة اللي قالها لها أخوها سعود لما سلمت عليه العصر...و نفس الكلمة اللي قالتها لها أمها أول ما دخلت و ضمتها... و نفس الكلمة اللي قالها لها ماجد لما سلمت عليه قبل شوي...حتى مؤيد اللي ما تعدي 6سنين قالها لها...و هذي غروب الحزينة تقولها...
وش سالفتهم؟؟؟
معقولة كلهم يفكرون فيني طول الليل ولا يجاملوني؟؟و أنا اللي ما جا على بالي ولا واحد فيهم؟؟؟
غادة باستغراب وهي تطالع غروب:تفكرين فيني أنا؟؟؟!!!
غروب هزت راسها:أي...والله كل ما حاولت أنام أتذكرك...و أتذكر قعدتك معي بعز الليل...و أتذكر أنك مو معنا بالبيت...و أتذكر موعد سفرك القريب...
غادة قاطعتها:خلاص غروب لا تكلمين...كل شي صار و انتهى لا تذكريني بالماضي...ترا كلكم راح توحشوني...
بعدين أنتي عارفة أنا ما كنت ناوية أسوي الزواج بهذي السرعة بس الظروف أقوى مني و منك...كان ودي أقعد معكم فترة أطول بس الحجز على يوم الأربعاء..(ابتسمت)بس لا تخافين أنا يوم الثلاثاء راح أقضيه عندكم عشان تشبعون مني...
غروب ابتسمت لغادة بس بداخلها جروح و جروح:............................................. .................
جات رحاب من بعيد كانت تركض و مسكت غادة من يدها و سحبتها معها وهي تمشي بسرعة:تعالي بسرعة زياد يبيك هو واقف برا ...
سمعت غروب كلمة رحاب اللي جات و أخذت غادة و راحت...حتى ما عبرتها ولا كنها موجودة...
حتى غادة راحت وراها بعد...كلهم ما يحبوني...أنا عارفة أنهم يتعاطفون معي بس لا أكثر ولا أقل...
زياد بكل وقف...زياد صار جزء بحياة غادة...في كل وقت وكل مكان راح أسمع بزياد...
آهــــــــ مدري أشكي لمن ولا أسولف لمن...(لفت نظرها للموجودين)الكل مشغول بالضحك و السوالف الكل فرحان إلا أنا محد فاضي لي و لهمومي... 

...........................................الساعة 2 في بيت أبو ماجد في الصالة..............................
أم ماجد بعصبية:لا ما في غياب أنا قلت تروحين المدرسة يعني تروحين..
سعود يطالع غيداء و مقطب حواجبه:خلاص ياخي أزعجتينا روحي و فكينا مسوية هذرة ليه؟
غيداء لفت للدرج و صعدت وهي معصبة:............................................ ...
أم ماجد تنهد وهي تقعد على الكنب:أف البنت هذي عنيدة وما تسمع الكلام...إلا ماجد وينه؟
سعود بهدوء و بزهق:يما ماجد مشى من زمان بكرة عنده دوام..
أم ماجد تطالع سعود باستغراب:وش فيك كذا ما لك خلق أحد؟
سعود :مدري يما والله زهقت...أحس البيت صار فاضي ما عندي أحد أسولف معه..
أم ماجد بهدوء:يعني غادة هي اللي كانت ماليه البيت؟
سعود سند ظهره لورا:لا يما ما قلت كذا...بس أنا بصراحة مو متعود أقعد في البيت بهذا الشكل..
أم ماجد تطالعه:محد مسكك قوم أطلع؟
سعود :أف يما أطلع وين أروح...زياد مو فاضي لي و تركي من خطب ما قعدت معه زي العالم دايما مشغول..
أم ماجد ابتسمت:يا حليلة تركي...إلا متى زواجه؟
سعود بدون اهتمام:مدري عنه يما...
أم ماجد قطبت حواجبها:طيب أنت لمتى بتضل قاعد كذا؟
سعود باستغراب:وش فيني؟
أم ماجد بعصبية:قاعد في البيت كنك حرمة متى راح تشتغل؟
سعود بجديه:يما أنا لقيت لي شغل و قلت لا...
أم ماجد :طيب ليه ما تشتغل بالشركة مع أبوك وعمك و أخوك؟
سعود تنهد:يما أنا لو أبي أشتغل بالشركة ما كان تعبت نفسي و درست...
أم ماجد عصبت جد:يعني عاجبتك قعدتك كذا ؟
سعود يطالع التلفزيون:بصراحة مو عاجبتني بس ما بيدي شي؟
أم ماجد :طيب ليه ولد عمك أشتغل و جاته بعثة لبرا و أنت قاعد؟؟
سعود لف لأمه:مو ذنبي أنه أشتغل و جاته بعثة الله يوفقه...وش تبيني أسوي؟
أم ماجد تنهدت:أنت بترفع الضغط عندي؟
سعود لف للتلفزيون و هو يتحلطم:هي اللي تفتح الموضوع و أنا اللي أرفع الضغط و الله حاله..
أم ماجد:وش تقول أنت؟
سعود لف لها:ما قلت شي يما..(وقف)أنا بروح أنام و بكرة بطلع أدور لي شغل عشان لا أرفع الضغط...
توجه للدرج و صعد و بسرعة اختفى في الدور الثاني و ضلت أم ماجد قاعدة بالصالة تحت و تفكر في عيالها..
كل واحد و له مشاكله...
مر أربع أيام سريعة و الكل على حاله......
يوم الأربعاء الصباح في بيت أبو زياد فوق في غرفة العروسين(غادة و زياد)..................
غادة اللي كانت تتأكد أنهم أخذوا الأغراض كلهم وما نسوا شي:متى رايحين للمطار..؟
زياد لف لها بابتسامة:العصر ما شين أن شاء الله ليه؟
غادة بدون ما ترفع له راسها:لا بس أسأل؟؟
زياد يطالعها:غادة أنتي من جد راضية تسافرين معي ولا وافقتي بس عشان خاطري؟
غادة رفعت له عينها:أنا من جد وافقت ... ليه تسأل؟
زياد بهدوء:مدري...كل ما قرب موعد السفر أحسك تتغيرين للأسوأ...
غادة :صدقني ما فيني شي...بس أنا أفكر بالسبع سنين اللي راح نقضيهم لحالنا..
زياد ابتسم:لا تفكرين..حنا ما راح نقضيهم لحالنا,,راح نقضيهم مع عيالنا؟؟
غادة تتجاهل الموضوع:مو قصدي...قصدي أنا ما راح نشوف أهلنا..
زياد بهدوء:والله تبين الصراحة...أنا بعد قاعد أفكر فيها...بس ما عليك هونيها تتعودين بعدين..
ضربات خفيفة على الباب...زياد ترك اللي بيده وقام فتح الباب و بعد ثواني دخل للغرفة ومعه رحاب...
رحاب بمرح:يللا يا عروس قومي أبوي ينتظركم تحت على الفطور...
غادة ابتسمت لها:طيب ...
رحاب قعدت على الكرسي عند غادة:والله أنك خاينه...تتركيني أروح المدرسة لحالي...
غادة تطالعها:وما فكرتي إلا بالمدرسة؟
رحاب بقهر:أي...(بفخر)يعني تتركيني(تأشر على زياد باحتقار)عشان هذا؟؟
زياد عصب من أخته بس آشر على نفسه بهدوء:هذا زوجها..
رحاب تنهدت:طيب قوموا بسرعة ترا أبوي معطلنا عشانكم كنكم تستاهلون؟؟؟
زياد بداخله:أف هذي ما تعرف تقول شي عدل لازم مع كل كلمة تقولها تجيب كلمة تغث..
زياد تكلم:طيب جاين عن الإزعاج خلاص قومي روحي تحت..
قامت رحاب و طلعت و غادة لفت لزياد بهدوء:أنا بعد الفطور رايحه بيت أبوي طيب؟
زياد ابتسم لها(ياخي ما يقدر يطالعها و ما يبتسم):طيب روحي أنا بوصلك و برجع أنام و على الساعة 3 خلك جاهزة طيب؟
غادة ابتسمت:ماله داعي توصلني الباب بالباب...
زياد بحزم:أنا قلت بوصلك يعني بوصلك خلاص قومي ننزل نفطر...
...........................................الساعة 9 و نص في بيت أبو ماجد.......................................
سعود اللي كان يكلم تلفون:العصر أنا بروح المطار بوصل العرسان لما أرجع أمرك..
تركي باستغراب:و زياد راح يسافر اليوم؟
سعود تنهد:أي ليه أنت ما تدري.؟
تركي:لا والله محد قال لي...
سعود:اوك لو تبي تسلم عليه تعال له بعد القدا بيكون موجود..
تركي:لا خلاص بكلمة مو لازم أجي..
سعود:اوك على راحتك..
تركي:يللا بخليك مو تنسى تجي بعد ما توصل زياد..
سعود:اوك مني ناسي..
سكر التلفون و سمع الباب يفتح لف له وشاف غادة داخله........
غادة مبتسمة:السلام ..
سعود بفرح:هلا والله تو ما نور البيت...
غادة تمشي تجاه سعود:وش فيك قاعد لحالك؟
سعود يطالعها :أنا كنت نايم بس زياد أتصل و قال لي أنك راح تجين و قال لي أقعد معك..
غادة وهي تقعد:جد والله؟
سعود لف للتلفزيون:غادة عن السخافة يعني واحد وقاعد وش صار...
غادة سندت ظهرها لورا :شكلك مو رايق...إلا وين أمي غريبة للحين نايمة..
سعود لف لها:أمي مو نايمة بس قاعدة فوق بغرفتها..
غادة :طيب و البنات وين؟
سعود ابتسم:الكل غايب اليوم محد راح المدرسة كله عشانك أنتي و وجهك..
غادة باستغراب:ليه..وش دخلني أنا؟
سعود :أي لأنك اليوم مسافرة كلهم غابوا..
غادة تطالعه و بداخلها:الله يقطعك كذاب و أعذارك زي وجهك...
وقفت غادة وهي تتوجه للدرج:اوك أروح أشوف أمي...
صعدت غادة الدرج و لما طلعت للدور الثاني توجهت لغرفة أمها وضربت الباب بس ما جاها رد...
غادة تكلمت:أنا غادة يما أنتي صاحية..
ما سمعت رد .. فتحت الباب بهدوء و دخلت...أمها كانت واقفة عند النافذة و دموعها على خدها...
غادة توجهت لأمها بابتسامة:صباح الخير يما...
أم ماجد لفت لها بابتسامة دامعة:هلا.. هلا ببنتي صباح النور..
غادة استغربت من دموع أمها:يما ليه تبكين..وش صاير؟
أم ماجد تحاول تمسك دموعها:مو صاير شي...بس أنا خايفة عليك يا غادة..؟
غادة قطبت حواجبها:ليه؟وش فيني؟؟
أم ماجد قعدت على الكنب اللي يم النافذة و تنهدت:اليوم رايحه عنا يا قلبي مدري متى نشوفك مرة ثانية؟
غادة قعدت يم أمها:طيب ليه تبكين...أنا مسافرة مو رايحه للموت..
أم ماجد لفت لها:عارفة...بس أنا أم يا غادة يصعب علي تبعدين عني طول هذي الفترة..
غادة بهدوء: يما لا تخافين علينا..حنا كبرنا ما عدنا صغار وكل واحد يقدر يتحمل مسئوليته بنفسه...
أم ماجد:ولو...أنا لازم أشارككم فيها...ما تعرفين باللي بقلبي يا غادة..كل ما أتذكر سفرك اللي بعد ساعات قليلة يجيني قلبي..مني متخيلة البيت بدونك؟؟
غادة ضلت تطالع أمها...هي بعد تفكر في هذا الشي..بس مو بيدها شي تسويه...ودها تنزل دموعها و ترتاح بس اللي في أمها كافيها..
غادة :يما ريحي نفسك شوي...أنا مو رايحه لحالي , أنا رايحه مع زوجي و ولد عمي..
أم ماجد:أنا عارفة أن زياد ما راح يقصر عليك يا غادة...بس كيف بتحمل كل هذي السنين بدون ما أشوفك؟
غادة ابتسمت تمنع دموعها من النزول:طيب لا تزعلين أوعدك أني ما راح أقطعكم كل ما حصلت لي فرصة بكلمكم...
أم ماجد :قومي شوفي أخوانك ترا كلهم ما راحوا المدرسة عشانك بس روحي أقعدي معهم شوي...
قامت غادة بابتسامة مع أن ما كان لها خلق الابتسامة:طيب أنا رايحه يما بس لا تبكين...
توجهت للباب و طلعت و سكرته وراها...ضلت تلف و تدور في البيت العزيز على قلبها ...
وقفت عند النافذة اللي بالصالة العلوية و ضلت تطالع الشارع اللي يا ما لعبوا فيه هي و أخوانها و عيال عمها و عيال خالتها..
للحين ما تغير هذا هو نفسه...
خانتها دمعتها و نزلت...رفعت يدها و مسحتها بسرعة و بداخلها:يا ربي وش فيني؟؟أحس أني متضايقة كثير..أف ليتني ما وافقت على هذي السفرة من البداية..يللا هذا المكتوب...
لفت لورا و توجهت لغرفة غروب دخلت بدون ما تضرب الباب و شافت غروب منسدحه على السرير بطريقة عشوائية و خصلات شعرها الطويل مبعثرة على السرير و مشغلة المسجلة على موسيقى هادية رومانسية حدها و باين أنها سرحانة أو مندمجة مع الموسيقى لأنها ما انتبهت لغادة اللي كانت واقفة عند الباب...
توجهت غادة للمسجلة و طفتها...
غروب انتبهت و عدلت قعدتها بسرعة مبين على وجهها الهدوء يمكن من الموسيقى..مو يقولون الموسيقى علاج للأعصاب...
غروب باستغراب:غادة ليه جاية؟
غادة قعدت يمها على السرير:ليه السؤال؟
غروب:لا بس استغربت لما شفتك بغرفتي كذا..
غادة:وش فيك صار لي فترة واقفة عند باب الغرفة ما حسيتي أن أحد دخل الغرفة؟؟
غروب تطالعها هزت راسها بالنفي:لا..
غادة بهدوء:لأنك سرحانة؟؟؟
غروب تنهدت بخفيف:لا والله بس كنت مندمجة مع الموسيقى...
غادة :يعني ما كنتي تفكرين بشي معين...
غروب نزلت عيونها للسرير وهزت راسها بالرفض:........................................
غادة ابتسمت:ليه ما رحتي المدرسة؟
غروب بهدوء:كنت بروح بس رحاب ما راحت و أنا أخاف أمشي لحالي بالشارع ...
غادة:طيب غيداء وينها؟
غروب بنفس الهدوء:في غرفتها...أكيد نايمة..
غادة تطالع الساعة اللي على يدها كانت تشير للعاشرة و نص...غادة بداخلها:يا الله كلها ست ساعات و أودعكم..
غروب تقاطع أفكارها:غادة متى ماشين؟
غادة بهدوء:على الساعة ثلاث العصر أن شاء الله...
أنفتح الباب و دخلت ليلى المرحة:السلام عليكــــــــــــــــــــــــــــــــــم...
لفوا لها و هي تقدمت لهم و سلمت عليهم...
غادة ابتسمت لما شافت ليلى..دايما مبتسمة و وجهها بشوش..حست أنها قطعت جو الحزن اللي كانوا على وشك الدخول له...
غادة باستغراب:ليه جاين ؟؟
ليلى قعدت:وش ذا السؤال جاين عشانك؟؟
غادة ابتسمت:و أنا وين ما أروح تقولون لي عشانك...
ليلى بكبرياء:أساسا أنا ما كنت بجي بس ماجد بيجي و أنا أخاف أقعد لحالي...
غادة ضحكت:أي أنتي دايما ما تبين تجين بس تخافين لحالك...
ليلى ابتسمت :وش أسوي بعد...إلا كم الساعة راح تمشون؟
غادة تنهدت:على الساعة 3 العصر..يعني تقريبا بعد القدا..
ليلى :وش دعوة القدا الساعة 3...
غادة هزت راسها بالنفي:لا...أنا بعد القدا بطلع من هنا و بروح بيت عمي عشان ناخذ الأغراض...
غروب تكلمت والدموع بعينها:وما راح ترجعين هنا؟
غادة لفت لغروب مستغربة:لا...راح نطلع من هناك للمطار بس بحاول أجي هنا قبل نمشي..
ليلى :والله راح نشتاق لك يا دبه...
غادة لفت لها:و أنا بعد راح أشتاق لكم ... (وقفت غادة)أنا نازلة تحت بروح يم ماجد شوي...
طلعت غادة من الغرفة و قامت ليلى قعدت يم غروب اللي كانت تتابع خطوات غادة...
ليلى بهدوء:غروب وش فيك؟
غروب لفت لها:لا ما فيني شي..
ليلى:شكلك تغير لما قالت غادة أنها ما راح ترجع هنا...
غروب تحبس دموعها و بنبرة مخنوقة:لا مو قصدي بس راح أشتاق لها مرة...
مع أخر كلمة قالتها نزلت دمعتها و كنها هربت من القفص الحزين اللي كانت غروب حابستهم فيه...
رفعت يدها تمسحها بس للأسف تبعتها دمعه ثانية و ثالثة...
ليلى باستغراب:وش فيك غروب ليه تبكين؟
غروب هزت راسها بالنفي ولا تكلمت:............................................ ......
ليلى ابتسمت:الله..كل هذا لأختك...والله وناسه يا ليت عندي أخت تسوي لي كذا..يللا مسحي دموعك وقومي ننزل تحت .
غروب :مني نازلة لو تبين روحي لحالك...
ليلى تطالعها وما حبت تجبرها:طيب على راحتك بس بعد شوي راح تنزلين...
قامت ليلى و طلعت من غرفة غروب لتحت و قعدت بالصالة اللي كان فيها ماجد و غادة و مؤيد الصغير...
كانوا يضحكون و الأم تسمع ضحكاتهم وهي قاعدة بغرفتها..مو متخيلة كيف تودع بنتها الغالية...كلهم غالين بس هذي راح تفارقهم فترة طويلة...
على الساعة 12الظهر بيت أبو زياد كانوا موجودين(اليوم راح يتقدون مع بعض)و على الساعة 2 جهز القدا...
بصراحة كلهم أكلوا بس مو أكلهم المعتاد...أكلوا القليل القليل...بالنسبة لغادة اللي ما دخل معدتها شي كانت بس قاعدة كذا و تسولف معهم...ما كان لها نفس تاكل ودها تطلع اللي بقلبها و تتركه هنا...
.................................................. .....بعد القدا............................................. ......
غادة كانت مع غروب في غرفتها فوق...غروب اللي مو متحملة فرق أختها العزيزة...
غادة تمسح دموع غروب:حبيبتي قلت لك لا تبكين خلاص والله قطعتي قلبي عليك...
غروب تحاول تتكلم بهدوء:غادة لا تتركيني لحالي...ما عندي أحد أتكلم معه غيرك...ولو رحتي عني كذا أنا بموت؟.
غادة قطبت حواجبها:لا تقولين كذا بعيد الشر...يللا غروب لا تبكين تأخرت كثير أنا أبي أنزل أسلم على اللي تحت..
أنفتح باب الغرفة و دخلت نجلاء ومعها ليلى...
نجلاء بابتسامه حزن:يللا غادة سعود و ماجد و زياد ينتظرونك بالسيارة... و أمي و أبوي و عمي وزوجته بالصالة تحت...
ليلى مسكت يد غادة :خلاص تعالي سلمي علي أنا كل هذا لغروب...
غادة اللي دموعها متجمعة على طرف عينها سلمت على ليلى و بابتسامة:بلغيني لما يصير البيبي ..
ليلى ابتسمت:أن شاء الله أنتي أول بقول لك..حتى قبل لا أقول لماجد...
نجلاء تسلم على غادة:ما عليك منها ترا تبالغ كثير...
غادة بابتسامة تكلم نجلاء:بوسي لي ياسمين لما تشوفينها ... والله زعلتيني كان ودي أشوفها اليوم..
نجلاء تنهدت:مو بيدي والله...
غادة كانت تبي تسلم على غروب بس خافت تنزل دموعها فضلت أنها تتوجه للباب ولما وصلت لباب الغرفة لفت لغروب:مع السلامة غروب أنا لما أوصل هناك بحاول أكلمك(ضلت واقفة تطالعها و قررت تروح لها و تضمها بصراحة ما هانت عليها دموعها على آخر لحظه سمعت صوت سعود يناديها من تحت و تراجعت عن قرارها):مع السلامة...
طلعت من الغرفة وهي تصارع قلبها و دموعها و إحساسها:ليه سويت كذا؟؟؟خلاص حين ما راح أرج لها لأني لو رجعت أكيد بغير رايي...
تنهدت بقوة وهي تنزل الدرج الحلزوني : يا رب تصبرني على اللي تحت...
وصلت لتحت و شافت عمها و أبوها و سعود بالصالة...و أمها و مرت عمها و رحاب في الصالة المقابلة...
توجهت لصالة النسوان و على طول توجهت لأمها و سلمت عليها:مع السلامة يما...
أم ماجد وهي تضم غادة:انتبهي لنفسك يا بنتي ولا تقطعينا و أول ما توصلون اتصلوا زين...
غادة:طيب يما أكيد راح نتصل...
بعدت عن أمها اللي كانت تبكي و راحت سلمت على أم زوجها و مرت عمها...
غادة وهي تسلم على رحاب رفيقة دربها:مع السلامة..
رحاب دمعت :والله أنك خاينه بعد كل السنين اللي راحت تتركيني لحالي...وش أسوي في دنيتي أنا من دونك؟
غادة ابتسمت:وش تبيني أسوي قضاء و قدر...يللا أنا ماشية سلمي لي على البنات اللي بالمدرسة كلهم اوك..
غادة تلف:غيداء وينها؟
أم زياد :غيداء نايمة خلاص أنتي روحي لا تتأخرين ولما تصحى راح نوصل لها سلامك...
.................................................. .برا في سيارة ماجد.............................................. ....
زياد يطالع بيت عمه من الزجاج:تأخرت كثير...و سعود رايح يناديها قعد معها...
أنفتح الباب و طلعوا منه غادة و سعود و ركبوا السيارة و بدوا مشوار المطار كانوا يسولفون إلا غادة اللي كانت تطالع الشوارع و تفكر بأهلها...من حين اشتاقت لهم وش بتسوي بعدين؟؟؟
....................................في المطار الساعة 3 ونص....................................
ماجد يسلم على غادة:خلي بالك من نفسك و لا تقطعينا...
غادة اللي نزلت دمعتها بس ماجد ما لاحظ لأنها كانت حاطه الغطا على وجهها:اوك على أمرك...
ضل ماجد ماسك يدها و يطالعها مع أنها كانت متغطية...بس جاه إحساس غريب و مخيف ..يحس أنه ما راح يشوفها بعد هذي اللحظة...أعوذ بالله من الشيطان وش الأفكار السودا اللي أفكر فيها....
لمح سعود و زياد جاين من بعيد كانوا يضحكون ... ترك يدها و قلبه ينزف رجع له الإحساس الشيطاني عنده إحساس قوي أنه ما راح يشوفها...هذا آخر لقاء بينه و بينها...
قرب سعود من غادة و سلم عليها:مع السلامة أختي الغالية لا تنسيني أنا أخوك المزعج اللطيف...
غادة ابتسمت:ما راح أنساك...كلكم ما راح أنساكم...
سعود بمرح:يللا مع السلامة زياد...يا سبب الفراق مدري وش بيصير يعني لو ضليت هنا لازم تدرس هذي الدراسة الماصخة..
زياد يضحك:هههههه والله مو محصلها لو تجي لك الفرصة ما بتقول لا...
سعود يطالعه من فوق لتحت:لا أخوي حتى لو جات لي برفضها ... مو مستعد أعيد السيناريو اللي صار اليوم بسبتكم...
زياد يمسك يد غادة:أي على خير يللا سلم على الأهل كلهم و سلم على تركي بعد...
لف للجهة الثانية و غادة معه...كان ماسك يدها و يسولف معها وهم يمشون باتجاه بوابة الطيارة...
ماجد كان يطالعهم وهم يمشون...وده يشوف أخته قبل تمشي بس آهـــــــــــ...
غادة بعد دمعتها على خدها عقلها كان مع أخوانها كان ودها تلف لهم و تطالعهم نظرة أخيرة بس قلبها مو مطاوعها...
بالنسبة لزياد ما حزن على اللي صار...كل شي عنده ماشي اوك...أهم شي أن غادة معه وهذا يكفيه و زود بعد...
.............................................في الطيارة الضخمة...................................
الضجيج كان عام بالمكان ناس رايحه و ناس جاية في الممرات اللي بين الكراسي الكبيرة...
قعدوا على اليمين...غادة قعدت داخل عند النافذة و زياد بجنبها...
طبعا زياد ما كان يعرف أنه غادة تخاف من الطيارة كان قاعد و لاف وجهه للجهة الثانية يشوف الناس بجنسيات مختلفة...يا سبحانك ما يجمع العالم بمكان واحد إلا الطيارة...
تفاجأ بغادة تتكلم بهدوء و بأعصاب مشدودة للأخر :زياد...
زياد بسرعة لف لها :هلا بغيتي شي؟؟
غادة من الخوف كانت تحس أنها راح ترجع كل اللي في بطنها مع أنها ما أكلت شي من الصباح...رجولها ترجف..مو قادرة تثبت نفسها شوي...بس دقايق و يصير الأمر طبيعي...
غادة على أخر لحظة اعتلاها إحراج...وش أقول له؟؟أقول له أني أخاف من الطيارة ولا...يا ربي مررها على خير...
زياد يطالعها و مستغرب:خير غادة وش فيك؟
غادة تلف للنافذة:لا ما فيني شي خلاص ...
زياد ضل يطالعها باستغراب بس تركها على راحتها يمكن جد ما تبي شي؟؟؟
ثواني و طلع الصوت المعتاد من الطيارة يعلن عن بدء الطيران خلال ثواني وعدم الإزعاج و التزام الهدوء...
بثواني هدئت الطيارة من الضجيج اللي فيها قبل شوي...كل شخص أتخذ له مكان و استقروا ما عدا غادة...كانت قاعدة على آخر عصب عندها...واللي زاد عليها خوفها ريحه الطيارة و صوتها اللي يوتر...
زياد لف لغادة و بهدوء:غادة أربطي الحزام...
غادة من الخوف لفت له و تكلمت بسرعة:طيب...
ربطت الحزام و رجعت تطالع النافذة...أو بالأحرى تودع أرضها الحبيبة...
زياد كان مستغرب منها حده بس ما عطا الموضوع أهميه و سند راسه لورا...
بينما غادة كانت تطالع النافذة لاحظت ارتفاع الطيارة عن الأرض(يا ربي بدت رحله الخوف)
بدون شعور منها حطت يدينها على المسندات تبع الكرسي...طبعا يدها اليمين كانت قريب من النافذة عشان كذا محد لاحظ حركتها...مسكت كرسي الطيارة اللين بقوة و كنها خايفة تطيح...
بينما يدها اليسار صارت على يد زياد اللي كان هو الثاني حاط يده على المسندة بس مرخيها حده...
ابتسم لما حس بيد غادة على يده وهو مغمض عيونه....
و غادة بنفس الوقت مسكت يد زياد بقوة و غمضت عيونها وهي تسند ظهرها لورا...
زياد استغرب فتح عيونه و لف لها و شافها كان باين عليها الخوف...ابتسم زياد وهو يطالع ملامح وجهها الناعمة واللي واضحة عليها علامات التوتر(حلوة يا بنت العم حتى و أنتي خايفة)
بعد ثواني و زياد يطالع شكل غادة و مبتسم تكلم بهدوء:غادة وش فيك؟
غادة اللي كل شوي تشد القبضة على يد زياد :ما فيني شي...
زياد مبتسم:خلاص يا خوافة صرنا بالجو من شوي "فتحي عيونك ما في شي يخوف...
غادة تركت يده و فتحت عيونها وهي تطالع قدامها..كانت مستغربة كيف عرف لا يكون سعود قال له طيب يا سعود والله لأذبحك..الله متى أشوفك بس يا سعودوه يالحمار لازم تفضحني...
زياد مبتسم وهو يطالعها:ما قلتي لي أنك تخافين من الطيارة كان رحنا بالقطار..
غادة بداخلها:يا كرهك نروح أمريكا بقطار والله أنك رايق...
غادة تكلمه ببراءة :أنا مو خايفة؟؟
زياد مبتسم:أي واضح أنك مو خايفة...بس ليه مسكتي يدي بقوة ما دام إنك مو خايفة؟
غادة لفت للمكان اللي هي حاطه فيه يدها وانتبهت أنها على يد زياد..بسرعة أبعدت يدها عنه و تكلمت:آسفة ما كنت أدري...
زياد ضحك:هههههههههه غادة والله جد تخافين من الطيارة...ترا أنا لاحظت عليك تغيرتي من أول ما ركبنا...
غادة تلف للجهة الثانية و بإصرار:قلت لك مو خايفة...
زياد مبتسم:اوك على راحتك مو خايفة مو خايفة...مردك بتقولين لي كل شي...
رجع زياد سند راسه لورا وهو مبتسم و بنفس الوقت مستغرب...غادة ولا مرة مسكت يده بهذي القوة كل هذا خوف...
بينما غادة اللي كانت تطالع النافذة و تتجنب النظر لتحت كانت في قمة الإحراج من اللي صار و أكشفت أن هي اللي فضحت نفسها مو سعود اللي فضحها...
ارتاحت و التوتر بدا يبتعد عن منطقتها بهدوء بس بعد كانت تفكر بأهلها ...........................................
تنهدت بقوة بعد تفكير أتعبها و بداخلها:خلاص أنا لازم أتعود على حياتي بدونهم...و أنتي يا غروب لازم تتعودين على فراقي...
زياد اللي انتبه لتنهيدتها فتح عيونه ولف لها و بداخله:هذي مو راضيه تتوب عن هالحركات و لا راضيه تكلمني بشي يخصها ياخي صار لنا أسبوع متزوجين و للحين سوالفنا ما تعدت كيف الحال؟؟؟
.........................................في الرياض وفي بيت أبو ماجد بعد المغرب..................................
أم ماجد اللي كانت قاعدة في الصالة وهذي قعدتها من طلعت غادة...
سعود دخل من الباب:ألسلام...
أم ماجد لفت له:وعليكم السلام...ها مشت غادة...
سعود وهو يقعد يم أمه :أوه يما من العصر ركبوا الطيارة و مشوا...
أم ماجد قطبت حواجبها:و أنت وين رايح من العصر؟
سعود ببرود:كنت مع تركي عندنا شغله خلصناها و جيت...
أم ماجد :طيب ما اتصلت أختك غادة...
سعود باستغراب:وش فيك يما هم بالطيارة ما تقدر تتصل..خلاص هي قالت لك لما توصل راح تتصل..
أم ماجد تنهدت:لا تلومني يا سعود والله مو مركزة بشي...
سعود ابتسم و بمرح:أي يما خلاص كبرتي...
أم ماجد عصبت زيادة و بصوت عالي:سعود و بعدين معك والله مو فاضيه لمسخرتك...بتقعد ساكت ولا قوم عني...
سعود مبتسم:آسف يما والله آسف ما كنت أقصد أزعجك خلاص بقعد ساكت...
أم ماجد بعصبية:وليه ما تروح لغرفتك ؟؟
سعود استغرب من تصرفات أمه اليوم أبد مو طبيعيه و تكلم بهدوء:يما وش أسوي أروح غرفتي...أحبس نفسي فيها ليه؟؟بعد قبل كنت أقعد مع غادة بس حين راحت غادة أقعد من ؟؟؟
أم ماجد :والله اللي يسمعك يقول ما عندك إلا غادة...أخواتك كلهم فوق...
سعود يطلع جواله و يعب فيه:لا يما مو من مستواي ذيلي...أنا ما أعرف أتكلم إلا مع غادة...
أم ماجد عصبت حدها:وش فيهم مو من مستواك مو أخواتك...
سعود قطب حواجبه وهو يطالع الجوال:بلا أخواتي أنا ما قلت شي بس مو مثل غادة...غادة غيــــــر....
أم سعود هزت راسها بالنفي:أخوك ماجد وينه؟
سعود هز كتوفه بخفيف:وصلني عند تركي و مشى مدري وين راح...ليه هو ما جا أخذ زوجته؟
أم ماجد:ليلى راحت بيت أهلها مدري عنه أخذها ولا لا...
سعود يعدل قعدته:تصدقين يما مشكله لو يصير بيت أهل البنت عند بيت زوجها...لأنها لو جات لهم زيارة أكيد بتمر على أهلها...
أم ماجد تطالعه:وش فيها لو راحت عند أهلها...أسكت عني سعود تراك من دخلت ما سكتت أرحم نفسك...
سعود ابتسم:ما أقدر يما...والله عارف أني أزعجتك بس وش أسوي ما عندي أحد أتكلم معه...كان ودي أقعد مع تركي بس وصلني و راح لخطيبته...
أم ماجد ابتسمت و كنها تتناسى همومها:ومتى زواجه تركي؟؟؟
سعود كشر:مدري عنه...كلما ما أسأله يقول بعدين؟؟ 

سعود كشر:مدري عنه...كلما ما أسأله يقول بعدين؟؟
..........................................مر أسبوع على اللي صار...................................
غادة و زياد أول ما وصلوا أمريكا اتصلوا و هم يكلمون أهلهم انقطع الخط و للحين ما كلموهم مرة ثانية طبعا هم للحين ما بعد يستقرون في مكان محدد...
أبو زياد اللي كان حده متضايق...الديرة مو حلوة بدون زياد...زياد اللي تمناه يكمل أيام فرحة معهم بس الظروف أقوى من الكل...
رحاب ... الكل لاحظ هدوئها المفاجأ من بعد سفر بنت عمها واللي كانت تعتبرها أختها و أكثر..الثنائي كانوا مشكلين عصابة خصوصا ذكرياتهم مع بعض في المدرسة و في الشارع و في البيت..مع أن غادة هاديه بس لما تصير مع رحاب المزعجة تنسى هدوئها...
أم ماجد اللي كل يوم تسأل عن بنتها لعل و عسى تلقى جواب يريحها بس من اللي يجاوبها...
عبد العزيز اللي كان متضايق من نفسه ومن نورة و من أمه و من حياته كلها...مو عارف وش يسوي بعمره...
نجلاء بدت تطلع من حالة الانطواء اللي هي فيها..بدت تنسى أو تتناسى عبد العزيز..دايما تقنع نفسها أن اللي صار قضاء و قدر و أن هو اللي باعها ومن المستحيل يرجعون لبعض مهما كانت الظروف..بس هذا ما يمنع من شوقها لبنتها اللي ودها تشوفها اليوم قبل بكرة بس مو عارفة كيف تقول لأهلها أنها تبي تشوفها و بعدين هي مستصعبه الأمر..كيف بتشوفها لدقايق و أن كثروا ساعتين و بعدها تودعها مرة ثانية عشان كذا هي فضلت وضعها الحالي...
غروب...وما أدراك ما غروب...انطوائية بشكل عجيب...ما تحب الجمعة حتى مع أخوانها دايما تفضل الجلوس بغرفتها لحالها و تتضايق لما أحد من أخوانها يجي و يقعد معها بالغرفة وهذا نادرا ما يصير...دايما كانت تسمع الموسيقى اللي ترتاح لما تسمعها و تعتبرها الحاجة الوحيدة اللي تخفف عنها همومها أو اللي تريح فكرها...
...................................يوم الأربعاء المغرب في بيت أبو ماجد تحت بالصالة..............................
دخل سعود من الباب الرئيسي للبيت و الفرحة مو شايلته و ينادي بصوت عالي:يما....يمـــــــــــــــا
أم ماجد اللي كانت قاعدة في الصالة اللي تحت الدرج مع أبو ماجد:تعال أنا هنا...
سعود توجه لأمه بسرعة و بفرح وهو يطالع أمه و أبوه:السلام ..
أبو ماجد+أم ماجد:وعليكم السلام..
أبو ماجد مقطب حواجبه :وش فيك تصارخ وش عندك؟؟؟
سعود بفرح:يبا خلاص أرتاح مني أنا لقيت لي وظيفة...
أبو ماجد ابتسم بفرح:مبروك؟؟
أم ماجد ابتسمت:وين؟؟
سعود مبتسم و بفرح:لا تخافين يما هنا في الرياض ما رحت بعيد؟؟
أم ماجد ارتاحت هذا اللي كانت خايفة منه و ما صار:الحمد لله أنها في الرياض؟
سعود رمى الأوراق اللي عنده على الطاولة الصغيرة بنص الصالة و قعد جنب أمه و بابتسامة:عاد وظيفة و توظفت ما بقى إلا تزوجوني...
أم ماجد لفت له:وهذا اللي شاغل فكرك...أنا أعرفك لو ما أنت تفكر تتزوج ما كان سويت المستحيل عشان تلقى لك وظيفة...
سعود ابتسم و ببرود:أكيد ...
أم ماجد هزت راسها بالنفي وهو مبتسمة على حركاته اللي من الظاهر مستحيل يتركها...
أبو ماجد ابتسم:أنت مالك غير رحاب بنت عمك بس بالأول ضبط نفسك بالشغل...
سعود كشر:خلاص يبا المهم أني ضمنت الوظيفة...
أبو ماجد بحزم:ولو...
أم ماجد:ومتى تبدأ دوامك..؟
سعود تنهد:يوم السبت رايح أشوفها ومن الأحد ببدء أداوم..
قام سعود وهو فرحان و صعد الدرج...توجه لغرفته و بدل ثيابه و قعد على الكرسي التابع للكمبيوتر حقه و بنفس الوقت سمع نغمة جواله لف للجوال يشوف من اللي متصل و لما شاف الرقم جاه شي بقلبه..حس بتأنيب الضمير يجتاحه وهو يتذكر كلمة أبوه(أنت مالك غير رحاب بنت عمك) توه أنتبه لكلمة أبوه...تكررت هالكلمة في آذان سعود عشرات المرات و الجوال كل شوي يقطع و يرجع يرن مرة ثانية ونفس المتصل...
سعود سند مسك راسه وهو يسند يدينه للطاولة:طيب و عالية...عالية اللي كل مرة أكلمها فيها أوعدها بالزواج لما أتوظف...هذا أنا توظفت و راح أقدر بوعدي لها...(غمض عيونه و هو يحس نفسه راح يموت)يا ربي سامحني .. سامحيني يا عالية...
فتح عيونه و مسك الجوال بتردد و رد عليها بصوت هادي وكان يحاول يرجع لطبيعته عشان ما تلاحظ عليه:هلا عالية..
عالية بغضب:سعود وش فيك ساعة قاعدة أتصل عليك ليه ما ترد؟
سعود بضيق:لا بس ما كنت عند الجوال توني شفته...
عاليه تنهدت:طيب قول لي وش سويت بخصوص الوظيفة...
سعود قطب حواجبه:أي وظيفة؟
عالية باستغراب:سعود وش فيك؟أنت اليوم الظهر كلمتني و قلت لي أنك رايح تشوف كان قبلوك ولا لا..
سعود تذكر:أي تذكرت... أي الحمد لله قبلوني ...
عالية:سعود تراك مو على بعضك وش فيك؟
سعود يضيق كبير:أقول عالية أنا حين مشغول لما أفضى بكلمك اوك..
عالية تضايقت بس قالت أكيد أنه مشغول:اوك على راحتك...
سعود سكر الجوال بدون ما يقول لها مع السلامة...
حط راسه على الطاولة قدامه و حوط يدينه حول راسه و ضل يكلم نفسه:ليه كذا؟؟؟أنا مستحيل أتزوج عاليه لأن أبوي حاط بيت عمي براسه و ما راح يوافق على غيرها...وحتى لو هو يوافق أنا مستحيل أتزوج عالية......
طيب ليه كنت أقول لها أني أبي أتزوجها..ليه أخلي البنت تفكر فيني كزوج و أنا...أنا شنو...أنا حقير...
قام سعود و وقف عند النافذة..أزاح الستار و ضل يطالع البيت اللي قبال بيتهم..بيت عمه..:أنا أحب عالية من قلبي بس ما أثق فيها...و مو هي اللي تصلح أم لعيالي...و بعد أحب رحاب...(رفع راسه للسما)يا ذا القلب؟؟
أنا لازم أتفاهم مع عالية...هذي العلاقة أنا اللي بنيتها و أنا اللي راح أنهيها...بس كيف أضرها هذي بنت خالتي مثل ما رحاب بنت عمي...
يــــــــــــــا رب ساعدني أن شاء الله تتفهم موقفي قدام أبوي و أهلي...
لف للجهة الثانية و توجه لسريره و قعد عليه:أنا أستاهل اللي يصير لي...لأن حياتي كلها لعب بلعب ما عمري فكرت أسوي شي جدي..كنت ماخذ الحياة باستهزاء بالناس و جا الوقت اللي أعدل فيه من نفسي...
أنا ما عمري فكرت بهذي اللحظة..(سند ظهره لورا وهو يتذكر زياد و تركي أعز الناس لقلبه)آهــ ليتني سمعت كلامكم من زمان و ما مشيت بهذا الطريق...زياد تزوج و سافر يكمل دراسته برا وهو مرتاح بحياته..وتركي بعد قريب زواجه بس الواضح عليه أنه سعيد بحياته...ليه بس أنا اللي دايما مشاكلي و أغلاطي توقف بوجه فرحتي...
بس أنا رجــــــــــــال....يا كبر هالكلمة...لازم أوقف بوجه ظروفي و أعيش حياتي حالي حال العالم...
بس وش بيكون موقف عالية لما تعرف أني تقدمت لرحاب بنت عمي...أكيد راح تتعذب...
يــــــــــــــــــــا الله...وينك يا غادة لو كنتي موجودة كان اختصرتي علي الطريق...
تركي...ما في غيره...أكيد راح يوقف معي وما راح يتركني....
...................................في بيت أبو تركي تحت بالصالة..................................
تركي :اوك تعال الليلة مني طالع؟؟
سعود باستغراب:غريبة...الليلة ليلة الخميس العادة تقعد مع حبيبة القلب...
تركي:هههههههههه...ألمفروض بس هي مو في بيتهم...
سعود:أي زين من حسن حظي والله لو أنك قايل لي بتروح لها كنت بذبحك..
تركي:هههههههههه..طيب لا تتكلم واجد خلاص تعال و قول اللي عندك...
سعود :اوك باي...
سكر تركي من سعود وضل يطالع التلفزيون و بعد نص ساعة تمام سمع صوت ضرب على الجرس...
قام طلع للتهوية و توجه لباب الشارع و فتحه بابتسامة:حياك الله تفضل...
سعود وهو يدخل:الناس تسلم أول بعدين قول حياك الله...
تركي وهو يمشي للمجلس:أي هذا الناس مو حنا...
..............................في المجلس.....................
تركي:ثواني بس بجيب لك كاس ماي...
سعود :لا لا تعال والله ما أبي ماي...
تركي لف له وهو عند الباب:وش دعوة عاد..
سعود بهدوء:والله مو عطشان لا تخاف لو بغيت ماي بقول لك..
تركي رجع و قعد يمه:طيب على راحتك؟
أخذ تركي جهاز التلفزيون و شغله و سعود كان يطالع تركي و مو عارف كيف يفتح معه الموضوع..
تركي لاحظ هدوء سعود الغير معهود و حط الجهاز يمه و لف لسعود باستغراب:وش فيك ساكت؟
سعود انتبه له:لا ما فيني شي...(ابتسم)إلا ما قلت لك قبلوني بالشغل..
تركي ابتسم بفرح:مبــــــــــــــروك؟؟
سعود اختفت ابتسامته و بهدوء:الله يبارك فيك..
تركي قطب حواجبه:وش فيك سعود منت على بعضك؟؟
سعود يطالعه و بهدوء:بصراحة تركي أنا جايك أبيك تساعدني..
تركي بهدوء و خوف:أنا حاضر باللي تطلبه..بس قول لي وش فيك؟؟
سعود مو عارف من وين يبدأ تكلم و عيونه بالأرض:تركي....أبوي يبي يزوجني بنت عمي...
تركي ابتسم:وهذا اللي مضايقك؟
سعود رفع له راسه وهزه بالنفي:لا أنا مو متضايق من هذا الشي أبد بالعكس هذا اللي كنت أتمناه..
تركي بارتياح :طيب وين المشكلة؟
سعود بضيق:أنت عارف باللي بيني و بين عالية بنت خالتي...
تركي تضايق لما تذكر وضل يطالع سعود:............................................. ........
سعود بهدوء:آسف تركي...بس أنا مالي غيرك أبيك تساعدني...
تركي بنفس الهدوء:لا تخاف أنا ما راح أتركك...أنا فاهم وش قصدك و مقدر موقفك...
سعود بحزن وهو يطالع تركي:مو عارف وش أسوي؟
تركي يهز راسه بالنفي:يا ما نصحناك يا سعود بس أنت عنيد توك حين تعرف غلطتك؟؟
سعود قطب حواجبه:تركي لا تقول كذا..عارف أني غلطان و أحس نفسي راح أختنق؟؟
تركي تنهد:طيب وش تبي تسوي؟
سعود :أبي أفهم عالية أن الموضوع مو بيدي و أني ما أقدر أتزوجها..
تركي بهدوء:حاول تكلمها و فهمها بموقفك ما في شي؟
سعود :مو هنا المشكلة يا تركي...(نزل عيونه للأرض و بتردد)أنا...أنا دايما كنت أوعدها أني بتزوجها لما ألقى لي وظيفة ...
تركي قطب حواجبه بس تكلم بهدوء:وليه كنت توعدها بهذا الشي؟؟
سعود بضيق:خلاص اللي صار صار...
تركي بهدوء:طيب فهم أبوك أنك تبي تتزوجها وما تبي رحاب بنت عمك...
سعود بنبرة مهمومة:بس أنا ما أبي عالية...أنا أبي رحاب...
تركي بعصبية:طيب ليه كنت تقول لها أنك راح تتزوجها ؟
سعود منزل راسه:مدري...يمكن كنت أتسلى...
تركي عصب حده:افا يا سعود...والله ما توقعتك تسوي كل هذا؟؟؟
سعود:............................................. ......................
تركي يهدي نفسه تنهد بقوة:طيب فهمني ليه ما تبي تتزوجها؟
سعود رفع له راسه و تكلم بثقة:مو هي فتاة أحلامي...هي ما تصلح تكون أم عيالي و بعدين أنا مستحيل أتزوج وحده كانت بيني و بينها علاقة...
تركي منصدم من صديقه و أخوه...تكلم بهدوء:طيب ليه سويت اللي سويته؟
سعود بنفاذ صبر:مدري يا تركي والله مدري...بصراحة أنا حبيت عاليه و للحين أحبها بس ما أبيها زوجتي..
تركي بهدوء:طيب كيف تبي تكلمها؟
سعود بهدوء:مدري...يا تركي البنت تحبني يعني أنت فكر فيها وش بيكون موقفها لما أقول لها أني بتزوج من غيرها؟
تركي بهدوء:عارف أنها صعبة...بس هي صعبة عليها هي مو عليك يا سعود...أنت راح تتزوج من غيرها و تعيش حياتك و تترك البنت تعيش بعذاب...والله حرام عليك...
سعود نزل راسه و دموعه تجمعت بعينه:عارف والله عارف كل شي...(رفع راسه لتركي)يا تركي أنا ندمان على اللي سويته و مو عارف كيف أصلح غلطتي ... أحس هموم الدنيا كلها على راسي...
تركي تنهد:أحمد ربك..عالية بنت خالتك ممكن تقدر ظروفك لو غيرها ما كانت بتركك في حالك...
سعود بندم :طيب أنا وش أسوي حين؟
تركي يطالعه:لازم تقول لها قبل لا تتقدم لبنت عمك يا سعود..
سعود قطب حواجبه:بس أنا ما أقدر أقول لها ...
تركي قاطعه:لازم تصرف نفسك و تقول لها قبل لا تتقدم بأي خطوة يا سعود...لو عرفت منك يمكن تتقبل الموضوع بس لو عرفت من الناس بتكون الصدمة أكبر...
سعود تنهد :طيب ساعدني...
تركي يطالعه:كلمها و تفاهم معها..هذا اللي أقدر أقوله لك...
سعود عصب و قطب حواجبه :يا تركي أنت ما تفهم أقول لك مو قادر أقول لها تقول لي كلمها و قول لها...
تركي:طيب هدي نفسك...راح نلقى حل صدقني بس لا تعصب...
سعود :كيف نلقى حل؟؟؟
تركي بهدوء و ألم:أنا عارف موقف عالية لو عرفت...لأن أنا بعد مريت في نفس الموقف...
سكت تركي بينما سعود ضل يطالعه وهو فاهم قصده...
تركي يكمل: أنا قدرت أطلع قلبي من العذاب بسلام بس عقب ما تعذبت عذاب بمعنى الكلمة...(تنهد)يمكن أنا يكون عذابي أخف منها بكثير...بس صدقني الموقف نفسه...
سعود ضل ساكت وهو يطالع عيون تركي و يحس باللي يحس فيه...................
تركي يطالع سعود و بهدوء:حاول تفهمها بهدوء و ريح قلبك ...
سعود بهدوء:ما عندي الجرأة أني أقول لها...
تركي يطالع سعود:حاول ما راح تخسر شي...
سعود بفقد روح المغامرة و المحاولة:ما أقدر...حتى لو قررت أقول لها بمجرد ما أسمع صوتها راح أغير رايي..
تركي يفكر:طيب...ترضى لو قلت لك أنا أكلمها و أقول لها...
سعود قطب حواجبه و كن الفكرة ما عجبته:مدري...تركي أنت تشوفها عدله؟
تركي :بصراحة لا...بس أنا لازم أساعدك و أنت رافض تكلمها ما في غير هذا الحل...
سعود مقطب حواجبه:لا وش بتقول عني بعدين...
تركي:طيب فكر عطني فكرة ...
سعود :مدري تركي...أنا مو عارف أفكر أحس تفكيري أنشل...
تركي تنهد:طيب وش رايك ترسل لها رسالة و تفهمها موقفك بدون إحراج..
سعود :بتقول عني جبان و مو قد الموقف؟؟
تركي يهز راسه بالنفي:يعني لو أنا كلمتها بدلاً عنك ما راح تقول عنك جبان...صدقني بتقول في الحالتين؟
سعود بضيق:تركي تراك قاعد تسكر الأبواب بوجهي...
تركي ياخذ نفس:أنا مو قاعد أسكر الأبواب بوجهك...أنا قاعد أصارحك بالواقع اللي أنت رافض تتقبله..
سعود ضل ساكت:............................................. ..
تركي حط يده على كتف سعود:خلك قوي يا سعود...لا تهزك الريح...أنت الغلطان و أنت المفروض توقف على رجلينك و تصلح غلطتك بثقة...
سعود :عدل كلامك يا تركي...بس أنا مو متخيل نفسي أكلمها و أفاتحها بالموضوع...
تركي بهدوء:لازم تصلح غلطك...من زمان كنا ننصحك وما كنت تسمع لنا بس حين جا الوقت اللي تسمع لنا و تحاول تضبط حياتك...ترا حياتك مو عدله أبد...كلها نوم و طلعات و مهزلة...
سعود :خلاص تركي كافي تجريح ... أنا جاي أشكي لك و أطلبك بس الظاهر ما ودك...
تركي مسكه من يده و قعده و تكلم بحزم:أنا ما قلت مني مساعدك...بعدين ليه تتهرب من حقيقتك يا سعود؟؟بالله عليك أنت عاجبتك هذي العيشة اللي أنت تعيشها...
سعود تنهد:............................................. .........
تركي قطب حواجبه:خلاص يا سعود أترك عنك أيام اللعب...ترا حنا كبرنا على هذي الأشياء ولازم نصير قد الكلمة عشان يعتمد علينا...
سعود يطالع تركي:خلاص تركي...أنا بكلم عالية و بقول لها كل شي و اللي بيصير يصير...
تركي بهدوء:و بعدين؟؟
سعود باستغراب:وش اللي بعدين؟
تركي :أنت قلت اللي يصير يصير يعني مو مهتم فيها عادي عندك؟؟
سعود تنهد:والله مني فاهم لك يا تركي وش تبيني أسوي؟
تركي تنهد:خلاص مو قصدي شي...كل اللي أبيك تفهمه أنك لازم تقول لها و خلاص..
سعود سند ظهره لورا:أف...والله أني شايل هم ذيك اللحظة..
تركي ابتسم :لا تشيل هم...تحمل و أنت تكلمها كلها دقايق و ينتهي كل شي...
سعود ابتسم:لو ما أنت يا تركي ما كنت عارف كيف بتصرف؟؟
تركي مبتسم:لا وش دعوة أنا ما راح أساعدك بشي أنت اللي راح تكمل لحالك...
سعود :بس ريحتني و حسستني أني لازم أعدل من تصرفاتي و شجعتني على اللي بسوية...
في هذي اللحظة رن جوال سعود...لف للجوال و لما شاف الرقم تنهد :هذي عالية...
تركي :إلا ما قلت لي متى راح تقول لها..؟
سعود :مدري...بس مو الليلة...وش رايك أكلمها ولا لا...
تركي هز راسه بالموافقة:أنت مجبور تكلمها لما تقرر تقول لها و تفك نفسك...
سعود تنهد بقوة:............................................. .....
تركي :طيب كلمها و أنا رايح شوي و جايك اوك...
قام تركي طلع من المجلس و سعود ما كن متردد يرد عليها ولا لا بس قرر أنه يرد لأن اليوم لما اتصلت ما كلمها وهو قال لها لما راح يكلمها بعدين...
سعود أخذ نفس و رد ببرود:هلا عالية.. 

قام تركي طلع من المجلس و سعود ما كن متردد يرد عليها ولا لا بس قرر أنه يرد لأن اليوم لما اتصلت ما كلمها وهو قال لها لما راح يكلمها بعدين...
سعود أخذ نفس و رد ببرود:هلا عالية..
عالية :هلا فيك وينك ما ترد علي؟
سعود سند ظهره لورا:لا بس كنت مشغول مع واحد من الربع..
عالية بخوف:سعود أحسك متغير كثير...بس تبي تصرفني؟؟؟
سعود قطب حواجبه: لا من قال كذا بس أنا جد مشغول...
عالية تنهدت:والله مو عاجبني اليوم حتى صوتك متغير...وش فيك حد مضايقك؟
سعود تنهد بقوة و بحزم:عالية خلاص قلت لك ما فيني شي...
عالية بهدوء:طيب...أنت وينك؟؟
سعود حس روحه بتطلع تكلم بنفاذ صبر:ما يخصك أنا وين المهم أنتي وش تبين حين؟
عالية باستغراب:ليه كذا تكلمني ؟
سعود يحاول يتكلم بهدوء:لأني والله مو فاضي مشغول حدي...تعرفين؟؟؟أنا بكلمك بعدين لما أفضى اوك..
عالية بدون حيلة و بحزن:طيب على راحتك...
سعود :باي...
سكر بدون ما يسمع منها كلمة توديع و سند راسه لورا و ضل يطالع السقف و تنهد:يا رب كيف أخلص من مشكلتي؟؟؟
أخذ جهاز التلفزيون و ضل يقلب المحطات و عقلة مو معه...كان يفكر باللي جاي...يا ترى كيف راح يعيش سعيد مع رحاب و تأنيب الضمير وراه...
بعد دقايق معدودة دخل تركي بابتسامة:ها كلمتها؟؟
سعود لف له و بهدوء:أي كلمتها...
تركي قعد مكانه:غريبة سكرت بسرعة مو من العادة.؟؟
سعود حط الجهاز مكانه و كشر:أسكت والله مالي خلق أحس نفسي بموت..
تركي اختفت ابتسامته:بعيد الشر لا تقول كذا...بعدين أنت هدي نفسك قلت لك كل مشكلة لها حل بس أنت لا تستعجل على رزقك ...
سعود يرجع لسالفة قبل شوي :والله مو عارف كيف أقول لعالية؟؟؟
تركي :أجل ما في إلا أنك تسكت و تتركها تعرف من الناس...أو هي بنفسها راح تعرف لما تسمع بخبر خطبتك لرحاب...
سعود :لا..مو حلوه...على الأقل لو قلت لها بكون حطيتها بالصورة...بس أني أحطها قدام الأمر الواقع لا ما تعجبني هذي الفكرة...
تركي باستغراب:والله مو عارف لك يا سعود كل اللي أقوله ما يعجبك وش تبيني أسوي لك؟؟
سعود:ولا أنا مو عارف لنفسي...أحس حياتي انقلبت بيوم و ليلة...مو قادر أتقبل هذا التغير المفاجئ..
تركي يطالعه و بهدوء:أنت لازم تتقبله لأن حياتك راح تمشي عليه من اليوم بس أنت حين قاعد تفكر بأمور كثيرة عشان كذا منت عارف تركز بشي...
سعود ابتسم:والله مني عارف وش أقول لك يا تركي...أنت فعلا أخوي...
تركي ضل يطالعه وهو مبتسم بهدوء:.......................................
سعود وقف:اوك أنا بخليك حين...
تركي وقف معه:لا تتعشى هنا الليلة...
سعود قطب حواجبه:والله مالي نفس أكل خلها مرة ثانية ... يللا أشوفك على خير...
توجه سعود للباب و طلع منه و قعد تركي على الكنب و بداخله:مسكين يا سعود..الله يكون بعونك...بس كان لازم تمر بهذي الظروف عشان تحس بالمسئولية...
......................مر أسبوع على هذي الأحداث.........................
سعود للحين على حالته مع عالية كلما يقرر يقول لها يتردد..بس هو توصل لحل أخيرا..لو رحاب وافقت تتزوجه راح يقول لعالية ولو رحاب ما وافقت ما راح يقول لها بس تركي وقف ضده بهذا القرار لأن لو رحاب ما وافقت سعود راح يكمل مع عالية و هذا اللي تركي ما يبيه...
عالية اللي كانت مستغربة من سعود...دايما لما تتصل عليه يتعذر بأي شي بس عشان يسكر بس هي كانت تقبل أعذاره بحكم أنه ما صار له وقت من داوم ... يمكنه مشغول بالدوام..؟؟
رحاب اللي ما كانت تدري باللي يصير و كله بسببها وهي بنفس الوقت مالها ذنب بشي من اللي صار و اللي قاعد يصير...
بدت تتعود على حياتها بدون غادة اللي من سافرت ما اتصلت إلا مرة وحده...كانت تقضي أغلب وقتها مع أخوانها..علي و مهند..بالرغم من فرق السن بينهم بس ما كان لها أحد غيرهم..دايما كانت تلعب معهم و تضيع وقتها لدرجه أنهم تعودوا عليها حيــــــــــــــــــــل...
...................................في بيت أبو ماجد يوم الخميس المغرب.............................
سعود بعصبية:غيداء بلا هذرة والله واصله عندي ومالي خلقك...
غيداء تنهدت:والله أنت من قبلوك بالدوام و أنت رافع خشتك فوق مدري أول واحد يشتغل..
سعود بداخله:يا ليت هذا السبب ولا اللي قاعد أفكر فيه...آهــــ الله يعيني الليلة أنا بقول لها و أمري لله مو قادر أتحمل..أبوي فاتحني بموضوع رحاب..كل خوفي أنه يخطبها و أنا ما بعد أقول لعالية..لازم تعرف مني أنا وما تعرف من غيري...زي ما قال تركي أنا صاحب المشكلة و أنا الأساس اللي كونت المشكلة......
نزلت نجلاء من فوق و بفرح:سعود صحيح اللي سمعناه...
سعود انتبه لها و لف لها :وش اللي سمعتيه بعد؟؟
نجلاء وهي تقرب منه:قبل شوي كنت قاعدة مع أمي و قالت لي أنك راح تخطب رحاب بنت عمي...
غيداء لما سمعت الخبر لفت لهم و بفرح:جد والله...الــــــــله وناسه...
سعود بداخله:الله يهديك يا نجلاء ما تكلمتي إلا عند هذي الفضيحة حين راح تنشر الخبر و أنا ما بعد أتقدم لرحاب..
نجلاء:سعود وش فيك أكلمك أنا...
سعود ببرود:هـــــــــــــا وش تبين؟...
نجلاء باستغراب:وش اللي وش أبي...قاعدة أكلمك و منت معي أبد...
سعود تنهد:طيب وقالت لك أمي وش صار؟؟
غيداء قامت و قعدت يم التلفون بفرح:بكلم خالتي و أخبرها أكيد راح تفرح لك؟
سعود لما سمع أسم خالته قام لها بسرعة و مسكها من أذنها و بعصبية:أسمعي أنتي أن درى أحد بالموضوع والله ما راح تشوفين خيــــــــــــر...
غيداء مقطبه حواجبها:طيب ليه؟...
سعود تركها:كيفي الموضوع يخصني و أنا ما أبي أحد يدري...أنتي ما يخصك فاهمة..
نجلاء باستغراب:وليه ما تبي أحد يدري؟
سعود لف لها و توهق:لا أنا قصدي للحين ما صار شي..ما يصير الناس تدري قبل العروس...
غيداء ابتسمت:أوه صارت عروس من حين..هذا وهي ما تدري أنها صارت عروس...
سعود لف لها و بعصبية:غيود قلت مو رايق لك خلاص أسكتي...
نجلاء:أهدأ ليه معصب كذا؟؟
سعود وهو يتوجه للدرج و يصعد و يتخطى الدرجة بدرجتين :ما فيني شي...
نجلاء لفت لغيداء:لا حد يدري بالموضوع طيب؟؟ترا سعود معصب ولو درى أن حد عرف بالسالفة راح يذبحك سامعه...
غيداء:أف حتى ما تبوني أفرح...
نجلاء:حنا ما قلنا كذا...بس أصبري لما يصير كل شي بعدين روحي قولي للي تبينه...
.....................................في بيت أبو زياد فوق في غرفة رحاب.................................
كانت قاعدة على الكرسي تبع الكمبيوتر و مشغله النت و مندمجة بالعالم الرائع اللي كانت فيه...
فجأة انفتح الباب بقوة و لفت رحاب للباب و بعصبية:مهند و عمى كم مرة قلت لك أضرب الباب..
مهند وهو واقف عند الباب و فرحان:آسف بس من الفرحة ما قدرت أضرب الباب...
رحاب لفت للشاشة و بسخرية:أي فرحة؟؟؟لا يكون نجحت قبل لا تختبر؟؟
مهند مشى وراح يمها و وقف وراها و حط يده على الكرسي:لا ويني و وين النجاح..الخبر أحلى؟؟
رحاب وهي مو معطيته وجه:طيب قول و خلصني..
مهند بفرحة:سعود ولد عمي تقدم لك...
رحاب فتحت عيونها حدهم وهي تطالع الشاشة و تكلمت :أصلا أنت كذاب خلاص روح...
مهند راح و قعد على الطاولة اللي عليها الكمبيوتر:لا والله ما أكذب عليك...
رحاب لفت له:طيب وش دراك؟؟
مهند ابتسم:قبل شوي سمعت أبوي يقول لأمي..أنا مو قصدي أتسمع عليهم بس هم قاعدين بالصالة و أنا كنت بالصالة الثانية و سمعتهم...
رحاب تنهدت:طيب قوم أطلع برا...
مهند يطالعها مبتسم:موافقة ولا لا...
رحاب عصبت و صرخت بوجهه :لا مو موافقة يللا قوم أقلب وجهك...
مهند باستغراب:ليه؟
رحاب بدون نفس:ما يخصك...
مهند بترجي:يللا عاد رحاب أختي حبيبتي وافقي...
رحاب فتحت عيونها على الأخر:وش عندك أنت وش فيك..أنا كيفي مو موافقة شنو وافقي ؟
مهند كشر:عشاني...
رحاب ابتسم ابتسامة اصطناعية:خلاص عشانك بس مو موافقة...
مهند قطب حواجبه:طيب قولي وش السبب أنا ولي أمرك حين...
رحاب فتحت عيونها:أسم الله علي...ما باقي إلا أنت تصير ولي أمري(لفت للشاشة)أبوي للحين موجود الله يخليه..
مهند تنهد بقوة:رحاب لا تجنيني...
رحاب تطالعه:أقول قوم أقلب وجهك توك صغير على هالسوالف..وبعدين أنا لو بتفاهم مع أحد بتفاهم مع أبوي و بس مو أنت فاهم...
مهند يسوي روحه مسكين:رحاب أنا أخوك حرام اللي تسوينه فيني..
رحاب تطالعه و عصبت حيل:وش سويت لك أنا ولا بس عشان ما أبي أقول لك سبب رفضي...
مهند يطالعها و بقوة:يعني أنتي رافضة...طيب والله لأقول لأبوي..
رحاب:روح قول له ما راح يغصبني...
مهند يطالعها من فوق لتحت:مو على كيفك أنتي...هذا زياد تزوج بنت عمه ليه أنتي ما تتزوجين ولد عمك و تخلصينا..
رحاب بدون نفس:زياد غير و أنا غير و غادة غير و سعود غير...بعدين أنا مالي دخل في أحد لو أبي أتخذ قراري...
مهند تنهد وهو يقوم:كيفك أنا بروح أقول لأبوي كل شي...
رحاب تبي تصرفه:طيب روح...
مشى مهند و طلع من الغرفة و ترك الباب مفتوح بينما رحاب ضلت تفكر في كلامه:سعود تقدم لي..لا أكيد يمزح معي..الحمار مهند مو أول مرة يسويها فيني...بس هالمرة كنه صادق...لا...و أنا ليه شاغله بالي أنا في الحالتين رافضة و انتهى الموضوع..
تناست الموضوع و لفت للشاشة تكمل شغلها ولا همها اللي صار............................... 

تناست الموضوع و لفت للشاشة تكمل شغلها ولا همها اللي صار...............................
.........................................في بيت أبو ماجد الساعة 11الليل تحت بالصالة..............................
أم ماجد بتوتر:مدري وش فيها غادة ما اتصلت علينا إلا لما وصلوا ومن قطع معهم ما عادوا اتصلوا؟
نجلاء:عادي يما يمكن منشغلين...هي أكيد راح تتصل لما يستقرون ..
أم ماجد لفت لسعود اللي يطالع تلفزيون و شكله سرحان:سعود...سعــود.
سعود لف لأمه و بانتباه:هلا يما بغيتي شي؟
أم ماجد باستغراب:سلامتك..بس وش فيك تراك مو عاجبني اليوم...
سعود يلف للتلفزيون:لا ما فيني شي عادي...
نجلاء لفت له:سعود ترى أبوي كلم عمي عن موضوعك..
سعود حس بصدمة قويه لف لنجلاء و مقطب حواجبه:وش تقولين؟
نجلاء:قلت أبوي كلم عمي وش فيك ما سمعت..
سعود بدون اهتمام:ليه؟
أم ماجد قطبت حواجبها:وش اللي ليه...؟
سعود :لا يما قصدي ليه ما قال لي أنه راح يقول له يعني ما يصير أنا ما عندي خبر أنه قال له..
أم ماجد:قال له و انتهى الموضوع ليه مسوي لنا صيحة خلاص مو هذا اللي كنت تبيه..
سعود بهدوء:بلا بس ما كان لازم يقول له بدون علمي...أنا أبد مو مستعد للموضوع..
نجلاء باستغراب:ليه وش عندك ؟
سعود:عندي أشغال ما يخصك وش هي..؟
أم ماجد:حصل خير .. بس لا تعصب أساسا كان لازم عمك يعرف حين ولا بعدين...
سعود تنهد و قام راح فوق............................
نجلاء:يما مدري وش فيه سعود متغير كثير...
أم ماجد تنهدت:حتى أنا لاحظت عليه بس كلما أسأله يقول لي ظروف خاصة ما في إلا أني أتركه يهدأ لحاله..
بنفس هذا الوقت في بيت أبو زياد في الصالة .........................
أم زياد:مدري وش فيه زياد للحين ما اتصل؟
رحاب:يما هم أكيد مشغولين لما يستقرون راح يتصلون أكيد بس هدي نفسك..
مهند:أي والله يما تراهم ما يدرون عنك بس أنتي اللي حامله همهم...
أبو زياد باستغراب:علي وينه ما تعشا معنا ولا شفته اليوم؟؟
رحاب:يبا علي العصر كان طالع ولما رجع المغرب نام ...
مهند لف لأبوه و يتكلم بجديه:يبا ترا علي منطوي على نفسه ما يكلم أحد أبد ما يصير كذا ليه ما تاخذه للطبيب يشوف له حل...
أم زياد لفت له بعصبية:أسم الله عليه ولدي ما فيه إلا العافية ليه تقول كذا؟
مهند كشر:والله هذا اللي أشوفه؟؟
رحاب لفت له:أنت ما عمرك قلت شي عدل كلامك يغث مثلك أسكت أحسن لك..
أبو زياد يكلم مهند:خلاص صارت الساعة12قوم نام ولا أسمعك تقول كذا عن أخوك فاهم..
مهند تنهد بقوة وقام:أنا لله (توجه للدرج وصعد و مسوي نفسه مظلوم و الحق معه)
أم زياد:حسبي الله عليه الولد هذا لازم يكدرني...
رحاب تغير محطات التلفزيون:ما عليك منه يما هو دايما كذا...
أبو زياد بهدوء: أقول رحــــاب!!
رحاب لفت لأبوها بابتسامة:سم يبا....
أبو زياد مو عارف كيف يكلمها فحب أنه يقول لها الموضوع على طول:ترا سعود ولد عمك تقدم لك؟؟؟
رحاب انصدمت و بداخلها:أف يعني مهند ما كان يكذب علي...لا يكون اللي قاله عن علي بعد صحيح...
أبو زياد ابتسم:ها وش رايك؟
رحاب بعد سكوت و بهدوء:يبا أنا ما أبي أتزوج في هذي الفترة...
أم زياد باستغراب:ليه؟
رحاب:أنتي عارفه يما الاختبارات قريبة و أنا بثالث ثانوي لازم أجيب نسبة ...
أبو زياد:طيب أنتي وش رايك بسعود نفسه..أتركي عنك موعد الزواج..
رحاب بتوتر نزلت عيونها للأرض:يبا وش رايك لو رفضته؟؟؟
أبو زياد قطب حواجبه:ترفضينه؟؟؟
رحاب:............................................. .....................................
أم زياد باستغراب(ما كانت متوقعه ترفضه بهذي السرعة):وليه وش فيه ولد عمك؟
رحاب بهدوء:لا ما فيه شي بس أنا..........
قاطعها أبوها بجديه:أسمعي رحاب...فكري بالموضوع زين أنا ما راح أعتبر نفسي سمعت رايك...(سكت شوي)بصراحة أنا ما ودي أرد أخوي الكبير...هو لما تقدمنا له ما ردنا...فكري زين..
رحاب لفت له و بهدوء:يبا مو سالفة ترده...بس هذا زواج يعني لو غادة وافقت لا تجبروني أوافق أنا مالي ذنب...
أبو زياد ضل يطالعها شوي:طيب ليه رافضته...بالعكس هذا ولد عمك و أنا أشوفه مناسب لك...
رحاب نزلت راسها:............................................ ......................
أم زياد بهدوء:فكري زين يا رحاب...يمكن تغيرين رايك.؟؟
رحاب بثقة:طيب لو ما غيرته...
أبو زياد بحزم:قلنا لك فكري...ما راح تخسرين شي...خذي وقتك بالتفكير بس لا تعطيني رايك بنفس الوقت..
بهدوء قامت رحاب وتوجهت للدرج:عن أذنكم...
...............................................فوق في غرفة رحاب..................................
فتحت الباب و دخلت و سكرته بهدوء...توجهت للسرير و شغلت الابجورة اللي عند السرير و سندت ظهرها لورا:أفــــــــــــ...أبوي شكله موافق وما وده أرفض...طيب أنا وش دخلني بغادة و زياد...
تمددت رحاب على السرير و هي تطالع السقف و تفكر:سعـــــــــــــود...ما كنت متوقعه أبد يتقدم لي؟؟ليه أنا مو غيري؟؟
بس أنا مستحيل أوافق أتزوج سعود...أنا طول عمري أعتبره أخوي كيف أتزوجه؟؟؟
يا أفكاري يعني أبوي راح يتركني...قبل شوي كان باين عليه فرحان و وده أوافق...وعمي...
أف هذي مشكله كبيرة ليه أنا اللي انحط في هذا الموقف...يا ترى غادة مرت فيه قبلي ولا بس أنا؟؟؟
ضلت رحاب تطالع السقف و تتحاور مع أفكارها بين مؤيد و معارض...كانت محتارة...محتارة بمعنى الكلمة..
أول مرة تحس بالحيرة كذا... حيرة غير طبيعيه...
هي ما ودها توافق بس بعد ما ودها تخيب عمها و أبوها اللي من الواضح راسمين كل شي و خالصين...
...........................يوم الجمعة في بيت أبو ماجد و في غرفة سعود الساعة 10 الليل ........................
سعود اللي كان حاط راسه على المخدة:رحاب عرفت بالسالفة؟؟أي أكيد عرفت يعني معقولة عمي يضل محتفظ بالموضوع لنفسه؟؟
أف لو غادة موجودة كان ما ضليت محتار كذا...محد فاهمني غيرها بس آهـــــــــــــــــــــــ...
بعد تفكير طويـــــــــــــــــــــــــــــــــل....
قام سعود و طلع من غرفته و توجه لغرفة أخته نجلاء على طول و ضرب الباب و بعد ثواني جاه صوتها: تفضل...
فتح سعود الباب بهدوء :أدخل...
نجلاء اللي كانت قاعدة تقرا مجله لفت للباب بابتسامة:وش رايك يعني تقعد عند الباب...
سعود ابتسم و دخل و سكر الباب و توجه لأخته و قعد على نفس الكنبة اللي كانت هي قاعدة عليها:حيا الله أختي..
نجلاء وهي تتصفح المجلة:الله يحيك قول لي وش بغيت؟؟؟
سعود فتح عيونه:واحد يبي يقعد مع أخته لازم يبي شي...
نجلاء ببرود:لا...بس بالنسبة لك أي لازم...لأنك ما تجي إلا و تبي مني شي...
سعود يحك راسه:طيب أنتي مصممة...بقول لك وش أبي...
نجلاء:أي ترا الصراحة أحلى قول...
سعود بترجي:كلمي رحاب بنت عمي و شوفي وش رايها بالموضوع؟؟
نجلاء تطالعه:وش فيك كذا أصبر على البنت ما راح تطير...
سعود:ودي أعرف وش رايها بسرعة...
نجلاء ببرود:أصبر على الأقل أسبوع...
سعود:أفـــــــــــ طيب أساليها ما راح تخسرين شي..
نجلاء قطبت حواجبها:لا تفشلنا قلت لك أصبر ومني سائلتها...
سعود:أفـــــــــــــــــأ هذا و أنا أخوك؟؟
نجلاء:أي و إذا كنت أخوي أصبر و راح تعرف كل شي...
سعود ابتسم و تلمع بذهنه فكرة خبيثة:تدرين..أنا بقول لأبوي أني أبي الملكة الخميس الجاي و هو أكيد راح يقول لعمي و عمي راح يقول لرحاب تعجل...
نجلاء تهز راسها:حرام عليك أترك البنت تاخذ راحتها شوي...
سعود بحزم:لا مو حرام أنا بصراحة ما أقدر أنتظر لما هي تقرر تعطينا رايها...
نجلاء :طيب أتركها يومين ولو ما ردت قول لأبوي...
سعود يهز راسه بالنفي:لا...يا تسألينها حين أو حين أروح أقول لأبوي...؟
نجلاء :أف منك إذا بغيت الشي تزعج العالم...
سعود وهو يحس بانتصار:طيب وش قلتي؟؟
نجلاء وهي تتصفح المجلة و بحزم:قوم قول لأبوي مني مكلمتها...
سعود قطب حواجبه:ليه؟
نجلاء ببرود:والله مو عدله أكلمها و أسألها أنت لازم تصبر شوي...
سعود تنهد:طيب أنا حين رايح لأبوي واللي فيها فيها..
نجلاء ما كلمته و اكتفت بهز راسها و سعود قام ولما وصل عند الباب لفت نظرة سرير صغير كان لطفله بريئة.. لف لنجلاء و بهدوء:نجلاء...
نجلاء وعيونها بالمجلة:نعم...
سعود بهدوء تام:والله جد ما اشتقتي لياسمين؟؟
نجلاء عورها قلبها لما سمعت كلمته و ضلت تطالع سطور المجلة و عقلها راح بعيد...راح عند ياسمين حبيبة قلبها...
حست أنها بحاجة لها و أنها لازم تشوفها بأقرب وقت هي من زمان تفكر بكذا بس ما ودها تقول لأحد أنها تبي تشوفها...
سعود ضل يطالعها ولاحظ سرحانها و تكلم بصوت عالي شوي:نجلاء...
نجلاء رفعت راسها و بعبرة:نعم...
سعود يطالع عيونها اللي بدت تمتلئ بالدموع:ما ودك تشوفينها...ما ودك تلاعبينها...
نجلاء نزلت عيونها للأرض وهي تحس أنها محطمة...دايما كانت تحاول تقنع نفسها أنها مو بحاجة لعبد العزيز بس سرعان ما تفقد هذي القناعة...
هي بحاجة لعبد العزيز و لياسمين بعد...ما تبي واحد دون الثاني...
يا ترى كيف عايش يا عبد العزيز مع زوجتك الجديدة؟؟؟
سعود قرب منها و يحرك يدينه قدام وجهها:وين رحتي؟...
نجلاء انتبهت له رفعت له راسها و ابتسمت تخفي دموعها خلف ابتسامتها:ما رحت مكان معك؟؟
سعود ابتسم لابتسامتها مع أنه عارف أنها مو من قلب:طيب وش قلتي...
نجلاء قطبت حواجبها:في وش؟؟
سعود :لا والله مو معي مدري من كنت أكلم قبل شوي...
نجلاء تغير الموضوع:خلاص روح قول لأبوي اللي عندك ما عليك مني...
سعود ضل يطالعها شوي و بعدها تكلم:اوك على راحتك...مردك تقولين لي روح جيبها...
توجه سعود للباب و طلع بهدوء...ومن جهة ثانية نجلاء سكرت المجلة و سندت راسها لورا و غرقت في دوامة دموع هادية و حزينة بنفس الوقت...
أبي أسأل عن أخبارك ترد بكلمتين عتاب
أبسال ليه إذا جيتك تموت بجرحي و عتابي
جزاتي أني معك وافي تعذبني بلا أسباب
و أنا دايم بعيني أشوفك أغلى أحبابي
أثاري هالوفا ضايع أثاري هالغلا كذاب
عطيت وما خذيت إلا دموع تسكن أهدابي
.................................................. .................................................. ........................
دخل سعود للمطبخ و ببرود:يما أبوي وينه؟
أم ماجد لفت له:وش تبي فيه؟
سعود بنفس البرود:أبيه بموضوع...
أم ماجد وهي تلف تكمل شغلها:مدري تلقاه بالمجلس...
لف سعود وطلع من المطبخ و على طول توجه للمجلس و هناك كان أبو ماجد يتابع الأخبار...
سعود وهو عند الباب:يبا ما عليه أزعجك شوي..
أبو ماجد بدون ما يلف له:خير وش بغيت؟
سعود وهو يتقدم و يقعد يم أبوه:يبا بغيت أسألك عن رحاب بنت عمي...
أبو ماجد ابتسم ولف له:وش تبي تعرف عنها؟
سعود بابتسامة:لا يبا مو هذا قصدي...بس هي متى راح تعطينا رايها تراها طولت...
أبو ماجد قطب حواجبه:الله يهديك هي متى عرفت السالفة عشان تطول...ما صار لها يومين...
سعود كشر:أي يبا بس أنا أبي أسوي ملكتي الخميس الجاي يعني لازم تعطينا خبر عشان نتجهز...
أبو ماجد مبتسم:لا تخاف حتى لو ما أعطتنا رايها إلا الأربعاء يمدينا نجهز لك كل شي...
سعود ابتسم بفرح:أفهم من كلامك أنك موافق على قراري.؟؟
أبو ماجد بابتسامة:أي موافق بس بعد لازم ناخذ راي عمك...
سعود:يبا حتى لو ما وافق أقنعه عشاني...
أبو ماجد يطالعه بابتسامة:وش عليه مستعجل أنت أصبر شوي...
سعود بحزم:يبا أنا مو مستعجل بس ودي كل شي يتم بسرعة ... 
أبو ماجد :أي وش معناها هذي؟؟؟
سعود بابتسامة: يللا عاد يبا كلم عمي و قول له يعجل...
أبو ماجد:طيب بكلمة بس قوم عني حين...
سعود بفرح :تسلم يبا والله أنا مو عارف وش أسوي بدونك... بعد عمر طويل يعني...
أبو ماجد مبتسم:طيب خلاص قلت لك قوم أن شاء الله بكرة بكلم عمك و أتفاهم معه بالموضوع...
قام سعود بفرحة ناقصة...كان يفكر برحاب و بنفس الوقت يفكر بعالية...
مو عارف كيف يفاتحها بالموضوع وده يسوي اللي قال له تركي و يريح نفسه بس مو قادر...
يا ترى وش بيكون موقفها لو عرفت أني خطبت رحاب بنت عمي...؟؟؟
*****************مر يوم كامل على هذي الأحداث*****************
.......................................يوم الأحد في بيت أبو زياد في غرفة رحاب...............................
رحاب تطالع الساعة :أف دقايق و يأذن الفجر وش طول الليل ... مني رايحة المدرسة اليوم ... أحس نفسي تعبانه...
أخذت رحاب جوالها و اتصلت على شقة أمل أختها لعل و عسى تكون صاحية ...
ثواني وجاها صوت أمل أختها:ألو...
رحاب بارتياح:هلا أمل السلام عليكم...
أمل:وعليكم السلام وش عندك متصلة هالوقت...
رحاب قطبت حواجبها:ليه أنتي كنتي نايمة؟؟
أمل:لا والله ما نمت طول الليل و أنا صاحية...
رحاب :ليه؟
أمل:شهد تعبانه و حرارتها مرتفعه و أنا طول الليل قاعدة معها...إلا غريبة صاحية هالوقت؟
رحاب:و أنا نمت عشان أصحى؟؟أنا طول الليل صاحية...
أمل بترغب:لــــــــــــــــــــــــــــــــــيه؟
رحاب:بقول لك بعدين اوك أخليك مع بنتك..
أمل:رحاب منتي رايحة المدرسة؟؟
رحاب:أمممممممم لا...
أمل:أي زين أنا الصباح بجي عندكم اوك لا تنامين أقعدي معي...
رحاب بفرح وهي تحس النوم يغادر عيونها:اوك على أمرك ما راح أنام أنتظرك...
أمل:اوك بايي..
سكرت رحاب وهي تحس براحة:::حين لما تجي أمل تقول لها الموضوع و تفكر معها...أكيد أمل ما راح تتركها لحالها...
بعد ساعة و نص تحت بالصالة...............
أم زياد:و رحاب وينها؟
علي:يما تقول مو رايحة اليوم...
أم زياد تنهدت:طيب أنتوا أطلعوا خلاص..
فتحوا الباب و طلعوا و بنفس الوقت دخلت أمل مع بنتها..هم تلاقوا بالحديقة طبعا..
أمل بابتسامة:صباح الخير يما...
أم زياد بفرح:صباح النور هلا والله...
أمل و هي تحب راس أمها:وش أخباركم؟
أم زياد:ألحمد لله بخير...إلا وش عندك جاية من الصباح غريبة...
أمل:وش دعوة عاد أقوم أمشي يعني؟؟
أم زياد تطالع شهد:لا أقعدي...وش فيها الحلوة كذا...
أمل:تعبانه..يما زياد ما أتصل عليكم..
أم زياد تنهدت:لا والله ما أتصل ولا عندنا خبر عنه مدري وش مسوين حنا إذا اتصلنا عليهم مشغول أو ما يردون...
أمل :لا تخافين يما أن شاء الله بيتصل...إلا رحاب ما راحت المدرسة...
أم زياد:لا والله ما راحت هي فوق بغرفتها...
أمل قامت:عن أذنك يما بروح لها شوي وراجعة...
قامت أمل راحت فوق و شهد ضلت عند جدتها الحنون اللي تموت عليها...
..................................في غرفة رحاب ................................
أنفتح الباب و دخلت أمل بابتسامة:ألسلام عليكم...
رحاب اللي كانت قاعدة على السرير لفت لها و قامت تسلم عليها:هلا والله وعليكم السلام...
أمل وهي تقعد على الكنب اللي عند النافذة:ليه ما رحتي المدرسة؟؟
رحاب ببرود وهي تقعد يمها:أبد بس ما نمت أمس بالليل ولا رحت..
أمل :طيب قولي لي ليه متصلة علي الفجر ...
رحاب بعد سكوت:كنت أفكر و اتصلت عليك قلت أسولف معك شوي بس لما قلتي لي أنك بتجين صبرت..
أمل قطبت حواجبها:طيب وش كنتي تبين تقولين لي...
رحاب باستغراب:محد قال لك أن سعود ولد عمي تقدم لي...
أمل بعد سكوت ابتسمت بفرح :جد والله..مبروك...
رحاب كشرت:أمل لا تفرحين كثير تراني مو موافقة...
أمل قطبت حواجبها:ليه؟
رحاب هزت كتوفها بخفيف:مدري...سعود مو مناسب لي أنا أعتبره أخوي يا أمل...
أمل تهز راسها:بس هو ولد عمك و تحلمين أبوي يرد عمي...
رحاب:عارفة...أنا قلت لأبوي أني مو موافقة قال لي فكري زين يعني هو قصده يبيني أوافق...
أمل ابتسمت:طيب وافقي و تعوذي من إبليس؟
رحاب بهدوء:مترددة...مو مرتاحة لهذا الزواج ولا مرتاحة لسعود بعد...
أمل قطبت حواجبها:ليه؟
رحاب تهز كتوفها:مدري...سعود إنسان غامض و تصرفاته غريبة يوم معك و يوم عليك..
أمل:بس أكيد لما يتزوج راح يغير مسار حياته ما راح يضل كذا...
رحاب بعد سكوت:أمس أبوي قال لي أنهم يبون الملكة يوم الخميس الجاي...
أمل ابتسمت بفرح:أي ليه ينتظرون بعد...
رحاب عصبت: أمل لا تجنيني أنا بوادي و أنتي بوادي...هم حددوا موعد الملكة و أنا لسا ما عطيتهم رايي معنى هذا أنهم مو مهتمين لرأيي...
أمل تنهد:رحاب لا تقولين كذا تراك تخوفين نفسك بنفسك أنتي وافقي و توكلي على الله...
رحاب تطالع أمل:بس أنا ما أبي سعود...
أمل بمكر:في واحد حاطته ببالك يعني...
رحاب هزت راسها:لا...بس أنا أبيك تكلمين أبوي قولي له أني ما أبي سعود يمكن يسمع لك...
أمل أخذت نفس:طيب اليوم أكلمة عشانك ..بس لو ما سمع لي أنا ما بيدي شي...
رحاب ابتسمت:طيب أنتي كلميه يمكن يغير راية...
أمل :طيب...حين أنتي ما رحتي المدرسة عشان تقولين لي كلمتين و احتمال تصير…
رحاب: أي بعد أنا ما نمت الليل عشان كذا أبي أنام حين…
أمل :ما كلمتك غادة..؟
رحاب هزت راسها بالنفي:…أنا بعد كل يوم اتصل عليهم بس محد يرد علي..
أمل قامت:طيب أنا بتركك تنامين …
.....................................في الشركة اللي كان يشتغل فيها سعود...............................
كان قاعد بمكتبه و سرحان و يفكر بموضوعه...
...... يحرك يدينه قدام وجه سعود:يا هو وين رحت؟
سعود انتبه و رفع راسه ولما شاف الضيف اللي عنده ابتسم و قام يسلم عليه:هلا والله تو ما نور المكتب..
تركي مبتسم:أي كذب علي بكم كلمة...
سعود وهو يقعد على كرسيه و مبتسم بفرح:لا والله ما أكذب عليك...إلا ما قلت لي ليه جاي هنا؟؟
تركي فتح عيونه:أي أنا قايل لك تكذب علي حين طلعت..
سعود :هههههههههه لا والله مو قصدي بس غريبة جاي لي بالشركة و الصباح..ما عندك شغل..
تركي ابتسم بفرح:لا ما عندي شغل و قلت أسير عليك من زمان ما شفتك ما تجي ولا تسأل؟؟
سعود يطالعه:أنا اللي ما أجي و إلا أنت اللي كلما أتصل عليك تقول لي(يقلد صوت تركي)لا أنا مشغول حين..
تركي :هههههههههه أي جد مشغول وش أسوي لك؟
سعود :أي خطيبتك صارت شغل مو أنت اللي كنت ما تبيها؟؟
تركي :كنت ما أبيها حين تغير الحال؟
سعود ابتسم :والله ابتسامتك وراها شي قول و خلصني.. 
تركي بفرح:أي صح أساسا أنا جاي أعزمك على زواجي...
سعود باستغراب :زواجـــــــــك!!
تركي يطالعه:أي زواجي وش فيك مو مصدق...
سعود بترغب:ومتى زوجك؟؟
تركي يعدل شماغة:ألخميس الجاي بأذن الله...
سعود قطب حواجبه:يالحمار ما لقيت إلا الخميس...
تركي باستغراب:ليه وش فيه؟
سعود ابتسم:لأن أبوي فاتح عمي بموضوعي و ملكتي الخميس الجاي...
تركي بضيق:يعني منت جاي؟؟؟
سعود تنهد:لا مو جاي كيف أجي و هو يوم ملكتي...
تركي قطب حواجبه:لا عاد أجلها لازم تكون موجود..
سعود ابتسم:لهالدرجة وجودي مهم...
تركي ابتسم:لا مو مهم بس كذا نبيك تجي..
سعود يفكر:أممممممممم والله أنا حددت موعد ملكتي ما أقدر أجل أنت أجل زواجك؟؟؟
تركي :سعود لا تستهبل علي أتكلم جد...
سعود يهز راسه بالرفض:لا قلت لك ما أقدر أجي...
تركي تنهد بضيق:طيب كيفك والله أنت الخسران...إلا تعال حين بنت عمك وافقت؟؟
سعود ببرود:للحين ما ردت علينا بس أكيد بتوافق عشان كذا أنا حددت موعد الملكة..
تركي قطب حواجبه:حرام عليك محدد الملكة و البنت للحين ما وافقت...
سعود تنهد:قلت لك بتوافق أنا متأكد أنها بتوافق...
تركي يهز راسه:طيب قول لي وش سويت مع بنت خالتك؟؟
سعود تضايق و تكلم بضيق:ما سويت شي..
تركي قطب حواجبه:ليه؟مو حنا اتفقنا أنك تقول لها قبل لا تتقدم لبنت عمك؟؟
سعود بهدوء:والله كنت راسم ببالي كذا بس أبوي قال لعمي بدون علمي وش تبيني أسوي؟
تركي :طيب متى مقرر تقول لها؟يا سعود أنت تقدمت لبنت عمك رسمي يعني كل أهلك يدرون و أكيد الخبر راح يوصل لها...
سعود بحزن:ما بيدي شي والله مو قادر أكلمها...حتى إذا اتصلت قلبي يعورني و أنا أسمع نبرات الأمل بصوتها..
تركي:لازم تتحمل يا سعود..أنت اللي جبت لنفسك محد جبرك..
سعود كشر:واللي يرحم والديك مدري ليه مهتم بالموضوع كذا هي راح تدري مني ولا من غيري...
تركي قطب حواجبه و باستغراب:أنت اللي تقول كذا يا سعود؟؟؟
سعود قطب حواجبه:........................................... ..........
تركي بهدوء:مو هامتك بنت خالتك يا سعود...هذي إنسانة و لها مشاعر و أنت ما راح تقدر موقفها إلا لما تمر بمثل الموقف...أسألني يا سعود أنا مريت بنفس الموقف؟؟؟حرام عليك تعذب البنت؟؟؟
سعود بعد سكوت و بهدوء:عارف يا تركي والله عارف بس وش تبيني أسوي والله مو قادر أقول لها ...
تركي هز كتوفة بخفيف و باستسلام:كيفك أنا سويت اللي علي و أنت حر...
سعود بهدوء:تركي أنا مو قايل لها...خلاص ما أقدر...أبتركها تعرف حالها حال الناس...
تركي ضل يطالع سعود بعيون حزينة و بعدها تنهد بقوة:على راحتك ما أقدر أغصبك على شي أنت اللي راح تندم بعدين...
قام تركي و شكله تضايق حيل:عن أذنك..
توجه لباب المكتب و طلع منه بينما ضل سعود بحيرته الكبيرة و مو عارف وش يسوي؟؟؟
هو أثر فيه كلام تركي بس ما يقدر يقول لها أنه من زمان حاط عينه على غيرها...
.................................................. .بعد 3 أيام.............................................. ...
تركي كان يجهز لزواجه اللي راح يكون ناقص من أهله...راح يكون واقف مع المعازيم لحاله ما معه أحد يعرفه وهذا اللي كان مضايقه و خصوصا أن سعود بنفس هذا اليوم ملكته وما راح يقدر يوقف معه...
نهى اللي كانت تنتظر حبيب قلبها و خطيبها(عبد الله)اللي كلمها وقال لها أنه قدم موعد رجوعه وراح يرجع بعد زواج تركي بأسبوعين...
رحاب اللي التفكير أخذ وقتها كله لدرجة أنها ما راحت المدرسة صار لها 3 أيام غياب...
سعود...سعود الألم و الفرح...
مو عارف وش يسوي في دنيته...ما وده يكلم غير اللي أختارها قلبه بس هو ينتظر هالشي من عالية..لأنها أكيد لو عرفت أنه خاطب غيرها بتطلب منه قطع العلاقة اللي بينهم...
زياد و غادة...لا خبر...
ماجد...كان تفكيره بأخته غادة اللي كان وده يشوفها بأقرب وقت و دايما يسأل عنها و ما يجيه جواب...
أم ماجد اللي ودها تقطع روحها...مو قادرة تستحمل بعاد بنتها عنها و خصوصا أنها ما كلمتها من أول يوم وصلوا فيه...
نجلاء...قلب أم فاقد الأمومة...
غروب..كما الغروب...تقرب كلما تقرب الشمس...
..............................................يوم الثلاثاء ...............................................
.......................................في بيت أبو زياد المغرب تحت بالصالة.......................................
كانت تطالع برنامجها المفضل بالتلفزيون بس عقلها مو معها أبد...
أم زياد تطالع سرحان بنتها الغير معتاد و بخوف:رحاب حبيبتي وش فيك؟
رحاب لفت على أمها:ما فيني شي يما...
أم زياد قامت و قعدت يم رحاب:بلا والله فيك...أنتي ما شفتي وجهك كيف صار وين رحاب اللي أعرفها...
رحاب لفت لأمها و بهدوء:يما أنا ما أبي سعود لا تغصبوني...
أم زياد حست بالألم في نبرة صوت رحاب و تكلمت بهدوء:طيب ليه ما تبينه وش السبب؟
رحاب بعبرة:ما في سبب بس أحسه مو مناسب لي...
أم زياد تطالع عيون بنتها:مدري وش أقول لك يا بنتي بس أبوك أعطاهم كلمة...
رحاب بنفس الصوت اللي تخنقه العبرات:يعني خلاص...أنا صرت زوجة سعود ما في فرصة أبوي يغير راية؟
أم زياد بحزن:رحاب توكلي على الله لا تسووين بنفسك كذا سعود طيب و حبوب و يمكن بعدين يتغير رايك فيه.
رحاب تنهدت و نزلت عيونها بالأرض:لو زياد ما أخذ غادة كان ما صار اللي صار..؟؟
أم زياد قطبت حواجبها:لا تقولين كذا يا رحاب..هم ما لهم ذنب باللي يصير لك...
رحاب تطالع أمها و تكلمت بصوت عالي شوي و دموعها بعينها:و أنا بعد مالي ذنب إذا هم تزوجوا...بس عشان عمي ما رد أبوي, أبوي راح يبيعني.لا و جاي يقول قدمنا موعد الملكة ليوم الأربعاء...يعني بكرة أنا بصير زوجته...
قامت رحاب و صعدت الدرج و توجهت لغرفتها .........................................
أم زياد تنهدت بحزن:الله يكون بعونك يا رحاب الله يكون بعونك...
.................................في بيت أبو ماجد في غرفة سعود الساعة 1 الليل..................................
كان شبه منسدح على سريره و يفكر:وش بيكون موقف عالية بكرة لما تعرف أنه يوم ملكتي؟؟ما راح أقدر أحط عيني بعينها بعد اليوم؟؟هو أنا من كثر ما أشوفها؟؟
تنهد وهو يطير من وادي عالية لوادي رحاب و يبتسم:رحاب جد أنها رحاب...وش قد بكون فرحان بكرة لما تصير رحاب زوجتي...يـــــــــــــــــــــــــا الله ليه الساعة مو راضيه تتحرك كل هذا عناد لي؟؟
رن جواله ولما شاف المتصل كشر ورجعت له الضيقة :أرد ولا لا...لا ما راح أرد خلاص أنا لازم أفتح صفحة جديدة...سعود الأول خلاص انتهى...بس هل راح تنتهي عاليه الأولى ؟؟؟
عطاها مشغول وحط راسه على المخدة و غط في نومه عميقة............................................. ........
......................................يوم الأربعاء العصر في بيت أم عمار...............................
أم عمار وهي واقفة عند الدرج تحت و تتكلم بصوت عالي:يللا يا بنات لا تتأخرون...
عاليه نازلة من الدرج وهي تلبس عبايتها الكتف و تكلم أمها:جينا يما...
أم عمار:أختك إيمان وينها؟؟
عاليه:جاية وراي ... 
عالية وهي توقف يم أمها و باستغراب:إلا ما قلتي لي يما وش المناسبة ليه رايحين بيت خالتي أم ماجد...؟
أم عمار ابتسمت بفرح:لما نروح هناك راح تعرفين كل شي...
عالية ابتسمت بفرح:أكيد غادة الحلوة رجعت و حنا رايحين نشوفها؟؟
أم عمار تنهدت:لا غادة ما رجعت...
طلعوا الثلاث و ركبوا السيارة اللي كان يسوقها عمار وعالية قلبها مو مرتاح أبد...
عمار وهو يحرك السيارة:يللا يما ترا سعود أزعجني كل شوي متصل وينكم تأخرتوا؟؟
أم عمار :يا بعد عمري سعود يبينا نكون هناك قبل الناس...
عالية باستغراب:وش دخل سعود بالسالفة؟؟؟
عمار :كيف وش دخله بالسالفة و السالفة كلها لسعود...
عالية مسكت قلبها و تفكر..وش صاير له؟؟؟
كان ودها تسألهم بس حبت يكون كل شي مفاجأة لها لأنها كانت خايفة لو سألتهم يجي لها رد يحطمها...
....................................في بيت أبو ماجد في الصالة..........................
نجلاء بابتسامة وهي تسلم على خالتها:يا حي الله خالتي...
أم عمار تطالعها:الله يحيك؟؟؟
طلعت أم ماجد من المطبخ:الله يهديك يا أم عمار تأخرتوا كثير الساعة صارت 4 ونص.....
أم عمار بابتسامة:وش نسوي أهم شي جينا...
قعدوا أم عمار و أم ماجد يسولفون و نجلاء راحت تسلم على عاليه:كيفك عالية؟
عالية تطالع الجميع باستغراب:الحمد لله بخير أنتي كيفك؟؟
نجلاء وهي تمشي معها و يقعدون على الكنب:زينه ما نسأل إلا عنك؟؟؟
هنا كانت عالية مترددة ودها تسأل نجلاء عن سبب الزيارة بس مو قادرة...
غيداء نزلت من الدرج وراحت ركض سلمت على أيمان حبيبة قلبها وهي تصارخ:يا حماره اشتقت لك...
أيمان :اشتقتي لي و يا حماره...
قعدوا أيمان و غيداء بالقرب من عالية اللي فكرها مو معها أبد...
غيداء بصوت مسموع:ليه ما تدرين الليلة ملكة أخوي سعود و رحاب بنت عمي...
أيمان:وليه ما قلتي لي طيب أنا أخر من يعلم...
عالية سمعت كلام غيداء و انصدمت:كيف؟؟سعود و رحاب مو معقولة؟؟أكيد غيداء تمزح؟؟؟
لكنها سمعت الكلمة نفسها من خالتها اللي كانت تسولف مع أمها وهذا اللي أكد لها الخبر...
كان ودها تبكي و تصرخ بأعلى صوتها...
كانت قاعدة تطالع الأرض و بداخلها صراع كبير...مو مصدقه سعود يخونها؟؟ليه وش سوت له هي؟؟
أمتلت عيونها الدموع..حين بس عرفت ليه كان يصرفها لما تتصل عليه:يا الله يا عاليه قد أيش كنتي مغفلة؟
عالية وهي تحبس عبراتها:أنا لازم أشوفه؟؟هو أكيد بغرفته هذا الوقت بس كيف أصعد له؟؟
ما في إلا وقت صلاة المغرب أنا لازم أشوفه لازم؟؟؟
نجلاء:عالية وش فيك ساعة أكلمك؟؟
عالية انتبهت و لفت لها بابتسامة تخفي وراها ألام الدنيا:هلا...
نجلاء:وين رحتي صار لي زمان أكلمك ؟
عالية تعدل قعدتها:ما رحت مكان معكم بس راسي شوي مصدع ...
نجلاء بهدوء:طيب قومي ارتاحي فوق...
عالية تفكر و الفرصة جات لمكانها بس فكرت بشي أكبر من كذا:لا مشكورة ما يحتاج.. 
رن جوال نجلاء و شافت المتصل أمل بنت عمها و ردت وهي قايمة للمطبخ:هلا أمل...
أمل:هلا فيك نجلاء مشغولة؟؟
نجلاء:لا والله ما عندي شي ليه أنتي تبين حاجة؟؟
أمل:أي والله يا ليت تجين البيت حين أبيك تشوفين رحاب..
نجلاء بخوف:ليه وش فيها رحاب؟
أمل :والله مدري عنها من الظهر وهي تبكي مو راضيه تتكلم؟؟؟
نجلاء ما استغربت كثير لأن السبب واضح وضوح الشمس و تنهدت:طيب أنا بقول لأمي و جاية بس دقايق..
أمل:طيب نجلاء واللي يسلمك لا تقولين لها شي عن رحاب اوك ترا حتى أمي ما تدري...
نجلاء:اوك يصير خير...
سكرت نجلاء و طلعت للصالة :يما ما عليش أنا رايحة بيت عمي أمل تقول عندهم شغل و يبوني..
أم ماجد بابتسامة:طيب روحي حنا بعد الصلاة راح نكون هناك...
نجلاء بابتسامة:وش رايك عالية تجين معي؟؟
عالية اللي كانت شافتها فرصة أن البيت يفضى:لا روحي لحالك أنا بجي معهم بالليل...
نجلاء :طيب على راحتك...
صعدت فوق تاخذ عبايتها و لبستها و نزلت لبيت عمها على طول..........
مر الوقت سريع و أذن لصلاة المغرب الكل توجه للصلاة و عالية هذي فرصتها الصالة فاضيه..
قامت و صعدت فوق و تجر معها آلامها و جروحها اللي سببها لها سعود ...
..........................................في غرفة سعود ...............................
كان لابس و بأكمل زينته واقف قدام المرايه و يطالع نفسه بفرح و يغني: 
خذاني الشوق لعيونك و جيتك طرى لي شي ما عمره طرى لي على بالي ولا لحظة نسيتك أسولف فيك من حالي لحالي أنا و شلون أعيش إن ما لقيتك تذكرت الغياب وضاق بالي تعال وقلبي المشتاق بيتك فرشت الورد لقدومك يا غالي...
قطع صوته صوت الباب اللي فتح بهدوء...أنصدم سعود لما شافها من المرايه..حس أن فرحته كلها تلاشت بلحظات...
لف لها وضل يطالع دموعها اللي كانت تسير بهدوء تام على خدودها الذابلة و تطالعه بنظرات عتاب حزينة...
سعود حس نفسه أنشل مو قادر يتحرك ولا يتكلم...منظرها فعلا كان مؤلم و حزين...
كانت حاطه حجابها على كتوفها و كشفت عن وجهها و شعرها له...وكنها حققت أمنيته بأخر لقاء بينها و بينه لأن هو دايما كان يطلب منها هذا الشي بس الرفض كان ردة فعلها دايما...
عالية تقدمت له و دموعها للحين طوابير على خدها...وقفت بنص الغرفة و الباب سكر لحاله و كنه يفسح المجال للعاشقين بأخذ راحتهم...
عالية وهي تمسح دموعها و بصوت متألم:ما توقعتك تسوي كذا يا سعود؟؟؟؟
هنا سعود كان واقف و يناظرها و قلبه ينزف...مو مصدق هذي عاليه حبيبة قلبه..هذي اللي وعدها أنه ما يبكيها أبد..هذي اللي كان متفق معها على حياتهم لما يتزوجون..
واقفة قدامه و تلومه...مو بس هي اللي تلومه,حتى قلبه كان يلومه...
عالية تطالعه بعيون باكية حزينة تكسر الصخر:ليه سويت كذا؟؟؟ليه تحب تعذبني؟؟؟ليه اخترت غيري؟؟وين وعدك لي يا سعود؟؟لهالدرجة هنت عليك؟؟؟
تجرحني و تجرح قلبي...وش جاك مني تسوي لي كذا؟؟؟مو حراك عليك؟؟
سعود ما قدر على كلامها و تكلم بهدوء:عالية أنتي بقلبي...
قاطعته عالية بقهر و بصوت عالي:كذاب...لا تقول لي كذا...أنا حين عرفت أن اللي بقلبك مو أنا...اللي بقلبك خيالي وبس..
سعود تحرك تجاهها:عالية أفهميني...أحلف لك بأيش عشان تصدقين أني أحبك و أنك بقلبي...
عالية و دموعها تزيد:وقف مكانك لا تقرب مني؟؟؟ما أبي قربك...أنا بس أبي أعرف ليه كذبت علي...
ليه لعبت بمشاعري و خليتني أتعلق فيك كذا؟؟ليـــــــــــــــــــــــــــــه؟؟؟
حطت يدينها على وجها و غرقت في دوامة بكاء وحزن و ألم...كانت تبكي بصوت عالي مسموع لدرجة أن سعود ما قدر يتحمل مشى لها و حضنها بقوة...حضنها وهو يودع حبه الأول...حضنها وهو يودعها...
سعود بضيق:خلاص عالية كافي قلبي مو متحمل لا تبكين...سوي فيني اللي يريحك بس لا تبكين...
عالية كانت متمسكة فيه بشكل غريب كنها ما تبيه يروح لغيرها وما كان يسمع منها إلا صوت بكاها...
سعود تضايق من الوضع و تكلم بصوت فيه حزم:عالية اسمعيني...
مسكها من كتوفها و أبعدها عنه وضل يطالع عيونها الدامعة و تكلم بألم:عالية أنا ما راح أنساك..(بعد سكوت) ولا راح أنسى دموعك..و ثوبي اللي تعلقت فيه دموعك...
صدقيني أنا أحبك ولا راح أنساك أبد...خلي ببالك أنك أول بنت بحياتي...
عالية كانت تطالعه و تبكي بصوت مسموع:............................................ ...................
سعود بهدوء:ما يكفيك أنك أول وحده بحياتي؟؟؟
عالية هزت راسها بالنفي وهي تبكي:سعود أنا أبيك؟؟؟
سعود بعد سكوت:أنا الليلة راح أرتبط بإنسانة ثانية ما ودي أبد حياتي معها بالكذب...عشان كذا علاقتها لازم تنتهي في هذي اللحظة...
عالية بصوت مختلط بعبرات ما كانت تقدر تطلع صوتها المعتاد:طيب..و أنا..
سعود بهدوء:أنا بديت علاقتي معك وقلت لك شي بحياتي...بداية علاقتها كانت صادقة...
عالية بألم:بس أنت أنهيت العلاقة هذي بكذب و نفاق و جروح...يا ترى راح تنهي حياتك مع زوجتك بنفس الطريقة اللي أنهيت علاقتنا فيها؟؟؟
سعود تضايق من كلامها بس ما حب يرد عليها:خلاص عالية أنتي لازم تطلعين من هنا...قعدتك معي غلط..
عالية بهدوء وحزن و دموع:و أنا من متى سويت شي صح...أنا من أنولدت و أنا غلط...عشت طفولتي غلط.. مراهقتي غلط..علاقتي معك غلط..قعدتي معك غلط..أتركني أكمل حياتي بالغلط...
سعود كان داخله صراع...كلامها كبير عليها و عليه...
سعود تركها و توجه لباب الغرفة ولما وصل للباب لف لها:أنا طالع لما ترتاحين اطلعي(نزل راسه للأرض و رجع رفعه و بهدوء)عالية أحبك؟؟؟
عالية تكلمت بهدوء:ما راح أسامحك يا سعود على اللي سويته فيني؟؟؟
سعود أثرت فيه كلمتها بس ما تكلم عطاها نظرة لف...
فتح باب الغرفة و انسحب من هذي العلاقة المجنونة...و انتهت حياته مع عالية حبيبة قلبه..عالية اللي حبها بصدق...بس الله مو كاتب يجتمع معها...
عالية اللي عاش معها حب هادي لمدة 7 سنوات...
عالية بنت خالته غرام قلبه...
عالية اللي عاشت معه أفراحه و أحزانه...
عالية اللي تعذبت عشانه أيام و شهور و سنين...
تركها ببرود و بهدوء تام....
ما حاول يراعي مشاعرها الضعيفة...وقلبها اللي تعلق فيه...
يا ترى كيف راح تكمل حياتها بدونه و مكالمته صارت روتين يومي...لو مر يوم ما كلمته يصير فيها تعصب غير طبيعي...
حين راح يمر عليها أيام و أيام ما راح تكلمه...
مرت في بالها كلمة دايما سعود كان يقولها لها بثقة((سخافة كل حب الأرض إذا فرق ما بين أثنين))
ضلت تبكي و تبكي وتبكي بدون ما تلقى من ينجد دموعها من الضياع في غرفة سعود...

((يا ترى كيف راح تعيش بعده؟؟؟)) 

.................................................. .................................................. ........................
................................تحت بالصالة .........................
سعود وهو ينزل الدرج كان مقطب حواجبه بقوة و متوتر و متضايق:يا ربي وش سويت عشان يصير لي كل هذا؟؟ياخي حتى بيوم ملكتي مو فرحان زي العالم...
رمى نفسه على الكنبة بقوة و فتح أزرار ثوبه العلوية و شال شماغة و رماه على الكنبة يمه:مدري وش سويت بدنيتي؟؟
والله عارف أني غلطان بس أنا أبي أصلح غلطي ليه يصير لي كذا؟؟؟
شوي و نزلت أم ماجد من فوق و استغربت شكل سعود الغير متوقع:وش فيك سعود؟؟!!
سعود رفع راسه لأمه و بهدوء:لا ما فيني شي...
أم ماجد وهي تقرب منه باستغراب:ليه كذا شكلك وين الرزة؟؟
سعود انتبه لنفسه:أي ..لا بس أنا...لا أبد ما فيني شي(مسك شماغة و قام)رايح أضبط نفسي و راجع...
أم ماجد تكلم سعود اللي توجه للمرايه اللي كانت قريبة من باب المطبخ:لا تتأخر يا سعود كفاية أن حنا متأخرين...
سعود تنهد:اوك يما مني مطول ثواني بس...
نزلت غيداء من فوق و معها إيمان بنت خالتها:يما عالية مدري وينها ما شفتها؟
سعود لما سمع أسم عالية رفع راسه للدرج و يطالع أخته و تأنيب الضمير ملازمة...
أم ماجد قطبت حواجبها:كيف ما تدرين وينها قبل شوي كانت معنا وين بتروح يعني؟؟
سمعوا صوت مخنوق من فوق الدرج:خالتي أنا هنا؟؟؟
سعود أرتاح قلبه و لف للمرايه يكمل شغله وكان يترجى أن عالية ما تنزل في هذي اللحظة لأنه من بعد اللي صار بينه و بينها ما يبي يحط عينه بعينها...
أم ماجد رفعت راسها لفوق تكلم عالية:وينك خوفتينا عليك؟؟
عالية وهي تنزل وما كانت تدري أن سعود هنا:ليه تخافون أنا كنت بدورة المياه....
انصدمت لما شافته واقف تحت و يضبط نفسه بس انتبهت أن خالتها موجودة و حطت الغطا على راسها وهي تراقبه و تراقب تحركاته اللي كان قاصدها عشان ما تلتقي عيونه بعيونها وهو كان حاس أنها تناظره...
سعود وهو يلف شماغة على ورى و يمشي باتجاه الباب:يللا مع السلامة...
فتح الباب و طلع و سكره وراه بينما عالية اللي كان قلبها يحترق وهي تشوفه رايح لغيرها نزلت دمعتها و حرقت حمرة خدودها...
معقولة يتحول لإنسان قاسي بثواني...حتى ما يبي يعطيني نظرة وداع بس سمع صوتي مشى؟؟؟
أم ماجد وهي تمشي باتجاه الباب :يللا يا بنات تعالوا؟
عالية وهي تمسح دمعاتها من تحت الغطا:خالتي أمي وين؟
أم ماجد لفت لها وهي تفتح الباب:أمك راحت قبل شوي....
.....................................في بيت أبو زياد وفي غرفة رحاب.....................................
كانت واقفة قدام المرايه و تطالع وجهها بتدقيق...كانت متضايقة من ملامح الحزن بوجهها لأنها ما تبي أحد يقول أنها مغصوبة...
بس ما تقدر تخفي علامات الحزن و التوتر من وجهها...لدرجة أن عيونها حمرا لأنها من الظهر كانت تبكي و ما أكلت شي...
رحاب بحزن:ألله يهديك يبا...كان لازم تحطني بالموقف السخيف هذا؟؟؟
أنفتح الباب و سمعت الصوت كان صوت أمل:رحاب للحين ما لبستي...
رحاب انتبهت و تطالع نفسها..انتبهت أنها لابسة بيجاما:...................................
أمل تطالعه بابتسامة تحاول تنسيها الحزن:الساعة صارت 6ونص يللا بسرعة جهزي نفسك...
رحاب لفت لأمل و بهدوء:بعد ما نملك أبي أقعد لحالي ما أبي أحد يقعد معي اوك...
أمل باستغراب:ليه؟
رحاب وهي تتوجه للدولاب و تفتحه:كيفي..مالي خلق أحد...
أمل دخلت و سكرت الباب و بترجي:رحاب عشاني إذا تحبيني لا تفشلين أمي..ألمسكينة من الفرحة ما تركت أحد إلا و عزمته وفي الأخير ما تقعدين مع ضيوفك...
رحاب وهي تطلع فستانها الوردي الخفيف:أنا مو مسئولة عن أحد و بعدين أنا ما قلت لأمي تعزم نص الرياض؟
أمل تقرب منها:حبيبتي رحاب مالي خاطر عندك؟؟
رحاب واقفة بنص الغرفة تناظر الفستان اللي بين يدينها:أطلعي أبي أغير ملابسي...
أمل تطالع رحاب بحزن :الله يهديك يعني اللي أبوي قاله راح يصير رضيتي ولا لا مدري ليه مكدرة نفسك كذا؟؟
رحاب لفت لها بعصبية و بعبرة:أنا حرة وقلت ما أبي أشوف أحد ولا حد يشوفني(دمعت عيونها)مو كافي غاصبيني على الزواج بعد تبون تغصبوني على كل اللي يريحكم...
نزلت راسها للأرض و بدت دموعها تنزل و أمل اتجهت لها و ضمتها و مقطبه حواجبها:خلاص رحاب لا تبكين سوي اللي يريحك بس أنتي حين ألبسي لا تتأخرين أكثر من كذا ...
رحاب تبعد عنها :................................................. ......
أمل تطالعها بحنان:أنا طالعه بتركك تغيرين ملابسك بس لا تتأخرين؟؟؟
طلعت أمل و بدت رحاب تغير ملابسها و دموعها على خدها بعد ما لبست الفستان راحت وقفت قدام المرايه...
كان الفستان ميدي و فيه نقش هادي جدا و يدينه حفر بس كان شكله روعــــــــــــــــــــــــــــــــــــــــــة عليها...
رحاب تمسح دموعها و تشيل المساكة اللي كانت حاطته بشعرها بهدوء و على طول بدت تتدلى خصلات شعرها الأسود الناعم الطويل اللي كان يوصل لأخر ظهرها...
دخلت أصابعها في شعرها و بدت تحركه بهدوء وهي تناظر نفسها:وش فايدة جمالك يا رحــــــــــاب؟
قعدت رحاب على الكرسي تبع التسريحة و حطت راسها بين يدينها و سرحت بعالم غادة...
لو كانت غادة هنا ما كانت رحاب بهذي الحالة...
ضلت على حالها نص ساعة و بعدها أنفتح الباب و دخلوا أمل و نجلاء كانوا يضحكون:...............
نجلاء تطالع رحاب بخوف:رحاب وش فيك؟
رحاب رفعت راسها و لفت لهم بهدوء تام:ما فيني شي؟؟
نجلاء تطالعها باستغراب:ليه ما ضبطتي نفسك؟..ولا راح تقعدين كذا؟؟
رحاب قامت من الكرسي:من قال لك أني راح أقعد تحت...
أمل بابتسامة:طيب أنتي تعالي حين و بعدين سوي اللي تبينه...
رحاب مشت معهم بتردد بس بعد كان غصب عنها اللي تسويه....
.............................................بعد نص ساعة بالضبط...........................................
دخلت رحاب الغرفة و دموعها على خدها...مشت ببطء و قعدت على طرف السرير وهي تحاول تهدي نفسها..
بعد دقايق مسحت دموعها و مسكت جوالها و بدت تتصل على غادة لعل و عسى ترد عليها بس كان يعطيها مشغول...
لما يأست من غادة بدت تتصل على زياد بس للأسف ما يرد عليها...
رمت الجوال على السرير و حطت راسها على المخدة تواسيها و تخفف من آلامها...
بنفس الوقت تحت في الصالة وين ما كانوا الحريم متجمعين...طبعا أمل فهمت أمها أن رحاب تعبانه و راسها مصدع وما تبي تقعد في إزعاج ...
أم ماجد بخوف:نجلاء يما ماجد أخوك للحين ما جا أتصلي عليه شوفي وينه تأخر كثير...
نجلاء طلعت جوالها و بدت تتصل على ماجد..كلها ثواني و جاها صوته:هلا نجلاء...
نجلاء تحاول تلقط منه كم كلمة لأنها ما تسمعه من الإزعاج :هلا فيك ماجد وينك للحين ما جيت؟؟؟
ماجد بنبرة فرح:جاي بعد شوي...
نجلاء :ليه طيب وش فيك ما جيت ترا أمي قاعدة على أعصابها...
ماجد بتردد كان وده يسويها مفاجأة:طيب أنا بالمستشفى لما أطلع بجي عندكم على طول...
نجلاء بخوف:مستشفى!!! ليه وش فيك؟؟
أم ماجد لما سمعت المستشفى حطت يدها على قلبها:...
ماجد ضحك:هههههههههه لا لا تخافين نجول ما فيني إلا الخير..هذي ليلى مدري وش جاها؟؟؟
نجلاء كنها عرفت السالفة بس حبت تستهبل:ليه وش فيها بعد؟
ماجد بفرح:أتحاك ما عرفتي بس أنتي تحبين تستهبلين؟؟؟
نجلاء ضحكت:هههههههههه طيب قول أنا أبي أسمعها منك؟؟؟
أم ماجد بخوف:نجلاء تراك خوفتيني قبل شوي أسمع طاري المستشفى وحين تضحكين وش صاير...
نجلاء بفرح:أمي عصبت يللا قول وش فيكم؟؟
ماجد بفرح:طيب أسمعي....أخوك قريب بيصير أبو...
نجلاء ابتسمت بفرح:مبـــــــــــــــروك سلم لي على ليلى و يللا بسرعة تعالوا تراك تأخرت كثير أكيد أبوي عصب...
ماجد :لا ما عليك أساسا أنا لما أقول لها الخبر راح ينسى كل شي...
نجلاء بفرح:طيب يللا لا تتأخر...
ماجد:اوك باي...
سكرت نجلاء وعلى طول جاها سؤال من أمها اللي قاعدة على نار:ها وش فيهم؟؟؟
نجلاء تطالع أمها بفرح:أبشرك يما ليلى حامل و هم بعد شوي راح يكونون هنا...
أم ماجد ابتسمت بفرح:ليلى حامل...يا قلبي عليها طيب ما قال لك متى راح يجوون؟
نجلاء بضحك:وش فيك يما تو أقول لك شوي جايين...
أم ماجد ما كانت عارفة وش تسوي من الفرح...ألليلة فرحتها فرحتين...
أم ماجد :طيب طيب أنا أروح أخبر خالتك أم ليلى أكيد راح تفرح لها...
بنفس الوقت سمعت نجلاء صوت جوالها و لما شافت الرقم ردت:هلا سعود...
سعود اللي كان يتكلم بسرعة:هلا نجلاء تعالي لي أبيك ضروري أنا في غرفة الطعام اللي عند المجلس.
نجلاء تنهدت:طيب دقايق...
................................بغرفة الطعام................................
كان سعود واقف و مسند جنبه على الجدار وجواله بيده...
أنفتح باب الغرفة و دخلت نجلاء و لما شافت سعود ابتسمت:خير وش بغيت؟
سعود يطالعها بابتسامة :أبي أشوف خطيبتي؟؟
نجلاء اختفت ابتسامتها و تكلمت بهدوء:ضروري تشوفها الليلة..؟
سعود اختفت ابتسامته لما شاف تعابير وجه أخته:ليه مو الليلة وش المانع؟؟
نجلاء بهدوء:رحاب تعبانه و أساسا هي قاعدة فوق بغرفتها وما تبي تشوف أحد...
سعود بثقة:بس أنا مو أي أحد...أنا حين زوجها ومن حقي أشوفها...
نجلاء بهدوء:طيب أنا ما قلت شي بس مو الليلة لأنها تعبانه...
سعود كشر:.أفـــــــــــــــــــــــــــــــ وش ذا الحال النحس؟؟
نجلاء قطبت حواجبها:أي نحس؟؟
سعود بعصبية:يعني أنا ما عمري شفت وحده تصير تعبانه ليلة ملكتها؟؟؟
نجلاء ابتسمت:وش فيك مستعجل بس تبي تشوفها أصبر تراها ما راح تضيع...
سعود بدون نفس:طيب وش فيه ماجد تأخر؟؟؟
نجلاء ابتسمت:شوي بيجي لا تستعجل...
سعود بهدوء:نجلاء...خالتي أم عمار موجودة هنا؟
نجلاء باستغراب:أي موجودة وش فيك؟؟
سعود بتردد:وعالية هنا؟؟؟
نجلاء باستغراب:أي هنا...ليه تسأل عنها وش فيك؟
سعود:لا ما في شي بس أسأل لأنها العصر لما كانت عندنا بالبيت لاحظت عليها كانت تعبانه...
نجلاء:أي جد هي تعبانه...(تطالع ساعتها)طيب أنا أخليك تبي شي...
سعود رجع كشر:لا خلاص روحي...
لفت نجلاء و طلعت من غرفة الطعام للصالة اللي كان العامل الرئيسي فيها الإزعاج...
سعود وهو على حاله:ليه ما تبي تسوف أحد رحاب؟؟؟
هز كتوفة بهدوء:طيب مردي بعرف كل شي ماله داعي أستعجل؟
بعد نص ساعة جا ماجد و دخل مجلس الرجال و بعد ما عرفوا السبب اللي هو متأخر عشانه الكل بارك له و فرحوا له كلهم...
و ليلى بعد لما دخلت الصالة الكل بارك لها خصوصا أمها اللي كانت فرحتها لا توصف...
مرت الليلة و رحاب قضتها بغرفتها...أساسا هي ما ضلت قاعدة طول الوقت لما صارت الساعة 10 تعبت و نامت...
أم زياد تضايقت من تصرف رحاب بس ما لامتها كثير لأنها قدرت شعورها...
...............................الساعة 1 الليل في بيت أم عمار وفي غرفة عالية..........................
كانت قاعدة على الأرض و مسندة ظهرها للجدار و منهارة من البكي و تشهق بصوت مرتفع...
هي نفسها مو مصدقه كيف صبرت كل هذي الفترة اللي مرت وهي كاتمة عبراتها ...
كانت تبكي وهي تلاحظ الفرق الكبير بين الليلة و كل ليلة ثانية...العادة هالوقت هذا تكلم سعود والليلة حذفت رقمه من جوالها...
حاليا كانت تحاول تطلعه من قلبها بس أبواب مقفلة بإحكام ....
كانت تتعذب بشكل غير طبيعي..تبكي و تحاول تهدي نفسها بس ما تقدر لأنها ما تعودت تهدي نفسها بنفسها دايما سعود كان يعاونها بس حين راح سعود:خلاص يا عالية لازم تتعودين على فراقه و بعده من الليلة..ولازم تعتمدين على نفسك بنفسك لان سعود مو فاضي لك أبد...
تنهدت بقوة و هي تمسح دموعها الكثيرة:ليه تركتني يا سعود...والله محتاجة لك...ليه تعذبني كذا؟؟؟
وقفت عالية و مشت ببطء لما وصلت للنافذة و وقفت هناك تناظر الشارع اللي كان سعود يوقف فيه عشان يشوف حبيبة قلبه...
من الليلة الشارع هذا ما راح توقف فيه سيارة الحبيب سعود...
فعلا الجو كان كئيب...كل مكان بهذي المنطقة فقد سعود اللي كان ما يمرر ليلتين ما يمر عليها...
الليلة الشارع هادي...حتى النور خافت و المكان اللي كان سعود يوقف فيه سيارته فاضي...
كانت تضحك وهي واقفة في هذا المكان و تكلمه...و الليلة تبكي وهي تناظر المكان اللي كان يكلمها فيه...
(((يا بختك يا للي أختارك سعود بدالي)))
...
الليلة إحساسي غريـــــب
عاشق أنا ومالي حبيــــب
حبيت...كل الناس لامونــــــــــي
حبيت...كل أحبابي باعونــــــــي
قلت أحب الحب أحســــــــــــــــــــــن
قلت أحب الحب أضـــمـــــــــــــــــــن
...
.............................................في بيت أبو ماجد الصباح في غرفة سعود...........................
سعود بملل وهو قاعد على السرير و جواله بيده:أوهــــــ وش فيها هذي ما ترد طول الليل أتصل عليها و مو معبرتني أبد..
رمى جواله على السرير بعصبية:طيب يا رحاب هذي بدايتها و تسووين الحركات السخيفة هذي...
قام بعصبية و مشى للباب و طلع من الغرفة و توجه لغرفة أخته نجلاء...
سعود وهو واقف عند الباب برا بداخله:يمكنها نايمة؟؟لا ما أتوقع هي كل يوم تكون صاحية هذا الوقت...
ضرب الباب بخفيف :نجلاء صاحية...
نجلاء تكلمه وهي داخل:أي صاحية تفضل...
فتح سعود الباب و دخل و سكرة و بهدوء:عسى ما أزعجتك؟؟؟
نجلاء اللي كانت قاعدة على كرسي المكتب و تقرا في كتاب من الكتب اللي عندها لفت له:لا ما أزعجتني أساسا أنا ما فيني نوم...
سعود قعد على المكتب قبال نجلاء:إلا وش فيها بنت عمك طول الليل أتصل عليها ما ترد..؟
نجلاء طالعته باستغراب:رحاب!! 
سعود بدون نفس:أي رحاب في غيرها؟؟
نجلاء هزت كتوفها بخفيف:مدري..بس حنا لما مشينا هي كانت نايمة...
سعود قطب حواجبه:طيب لما نمشي هي نايمة معقولة للحين ما صحت...
نجلاء تطالع سعود و بداخلها:مدري أقول لك ليه رحاب ما ترد عليك...ولا أتركك تتفاهم معها...والله أني خايفة لو قلت لك أخرب اللي صار كله...مو أنا عارفتك يا سعود ما تعرف اللي قدامك لما تعصب..؟؟؟
سعود :نجلاء كلميني...
نجلاء انتبهت له:مدري عنها أنا مو قاعدة معها...
سعود :طيب أتصلي عليها يمكن ترد عليك؟؟
نجلاء تهز راسها بالرفض:آسفة مني متصلة على أحد...بعدين أنت وش فيك كم مرة قلت لك أصبر ليه كذا عجول؟؟
سعود تنهد و تكلم بدون قصد:والله شكلها قاصدة ما ترد علي أنا ما أصدق ما سمعت الجوال...مو متصل عليها لا مرة ولا مرتين طول الليل و أنا أتصل وكل مرة أقول يمكن ترد...
نجلاء:طيب ليه معصب علي وش دخلني أنا؟؟؟
سعود قطب حواجبه:نجلاء قولي لي بصراحة رحاب كيف كانت بالملكة؟؟؟
نجلاء تفاجأت من سؤاله و سندت ظهرها لورا:عادي يعني كيف بتكون عاديه...
سعود :لا قصدي هي كانت فرحانة ولا محزنة...؟؟؟
نجلاء ببرود تنهدت:مو باين عليها لأنها أساسا كانت تعبانه و أنا ما قعدت معها كثير...
سعود يطالع نجلاء بنظرات تتطاير منها الشرر:أنا لو ما ردت علي اليوم كله ما راح أسكت...
نجلاء بخوف:سعود سبق و قلت لك لا تتسرع أصبر يمكن مشغولة و مو فاضيه...
سعود قام و وقف على الأرض و هو يتوجه لباب الغرفة:ما عندي كلام ثاني مو أنا اللي تعاملني كذا؟؟؟
طلع من الغرفة و سكر الباب و ضلت نجلاء تفكر: هذا أكيد مو صاحي...مجنون بالله هذا كلام ينقال...
.................................................. .................................................. ........................
دخل سعود غرفته على نغمة جواله ومن النغمة عرف المتصل و ابتسم بفرح و راح أخذ الجوال و رد بفرح:هلا والله هلا بالعريس...
تركي ضحك:"هههههههههه هلا فيك سعود وينك أمس من المغرب أتصل عليك ما ترد.؟؟
سعود:لا كنت مشغول و جوالي بعيد عني ليه كنت تبي شي؟؟
تركي :أي كنت أبيك تجي معي بس خلاص أنا رحت لحالي و خلصت شغلي بس حبيت أتطمن عليك...
سعود ابتسم: لا أنا طيب ما فيني شي إلا أنت وش أخبارك وش مسوي؟؟
تركي:تمام...إلا أقول لك ما غيرت رايك منت جاي الليلة الزواج؟؟
سعود يلعب بأعصابه:لا ما أقدر الليلة ملكتي زي منت عارف خلها مرة ثانية...
تركي بضحك:وش اللي مرة ثانية مع وجهك كم مرة بتزوج أنا؟؟؟
سعود:هههههههههه طيب أخليك روح نام الليلة وراك سهر...
تركي ضحك:حرام عليك تو صحيت من النوم و تبيني أنام مرة ثانية؟؟؟
سعود:طيب وش قاعد تسوي؟؟
تركي:يا سخفك...قاعد أكلمك و تسألني وش تسوي؟؟
سعود :أي نسيت لا حد يكلمك الليلة عرسك...
تركي :هههههههههه طيب أجل أخليك أنت بعد روح نام الليلة وراك سهر...
سعود ابتسم و بداخله:يا حليلك ما تدري أني قدمت موعد الملكة عشانك...
سعود يكلم تركي:اوك أجل أخليك أنا بروح أنام لأني تعبان حدي...
تركي :اوك على راحتك باي..
سكر سعود من تركي و مدد رجولة على السرير و هو يتأفف و يطالع الجوال:أنتي بعدين معك متى تردين يعني أضل ألحق وراك أنا...
حط راسه على المخدة و جواله بيده و يتصل على رحاب لكن لا جدوى ما كانت ترد عليه لما طفش و نام بدون فراش...
.....................................في بيت أبو زياد و في غرفة رحاب...............................
كانت قاعدة على السرير و تتأفف و الجوال بيدها:أتصل لما تشبع مني رادة عليك زين؟؟؟
أنفتح الباب و دخلت أمل بابتسامة:صباح الخير...
رحاب طالعتها باستغراب:صباح النور...أنتي للحين هنا؟؟
أمل دخلت و سكرت الباب:نمت هنا عشانك بس...
رحاب قطبت حواجبها:ليه عشاني...ما أبي منك شي...
أمل تقعد يم رحاب:مو مهم...كلمتي سعود ولا لا؟؟؟
رحاب مو عارفة وش تقول:هو ما أتصل عشان أكلمة...
أمل تطالع رحاب بشك...مدت يدها و أخذت الجوال من رحاب و فتحته و ضلت تعد عدد مكالمات سعود وهي كل شوي ترفع نظرها لرحاب و بعد ما سكرت الجوال:حرام عليك الرجال متصل عليك أكثر من ثلاثين مرة و تقولين ما أتصل؟؟؟
رحاب نزلت راسها:أنا مو رايقة ومالي خلق أكلم أحد؟؟؟ 

رحاب نزلت راسها:أنا مو رايقة ومالي خلق أكلم أحد؟؟؟
أمل تطالعها:رحاب أنتي عارفة سعود ولد عمك أحيانا يتصرف بجنون ولا يعمل حساب للي جاي؟؟
رحاب هزت راسها ببرود:عارفة كل شي عنه..خلاص أمل ما يحتاج تتكلمين في أشياء تخصه... 
أمل بهدوء:أنا ما أتكلم بأشياء تخصه...أنا مالي خص فيه بالأساس...بس أنت لك خص فيه لأنك بحسبة زوجته ولازم تعرفين عنه كل شي و يعرف عنك كل شي...
رحاب ضلت ساكتة وهي مو مقتنعة بكلام أمل أبدا :................................................. ......
أمل تطالعها:وش فيك ساكتة؟؟؟رحاب أنتي عارفة أن أبوي عصب لما عرف أنك رافضة تشوفين سعود...
رحاب :أنتوا ليه مستعجلين الأيام جاية...
أمل تنهدت :ما في فايدة منك...(بعد سكوت)أمي قالت لي أنك ما رحتي المدرسة الأسبوع الماضي كله ليه؟
رحاب ببرود:كنت تعبانه و ما قدرت أروح المدرسة؟؟؟
أمل تطالعها بهدوء:رحاب حنا مو متعودين نكذب على بعض ولا نخبي شي عن بعض...ليه أنتي حين قاعدة تسووين العكس؟
رحاب تطالعها:ما سويت العكس ولا شي...و إذا قصدك سعود أنتي عارفة أنا ليه ما أبي أكلمة؟؟؟
أمل:بس مو عارفة متى راح تكلمينه؟
رحاب :........................................
أمل تغير الموضوع ابتسمت:منتي جوعانة؟
رحاب هزت راسها:مالي نفس أكل شي...شهد و حمد وينهم؟؟
أمل:نايمين...ليه اشتقتي لهم؟؟؟
رحاب سندت ظهرها لورا ولا تكلمت بس اكتفت بمسك جوالها و تطالعه و تترجى أن سعود ما يتصل اليوم لأنها فعلا ما تبي تكلمه...
مر الوقت سريع سريــع سريـــــــع.....
..........................................المغرب في بيت أبو ماجد...............................
سعود وهو نازل من الدرج و بأكمل زينته ابتسم لما شاف أمه و أبوه:ألسلام...
أبو ماجد قطب حواجبه:على وين؟
سعود مبتسم:أوهـــــــ يبا نسيت ما قلت لك الليلة زواج تركي وش رايك تجي معي أنا رايح له؟؟
أبو ماجد ابتسم:عارف أن الليلة زواجه هو قال لي و أخذ إجازة..بس أنا اعتذرت له ما أقدر أروح لأني شوي ماشي للدمام عندي شغل هناك...
سعود وهو يتوجه للباب و يتحلطم:أبوي قام يعتذر بعد ما شاء الله...(لف لأمه)مع السلامة يما...
أم ماجد لفت له بفرح:ٍسلم لي على تركي و بارك له...
......................................في صالة من أكبر صالات الرياض...............................
هنا كان زواج تركي اللي كانت فرحته ناقصة...كان المفروض أبوه يوقف معه بمثل هذا اليوم بس الله مو كاتب..
راشد ولد عمه كان معه طول اليوم و لا خلاه ولا لحظه..طبعا بدون علم عمه لأنه لو يدري أن راشد يزور تركي يتبرى منه على طول...
و عمه أبو زوجته ما قصر معه موقفة شهم...يعامله كأنه واحد من عياله و أكثر...عنده حنان غير طبيعي ....
(يا بخت دانه بأبوها)
أخوان دانه كلهم كانوا فرحانين فرحة لا توصف...أليوم زواج أختهم الوحيدة و اللي البعض منهم يعتبرها بنته..
ما عدا أخوها *وليد* هو الوحيد اللي كان معارض للزواج...يحمل بقلبه كرة لتركي من غير سبب..
كان ينظر له وهو واقف بين المعازيم و يسلمون عليه و يضحك معهم ... هذا غير أخوان دانه اللي كانوا واقفين معه و فرحانين فيه...
ما عدا هو...الكل لاحظ بعده عن أخوانه و أبوه و نسيبه و المعازيم بصفة عامة...
كان قاعد بزاوية منفردة و يناظر لتركي بحقد و حسد و يحلف أنه ما راح يتركه في حاله...
دخل شخص عزيز على تركي للمجلس اللي كان مملوء بالمعازيم و أغلبهم كان من طرف أهل العروس...
يناظر تركي و يبستم بفرح و هو يمشي باتجاهه و لما وصل تكلم بصوت عالي:شوي يا شباب سعود وصل...
كل اللي كانوا ملتفين حول تركي لفوا له و أغلبهم كانوا ما يعرفونه و تركي لما سمع صوته ابتسم و حس الدنيا مو شايلته من الفرح وهو نفسه تقدم لسعود و سلم عليه بحرارة كنهم من زمان ما شافوا بعض...
سعود مبتسم:وش رايك بالمفاجأة؟؟
تركي مبتسم باستغراب:مو أنت قايل لي ما راح تجي عشان الليلة ملكتك...لا يكون ملكت و جيت ترا تسويها...
سعود :أي أنا قدمت موعد الملكة عشانك بالله عليك أنا ما أحضر زواج أخوي...
تركي فرحان:تسلم يا سعود ما تقصر... 
توجه سعود للي كانوا واقفين عند تركي و سلم عليهم كلهم...
........................................في شقة عبد العزيز الساعة1الليل.............................
كان قاعد على طرف السرير و يلاعب بنته اللي كانت تبتسم بهدوء و فرح...كان يشوف فيها نجلاء مع أن ما في وجه شبة بينها و بين نجلاء بس هذي بنتها...
دخلت نورة الغرفة وهي تناظر عبد العزيز و بداخلها:ليه ما أحاول أتقرب منه والله هذي مو حاله عايشه معه ولا أعرف عنه شي...
نورة وهي تقرب من عبد العزيز بابتسامة:عبد العزيز تراك ما تعشيت...
عبد العزيز تنهد و بدون ما يلف لها:الساعة وحده بذمتك هذا وقت عشا...
نورة قعدت قريب منه:وش أسوي أنت ما قلت لي تبي أجهز لك العشا...
عبد العزيز ببرود:طالما ما قلت لك ما أبي...
نورة تطالعه بقهر بس تكلمت بهدوء:مو ملاحظ أنك ولا مرة من تزوجنا قعدت معي...أو أكلت معي...حتى ما تتكلم معي؟؟؟
عبد العزيز رفع راسه لها و ببرود:لأن حنا متزوجين على ورق بس...
نورة قطبت حواجبها بضيق و بداخلها:يعني لازم كلما أقعد معك تجرحني...كلما حاولت أتقرب منك تبعد أكثر من قبل..والله مني فاهمتك...
نورة ابتسمت تخفي قهرها:ما فهمت كيف يعني متزوجين على ورق؟؟
عبد العزيز يطالعها:يعني ماله داعي أضيع وقتي معك لأنك عارفة نهاية هذا الزواج؟؟
نورة تضايقت و عورها قلبها و ضلت تطالعه:أنا زوجتك إذا قعدت معي صرت مضيع وقتك؟؟
عبد العزيز ببرود:بعدين أنا ما أحب أقعد مع أحد غاصبيني أقعد معه...أو أنا نفسي مالي خلق أقعد معه...
نورة ضلت تطالعه و هي تشد قبضة يدها على الفراش :طيب لمتى نضل كذا؟؟؟
عبد العزيز ببرود:لأخر يوم بيني و بينك ما يبي لها...
نورة بقهر :طيب أنت ما تبيني طلقني ليه تاركني كذا مو عارفة طريقي...
عبد العزيز:أنا بطلق...بس سبق و قلت لك أنا اللي أحد الموعد مو أنتي...
ضلت نورة تطالعه بقهر و الدموع بعينها...بعدها قامت و راحت للجهة الثانية من السرير و دخلت تحت الفراش و أعطته ظهرها و ضلت تفرغ ما بداخلها من قهر و جروح...
بينما عبد العزيز ما أهتم لها و ضل يلاعب بنته مع انه عارف أنها ما نامت و قاعدة تبكي لأن ملاحظ حركتها البسيطة و صوت شهقاتها المنخفض...
مر الوقت و صارت الساعة 3 الفجر....
طبعا ياسمين الصغيرة تعبت و نامت...و ضل عبد العزيز مسند راسه لورا و يفكر:أف والله أشك أن هذي أمي...ليه أنا من بين كل أخواني تحطني بهذا الموقف ...
بس أنا ما أقدر أكمل حياتي مع نورة...مع احترامي لخالتي,,بس هذا مو معناه أعيش مع بنتها غصب عني...
عارف أن أمي بتعصب علي(تنهد)هي من متى ما عصبت أنا من يوم يومي وهي معصبة و اللي براسها يصير.
أنا الغبي اللي سمعت كلامها و طلقت نجلاء..والله هي مو معبرتني كولدها وما راعت مشاعري...
ليه أنا اللي المفروض أراعي مشاعر الناس على حساب حياتي؟؟؟
لهنا و بس...ما راح أسمح لأحد يوقف بوجهي بعد اليوم...حتى لو كانت أمي....الله و الأم عاد ما تهمها إلا راحتها...
بنفس الوقت في بيت أبو ماجد و في غرفة نجلاء .................
نجلاء بهدوء:سعود أنت عنيد و رحاب بعد عنيدة...يعني أنت لازم تصبر عليها ولا تقول كذا مرة ثانية...
سعود بضيق:والله ما كنت خطيبها ما تعطيني وجه..لا و طالعه لي بحركة جديدة لما أتصل تعطيني مشغول أو تسكر بوجهي...
نجلاء بهدوء:هي غلطانة بس بعد لازم تصبر يعني هي مردها بتكلمك لأنك زوجها....
سعود يطالع نجلاء و بترجي:نجلاء بربك لا تكذبين علي...رحاب موافقة من نفسها ولا مغصوبة...
نجلاء ضلت تطالع سعود و مو عارفة وش تقول له..بس كيف تكذب عليه وهو حلفها بربها...
نجلاء بهدوء هزت راسها:بصراحة أي...
سعود تضايق من قلب و قطب حواجبه:طيب وهي ليه ما تبيني؟؟؟
نجلاء :مو سالفة ما تبيك...بس هي......(سكتت)
سعود :قوليها ليه ساكتة...هي ما تبيني صح ولا لا..
نجلاء :بس أنت لا تضايق نفسك مع الأيام راح يتغير كل شي صدقني...
سعود يطالع نجلاء:طيب لمتى أصبر عليها...
نجلاء:قلت لك لا تستعجل ترى مهما سكرت بوجهك و مهما صدت عنك بالأخير راح ترجع لك ...
سعود تنهد وهو مقتنع بكلام أخته بس للحين متضايق بشكل كبير:........................................
نجلاء ابتسمت:والله أنتوا حياتكم صعبة أثنيكم عنيدين و لا واحد فيكم يتنازل عن أقل شي...
سعود قام بعصبية:والله إذا في أحد راح يتنازل فهي بنت عمك مو أنا...
توجه سعود للباب و طلع بعصبية و ضلت نجلاء لحالها:الله يهديك يا سعود مدري متى تترك العناد عنك؟؟
ضلت نجلاء شوي تفكر و راح تفكيرها لياسمين...كان ودها تسمع صوتها أو تشوفها ولو من بعيد بس ما باليد حيله هي اللي تركتها عند أبوها....
سمعت صوت الأذان و تنهدت بقوة وهي تتذكر أيامها مع عبد العزيز:ليه الفرح بحياتها له وقت محدد؟...
مر اليوم الجمعة و ما غير بحياتهم شي....
تركي اللي كان فرحان بأول يوم بزواجه و الدنيا مو شايلته مو مصدق أن دانه اللي حبها مؤخرا عنده و محد يقدر ياخذها منه...
سعود اللي للحين متضايق من رحاب و اللي مضايقه أكثر صدودها عنه...
............................يوم السبت الصباح في شقة ماجد و في الغرفة..........................................
ماجد كان واقف قدام المرايه و يضبط نفسه عشان يروح الشركة...
دخلت ليلى للغرفة و ضلت تطالعه...كان مقطب حواجبه و علامات الضيق واضحة على ملامحه...
ليلى بهدوء:ماجد منت فاطر...
ماجد لف لها و ضل يطالعها شوي بحنان و بعدها انتبه و تكلم بهدوء:لا ما أبي الساعة 7 تأخرت...
ليلى باستغراب:أنت كل يوم تروح الساعة 8 وش معنى اليوم تبي تروح مبكر؟؟
ماجد يصرفها:عندي شغل كثير ولازم أخلصه اليوم...
أخذ مفاتيحه و أغراضه من التسريحة و تكلم وهو متوجه للباب:يللا عن أذنك...
طلع ماجد من الغرفة و ليلى بحيرة كبيرة...أول مرة يطلع كذا...
من عادته يقعد معها شوي و يفطر و يضحك بس اليوم متغير 180درجة....
طلع ماجد من باب الشقة و نزل تحت و ركب سيارته و سكر الباب...
سند راسه لورا :يا ربي مدري وش فيني اليوم متضايق مرة...أبد مو مرتاح لهذي الضيقة...
أول مرة يصير لي كذا؟؟؟
تنهد وهو يشغل السيارة:لا إله إلا الله محمد رسول الله...
بينما ليلى ضلت قاعدة بالصالة وهي أبد مو مرتاحة لليوم...
ماجد وترها بزيادة فوق توترها اللي هي فيه....
سندت راسها لورا و نزلت دمعة حارة على خدها...ما كانت تدري وش السبب هي نفسها استغربت ليه تبكي...
بس كانت تحس بخوف أول مرة تحس فيه...
قامت ليلى عند التلفون و اتصلت على ماجد بدون شعور...
بعد ثواني رد عليها و صوته ما كان عاجبها أبد:هلا ليلى ...
ليلى بارتياح و بهدوء:هلا ماجد...
ماجد باستغراب:وش فيك ليلى بغيتي شي؟؟
ليلى وهي تسأل نفسها ليه متصلة عليه تكلمت باستغراب:ماجد أنت ما فيك شي؟؟
ماجد زاد استغرابه:وش فيك ليلى قبل شوي طلعت من عندك...
ليلى أخذت نفس:طيب متى راجع؟؟
ماجد بخوف:أنتي مو طبيعيه أبد قولي لي فيك شي...تبين شي؟؟
ليلى :لا خلاص سلامتك...
ماجد وهو مو مرتاح:متأكدة ما تبين شي...تراك خوفتيني ...
ليلى:لا ما فيني شي أنا بس حبيت أتطمن عليك ...
ماجد ابتسم ومن داخله متضايق:خايفة علي...
ليلى بهدوء:ماجد أفطرت؟؟؟
ماجد :وش فيك ليلى أنا مو أول مرة أطلع بدون فطور ما راح يصير لي شي لا تخافين؟؟؟
ليلى تنهدت بقوة:طيب أخليك...
ماجد:اوك لو بغيتي شي أتصلي علي..
ليلى:طيب...باي...
سكرت ليلى:أف وش سخفي توه قبل شوي طالع أقول له متى راجع؟؟؟
بس مدري ليه مو مرتاحة حتى لما كلمته و تطمنت عليه خايفة...
........................................... الساعة 1 الظهر .........................................
دخل ماجد بابتسامة:السلام...
ليلى لما سمعت صوته انتبهت من السرحان و قامت له بفرح:هلا ماجد كيفك؟؟؟
ماجد مبتسم:أنا بخير...إلا وش أخبار عبد الرحمن؟؟
ليلى باستغراب:عبد الرحمن؟؟؟...مين عبد الرحمن؟؟؟
ماجد يطالعها:أفأ هذا وهو ولدك تسألين مين عبد الرحمن وش راح تسووين فيه بعدي...
ليلى زاد خوفها و قطبت حواجبها:ماجد لا تقول كذا...
ماجد مبتسم وهو يمشي باتجاه الغرفة:يللا جهزي لي القدا تراني ميت من الجوع...
ليلى وهي متضايقة ابتسمت بهدوء:طيب رايحة أجهزة...
بعد ما غير ماجد ملابسة طلع للمطبخ و شاف الأكل جاهز على الطاولة و ليلى قاعدة تنتظره و سرحانة...
ماجد باستغراب راح و قعد يمها:وش فيك ليلى؟؟
ليلى لفت له:لا ما فيني شي...
ماجد:والله مو عاجبتني اليوم...أبد مو على بعضك الصباح متصلة تسأليني متى راجع ولا تنسى تفطر...
ليلى تطالعه و بداخلها:حتى أنت مو عاجبني..وش بتسوي لو قلت لك أن ضيقتك سبب ضيقتي...
ماجد يطالعها:ليلى أنا أكلمك ليه ما تكلميني...
ليلى طالعته بعيون حزينة:لا ما فيني شي(ابتسمت)تفضل أكل مو تقول جوعان وميت من الجوع...
ماجد مد يده و بدا ياكل لأنه من جد كان ميت من الجوع و يبي أي شي لأنه من الصباح على لحم بطنه...
ضلت ليلى تطالع ماجد وهو ياكل وهو استغرب منها...
ماجد :ليلى ليه تناظريني كذا...ليه ما تاكلين؟؟
ليلى تصرفه لأن ما لها نفس تاكل:قبل لا تجي بدقايق أنا أفطرت..شبعانة..
ماجد باستغراب:علي أنا هذا الكلام...ترا كلامك مو داخل عقلي..مو من عادتك تفطرين قبل القدا بدقايق و تتركيني أكل لحالي...
ليلى ضلت تطالع عيونه:والله أني شبعانة ما عليه أخر مرة تصير...
ماجد تنهد و كمل قداه و تفكيره بتصرفاته و تصرفات ليلى...هو نفسه مستغرب من اللي يصير...
شوي و قامت ليلى من الطاولة و راحت للغرفة و ماجد تضايق منها وهو بالأساس كان متضايق من نفسه...
ضل ماجد يطالع الأكل و كله ضيــــــــــــــــــــــــــق...قام و راح غسل يدينه و بعدها دخل للصالة و تمدد على الكنب و حط يده على عيونه يمنع النور من التسلل لها و بداخله:مدري وش فيني...ليلى حاسة باللي فيني وهذا شي واضح عليها اليوم تصرفاتها غير عن كل يوم...
عارف أنها تكذب وما أفطرت اليوم بس تبي تصرف سؤالي....
أنقلب فكرة من ليلى لغادة:غادة...آهــــ يا ترى كيف عايشه حين؟..والله أني اشتقت لها يا ليت أقدر أشوفها حين..
مدري وش فيهم الكل يقول ما اتصلوا ؟؟؟
لا إراديا قام ماجد و توجه للتلفون و اتصل على رقمهم الخاص وضل حاط السماعة على أذنه وكله أمل أنه يسمع صوتها بس للأسف ضل التلفون يرن ولا حد شاله...
عاد الاتصال لكن بلا جدوى...حط ماجد التلفون مكانة و رجع قعد مكانة و يحس نفسه مخنوق...
مر الوقت و أذن المغرب و ماجد أرتاح لما صلى مع أن للحين الضيقة بقلبه...
بعد الصلاة كان قاعد في الصالة و يفكر بغادة يحس برغبة شديدة بس يبي يشوفها هي من يوم ما سافرت وهو ما أرتاح...
...طلعت ليلى من الغرفة و جات قعدت يمه...وهو ما انتبه لها أبد لأنه كان سرحان ...
ليلى تطالعه:ماجد وش فيك؟؟؟
ماجد لف لها و ابتسم لما شافها:لا ما فيني شي أبد...
ليلى ابتسم لابتسامته:طيب وش كنت تفكر فيه؟؟
ماجد مبتسم:كنت أفكر فيك طبعا...
ليلى مبتسمة:لا تكذب علي مبين من عيونك ما كنت تفكر فيني...
ماجد مبتسم:يعني تكذبيني و تصدقين عيوني...على راحتك ما راح أحلف لك...
ليلى اختفت ابتسامتها وهي تطالع عيون ماجد:لأن عيونك تقول غير اللي تقوله...ماجد حلفتك بالله قول لي وش فيك تراك اليوم مو على بعضك؟؟؟
ماجد اختفت ابتسامته و بهدوء:صدقيني ما فيني شي بس عندي مشاكل بالشغل...
ليلى تطالعه:ماجد أنا حلفتك لا تكذب...
ماجد :ما كذبت من جد أنا عندي مشاكل بالشغل و هذا اللي شاغل فكري...
ليلى تطالعه:مع أني مو مقتنعة بكلامك...بس قولي وش هذي المشاكل اللي عندك؟
ماجد مو عارف وش يقول...تنهد:خلاص ليلى قلت لك مشاكل وخلاص ؟؟؟
ليلى بعد سكوت:من يوم ما عرفت أني حامل و أنت منقلب حالك...مضايقك الموضوع؟؟؟
ماجد يطالعها:ليلى أنتي عارفة أني أكثر واحد فرحان لأنك حامل...لا تقولين كذا مرة ثانية؟
ليلى نزلت عيونها وضلت ساكتة:............................................ .................
ماجد قربها منه و حضنها و هو يحس أن هذي اللحظة ما راح تتكرر مرة ثانية...
تفاجأ من ليلى لما لاحظ أنها تبكي و هي بحضنه و تكلم بهدوء و هو يمسح على راسها:ليلى حبيبتي وش فيك ليه تبكين؟؟
ليلى ما كلمته و استمرت بالدموع الهادية واللي كانت تحرق جوفها و جوف ماجد:..........................
ماجد أبعدها عنه و مسح دموعها:حبيبتي ليه تبكين وش فيك...قبل شوي تضحكين و ما فيك شي...
ليلى وهي تبكي و تترجى ماجد: ماجد لا تتركني..
ماجد باستغراب:من قال كذا؟؟؟ليلى وش فيك هذا أنا قاعد معك ليه تقولين كذا؟؟
ليلى حست بمدى سخافتها و مسحت دموعها و تكلمت بهدوء:ما فيني شي آسفة ضايقتك؟؟؟
ماجد ضل يطالع ليلى و يحاول يلقى حل لهذا اللغز المحير فعلا...
ماجد ابتسم:ليلى أنا رايح بيت أبوي وش رايك تجين معي..؟
ليلى بضيق:آسفة ماجد أنا ودي أروح لأبوي من زمان ما شفته...
ماجد ضل يطالعها شوي:طيب بوصلك على راحتك...كل شي ولا ليلى...
ليلى ابتسمت و للحين الضيق بداخلها:.......................................... ..........
ماجد مبتسم:يللا قومي ألبسي عشان لا نتأخر...
....................................في سيارة ماجد وفي الطريق..................................
ماجد بداخله:مدري كيف أقول لها...أخاف تفهم غلط و تشيل علي بقلبها..هو أنا بروحي مو ناقص...
ماجد بضيق كبير:حبيبتي ليلى وش رايك تنامين الليلة ببيت أبوك؟؟؟
ليلى استغربت من طلبه..كيف وهو اللي كان يرفض هذا الطلب لما كانت تترجاه تنام هناك:ليه وش السبب؟؟
ماجد :أبد ما في سبب ولا شي بس أنا بكرة مشغول حدي و بطلع من الفجر ما راح أرجع إلا متأخر و ما أقدر أتركك لحالك بالشقة...(ابتسم وهو يمسك يدها)لما أخلص شغلي راح أمرك و نرجع للشقة ها وش قلتي؟...
ليلى وهي مو مقتنعة:خلاص اللي تشوفه؟؟؟
وصل ماجد للمنطقة اللي فيها بيت أبو ليلى واللي قريب من بيت أبوه مرة...
ماجد وهو واقف عند الباب بالسيارة:ليلى انتبهي لنفسك طيب...
ليلى هزت راسها بدون ما تتكلم:...........................................
ماجد بحرقة قلب:خلي بالك على عبد الرحمن ولا تزعلينه كل اللي يطلبه أعطية اوك...
ليلى استغربت و تكلمت بخوف:وش قاعد تقول ماجد...عبد الرحمن ولدك مثل ما هو ولدي؟؟
ماجد ابتسم:عارف بس من حقي أوصيك عليه ولا أنا غلطان؟؟
ليلى ابتسمت:تو الناس عليه لما يجي سو له اللي تبي...
ماجد يطالع ليلى بحزن و عيونه مليانة دموع:ليلى انتبهي لنفسك و صحتك طيب...
ليلى باستغراب شديد:طيب...لما ترجع الشقة الليلة كلمني اوك...
هز راسه ماجد و ترك يدها ونزل معها عشان يضرب لها الجرس...
فتح الباب محمد أخو ليلى و سلم على ماجد لما شافه ......
ماجد مبتسم:كيفك وش أخبارك؟
محمد مبتسم:الحمد لله تمام حياك تفضل...
ماجد :لا أنا رايح بس جايب ليلى...
محمد :ليه عاد والله أبوي راح يعصب لو قلت له أنك جيت وما دخلت؟؟؟
ماجد:اعتذر له ما عليه مرة ثانية أن شاء الله...يللا مع السلامة....
نزل ماجد درج المدخل و ركب سيارته و ضل واقف لما دخلت ليلى و سكرت الباب بعدها راح للبيت القريب من هنا و اللي هو بيت أبوه...
وقف سيارته قبال باب البيت و نزل و دخل على طول لأن الباب كان مفتوح...
........................................في الصالــــــــة...............................
كانت غروب قاعدة تطالع تلفزيون و الكتاب حاطته بحضنها ينقال لها تدرس...
دخل ماجد و استغرب لما شاف غروب قاعدة تحت و لحالها و تكلم بابتسامة:السلام...
غروب لفت لمصدر الصوت و ابتسمت:وعليكم السلام...
ماجد يتقدم لها:وين الباقي؟
غروب :مدري أنا بعد الصلاة نزلت ما فيه أحد...
ماجد يطالع كتابها:كيفك مع الدراسة؟؟
غروب :تمام...إلا ليلى وينها؟
ماجد تنهد لما تذكر ليلى:قبل شوي وصلتها بيت أبوها...
نزلت نجلاء من الدرج و ابتسمت لما شافت ماجد :السلام...
ماجد لف لها و مبتسم:هلا والله وعليكم السلام...
نجلاء وهي تتجه له:وش أخبارك؟؟
ماجد بابتسامة :الحمد لله تمام أنتي كيفك؟
نجلاء تقعد:أنا بخير...إلا غريبة جاي و اليوم السبت العادة ما نشوفك إلا الأربعاء...
ماجد يطالعها:لا يعني قصدك قوم روح(لف لغروب)طردة مباشرة و أنتي ساكتة عاجبك الوضع...؟
غروب مبتسمة:لا مو عاجبني أبد بس هي كانت تمزح معك...
نجلاء بابتسامة:إلا ليلى وينها ليه ما جبتها معك؟؟؟
ماجد تنهد و سند ظهره لورا و بدت علامات الضيق على وجهه:أبد بس هي حابه تروح بيت أبوها و وصلتها...
نجلاء لاحظت تغير ماجد لما جابوا سيرة ليلى و ضلت تطالع وجهه و عيونه اللي كان مثبتهم بالأرض...
غروب حست بتكهرب الجو لما جابوا سيرة ليلى و حبت تتركهم لحالهم وقامت و أخذت كتابها:عن أذنكم أنا رايحة فوق أدرس...
توجهت غروب لغرفتها وعلى طول تكلمت نجلاء بهدوء:ماجد وش فيك؟
ماجد طالعها:لا ما فيني شي...
نجلاء بهدوء:من جبت طاري ليلى انقلبت ملامحك...صاير بينكم شي؟؟؟
ماجد هز راسه بالرفض:لا أبد ولا شي...مو صاير إلا كل خير...
نجلاء ابتسمت:أجل أكيد هي تتدلع عشانها حامل و تتنسى صح.؟
ماجد ابتسم و بداخله:يا ليت الموضوع كذا يا نجلاء...يا ليـــــــــــــــــــت!!!
نجلاء :لا منت معي أكيد صاير لك شي بس أنت ما تبي تقول...
ماجد ابتسم:لا والله بس عندي مشاكل بالشغل...إلا غادة ما اتصلت عليكم؟
نجلاء تضايقت:لا...ما اتصلت...والله مدري وش فيها من يوم ملكة سعود وأمي كل شوي تتصل عليها و حالتها منقلبة فوق تحت و ما تاكل ولا تشرب...
ماجد قطب حواجبه:أمي وينها حين؟؟؟
نجلاء:فوق بغرفتها لو تبي تشوفها قوم روح لها فوق لأني ما أتوقع تنزل...
ماجد ضل شوي ساكت و بعدها قام و لأنه فعلا كان محتاج يشوف أمه:طيب أنا صاعد لها...
............................فوق في غرفة أم ماجد واللي هي كانت الغرفة الرئيسية بالبيت...........................
كانت قاعدة على السرير و الفراش على رجولها و الضغط مرتفع عندها و تعبانه حدها و كل تفكيرها بغادة... مهما يكون هذي بنتها...
سمعت صوت ضرب خفيف على الباب و تكلمت بصوت مبحوح:تفضل...
أنفتح الباب بهدوء و دخل ماجد و أنصدم من منظر أمه و هو واقف عند الباب"ممكن أتفضل يما...
أم ماجد لما شافت ولدها الغالي:هلا والله ماجد حبيبي تفضل حياك...
سكر ماجد الباب و توجه للسرير و قعد على طرفه و حب راس أمه و بابتسامة حزينة تكلم:أخبارك يما...
أم ماجد تطالعه:زي منت شايف يا ولدي حالتي لله...
ماجد بهدوء:يما لا تسووين بنفسك كذا ترا الموضوع ما يستاهل...و غادة ترا ما فيها إلا الخير وش بيكون فيها يعني ؟
أم ماجد قطبت حواجبها:ولو يا ماجد أنا من يوم ما سافرت ما سمعت صوتها والله قلبي مو متحمل..؟
ماجد بنفس الهدوء:يما غادة لا يمكن تقطعنا بس هي أكيد عندها ظروف و أنا متأكد أنها لما تستقر راح تتصل عليكم ...
أم ماجد تنهدت:على خير أن شاء الله...إلا ليلى وينها ؟؟ تحت...
ماجد رجعت له الضيقة و تكلم بهدوء و ضيق:كنت بجيبها بس هي تبي تروح بيت أبوها و وصلتها هناك أن شاء الله مرة ثانية بتكون معي...
أم ماجد ابتسمت بتعب:خل بالك عليها يا ماجد قريب بتصير أم عيالك؟؟
ماجد ابتسم و بداخله :يــــــــــــــــــــــــــا يما...ليه توصيني عليها و أنا جاي عشان أوصيك عليها... مدري ليه أحس برغبة شديدة في توصيتكم على ليلى... واللي ببطنها...
أم ماجد باستغراب:ماجد وش فيك؟؟
ماجد بضيق:لا ما فيني شي يما...بس يما أنا...(نزل راسه و سكت)
أم ماجد تطالعه بحب و بخوف:ماجد حبيبي أنت وش فيك متضايق عندك شي قول لي وش فيك ؟؟؟
ماجد و هو منزل راسه و الدمعة بعينه:يما بغيت أقول لك ليلى....(سكت مرة ثانية)
أم ماجد بخوف حطت يدها على قلبها:وش فيها ليلى؟؟؟
ماجد و هو للحين منزل راسه مسك يد أمه و بهدوء:يما..ليلى خلوا بالكم عليها...وعلى اللي ببطنها بعد...لا تتركونهم لحالهم...تراهم أمانة برقابكم يما...
أم ماجد مدت يدها الثانية و بخوف رفعت راس ماجد و انصدمت لما شافت الدمعة تسيل على خده و تكلمت بخوف:وش قاعد تقول أنت؟؟حبيبي ماجد كلمني ليه تبكي(مسحت دموعه)ماجد كلمني ليه كذا شكلك وش اللي مضايقك؟؟
ماجد تنهد:مدري يما مدري وش فيني..بس ليلى حطيها بعيونك ... طيب...
أم ماجد و قلبها مقبوض:ليلى بعيوني..أنت نسيت أنها زوجة الغالي و أنها حسبت بنتي...بس أنا أبي أعرف ليه تقول كذا وش تحس فيه؟؟
ماجد نزل راسه و رجع رفعه بابتسامة:ولا شي يما ما أحس بشي...مو عيب لو وصيت على زوجتي و ولدي...
أم ماجد بضيق ابتسمت لابتسامته:من قال عيب...بس أنا أحس صوتك مو طبيعي...مو بس صوتك كلك مو عاجبني أبد...
ماجد يطالع الساعة اللي على يده وكانت تشير إلى 8....:وش رايك يما تنزلين تحت شوي نقعد مع بعض لأني بعد شوي ماشي...
أم ماجد كانت مستغربة من تصرفات ماجد بس حاولت تطرد الأفكار السودا من عقلها و ابتسمت له:لا والله تعبانه و مني قادرة أنزل تحت ...
ماجد راعى شعور أمه و حبها على راسها و هو قايم :طيب يما نسلم عليك مرة وحده يمكن ما أمر عليك قبل لا أمشي...
أم ماجد ابتسمت:سلم لي على ليلى و نبي نشوفها قريب...
...............................تحت بالصالـــــــــــــــــة.......................... .........
سعود و هو قاعد على الكنب:ماجد هنا؟؟؟
نجلاء:أي ماجد هنا وش فيها ؟؟شي غريب يعني؟؟
سعود:لا بس من العادة ما نشوفه إلا الأربعاء يا زعم مضبط نفسه الأخ...
أنفتح باب الصالة الرئيسي ودخل أبو ماجد :السلام...
نجلاء+سعود:وعليكم السلام...
بنفس هذي اللحظة نزل ماجد من الدرج و هموم الدنيا على راسه و لما شاف أبوه واقف بنص الصالة راح سلم عليه و بعد ما أخذ أخباره قعدوا على الكنب بنفس الجلسة اللي فيها سعود و نجلاء...
أبو ماجد:ليلى كيفها أجل؟؟
ماجد تنهد(ما ضل أحد ما سألني عنها):ألحمد لله تمام ...
أبو ماجد لف لسعود :و أنت كيفك مع بنت عمك؟؟
سعود لف لنجلاء وضل يطالعها شوي وبعدها لف للتلفزيون و مطنش:ألحمد لله تسلم عليك...
سعود وهو يطالع تلفزيون بنفسه:واللي يقول لك ما سمعت صوتها للحين..؟؟
نزلت غيداء من فوق و لما شافت ماجد جات له تركض وسلمت عليه و نطت على الكنب بقوة و قعدت يمه:..
ماجد بفرح:أنتي متى تكبرين عمرك صار 15سنه و للحين بزر...
غيداء ابتسمت:وش تبيني أسوي بعد قضاء وقدر...
ماجد ضحك على أخته اللي دايما هذا سوالفها ما تتركها و لولاها كان البيت كئيب و ماله حس...
ضل قاعد مع أخوانه شوي ولما صارت الساعة 11 قام مشى و رفض يتعشى معهم و قبل لا يمشي سلم عليهم كلهم حتى أخوه مؤيد سلم عليه و الكل كان مستغرب من تصرفاته الغريبة...
ركب ماجد سيارته اللي كانت واقفة قدام بيت أبوه وهو يناظر البيت اللي فيه ليلى و بداخله:مدري أمر أشوفها ولا لا...لا خلاص بكرة لما أرجع من الشركة بمر لها و أخذها للشقة مرة وحده...
شغل ماجد وانطلق لشقته و تفكيره مشوش...كان يفكر بأمه و أبوه و أخوانه و غادة خصوصا و زوجته و اللي ببطنها و الدنيـــــــــــــــــــــــــــــــــــا كلها....
دخل شقته ومن التعب على طول غير ثيابه و حط راسه على المخدة و راح في سابع نومه ولا حس باللي حوله إلا لما سمع صوت منبه جواله يأذن لصلاة الفجر...
قام ماجد وهو يحس بتعب و توجه للحمام و توضأ و بعدها طلع من الحمام و صلى بهدوء تـــــــــام...
ماجد وهو على السجادة بعدما خلص صلاة لف للسرير كان يبي يصحي ليلى بس لما شاف السرير فاضي تذكر أنه أمس وصلها بيت أبوها...
تنهد ماجد بقوة وقام من السجادة وعلى طول لبس ثوبه وهو يحس نفسه بحاجة لليلى:يا ربي أنا ليه ما رحت لها أمس بالليل كان أحسن...أوهــــــــ بعد هي قالت لي أكلمها قبل لا أنام...يا ربي كيف نسيت؟؟؟
خلاص لما أوصل للمكتب بكلمها و أطمنها علي...
ضبط نفسه و توجه لباب الشقة و طلع و قفل الباب من وراه و على طول نزل الدرج و ركب سيارته...
شغل السيارة وبدا قلبه يدق بقوة و بشكل سريع...كان في شي بداخله يمنعه من تحريك السيارة بس هو أمس لاحظ على أبوه العصبية وما حب يعصبه زيادة بغيابه عن الشركة...
حرك ماجد سيارته و ــــــــــــــــــــــــــــــــــــــــــــــــــ ــ
............................................في بيت أبو ماجد وفي غرفة سعود..................................
كان سعود غاط في نومه عميقة بعد ما سهر الليل يتصل على رحاب بس بدون جدوى ما ردت عليه....
رن الجوال مرة و مرتين و الثالثة سمعه سعود و مد يده للكمدينة اللي عند سريره وهو مغمض عيونه و أخذ الجوال و لما مسكه فتح عيونه و طالع المتصل..ماجد..
سعود يتنهد بطفش:أوهــــــــ وش يبي هذا بعد متصل هالوقت الساعة 6 الصباح..بعد أنا نسيت الدوام اليوم الله يقطعني أنا وجهي وجه واحد يداوم؟؟...
غمض عيونه و هو يرد على الجوال بصوت نايم:أيــــــــــوا...
سمع صوت غريب أول مرة يسمعه كان صوت واحد ثابت و جدي:ألو السلام عليكم معي سعود محمد...
سعود لما سمع الصوت الغريب عدل جلسته على السرير و قلبه قبضة و يحاول يصحصح:نعم..أيوا أنا سعود محمد مين معي؟؟
............:معك موظف الاستقبال من مستشفى دله الخاص...
سعود بخوف:طيب وش بغيت أخوي وش صاير...؟
الموظف :سلامتك بس وصلنا قبل ساعة شخص أسمه ماجد محمد مصاب بحادث وهو حاليا في العناية و طالبك بالاسم ممكن تتفضل بسرعة...
سعود بخوف:ماجد...ماجد متأكد ما غيره...
الموظف:أيوا متأكد كيف أغلط و أنا قاعد أكلمك من تلفونه الخاص...
سعود بخوف:طيب دقايق...وش دقايق ثواني و أنا عندكم بس أغير ملابسي...
سكر سعود ورمى الجوال على السرير و رمى الفراش على الأرض و قام بسرعة لبس ثوبه المرمي على الأرض و طلع من غرفته بدون ما يغسل ولا شــــــــــــــي...
.......................................في المستشفى وفي الغرفة اللي كان فيها ماجد..................................
كانوا الأطباء يحاولون فيه بس شكله هذا يومه لأنه كان يتنفس بقوة و ينادي سعود كل شوي ومع كل آه يطلعها تطلع معها روحة...
حتى لما ركبوا له جهاز التنفس لأنه مو قادر يتنفس ما نفع معه وضل يتأوه بشده و كل أعضاء جسمه تألمه...
أنفتح الباب بقوة وكان اللي فتحه بهذي القوة سعود...
جميع الأطباء بالغرفة لفوا للباب و لما شافوا سعود توجهوا له بعضهم عشان يطلعونه من الغرفة بس لما قال لهم أنه أخوه تركوه يدخل و هم كلهم طلعوا من الغرفة باستسلام...لأن حالته كانت صعبه و واضح أنه لحظاته بالدنيا معدودة...
سعود بخوف مسك يد ماجد اللي كان يصارع الموت وهو مغمض عيونه:ماجد أخوي وش فيك رد علي؟؟؟
ماجد لما سمع صوت سعود فتح عيونه بهدوء وتكلم بكل هدوه و الكلام يطلع منه بصعوبة شديدة:سعود جيت...
سعود شد قبضة يده على يد ماجد وتكلم بخوف:وش فيك ماجد؟؟؟
ماجد مقطب حواجبه:سعود...سعود أنا بغيت أوصيك على ليلى(سكت شوي لأن جاته نغزة قوية بقلبه لما نطق أسمها وحاول يكمل كلامه)واللي ببطنها بعد...
ماجد نزلت دموعه:سعود خل بالك من ولدي...لا تقصر معه بشي...أي شي يطلبه أعطيه إياه... تراه أمانة عندك لا تتركه مثل ما أنا تركته...(سكت شوي)أمنيتي أني أشوفه و أمسكه بين يديني بس الظاهر أنها ما راح تتحقق...
سعود ما قدر يتحمل منظر أخوه و كلامه ونزلت دموعه:ماجد وش قاعد تقول...أنت أن شاء الله راح تقوم بالسلامة و أنت اللي راح تربيه و تعتني فيه بس خل أيمانك بالله قوي يا خوي...
ماجد يتكلم بصعوبة:سعود...أنا خلاص بموت يا سعود...الله لا يوريك اللي قاعد أشوفه..آهـــــــــ
سعود و دموعه على خده:أسم الله عليك يا ماجد...ماجد حبيبي أهدأ لا تتكلم كثير الكلام مو زين لك و أنت بهذي الحالة حاول ترتاح...
ماجد بهدوء:أتركني أقول لك اللي عندي عشان أرتاح يا سعود...ولدي و زوجتي أمانة عندكم كلكم...لا تتركون لليلى شي يخصني...ما أبيها تذكرني بشي ولو تقدم لها أحد بعدي قولوا لها تتزوج و تنساني...و ولـــ....ولدي يا سعود...كون له أب..طلبتك لا تخيبني...
سلم لي على أمي وأبوي ونجلاء...وغروب وغيدا...غيداء..و مؤيد(سكت شوي و سعود مو قادر يوقف دموعه)و ...غــــــــــــ...غــادة...سلم لي عليها و قول لها أني اشتقت لها كثير...كان ودي أسمع صوتها قبل هذا اليوم..بس الله مو كاتب...
و أبوي...أبــــوي لا تتركه لحاله...لا تتركه لحاله بالشغل يا سعود...حاول تعوضه عني...
غمض ماجد عيونه بهدوء و هو يتلفظ أنفاسه ألأخيرة....
سعود صار يبكي بطريقة هستيريه ويصرخ:ماجد ... ماجد قوم كلمني...ماجد قوم ليه تبي تروح؟؟ماجد أنا معك قوم أن شاء الله راح تشفى و تقوم مثل أول و أحسن...ماجد أسمعني قوم...
.......مــــــــــــــــــــــــــــــــــــــــــ ـــاجـــــــــــــــــــــــــــــــــــــد....... . 
دخلوا الأطباء على صوت جهاز القلب و أبعدوا سعود عن أخوه الكبير ماجد و بدوا يحاولون فيه مرة ثانية بس بلا جدوى..ماجد مــــــــــــــــــــــــات...
سعود وهو واقف عند باب الغرفة و دموعه على خده...كان مسند ظهره و راسه للجدار وراه و يتمنى أنه لما يسمع كلام غير اللي شافه...
طلعت الممرضة من الغرفة و أستوقفها صوت سعود بحرقة:لو سمحتي وش صار؟؟
الممرضة لفت لسعود وبهدوء:عظم الله أجرك بأخوك...
لفت و كملت طريقها بينما سعود ضرب الجدار بيده و بأقوى ما عنده و قلبه يعتصر من الألم...في هذي اللحظة فكر في أبوه وكيف بيكون أثر الصدمة عليه و أمه اللي ما تقدر تستحمل مثل هذا الخبر القوي...
طلع الدكتور من الغرفة ولما شاف سعود واقف و يده على الجدار و يبكي بحرقة توجه له و حط يده على كتفه و بهدوء:أذكر الله يا أخ سعود...هذا يومه...و عظم الله أجرك...وحين ممكن تتفضل معي عشان تخلص الإجراءات...
سعود لف للدكتور و تكلم بصوت عالي و دموعه على خده:دكتور ليه ما أنقذتوه..ليه تركتوه يموت قدام عيونكم ليه؟؟؟
الدكتور قطب حواجبه:لا تقول كذا لو كان بيدنا شي ما قصرنا بس هذا أمر ربك...هدي نفسك و تفضل معي...
مشى سعود مع الدكتور وهو مكسور من الداخل و حزنه على أخوه كبير...
بعدما خلصوا الإجراءات كلها و وقع سعود على جميع الأوراق المطلوبة قال له الدكتور أن الحادث اللي صار لماجد سببه عطل في مكينة السيارة و الضربة جات في راسه عشان كذا ما قدروا ينقذونه...
طلع سعود من غرفة الدكتور وهو بتعب شديد...ما قدر يمشي أكثر و قعد على واحد من الكراسي الموجودة في سيب الانتظار و سند يدينه على ركابه و حط راسه بين يدينه و هو منهار من البكي و مو قادر يوقف بكي و بعد ربع ساعة على هذي الحالة تذكر أنه لازم يخبر أهله عشان يستلمون جثة ماجد...
............................................في بيت أم عمار الساعة 7 الصباح......................................
رن التلفون ورد عمار اللي كان لابس ثوبه يستعد للشغل:ألو...
سعود بصوت مخنوق و تعب:عمار...
عمار قطب حواجبه لما سمع صوت سعود:أي أنا عمار خير وش فيك يا سعود ليه صوتك كذا؟؟؟
سعود يتكلم بصوت متألم:عمار الله يخليك تعال لي بسرعة أنا بمستشفى دله مو تتأخر...
عمار بخوف:ليه وش فيك وش صاير؟؟
سعود.ما....ماجد عطاك عمره...
عمار قطب حواجبه بقوة :لا حول ولا قوة إلا بالله..طيب مسافة الطريق و أنا عندك...
سكر عمار التلفون و لف للباب بحركة سريعة بس أستوقفه صوت أمه باستغراب:من في التلفون عمار؟؟
عمار لف لأمه و قلبه مو متحمل يوقف دقيقة:يما هذا سعود ولد خالتي...
أم عمار باستغراب:طيب وش يبي من الصباح طالبك تعال أفطر أول..
عمار نزل راسه لتحت و بعد ثواني رفعه بألم:يما... يما ماجد أعطاك عمره...سعود بالمستشفى لحاله أنا لازم أكون معه...
أم عمار انصدمت من اللي سمعته و وقفت من الكرسي و على طول دمعت عينها:وش تقول؟ماجد مات...
عمار نزل راسه و طلع لأنه ما كان ناقص صياح أمه كافيه اللي راح يشوفه من سعود بالمستشفى...
...........................................في المستشفى و في سيب الانتظار.........................................
سعود كان قاعد و دموعه تسيل على خده بصمت و أول ما شاف عمار يدخل من باب المستشفى و يقرب منه قام سعود و رمى نفسه بحضن ولد خالته وصار يبكي بصوت عالي و دموعه زادت....
عمار اللي مو متحمل الوضع نزلت دموعه:سعود يا خوي أذكر الله و خلك قوي لا تبكي بهذي الطريقة...
عمار أبعد سعود عنه و حط يده على كتفه:أنت لازم تصير سند أبوك يا سعود لا تسوي بنفسك كذا قوي قلبك.؟؟
سعود وهو يبكي:هذا أخوي يا عمار تعرف وش يعني أخوي؟؟
عمار يحاول يوقف دموعه اللي كانت تنزل بكل هدوء:طيب أنت خبرت أهلك؟؟
سعود هز راسه بالنفي:مو عارف كيف أقول لهم...
عمار راعى موقف سعود:طيب أنا راح أقول لهم بس أنت صبر نفسك ولا تصير ضعيف...كلنا راح نموت وهذا يومه...
سعود يمسح دموعه :بس صعبه يا عمار...أمي كيف بتكون ردة فعلها لما تعرف الخبر...و أبوي(نزل راسه و رجع يبكي)...
عمار تنهد:أنا لله و أنا إليه راجعون...
توجه عمار لزاوية من زوايا المستشفى و أتصل على بيت خالته و اللي ردت عليه نجلاء...طبعا هو ما كان عارف كيف يقول لها الخبر بس قوى نفسه و حط بباله أنهم لازم يعرفون بأسرع وقت ممكن و قال لها و حس من نبرة صوتها لما طلبت منه يعيد اللي قاله أنها انهارت وما بقى فيها شي...
أم ماجد لما عرفت الخبر ما قدرت تتحمل طاحت مغمى عليها و على طول نقلوها للمستشفى هي بروحها اللي فيها كافيها...
و أبو ماجد اللي ما نزلت ولا دمعه من عينه...من الصدمة ما قدر يعبر عن اللي بقلبه..بس أكيد قلبه كان ينزف دم بدل الدموع...
...............................في بيت أبو ليلى الصباح الساعة 9في الصالة تحت............................. 
أبو ليلى وهو مو قادر يمسك نفسه من الخبر اللي سمعه من ولده محمد :وش تقول يا محمد؟؟؟
محمد و الدمعة بعينه:يبا...هذا اللي قاله لي علي ولد عمه...
أم ماجد قعدت على الكنب و صارت تبكي بصوت عالي مو قادرة تصبر نفسها وكل تفكيرها بهذي اللحظة راح لبنتها ليلى...
مو بس هي...كلهم كانوا يفكرون بليلى و ردة فعلها...
نزلت ليلى من الدرج و استغربت لما شافت حالهم كذا و ضلت تطالعهم وهم كلهم لفوا لها و دموعهم بعيونهم:.
ليلى لا شعوريا تكلمت و يدها على قلبها:ماجد فيه شي؟؟؟
محد كلمها و محمد نزل راسه و على طول نزلت دموعه...
ليلى نزلت من فوق بسرعة وتوجهت لأمها و قعدت يمها و بخوف:يما ماجد فيه شي قولوا لي وش صاير...؟
أبو ليلى وهو يطالع ليلى بحزن و دموعه تسيل ورى بعض:يا ليلى خلك قويه و صبري نفسك..(نزل عيونه)ماجد عطاك عمره...
ليلى انصدمت و وقفت من مكانها و ضلت تطالع أبوها و بلهجة الغير مصدقة:يبا تتكلم جد؟؟
أبو ليلى ما تكلم وضل يطالعها حاله حال زوجته و ولده:............................................. ....
ليلى قطبت حواجبها و بدت تصرخ:كذابين ماجد ما مات...أنتوا تكذبون علي صح ؟؟ قولوا أنكم تكذبون ماجد ما مات...
حطت ليلى يدينها على وجهها و انهارت من البكاء وهي واقفة و تحس الدنيا سودا بوجهها...
قامت أم ماجد و ضمت ليلى لصدرها بحنان وحزن:ليلى حبيبتي...هذا يومه أذكري الله و ريحي نفسك أنتي حامل...
ليلى زاد بكاها لما سمعت كلمة(حامل) وصارت تبكي بصوت عالي من غير شعور...
كيف ماجد يموت و يتركها لحالها تشيل الحمل و المسئولية على ظهرها...
كيف ماجد يروح وهو بعده ما شاف ولده اللي تحمله ليلى في أحشائها...
وش مصير هذا الطفل يتيم قبل لا يفتح عينه للدنيا...
كيف ليلى تربيه لحالها...و والوعد اللي وعدها ماجد وين راح...
كل هذا كان يدور في ذهن ليلى وهي تبكي و تصرخ بحضن أمها...
ليلى اللي صارت أرمله وهي للحين عمرها19سنه...
محمد كان مصدوم من شكل أخته الكبيرة و اللي أول مرة يشوفها بهذي الحالة الكسيرة...
صارت دموعه تنزل من غير شعور وهو يناظر أخته الحنونة صاحبه أكبر قلب بنظرة....
ليلى وهي تصرخ بحضن أمها:يما أبي أشوف ماجد...الله يخليكم ودوني أشوفه...
أبو ليلى نزل راسه للأرض وهو يذكر الله و يتنهد:.........................................
بينما أم ليلى أخذت ليلى و صعدت معها فوق لغرفتها و ضلت تحاول تهديها...
بس ليلى كانت تبكي وكل قواها انهارت لما عرفت اللي صار بماجد حبيب قلبها...
.............................................الظهر في بيت أبو ماجد تحت في الصالة.............................. 
غيداء اللي كانت توها جاية من المدرسة و تصرخ:نجلاء أنتي كذابة...ماجد مات و أمي في المستشفى؟؟
غروب اللي كانت حالتها لله:خلاص غيداء روحي غيري ملابسك...
غيداء قعدت على الأرض وهي تبكي و مو مصدقة:كذابين...أنتوا كذابين...ماجد أمس كان معنا و اليوم تقولون مات ...كيف أصدق؟؟؟
نجلاء قربت منها و رفعت راسها:غيداء حبيبتي أهدي هذا يومه وش نسوي ما بيدنا شي...
قامت نجلاء اللي كانت تبكي من الصباح و قامت معها غيداء وهي حاطه راسها على صدر نجلاء و تبكي بحرقة قلب:...................................... 

قامت نجلاء اللي كانت تبكي من الصباح و قامت معها غيداء وهي حاطه راسها على صدر نجلاء و تبكي بحرقة قلب:......................................
أنفتح باب الصالة الرئيسي و دخلت أم عمار خالتهم و انكسر قلبها لما شافت منظرهم...و دخلوا وراها بناتها...
أم عمار على طول توجهت لبنات أختها و هي نفسها كانت تبكي و مسكت غيداء و حطتها بحضنها و ضلت تهدي فيها بس غيداء كانت تبكي بشكل مؤثر لدرجة أن بنات خالتها لما شافوها بكوا معها...
صحيح هي ما كانت تقعد معه كثير بس أخوها...
عالية توجهت لغيداء و مسكتها و بهدوء:غيداء حبيبتي هدي نفسك لا تسووين بنفسك كذا...
غيداء وهي تطالع عالية و تبكي:أبي أشوف ماجد...ودوني عنده الله يخليكم بس شوي...
عالية اللي مسحت دموعها وبدت تمسح دموع غيداء:حبيبتي ما تقدرين تشوفينه حين..خلاص أدعي له بالرحمة ترا مو زين اللي تسوينه بنفسك...
غيداء نزلت راسها و ضلت تبكي ... وهذي أول مرة تبكي بهذا الشكل اللي قطع قلوب اللي حوليها...
نجلاء بهدوء:خالتي حنا لازم نروح عند ليلى أكيد حالتها لله...
أم عمار لفت لنجلاء:عدل كلامك يا نجلاء بس يلبسون أخواتك و نمشي...
...............................................في بيت أبو ليلى الساعة 3 العصر..................................
كانت قاعدة لحالها بغرفتها و رافضة أنها تنزل أو إنها تاكل شي من الصباح وهذي حالتها...
كانت متكورة على نفسها بالأرض و تبكي بصوت عالي و تشهق مع كل دمعه شكلها كان مأساة بمعنى الكلمة..
أنفتح باب الغرفة و دخلت نجلاء سكرت الباب وراها و لما شافت ليلى حست بشعور غريب...
و حمدت ربها ألف مرة أن عبد العزيز للحين عايش على الأقل يربي بنته وما تحس
باليتم...
ليلى لما شافت نجلاء قامت لها ورمت نفسها بحضنها و ضلت تبكي بصوت أعلى من اللي قبل شوي بألم...
نجلاء اللي كانت تبكي ما حبت تمنع ليلى من اللي تسويه لأن هذا شي غصب عنها مو كيفها...
نجلاء ضلت ضامه ليلى بحضنها و دموعها بللت عباه نجلاء....
نجلاء وهي ضامه ليلى:حبيبتي ليلى هدي نفسك ما يصير كذا...
ليلى وهي بحضن نجلاء تتكلم بألم :ما...ماجد..راح...راااااااح الغالي يا نجلاء رااااااااااااااااح...
نجلاء لما سمعت كلام ليلى بكت بزيادة :ليلى حبيبتي هذا يومه ما بيدنا شي...لازم تصبرين هذا اختبار من ربك يا حبيبتي...
ليلى بعدت من حضن نجلاء وصارت تطالع في عيونها و تبكي كنها طفله صغيرة تدور من كان يرعاها بحنانه:بس هو قال لي أنه ما راح يتركني...يعني هو كان يكذب علي؟؟؟
نجلاء تحاول تهدي نفسها عشان تقدر تهدي ليلى:يا قلبي ما كان يكذب..هو ما كان عالم بالغيب ...
نزلت راسها نجلاء وضلت تبكي من كلامها اللي قالته:.................................
ليلى تكمل بنفس حالها:بس هو وعدني أنه يربي ولده...أمس كان معي يا نجلاء والله أنه كان معي..(سكتت لأنها غرقت في موجة بكاء)
نجلاء تمسح دموع ليلى و تقعد معها على أقرب كنب منهم:حنا بعد أمس كان عندنا بالبيت...و كلنا كنا مستغربين من زيارته المفاجأة لنا...وكنه كان حاس باللي بيصير سلم علينا و طلع..
ليلى بترجي:نجلاء قولي لهم ياخذوني عنده...أبي أشوفه بس شوي الله يخليك قولي لهم؟؟
نجلاء بألم:ليلى حنا ما نقدر نشوفه حين...أنتي عارفة أنهم حين يغسلونه؟؟؟...
ليلى زاد بكاها و شهقاتها :تكفين لا تقولين كذا...مني مصدقه أن ماجد راح يبعد عني...و وين؟؟ في قبره...
نجلاء بحنان:ليلى لو تحبين ماجد لا تسووين بنفسك كذا...أكيد هذا الشي ما يرضيه أبد...
ليلى نزلت راسها:و أنا ما يرضيني أنه يتركني لحالي...
نجلاء قطبت حواجبها:استغفري ربك ليلى حبيبتي كل شي قضاء وقدر..بس أنتي لا تسووين كذا...لا تنسين أنك حامل ولازم تعتنين بنفسك زين...
ليلى صرخت بوجه نجلاء بعصبية:لا تقولين لي حامل...أنا مو حامل أنتوا كذابين...كذابين أنا مو حامل...مستحيل ماجد يتركني لحالي و أنا حامل بس أنا مو حامل..
نجلاء مسكت ليلى من كتفها:طيب حبيبتي أهدي و أسمعيني...
ليلى سكتت لأن الدموع تغلبت عليها و ما قدرت تتكلم أكثر و أكتفت بالشهقات:..........................
نجلاء بهدوء:ليلى ما ودك تنزلين تحت...ترا الناس جايين يعزونك؟؟؟
ليلى هزت راسها بالرفض:مني طالعه من الغرفة...
نجلاء بنفس الهدوء:افا عليك يا ليلى...عزا زوجك وما تحضرينه؟؟؟
ليلى أثرت فيها كلمة نجلاء بس تكلمت و راسها بالأرض:نجلاء...مو قادرة أنزل...أحس نفسي مو قادرة أتنفس.
نجلاء راعت شعور ليلى:طيب تحبين أجيب لك شي تاكلينه؟؟؟
ليلى وهي تحط يدها على راسها بألم:لا...ما أبي شي...اتركيني لحالي...ما أبي شي...
نجلاء وهي تطالع دموع ليلى و بحسرة:ليلى خلي بالك من نفسك ترا مو زين اللي تسوينه...
قامت نجلاء و توجهت للباب وطلعت بهدوء بينما ليلى حطت راسها على الكنبة و تمددت عليها و هي تطالع السقف و مو قادرة توقف دموعها وكل تفكيرها بماجد...
كيف هي قاعدة هنا وماجد في حال ما يعلم فيه إلا الله...لو بيدها ما تركته لحاله بس وش تسوي؟؟
هي قاعدة هنا و كل اللي مع ماجد بعد ساعات معدودة يتركونه لحاله...هي مستعدة تروح تقعد معه وهي عارفة أن اللي تفكر فيه مستحيل...
أمس كان يسولف و يضحك معها و اليوم تركها تبكي لحالها...
حين بس عرفت ليه طلب منها تنام ببيت أهلها...ليتها ما سمعت كلامه...
هي حاسة أن فيه شي لأنه كان متغير كثير بس هو أقنعها أن عنده مشاكل بالشغل...
ليلى حطت يدينها على وجهها و صرخت بكل ألم:آهـــــــــــــــــــــــــــــــــــ.........
......................................جا المغرب .............................
و الرجال توجهوا للمقبرة عشان يدفنون ماجد..يشيعون جنازته...
الكل كان يبكي و متألم من فرقاه فكيف بزوجته اللي عاشت معه أحلى أيام عمرها...
الرجال كلهم يبكون و يحاولون يهدون أنفسهم بس مو بيدهم...ماجد كان غالي عليهم كلهم...
ما عدا أبوه اللي كان يطالع اللي يصير بدون دموع بس قلبه كان يتفطر على ولده الكبير و ضناه...
بعدما ما دفنوا ماجد توجهوا لبيت أبو ماجد...طبعا عزا الرجال كان ببيت أبو ماجد و الحريم ببيت أبو ليلى...
مر الوقت و الكل يبكي و يترحم عليه بألم...ما كان ودهم يشوفون هذا اليوم بس مو كيفهم...
على الساعة 10 الليل كان بيت أبو ليلى فاضي من المعزين...
دخل أبو ليلى مع أولادة محمد وعلي للصالة وهم كل واحد حالته يرثى لها...
أبو ليلى توجه لأم ليلى اللي كانت قاعدة و تبكي و قعد يمها:أذكري الله...الرجال راح الله يرحمه..
بنفس هذا الوقت نزلت ليلى من فوق وكانت تجر خطواتها وراها لأنها ما كانت قادرة تنزل بس حبت تسأل عن ماجد...
ليلى قريب من أبوها و قعدت يمه و بحزن شديد و دموعها للحين على خدها ما جفت:يبا ماجد وينه؟
أبو ليلى ضل يطالعها وهو حاس باللي بقلبها و بحزن حط يده على كتفها:حبيبتي خلي أيمانك قوي...كلنا رايحين...
ليلى زادت دموعها و بترجي:يبا وينه؟؟
أبو ليلى ضل يطالعها وهو ساكت فقط دمعته اللي عبرت عما بداخله:..................
ليلى تصرخ و تبكي بألم:يبا ليه تركتوه لحاله...ليه ما قعدتوا معه...(تأشر على نفسها)طيب لو أنتوا تعبتوا أنا أروح أقعد معه بس لا تتركونه لحاله..يبا الله يخليك خذني عنده...
أبو ليلى ما قدر يتحمل منظر بنته الغالية و ضمها لصدره و ضلت تبكي على صدر أبوها اللي ذكرها بصدر حبيبها ماجد...
أخوانها محمد وعلي ما قدروا يتحملون الموقف على طول بكوا...هذي أختهم الوحيدة و الكبيرة...
يعز عليهم يشوفونها بهذي الحالة بس ما بيدهم شي يسونه أكتفوا بالدموع و الألم ...
................................في بيت أبو ماجد في مجلس العزا...............................
المجلس كان فاضي إلا من سعود و أبوه...
أبوه اللي كان قاعد على الكنب و يطالع الأرض و للحين يحاول يستوعب اللي صار...
الصدمة قوية عليه و فوق طاقته...
سعود قعد يم أبوه و بهدوء:يبا قوم أرتاح فوق...
أبو ماجد:............................................. .................
سعود يحرك أبوه بخفيف:يبا قوم أرتاح أنت تعبت كثير اليوم..
أبو ماجد :................................................. .........
سعود بنفس الهدوء:يبا أذكر الله و صل على النبي و قوم أرتاح كله مكتوب و حنا ما نقدر نغير شي....
أبو ماجد تنهد:آهــــ كسر ظهري ماجد...كسر ظهري يا سعود...
سعود بهدوء:افا عليك يبا و أنا وين رحت؟؟
أبو ماجد لف لسعود بحزن:ولو...كل واحد له مكانه خاصة بالقلب يا ولدي..محد ياخذ مكان أحد...
سعود :يبا أنا بعوضك عن ماجد بس أنت ريح قلبك..راح أكون معك وين ما تروح ومتى ما طلبتني..
أبو ماجد هز راسه وتكلم:المهم يا سعود...أختك غادة و ولد عمك لا يوصلهم خبر طيب..
سعود باستغراب:ليه طيب...هذا أخوها ولازم تعرف باللي صار له؟
أبو ماجد بحزم:أنا قلت ما يوصلهم خبر...أنت عارف لو وصلهم خبر راح يرجعون بأقرب وقت...ماله داعي يغيرون مسار مستقبلهم اللي هم اختاروه...مع معزة ماجد الكبيرة بقلبي إلا أني ما أقدر أهدم مستقبل ولد أخوي..خلاص ماجد راح واللي صار صار....
لما نطق أبو ماجد هذي الكلمة نزلت دمعته..وهذي أول دمعه تنزل من سمع بخبر وفاة ماجد...
سعود مد يده و مسح دمعه أبوه:اللي تآمر فيه يبا ... 
أبو ماجد هز راسه و نطق بكلمة وحده وهو قايم:لا حول ولا قوة إلا بالله العظيم..
قام أبو ماجد و دخل لداخل البيت...
تمدد سعود على الكنب اللي كان بوجه الباب و حط ذراعه على عيونه و ضل يتذكر ماجد لما كان يصارع الموت بين يدينه...
يتذكر الألم اللي مر فيه ماجد وهو كان قاعد يطالعه بدون حيله... 
يتذكر وصايا ماجد له...كان يعيد و يكرر ليلى و اللي ببطنها...
......................................داخل في الصالة.................................
عالية كانت طول الوقت تناظر رحاب و تفكيرها بسعود:............................................ .
عالية اللي كانت حالفة ما تدخل هذا البيت مرة ثانية لأنه يذكرها بآلامها و جروحها بس الظروف أقوى منها..
أم عمار تناظر نجلاء:طيب يا بنتي حنا ماشين بكرة أن شاء الله بكون هنا وقت القدا...
نجلاء:ريحي يا خالتي ولا تتعبين نفسك كثير...
أم عمار :يللا يا بنات قوموا ...
قاموا بناتها و توجهوا معها للباب و طلعوا وبعد طلعتهم بثواني معدودة دخل أبو ماجد...
لفوا عليه نجلاء و رحاب اللي كانوا قاعدين بالصالة بس هو ما كلمهم ولا لف لجهة غير طريقة و صعد الدرج..
رحاب اللي كانت دموعها على خدها:طيب نجلاء أنا ماشية تأخرت كثير...
نجلاء هزت راسها:خذي راحتك...
قامت رحاب و طلعت من الباب الرئيسي للبيت و قلبها يحترق كانت محتاجة لغادة أكثر من قبل...
مشت في الحديقة اللي انقلبت ألوانها إلى عذاب ...
وهي تفكر بحال ليلى بعد ماجد...حطت نفسها مكان ليلى..هزت راسها تنفض منه هذي الأفكار وهي تدعي ربها أنها ما تشوف هذا اليوم...:أكيد سعود زعلان مني...أنا لازم أروح أراضيه و أستسمح منه .. 
مرت عند باب المجلس اللي كان مبنى لحاله بالحديقة الكبيرة و كانت عارفة أن سعود داخله...قاومت خطواتها القاسية و توجهت لباب المجلس...
مدت يدها لمقبض الباب و فتحته بهدوء...على طول شافت الشخص اللي كانت تبي تشوفه بوجهها نايم على الكنبة بوجه الباب...
كسر قلبها لما شافت منظرة...كان متمدد على الكنب و ذراعه على عيونه و الأنوار هاديه جدا...
دخلت رحاب للمجلس بتردد...و بهدوء توجهت لسعود...
كانت تحس أنها ظلمته كثير لما تركته يركض وراها بدون ما تلف له...حين بس حست فيه...
رحاب بهدوء قعدت على ركابها عند الكنب اللي متمدد عليه ولد عمها...صارت قاعدة قريب من راسه...
رحاب بهدوء و دمعه سالت على خدها:سعود....سعود....سعـــود..
سعود انتبه من سرحانة بس ما تحرك وضل على حاله يحاول يميز الصوت اللي سمعه...
رحاب بنفس الهدوء:سعود أنت نايم...؟؟؟
سعود لما عرف من اللي قاعد عنده أرتاح قلبه بس ما تكلم:.............................
رحاب بترجي:سعود سامحني أنا آسفة والله ما كان قصدي أصد عنك بس...
سعود بدون ما يتحرك تكلم بهدوء و بحزم:بــــرا...
انصدمت رحاب من اللي قاله أبد ما كانت متوقعه منه ...
رحاب تترجاه و دموعها على خدها:سعود أسمعني أبي أفهمك...
سعود قاطعها:و لاااااااااااااااااااااااااااااااااا كملة... أنا قلت برا..
رحاب استسلمت و وقفت مكانها :أنا طالعه...بس أتمنى أنك ما تشيل بقلبك علي...
أزاح سعود ذراعه عن يده شوي بدون ما تحس رحاب بشي و شاف وجهها الجميل الرائع كان وده يكلمها لأنه فعلا كان محتاج لها بس لازم يعاقبها شوي عشان ما تتعلم تصد عنه مرة ثانية ...
لفت رحاب للباب و أعطته ظهرها و مشت باتجاه الباب تحرسها عيون سعود اللي كان يراقب خطواتها البطيئة..
فتحت الباب و طلعت منه بهدوء مثل ما دخلت و سكرت الباب وراها...
تنهد سعود وهو ينقلب على جانبه الأيمن:سامحيني يا رحاب...بس أنتي لازم تعرفين مين سعود؟؟و تتعلمين كيف تحترميني؟؟؟
.................................................. بعد ساعات معدودة............................................ ...
طلع الصباح...صباح الاثنين...ما كان له طعم ولا لشروق الشمس مكان بنفسية خلق الله...
دخلت نجلاء للمجلس و لما شافت سعود نايم على الكنب بدون فراش ولا شي تنهدت بقوة و اتجهت له و بصوت مخنوق من البكاء طول الليل:سعود...سعود خلاص قوم...
سعود ما جاب لها خبر كان رايح بسابع نومه و مو حاس بنفسه من التعب اللي مر فيه أمس:..............
نجلاء قعدت يمه و علت صوتها شوي:سعود...سعود يالله قوم...
سعود سمعها و تكلم وهو مغمض عيونه:كم الساعة؟؟
نجلاء تطالع ساعتها و بهدوء:الساعة 6 الصباح...
سعود بعصبية :وليه مصحيتني من حين حرام عليكم ما نمت الليل اتركيني شوي...
نجلاء قطبت حواجبها:سعود والله عارفة أنك تعبان وعارفة أنك ما نمت الليل بس أنت لازم تقوم عشان نروح المستشفى نشوف أمي يللا قوم...
سعود وهو نايم و معطيها ظهره:العصر...
نجلاء عصبت:سعود يللا قوم أنت عارف العصر حنا لازم نكون بالعزا ما عندنا إلا هالوقت فاضين..
سعود تنهد بقوة:أف أنا مو مكتوب لي أرتاح...حتى في نومتي مو تاركيني...
نجلاء تنهدت:كيفك أنت حين لازم تصحى,,أنا لازم أروح أشوف أمي فاهم...
سعود عدل قعدته على الكنب بعصبية و هو يحك راسه:خلاص قومي ألبسي ...
قامت نجلاء راحت داخل عشان تلبس و سعود قام و دخل الحمام الخاص بالمجلس ولما طلع راح أخذ جواله و طلع للسيارة..طبعا هو كان لابس ثوب من أمس ...
...........................................في سيارة سعود.............................
كان مسند راسه لورا و منظر ماجد مو مفارق عيونه طول الوقت ينعاد قدامه الموقف اللي مر بينه و بين أخوه ماجد...
قطع سرحانة صوت جواله...رفع الجوال ولما شاف أسم المتصل تنهد:أف أنا كيف نسيتك؟؟
رد سعود بصوت مبحوح:هلا والله ..هلا بالعريس...
تركي بضحك:أخس عليك يا سعود والله ما توقعتك تتركني لحالي يومين ما شفتك ولا سمعت صوتك وش دعوى عاد؟؟؟
سعود تنهد بخفيف:آسف تركني بس صارت عندنا ظروف وما قدرت أكون معك...
تركي اختفت ابتسامته و بهدوء:خير سعود وش صاير؟؟صوتك مو عاجبني ...
سعود يقاوم دموعه و بهدوء:وش أقول لك يا تركي...خلها على الله و روح ونس نفسك توك عريس..
تركي بجديه:سعود بربك تقول وش صار لأني ما راح أسكر إلا لما تقول وش صار لك...
سعود تنهد بقوة و نزلت دمعته على خده:أخوي ماجد...أعطاك عمره...
تركي أنصدم و قطب حواجبه:وش تقول؟؟
سعود :اللي سمعته...
تركي تضايق:لا حول ولا قوة إلا بالله...متى؟؟
سعود يمسح دمعته:أمس الفجر...و أمس دفناه و بدا العزا...
تركي:افا يا سعود كل هذا يصير و أنا مدري؟؟؟
سعود:آسف تركي والله ما كان قصدي أغبي عليك حاجة...أنا كل اللي فكرت فيه توك عريس وما حبيت أخرب فرحتك...
تركي :وش دعوة يا سعود...أنا اللي أعطيك أخباري أول ما تصير و أنت تخبي علي...
سعود:آسف والله مو قصدي...
تركي:أسمعني سعود ربع ساعة و أنا عندك؟؟؟
سعود:تركي أنجنيت أنت اليوم رابع يوم بزواجك و بتطلع من الصباح...
تركي:أنت تستاهل أكثر يا سعود...نسيت لما توفوا أمي و أبوي وش سويت؟؟؟
سعود خنقته العبرة :طيب تأخر شوي لأني حين رايح للمستشفى مع أختي لما نرجع أعطيك خبر...
تركي بخوف:ليه مستشفى وش صاير؟؟
سعود:أبد بس أمي هناك من أمس بغيبوبة و رايحين نزورها؟؟؟
تركي قطب حواجبه ومن جد تضايق:ما تشوف شر الله يقومها بالسلامة...
سعود بهدوء:ألله يسلمك...
تركي:طيب أنا حين أخليك لما ترجع عطني نغمة لأني ضروري أبي أشوفك...
سعود:اوك صار..
سكر سعود و بنفس الوقت دخلت نجلاء للسيارة و حرك سعود بدون ما ينطق بكلمة...
.......................في بيت أبو تركي فوق في غرفة العرسان بعد ساعة من اللي صار ..........................
دانه تضايقت لما قال لها تركي الخبر و تكلمت :طيب أنا بعد بروح عزا الحريم...
تركي يطالعها من المرايه: بس أنتي ما تعرفينهم لا تتعبين نفسك أقعدي هنا؟؟
دانه تطالعه:ولو هذا واجب...
تركي ضل يطالعها شوي و بعدها ابتسم لها:طيب على راحتك ما أقدر أرد لك طلب...أنا برجع لك الظهر عشان نتقدى و نروح العزا...
سمع تركي صوت جواله و شاف المتصل سعود ... أخذ جواله و توجه للباب طبعا كان لابس ثوبه:يللا مع السلامة...
............................................في بيت أبو ماجد في مجلس الرجال......................................
أول ما دخل تركي أستقبله سعود بالأحضان و الدموع..هو فعلا كان محتاج لتركي عشان يطلع اللي بقلبه...
قعد سعود مع تركي و قال له اللي صار مع ماجد في لحظات حياته الأخيرة وهو يبكي و مو قادر يمسك نفسه..
سعود بحزن:ما تتصور كيف كان يتعذب ماجد ذيك اللحظة...وصاني على الكل و راح..
نزل سعود راسه و بدا يدمع و هو يتذكر شكل ماجد ...
تركي اللي كان قاعد قبال سعود تكلم بهدوء:أهدا يا سعود...ما يصير تسوي كذا بنفسك...أنت لازم تعين أبوك و أمك مو تبكي مثل الأطفال...
سعود يطالع تركي و دموعه على خده:مو بيدي يا تركي...كلما حاولت أهدا يمر بعيوني منظر ماجد وهو.....
سكت سعود و مو عارف وش يقول الدموع دايما تتقلب عليه:.............................
تركي تنهد:هذا يومه أدعي له بالرحمة لا تسوي بنفسك كذا خلاص قوي قلبك...
سعود ما تكلم :................................................. ....
تركي يغير الموضوع:طيب ما قلت لي كيف الوالدة؟
سعود يدخل بهم ثاني:للحين بغيبوبة..تصدق حنا مثل ما رحنا جينا حتى رفضوا يتركونا ندخل لها...
تركي:ما عليه يا سعود أن شاء الله بتطلع بالسلامة بس أنت لا تحرمها من دعائك...
سعود وهو قايم:سامحني ما ضيفتك؟؟؟
تركي مسك يد سعود و قعده مكانه:والله ما تجيب شي...بعدين الضيافة للضيوف...و أنا مو ضيف...
سكت سعود وهو يطالع تركي...مواقفهم مع بعض ما تنسي أبد جدا مواقف شهمة و رائعة...
تركي قام و قعد يم سعود وسند ظهره لورا و تكلم و يحاول يطلع سعود من جو الحزن:إلا ما قلت كيفك مع بنت عمك؟؟؟
سعود تنهد:تصدق أنها من يوم الملكة ما كلمتني دايما كنت أتصل عليها و تعطيني مشغول...
و...أمس بأخر الليل جات لي و أنا قاعد هنا بس أنا رفضت أقعد معها و ما تركت لها فرصة تتكلم...
تركي:افا...ليه كل هذا ؟؟
سعود بعصبية و متفاعل:عشان تعرف أن مو أنا اللي تعطيني مشغول كلما أتصل عليها..لا و أحيانا تسكر بوجهي وكني حشرة عندها مو خطيبها.. 
تركي ابتسم:والله أنت مستحيل تتغير...حتى و أنت بوقت عزا و الحالة لله ما تتنازل عن شي بسيط من حقك...
سعود :بس اللي سوته فيني ما يرضيني أبد...
تركي مبتسم :يا سعود ترا الموضوع ما يستدعي كل هذا...على حسب معلوماتي أنها عنيدة...و أنت أعند منها..
يعني كيف تبي حياتكم تستمر ولا واحد فيكم راضي يتنازل عن ذرة من حقه...
سعود وكنه تناسى موضوع العزا و دخل بموضوع خطبته:بس ولو أنا أبوي ما سوا لي كذا عشان تجي هي و تسوي حركاتها التافهة...
تركي بعد سكوت:أنت حركتك أتفهه...
سعود ضل يطالع تركي باستغراب:.................................
تركي :لا تناظرني كذا...يعني البنت تنازلت عن كرامتها و جاية تعتذر تقوم و ترفض تسمع كلامها...
سعود :ما كنت رايق لها...هي عارفة أني بعزا و الوضع ما يسمح لي أخذ و أعطي معها...
تركي يطالعه:........................................... ....
سعود لف لتركي :تصدق تركي أختي قالت لي أنها مغصوبة وما تبيني...بس عمي رفض يرد أبوي...
تركي يطالع سعود بهدوء:بس أنت تحبها وهذا واضح من كلامك...
سعود :وش فايدة حبي وهي تكرهني؟؟؟
تركي:ومن قال لك أنها تكرهك...يمكن ما تكون تحمل لك مشاعر حب..بس مو معنى هذا أنها تكرهك مهما يكون أنت ولد عمها و راح تضل ولد عمها مهما يصير بينكم...
سعود باستغراب:أنت وش دراك أنها ما تكرهني...
تركي:أنا بقول لك...
أولا أنا مريت بتجربتها بداية خطوبتي...أنا بعد كنت مجبور أوافق بس أنا محد جبرني أنا اللي جبرت نفسي عشاني كنت محتاج أطلع من الأزمة اللي كنت عايشها...
قبل ملكتي كلمت أختي وقلت لها أني غيرت رايي وما أبي أتزوج بس هي رفضت قراري لأنها كلمت الناس و أعطوها كلمة...
و بليلة ملكتي أنا كنت معصب و مو طايق نفسي و أنت كنت معي و تذكر كل شي ما يحتاج أشرح لك...
وبعد دخلوني لها أشوفها غصب عني مو كيف مني...
ما تعرف يا سعود كيف كان شعوري وقتها...حسيت نفسي بموت لأن ما كان لي كلمة..الناس كانت تقرر و أنا علي أنفذ بدون ما أفتح فمي بولا كلمة...
بس ما أقسم لك بأيش أني بعد الملكة ارتحت و نسيت الماضي ...
يمكن بنت عمك تمر بنفس الظروف اللي أنا مريت فيها...مو سهل يا سعود أن أحد يغصبك على الزواج...
أنت مو مقدر ظروفها لأنك ما مريت فيها...حط نفسك مكانها و قيس تصرفك بتصرفها...
بعدين جيتها لك معناها أنك تبي تفتح معك صفحة جديدة أنت اللي رفضت ...
ما تلاحظ أن في انسجام بين ظروفي و ظروفها...ولو بالشيء القليل...؟
سعود بهدوء:ولو...تبقى أنت رجال وهي بنت...وبما أن أنت رجال تشوف هذا شي صعب عليك بس هي يمكن يكون عندها شي عادي...
تركي:لا تقول كذا يا سعود...رجال ولا بنت كلن له مشاعره...بعدين أنت لا تتمسك بموقفك بإصرار تنازل شوي و كلمها...(ضربه بخفيف على كتفه وهو مبتسم)يا خي صير مثلي أنا تنازلت بعمري كله مو بثواني...
سعود نزل راسه:أنا ما قلت شي...أنا ما تقدمت لها إلا لأني أحبها..بس صدودها عني قوي يا تركي...تخيل أني أسهر الليل أتصل عليها و ما ألقى منها رد...
أنفتح الباب و انقطعت سوالفهم مع فتحة الباب و لفوا أثنينهم للباب...
صوت طفل في السابعة من عمرة وهو يتقدم من سعود و ببراءة و الدمعة بعينه:سعود ماما وين؟؟؟
سعود أنكسر قلبه على أخوه الصغير و تكلم بهدوء:راح ترجع بعدين؟؟
تركي اللي كان يناظر بعيون سعود و حاس باللي بقلبه كلم مؤيد وهو مبتسم:كيفك مؤيد؟
مؤيد قعد يم سعود ودموعه تنزل ببراءة طالع تركي :................................................
سعود مسك أخوه الصغير:خلاص عاد حبيبي لا تبكي صير رجال...
مؤيد يطالع بعيون سعود اللي الدموع كانت طالعه منها و تكلم بهدوء:و أنت ليه تبكي...
سعود لف للجهة الثانية و نزل راسه و دخل أصابعه في شهره الكثيف وضل يبكي بصمت ما تحمل منظر أخوه الصغير و دموعه:...............
تركي لاحظ ضعف سعود قدام أخوه الصغير و قام و قعد عند مؤيد:أنت ليه تبكي أصلا؟؟
مؤيد تكلم و صار يبكي بصوت عالي:أخوي ماجد مات...و أمي بعد راحت عني...
تركي ضل يطالع بعيون مؤيد و بعدها ضمه لصدره وهو يهديه...
تذكر قبل سنوات لما كان مؤيد يبكي كانوا يهدونه بسهوله بس حين مؤيد كبر..وصار يفهم كل شي...
مؤيد وهو يبكي بحضن تركي:حتى أختي غادة راحت ولا عاد كلتمني؟؟
تركي بهدوء وهو يبعد مؤيد عنه:خلاص حبيبي قول لا إله إلا الله و لا تبكي صير رجال...
بنفس هذا الوقت في بيت أبو زياد فوق في غرفة رحاب...
كانت قاعدة على السرير و ضامه ركابها لصدرها و تبكي...من أمس الليل هذي حالتها و خايفة..
رحاب و هي تمسح دموعها و تشهق:ما يبي اعتذاري وش معنى هذا...أنا الغلطانة كان تنازلت من البداية أحسن لي وله..هذا ولد عمي و أنا أعرفه...لو تجي بباله فكرة الطلاق يطلق و لاني هامته...
سندت راسها لورا:الله يا رحاب تتطلقين و أنتي لسا ما تزوجتي ...
يا ربي ليه كذا؟؟؟
أنا وش ذنبي طيب رحت له و اعتذرت هو ما يبي كيفه وش أسوي له؟؟
تمددت على السرير و حطت راسها على المخدة:آهـــ ليته يعطيني كلمة و يريحني..أبي أنام...أبي أرتاح..
............................................بعد مرور شهر على وفاة ماجد.......................................
ليلى للحين على حالها دايما تبكي و عايشه على كاس الماي اللي تشربه كل يوم مرة...طبعا شقة ماجد و ليلى باعوا كل الأثاث اللي فيها بس ليلى حبت تحتفظ بأشياء تخص ماجد,,...
أبو ماجد عايش حزنه بهدوء...محد يدري أنه لما يدخل غرفته و يختلي بنفسه يطلع اللي بقلبه من حزن على ولده الغالي...
سعود اللي كان مهتم بأبوة أكثر من قبل...هو كان يحاول ينفذ وصيه ماجد اللي قالها له قبل لا يتوفى بثواني معدودة...
وهو للحين على حاله مع بنت عمه رحاب ما يكلمها و كلما يشوفها يصد عنها لما هي فقدت الأمل في حياتهم مع بعض...
تركي اللي من يوم ما عرف الخبر ما ترك سعود لحاله كان يجيه كل يوم و يقعد معه لما يخلص العزا و بعدها يرجع بيتهم هلكان و ينام على طول...ولا عنده وقت يقعد مع زوجته حتى ...
طبعا تركي بتصرفه كان يحاول يرد الجميل اللي سواه معه سعود لما توفوا أهله...
أم ماجد صحت من غيبوبتها بعد 3 أسابيع و لما رجعت للواقع بكت لما طلعت روحها...مو سهل عليها تفقد أحد من أولادها...
............................................. يوم السبت في المستشفى ....................................
الدكتور:حاله الوالدة مستقرة بس حاولوا تبعدونها عن الانفعالات و العصبية...
سعود بارتياح:طيب يا دكتور...متى أقدر أطلعها معي للبيت؟؟
الدكتور :أنا اليوم بعد العصر بكتب لها خروج و بعض الأدوية تداوم عليها بانتظام..
سعود قام وهو فرحان:الله يبشرك بالخير يا دكتور ما قصرت..
الدكتور وقف و صافح سعود:ما سويت شي هذا واجبي..
قام سعود و طلع من غرفة الدكتور وراح لغرفة أمه اللي كانوا أخواته عندها و فرحانين بقومتها بالسلامة...
دخل سعود الغرفة مبتسم ينسي الكل همه:الحمد لله على سلامتك يما...ما يطلع النور بكرة إلا و أنتي ببيتك..
أم ماجد تتنهد بحزن وبصوت تعبان:أختكم غادة كيفها...للحين ما اتصلت...
سعود شاف الحيرة بعيون أخته نجلاء و تكلم:قريب راح تتصل أن شاء الله...بس ها يما لما تكلمينها لا تجيبين لها طاري اللي صار...
أم ماجد سندت راسها لورا و حزنها كلما له يكبر و يتضاعف:طيب ليلى وش أخبارها؟؟
نجلاء بهدوء:يما أنا كل يوم أروح لها...و أقعد معها الله يساعدها أن شاء الله...
غيداء اللي كانت قاعدة على السرير يم أمها:يما ترا ولدك مؤيد أذانا ما ينام الليل بس يبكي و يبي أمه...
أم ماجد ابتسمت ابتسامة باهته :يا قلبي والله أني اشتقت له كان جبتوه معكم...
سعود ابتسم:يما المشكلة ما يدخلونه ولا كان جبناه...
أم ماجد:طيب أنتوا كلكم هنا تركتوه مع مين؟؟
سكت الكل لأنهم ما يدرون مين معه في البيت غير الخادمات...
تكلمت غروب بهدوء:رحاب بنت عمي معه هي كانت في البيت قبل لا نطلع و قعدت معه...
رفع سعود حاجة لفوق وهو يناظر غروب:ومن متى كانت في البيت؟؟
غيداء بلقافة:قبل لا نطلع بنص ساعة.. يعني لما جينا من المدرسة هي كانت معنا...
...................................في بيت أبو ماجد في الصالة فوق الساعة 4 ونص..............................
رحاب كانت تلعب مع مؤيد و ضحكاتهم واصلة لباب الشارع....و كانت رحاب عاطيه الدرج ظهرها و لافه للجهة الثانية وهي قاعدة على الأرض ومؤيد قبالها...
و هو من أول ما دخل البيت و سمع صوت ضحكاتها وده يشوفها طبعا أمه و أخواته على طول راحوا بيت أبو ليلى...صحيح أم ماجد تعبانه بس هي لزمت عليهم إلا ينزلون عندهم أول...
تفاجأت رحاب و توقفت عن الضحك لما حست بشخص واقف وراها و جسده ملاصق لظهرها...
لفت رحاب لورا و لما شافت سعود واقف وراها بعدت عنه و قامت وقفت و عيونها بالأرض:...................
مؤيد كان يناظر سعود و طار له بفرح:ماما جات؟؟؟
سعود نزل لمستواه:أي حبيبي جات بس هي حين ببيت جيراننا تقدر تروح لها...
مؤيد ابتسم بفرح و نزل الدرج يركض وهو متحمس و مشتاق لأمه...المسكين صار له شهر ما شافها...
سعود وقف وضل يطالع رحاب من فوق لتحت و تكلم أخيرا بصوت حاد:السلام...
رحاب وهي منزلة راسها:وعليكم السلام...
توجهت رحاب للدرج كانت تبي تنزل بس مسكها سعود اللي كان واقف عند الدرج:وين؟؟؟
رحاب لفت له و طالعته:أبي أروح البيت تعبانه...
سعود ترك يدها و مشى متجه للصالة و قعد على الكنب:آ تعبانه...ٍسلامات ما تشوفين شر..بس أنا أبي أقعد معك شوي ولا مو مكتوب لي القعدة معك...
رحاب طالعته باستغراب:قلت لك تعبانه..
سعود طالعها بعصبية:لو طلبتك قولي لي تعبانه و لغيري بالخدمة...
وقف سعود و طالعها بغضب و عصبية و توجه لغرفته و سكر الباب بقوة...
ضلت رحاب واقفة عند الدرج و تطالع باب غرفة سعود باستغراب:وش فيه هذا...لا يكون قصده مؤيد...الله يعينك يا رحاب هذا من أخوه الصغير و يغار...
سمعت رحاب صوت عمها وهو يصعد الدرج و لفت له و سلمت عليه:الحمد لله على سلامة خالتي...
أبو ماجد مبتسم:الله يسلمك إلا من معك قاعدة هنا لحالك؟؟
رحاب:ها..لا قبل شوي كنت قاعدة مع مؤيد بس هو حين راح لبيت الجيران يبي يشوف أمه و أنا راجعة للبيت...
أبو ماجد و للحين ذرات الحزن بقلبه:الله يعطيك العافية يا رحاب...
.................................................. ...في بيت أبو ليلى في الصالة.......................................
أم ماجد :طيب أنا صاعدة لفوق أبي أشوف ليلى ؟؟
أم ليلى:لا والله ما تتعبين نفسك كفاية جيتي للبيت و أنتي تو طالعه من المستشفى..
أم ماجد وقفت:ما عليه اتركيني أشوفها بس بعدين أنا بخير ما فيني شي لا تخافين...
أم ليلى باستسلام:على راحتك ...
صعدت أم ماجد الدرج و لما وصلت لباب غرفة ليلى فتحته بهدوء و ضلت تطالع الغرفة...طاح نظرها على ليلى ...
ملامح وجهها حزينة بشكل كبير..كانت قاعدة على السرير و ضامه رجولها لصدرها و للحين تبكي و ما في الغرفة غير صوت شهقاتها الواطي...
أم ماجد أنكسر قلبها على شكل ليلى و تقدمت لها و قعدت بالقرب منها و حطت يدها على كتف ليلى و بهدوء:ليلى حبيبتي...
ليلى رفعت راسها ولما شافت اللي يمها قربت منها و حضنتها و بدت تبكي بصوت عالي...
أم ماجد تمسح على راسها:خلاص يا قلبي لا تسووين بنفسك كذا...الله يرحمه صار له شهر من راح..
ليلى تطالع خالتها و الدموع غاسلة وجهها:بس أنا أحتاجه...لي..ليه تركني...
أم ماجد نزلت دموعها:حنا بعد نحتاجه...مو بس أنتي...
ليلى بترجي:خالتي أنا ودي أزوره قولي لهم يصلوني عنده الله يخليك...
أم ماجد بهدوء:حبيبتي ليلى...أنا حاسة فيك..ويمكن النار اللي بقلبي أقوى...أنا أمه يا ليلى...تعرفين وش يعني أمه...؟؟؟
بس هذا أمر الله وحنا ما نقدر نعترض عليه...بعدين هو عند ربه و ربه أرحم له يا ليلى...أذكري الله و أمسحي دموعك...
ليلى نزلت راسها و للحين دموعها على خدها:..........................................
أم ماجد:أنتي ما شفتي نفسك كيف نحفانة...بالله هذا جسم وحده حامل بالشهر الثاني؟؟
ليلى بصعوبة تتكلم:وش أسوي خالتي...ما لي نفس أكل شي...
أم ماجد ابتسمت:ترا حنا ننتظر حفيدنا و نبي نشوفه قمر مثلك طيب...
ليلى نزلت راسها و قلبها متقطع على الولد اللي راح يطلع للدنيا بدون أب يحميه و يرعاه...
أم ماجد رفعت راس ليلى:أنا عارفة أنتي تفكرين بوش؟... بس لا تخافين ترا الولد ولدنا مثل ما هو ولدك...و حنا ما راح نتركه أبد..هذا ريحه الغالي ماجد...
ليلى ما تكلمت:............................................ ...........................
أم ماجد:شكلك تعبانه...أنا حين ماشية بس أبرجع لك بكرة طيب...
قامت أم ماجد و حبت ليلى في جبينها و طلعت و سكرت الباب معها....
تمددت ليلى على السرير وهي تحس أن ظهرها شوي وينكسر من القعدة...
و ضلت عيونها تدمع...حركة أم ماجد قبل لا تطلع ذكرتها بماجد و حست أنها فعلا محتاجة له...
ضلت ليلى مع دموعها تواسيها مخدتها لما راحت بنومه و شكلها كان مأساة وهي متمددة على السرير و أثار الدموع واضحة على وجهها...
.....................................في بيت أبو ماجد في الصالة تحت............................
دخلت أم ماجد ومعها ولدها مؤيد اللي كان يتكلم معها طول الطريق وما سكت:و بعدين أنا جيت عشان أشوفك بس علي الحمار ما رضا لي أدخل ويقول لي فيه حريم...
نجلاء ابتسمت:طيب أنت صرت كبير ما يصير تدخل داخل ببيت الجيران...
مؤيد معصب:بس أنا كنت جاي أشوف ماما بس و أطلع...
غيداء:تستاهل اللي يجيك يعني ما فيك صبر تنتظر لما ترجع للبيت و تشوفها؟؟
أم ماجد قعدت على الكنب و هي بالها مو مع عيالها أبد...كان مسافر لليلى...
أبد ما كانت متوقعه أن حاله ليلى سيئة لهذي الدرجة...
رن التلفون و ردت غيداء لأنها كانت قاعدة عنده:ألو...
...........:السلام عليكم...
غيداء طارت من الفرح و صرخت :غــــــــــــــــــــــــــادة...
غادة ضحكت:أي أنا غادة وش فيك صرختي كذا...؟
غيداء:كيفك غادة وش أخبارك والله اشتقنا لك يا حماره متى ترجعين؟؟
غادة تنهد:لا تسأليني متى ترجعين تراك تعورين قلبي...تو الناس باقي كثير على رجعتي...
غروب كانت تطالع غيداء و هي مشتاقة لغادة كثير بس ما تبي تكلمها لأنها عارفة لما تكملها راح تبكي وما تبي تسويها مناحة...
غادة:هههههههههه طيب جيبي أمي ولا تنكتين كثير...
غيداء قامت و أخذت التلفون لعند أمها و كلمت أم ماجد بشوق و حنان:ألو...
غادة خنقتها العبرة لما سمعت صوت أمها...ودها ترمي نفسها بحضنها و تبكي عندها عشان ترتاح:هلا يما...
أم ماجد بفرح:وينك يا غادة كل الفترة اللي راحت كنا ننتظر التلفون هذا ليه ما اتصلتي...
غادة:آسفة يما والله أني كنت مشغولة وما قدرت أكلمكم...
أم ماجد:طيب قولي لي وش أخبارك أن شاء الله مرتاحة...
غادة:الحمد لله مرتاحة...يما وش فيك ترا صوتك مو عاجبني؟؟
أم ماجد :لا ما فيني شي بس أنتي رفعتي لي ضغطي...
غادة ابتسمت:أسم الله عليك يما عسى فيني ولا فيك...
أم ماجد:إلا زياد كيفه أن شاء الله بخير؟؟
غادة :أي يسلم عليك...إلا أبوي وينه؟؟
أم ماجد:والله مدري وينه أبوك بس هو مو معنا حين لما تتصلين مرة ثانية كلميه...
غادة:أ.. طيب يما نجلاء عندك؟؟؟
أم ماجد لفت لنجلاء:تعالي يا نجلاء كلمي أختك؟؟؟
جات نجلاء و قعدت يم أمها بفرح و كلمت:ألــــــــــــــو...
غادة بفرح:هلا والله نجول كيفك؟؟؟
نجلاء:أنا بخير أنتي كيفك والله اشتقنا لك خلاص أرجعي...
غادة:يا ليت أقدر أرجع كان رجعت من أول يوم...
نجلاء ضحكت:هههههههههه ليه؟؟؟
غادة مكشرة:بس اللي معي أذية...إلا بغيت أسألك سعود و ماجد وين؟
نجلاء اختفت ابتسامتها:ماجد....لا هم كلهم بخير و يسلمون عليك...
غادة:عندي كثير مكالمات من ماجد ما رديت عليها اليوم اتصلت على شقته محد رد علي ليه وش فيهم؟
نجلاء: لا ما فيهم شي بس يمكن برا مو بالشقة....
أنقطع الخط و انتهت المكالمة اللي غادة كانت ناوية تصفر رصيدها فيها عشان تجنن زياد......
نجلاء تسكر السماعة:أف أنقطع الخط...
أم ماجد :يا قلبي عليها بنتي والله أني اشتقت لها...
نجلاء:خلاص يما غادة و كلمتيها أرتحتي ؟؟
مؤيد معصب:ليه ما قلتي لها أني أبي أكلمها؟؟؟
نجلاء:يا قلبي انتهت المكالمة لما تتصل مرة ثانية كلمها و قول لها اللي تبي طيب...
قامت غروب :عن أذنكم...
توجهت للدرج و صعدت لغرفتها...
دخلت و سكرت الباب و رمت عباتها على السرير و قعدت:ليه ما سألت عني غادة...طيب ليه حارقة أعصابي أنا أساسا ما كنت بكلمها...بس على الأقل تسأل عني مو عدله كذا...
رمت نفسها على السرير وراحت بنومه عميقة لأنها اليوم تعبت من جد...لما رجعوا من المدرسة على طول راحوا المستشفى و بعدها لبيت أبو ليلى و أخيرا من بعد نهار طويل تمددت على سريرها..
......................................تحت بالصالة الساعة 9 الليل.........................................
سعود:يبا كيف تبيني أسوي زواجي و أخوي توفي ما صار له فترة...
أبو ماجد:نسويه بالبيت حفله صغيرة ماله داعي الضجة و راح يكون عائلي...
سعود تنهد...أبد ما كان يتمنى حفل زواجه يتم بهذي الطريقة...:خلاص يبا اللي تشوفه...
أبو ماجد:الزواج بعد شهر ما راح يتأجل طيب...
هز سعود راسه بالموافقة وقام طلع من البيت كلـــــــــــــــــــــــــــــــه....
.................................................. .مر شهر...........................................
اليوم يوم زواج سعود...
طبعا صار في البيت زي ما تم الاتفاق عليه...
دخل سعود للصالة و هو ما نزل عيونه عن رحاب بنت عمه...
الفرحة ما كانت كبيرة...لأن للحين حزنهم على ماجد هو العامل الرئيسي في البيت...
طبعا كانوا مشغلين (دي جي) بس هادي جدا...و البوفيه المفتوح في الحديقة...
الكل كان فرحان ما عدا عالية اللي ذابحه نفسها من البكاء...خصوصا لما شافت سعود ماسك يد رحاب و يتكلم معها جن جنونها...
قبل لا يطلع سعود مع زوجته للفندق توجهوا أهله كلهم و سلموا عليه و على رحاب...
طبعا عاليه راحت تسلم على رحاب و كان قصدها كله أنها تكون قريبة من حبيب قلبها...
ضلت عاليه تطالع سعود بعيون حزينة و ذابلة وهو يتوجه للباب الرئيسي معه زوجته... 
***
جاني الخبر يا صاحبي واظلم الكـــــــون
قــدام عــينـي ثـم نــطقـت الشهادة
***
على العــمــوم أقولها ألف مـليــــــــون
مــبـروك مـن قــلـب شكـــا لــك إبعاده
***
مــبروك لا يهمــك سواليف وضـنـــــــون
مـن عــاشــق يــهديك فـــرحة فــــؤاده
***
ســو الــفرح اليوم و إبليس مـــلعــــــون
واللــي يشــب الـــنار يــجني رمــــاده
***
أنا أول الــــعـالم على الصالة يلفــــون
أول مــــعـازيم الـــــفـــرح والحدادة
***
ابشر أنا برقص على العرس بالهــــــون
كـــــل يـــــعـبـر فـــرحــتـه بــاجتهاده
***
لــــو الـــبلا رقــــصي يقولون مزيـــون
المشكلة الــقلب يــفـضـــــح وداده
***
يـــوم الـعذارى في دخــولـك يغنـــــــون
وعــروستك بأحلى ثــواني السعادة
***
كــنت أتمنى بـــدالها والـله أكون
وأحط أنا كـفي تحت راسك وســــــاده
***
واشلون أبكتم صرختي يوم تمشـــــــون
تـــكــفى ..خــذنــي للعروسة قلادة
***
حتــى مــعـازيـم الفرح قاموا يمشــــــون
وأصبحت أنا وحدي بدون استفادة
***
وطـــفو عــلي الــنور مــن غير يدرون
قــصر الــفرح يـا قـبري ومهــاده
*** 

ــــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ـــــــــــــــــ
***بعد مرور 4 سنوات***
ــــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ـــــــــــــــــ
...سعود و رحاب تم زواجهم في الموعد اللي حدده أبو ماجد...
في بداية زواجهم قعدوا بفندق بس بعدين رجعوا سكنوا ببيت أبو ماجد في جناح خاص.. 
كانوا في البداية مختلفين في الراي و حياتهم كانت خلافات×خلافات...
بعد زواجهم بسنه بدوا يفهمون بعض أكثر من قبل بس هذا ما يمنع الخلافات اللي هي عامل رئيسي في حياتهم والسبب فيها أن كل واحد أعند من الثاني...
...نجلاء ... الأم المسمى...من يصدق أنها للحين ما شافت بنتها؟؟؟
طبعا كانت تحترق عليها من داخل بس وش تسوي...بنتها اللي بلغت أربع سنوات و للحين ما شافتها...
...زياد و غادة(الحياة السعيدة)للحين ما رجعوا من أمريكا...كانوا كل فترة يتصلون و يتطمنون على أخبار الأهل و السعودية...- طبعا للحين ما يدرون باللي صار لماجد-
...عالية اللي كانت محترق قلبها على سعود للحين ما بردت النار اللي بجوفها...
تقدموا لها كثير بس كانت ترفضهم و السبب الوحيد أنها ما تتخيل نفسها مع واحد غير سعود...
...ليلى(آية للحزن)
تعبت كثير فترة حملها هو تعب فراق وتعب حمل وتعب ولدها اللي كانت تفكر فيه ليل نهار..
طبعا ولدها الصغير عبد الرحمن يبلغ من العمر 3 سنوات...الكل يقول أنه نسخة أبوه...
كانت تتصنع الفرح قدام الناس بس لما تخلوا بنفسها تطلع اللي بقلبها من حزن...
...تركي,كان سعيد مع زوجته سعادة ما كان يحلم فيها...
...نهى صار لها أربع سنوات من رجع عبد الله خطيبها و تزوجوا وهي حاليا قاعدة مع زوجها في بيت أهله...
..................................يوم السبت المغرب في شقة عبد العزيز.................................
كانت ياسمين قاعدة تلعب مع نورة...
دخل عبد العزيز الشقة و تضايق من المنظر اللي شافه حيل...لأن يذكره بنجلاء لما كانت تقعد تعلب مع أولاد أخوانه و بناتهم...
ياسمين لما شافت أبوها قامت له تركض:بابا...
عبد العزيز نزل لمستواها و باسها على خدها وهو مبتسم:يا قلب بابا أنتي...
أخذها عبد العزيز و قعد معها على الكنب ولا عمل لنورة أي حساب...
طبعا نورة تضايقت منه كثير...أربع سنوات متزوجين وما غير معاملته لها...
نورة لفت له و بهدوء:تبي أحط لك القدا...
عبد العزيز لف لها مكشر:قدا الساعة 7المغرب..تستهبلين علي أنتي...
نورة نزلت راسها و قامت بتروح لغرفتها بس أستوقفها صوته...
لفت له نورة:بغيت شي.؟؟
عبد العزيز يطالعها من فوق لتحت:شيلي أغراضك مرة وحده ولا تتركين ولا شي...
نورة حطت يدها على قلبها و بخوف:ليه؟؟؟
عبد العزيز يطالعها:على الساعة 9 كل شي أبوصلك بيت أهلك...و..بكرة الصباح توصلك ورقة طلاقك...
نورة انهارت تبكي وهي واقفة و بدون كلام توجهت لغرفتها تجهز أغراضها لأنها عارفة أن حياتها مع عبد العزيز ولا شي...
...أجل من يصدق أنه من يوم تزوجها ما لمسها ولا قرب منها أبد...
ياسمين لفت لأبوها و ببراءة :بابا ليه تبكي ماما نورة... 
عبد العزيز بغضب:أنا كم مرة قلت لك لا تقولين ماما...هذي مو ماما...
ياسمين:أجل مين ماما...
عبد العزيز تنهد و سند راسه لورا:بوديك لها قريب ... قريب تعرفين مين ماما؟؟؟
على الساعة تسع كان كل شي جاهز مثل ما قال لها عبد العزيز...
طلعت و هي لابسة عبايتها و دموعها تسيل على خدها...
عبد العزيز اللي كان واقف راح أخذ شنطتها و توجه للباب و نزل يحط الشنطة بالسيارة...
و لما صعد ياخذ الشنطة الثانية شاف منظر ما كان يتمنى يشوفه...
كانت نورة قاعدة على الأرض و تمسح دموع ياسمين:خلاص يا قلبي لا تبكين أن شاء الله أشوفك مرة ثانية..
ياسمين ببراءة و دموعها تسيل:ماما مين يدعد(يقعد) معي هنا...
نورة :تقعدين مع بابا حبيبتي...
في هذي اللحظة تكلم عبد العزيز وهو يحاول ما يحط عينه بعين نورة:يللا أنزلي تحت السيارة مشغله...
وقفت نورة و جرح قلبها كبير من جفاه معها...
أخذ عبد العزيز الشنطة و مسك ياسمين بيده الثانية و نزل و وراه نورة...
....................................في بيت أبو ليلى في الصالة تحت الساعة10....................................
عبد الرحمن الصغير اللي كان مالي عليهم البيت بصراخه و إزعاجه و ألعابة اللي مرمية بكل نواحي البيت...
ليلى كانت قاعدة على الكنب و تناظره وهو يلعب مع خاله علي اللي هو حاليا في أول ثانوي..بس كنه بزر بتصرفاته...
ليلى وهي تطالعه و مبتسمة:الله...ليتك موجودة يا ماجد تشوف ولدك كيف يلعب و تلاعبه...
انتبهت من سرحانها وهي تسمع صراخ عبد الرحمن:واااااااااااااااااااااااااااااااااااااااااا ااااااااااااااااااااااااااااااااااا...
ليلى قامت له :وش فيك حبيبي ليه تصرخ كذا؟؟؟
عبد الرحمن يأشر على خاله:يدول(يقول)لي مو لاعبين...
ليلى قطبت حواجبها:الله يهديك على أقل شي تصرخ..(لفت لعلي)ليه منت لاعب معه...
علي وهو طالع من الصالة:أساليه صراحة ولدك دلوع...
ليلى تنهدت: الله يهديك تحط عقلك بعقله يا علي...
عبد الرحمن يبكي و يحط راسه على صدر أمه:أنا بدول(بقول) لبابا بدلبة(يضربه)...
سمعت ليلى كلمته و عورها قلبها عليه..نزلت دمعتها و مسحتها بسرعة وهي تضم ولدها لصدرها:خلاص حبيبي لا تبكي صير رجال...
عبد الرحمن و هو يبكي بحضن أمه:لا...لما يجي بابا و أدوله(أقوله) يدلبه(يضربه) ...
ليلى حملت عبد الرحمن و قعد معه قريب من الألعاب:خلاص حبيبي أنا بلعب معك طيب...
عبد الرحمن بعد عن أمه وبفرح :تلعبين معي؟؟؟
ليلى ابتسمت له:أي بعلب معك...ليه ما تبيني ؟؟
عبد الرحمن ابتسم بفرح و قعد يجمع ألعابة كلها ويحطها قدام أمه عشان تلعب معه...
وليلى كانت تناظر له و هو رايح جاي و يجب الألعاب و دمعتها تطرق جفونها...
.....................................يوم الأحد الصباح في شقة عبد العزيز...............................
عبد العزيز أتصل على سعود و بعد دقايق رد عليه سعود بصوت نايم:ألو..
عبد العزيز:ألسلام عليكم..
سعود بنفس الصوت:وعليكم السلام...مين معي؟؟
عبد العزيز :أنا..عبد العزيز...
سعود عدل جلسته وعدل معها صوته :عبد العزيز...
عبد العزيز:آسف أزعجتك بس بقول لك أني بعد شوي بجي عندكم عشان بجيب ياسمين...
سعود باستغراب:ياسمين تجيبها هنا ليه ؟؟
عبد العزيز:عارف أنك مستغرب و مو مصدق...بس أنا اليوم بمشي للدمام عشان دوامي و الشقة فاضيه ما فيها أحد...عشان كذا بجيبها عندكم و لما أرجع أبمر أخذها...
سعود :آ...طيب و زوجتك وين راحت؟؟؟
عبد العزيز تنهد:خلها على الله...المهم أنا بعد نص ساعة أن شاء الله بكون عندكم...
سعود :طيب أنتظرك...
عبد العزيز:مع السلامة...
سكر عبد العزيز و حط يده على راس بنته اللي كانت نايمة بحضنه و بهدوء:ياسمين...حبيبتي ياسمين قومي...
ياسمين فتحت عيونها :............................................
عبد العزيز:قومي حبيبتي عشان تلبسين و أوديك عند ماما...
ياسمين عدلت جلستها و بفرح:ماما نورة؟؟؟
عبد العزيز يطالعها:لا يا قلبي قلت لك نورة مو أمك...قومي معي أنا بوديك لماما...
.....................................في بيت أبو ماجد فوق في جناح سعود و رحاب..................................
رحاب:سعود تمزح معي؟
سعود لف لها:و أقسم بالله ما أمزح معك...و إذا منتي مصدقتني أصبري و تشوفين...
رحاب :الله وش بيكون موقف نجلاء لما تشوف بنتها...
سعود:أنا لما يجيبها بروح الدوام خليها عندك لما تصحى نجلاء وديها عندها...
رحاب وهي متحمسة تبي تشوف ردة فعل نجلاء:طيب بس هي متى توصل...
رن جوال سعود و قام وهو متحمس يبي يشوف بنت أخته:رايح أجيبها...
نزل سعود تحت وهو متحمس على الأخر وطلع للحديقة ولما وصل عند باب الشارع عدل نفسه و بعدها فتح الباب...
أنصدم سعود لما شاف البنت الصغيرة اللي كانت واقفة مع عبد العزيز...ملكة جمــــــــال...
كانت لابسة برمودا جنز و بلوزة حفر لونها أصفر و شعرها الذهبي الناعم اللي يوصل لكتفها مفتول على كتوفها...
عيونها العسلية الواسعة و أنفها الدقيق و خدودها الوردية...
عبد العزيز مد يده يسلم على سعود و مد سعود يده لعبد العزيز و صافحة...
عبد العزيز يكلم سعود:كيفك؟
سعود اللي عيونه طارت على ياسمين:الحمد لله بخير...أنت كيفك؟؟
عبد العزيز:الحمد لله بخير...(نزل لمستوى ياسمين)يللا حبيبتي هذا خالك روحي معه وهو ياخذك لماما طيب...
ياسمين تأشر على سعود:بس أنا ما أعرفه هذا؟؟
عبد العزيز لف لسعود ورجع لف لياسمين:هذا خالك ياسمين يللا روحي معه..أنا لما أرجع من الشغل بمر أخذك طيب...
هزت راسها بالموافقة و بكل براءة قربت من أبوها و باسته على خده و بعدها لفت لسعود اللي كان يطالعها و ذايب عليها...
مسكها سعود من يدها و سلم على عبد العزيز و راح عبد العزيز...
سعود وهو يطالعها :يللا حبيبتي تعالي معي...
دخل سعود معها لداخل و سكر الباب و أخذها معه لداخل...
.................................فوق في جناح سعود ورحاب ............................
دخل سعود وهو مبتسم ومن داخله مشتاق يصير عنده بنت مثلها:رحــــاب...
طلعت رحاب من غرفة الجلوس ولما شافت ياسمين ابتسمت:كيفك قلبي؟؟
ياسمين تطالعها وهزت راسها :....................................
سعود قعد على ركابه:ياسمين أنا خالك أخو ماما تعرفيني؟
ياسمين هزت راسها بالنفي:لا...
رحاب مسكتها من يدها:طيب تعالي معي بدخلك داخل...
سعود يطالع رحاب و مبتسم:عاد البزران وشافوا بعض ما ناقصهم إلا الألعاب...
رحاب لفت له وهي تدخل الغرفة مع ياسمين:أستح على وجهك أنا مو بزران...
قام سعود و تكلم بصوت عالي وهو طالع و مبتسم:مع السلامة يالبزران...
طلع سعود من الغرفة و تنهد بقوة وهو عند الباب و كان تفكيره في الأطفال اللي أخذوا عقله...
.....................................في الشركة وفي مكتب سعود الساعة 8 الصباح.............................
كان قاعد على الكرسي وحاط يده على خده و سرحان:الله...وناسه لو عندي ولد صغير...وليه ما يصير عندي؟؟
وش المانع...
دخل تركي للمكتب(طبعا سعود يشتغل في شركة أبوه و عمه)و ضل واقف عند الباب شوي..و بعدها دخل و رما الملف اللي عنده بقوة على المكتب قدام وجه سعود...
سعود رفع راسه مرتاع:بسم الله وش فيك أنت خبل؟؟
تركي قعد على الكرسي اللي عند المكتب وهو يغمز لسعود بابتسامة:قول لي وش تفكر فيه؟؟؟
سعود يطالعه و رفع حاجبه:ما كنت أفكر بشي؟؟؟
تركي يطالعه:لا والله جد...أجل وين كنت سرحان قبل شوي ؟
سعود ياخذ الملف و يفتحه:أبد ولا شي ما كنت سرحان بس أنا فيني النوم؟؟
تركي يصطنع العصبية:سعود لا تكذب علي ولا تعطلني عندي شغل بس مني طالع إلا لما تقول لي وش كنت تفكر فيه...
سعود رفع عيونه لتركي:ما لك دعوة...شي خاص فيني...
تركي:أفأ يا سعود...حين أنا صرت مالي دعوة...نسيتني يا سعود؟؟
سعود ابتسم له:أقول بس لا تسوي الحركات هذي ترا منت كاسر خاطري و يا ليت تقوم تخلص شغلك أحسن لك...
تركي يطالعه:والله ما أقوم إلا لما تقول لي وش كنت تفكر فيه...أنا أعلمك كيف تقول لي مالك دعوة؟؟
سعود مبتسم:والله كنت أفكر بموضوع خاص فيني أنت ليه حاشر نفسك بكل شي.؟؟..
تركي بحزم:أنا أبي أعرف وش هذا الموضوع...أنت ما عودتني تخبي عني شي عشان كذا أنا ما راح أقوم إلا لما أعرف وش كنت تفكر فيه...
سعود باستلام:طيب بقول لك بس مو حين...بعدين..
تركي:علي أنا بعدين...أنا أعرف بعدين وش معناها عندك...معناها راح وقته؟؟؟يللا قول و خلصني..
سعود ضحك:هههههههههه وش تبي أسوي لك ياخي غصب تبي تعرف وش فيني...
تركي ابتسم:أي أبعرف يللا لا تعطلني...
سعود يغير الموضوع:إلا وش أخبار زوجتك بأي شهر صارت؟؟
تركي تنهد:لا تستهبل كل يوم تسألني نفس السؤال....توها بالشهر الأول يللا قول لي وش فيك..
سعود يطالعه وهو مبتسم:يا خي أستح على وجهك بعد كم شهر بتصير أبو و للحين ملقوف...
تركي بترجي:سعود لا تجنني يللا قول لي وش كنت تفكر فيه؟؟؟
سعود ناظر المكتب و ببرود:كنت أفكر..بــــــــــــــــــ......
تركي بحماس:أي وش كنت تفكر فيه؟؟
سعود وهو يناظر المكتب و وده يقول لتركي بس مو عارف كيف:والله كنت أفكر..بــ..بالعيال؟؟؟
تركي ارتسمت على وجهه ابتسامة فرح:قررت تصير أبو...
سعود لف له بابتسامة:يللا عاد قلت لك وش أفكر فيه خلاص قوم قابل شغلك...
تركي وهو قايم:طيب بقوم...أبطلع بكرامتي...
سعود يضحك:وش هذي الكرامة بالموت حسيت على دمك...صار لي ساعة أقول لك قوم أطلع توك حسبت حساب الكرامة...
تركي لف لسعود وهو يضحك و طلع برا وراح لمكتبه... 

تركي لف لسعود وهو يضحك و طلع برا وراح لمكتبه...
تنهد سعود بقوة و بدا يقلب الأوراق اللي قدامه و باله مشغول...
......................................في بيت أبو ماجد تحت في الصالة العصر.....................................
كانت غيداء تطالع التلفزيون و مؤيد ماسك كتابه و ياسمين قاعدة على الكنب بحضن نجلاء و كانت تتكلم معها بفرح...
و عبد الرحمن ولد ماجد اللي كان قاعد بحضن جدته و يتكلم كلمات مو مفهومة وهو مقطب حواجبه...
غيداء لفت لعبد الرحمن:لو سمحت أسكت تراك أذيتنا...
عبد الرحمن كشر و بدا يتنفس بسرعة و هذي علامات البكاء عنده...شوي و أطلق صفارة الإنذار..:واااااا ...
أم ماجد مسكته بحنان:خلاص يا حبيبي لا تبكي ما عليك منها...
قام عبد الرحمن و قف على الأرض و هو يبكي:أبي ماما....أبي ماما...
غيداء انكسر قلبها عليه وقامت له:خلاص حبيبي آسفة والله ما كنت أدري أنك حساس كذا؟؟
عبد الرحمن يهز راسه و يبعد عنها ودموعه على خده:أبي ماما...
أم ماجد بعصبية::غيداء أن كلمتيه مرة ثانية يا ويلك مني....(لفت لمؤيد)قوم يا مهند وصل ولد أخوك عند أمه...
مؤيد لف لأمه:يما أنتي ليه سموك جده ما تعرفين تسكتين عيال عيالك...
أم ماجد قطبت حواجبها:قلت لك قوم وبلا هذرة زايدة....
قام مؤيد و أخذ عبد الرحمن معه و طلع من البيت و عبد الرحمن كان يبكي بأمه...
أم ماجد هزت راسها بحزن:الله يرحمك يا ماجد رحت و تركت ولدك اليتيم لحاله....
نجلاء انتبهت لكلمة أمها و لفت لها بحزن:لا تقولين كذا يما...عبد الرحمن مو ضايع حنا معه...
............................................في بيت أبو ليلى فوق في غرفة ليلى...................................
كانت قاعدة على السرير قبال النافذة و بيدها صورة ماجد و دمعتها على خدها و عاطيه الباب ظهرها...
كان لابس شماغة و ثوبه بأول يوم عيد قضوه مع بعض...و قاعد على كرسي أحمر بالأستوديو و مبتسم و يده على خده و يناظر قدام...وكنه قاعد يناظر ليلى...
ملامح وجهه الدقيقة تؤلمها لما تشوفها وهي تيقن أنه ما راح يرجع لها مرة ثانية...
لما تيقن أن راح و تركها و ترك ولده ...
حطت يدها على فمها مع تعالي صوت بكاها وهي تناظر الصورة اللي ابتلت بالدموع ...
ابتسامة ماجد العذبة اللي ابتلت بدموعها الحارقة....
سمعت صوت ضرب على الباب مصاحب لصوت بكاء عبد الرحمن:...........................
مسحت دموعها بسرعة و حطت الصورة على السرير و تكلمت بصوت مخنوق:تفضل...
أنفتح الباب ودخل محمد أخوها اللي يبلغ من العمر 19سنه و حامل بيده عبد الرحمن اللي كان يبكي........
ليلى ابتسمت تحاول تخفي علامات الحزن من وجهها و لفت لمحمد و بهدوء:وش فيه يبكي؟؟
محمد لاحظ عيونها الحمراء و وجهها الحزين وضل يطالعها:جابه عمه مؤيد و هو يبكي...
قامت ليلى وهي كاتمة عبراتها و أخذته و ضمته لصدرها:وش فيك حبيبي..؟؟.
تكلم عبد الرحمن وهم بحضن أمه و صوته مخنوق:أبي بابا...بابا...
على طول نزلت دمعه ليلى لما سمعت كلمته و لفت للجهة الثانية عشان محمد ما يلاحظ...
لكن محمد شاف دمعته اللي نزلت من عينها بسرعة و كنها تبي تهرب مع اللي هربوا قبل شوي...
ليلى وقفت عند النافذة و عبد الرحمن للحين يبكي على صدرها و بصوت هادي:خلاص حبيبي لا تبكي ترا أزعل منك...
محمد كان واقف عند الباب و يناظر ليلى و قلبه مكسور عليها..تكلم بهدوء:ليلى أعطيني عبد الرحمن و ارتاحي شكلك تعبانه...
ليلى لفت له و دموعها بعينها:لا أتركه عندي...أنت روح أدرس...
محمد يناظر أخته:ليلى ليه تبكين؟؟....
ليلى على طول نزلت راسها للأرض وهي تضرب على ظهر عبد الرحمن بخفيف:..........................
محمد انتبه لصورة ماجد على السرير و تكلم بهدوء:عشان ماجد؟؟؟
ليلى توجهت للسرير و قعدت عليه و بهدوء:خلاص محمد تقدر تروح...
محمد راح و قعد يمها بهدوء و بحزن:لا تسووين كذا يا ليلى والله مو زين عليك...
ليلى تناظر محمد ودموعها على خدها:وش تبيني أسوي؟؟؟
محمد هز راسه:يعني لو بكيتي راح يرجع ماجد؟؟؟
ليلى تطالعه وهزت راسها بالنفي:هو ما راح يرجع للدنيا...بس راح يرجع لقلبي...
محمد يطالع عيونها الذابلة و حب يغير جو:ليلى وش رايك الليلة نطلع نتمشى صار لك زمان ما طلعتي من البيت...؟
ليلى ابتسمت له ابتسامة باهته وهزت راسها بالنفي:ما أرتاح لو طلعت من البيت يا محمد...أتركني هنا أحسن لي بكثير...
محمد تنهد:ما يصير تحبسين نفسك هنا يا ليلى...كلنا راح نموت و كل واحد فينا له يومه...
عبد الرحمن كان حاط راسه على صدر أمه و يشهق بهدوء وكنه يشكي لأمه فقده لحنان الأب....
محمد بهدوء:حرام تعيشين كذا طول عمرك يا ليلى...ماجد ما يرضى بكذا...
ليلى نزلت راسها:مو بيدي يا محمد والله مو بيدي...
محمد:طيب أطلعي و غيري جو أنسي همك شوي...
ليلى بهدوء و بحزم:خلاص محمد قلت لك ما أبي أطلع مالي خلق أطلع من البيت خلني هنا أحسن لي...
محمد ضل يطالعها بحزن و تكلم بهدوء:طيب أعطيني عبد الرحمن و ارتاحي أرحمي نفسك شوي...
ليلى أنتي ما شفتي نفسك كيف صرتي؟؟...نحفانة كثير و عيونك صارت ذابلة مرة...
ليلى تطالعه:ما أقدر أتحكم بنفسي...(نزلت راسها للأرض)ماجد عودني على كذا...ما كنت أكل إلا معه كيف تبيني أكل لحالي حين...
محمد يطالعها:والله ما يهون علي أشوفك كذا يا ليلى...حالك أبد مو عاجبني...ماجد مات بس الدنيا ما انتهت...
ليلى هزت راسها:بلا انتهت...ما بقى لي شي فيها....
محمد بنفس الهدوء:و ولدك ما يستاهل...شوفيه كيف لما يبكي ما يبي غيرك...
ليلى و تنزل دمعتها مرة ثانية و بنبرة مخنوقة:و لما يجي عندي يطلب أبوه....بالله عليك ما يعورك قلبك لما يطلب أبوه...؟؟؟
محمد ضل يطالعها:وحنا وين رحنا...و أهله مو مقصرين معه...
ليلى بألم:محد ياخذ مكان أحد يا محمد...مهما سووا له ما راح ياخذون مكان أبوه...صحيح هو طفل بس صدقني حاس بفقدان أبوه...
محمد يناظر ليلى بحزن:............................................. ..............
ليلى و عيونها بالأرض:خلاص محمد أتركني لحالي...ما أبي أتكلم كثير لأني مو قادرة...
محمد بعد دقايق وهو يناظر أخته قام و توجه للباب و هو يطالعها و قلبه حزين عليها..طلع وسكر الباب وراه..
دمعت عيون ليلى دموع متتابعة وهي تناظر عبد الرحمن اللي نام على صدرها و هو مقطب حواجبه وشكله متضايق...
حطته بهدوء على السرير و ضلت تطالعه و تمسح على شعرة الأسود الكثيف و دموعها على خدها....
أذن المغرب و ليلى سرحانة بجمال عبد الرحمن...ملامحه بريئة لأبعد الحدود و عيونه اللي كانت مسكرة على بعض بهدوء و حواجبه الخفيفة اللي كان مقطبها وهو نايم و فمه الصغير و بشرته الحنطية....
ملامحه ناعمة جدا بعكس أبوه اللي كانت ملامحه تحمل الغموض في ثناياها...صحيح فيه شبه بينه و بين أبوه بس الفرق شاسع بينهم...
واللي معور قلب ليلى أن ولدها طلع حساس حيل...لدرجة أن أي أحد يرفع صوته عليه يحس بالنقص ويبدأ يبكي ...
تعوذت ليلى من إبليس و قامت و دخلت الحمام اللي كان تابع لغرفتها و توضأت و لما طلعت من الحمام صلت وضلت قاعدة على السجادة وتناظر بالأرض و تفكيرها راح لبعيد................................
.......................................في بيت أبو ماجد فوق في غرفة رحاب و سعود...............................
سعود:طيب ليه خايفة أبعرف؟
رحاب بتوتر:مدري أحس أن النتيجة ما راح ترضينا أبد...
سعود :أذكري الله و قومي معي يللا لا نتأخر الساعة صارت 8...
رحاب قطبت حواجبها:سعود ما له داعي خلاص مو لازم اللي كاتبه الله بيصير أنت ليه مصمم...
سعود:أنتي قلتيها اللي كاتبه الله بيصير بس حنا لازم نروح يللا عاد...
قام سعود و راح جاب عبايتها و مسك يدها:يللا عاد قومي ألبسي لا تعطلينا...
قامت رحاب بتردد و لبست عبايتها الكتف و لفت الحجاب على راسها و تكلمت بهدوء:طيب مشينا...
سعود ابتسم بوجهها:خايفة؟؟؟ابتسمي ترا أبد مو لايقة عليك ملامح التوتر و الخوف..
رحاب ابتسمت و قلبها قابضها و نزلوا هي مع سعود تحت......
...........................................في غرفة غروب ..................................
غيداء :أقول لك سعود طالع مع رحاب قبل شوي؟؟
غروب ببرود ابتسمت:غيداء وش فيك تتكلمين كذا وكن اللي تقولينه شي جديد..عادي مو أول يطلع معها..بعدين هي زوجته يعني لو طلع معها صارت كارثة...
غيداء بتوتر:عارفة...بس أنتي ما شفتي وجه رحاب كانت مقطبه حواجبه و...يعني مكشرة...
غروب لفت لها:الأفضل ما تتدخلين بينهم هم كيفهم...
غيداء عصبت:غروب أنا بوادي و أنتي بوادي...حتى أمي و نجلاء خافوا لما شافوا وجه رحاب و أنتي عادي عندك...
غروب :وش تبيني أسوي طيب؟؟؟أنا ما أعرف وش فيها رحاب ولا أعرف هم وين رايحين ...
غيداء بخوف:والله قلبي مو مرتاح أبد...
غروب:أذكري الله ما راح يصير إلا الخير أن شاء الله بس أنتي لا تكبرين الموضوع...
.............................................في المستشفى و في سيب الانتظار........................................
رحاب ما كانت متحملة لحظات الانتظار اللي كانت هم كبير على قلبها وهي قاعدة على آخر عصب عندها...
سعود رفض أنهم يمشون و يرجعون ياخذون النتيجة بكرة لأنه يبي يعرف حين و قلبه ما يتحمل الصبر...
رحاب بخوف تتكلم بهدوء:سعود خلاص قوم نمشي صار لنا ساعة قاعدين هنا...
سعود لف لها و قطب حواجبه و بجديه:رحاب الله يخليك أهدي شوي كلها دقايق و تطلع النتيجة..
رحاب بترجي:طيب نرجع بكرة بس الله يخليك خلنا نقوم والله مو قادرة أصبر...
سعود يطالع رحاب وكنه اقتنع بكلامها لأن هو بعد قلبه قابضة و يحس أنه تسرع بهذي الخطوة اللي سواها و توتر رحاب وتره فحب أنه يرتاح..
سعود نزل عيونه للأرض :طيب خلاص قومي نمشي...و بكرة أنا أرجع لحالي و أشوف النتيجة..
رحاب حست براحة كبيرة لأنها حست أن الهم راح يتأجل لبكرة و بإمكانها تقضي الليلة على خير...
سعود قام و قامت معه رحاب و مشوا باتجاه الباب الرئيسي للمستشفى و طلعوا...
بنفس الوقت في بيت أبو ماجد تحت بالصالة ............................................
نجلاء كانت قاعدة تحت بالصالة و ياسمين نايمة على رجلها و هي كانت تناظرها بحنان و عطف و كان ودها تتركها تقعد عندها على طول بس....
أنفتح الباب و دخل سعود معه رحاب :السلام...
نجلاء ابتسمت لما شافتهم:وعليكم السلام و الرحمة...
رحاب على طول صعدت فوق و اتجهت للغرفة كانت تبي ترتاح بأي طريقة...
سعود مشى ببطء و قعد على الكنب و تنهد بقوة:أفـــــــــــــــــــــــــــــــــ
نجلاء باستغراب:وش فيكم؟؟
سعود ببرود:ما فينا شي...ليه ملاحظة علينا شي مو عاجبك؟؟؟
نجلاء :بصراحة اليوم أنتوا مو عاجبيني أبد الظهر ما تقديتوا...و أشكالكم و أنتوا طالعين و أنتوا داخلين مو مثل كل يوم وش صاير؟؟
سعود ببرود و خوف داخلي:لا مو صاير شي...
نجلاء قطبت حواجبها:طيب وين رحتوا من شوي؟؟
سعود قطب حواجبه و حس أنه ماله داعي سؤالها و تكلم بحدة:مالك خص وين رحنا و وين جينا...
قام سعود و توجه للدرج و صعد لغرفته بعصبية و بنفس الوقت نزلت غيداء و باستغراب:نجلاء وش فيهم سعود و رحاب اليوم مو على بعضهم أبد؟؟
نجلاء تنهدت:مدري...تو سألته عصب و قام؟؟
....................................فوق في غرفة سعود و رحاب الساعة 2 الليل................................
رحاب كانت قاعدة على السرير و مسندة ظهرها لورا و الكتاب الخاص بالجامعة اللي فيها بحضنها و مشغله نور الابجورة الخافت اللي عند السرير من جهتها...
كانت تطالع سطور الكتاب وتحاول تركز بشي بس مو قادرة تفهم شي أبد..
لفت للجهة الثانية و شافت سعود اللي كان نايم يمها و عاطيها ظهره...رحاب حست أنه للحين ما نام..لأنها عارفة أنه يفكر باللي هي تفكر فيه...و لاحظت حركته الخفيفة بين الحين و الحين...
تنهدت رحاب و رجعت لفت للكتاب العريض و بداخلها:ألله يهديك يا سعود..يعني هذا وقته تحطنا بموقف توتر..كان صبرت لما أخلص اختباري و بعدين تكلمت بالموضوع...
تنهدت بقوة و بنفس الوقت تحرك سعود و نام على ظهره و حطت يدينه تحت راسه و ضل يطالع السقف:.............................
رحاب لفت له و بهدوء:للحين ما نمت؟؟
سعود على نفس حاله ببرود:ما جاني نوم؟؟ 
رحاب بنفي الهدوء:ألساعة 2 متى تصحى عشان تروح الدوام...
سعود :شكلي مو رايح الدوام بكرة(لف لها)أنتي رايحة الجامعة...
رحاب هزت راسها بالموافقة:عندي اختبار...
سعود رجع يطالع السقف وهو يحس بطفش غير طبيعي و فيه النوم بس مو قادر ينام ...
رحاب أخذت نفس و رجعت تطالع الكتاب اللي بيديها و كلها أمل أنها تفهم شي أو تركز بشي معين..حال سعود و توترها مشتتين تفكيرها ...
أذن الفجر و الاثنين على حالهم...
سعود عدل جلسته على السرير و لف لرحاب:ما خلصتي...
رحاب طالعته بتوتر:شكلي ما راح أخلص...
سعود بابتسامة هاديه :أقول وش رايك ما تروحين الجامعة شكلك ما راح تعدين الاختبار هذا على خير؟
رحاب قطبت حواجبها:سعود لا تقول كذا أن شاء الله بحل زين...
سعود رفع حاجبه:لا تحطين أمل لأنك من الساعة وحده للحين ما غيرتي الصفحة هذي...
رحاب تطالع الكتاب و كشرت و بخوف:يمــــــــــــا..(رجعت لفت لسعود)هذي ثاني مرة أأجل الاختبار ما راح يأجلونه لي مرة ثالثة؟؟
سعود ابتسم و يبي يعصبها:طيب ليه تقولين لي وش بسوي لك أنا...قلت لك ما في نجاح في هذي المادة بغيتي زين ما بغيتي روحي و شوفي بنفسك...
رحاب عصبت من كلام سعود اللي نرفزها و سكرت الكتاب و رمته على السرير بعصبية و قامت توجهت للحمام و سعود ضل يضحك عليها...
.................................................. ...الساعة 8 الصباح.......................................
سعود اللي كان يلبس ثوبه:ها منتي رايحة الجامعة رحاب؟؟
رحاب طالعته بعصبية:تستهبل علي حضرتك...
سعود مبتسم و بجديه:لا والله جد ما أستهبل لو تبين تروحين قومي بوصلك بطريقي..
رحاب باستغراب:مو أنت قلت مو رايح الشركة...ليه لابس ثوبك؟؟
سعود اختفت ابتسامته:مو رايح الشركة...أنا رايح المستشفى اخذ نتيجة التحاليل و راجع...
رحاب تنكدت و قطبت حواجبها و ضلت تطالعه بخوف:......................................
سعود :وش فيك تغيرت ملامحك كذا؟
رحاب هزت راسها:لا ولا شي...
سعود أخذ جواله :طيب جهزي لي فطور تراني جوعان..مو متأخر...
رحاب هزت راسها:طيب...
سعود وهو متوجه للباب:مع السلامة....
طلع سعود من الغرفة و ترك رحاب بحيرة و خوف من الجاي................................
...............................................في المستشفى وفي غرفة الدكتور..................................
الدكتور يصافح سعود:أنت سعود محمد؟؟
سعود:أي نعم أنا هو...
الدكتور يأشر بيده على الكرسي وهي يقعد على الكرسي الخاص لمكتبه:تفضل أستريح...
قعد سعود و نبضات قلبه في حاله غير طبيعيه شوي يتضارب بقوة و شوي تخف:...........................
الدكتور يطالع سعود:وين رحت أمس انتظرتك تجي تاخذ النتيجة وما جيت؟؟
سعود بإحراج:آسف بس صار عندي ظرف و اضطريت أطلع بسرعة...
الدكتور:طيب حصل خير...(نزل راسه وهو يفكر بطريقة يقول لسعود فيها الخبر)
سعود دخل الخوف بقلبه:خير دكتور وش صاير؟؟؟
الدكتور تشجع و رفع راسه و طالع سعود:بصراحة يا أخ سعود....(سكت)
سعود بلهفة:دكتور الله يخليك ما فيني أتحمل قول لي وش صاير؟؟
الدكتور بهدوء:مدري وش أقول لك بس.....
زوجتك سليمة و تحاليلها كلها إيجابيه بس أنت....(سكت الدكتور ونزل راسه)
سعود بخوف:أنا وش فيني...دكتور تكلم؟؟؟
الدكتور يطالعه:أنت..معك عجز جنسي....أنت عقيم...
صـــــــــــــــــــــــــــــــــــــــــدمــــــ ـــــــــــــــــــــــــــــــــة يواجهها سعود...
أبد ما كان متوقع هذا الشي...
سعود كشر و بعبرة:دكتور وش تقول؟؟
الدكتور بهدوء:أللي سمعته...أخ سعود خلي أيمانك بالله قوي...
ولا تنسى لو الله كاتب يصير عندك عيال راح يصير عندك عيال مهما كانت الظروف اللي أنت تواجهها...
سعود..يحس الدنيا سوده بعيونه...مو قادر يشوف غير صور الأطفال تمر بمخيلته...كل الأطفال اللي شافهم بحياته...
سعود يحاول يسمع كلام غير:دكتور متأكد؟؟
الدكتور:افا عليك وش ذا السؤال...(بعد سكوت)عارف شعورك أخ سعود...مو سهل أن ما يصير عندك عيال..و بعد مو سهل تفقد الإحساس بالأبوة...بس هذا أمر الله ولا اعتراض...
سعود قام و مد يده و وجهه كئيب و ملامحه تحولت لحزن كبير..صافح الدكتور و طلع من المستشفى ...
ركب سيارته و بدا مشواره الطويل...
ما كان متوجه للبيت...كان يحس أن ما في إنسان بهذي الدنيا يفهم و يقدر شعوره و إحساسه في هذي اللحظة حتى لو حاولوا يهدونه بعبارات متنقلة من شخص لأخر...
....................................في بيت أبو ماجد الساعة 11 الليل في غرفة رحاب...............................
رحاب شوي و تبكي وهي واقفة قدام النافذة و بكل توتر:يا ربي..مدري وين راح؟؟ ...
هو قال ما راح يتأخر...صار له أكثر من 15ساعة برا البيت ولا هو راضي يرد علي...
أخذت الجوال و اتصلت عليه مرة ثانية لعل و عسى يرد بس لا جوابـــــــــــــــــــــ
رمت رحاب نفسها على الكنب و هي مقطبه حواجبها:لا يكون صار اللي ببالي؟؟
لا وش صار اللي ببالي...اللي ببالي أحد يفكر فيه غيري أنا...
ضلت رحاب متمددة على الكنب و أفكارها تلف وتدور فيها من عالم لعالم ...
هنــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ــــــــــــــاكــــــــــــــــــــــــــــــــــ ـــــ......
بعيد عن ضجة المدن و السيارات....
كان قاعد وسط الرمال الكثيرة قدام البحر...
كان البحر يروح و يجي و كنه ياخذ همومه و يوديها لبعيـــــــــــــــــــــــــــــــــــــــد....
الجو كان ملائم للحزن اللي بقلبه مع صوت البحر و الماي و الهدوء اللي هنا...
سعود كان نايم قبال البحر و يطالع السما و دموعه تسيل على خده و تطيح على التراب بكل ألم و تعب.....
سعود وهو يناظر السما بنجوم تلمع و تلمع معها دموعه:آهـــ...معقولة...والله دنيا دواره..قبل كنت ألعب بدنيتي ولا عامل حساب لأي شي...وحين الدنيا راح تعمل لي حساب من جديد و واضح أنه كله عذاب وهم و حزن...
أنا أستأهل كل اللي يصير لي(في هذي اللحظة مرت على باله عاليه..ضحكتها..صوتها..تشكي له همومها..تذكرها بيوم زواجه لما جات تسلم على رحاب كيف كان الحزن واضح على وجهها و الدموع تلمع بعيونها)آهــ ما كنت حاس باللي بقلبك يا عاليه سامحيني...يا ليت أقدر أكلمك حين..
في نفس هذي اللحظة رن جواله اللي كان حاطه على التراب رفع الجوال و شاف المتصل رحاب..رجع رمى الجوال على الأرض وهو يعدل جلسته:الله يعينني على الجاي...يا الـــــــــله كيف بعذب البنت معي..
وش ذنبها هي تقعد بدون عيال ينادونها يما؟؟؟
تنهد بقوة وهو قايم و هو يحس هموم الدنيا على راسه بس وش يسوي هذا أمر الله:أنا بعد مالي ذنب...مالي ذنب بكل اللي يصير لي...
............................في بيت أبو ماجد الساعة 1 الليل في غرفة رحاب وسعود..............................
كانت تدور في الغرفة و جوالها بيدها وكل شوي تتصل عليه بس بدون جدوى...
رحاب و دموعها تنزل على خدودها:يا ربي وين راح...لا يكون صار له شي؟؟؟
سمعت صوت الباب يفتح على طول طلعت من غرفة الجلوس لباب الجناح و شافت سعود داخل...حالته حاله و شكله مو طبيعي باين على وجهه علامات الاكتئاب...
رحاب توجهت له بسرعة:سعود وين رحت من الصباح و أنا أتصل عليك؟؟
سعود كان مقطب حواجبه ما كلمها و توجه لغرفة النوم و هي راحت وراه :...........................
رحاب بقهر و دموعها على خدها:سعود كلمني ليه حالتك كذا؟؟
سعود قعد على طرف السرير و دخل أصابعه بشعره و ما كلمها:.........................
رحاب قعدت قبالة وهي مو قادرة توقف دموعها و مسكت يدينه تحاول تشوف وجهه:سعود الله يخليك كلمني..قول لي وش فيك ليه كذا شكلك؟
سعود بضيق وهو للحين على حاله:رحاب اتركيني لحالي ما أبي أكلم أحد أبي أرتاح...
رحاب قطبت حواجبها:سعود تراك عذبتني؟ طول اليوم و أنا حارقة قلبي عليك و حين تبيني أتركك لحالك؟؟
سعود رفع راسه و طالع رحاب بعون تعبانه و بتعب تكلم:تبين تعرفين وش فيني؟؟
رحاب بلهفة هزت راسها وهي تمسح دموعها:أي أبي أعرف وش فيك؟؟
سعود بعبرة:بس أخاف أحطمك لما تعرفين وش فيني؟؟؟
رحاب بترجي:الله يخليك قول...
سعود نزل راسه للأرض و مقطب حواجبه و بصوت خفيف و بهدوء:أنا عقيم...
انصدمت رحاب و حطت يدها على فمها وهي تطالع سعود اللي حط عينه بعينها وكله ألم و حزن....
سعود يطالع رحاب و عورة قلبه لما شاف ردة فعلها:قلت لك راح أحطمك أنتي اللي أصريتي تعرفين...
رحاب تحاول تمسك دموعها وهي مو عارفة وش تقول..نزلت راسها لتحت :................................
سعود رفع راسها و لاحظ دموعها بدت تنزل على خدها و تكلم بهدوء:قولي اللي عندك...عارف أني راح أعذبك معي...(سكت شوي وهو يطالع عيونها)أنا ما ودي أخسرك....بس أفكر أطلقك يا رحاب عشان تشوفين عيالك لأن معي هذا الشي مستحيل...
رحاب و دموعها نزلت على خدها بسرعة و بعبرة:سعود لا تقول كذا...
سعود حط يده على فمها و بهدوء:"عارف أن هذا الكلام مو من قلبك...لأن العيال حلم من أحلامك ولا تقولين أنك ما تحلمين فيهم؟؟؟
رحاب صارت تبكي و تشهق بقوة:سعو...سعود لا تقول كذا....أنا مرتاحة كذا ما أبي عيال بس الله يخليك لا تقول اللي قلته...
سعود و دمعته على خده :رحاب أنا أثر فيني الموضوع...هذا و أنا رجال...تبين تقنعيني أن الموضوع ما يهمك...أسمحي لي أقول أنك تكذبين لو قلتي ما يهمك...
رحاب حطت يدينها على وجهها و غرقت في موجة بكاء...ِشكلها كان مؤلم...هذا اللي كانت خايفة منه..و صار...
سعود وهو يطالعها نزلت دموعه و أنكسر قلبه لما شاف شكلها قدامه كذا و ما بيده شي يسويه لها عشان يريحها...
كل اللي قدر عليه سعود مسكها و قربها منه و ضمها لصدره و ضل يمسح على شعرها و هو يحاول يهديها...
سعود بألم:خلاص رحاب...لا تعورين قلبي أكثر...بروحي اللي فيني كافيني و زود...تعبان الله يخليك لا تتعبيني أكثر من كذا...
رحاب وهي بحضن سعود و تبكي:لا تطلقني...أنا راضية باللي الله كتبه لنا بس أنت لا تطلقني الله يخليك..
سعود بصوت مخنوق:خلاص رحاب لا تبكين...أمسحي دموعك...
رحاب بعدت عن سعود وهي تمسح دموعها و منزلة راسها:.............................
سعود مسك يدها اللي كانت مبتلة بالدموع:محتاج لك يا رحاب...أحس الزمن قلب علي مرة وحده...حياتي صارت كلها هموم و نكد...
رحاب بعبرة:لا تقول كذا...أنا معك و أنت ما راح تطلقني...هذا مو سبب يستحق الطلاق...
سعود نزل راسه:رحاب افهميني...أنا محتاج لك معي بس مقدر أعذبك معي أكثر من كذا؟؟
رحاب بهدوء و للحين دموعها على خدها:أنت مو قاعد تعذبني...و أنا راضيه يا سعود هذا قدر مكتوب وحنا ما بيدنا شي...
سعود رفع راسه و ضل يطالع رحاب و بداخله:الله يا رحاب...لو تعرفين وش كنت أفكر فيه قبل لا أخذ نتيجة التحاليل...
كنت أقول لو طلع العيب فيك أنا راح أطلقك و أتزوج لأني أبي أشوف عيالي...وحين أنتي تقولين لي هذا الكلام...وش قد كبرتي بعيني؟؟؟
رحاب مسحت دموعه:خلاص سعود غير ثيابك و نام شكلك تعبان...
سعود يطالع عيونها اللي كانت حمرا من البكي:رحاب من جد الكلام اللي قلتيه لي؟؟
رحاب ضلت تطالعه شوي و بعدها:أنا مو متضايقة من هذا الموضوع أبد...اللي الله كاتبه راح يصير...
سعود بهدوء:حبيبتي...لا حد يدري عن هذا الموضوع أرجوك؟؟؟
رحاب هزت راسها:لا تخاف محد داري...(مسحت دموعها)سعود ما تبي تاكل شي؟؟
سعود هز راسه:مالي نفس....
قامت رحاب وهي تطالعه و فتحت الدولاب و جابت له بيجاما و حطتها على السرير:يللا قوم غير ثيابك...
سعود يطالعها:لا اتركيها أنا بآخذ لي دش ....
رحاب هزت كتوفها وهي تعطيه ظهرها:كيفك؟؟
ضل سعود يطالعها لما وصلت للجهة الثانية من السرير و قعدت و هي تحاول تحبس دموعها عشان سعود..
قام سعود أخذ فوطته الخاصة للحمام و دخل و بمجرد ما سكر باب الحمام انهارت رحاب و حطت راسها على المخدة و هي مو قادرة تستوعب اللي سمعته...
صحيح قالت لسعود كلام..بس كان قصدها تهديه بس هي من داخلها قلب يحترق و إحساس يهيج...
بعد ربع ساعة سمعت صوت الحمام و مسحت دموعها بسرعة و هي للحين على حالها و غطت رجولها بالمفرش الكبير و غمضت عيونها لأنها ما تبي سعود يشوفها وهي كذا...
طلع سعود من الحمام وتوجه للغرفة...ضل يطالع رحاب وهو عارف أنها مو نايمة...أساسا عارف أنها كانت تبكي...لأنه قبل لا يدخل الحمام شاف الدموع بعيونها..
لبس سعود ملابسة و بدون ما يجفف شعرة حط راسه على المخدة حتى بدون خشاش يتغطى فيه:................
أعطى رحاب ظهره و ضل يطالع النافذة اللي كانت قبالة و تفكيره طار بالسما العالي...
رحاب بعد كانت عاطيته ظهرها و تطالع الكنب اللي قبالها و دموعها على خدها تسيل بهدوء تام... 

أعطى رحاب ظهره و ضل يطالع النافذة اللي كانت قبالة و تفكيره طار بالسما العالي...
رحاب بعد كانت عاطيته ظهرها و تطالع الكنب اللي قبالها و دموعها على خدها تسيل بهدوء تام...
سعود بداخله:معقولة أنا بعيش حياتي بدون عيال...ينادوني بابا...مو قادر أستوعب الخبر هذا..أحس أن الدكتور يمزح معي...يا ليت يصير غلطان و بكرة يتصل يعتذر لي...
رحاب بداخلها و دموعها على خدها:ليه أنا يصير فيني كذا...وش سويت؟؟
حرام عليك يا يبا زوجتني غصب عني و تركتني أتعذب....
شددت قبضة يدها على المخدة بقوة:يعني راح أضل طول عمري أناظر الأطفال و أنا محرومة منهم...
ليه...أنا وش سويت بحياتي عشان يكون هذا جزاي...؟؟؟
بعد عدة ساعات أذن لصلاة الفجر...حست رحاب بالطمأنينة لما سمعت صوت الأذان و عدلت جلستها على السرير و على طول لفت لسعود و دموعها جافة على وجهها و بهدوء:سعود...
سعود:............................................. ............................
رحاب بنفس الهدوء:سعود قوم أذن الفجر..
سعود:............................................. .............................
قربت رحاب منه كانت تبي تكلمه عشان يصحى بس شافته مغمض عيونه و رايح بسابع نومه و شكله تعبان حيـــــــــــــــــــل...
فضلت رحاب أنها تتركه نايم لأن واضح من شكله أنه ما صار له وقت نايم...قامت توضت وصلت الفجر...
...........................................في الصالة تحت الساعة 6.....................................
كانوا قاعدين على طاولة الأكل ما عدا سعود و رحاب..........................
أبو ماجد باستغراب:وش فيهم سعود و رحاب أمس ما شفناهم و اليوم ما نزلوا يفطرون..؟
أم ماجد:والله مدري عنهم...هم أمس أشكالهم مو عاجبتني أبد مدري وش فيهم...
غيداء لفت لغروب اللي كانت قاعدة يمها و بهمس:سمعتي اللي قالته أمي...أمس أقول لك تقولين عادي...
غروب بهدوء:و أنا وش دراني عنهم ما توقعت فيهم شي...
أبو ماجد:قومي يا غيداء ناديهم يمكن نايمين للحين؟؟
بنفس هذي اللحظة نزلت رحاب من الدرج لحالها...لما شافتهم ابتسمت بهدوء:صباح الخير...
الجميع:صباح النور...
توجهت رحاب لعمها و حبت راسه لأن صار لها يومين ما شافته:أخبارك عمي؟؟
أبو ماجد ابتسم لها:بخير ما نسأل إلا عنك؟؟
أم ماجد :يللا تعالي أقعدي تراكم علطتونا ساعة ننتظركم ...
غيداء ابتسمت:اقعدي و أنا رايحة أنادي سعود..
رحاب لفت لها:لا سعود نايم..
أبو ماجد باستغراب:ليه للحين نايم...بعدين أنا أمس ما شفته لا بالشركة ولا بالبيت وش فيه؟؟
رحاب بهدوء:ما عليه عمي بس سعود تعبان شوي؟؟
أم ماجد قطبت حواجبها بخوف:وش فيه تعبان؟؟
رحاب ابتسمت:لا تخافين خالتي ما فيه شي أن شاء الله لما يصحى بيصير أحسن...
أبو ماجد تنهد:طيب تعالي أفطري أنتي؟؟؟
رحاب وهي ماشية للمطبخ:لا أنا ما أبي عليكم بالعافية...
.................................................. ......في المطبخ............................................ .
دخلت رحاب كانت بتجهز فطور لسعود بس لما شافت الكراسي تبع الطاولة اللي بنص المطبخ قعدت على واحد منهم و حطت يدينها على الطاولة و فكرها مشغول...
دخلت نجلاء للمطبخ ولما شافت رحاب قطبت حواجبها:رحاب وش فيك؟؟
رحاب لفت لنجلاء وابتسمت:لا ما فيني شي..
نجلاء قعدت يمها:طيب وش فيك قاعدة هنا و حالتك حاله...
رحاب هزت راسها:لا والله ما فيني شي...
نجلاء باستغراب:ترا الكل ملاحظ عليكم مو بس أنا...
رحاب بهدوء:بس حنا ما فينا شي وش اللي ملاحظين علينا؟؟
نجلاء بهدوء:مو علي يا رحاب أنتي أمس و اليوم متغيرة كثير مو على بعضك...وين ابتسامتك و صوتك اللي أزعجتينا فيه بالبيت...
رحاب نزلت عيونها:صدقيني ما فيني شي...وش بيكون فيني يعني؟؟
نجلاء تطالعها و غيرت الموضوع:طيب ليه قاعدة هنا قومي معي للصالة...
رحاب قامت من الكرسي و توجهت للثلاجة:لا كنت جاية بسوي لسعود فطور عشان لما يصحى يفطر...
نجلاء:إلا سعود وش فيه؟؟؟
رحاب :أبد بس تعبان شوي...
نجلاء قامت:وش منه تعبان بعد الجو مو بارد...
رحاب لفت لها:ليه الواحد ما يتعب إلا لما يصير الجو بارد؟؟
نجلاء تطالعها باستغراب:والله أن فيك شي...حتى أسلوبك في الكلام متغير...
رحاب لفت لنجلاء:لا تحلفين بالله قلت لك ما فينا شي...
نجلاء باستسلام:اوك كيفك ... بس لا تقولين ما فينا شي؟؟ قولي أنا ما أبي أقول لكم وخلاص...
لفت نجلاء و طلعت من المطبخ لما شافت أن من المستحيل رحاب تقول لها السالفة...
رحاب ضلت تطالع طيف نجلاء:وش تقصد...من جدها واضح أن فينا شي؟؟؟
هزت كتوفها و كملت شغلها و هي تفكر بالدنيا حولها كيف تاخذ وما تعطي .............................
..........................................بعد ساعتين برا في الصالة..................................
نجلاء منصدمة:وش تقولين يما...عمار ولد خالتي تقدم لي؟؟
أم ماجد :أي وش فيك مو مصدقة..؟
نجلاء هزت راسها بالرفض:بس أنا مو موافقة يما...
أم ماجد قطبت حواجبها:وليه منتي موافقة...الرجال ما تقدم لك إلا لأنه شاريك؟؟
نجلاء تطالع أمها:يما أنا مطلقة و عندي بنت...
أم ماجد :عمار مو غريب..هو ولد خالتك و عارف كل ظروفك و أكيد هو مستعد على اللي تبينه...
نجلاء :يما أنا قررت أخذ ياسمين عندي...أنا أبي أربيها...
أم ماجد بعصبية:أنتي تلعبين يوم بآخذها و يوم ما أبيها؟؟؟
نجلاء هزت كتوفها بخفيف:مدري يما...يوم جات عندي حسيت أني ما أبي أفارقها أكثر...يما صار لها أربع سنوات بعيدة عني...كفاية البنت كبرت و تحتاجني معها...
أم ماجد تنهدت:طيب لو أبوها ما رضى؟؟
نجلاء :ما أتوقع يرفض...لأن هو شغله بالدمام و صعبه كل يوم يوديها عند أحد من أقاربها ولما يرجع ياخذها..
أم ماجد :طيب حتى لو وافق تجي عندك و تعيش معك هذا الموضوع ماله خص بموضوع زواجك من عمار ولد خالتك؟؟؟
نجلاء باستغراب:يما عمار ليه اختارني أنا وهو عارف بظروفي كلها..؟
أم ماجد :علمي علمك يما...بس أنتي فكري زين...
نجلاء بحزن:الله يما لهالدرجة مثقلة عليكم؟؟
أم ماجد قطبت حواجبها:لا تقولين كذا يا نجلاء أنتي بنتنا وهذا بيتك...بس أنا أتمنى لك الخير وما فيها شي لو تزوجتي مرة ثانية...و إذا أنتي حاطه ببالك أن خالتك غاصبة عمار من الزواج منك؟؟
شيلي هذي الفكرة من راسك لأن عمار رجال مو بزر عشان يغصبونه...و بعدين خالتك قالت لي أن عمار طلبك بالاسم ...
نجلاء نزلت راسها و قامت راحت لغرفتها وهي بحيرة كبيـــــــــــــــــــــــرة..........
...................................بعد يومين(الخميس)في بيت أبو ماجد العصر................................
سعود دخل الصالة و هو يتكلم:أبشري يا نجلاء تو سكرت من عبد العزيز و هو موافق يترك ياسمين تعيش معك بس يقول يومين عشان يرتب أموره...
نجلاء و بالها مشغول ما انتبهت له:ليه كلمته؟؟
سعود باستغراب:مو أنتي أمس قلتي لي أكلمة...ولا غيرتي رايك؟؟
نجلاء قطبت حواجبها :ها..لا ما غيرت رايي...
سعود قعد يمها :لا أنتي مو على بعضك أمس قلتي لي أكلمه و اليوم تقولين لي ليه تكلمه و مو معي..
نجلاء هزت راسها:ما فيني شي ...
سعود بحزم:بلا فيك شي ليه ما تبين تقولين لي؟؟
نجلاء رفعت حاجبها :لما تقول لي وش فيكم أنت و رحاب بقول لك وش فيني؟؟
سعود اختفت ابتسامته و بداخله:وش تبين أقول لك يا نجلاء...مقدر أنطق الكلمة...مدري كيف قلتها لرحاب...
نجلاء تطالعه:شفت أن فيكم شي بس أنتوا ما تبون تقولون ...
سعود طالعها:والله وش بيصير فينا يعني...ظروف خاصة ما تخصك ما لازم تعرفين..
نجلاء هزت كتوفها:طيب لما تفكر تقول لي أقول لك اللي عندي؟؟
نزلت غيداء من فوق الدرج وهي تصارخ بفرح:نجلاء...نجـــــــــــــــــلاء...
نجلاء لفت للدرج:نعم أنا هنا...
غيداء جات تركض و قعدت يم نجلاء من الجهة الثانية و بفرح:جد الكلام اللي سمعته..
نجلاء قطبت حواجبها :أي كلام ...
سعود ابتسم:أي كلام قولي يمكن يصير اللي أنا أبي أعرفه...
غيداء ابتسمت بفرح:أمي تقول أن عمار ولد خالتي تقدم لنجلاء و الليلة هم جايين يخطبونها الله وناسه...
سعود لف لنجلاء بفرح:مبــــــــــــــــــــــــــروك...هههههههههه عرفت وش فيك؟؟؟
غيداء بفرح:الله وناسه قربي بيصير عندنا زواج...
نجلاء عصبت و قطبت حواجبها:اللي يسمعكم يقول أنا وافقت قاعدين تخططون...
غيداء اختفت ابتسامتها:وليه ما توافقين؟؟
سعود بنفس الوقت اختفت ابتسامته بس لسبب غير...تذكر عالية...حبه القديم ... احتمال كبير تجي الليلة مع أهلها وين يودي وجهه وهو ما يبي عينه تطيح بعينها...
قام سعود متوجه للدرج و سمع صوت غيداء:سعود وين رايح؟؟
سعود وهو يصعد الدرج:بروح أكلم رحاب و بقول لها تجي الليلة لازم تكون موجودة هنا...
غيداء لفت لنجلاء بضيق:نجول ليه مو موافقة؟؟
نجلاء لفت لغيداء:ما في سبب...بس أنا أبي أربي بنتي و ما أفكر أتزوج مرة ثانية...
غيداء تطالعها:أن شاء الله عمار ما راح يرفض تربينها معك بس أنتي وافقي...
نجلاء لفت لغيداء:يا قلبي أنتوا بكلامكم تحسسوني أنكم تبون الفكه مني...
غيداء قطبت حواجبها:نجلاء لا تقولين كذا...حنا قصدنا نفرح لك بس مو شي ثاني...
نجلاء قامت بضيق و توجهت للدرج و صعدت فوق لغرفتها بالنسبة لغيداء ضلت قاعدة و هي حاسة بإحساس نجلاء اللي تحس فيه حين..
............................................بعد صلاة المغرب تحت بالصالة.....................................
أم ماجد مبتسمة وهي تسلم على أختها أم عمار:هلا والله حي الله من جانا..
أم عمار مبتسمة:الله يحيك...
قعدت أم عمار على الكنب:وين عروسنا؟؟
أم ماجد:فوق...
أم عمار :افا بس ناديها أنا حين بحسبة أمها ...
أم ماجد قعدت يمها و اختفت ابتسامتها:معليه يا أم عمار أنا لما فاتحتها بالموضوع هي عارضت بس أن شاء الله تقتنع و توافق...
أم عمار قطبت حواجبها:وليه تعارض...عمار مو غريب؟؟
أم ماجد :عارفة والله...بس أنتي بعد عارفة الظروف اللي مرت فيها نجلاء كانت أكبر منها...وصعب تدخل بتجربة ثانية بهذا الشكل..
أم عمار ابتسمت:لا تخافين حنا شارين البنت...عمار ما يبي غيرها...حنا راح نصبر عليها متى ما تقرر أعطونا خبر...بس أنا أبي أشوفها حين...
أم ماجد قامت و وقفت و راحت عند الدرج و بصوت عالي شوي:نجلاء...نجــــــــــــــــــلاء...
بعد ثواني جات نجلاء وهي فوق:نعم يما...
أم ماجد :تعالي أنزلي خالتك أم عمار هنا تبي تشوفك...
نجلاء تنهدت بقوة وهي تنزل من الدرج:طيب يما جيت ...
راحت أم ماجد و قعدت و بنفس الوقت نجلاء جات تسلم على خالتها:حي الله خالتي تو ما نور البيت...
أم عمار مبتسمة:منور بأهله يا بنتي...
قعدت نجلاء على الكنب الثاني بس قريب من خالتها:خالتي ليه ما جبتي البنات معك؟؟
أم عمار:والله هم مو بالبيت عشان كذا جيت لحالي...إلا قولي لي وش رايك بالموضوع اللي قالت لك عنه أمك؟
نجلاء نزلت راسها و بهدوء:والله..بصراحة خالتي مدري وش أقول لك؟...بس أنا.....(سكتت)
أم عمار تطالعها:أنتي وش فيك...موافقة ولا لا..؟؟
نجلاء تطالع خالتها و بهدوء:خالتي أنا ما أفكر أتزوج مرة ثانية...
أم عمار قطبت حواجبها:وليه ما تفكرين تتزوجين مرة ثانية...مو حرام ولا عيب...
نجلاء هزت راسها:عارفة والله...بس أنا أبي أربي بنتي و ما أتخيل نفسي متزوجة و بنتي معي...
أم عمار ابتسمت:لا تخافين يا نجلاء عمار قال لي لو أنتي تبين تربين بنتك هو ما عنده مانع...بعدين الرجال شاريك و ما يبي غيرك وش نسوي له حنا؟؟
نجلاء استغربت و بداخلها:معقولة...شاب مثل عمار يفكر بوحدة مطلقة و عندها بنت...والله دنــــــيا؟؟؟
أم عمار مبتسمة:ها وش قلتي؟؟
نجلاء ضلت تطالع خالتها و محتارة وش تقول لها:والله مدري وش أقول لك خالتي...بس..
قاطعتها أم عمار:لا تقولين شي...فكري بالموضوع زين و وقت ما تحبين تعطينا رايك أعطينا...
نجلاء قامت :عن أذنكم...
توجهت نجلاء للدرج و صعدت فوق و راحت غرفتها و سكرت الباب و ضلت تفكر بكلام خالتها....
أم ماجد :قلت لك يا أم عمار البنت مو راضيه...
أم عمار :لا تقولين كذا أن شاء الله راح توافق... 
نزلوا سعود و غيداء من فوق و هم يتكلمون بصوت عالي شوي...
غيداء اللي كانت تمشي ورى سعود بترجي:يللا عاد سعودي والله أنا أموت فيك يللا...
سعود وهو نازل من الدرج و مقطب حواجبه ينقال له محزم:لا خلاص عطيتك كلمتي ما عندي غيرها خلاص لا تجنيني...
أم عمار لفت لهم و ابتسمت:هلا والله بعيال أختي وش أخباركم؟؟
سعود ابتسم لما انتبه لخالته و تكلم وهو واقف عند الدرج و غيداء وراه :هلا فيك خالتي من متى هنا؟؟
أم عمار:ما صار لي وقت...
سعود:ما قلتي لي عشان أجي أقعد معك...إلا البنات وينهم؟؟
أم عمار ابتسمت له:محد جا معي حتى عمار مشى ...
سعود ارتاح و تكلم بصوت ومال شوي يكلم غيداء بهدوء:لا وتقولين لي جايين يخطبون رسمي مالت عليك..
غيداء أعطته نظرة و مشت عنه وراحت تسلم على خالتها:.كيفك خالتي؟؟
أم عمار بابتسامة:بخير ما نسأل إلا عنك..(لفت لسعود)إلا رحاب وينها؟
سعود وهو متوجه للباب:في بيت أبوها شوي راح تجي يللا عن أذنكم...
..........................................فوق في غرفة نجلاء الساعة 1 الليل.......................................
نجلاء اللي كانت قاعدة على الكرسي تبع المكتب و النور خافت جدا:معقولة أتزوج مرة ثانية... أي عادي وش فيها يعني مو حرام..
رفعت يدها ترجع خصلات شعرها لورا:خالتي تقول عمار شاريني...وش شاف فيني عجبه؟؟
مدري والله مدري...بس عمار ليه اختارني أنا وش كثر بنات أعمامه معقولة ما شاف فيهم اللي تناسبه..؟
ليه أنا بالذات...؟؟
أي وش فيني أنا مو قد المقام ولا مالي رب ولا عشاني مطلقة..هو أكيد عارف أن مالي ذنب باللي صار لي..
بس أنا كيف أقدر أدخل تجربة جديدة بحياتي بهذي الطريقة؟...لازم أفكر بمستقبل بنتي اللي قررت أضمها عندي...
آهـــــــــــــــــــــــــــــ الله يساعدني و أتخذ القرار الصح...لأن ما فيني أعيد اللي شفته مع عبد العزيز...
نجلاء و كنها تذكرت شي مهم:بس عبد العزيز؟؟؟
وش فيني أنا للحين أفكر فيه..هو اللي باعني عشان أهله المفروض ما أخلي له فرصة ياخذ تفكيري... 
سمعت صوت ضرب خفيف على الباب لفت للباب و تكلمت بهدوء:تفضل...
أنفتح الباب و دخل سعود و سكر الباب :زين صاحية للحين...
نجلاء باستغراب:أنت للحين ما نمت..؟
سعود هز راسه:ما جاني نوم...قلت أجي أشوف كان أنتي صاحية ولا نايمة...
نجلاء:طيب لو عندك شي قول لأني شوي أبي أنام...
سعود قعد على الكنب و مبتسم:ما شاء الله الجو رهيب عندك بالغرفة؟؟
نجلاء تنهدت:خلصني وش عندك؟؟
سعود رفع حاجبه:لا قولي لي قوم أطلع أحسن لا تقولين خلصني...
نجلاء ابتسمت:لا لا تطلع بس قول لي وش عندك...
سعود ابتسم:إلا وش عندك قاعدة للحين ليه ما نمتي..
نجلاء هزت كتوفها بخفيف:عادي ما فيها شي مو أول مرة أقعد لهذا الوقت ما أنام...
سعود بمكر:أي بس هذي المرة غير...لأنك هالمرة مو سهرانه عشان ما جاك نوم أنتي سهرانه لأنك تفكرين بموضوع خطبتك لعمار صح؟؟
نجلاء بهدوء:أي و إذا وش فيها يعني؟؟
سعود بابتسامة سند ظهره لورا:أنا جاي أفكر معك...إلا وين وصلتي موافقة ولا لا...؟
نجلاء تكلمت بهدوء:مدري والله ؟؟؟
سعود اختفت ابتسامته:ليه ما تدرين ... ياخي خلاص وافقي و خلصي ماله داعي تتعبين نفسك بالتفكير؟؟
نجلاء بجدية:سعود وش فيك؟؟فاكر الزواج لعبه تقول لي كذا...بعدين أنت نسيت تجربتي الأولى كيف عانيت منها و خل ببالك أن بنتي من بكرة راح تعيش عندي...
السالفة مو سهله زي ما تشوفها عشان أوافق بسرعة...
سعود :بس عمار غير عبد العزيز...بعدين عمار ولد خالتك و عبد العزيز إنسان غريب مدري من وين طلع لنا..
نجلاء تنهدت:طلع واللي صار صـار...
سعود تنهد بخفيف:طيب وش قلتي حين أنتي موافقة ولا لا..؟
نجلاء هزت كتوفها بحيرة:مدري...
سعود بجديه :نجلاء لو أنتي رافضة عشان عبد العزيز أسمحي لي أنا مو معك أبد...هو لو عامل لك حساب كان ما سوى اللي سواه...بعدين أنتي صغيرة عمرك 24سنه لو كنتي ناسية ليه ما تعيشين حياتك؟؟
نجلاء نزلت راسها لتحت:أنت ما تحس باللي أحس فيه يا سعود عشان كذا قاعد تقول لي هذا الكلام...
سعود قطب حواجبه:وش اللي تحسين فيه علميني؟؟
نجلاء هزت راسها بالرفض:مقدر أقول لك لأني مقدر أتكلم باللي بقلبي...
سعود ضل يطالعها و بداخله:محد فينا مرتاح يا نجلاء تحسبين بس أنتي اللي عندك هموم تهز جبال...
سعود عطاها نظرة و قام:يللا عن أذنك عطلتك عن النوم...تصبحين على خير...
نجلاء بكل هدوء:و أنت من أهله...
طلع سعود من غرفة نجلاء و ضلت تفكر بكلامه بس أفكارها ضــــــــــــــــده دايما...
.....................................الجمعة الصباح في غرفة سعود و رحاب......................................
رحاب دخلت للغرفة و ضلت واقفة عند باب غرفة النوم و تطالع سعود اللي كان واقف عند النافذة و مسند يده على الجدار...
رحاب باستغراب و بهدوء:سعود وش فيك؟؟
سعود مسح دموعه و لف لها بابتسامة:ما فيني شي...
رحاب ضلت تطالعه شوي و بعدها تكلمت بهدوء:ليه كذا شكلك؟؟
سعود مشى و قعد على الكنب و سند ظهره لورا:قلت لك ما فيني شي...
رحاب مشت له و قعدت يمه و باستغراب:بلا فيك...أنت من عرفت بسالفة الـــ...................
سعود قطب حواجبه و قاطعها بضيق :لا تكلمين ... عارف أني تغيرت كثير ما يحتاج تذكريني بهذي السالفة كل يوم والله أني ما نسيتها...
رحاب حست أنها جرحته وقطبت حواجبها:سعود أنا آسفة والله ما كان قصدي بس مدري كيف طلعت مني الكلمة..؟؟
سعود طالعها بحزن:عادي...تعودت أسمعها منك...
رحاب تجمعت الدموع بعيونها:آسفة والله مو قصدي...
سعود سند راسه لورا و تنهد بقوة:آهـــــــــــــــــــــــــــــــــــــــــــ ـــــــــــــــــــــ
رحاب ضلت تطالعه و تلوم نفسها و بداخلها:أنا وش سويت...بعدين يعني نقعد كل يوم على هذي الحالة؟؟
رحاب مسحت دمعتها اللي ما بعد تنزل و ابتسمت:سعود ما تبي فطور...؟
سعود هز راسه:لا ... تعبان و أبي أنام...بس أنا أنتظر عبد العزيز شوي راح يجيب ياسمين..
رحاب نزلت راسها و بترجي:سعود آسفة لا تزعل مني والله ما كان قصدي..
سعود بألم:مو زعلان...متعود كل يوم أسمعها منك...كنت أظن أن أنتي اللي راح تخففين عني بس الظاهر أني غلطان...
رحاب نزلت دموعها لما سمعت كلمته الأخيرة و بهدوء:سعود والله مو قصدي لا تصير حساس كذا...
سمع سعود صوت جواله و قام لبس ثوبه و طلع من الغرفة و ترك رحاب قاعدة مكانها و دموعها تنزل على خدها بألم:معقولة قصده أني مضايقته...لهالدرجة ثقلت عليه...وش ذنبي أعيش طول عمري كذا...وش سويت بحياتي أنا عشان يصير لي كذا...يــــــا رب فرجك...
بعد ربع ساعة بالضبط دخل سعود للغرفة و سكر الباب و رما ثوبه على نفس الكنب اللي رحاب قاعدة عليه و طفئ النور و توجه للسرير...تصرفه حسس رحاب بالإهانة..
رحاب قامت و الدمعة على خدها و جلست يمه على السرير و بقهر:سعود أنت من عرفت خبر عجزك و أنت متغير علي أنا وش ذنبي باللي الله كتبه لك...بعدين هذي مو معاملة تعاملني فيها أنا ما أشتغل عندك أنا زوجتك...
سعود قطب حواجبه و طالعتها باحتقار و بكل هدوء:و ترجعين تقولينها لي بعد...لو مشاعري تهمك يا بنت عمي كان حاولتي قد ما تقدرين تنسيني اللي فيني...بس أنتي تحاولين تذكريني كلما حاولت أنسي نفسي...
رحاب و دموعها على خدها و بانهيار:بس أنا مالي ذنب والله أن مالي ذنب ليه كذا تعاملني...؟
سعود عطاها نظرة و هو يتمدد على السرير:مو محتاج لمواساتك كفاية كلامك اللي زي العسل...قومي عني أبي أنام...
رحاب لما سمعت كلمته الأخيرة انصدمت و ضلت تطالعه وهو حط راسه على المخدة و لا أعطاها أي أهميه...
قامت رحاب بهدوء و توجهت للكنب و قعدت عليه و دموعها تنزل بكل هدوء وهي تستوعب كلمات سعود اللي كانت خناجر تطعن بصدرها...
لمت يدينها لصدرها وهي تطالع سعود بالظلام(في نور خافت جدا)و قلبها يتفطر على كلماته و الحالة اللي وصل لها...
مشكلته أنه يتعامل مع أهله معاملة عاديه بس لما يجتمع معها ينقلب لإنسان ثاني ...
رحاب حطت يدينها على وجهها و هي تحاول تبكي بهدوء و بداخلها:الله يسامحك يبا...من زمان ما كنت مرتاحة لهذا الزواج...رميتني بعذاب ماله نهاية مقدر أقول غير الله يسامحك... 

رحاب حطت يدينها على وجهها و هي تحاول تبكي بهدوء و بداخلها:الله يسامحك يبا...من زمان ما كنت مرتاحة لهذا الزواج...رميتني بعذاب ماله نهاية مقدر أقول غير الله يسامحك...
ضلت تطالع سعود اللي باين عليه راح بسابع نومه ولا يدري عنها و لا كن شي صار....
بعد ما تعبت من البكي و الدموع و التفكير حطت راسها على الكنب و نامت ....
بعد مرور ساعات قليلة سمع سعود صوت جواله و مد يده بتعب و رد وهو مغمض عيونه:ألو..
جاه صوتها المرح من بعيد:ألسلام عليكم...
سعود عدل جلسته بسرعة و فتح عيونه و بفرح:غــــــــــــــــــادة؟؟
غادة:أي غادة نسيتني...
سعود ابتسم بفرح:هلا والله بالقاطعة كيفك أخبارك؟؟
غادة:ألحمد لله بخير نسأل عنك...إلا وش عندك نايم للحين..
سعود باستغراب:وش دراك أني نايم؟؟
غادة:قبل شوي اتصلت على البيت و قالوا لي أنك نايم و قلت أصحيك...
سعود يطالع الساعة:أف الساعة 2...تصدقين ما حسيت...
غادة:أي ساهر الليل أمس أكيد ما راح تحس بالوقت...
سعود تنهد بقوة:أي ساهر وش تخربطين أنتي؟؟
غادة تنهد:أقول رحاب وينها؟؟
سعود لف للسرير يمه ما شافها بس طاحت عينه على الكنب اللي هي قاعدة عليه و تكلم:مو يمي رحاب...
غادة باستغراب:كيف مو يمك قبل شوي قالوا لي أنك معك...؟
سعود بحزم:أي و أنا أقول لك أنها مو يمي تبيني أطلعها من تحت الأرض يعني...مدري عنها وين راحت؟؟
غادة حست أن الموضوع فيه (إن):سعود فيكم شي؟؟
سعود بنفس الحزم:ما فينا إلا العافية...إلا زياد وينه؟؟
غادة:مو يمي زياد بالجامعة...(بخوف)سعود ماجد وش فيه أتصل على شقته محد يرد و أتصل على جواله مغلق؟؟
سعود زاد الحزن بقلبه و تكلم:ماجد!!تو أمس كان عندنا لو اتصلتي أمس كان لقيتيه...
غادة:طيب هو حين وينه ليه ما يرد لما أتصل عليه؟؟؟
سعود يدور له تصريفه:أي لأنه هو مسافر عنده شغل و أخذ معه زوجته و ولده ما في أحد بشقته و جواله مدري عنه يمكن طافية...
غادة حست بتناقض في كلام سعود و تكلمت بهدوء:والله أني حاسة أن فيكم شي ليه ما تبون تقولون لي؟؟
سعود أرتبك:لا ما فينا شي تبين نكذب عليك يعني...
غادة :يعني مو معقولة كلما أتصل يكون ماجد مو موجود معكم أو نايم أو برا الديرة...والله ما أصدق؟؟ 
سعود بحزن:لا صدقي...هو مسافر وعلى فكرة ترا يسلم عليك أمس تو كان يسأل عنك...
غادة بعدم تصديق:طيب لما يكلمكم أو تشوفه قول له يتصل علي مو معقولة أربع سنوات و داخلين على الخامسة ما سمعت صوته والله اشتقت له...
سعود بداخله:مسكينة يا غادة...والله لو تعرفين باللي صار له كان تجين بأسرع وقت بس ما بيدنا شي...
غادة استغربت سكوته و تكلمت:اوك باي طولت معك سلم لي على رحاب كثير...
سعود:اوك يوصل لما يرجع زياد سلمي عليه و لو حصل يكلمني أحسن أبي أسلم عليه...
غادة:طيب مع السلامة...
سكرت غادة و رمى سعود جواله على السرير وهو يتنهد و كل تفكيره راح عند غادة:سبحان الله الدنيا تختلف من مكان لمكان...
قام من السرير و على طول توجه للحمام و لما طلع رجع للغرفة و نشف وجهه وضل يطالع رحاب اللي كانت نايمة على الكنب بدون فراش كسرت خاطرة بس هو للحين ما نسى أمس و بداخله:أنا ما قلت لها نامي هناك كيفها...
فرش السجادة على الأرض و بدا يصلي و لما خلص قام و شال السجادة و حطها على السرير و طلع من الغرفة...
صحت من النوم و على طول ناظرت الساعة اللي على الجدار(أربع و نص العصر)...
عدلت قعدتها و انتبهت أنها نايمة على كنب...حست بظهرها يألمها و كشرت :آهـــ....
وقفت و ناظرت السرير شافته ما فيه أحد و المفرش حوسه تنهدت بقوة و هي تتوجه للحمام و دخلت...
لما طلعت صلت(الظهر و العصر)و بعدها شالت السجادة عن الأرض و بدت ترتب السرير و وجها مأساة...
كل لحظة يمر في فكرها الموقف اللي صار مع سعود الصباح و كلماته تترد في مسامعها كل دقيقة..
دمعت رحاب وهي ترتب المفرش على السرير و بسرعة مسحت دمعتها وبداخلها:أكيد الكلام اللي قاله مو من قلبه...وش اللي مو من قلبه الله يهديك يا رحاب هو من سمع الخبر وهو متغير علي كني أنا اللي حطيت فيه هذا الشي...
تنهدت بقوة وهي تقعد على طرف السرير بعدما رتبته:الله يهديك يا سعود...
مسكت كتابها تبع الجامعة:الله صار لي شهر ما دخلتها..الله يستر كان ما فصلوني بس؟؟
فتحت الكتاب و بنفس الوقت سمعت صوت جوالها يرن..قامت لأنه كان على التسريحة أخذته و ردت بصوت جدا هادي بدون ما تشوف الرقم:ألو...
مريم(صديقتها من أيام الثانوية):لحظه قبل لا تقولين شي فتحي على المكالمات شوفي كم مرة اتصلت عليك...
رحاب ابتسمت:سوري والله كنت نايمة تو صحيت...إلا قولي لي وش مسويه بالجامعة..؟
مريم:ما نسأل إلا عنك...إلا وينك صار لك شهر ما شفناك؟
رحاب بألم:والله مشغولة ما قدرت أجي...أن شاء الله بكرة أجي ..
مريم:طيب بس يبي لك تجيبين أعذار عشان تختبرين ترا راح عليك كم اختبار...
رحاب تنهدت بقوة وهي تقعد على طرف السرير:والله شكلي بحمل لي كم مادة..
مريم:لا تقولين كذا حاولي تعوضين اللي راح...
رحاب بنفس الهدوء:أحاول...
مريم باستغراب:رحاب وش في صوتك كذا عسى ما شر فيك شي؟؟
رحاب :لا ما فيني شي عادي بس يمكن لأني تو صحيت..
مريم بنغزة قويه توجهها لرحاب:لا يكون حامل وما تبين تقولين لنا؟؟
رحاب تألمت و بداخلها:تلعبون على أنفسكم يا عالم...أحلامكم ورديه...مستحيل..يا ليت أقدر أصرخ و أقول للكل باللي فيني عشان يوقفون جروحهم لي...
مريم:يا هــــــــــــــــو وينك أنا أكلمك؟؟
رحاب :هلا مريم أنا مشغولة حين بكلمك بعدين طيب..
مريم حست أن رحاب فيها شي بس قالت ما عليه بكرة بالجامعة نشوفها:اوك على راحتك بس حبيت أعطيك خبر أنا عن الاختبارات..
رحاب :مشكورة ما تقصرين والله...اوك باي...
سكرت رحاب و سندت راسها لورا بكل ألم و حزن وبنفس الوقت سمعت صوت الباب فتح و لفت للباب وشافت سعود وهو يسكره ضلت تطالعه بصمت...
سعود لف و دخل الغرفة ولا كن رحاب موجودة بدل ملابسة و قعد على السرير بدون ما يطالعها أو يكلمها:...
رحاب نزلت راسها للكتاب اللي بين يدينها وهي تسأل ربها يخفف عنها معاناتها اللي ما بعد تبدأ وهي محتارة تكلم سعود ولا تتركه هو اللي يكلمها:...........................................
سعود كان يطالعها بطرف عينه وهي مو حاسة فيه أبد...شاف وجهها كيف تغير و صار شاحب و أصفر...
سعود رق قلبه لها و تكلم وهو يطالعها بكل هدوء:رحاب...
رحاب لفت له و تطالعه بنظرات المظلومة و لا تكلمت أبد:................................
سعود بهدوء:شكلك جوعانة أنزلي كلي لك شي...
رحاب ضلت تطالعه شوي و بعدها هزت راسها بالنفي:شبعانة...
سعود ضل يطالعها شوي بحنان و بعدها قام و راح للطرف الثاني للسرير وين ما كانت رحاب قاعدة و قعد قبالها و ابتسم و بكل هدوء:من وين شبعانة من أمس ما أكلتي شي...
رحاب نزلت راسها للكتاب و بحزم:قلت لك شبعانة بعدين أنت مالك خص فيني أكلت ولا ما أكلت أنا حرة..
سعود ضل يطالعها و هو عارف أنها مو قاعدة تدرس كل ما في الموضوع أنها تتحاشى تلاقي عيونهم...
سعود اختفت ابتسامته:رحاب أنا ما أحب هذا الأسلوب..كلميني باحترام أنا زوجك...
رحاب ما كلمته و ضلت عيونها بين سطور الكتاب اللي بين يدينها:........................................... .
سعود بحزم و عناد:أنا مو عاجبني شكلك كذا قومي أكلي لك شي...
رحاب طالعته و بعصبية:قلت لك شبعانة...وإلا الأكل بعد صار غصب...
سعود ضل يطالعها و تحولت نظراته الهادية لنظرات عصبية و ثوران:أنا أبعرف بس من وين شبعانة الغرفة ما فيها أكل عشان أقول يمكن أكلتي و لا شفتك نزلتي تحت تراني قاعد بالصالة برا...
رحاب ضلت تطالع عيونه و فيض من الدموع يهاجم عيونها اللي سرعان ما انقلبت حمرا و بدت تدمع و تكلمت بقهر و انفعال:شبعانة هم و نكد و قهر...ما فيني أشبع من الأكل بعد كافيني اللي فيني....
سعود قطب حواجبه لما سمع جملتها الأخيرة و ضل يطالعها و هي حطت يدينها على وجهها و بدت تبكي بصوت عالي و كنها تبي تطلع اللي بقلبها...
سعود قطب حواجبه و بهدوء:رحاب أنا آسف ...
وقفت رحاب وهي تمسح دموعها بس سعود مسك يدها و قعدها على السرير و تكلم:أنا قلت آسف ماله داعي تسووين لنا مناحة...
رحاب طالعته بنظرات عتاب و سحبت يدها منه بقوة وقامت طلعت من الغرفة لدرجة أن كتابها تبع الجامعة طاح على الأرض و أصدر صوت قوي و تناثرت الأوراق اللي كانت رحاب حاطتهم بين صفحاته...
نزل سعود عيونه لتحت و شاف الأوراق اللي تناثرت حول الكتاب بشكل عشوائي..نزل للأرض و قعد على ركابه و بدا يجمع الأوراق اللي مرمية على الأرض و انتبه لورقة من الأوراق كانت مصبوغة بلون أحمر جذاب و مكتوب فيها باللون الأسود و بخط رحاب الرائع...
جذبته الورقة و مسكها وبدا يقراها وكان مكتوب فيها:::
((يوم في جامعتي بين فراق المحاضراااااااااااات...
...إلى متى يبقى طول الانتظار؟؟
...إلى متى أبقى دونك مشتت الأفكار؟؟
...إلى متى تبقى المسافات بيننا مليارات الأمتار؟؟
...إلى متى أبقى أستلم همسات الحب من الأقمار؟؟
...إلى متى يبقى هذا الحب منهار؟؟
...إلى متى يبقى هذا الزمن دوار؟؟
...أنـــــــــــــــــــــــا ضحية زمانــــــــــــــــــــــــي...
((توقيعها في أسفل الورقة))
قطب سعود حواجبه وهو يحس أن رحاب صادقة بكلماتها اللي داخل كتبتها هنا باللون الأسود:معقولة؟؟؟
جمع كل الأوراق و حطهم على السرير مع الكتاب معدا هذي الورقة اللي حب يحتفظ فيها...
سمع صوت ضرب خفيف على الباب بس ما حب يطلع يفتحه و جلس على الكنب وهو يحس بتعب نفسيته...
تفاجأ وهو يسمع صوت رحاب تتكلم مع أخته غيداء(اللي كانت تضرب الباب)حاول أنه يلتقط منهم كم كلمة بس ما سمع ولا شي من اللي قالوه...
سند راسه لورا وهو يفكر:أنا من جد هملت رحاب...ليه كذا...بس هذا مو مني أنا اللي فيني كافيني...طيب وهي وش دخلها ما لها ذنب باللي صار واللي قاعد يصير...
بس مدري ليه إذا شفتها ما أقدر أمسك نفسي مع أني أحاول أكون هادي معها قدر الإمكان ومجرد ما أسمع منها كلمة أعصب و أقلب الدنيا على راسها...
تنهد بقوة:يا ربــــــــــــــــــــــــ أسألك طوله البال...
مال لقدام و غطى وجهه بيدينه و للحين يحادث أفكاره بين مؤيد و معارض:من تزوجتها ما حاولت أحسسها بحبي لها...
و أن كنت أتلفظ بهذي الكلمات غالبا بس بجد ما كانت من قلبي...
أكيد رحاب حاسة وهذا اللي خلاها توصف مشاعرها على ورقة و بهذا الشكل اللي آلمني...
طيب ليه ما تقول لي...هي بعد ما عمرها شكت لي من شي فيني....
قام سعود وهو يحاول يبعد الأفكار من راسه توجه للغرفة و طلع منها وعلى طول دخل الغرفة اللي قبالها اللي كانت غرفة الجلوس...
ضل واقف عند الباب وهو يطالع المنظر اللي قدامه بألم...
كانت رحاب تلاعب ياسمين بنت نجلاء ولا كنها اللي قبل شوي تبكي و حالتها حاله...
سعود وهو واقف عند الباب ابتسم وبداخله:اللــــــه...وناسه لو هذي بنتي...بنتي و زوجتي و أنا,,,
مشى باتجاههم و قعد على وحده من الكنبات و بدا يقلب محطات التلفزيون بدون أي اهتمام...
رحاب حست بوجوده بس فضلت أنها ما تطالعه و ضلت تلاعب ياسمين و تضحك معها و سعود كان يبتسم كلما سمع ضحكة رحاب....
ياسمين قامت:أنا بروح لماما هي قالت لي تبيني بعدين برجع لك...
ابتسمت لها رحاب:طيب خذي راحتك حبيبتي...
توجهت ياسمين للباب و طلعت و بنفس الوقت وقفت رحاب ومشت و لما وصلت للباب استوقفها صوت سعود:رحاب...
رحاب وقفت مكانها و لفت له بدون ما تتكلم:.....................................
سعود وهو للحين عيونه بالتلفزيون و يقلب بالمحطات:هي رايحة لأمها أنتي وين رايحة...
رحاب قطبت حواجبها :وش ذا السؤال...رايحة الغرفة؟؟
سعود قطب حواجبه و رفع نظره لها:رحاب ما لاحظتي أنك كلما تشوفيني بمحل تطلعين منه؟؟لهالدرجة أضايقك؟؟
رحاب تطالعه و ببرود:أنا اللي أضايقك مو أنت اللي تضايقني...
سعود طالعها بنظرات استغراب:وش تقصدين؟؟
رحاب :أسأل نفسك...لما تصير رايق تجيني ولما تعصب تقول لي قومي عني...(بعد سكوت)بس حبيت أنبهك أنا زوجتك مو خادمة جايبها تشتغل عندك؟؟
سعود باستغراب:من قال هذا الكلام؟؟
رحاب ضلت تطالعه شوي :تصرفاتك قالت..!!
سعود ضل يطالعها و بعدها تكلم بهدوء:قصدك أن تصرفاتي تضايقك و تضايق مشاعرك؟؟
رحاب ألقت عليه نظرة ممزوجة بين عتاب و ظلم و حب وحنان و مشت عنه...
ضل سعود قاعد يحاول يفسر النظرة اللي جاته من رحاب و تنهد يعلن استسلامه ...
......................................في بيت أبو تركي الساعة 8 الليل بالمجلس....................................
سعود بطفش:طيب أنا وش أسوي والله ما بيدي شي؟؟
تركي يطالع سعود و بعدها تكلم بهدوء:مو معقولة تنقلب حياتكم بيوم و ليلة...في شي أنت مغبيه عني وما تبي تقوله له...عدل كلامي؟؟
سعود أرتبك:ها...لا ما في شي...
تركي بنفس الهدوء:سعود لا تكذب...ماله داعي كل مرة أذكرك أن حنا أخوان و ما بيننا شي...
سعود طالع الأرض بصمت:............................................. .....
تركي بهدوء:قول لي وش فيك ساكت...مو أنت جاي تفضفض لي و تطلع لي اللي بقلبك...
سعود بألم طالع تركي و تغيرت نظراته:تركي أسمح لي ما أقدر أقول لك...
تركي قطب حواجبه:ليه طيب؟
سعود بحزن:لأن...لأني ما أقدر أنطق الكلمة اللي عذبتني...
تركي ضل يطالع سعود و بعدها تكلم بهدوء:ما اتفقنا كذا...قول لي و أوعدك أني أساعدك باللي تطلبه..
سعود ابتسم بألم :وش اللي تساعدني يا تركي...خلها على الله أحسن...
تركي بنفي الهدوء و الخيبة:يعني ما تبي تقول لي؟؟؟
سعود نزل نظرة و ضل يطالع الأرض...هو وده يقول لتركي بس مو قادر يتكلم بالموضوع...
تركي حس أن اللي في سعود شي كبير:طيب على راحتك ما أبي أغصبك على شي أنت ما تبيه...
سعود بهدوء:بقول لك يا تركي...بس توعدني محد يدري غيرك؟؟
تركي ابتسم:افا عليك متى قلت لي شي و ما حفظته بقلبي...
سعود يطالع تركي بألم و يحاول يطلع الكلمة من فمه:أنا...يا تركي أنا...(سكت)
تركي قطب حواجبه:وش فيك تكلم قول وش فيك...
سعود نزل عيونه للأرض:تركي أنا من أسبوع رحت المستشفى و حللت و طلعت النتيجة و ...............**
تركي تضايق وكنه فهم وش يقصد سعود:لا تقول....
قاطعه سعود بألم:هذا اللي صار..(بألم و حسرة يطالع تركي و عيونه مليانة دموع)طلع العيب فيني يا تركي؟؟
تركي أنصدم و نزل عيونه للأرض ما عنده شي يقدر يقوله لسعود غير:هذا قضاء وقدر...
سعود يطالعه بحزن:مو مصدق أني أنا ما راح أصير أب يا تركي...
تركي طالع سعود و بضيق:لا تقول كذا يا سعود...اللي كاتبه اللي بيصير...
سعود يحبس دموعه:أحس أني تحطمت يا تركي...ما بقى فيني ..
تركي يطالعه و بحزن:سعود لا تحبس دموعك...أبكي و أرتاح محد غريب هنا...أنا أخوك...
سعود نزل راسه:بكيت لما قلت بس...
تركي ضل يطالع سعود الحزين الكئيب المحطم...مو مصدق أن هذا هو سعود اللي الضحكة ما تفارق وجهه...
معقولة هذا سعود المستهتر اللي ما يهمه شي يقول هذا الكلام؟؟!!
تركي بهدوء:أذكر ربك يا سعود...لا تضعف قدام الظروف ما تدري يمكن ربك كاتب لك تصير أب...
لا تسمح لكلام الدكتور أنه يحطمك و يحولك لإنسان ثاني يا سعود...
ابتسم تركي:نبيك ترجع سعود الأول اللي الضحكة دوم معه...
سعود يحزن :سعود راح يا تركي...اللي قدامك جسد بلا روح...
تركي قطب حواجبه:سعود لا تقول هذا الكلام...قوي نفسك ولا تصير ضعيف كذا...ترا أول مرة أشوفك منهار و منت قادر تتحدى الدنيا يا سعود...
خل ببالك أن محد مرتاح في هذي الدنيا...الكل عنده هموم بس الناس تضحك عشان تعيش...
سعود ضل يطالع تركي شوي و بعدها ابتسم ابتسامة هاديه وبهدوء:يا بخت زوجتك يا تركي...أنا مدري كيف بعيش لو أنت مو موجود معي...
تركي ابتسم و هو قايم:لا تقول هذا الكلام...
سعود يطالعه:تعال أقعد وين رايح؟
تركي وهو يتوجه للباب:راجع بس بقول لهم أنك الليلة راح تتعشى عندنا...
سعود:لا تركي تعال والله ما أبي شي شوي و بمشي...
تركي ما أعطاه وجه و مشى لداخل وضل سعود قاعد و يفكر بكلام تركي...فيه شي من الإيجابية...
.....................................في بيت أبو ماجد في غرفة رحاب و سعود...............................
كانت غيداء قاعدة معها بالغرفة و تسولف معها و تضحك بس رحاب مو معها أبد وكان واضح على وجهها أنها تفكر...
غيداء اختفت ابتسامتها:رحاب وش فيك كل شوي تطالعين الساعة..ترا الساعة حين 12ساعتك عدله مو معطله..
رحاب ابتسمت:غيود لا تستهبلين علي ...
غيداء تغمز لها:طيب ليه تطالعين الساعة كل شوي...تنتظرين سعود يجي...تأخر؟؟
رحاب كشرت:غيداء الله يخليك أسكتي والله راسي مصدع ...
انفتح الباب ودخلت ياسمين و راحت تركض و قعدت يم رحاب...
ابتسمت لها رحاب:جيتي حبيبتي ؟؟؟
ياسمين هزت راسها بالإيجاب:أي جيت ...
بنفس الوقت هذا دخل سعود و على طول توجه لغرفة الجلوس ولما شاف غيداء وياسمين:خير العايلة قاعدة عندي...
غيداء قامت :طيب أنا بطلع من غير مطرود بس شفتك برا قلت أبي أقعد مع بنت عمي شوي...
سعود يستوقفها وهي عند باب الغرفة:تعالي خذي معك بنت أختك(يطالع رحاب )أبي أنام و ما أبي إزعاج..
غيداء لاحظت نظراته الغاضبة و وجهه المكشر توجهت لياسمين و أخذتها معها و طلعوا برا...
سعود لف لرحاب اللي كانت تطالع التلفزيون و ببرود:السلام...
رحاب دون ما تلف له:وعليكم السلام...
سعود ضل يطالعها وفجأة قال لها:أبي عشا...قومي جهزي لي العشا و جيبيه هنا...
رحاب لفت له و ضلت تطالعه بقهر و بعدها قامت:طيب...
طلعت رحاب من الغرفة عشان تجهز العشا لسعود بينما سعود كان مستغرب من الطلب اللي طلبه لأنه هو تعشي عند تركي...
مشى وقعد على الكنب وهو يلعب بجواله و كل شوي ياخذ نفس قوي ...
بعد دقايق دخلت رحاب و حطت الصحن اللي بيدها على الأرض ولفت له:تفضل تعشا...
سعود ضل يطالع الصحن و يطالعها وهو عارف أنها بتعصب لما يقول لها أنه تعشى عند تركي...
رحاب قعدت على الكنب وهي تطالع التلفزيون و سعود يطالعها ...
سعود بهدوء وهو يطالعها بطرف عينه:آسف يا بنت العم بس أنا تعشيت عند تركي...
رحاب لفت له و قطبت حواجبها و بداخلها:وش قد تصرفاتك غبية و سخيفة يا ولد عمي...عارفة أن قصدك تتعبني و تعصبني..بس حلمك مو معصبة...
رحاب ببرود:طيب وش تبيني أسوي لك عليك بالعافية...
سعود ابتسم وهو يلعب بجواله و بداخله:طيب يا ثقيلة ما تبين تعطيني وجه يعني...
سعود قام و أخذ الجهاز و غير عن الفلم اللي كانت رحاب تطالعه وكان متعمد يغير المحطة...
رحاب حدها تضايقت من تصرفاته و قامت عنه و لما وصلت للباب سمعت صوته يتكلم :رحاب تعالي وش فيك؟
رحاب لفت له بعصبية:رايحة أنام...تعبانه...
سعود لف لها:أنا أبي أسهر وش رايك تسهرين معي بدل ما أقعد لحالي..
رحاب حست أنه يستهزأ لكلامه و بداخلها:وش قصدك يعني تبي ترجع المياه لمجاريها بحركاتك هذي؟؟
رحاب :لا آسفة بكرة وراي جامعه ما أبي أسهر من كذا ...
سعود وهو يطفي التلفزيون :اوك أجل ننام معك ما فيها شي؟؟ 

.............................يوم الخميس في بيت أبو ماجد في غرفة رحاب و سعود الظهر........................
اليوم كان مزاجه اوك...كان واقف عند المرايه و لابس ثوبه و يضبط نفسه:قلت لك أمس رايح عند تركي هو عازمني على القدا...
رحاب اللي كانت قاعدة على السرير و بكل هدوء:طيب متى راجع..؟
سعود ببرود:على العصر إن شاء الله ليه فيه شي؟
رحاب وهي تطالعه:سلامتك بس حبيت أعرف متى راجع؟...
سعود أخذ جواله و توجه لباب الغرفة:يمكن أتأخر مدري...
فتح الباب و طلع من الغرفة و بينما هو مار في الممر سمع صوت أمه و أبوه يتكلمون في غرفتهم و اللي جذبه و خلاه يوقف يسمع اللي يقولون أنه سمع أسمه...
أم ماجد مقطبه حواجبها:كيف تبي تقول له؟؟
أبو ماجد بحزم:خلاص أنا عزمت أقول له...يا أم ماجد سعود كبر و لازم يعرف كل شي عن حياته ترا اللي حنا نسويه غلط...
أم ماجد نزلت دموعها وهي تترجى:لا مستحيل...ٍسعود ولدي أنا حرام عليك لا تقول له شي أتركه كذا أحسن...
أبو ماجد تنهد:قوي قلبك...أحمدي ربك أن أخوي وافق يزوجه بنته رحاب وهو يعرف عنه كل شي..بعدين أنا من سنين كنت أفكر في هذا الموضوع..وحين أنا وصلت لقرار أن سعود لازم يعرف كل شي عن حياته...
لأن أنا أشوف حرام علينا نتركه كذا على عماه...
أم ماجد غرقت في نوبة بكاء و سعود كان يحاول التقاط الكلمات اللي تقولها بصعوبة لأن صوتها مو واضح:بس أنت عارف سعود لو درى بالحقيقة ما راح يقعد بالبيت ولا دقيقة...
والله حرام تتركني أتعلق فيه كذا و بعدها تقول لي أنا قررت أعلمه بالحقيقة...
مو كفاية علي واحد من أولادي راح و ما كان بيدي شي أسويه له تبي الثاني يروح عني وهو حي...
أبو ماجد بنبرة حادة:يا أم ماجد أفهميني...سعود مو ولدك عشان تقولين هذا الكلام...تفهمين؟؟
هنا سعود اللي كان واقف عند الباب دارت فيه الدنيا وحس أنه راح يغمى عليه سند يده للجدار وهو يتنفس بصعوبة و يسمع بقايا كلامهم:معقولة...أنا....لا مستحيل...أنا من وعيت على الدنيا و أنا عايش بهذا البيت... أي اللي أنا معهم أهلي وش يقول أبوي..؟؟
أنا لازم أعرف الحقيقة اللي يتكلمون عنها...لازم...
بدون شعور امتدت يد سعود و فتح باب الغرفة و ضل واقف عند الباب و يطالعهم بألم و حزن وقلبه منفطر... 
أبو ماجد و أم ماجد انصدموا لما شافوه واقف قدامهم بهذي الحالة...واضح أنه سمع كل شي...
سعود وهو واقف عند الباب و يناظرهم بحزن:أي حقيقة تتكلمون عنها...علموني بحقيقتي...
هنا أم ماجد زاد بكاها لما شافت بريق في عيون سعود و أبو ماجد نزل نظرة للأرض و أنربط لسانه...
سعود بصعوبة يتكلم:...ليه تقولون أنا مو ولدكم؟؟؟...علموني أنا مين؟؟
سكوت من الطرفين:.......................................... ....
سعود توجه لأبو ماجد و بترجي :أرجوك قول لي أنا مين؟؟؟
أم ماجد كانت تبي تنهي الموضوع هنا و تكلمت :ما في شي يا سعود يا قلبي أنت كل ما في الموضوع أن...
لف لها سعود و قاطعها بألم:ماله داعي للكذب...كنت واقف برا عند الباب و سمعت كل اللي قلتوه عني..
أبو ماجد بهدوء:أستريح يا سعود...لا تسوي بنفسك كذا...
سعود نزلت دموعه و تكلم بصوت عالي:ما أبي أستريح...بس أبي أعرف أنا مين؟؟؟
أم ماجد و الدموع تواسيها:أنت سعود محمد...ولدنا وش فيك؟؟
سعود لف لها و بحزم و ألم و حزن:لا أنا مو ولدكم...ٍسمعتكم بأذاني تتكلمون محد قال لي عشان أقول كذاب...
أبو ماجد حط يده على كتف سعود اللي كان منهار:سعود أنا بقول لك كل السالفة بس أنت ريح و أهدأ ...
سعود يهز راسه بالرفض و بحزم:ما أبي أهدأ بس قولوا لي مين أنا...؟؟
أبو ماجد لما شاف أن سعود لا يمكن يهدأ قرر أنه يقول له كل الموضوع و بهدوء:سعود...الحقيقة اللي أنت ما تعرفها...أن...أنك أنت....(نزل عيونه للأرض)مو ولدي...
سعود ضل يطالع أبو ماجد و دموعه وقفت كان يتمنى يسمع كلام ثاني بس للأسف...
منصدم و مقهور و يحس الدنيا سودا بعيونه...
تكلم بكل هدوء وهو يطالع أبو ماجد:عرفت هذا الشي...أبعرف أنا مين؟؟
أبو ماجد منزل راسه و بخيبة:أنا ما أعرف أنت مين...أنا أخذتك من دار الرعاية و كان عمرك وقتها شهرين...
سعود انفجرت أغاليله و بدا يدمع من غير لا يحس و هو يطالع أبو ماجد:ليه أخذتني؟؟يعني لو كان ما عندك أولاد كان قلت تبي تحس بالأبوة بس أنت عندك ماجد ليه أخذتني؟؟؟
(يطالعه بدقة)ولا كان قصدك تعذبني؟؟؟
أبو ماجد قطب حواجبه:تعوذ من إبليس...ما جا على بالي أبد أني أعذبك...(بعد سكوت)صدقني أنا مدري ليه أخذتك...ما شفت نفسي إلا و أنا أوقع أوراق تكفلك بحضانتي...
سعود أنهار و انهارت أعصابه...معقولة هذا سعود...سعود اللي كان يشوف الدنيا كل شي بلحظة تغيرت نظرته للحياة صار يشوف الدنيا أخس شي...
سعود و دموعه على خده و بألم يعتصر قلبه:قصدك...أنا....لقي...لقيط...
أبو ماجد نزل راسه لتحت :................................................. .......
سعود بنفس الحالة و بنبرة حادة:أبعرف كيف سمحت لواحد مثلي يحمل أسمك...أنا ولاشي ليه تركتني أعيش ببيتك...
أم ماجد اللي كانت منهارة تبكي:سعود...
سعود قاطعها وهو يتكلم بجديه و نبرة صوته مخنوقة:حرام عليكم اللي تسونه فيني والله حرام...
ليه تركتوني أختلط معكم ومع عوايلكم و النهاية تقولون لي أنت مو ولدنا؟؟؟
ليه تركتوني أقعد مع عيالكم و بناتكم و أنتوا عارفين أن أنا مو ولدكم؟؟؟
ليه تركتوني أتزوج وحده منكم و فيكم و أنتوا عارفين حقيقتي لــــــــــــــــــــــــــــيه؟؟؟
قعد سعود على الأرض وهو منهار و صار يناظر الأرض و يبكي بشدة...أول مرة يحس بهذا الإحساس الطاغي يجتاحه...
أبو ماجد نزل و قعد يم سعود و دموعه بعينه:أنت راح تضل ولدي و أوعدك محد يعرف بهذا الموضوع غيرنا بس أنت اهدأ...أنا كل قصدي كان أبيك تعرف الحقيقة و بس ما كان قصدي شي ثاني...
بعدين أنت مالك ذنب باللي صار لك...مو أنت اللي حطيت نفسك لقيط أنت مالك ذنب...
سعود يطالع بعيون أبو ماجد:حرام عليك 26سنه تاركيني عايش بوهم...وش كنتوا فاكريني مالي إحساس و مشاعر...ولا عشاني مو منكم ما همتكم مشاعري؟؟؟
أبو ماجد بحرقة قلب و حزن:لا تقول كذا...أنت راح تضل ولدي و سندي بالدنيا...
سعود حاول يسند نفسه و يوقف على رجولة و بصعوبة وقف...أعطاهم ظهره و مشى متجه لباب الغرفة و لما وصل للباب لف لهم و أعطاهم نظرة حزينة كسيرة أليمة ... صد عنهم و طلع من الغرفة...
أم ماجد منهارة و حاطه يدها على فمها:ليه قلت له يا أبو ماجد؟؟
أبو ماجد يستعيد توازنه:ما عليك...كان لازم يعرف الموضوع اليوم ولا بكرة؟؟
................................................في غرفة رحاب و سعود.......................................
رحاب اللي كانت قاعدة على الكنب يم سعود و بخوف:سعود وش فيك قول لي وش صار؟؟
سعود كان حاط يدينه على وجهه و دموعه تسيل بكل هدوء و مايل لقدام:.................................
رحاب بخوف:سعود مو قلت لي بتروح لتركي ليه رجعت و كذا شكلك؟؟
سعود طالعها بهدوء و عبرة:رحاب وش راح تسووين لو قلت لك أنا مو ولد عمك؟؟؟
رحاب فتحت عيونها على الأخر:وش تقول أنت...وش ذا الكلام...
سعود و يطالعها بألم و بهدوء:والله اللي خلقني ما أكذب عليك...أنا مو ولد عمك ولا أقرب لك بعد...
رحاب انصدمت و مو مستوعبه:وش تقول أنت...لا تحلف بالله يا سعود..
سعود وقف و لف لها و عيونه حمر و العبرة خانقته:وليه ما أحلف بالله...فاكرتني أكذب عليك...روحي لعمك يمكن تصدقينه ...
رحاب بخوف وقف يمه:سعود اهدأ وش فيك كذا...
سعود بانفعال وهو يتجه للسرير:لأني بعد ما خطبتك اكتشفت أنك مغصوبة على الزواج مني؟؟
لأني لما تزوجتك عرفت أني عقيم و لا يمكن أحس بالأبوة؟؟
لأني بعد 26سنه يكشفون لي حقيقة ما كانت بالحسبان...(طالعها بهدوء)أنا لقيط مو ولد عمك يا رحاب...
رحاب فتحت عيونها على الآخر و حطت يدها على فمها بإنصدام...
سعود فتح درج كمدينته و طلع منه ورقة ورماها على رحاب و هو يطالعها بقهر:و لأني عرفت باللي في هذي الورقة ؟؟
سعود واقف بثقة و الدمعة بعينه:وش هذي الظروف اللي انقلبت ضدي...و كلها بنفس الوقت صارت ضدي...ما أتحمل أكثر من كذا أنا مقدر... 
رحاب ضلت تطالع الورقة بالأرض و تطالع سعود و مو قادرة تتكلم(طبعا لما شافت الورقة عرفت اللي فيها)
سعود يطالعها بألم : لا تعتقدين أن زواجنا ناجح...حنا زواجنا فاشل ولازم ننهيه بأي طريقة...
رحاب أحترق قلبها و صارت عيونها تدمع وهي تطالع سعود و كنه جبروت واقف يعطي أوامر...
سعود قعد على السرير ودخل أصابع يدينه بشعرة و بقوة تنهد:آهـــــــــــــــــــــــــــ...
رحاب توجهت له و بحزن و عيونها دامعة:سعود واللي يخليك لا تطلقني...
سعود لف لها وبعد دقايق هز راسه بالنفي:ما أبي أضل عايش عشان كذا ما راح أسمع لكلامك يا رحاب...
رحاب قعدت يمه و مسكت يده:أبوس يدك سعود الله يخليك لا تطلقني أنا راضيه بكل اللي تبيه..
سعود سحب يده منها و صرخ بوجهها:قلت لك ما أبي أضل عايش...ما أبي أتنفس الهوا اللي أنتوا تتنفسونه.. هذا ملك لكم أنتوا و بس...أنا مالي مكان بالدنيا...تفهمين؟؟
قام سعود و ترك الغرفة و ثواني و ترك البيت كله و طلع و رحاب ضلت قاعدة تبكي بحزن و ألم و حسرة على الماضي و الحاضر و المستقبل...
اللي كلهم كانوا ضدها...ولا واحد فيهم وقف معها...
قامت و قعدت بالأرض عند الورقة اللي رماها سعود و مسكتها بيد مرتجفة و فتحتها و وجهها مليان دموع...
((يوم في جامعتي بين فراق المحاضراااااااااااات...
...إلى متى يبقى طول الانتظار؟؟
...إلى متى أبقى دونك مشتت الأفكار؟؟
...إلى متى تبقى المسافات بيننا مليارات الأمتار؟؟
...إلى متى أبقى أستلم همسات الحب من الأقمار؟؟
...إلى متى يبقى هذا الحب منهار؟؟
...إلى متى يبقى هذا الزمن دوار؟؟
...أنـــــــــــــــــــــــا ضحية زمانــــــــــــــــــــــــي...
((توقيعها في أسفل الورقة))
ضلت رحاب منهارة على الأرض و مو قادرة تحرك ساكن من جسدها.....................................
معقول اللي قاله سعود؟؟؟
لا مستحيل محد يصدق الكلام اللي قاله سعود...
شدت قبضة يدها على الورقة لدرجة أن الورقة انكمشت و رمتها على الأرض و قامت وهي تبكي:أنا لازم أروح لعمي و أفهم منه السالفة...
.................................................. في غرفة أبو ماجد و أم ماجد..........................................
أبو ماجد بضيق:ما له داعي تسووين بنفسك كذا هو كان لازم يعرف...بعدين هذا اتفاقنا من زمان...كنا متفقين أنه لما يكبر يعرف كل شي عن حياته و عن نفسه...
أنفتح الباب و لفوا الاثنين للباب و دخلت رحاب و ما يحتاج أشرح لكم حالتها...
أبو ماجد قطب حواجبه بخوف:خير رحاب وش فيك ليه كذا وجهك؟؟
رحاب توجهت له ولا إراديا و قعدت يمه على الكنب ارتمت بحضنه و صارت تبكي بشدة وكلامها مقطع:عمي قول لي وش سالفة سعود؟
أبو ماجد تنهد:رحاب يا بنتي اهدئي ليه كذا شكلك؟؟
رحاب رفعت راسها تطالع عمها و بدموع:الكلام اللي قاله لي سعود جد ولا كان يمزح معي؟؟
أبو ماجد بهدوء هز راسه بالإيجاب:الكلام اللي قاله لك سعود كله عدل...
رحاب مو مصدقة :كيف؟؟
أبو ماجد بصعوبة:سعود مو ولد العايلة يا رحاب...أنا أخذته من دار الرعاية و ربيته وقتها كان عمره شهرين و كانت خالتك حامل بنجلاء...
رحاب منصدمة و بصوت أشبه بالهمس:ليه ما قلتوا لي من زمان؟؟
أبو ماجد طالعها:كنتي راح ترفضين الزواج لو عرفتي حقيقته..؟
رحاب بثقة و دمعه :اللي أنت ما تعرفه يا عمي أني ما كنت أبي أتزوج من سعود...بس غصبوني...
أبو ماجد باستغراب:وش تقولين؟؟
رحاب :ليه مستغرب...عادي هذي الحركة صارت مثل شرب الماي بالنسبة لكم...أنت و أبوي...
أبو ماجد بهدوء:وش تقصدين؟
رحاب اكتفت تعطيه نظرة لوم ما ينساها ما حيا...قامت و طلعت من الغرفة وهي تحس الدنيا مو سايعتها من زود الألم بقلبها...
.................................................. الساعة 12 الليل تحت بالصالة.....................................
أم ماجد كانت تبكي رايحة جاية:ما جا سعود...روحوا اتصلوا عليه شوفوا وينه فيه؟؟
نجلاء اللي انصدمت لما عرفت الحقيقة:يما أنتي تعبانه روحي نامي أكيد راح يرجع و ين رايح يعني..
أم ماجد:لا ما أرتاح إلا لما أشوفه قدامي ما فيه شي...
نجلاء تنهدت:يما الوقت تأخر روحي نامي...أوعدك أني ما أنام إلا لما أشوفه و أتطمن عليه...
أم ماجد بحزم :قلت مو نايمة إلا لما أتطمن على سعود...
أنفتح الباب بقوة و دخل سعود ولما شاف اللي بالصالة ضل يطالعهم باستحقار...
أم ماجد بفرح:سعود جيت؟؟
سعود أعطاها نظرة قوية و توجه للدرج و صعد بسرعة و كان يتخطى الدرجة بدرجتين و ثلاث...
.........................................فوق في غرفة سعود و رحاب ........................................
كانت الغرفة ظلمة مغير النور اللي جاي من أنوار الحديقة و ساطع من زجاجة النافذة و راسم بالأرض مربع منور...
و رحاب كانت قاعدة على طرف السرير و ضامه ركابها لصدرها و حاطه راسها على ركبها و هي تحس الدنيا انتهت بالنسبة لها...
أنفتح الباب و على طول رفعت راسها للباب شافت سعود داخل و استغربت شكله كنه جاي من حلبه مصارعة..
أعطاها نظرة و بهدوء توجه للكرسي اللي كان عند النافذة و كان النور الجاي من الحديقة تحديدا على الكرسي هذا...
قعد عليه بهدوء و رحاب تطالعه بكل صمت...
استغربت منه لما شافته يطلع كرتون السجائر من جيبه و يطلع له وحده و بعدها أخذ الولاعة من نفس الجيب و أشعل السيجارة و بدا يدخن ولا معبر أي شي قدامه...
رحاب ضلت تطالعه باستغراب و قامت بهدوء توجهت له و وقفت عند الكرسي و بصوت هادي:سعود وش قاعد تسوي؟؟
سعود وهو مسند راسه لورا بدون ما يلف لها:اللي تشوفينه...أعتقد مو شي جديد عليك هذا؟؟...
رحاب قطبت حواجبها و بنفس الهدوء:من متى و أنت تدخن؟؟
سعود ابتسم بسخرية:أوهــــــ من زمان...
رحاب تطالعه :طيب أتركها أبي أتكلم معك...
سعود رفع يده و أشار لها بالسكوت و غمض عيونه:لا تتعبين نفسك...قريب راح نفترق...أوعـــــــــدك..!
رحاب بدت تتنفس بسرعة و تطالعه:سعود لا تقول كذا...أنا أحبك...
سعود وهو ينفخ دخان السيجارة من فمه:لا تكذبين...محد يحبني هنا...
رحاب بدت تنزل دموعها بكثافة و بسرعة:سعود...
قاطعها سعود:ماله داعي تتكلمين معي...خلاص حياتنا انتهت يا بنت الناس....
رحاب بترجي:سعود الله يخليك أسمعني..
سعود بحزم:أسمعيني أنتي يا رحاب...كلها يومين ثلاثة و أبطلع من البيت..
رحاب حطت يدها على قلبها بخوف:وين رايح؟؟
سعود تنهد و بهدوء:بروح مكان محد يعرفني فيه...يمكن أهاجر بعد ما تدرين...
رحاب بترجي:خذني معك الله يخليك...
سعود بنفس الهدوء:أبتركك لأهلك يا رحاب...مقدر أخذك معي...أنا لما أطلع ثقي أني ما راح أرجع لكم مرة ثانيه مهما كانت الظروف...
رحاب صارت تشهق و بصوت خافت و قعدت في الأرض وهي ماسكة يد سعود:ما أبي أهلي...أنا أبيك أرجوك خذني معك...المكان اللي راح تعيش أنا بعيش فيه معك...
صدقني ما راح أعارض بس لا تتركني هنا...كفاية اللي سووه فيني حرام تتركني عندهم...
سعود فتح عيونه و طالعها بحزن و تكلم بهدوء:ما بيدي شي يا قلبي...أنا بغامر بنفسي مقدر أغامر فيك...
أنا تاركك هنا لأني أحبك و أخاف عليك يا رحاب...هنا المكان أأمن لك...
أنا مدري وين راح ياخذني الزمن...المكان اللي يرميني فيه راح أعيش فيه...
رحاب انهارت و بترجي:سعود عشاني...خذني معك و خلنا نستغل بحياتنا...
سعود طالعها بحنية :قومي نامي رحاب...شكلك كثير تعبانه...اتركيني لحالي شوي...
رحاب طالعته و قامت عنه بكل هدوء و دمعتها على خدها...توجهت للسرير و قعدت عليه و ودها لو تموت بهذي اللحظة ولا تسمع اللي يقوله سعود...
بينما سعود رجع راسه لورا و بدا يدخن و أفكاره تاخذه لبعيد:كل اللي صار لي من ظلمي لعالية...أكيد هي مو راضيه على اللي سويته فيها...
كان هادي جدا و كن الموضوع ما همه رحاب استغربت من هدوءه...عكس الصباح تماما...
..........................................يوم الجمعة العصر في بيت أبو تركي....................................
تركي وهو يلبس ثوبه:رايح لسعود...ما يصير أنا أمس عازمة على القدا وما جا و أتصل عليه ما يرد علي..
دانه وقفت يمه:طيب انتبه لنفسك و لا تنفعل أكثر الموضوع ما يستاهل يمكن صار عنده ظرف و ما قدر يجي..
تركي أخذ جواله:طيب أنا طالع لما تحتاجين شي أتصلي علي اوك...
طلع تركي و قعدت زوجته على السرير و يدها على ظهرها...هذا غير بطنها اللي بدا يبرز..هي داخله على الشهر الرابع قريب...
بالنسبة لتركي طلع و ركب سيارته و كله خوف على سعود و على طول توجه لبيت أبو ماجد...
هناك وقف سيارته و نزل منها و على طول صعد درج المدخل و بدا يضرب الجرس بسرعة و يحاول يهدي نفسه...
شوي و فتح الباب و طلع مؤيد و سلم على تركي................
تركي:بغيت سعود موجود هنا؟؟
مؤيد هز راسه:أي موجود ادخل المجلس و أروح أنادية لك...
تركي أرتاح لما عرف أن سعود موجود بالبيت و دخل للمجلس وضل قاعد على الكنب و ينتظر سعود...
كلها دقايق و دخل سعود للمجلس و ببرود:السلام...
تركي لما سمع صوته وقف ولف له :و عليكم الســـــــ...
انتبه تركي لوجه سعود كيف كان و شكله أبد مو طبيعي:سعود وش فيك كذا؟؟
سعود قعد و هز راسه:ما فيني شي...ألمهم أنت وش بغيت مني؟؟
تركي استغربت:ليه كذا تكلمني...أنا تركي صديقك و أخوك؟؟؟
سعود بسخرية:هه أخوي...أنا ما عندي أخوان يا تركي...
تركي قطب حواجبه:وش تقول أنت...سعود وش فيك تتكلم كذا؟؟
سعود طلع السيجارة و أشعلها وبدا يدخن فيها و يطالع تركي و ساكت:...............................
تركي أنصدم من اللي شافه و قام قعد يم سعود: سعود وش قاعد تسوي أنت؟؟؟
سعود ابتسم ابتسامة باهته:تستهبلون علي إذا سألتوني وش هذا؟...أنا أدخن وش يعني أول مرة تشوفون شي بهذا الشكل..؟
تركي ضل يطالع سعود بخيبة ... أبد ما كان متوقع من صديق عمره يسوي هذي الحركات...
وهو سعود لما كان بالثانوية كان يدخن..بس قدر يتغلب على التدخين وحين هذا هو رجع له بنفسه...
تركي مكشر:أنت قاعد تمشي للموت بنفسك...
سعود اختفت ابتسامته و لف لتركي:أنا أبي أموت...مالي دعوة أعيش بهذي الحياة...الموت أرحم لي منكم كلكم..
تركي منصدم:وش قاعد تقول أنت فهمني وش صاير لك؟؟
سعود هز راسه :مو صاير لي شي...يا ليت تقطع علاقتك فيني يا أخ تركي...
تركي قطب حواجبه و تكلم بنبرة حادة و جديه:لو سمحت أبعد هذا الدخان عني أبي أتكلم معك...
سعود يطالعه ببرود:أنت اللي قربت منه كيف تبيني أبعده عنك...ما تتحمله يالحساس أنت اللي أبعد عنه..
تركي فهم وش قصد سعود و ضل يطالعه بقهر و ندم و بعدها وقف:لما ترجع لصوابك أنا أنتظرك..بس لا تقرب مني بحالتك هذي..
سعود قطب حواجبه:من قال لك أني أبي أقرب منك...أطلع من هنا ولا راح تشوف وجهي بعد اليوم...أوعدك يا تركي...
تركي لما وصل للباب لف لسعود و بندم:حسافة يا سعود..حسافة الثقة اللي أعطيتها لك..و حسافة وقتي اللي ضيعته معك...
هذي أخرتها...هذي جزاتي...
تركي ما كان وده يطلع بس كرامته ما تسمح له يقعد بعد اللي سمعه و بهدوء:مع السلامة يا...أخوي...
ترك تركي البيت و طلع لسيارته بينما سعود ضل يفكر بأخر كلمة قالها تركي(أخوي)أثرت في قلبه حيل..
سعود :وش فيني أنا...وش كان بيصير لو استقبلته زين...ما كان المفروض أحسسه أن فيني شي...
بالنسبة لتركي رجع البيت وهو مو مصدق اللي شافه قبل شوي صديق عمره سعود؟؟؟
دانه لما سمعت صوت باب الغرفة فتح لفت للباب و لما شافت تركي و شكله متضايق قامت له و بخوف:تركي وش فيك؟؟
تركي بتعب رمى نفسه على الكنب و فتح أزرار ثوبه العلوية و تكلم بهدوء:تعبان يا دانه...أبي أنام يمكن أنسى اللي شفته...
دانه قعدت يمه و بخوف:سعود فيه شي...؟
تركي كشر:لا تنطقين أسمه...اللي شفته مو سعود هذا إنسان ثاني...
تصوري طلب مني أنهي علاقتي فيه ببساطة ... ليه يقول لي كذا وش سويت له أنا؟؟
دانه قطبت حواجبه:تركي يا قلبي لا تفكر كثير...أكيد عنده ظروف و لما تتيسر ظروفه راح يرجع لك...
تركي هز راسه:ما أظن...أنتي ما شفتي شكله...كان يدخن و حالته لله...و يكلمني باستهبال و يتمسخر علي...
دانه:طيب أنت قوم نام...أكيد راح يرجع لك بيوم...بس أنت لا تسوي بنفسك كذا...
....................................في بيت أبو ماجد فوق في غرفة رحاب و سعود................................
كان سعود نايم على الكنبة و يده كانت بالأرض...دخلت رحاب للغرفة و أنكسر قلبها لما شافته كذا...
كنه طفل استسلم للنوم بعد ما لعب بيوم طويـــــــــــــــــــــــــــــــــــــــــــــل. ...
توجهت له رحاب و حطت عليه فراش و ضلت قاعدة بالأرض على ركابها و تطالعه بحب و هدوء:معقولة يا سعود تتركني معهم....كلهم ظلموني بزواجي منك...بس أنا حبيتك والله حبيتك من قلبي...
ليه لما تعلقت فيك تبي تتركني معهم...أنت بكذا راح تصير مثلهم و تظلمني مثل ما هم ظلموني و أكثر...
نزلت دمعتها و بنفس اللحظة سعود فتح عيونه و كانت بوجهه مباشرة...ضل يطالعها بصمت وهي تبكي و قلبه مو متحمل شكلها...كان قلبه يتقطع وهو يطالع دموعها تنزل على خدها وهي تناظر فيه و كنها تترجاه ياخذها معه...
رحاب مسحت دموعها:سعود الساعة صارت 10 الليل قوم أنت ما صليت و أنا بنزل أجيب لك شي تاكله...
قامت رحاب بس سعود مسك يدها وبهدوء:ما أبي أكل شي...خلك معي...
رحاب رجعت قعدت مكانها و تحاول تحبس دموعها:من أمس ما أكلت شي شكلك جوعان..
سعود و هو للحين على حاله:مو جوعان...شبعان هم و نكد و قهر...
رحاب لما سمعت كلمته الأخيرة تذكرت نفسها مر عليها يوم قالت له نفس الكلمة...
سعود بعيون ناعسة:أنا تعبان يا رحاب لا تتركيني أقعدي معي...أحتاجـــــــــــــــــــــك...
رحاب نزلت دموعها:أنا بعد أحتاجك...(بترجي)سعود لا تتركني هنا لحالي...
سعود كشر:رحاب لا تفتحين هذا الموضوع معي...أنا بعدما أطلع بيومين توصلك ورقة طلاقك...شوفي حياتك مع ولد الحلال اللي يستاهلك و...شوفي عيالك...
أنـــــــــــــــــــــــــــــــــــا مــــــــــــــــــــــــــا أستــــــــــــــــــــــــــــــــــــــاهـــــــ ــــلـــــــــــــــــك يا رحاب... 
رحاب بترجي و دموعها على خدها:لا تقول كذا...أنا ما شكيت لك منك...أنا أحبك و أبي أعيش معك أرجوك لا تتركني هنا ما أبيهم...
سعود عدل قعدته بالأرض يم رحاب و مسح دموعها و ضمها لصدره:كان ودي أخذك معي...بس ما أقدر..لأني لو أخذتك معي راح أظلمك أكثر من أهلك...
رحاب مسكت ببلوزة سعود و تتكلم بحرقة و عبرة:أنا راضيه أنت ما راح تظلمني...أنت راح تظلمني لو تركتني هنا لحالي...
سعود بهدوء:رحاب لو تحبيني وقفي معي لا توقفين ضدي...قدري موقفي والله ما أقدر أخذك معي...
أنا نفسي مو عارف وين رايح...مدري وين راح أقعد و مع من راح أقعد...يمكن ألقى لي لقمة تعيشني و يمكن أعيش على فتات الخبز...
رحاب صارت تبكي بقوة و قلبها يحترق...مو قادرة تترك سعود ولا قادرة تبعد عنه...
سعود مسكها من كتوفها و أبعدها عنه بصعوبة لأنه كانت ماسكه بلوزته بقوة:حبيبتي لا تبكين...ما راح تغيرين شي في الحقيقة...
وقف سعود و على طول تكلم:أنا رايح أصلي...
توجه للحمام وبعد ما توضأ رجع للغرفة و صلى(الظهر و العصر و المغرب و العشا)...
قام من السجادة و ما كان وده يقوم...
توجه لرحاب اللي للحين قاعدة مكانها و تبكي بحرقة و العبرة خانقتها بقوة.........
سعود مسك يدها و بهدوء:قومي معي...
رحاب رفعت راسها و طالعته و وقفت بهدوء...أخذها سعود للدولاب و فتحه :أبي أخذ أغراضي المهمة و الباقي قولي لهم يتصرفون فيها مو بحاجتها أنا...
رحاب بترجي:سعود لا تشيل ملابسك فكر بالموضوع زين...لا تعذبني والله حرام عليكم...
(صوتها على شوي)حرام اللي تسونه فيني ليه محد يحس فيني...ليه تسوون اللي يريحكم و أنا الضحية بكل شي ليــــــــــــــــــــــــــــــــــــــــــــــــ ـه؟؟
سعود ضل يطالعها و كل اللي قدر يسويه مسح دموعها و بهدوء:أنا مثلك مالي ذنب باللي يصير لي...
حنا ما بيدنا شي...الله كاتب علينا العذاب و الشقا وله الحمد وش تبين نسوي...
أنا أموت لو قعدت هنا ترضينها علي...؟؟
رحاب بعيون دامعة:و أنا راح أموت لو تركتني هنا أنت ترضاها علي؟؟
سعود بثقة:حاولي تنسيني عشان تبعدين الموت عنك...أعتبريني كابوس و انتهى و عيشي حياتك..
لف سعود لملابسة وبدا ياخذ الأشياء اللي بجد يحتاجها...طلع له شنطة سفر صغيرة جدا بإمكانه يحملها على كتفه...
رماها على السرير و بدا يطلع أغراضه المهمة و يرميهم على السرير...
بعدها سكر الدولاب ورحاب كانت تناظر له بموووووووووووووت...
توجه للسرير وبدا يدخل أغراضه بالشنطة و سكرها...كان فيها مسافة كبيرة فاضيه...
رحاب توجهت و هي تشهق:الله يخليك سعود...
سعود بحزم:خلاص رحاب لا يمكن أغير رايي...ما أقدر أقعد بمكان مو مكاني...ما أقدر أختلط فيكم أكثر من كذا...
رحاب تمسح دموعها:طيب أقعد معي الليلة...بس الليلة..بكرة سو اللي يريحك...
سعود يطالعها وبعدها تكلم بهدوء:طيب...عشانك بس بقعد هنا الليلة...
رحاب ارتمت بأحضانه و قلبها متعلق فيه كان ودها تروح معه بس الله مو كاتب ...
قعد معها على السرير وكان يحاول يهديها و يقنعها بكلامه بس هي كانت رافضة تسمع منه أي شي...
.................................................. ........الساعة 1 الليل............................................. .... 
كان سعود قاعد على الكرسي اللي عند النافذة ويناظر السما بتمعن و دقه و رحاب كانت قاعدة على طرف السرير و ضامه رجولها لصدرها و كالعادة تبكي لعل و عسى دموعها تشفع لها عنده...
الجــــــــــــــــــــــــــــــــــــــــــــو كــــــــــــــــــــــــــــــــــــــــــــان هـــــــــــــــــــــــــــــــــدوء تام...
قامت رحاب و قعدت بالأرض عند الكرسي اللي سعود قاعد عليه...
نزل نظرة للأرض وضل يطالعها و يشوف العذاب بعيونها ...
حطت راسها على ركاب سعود و ضلت تدمع بهدوء تام بينما سعود ضل يمسح على راسها بهدوء و عيونه تدمع بحرقة...
بهذي اللحظة تذكر ماجد...ضحكته...كلامه...مزحة...قلبه الكبير...تذكر شكله بأخر لحظات حياته و على طول غمض عيونه يحاول يبعد المنظر عن وجهه لأنه ما يتحمله...
تذكر غادة...أغلى إنسانة على قلبه...كانت أقرب له من حبل الوريد...تذكر دلعها و غرورها..عصبيتها البريئة و ضحكتها المرحة...كانت حبوبه و طيبة بالرغم من عنادها...كان مشتاق لها موت وده يشوفها ...
تذكر زياد...كيف كان يعصب لما أحد يجيب سيرة غادة حبيبة قلبه...جد كان يعصب بس حبوب وعلى نياته و طيب و قلبه كبير...فرح كثير لما عرف أن غادة لزياد...
تذكر عالية...عالية بداية حبه و بداية عذابه...كيف كانت تشكي له لما يكلمها...كانت تفرح له و تحزن لما يكون متضايق...ما يدري هل بتسامحه ولا لا...
تذكر عبد العزيز(طليق نجلاء)كيف راح له و ضربه قدام أهله كلهم لما عرف أنه طلق نجلاء وهي مالها ذنب بشي...وقتها سعود ما كان خايف من شي كل اللي كان يفكر حق أخته..
تذكر تركي...تركي عديل روحه...ما كان يستغنى عنه...بكل شي ياخذ راية..كانوا ملازمين لبعض على طول وكل واحد منهم فاتح قلبه للثاني...كان محتاج له بهذا الوقت بس ما يبي يشوف أحد غير رحاب...
ما يدري كيف صار اللي صار بأخر لقاء بينهم...كان الشيطان حاضر معهم...
تذكر عبد الرحمن ولد ماجد...(الصبي اليتيم)تذكر ضحكته و صوت بكاه و شكله وهو ياكل..سامحني يا ماجد مقدر أنفذ وصيتك...مقدر أعتني بولدك سامحني... 
سعود تكلم بهدوء:رحاب...
رحاب رفعت راسها و طالعته:يا لبـــــــــــــيه...
سعود بألم :أسمحي لي أنا بقوم أمشي...أحس نفسي بموت لو قعدت هنا أكثر من كذا...
رحاب ضلت تطالعه و دموعها كانت تسيل على خدها بكل هدوء ...
سعود وقف وكان لابس ثوبه الأبيض و توجه للسرير حط الشنطة على كتفه و بعدها لف لرحاب اللي وقفت يمه وبهدوء: سلمي لي على غادة و زياد لما يرجعون..كان ودي أشوفهم و أقعد معهم بس شكله مستحيل...
ونجلاء و غروب و غيداء...كلهم وصلي لهم سلامي...قولي لهم أني ما راح أنساهم أبد...
و أمي و أبوي...أقصد اللي ربوني...ما قصروا معي بشي سلمي عليهم و اعتذري لهم عني و عن اللي سويته؟؟
ضل يطالعها و يطالع دموعها ولف عنها و توجه للباب ..
بس أستوقفه صوتها وهو عند باب الغرفة..:سعود و أنا...منت مسلم علي ولا ما عدت أعني لك شي...
سعود ضل يطالعها بألم ولا إراديا رمى الشنطة اللي كانت على كتفه على الأرض و توجه لها بسرعة وضمها لصدره و هو يبكي: كيف ما تعنين لي شي و أنتي كل شي بحياتي...
بالنسبة لرحاب كانت ماسكة بثوبه بقوة و تبكي على صدره بصوت مسموع...
سعود هالمرة ما أبعدها عنه...هو بعد كان محتاج لها...كان محتاج يودعها...و خصوصا هذا آخر لقاء بينه وبينها...
ضلوا على هذي الحالة فترة مو قصيرة...
بعدها رحاب بعدت عن سعود و عيونها حمر من البكي و قلبها مو معها أبد...
حبها سعود على راسها :ما راح أنساك يا رحاب...صدقيني ما راح أنساك...
تركها و أخذ الشنطة و هي ضلت واقفة مكانها بألم و حيرة و قهر و ندم وحسرة و حزن و قلب نازف....
قعدت رحاب تبكي و هي تطالع كل مكان بالغرفة...هذا المكان اللي اجتمعت فيه بسعود..هو نفسه اللي تفرقوا فيه..
صعب عليها تطالع الغرفة هذي...كان تشوف سعود بكل مكان فيها يضحك و يمزح و نايم و صاحي...
بالنسبة لسعود لما نزل تحت ألقى نظرة أخيرة على البيت اللي تربى فيه و طلع ركب سيارته و أنطلق للمجهول..
الكل كان نايم هالوقت...محد حس بطلعة سعود من البيت ولا حد عرف فيها غير رحاب... 
******
أرجوك .. كل الحكي معروف .. من بدري
ما فيه داعي تعيده .. شـوف لـك غيـره
تدري ..! أبآشاركك .. باللي شغل فكـري
وخل السوالف .. ( رحى ).. وقلوبنا تديره
سنتين مرت وأشـوف الرابعة .. تجـري
وحنـا نجامـل .. وكـل ٍ بـان تقصيـره
قد قلت لك من زمان .. إن غبت من عذري
ما قوى علـى الهـم والغربـال والغيرة
و شلـون أبقـوى .. ودم فراقنـا يسـري
بعروق الأيام .. من كان الصدر .. ( ديره )
لين أثقل الهـم كتفـي .. وإنحنـا ظهـري
و دنقّت .. والبال .. طـاح بكفـة الحيـرة
و ما شفت . بعيونك النعّاس .. مـن قـدري
غير إني اللـي كِسـر خَاطـر مشاويـره
تذكر .. قبل كم سنة يوم الجفـا يطـري !
وتقول لي : بس عـاد .. وفضهـا سيـرة
كنت أنت ..؟ ولا أظن إني أنـا آهـذري ؟
أو هو حلم .. يشتكي من كِـذب تفسيـره
بالحالتين .. الحبر جَف ْ.. بـورق عمـري
ولا عاد ينفع نعيد ..اللـي قِضـى خيـره
يا أعز من ب..أتركه للبُعـد .. وأستَـذري
تحت ( إني الطهر .. وإنه درب ما أسيره )
خلاص .. كل ٍ يدور له طريـق .. أدري .!
منيب أبشكي .. جعـل بفراقنـا خيـرة !
من كم سنة كنت أعز إحساس في صـدري
واليوم دار الزمان .. و ( فضهـا سيـرة )
****** 

طلع الصباح و رحاب كانت قاعدة على السرير و تحاول تهدي نفسها و توقف بكاها بس مو قادرة تمنع نفسها منه...
قامت بصعوبة و هي مو قادرة توقف على رجولها توجهت لغرفة الجلوس و لبست عبايتها و ضلت تطالع الغرفة:آهـــــــــــــــــــــ عذبتني ولا زلت تعذبني يا سعود...
كانت تطالع الغرفة بألم و قلبها ينزف مع عيونها...طبعا هي قررت تطلع لبيت أبوها ما تقدر تقعد هنا أكثر من كذا...
الذكريات تحطمها...تقتلها...تنهيها...تحرق ما بقى منها...
مسحت دموعها الغير متوقفة و توجهت لباب الغرفة و فتحته بكل هدوء و طلعت من الغرفة...طلعت من حياتها الخاصة بسعود...طلعت من عالم العذاب اللي عاشت فيه أربع سنوات...
مشت بالبيت الكبير ولما وصلت للدرج لفت و ضلت تطالع باب الغرفة اللي جمعتها مع سعود...
سالت دموعها على خدها و هي تناظر الباب...
مر في بالها بداية أيام زواجهم...كيف كانت هذي الغرفة تعم بالهدايا و الحب و الحنان و الفرح..و كيف انقلبت الحياة في هذي الغرفة من فرح إلى حزن...؟؟؟
لفت للدرج و كملت طريقها وهي تحاول تنسى كل شي مثل ما قال لها سعود بس مستحيل تنسى...
طلعت من بيت عمها و محد كان موجود بالصالة الرئيسية عشان كذا محد شافها...
حطت الغطا على وجهها و طلعت من الباب الرئيسي للبيت و نزلت درج المدخل و توجهت للبيت المقابل اللي هو بيت أبوها...
طبعا الباب كان مفتوح دخلت و على طول شالت الغطا عن وجهها اللي كانت تغسله الدموع و توجهت لباب الصالة...
فتحت الباب و دخلت و لما شافت أمها و أبوها قاعدين ضلت واقفة عند الباب و تطالعهم و دموعها على وجهها... 
أم زياد وقفت بخوف وهي تتوجه لرحاب:يما رحاب وش فيك تبكين وش اللي سوا فيك كذا؟؟
رحاب رمت نفسها بحضن أمها الدافي و ضلت تبكي بصوت مسموع وهي تحاول تطلع اللي في قلبها و ترتاح..
أم زياد بخوف :يما رحاب حبيبتي أهدي و قولي لي وش صار لك ليه كذا تبكين؟؟
أبو زياد وقف و بنبرة حادة:رحاب وش اللي صار ليه كذا تبكين؟؟
بالنسبة لرحاب ما كانت قادرة تتكلم اللي كانت قادرة عليه تبكي و بس...
أم زياد بخوف:أسم الله عليك يا قلبي تعالي معي فوق لغرفتك ارتاحي ولا تبكين كذا..
مشت رحاب مع أمها وهي تبكي و كل شوي تمسح دموعها و آلامها اللي بقلبها تزيد مع كل خطوة تخطوها..
فتحت أم زياد باب غرفة رحاب و ساعدتها في خلع عبايتها و حطتها على المكتب حقها و قعدتها على السرير حقها و بخوف و هي مقطبه حواجبه:رحاب يما قولي لي وش فيك؟؟
رحاب منزلة راسها و تبكي:............................................. ...........
أم زياد بخوف:يا قلبي فهميني وش فيك؟؟
رحاب هزت راسها بالنفي وهي تمسح دموعها بحزن:..........................................
أم زياد قامت من السرير:حبيبتي نامي و ارتاحي و لا تسووين بنفسك كذا؟؟
رحاب حطت راسها على المخدة باستسلام وهي تبكي...صار لها يومين ما ذاقت طعم النوم و تعبانه حدها..
أم زياد حطت عليها الفراش على رحاب و طلعت من الغرفة و نزلت تحت بخوف و هي مقطبه حواجبها..
أبو زياد اللي كان قاعد في الصالة وقف:خير وش فيها؟
أم زياد بخوف:مو راضيه تتكلم..طول الوقت تبكي..والله عورت قلبي البنت هذي..
أبو زياد تنهد بقوة :لا حول ولا قوة إلا بالله العلي العظيم...اتركيها ترتاح شوي..
أم زياد:أنا تركتها أظن أنها بتنام شوي لأن شكلها تعبانه مرة...أبروح أسوي لها شي تاكله باين عليها ما أكلت شي من زمان..
أبو زياد يطالع الساعة :طيب أنا حين رايح الشركة انتبهي لرحاب طيب...لو تحتاج لمستشفى كلمين عشان أجي أخذها للمستشفى..
أم زياد بخوف:لا أن شاء الله ما تحتاج مستشفى...
طلع أبو زياد و توجهت أم زياد للمطبخ تسوي لبنتها شي تاكله لأن شكلها تعبانه و هالكة بعد...
بعد ربع ساعة و أم زياد بالمطبخ دخلت أمل مبتسمة:صباح الخير يما..
أم زياد لفت لها و ابتسمت:هلا والله صباح النور...وين شهوده و حمود؟؟
أمل وهي تقرب من أمها:بالمدرسة أثنينهم...(قطبت حواجبها)يما وش فيه وجهك كذا..بعدين وش تسووين هالوقت؟؟؟
أم زياد لفت لها و تنهد:أختك رحاب جات قبل شوي و حالتها حاله مدري وش فيها كانت تبكي و مو راضيه تقول لي وش فيها؟؟
أمل بخوف:طيب وهي وينها حين؟؟
أم زياد :فوق بغرفتها...
أمل :طيب يما عن أذنك أنا رايحة لها أبي أشوفها..
صعدت أمل فوق بسرعة و على طول توجهت لغرفة أختها رحاب وفتحت الباب بهدوء...
كانت رحاب حاطه راسها على المخدة و تطالع السقف و كنها تشوف سعود و تدمع و كل شوي تشهق بقوة..
أمل توجهت لرحاب و قعدت على طرف السرير و بخوف:رحاب حبيبتي وش فيك؟؟
رحاب لما سمعت صوت أمل عدلت قعدتها و مسحت دموعها و بترجي:أمل كلمي سعود قولي له يرجع ياخذني مو قادرة أقعد بدونه الله يخليك..
أمل مو فاهمة شي من اللي تقوله رحاب و تكلمت باستغراب:وش تقولين أنتي...رحاب فهميني وش صاير..
رحاب نزلت راسها و قلبها متألم و حزين و تكلمت بهدوء:تصوري سعود مو ولد عمي؟؟
أمل قطبت حواجبها:رحاب فهميني وش السالفة والله مو فاهمة شي من اللي تقولينه وضحي لي...
قالت رحاب لأمل أختها كل اللي صار معهم و تجنبت بعض المواقف اللي صارت مع سعود لأنها ما تقدر تقولها..
أمل منصدمة:معقولة كل هذا صار؟؟
رحاب وهي تبكي:وسعود مو راجع...أمل أرجوك كلميه خليه يرجع ياخذني معه..
أمل بضيق:هو قال لك أنه راح توصلك ورقتك بعد يومين كيف تبينه ياخذك معه؟؟
رحاب بألم و ترجي:كلميه يمكن غير راية الله يخليك أمل والله مو قادرة أقعد هنا أحسن أني بموت مو قادرة أتنفس...
أمل كانت متضايقة و حزينة على اللي صار لأختها..طلعت الجوال و اتصلت على سعود بس للأسف محد يرد..عادت الاتصال أكثر من مرة بس بدون جدوى..
أمل بضيق:ما يرد...شكله الجوال بعيد عنه...
رحاب مسكت راسها بيدينها:أمل الله يخليك حاولي راسي مو قادرة أتحمل أحس أني بموت..
أمل قطبت حواجبها:رحاب حبيبتي ريحي نفسك و أوعدك أني بحاول معه ألين ما يكلمني بس لا تسووين كذا بنفسك...
رحاب مسكت يد أمل:قولي له يجي ياخذني معه ما أبي أقعد هنا لحالي أنا محتاجة له كثير...
أمل عورها قلبها على أختها الوحيدة و بهدوء:طيب حبيبتي بكلمه...بس أنتي ريحي نفسك حين...
رحاب قربت ركابها من صدرها و حضنتهم بقوة و كنها تنتظر الرد من سعود...من عذابها...
أمل قامت من السرير وهي تطالع أختها رحاب و كيف تغيرت...وين رحاب اللي كلها مرح و ضحك و إزعاج؟
طلعت أمل من الغرفة و تركت رحاب على أعصابها و كل تفكيرها أن سعود راح يرجع و ياخذها معه...
أمل ضلت تطالع باب غرفة أختها وهي عند الدرج و نزلت دمعتها:ألله يسامحك يا يبا...الله يسامحك يا سعود..الله يسامحك يا عمي...(مسحت دمعتها وهي تنزل الدرج)الله يسامحكم كلكم وش سويتوا بالبنت؟؟
دخلت للمطبخ و ضلت واقفة عند الباب و بنبرة جديه:يما...
أم زياد لفت لها :ها كلمتك رحاب؟؟
أمل قربت وقفت يم أمها و بهدوء:يما سعود ولد عمي ولا لا...
أم زياد قطبت حواجبها و نزلت راسها...هي كانت تعرف بسالفة سعود من أول يوم له معهم...
أمل بهدوء:يما تكلمي ليه ساكتة؟..أنتي تدرين بالسالفة...كلكم تدرون بسالفة سعود ليه ما قلتوا لنا...
أم زياد دمعت عيونها:رحاب عرفت السالفة؟؟
أمل هزت راسها باستسلام:رحاب عرفت السالفة..و سعود بعد عرف السالفة..و بيت عمي كله عرف السالفة..
أم زياد تنهدت :الله يصبر قلبك يا بنتي..
أمل تناظر أمها:يما أنتي عارفة سعود وش سوى..أو وش راح يسوي؟؟
أم زياد بخوف:وش اللي راح يسوي؟؟
أمل بألم:يما سعود أمس الليل طلع من البيت و ما راح يرجع...و قال لرحاب أن ورقة طلاقها توصلها بعد يومين...
أم زياد حطت يدها على قلبها:وش تقولين..؟
أمل تطالع أمها:يما أنتوا اللي جبتوا لبنتكم المصبية...كنتوا عارفين كل شي...و كنتوا عارفين إنها رافضة سعود..بس زوجتوها غصب عنها...(بعد سكوت)يما عاجبتك الحالة اللي وصلت لها رحاب؟؟
أم زياد نزلت دموعها:يا قلبي على بنتي...
أمل ضلت تطالع أمها بهدوء و بشي من اللوم و العتاب:حرام عليكم تسوون كذا بالبنت...
أم زياد توجهت للباب كانت تبي تروح لغرفة بنتها رحاب بس استوقفتها أمل:ما عليه يما اتركيها لحالها شوي..أعصابها مشدودة...
.....................................في بيت أبو ماجد فوق في غرفة رحاب و سعود.................................
غيداء اللي كانت واقفة عند المرايه:نجلاء وش فيك تتصلين على سعود و رحاب الجوالات تبعهم هنا موجودة..
نجلاء لفت للمرايه:طيب أبعرف وين راحوا أنا صار المغرب و حنا من الصباح ندور عليهم...
دخل مؤيد للغرفة وهو يتنفس بسرعة:نجلاء..أنا رحت بيت عمي و قال لي علي أن رحاب موجودة عندهم..
نجلاء ارتاحت:الحمد لله..طيب و سعود وينه؟؟
غروب بهدوء:سعود من متى يقول لنا لما يبي يطلع...كالعادة يطلع و ما يرجع إلا آخر الليل..
نجلاء بخوف:مو من عادته يطلع ويترك جواله هنا..
غيداء بتوتر:قومي نروح بيت عمي ونسأل رحاب أكيد هي تعرف هو وينه؟
غروب لفت وهي طالعه من الغرفة و ببرود:أنا مو رايحة معكم ..
نجلاء لفت لغيداء:طيب أنا رايحة ألبس و أنتي روحي ألبسي و ياسمين راح أتركها عند اوك مؤيد...
مؤيد يتنهد:طيب ..
قاموا و طلعوا من مملكة سعود و رحاب اللي تركوها و ضلت فيها ذكرياتهم الحلوة و المرة...
................................في بيت أبو زياد فوق في غرفة رحاب الساعة 7 المغرب..........................
كانت نايمة و مقطبه حواجبها و تتنفس بصعوبة و الغرفة ظلام بس فيها نور بسيط و خافت جدا...
أنفتح الباب بهدوء...كانت أمها اللي كل شوي تجي و تشوفها و تشوف حالها و قلبها يعورها كلما شافت شكلها المتألم...
دخلت للغرفة و قربت من رحاب و حطت يدها على راسها...كانت حرارتها عاديه جدا...
قعدت أم زياد قريب منها و فتحت القران و ضلت تقرا القران وهي جنب بنتها رحاب...
بينما تحت بالصالة كانت أمل قاعدة مع بنات عمها و قالت لهم كل السالفة...طبعا هم كانوا يدرون بسالفة سعود بس هي قالت لهم الكلام اللي قالته لها رحاب...
غيداء حطت يدها على قلبها:كيف يعني سعود مو راجع للبيت مرة ثانية؟؟
نجلاء:غريبة سعود طالع و تارك جواله بالبيت أظنه راح يرجع ياخذ أغراضه؟؟
أمل:وش ...سعود جواله بالبيت...و أنا اليوم الصباح تعبت و أنا أتصل عليه و جواله بالبيت...
نجلاء:ما بيدنا شي يا أمل وش نسوي حنا...
غيداء بخوف:طيب رحاب وينها؟
أمل:فوق بغرفتها...من الصباح ما طلعت منها...و مو راضيه تاكل شي...
أنفتح الباب و دخل أبو زياد ولما شاف بنات أخوه ابتسم وهم قاموا سلموا عليه و بعدها طلعوا من البيت...
أبو زياد يطالع أمل:أمك وينها؟
أمل وقفت:فوق أتوقعها عند رحاب...بس رحاب للحين نايمة ما صحت..
أبو زياد قطب حواجبه:طيب و سعود ما أتصل؟ما عندكم خبر عنه؟
أمل تنهدت:يبا سعود مو راجع أنتوا متعلقين بوهم لا يمكن يوصلكم لحقيقة؟؟
أبو زياد تنهد بقوة و اتجه فوق لغرفته لأنه فعلا كان متضايق و نفسه تلومه ليل نهار على اللي سواه ببنته...
.........................................في غرفة رحاب الساعة 9 الليل..........................................
سكرت أم زياد القران و حطته على المكتب و مسحت الدمعة اللي على خدها و هي تطالع وجه رحاب اللي كل شوي تشوفه يزيد الألم فيه...
حطت يدها على راس رحاب و لاحظت حرارتها المرتفعة...
قطبا حواجبها بخوف و بصوت خافت جدا:رحاب...رحاب حبيبتي قومي أكلي لك شي ما يصير اللي تسوينه بنفسك...
رحاب فتحت عيونها بتعب و ضلت تناظر أمها وهي مو مركزة بشي:.............................................
أم زياد فرحت لما شافت رحاب فتحت عيونها و مسحت دموعها و بحنان:يا قلبي قومي أكلي لك شي لا تعذبين نفسك كذا...
رحاب ضلت تطالع أمها لثواني بعدها لفت راسها للجهة الثانية و دموعها على خدها تسيل بهدوء:................
أم زياد بترجي:رحاب...طيب الأكل راح يوصلك لمكانك بس أكلي شي ما يصير تسووين بنفسك كذا؟؟
رحاب ما تكلمت و ضلت على حالها:............................................ ..........
أم زياد وقفت بحزن و ألم و هي تمسح دموعها:طيب حبيبتي بتركك على راحتك...لما تحتاجين شي ناديني...
توجهت للباب و طلعت من الغرفة بهدوء...................
انهارت رحاب تبكي على حياتها..أيامها..عذابها..حبها..شبابها..سعود..كل شي بحولها كان يبكيها...
كان حلمها تغادر هذي الغرفة مع اللي تحبه و يحبها...تحقق حلمها بس مو مثل ما كانت تتمنى..
و النهاية رجعت لهذي الغرفة...الظاهر ما لها إلا هي...
هذي الغرفة هي الشي الوحيد اللي ما خانها بالدنيا...حتى لما رجعت لها من بعد غياب أربع سنوات تقبلت رجوعها...
...((يمكن أمها بعد ما خانتها))...
غمضت عيونها بهدوء و هي تستسلم بعذابها و تسمح له أنه ينقلها من ذكرى إلى ذكرى أكبر منها...
.................................................. ..........بعد مرور يومين...........................................
رحاب للحين على حالها...أهلها كلهم يقعدون معها و تكتفي بأجوبة مختصرة جدا..ولما يفتحون موضوع سعود ترفض تتكلم معهم فيه...
حتى عمها اللي هو سبب عذابها جا لها و كلمها...
كانوا يحاولون يطلعونها من الجو اللي هي تعيشه بس للأسف...
أم ماجد اللي حزنها ما يوصف...
سعود كان لفراقه فراغ في قلوب الجميع...كان حبوب و مرح و يدخل القلب بسرعة...
تركي لما عرف اللي صار حزن بشكل غير طبيعي...حتى أنه صار ما ياكل زي قبل...
و دايما يطلع يسأل عن سعود..كان يروح لكل مكان كان سعود يروح له...وده يشوف أخوه و صديقه و حبيب قلبه و مالك أسراره...
..............................الصباح في بيت أبو زياد في الصالة تحت الساعة 7...............................
علي وهو قايم:أستريح يبا أنا بروح أشوف مين اللي جاي...
طلع علي من الصالة و الكل مستغرب..من راح يزورهم هذا الوقت؟؟؟
أم زياد قطبت حواجبها:والله قلبي مو مرتاح لهذا اللي جاي أبد...
أبو زياد:أتعوذي من إبليس و أذكري الله أن شاء الله ما في إلا الخير...
نزل مهند من فوق و هو ماسك كتبه بيده :صباح الخير...
أمه و أبوه أكتفوا بالنظر له و ما تكلموا...
مهند و هو يقرب من طاولة الطعام :وش فيكم؟؟؟علي وينه...
أبو زياد بتوتر:أكل و أنت ساكت ما فينا شي...
أم زياد بخوف:علي تأخر برا قوم شوفه وين راح؟؟
أنفتح الباب و دخل علي وهو يناظر أمه و أبوه..................
أم زياد لفت له:من على الباب؟؟
علي يرفع يده اللي فيها ظرف و بتوتر و كنه عارف اللي بداخله:واحد أعطاني هذا الظرف و طلب مني أوقع على دفتر كان معه و راح...
أبو زياد قطب حواجبه و وقف:وليه هذا الظرف؟؟
علي يهز كتوفة بهدوء:مدري...ما فتحته؟؟؟
أم زياد نزلت دموعها و بألم:لا يكون هذي ورقة ............
قاطعها أبو زياد بعصبية:لا تكملينها...حنا للحين ما شفنا وش داخل الظرف...
علي بنفس الهدوء:يبا الرجال طلب مني أوصل الظرف لرحاب..؟؟!!
أم زياد تبكي:وش بيكون غيرها يعني هذي أكيد ورقة طلاقها...
مهند وقف:يما وش تقولين...سعود أكيد راح يرجع بيوم من الأيام وين راح يروح يعني...
أبو زياد بهدوء:ما دام أنهم قالوا الورقة لرحاب...لا أحد يفتحها...لما تصحى رحاب وصلوها لها...
سمعوا صوت من على الدرج:يبا أنا صاحية...
كلهم لفوا لمصدر الصوت و استغربوا لما شافوا رحاب واقفة على آخر عتبه من عتبات الدرج...
أبو زياد ابتسم لها:هلا والله ببنتي تعالي أفطري معنا...
رحاب اللي كان واضح على وجهها التعب مشت باتجاه علي:يبا أنا ما جيت أفطر...(مدت يدها و أخذت الورقة من علي)أنا جيت أستلم ورقة طلاقي و راجعه...
الكل أنصدم لما قالت رحاب كلمتها الأخيرة...و ضلوا كلهم يطالعونها و هي ترجع للمكان اللي جات منه...
أم زياد انهارت على الكرسي وهي تبكي لما شافت بنتها كذا.................................
أبو زياد نزل راسه للأرض:لا حول ولا قوة إلا بالله العلي العظيم...
مهند أخذ كتبه و توجه للباب و طلع من دون ما ياخذ أذن أبوه و أمه كان معصب و حالته حاله.......
بينما علي ضل واقف مكانه و نزل راسه للأرض وهو يفكر للحالة و الجو اللي يعيشونهم بالبيت هذا...
.................................................. ..فوق في غرفة رحاب....................................
كانت الصدمة قويه عليها...مع أنها كانت تعرف أن هذا الشي راح يصير و عارفة بعد اللي بداخل الظرف اللي استلمته...
بس لما فتحته انصدمت...ما كانت مصدقه اللي هي فيه...سعود طلقها...سعود راح ما راح يرجع و حتى لو رجع ما لها نصيب فيه...سعود هو اللي دمر حياتها...هو اللي خلا كل واحد منهم بطريق...هو اللي فصل بينهم...
ضلت قاعدة على طرف سريرها و الورقة بيدها و تطالعها و الدموع تسيل على خدها و كل شوي تطيح على الورقة دمعه...
رحاب حطت راسها على المخدة و هي تضم الورقة لصدرها اللي نار تشتعل داخله:الله يسامحك يا سعود...الله يسامحك...ذبحتني و أنا حيه...أنهيت حياتي و أنا بعز شبابي...
غمضت عيونها و هي تتذكر حياتها مع سعود...أربع سنوات مو شوي...
كان يضحك معها و بمرحة كان يدخل السرور لقبلها...و لما تعصب و تشوف ضحكته تنسى همومها...
كان قاسي معها في بعض الأحيان بس هي حبته...حبته من قلبها...وهذا اللي كان سعود يبيه...ولما صار اللي يبيه هو اللي قرر ينهي حياتهم مع بعض...
شهقت رحاب بقوة و بصوت مسموع و هي تحاول تنسى حياتها العذاب...تحاول تنسى ذكرياتها الألم...
قلبها كان ينبض بحب سعود و باسمه هو ليه ما سمع لها و أخذها معه كان خلصها من العذاب اللي تعيشه...
أنفتح باب الغرفة و دخل أخوها علي و بصوت هادي:رحاب ممكن أتكلم معك...؟
رحاب بدون ما تتحرك:أبي أقعد لحالي...ما أبي أتكلم مع أحد...
علي ضل يطالعها بألم و بحزن و هو مو مصدق أن اللي قدامه أخته رحاب...رحاب المرحة صارت رحاب الكئيبة...
علي نزل عيونه للأرض:طيب على راحتك...
طلع و سكر الباب و بهدوء...
رحاب بصوت مسموع و دموعها على خدها:آهـــــــــــــــــــــــــــ ليتك معي يا سعود...ليه تركتني أتعذب لحالي... هذا اللي وعدتني فيه؟؟؟ ما توقعتك تخوني حتى في الوعود...
***
حسافة يـوم حبيتـك وخليتـك أعــز إنسـان
***
حسافة بقلبي ضميتك وتجازي الحب بالنكـران
***
قلت مجروح داويتك وشربتك وأنـا العطشــان
***
وسط هالروح داريتك و ضميتك مـع الشريــــان
***
هديتك أغلا أشواقي وهديتني غـدر وأحــزان
***
طعنتني ألف خنجـر وكانـت لدغتـك ثعبـــان
***
حسافة ضاع تقديري معـاك مضيـع العنـوان
***
أحبك كلمه ما أبيها ولا أبـي شوقـك الولهـــان
***
خسرتني وأنا العاشق وكل بالهـوى خسـران
***
أنا الجاني وأنا المجني وأنا اللي بعشرتك غلطان
*** 

.................................................ف ي الكوفي شوب تبع الجامعة........................................
وليد(أخو دانه)بحقد و كره:مو قادر أستحمله أحسه ثقيل على قلبي...
جراح(صديقة و ولد عمه):أنت وش فيك كذا...ياخي من خطب أختك و أنت كلما أشوفك فتحت هذا الموضوع خلاص يا وليد تراني مليت...
بعدين أنت تقول عنه ثقيل دم بالعكس أنا لما شفته دخل قلبي...الرجال حبوب و طيب و على نياته بس أنت مدري وش فيك عليه؟؟
وليد بحقد:ما أحبه..ما أطيقه..ما لي خلقه..ما أشتهيه..ما ودي بقربه...
جراح يهز راسه بالنفي أسفاً:طيب وش تبي تسوي...هو نسيبك و هذا واقع...ولا تبي تطلق أختك منه...؟
وليد يهز راسه بالرفض:لا ما راح أطلق أختي منه...أنا بكذا أضر أختي ولا هو يقدر يتزوج غيرها..
جراح يطالعه:طيب وش تبي تسوي حضرتك؟
وليد يطالع جراح و بمكر و كره:بقتله...
جراح قطب حواجبه و منصدم:وش تقول؟
وليد رفع حاجب و بثقة:اللي سمعته...
جراح بضيق:طيب ليه...وش سبب كل هذا؟؟
وليد كشر:شوف الفرق بينه و بين أختي...أختي كانت بخير و نعمة و هو حافي منتف جاي يخطب أختي...و القهر أبوي وافق و زوجه أختي...أختي الوحيدة تاخذ هذا الكريه...
جراح يهز راسه بأسف :مو أنت وليد اللي أعرفه من سنين...مو أنت ولد عمي...أنت عارف أن الزواج ما له دخل بالغنى و الفقر...أهم شي أن الرجال ماشي طريقة زين...بعدين أنت أحمد ربك الله أعطاك نسيب مثله غيرك يتمناه...
وليد قطب حواجبه:ما يخصني...قلت أقتله يعني أقتله على الأقل أريح قلبي...
جراح:وليد تعوذ من إبليس...السعادة ما تجي بالفلوس..بعدين أنت لو قتلته ما راح تريح قلبك..صدقني راح تعيش بتأنيب الضمير طول عمرك..
وليد يطالعه:من قال...بالفلوس الناس تحترمك...بالفلوس تملك كل شي..بعدين أنا ضميري هو اللي يدفعني على هذا الشي...
جراح يهز راسه:بس دانه مرتاحة معه و هو مرتاح معها زي ما الكل عارف...بعدين هو مو مقصر معها كل اللي تبيه يجيبه لها...بعدين تعال هذي حياتهم أنت ما لك خص فيها... أختك ما جات شكت لك...
وليد بعصبية و بصوت عالي شوي:أنت واقف معي ولا معه...
جراح بثقة و بهدوء:أنا مع الحق...و أشوف أن الحق معه مو معك..
وليد يطالعه بعصبية و مقطب حواجبه:........................................... ........
جراح بثقة:أنت قبل شوي قلت لي ما راح أضر أختي...يعني أنت لما تقتله ما راح تضر أختك؟؟؟
وليد يهز راسه بالنفي:لا ما راح أضرها...راح تلقى لها واحد أحسن منه...
جراح يهز راسه:حسافة يا وليد...حسافة أنك ولد عمي...و حسافة أن عمي الرجال الطيب أبوك...و حسافة تربيته لك...إذا هذا تفكيرك...
وليد باستغراب:ليه تقول لي هذا الكلام؟؟
جراح و هو يشيل كتبه و جواله من الطاولة و بعصبية:لأنك إنسان جاهل بالرغم من الشهادة اللي عندك...أنت همك الفلوس و بس...و يمكن تفكر بنفسك بعد الفلوس..؟
وليد:جراح..
جراح قاطعه بعصبية:لاني ولد عمك و لا أعرفك...و أعتبر علاقتي معك انتهت من اليوم...ما يشرفني أمشي مع واحد يفكر تفكيرك...
قام جراح و طالعه:تطالع الناس و كنك مالك الدنيا و ما فيها...ترا منت أحسن منهم..و تأكد أن راح يجيك يوم تحتاج فيه لهم..و راح تتذكر كلامي يا ولد العم؟؟.
مشى عنه جراح و هو متضايق...للأسف أنه اليوم عرف حقيقة ولد عمه الغالي على قلبه...
وليد يناظر المكان اللي مشى فيه جراح:طيب يا جراح أنا تقول لي هذا الكلام...مني بحاجتك أقدر أنفذ اللي براسي لحالي بدون مساعدتك يا....يا ولد عمي...
لف للطاولة و شال أغراضه من الطاولة و هو ماشي لسيارته:لازم أنفذ اللي براسي بأسرع وقت ممكن...الأيام تمشي و الحقد يزيد بقلبي...مو قادر أتحمله...
ركب سيارته و هو حاط بباله أنه بطريقة لقتل الإنسان الطيب...ما كان يدري أنه ربه فوقه وهو قادر يمنعه من كل شي...
.......................في بيت أبو تركي الساعة 7 المغرب فوق في غرفة تركي و دانه............................
دانه تكلم تلفون و بخوف:وش تقول؟؟
محمد(أخوها الصغير-16سنه-):والله ما أكذب عليك...قبل شوي المستشفى اتصلوا و حين أبوي و أخواني كلهم راحوا له المستشفى...
دانه شوي و تبكي:يا قلبي عليه وليد...طيب متى صار له الحادث...
محمد:مدري...بس أقول لك قبل شوي اتصلوا المستشفى...
دانه:طيب...طيب خلاص مع السلامة...
تركي دخل الغرفة و شاف دانه تسكر التلفون و وجهها مو على بعضة:......................
تركي قطب حواجبه:حبيبتي وش فيك؟
دانه وقفت و كانت حاطه يدها ورى ظهرها و بخوف:تركي خذني للمستشفى...
تركي الموضوع شده:مستشفى!...ليه وش فيك...أنتي تعبانه.؟؟
دانه تهز راسها:لا أنا ما فيني شي...بس أخوي وليد مسوي حادث و يقولون أنه بغرفة العمليات...أهلي كلهم راحوا له...ودي أنا بعد أكون معه...
تركي:لا وش تبين تروحين كذا...أنتي أقعدي هنا ارتاحي و أنا حين رايح لهم و لا تخافين لو صار شي راح اتصل عليك أقول لك..
دانه بترجي:لا...صدقني ما فيني شي والله أنا بخير بس أبي أروح له...
تركي بحزم:قلت لا...أنتي أقعدي هنا و أنا حين رايح له أشوف الأحوال..
دانه بترجي:تركي...
قاطعها تركي وهو يتوجه لدولابه و يطلع ثوبه:أنتي نسيتي آخر مرة رحنا للدكتور وش قال لك؟؟
دانه تهز راسها:لا ما نسيت...بس هو مو قصده أحبس نفسي بالبيت...
تركي يلبس ثوبه:والله عارف...بس قعدت المستشفيات مو زينه لك...
دانه باستسلام:طيب خلاص...بس مو تنسى أي شي يصير كلمني و قول لي..
تركي يلبس شماغة و ياخذ جواله:لا تخافين...كلما يصير شي بكلمك...يللا انتبهي لنفسك قلبي...
توجه تركي لباب الغرفة و طلع و قعدت دانه على طرف السرير:يا بعد عمري يا تركي تو جاي من الدوام تعبان و طلعت مرة ثانية...لو غيرك ما اهتموا للموضوع...
.................................................. .......في المستشفى..........................................
دخل تركي و كان يمشي بسرعة و لما وصل للمصعد صعد و وصل للدور الثاني و لما طلع من المصعد شاف جراح واقف بوجه المصعد و مسند جسمه للجدار ورى و راسه بعد:...............................
تركي توجه لجراح و تكلم :السلام...
جراح انتبه و عدل وقفته و صافح تركي:هلا والله تركي...
تركي بتوتر يطالعه:وين الأهل...
جراح يطالع تركي و يأشر بأيده للسيب الثاني:كلهم هناك....عند غرفة العمليات...
تركي :طيب متى صار له الحادث...
جراح يهز كتوفة:علمي علمك...أنا جيت معهم قبل شوي ما أدري وش اللي صار...
تركي يطالعه:طيب أخليك أنا...
توجه تركي لهم بينما جراح ضل يطالع تركي و بقلبه:أي قلب عندك يا تركي...لو تعرف وش كان يقول عنك اليوم الصباح...وش كان ناوي عليك...
من جهة ثانية تركي توجه لعمه اللي كان قاعد على الكرسي و أعصابة تلفت من الانتظار و حب راسه و بعدها سلم على الموجودين كلهم....
قاسم(أخو دانه الكبير):ليه تعبت نفسك و جيت الموضوع ما يستاهل شوي يطلع و نبشركم...
تركي طالعه:ولو...وليد أخوي زي ما هو أخوكم لازم أكون معه...
أبو قاسم يطالع تركي و بحنان:طيب يا ولدي..دانه وينها؟؟
تركي ابتسم له:لا تخاف عمي دانه بالبيت...كانت تبي تجي بس تعبانه...
أم قاسم بخوف:ليه وش فيها؟
تركي طالعها:لا. لا تخافين عمتي ما فيها شي بس تعرفين حامل...
ضلوا واقفين مدة نصف ساعة و بعدها طلع الدكتور من غرفة العمليات...
أبو قاسم قام و توجه للدكتور:ها دكتور بشر ...
الدكتور أعطاهم نظرات خيبه و كمل طريقة لمكتبه:......................
قاسم:أستريح يبا أنا بروح أشوف وش السالفة؟؟
.................................................. ........في مكتب الدكتور........................................... . 
دخل قاسم و صافح الدكتور و قعد:دكتور ترانا قاعدين على أعصابنا وش فيه وليد..؟
الدكتور يطالعه:أنت أخوه؟
قاسم هز راسه:أي أنا أخوه الكبير...
الدكتور تنهد و هو يسند يدينه للطاولة:والله مدري وش أقول لك...بس أخوك صار له أكثر من ساعتين بالشارع و هو داخل السيارة و مصاب بالحادث...وهذا الشي أثر على....(سكت)
قاسم بترغب:أي وش فيه كمل؟؟
الدكتور بهدوء:أخوك ما يقدر يوقف على رجلينه بعد اليوم...صابة شلل...
قاسم أنصدم:وش تقول؟
الدكتور يكمل:صابته كسور خفيفة في القفص الصدري و يده اليمنى انكسرت..فترة بسيطة أن شاء الله و يرجع يحركها طبيعي...
قاسم بضيق:طيب و رجلينه؟؟
الدكتور نزل عيونه لتحت و رفعهم:مقدر أسوي أكثر من اللي سويته ... و زي ما قلت لك هو صار له أكثر من ساعتين بالشارع و محد يدري عنه...
قاسم مقطب حواجبه : دكتور أخوي توه بعز شبابه...عمره 20 سنه و تقول لي ما يقدر يوقف على رجلينه...
الدكتور:لو بيدي شي ما قصرت...بس هذا أمر الله...اللهم لا اعتراض...
قاسم:طيب في له علاج برا ولا لا...؟
الدكتور يطالعه:يؤسفني أقول لك ما له علاج...بس تذكر أن كل شي بيد الله ممكن..
قاسم نزل راسه و وقف:مشكور دكتور ما قصرت الله لا يقصر بعمرك...
الدكتور وقف و صافحه:العفو ما سويت شي...
طلع قاسم و ما قال لأهله الكلام اللي قاله له الدكتور لأنه عارف أمه بتسوي لهم مناحة بالمستشفى...
أبو قاسم:ها بشر وش قال لك الدكتور...
قاسم يطالعهم و بثقة:ألحمد لله كسور خفيفة و أن شاء الله يقوم بالسلامة..
أبو قاسم و أم قاسم:الحمد لله... الحمد لله جات على كذا...
قاسم يناظر أمه و أبوه و أخوانه :خلاص خلونا نمشي حين قعدتنا هنا ما منها فايدة بكرة نرجع له...
قاموا كلهم و نزلوا للدور الأول عشان يمشون بينما قاسم رمى نفسه على وحده من الكراسي اللي بالممر و تركي لما شافه قعد يمه...طبعا كانوا قاعدين قريب من جراح اللي لما شافهم وقف يسمع لهم بتركيز ...
تركي قعد يم قاسم:خير وش فيك؟؟
قاسم بحزن:مو قادر أصدق اللي سمعته يا تركي...
تركي يطالعه و باستغراب:ليه وش سمعت؟
قاسم بضيق:أخوي...وليد...تصدق أنه ما راح يمشي بعد اليوم؟؟
تركي عوره قلبه و كشر بقوة و بضيق:ليه؟
قاسم :الدكتور يقول أنه صار له أكثر من ساعتين بالشارع وهو مصاب بالحادث و هذا أثر عليه كثير...
تركي بأمل:طيب لا تيأس...تقدرون تسفرونه برا و يتعالج و راح يرجع أحسن من قبل..
قاسم تنهد بخفيف:فكرت فيها قبلك...الدكتور يقول أنه حتى لو سفرناه برا ماله علاج...
تركي حس بالضيق الكبير:ولو...لا تيأس...ربك رحيم يمكن يرحمه و يرجع يمشي...
قاسم ابتسم لتركي و وقف وهو يتنهد:مشكور يا تركي ما قصرت..تعبت نفسك...عالعموم سلم لي على دانه كثير وحشتني مع وجهها ما تسأل ولا كني أخوها الكبير ...
تركي وقف و ابتسم:الله يسلمك...
توجه قاسم للمصعد و نزل لتحت بينما تركي انتبه لجراح اللي كان واقف و يطالعهم بإنصدام...
تركي توجه له و بهدوء:وش فيك جراح يللا نمشي؟؟
جراح مو مصدق:وليد ما راح يمشي بعد اليوم...
تركي ابتسم بهدوء:لا تقول كذا أن شاء الله يقوم بالسلامة و يرجع لنا مثل أول...يللا تعال معي...
مشى جراح مع تركي و جراح كان يفكر بولد عمه وليد...الإنسان الحاقد اللي عمره ما فكر إلا بنفسه...
كيف الناس كلهم خافوا عليه..حتى هو اللي قطع على نفسه عهد أنه ما يزوره إلا لما يترك اللي براسه حن قلبه لما عرف اللي صار له...
..............................في بيت أبو تركي الساعة 9 الليل في غرفة تركي و دانه ............................. 
دخل تركي وهو تعبان حده من صحى اليوم الفجر للحين ما حط راسه...
دانه قامت له و بتوتر:ها بشر وش فيه وليد؟؟
تركي يطالعها بتعب:بخير...صابته بعض الكسور و أن شاء الله قريب يقوم بالسلامة...هو للحين ما صحى عشان كذا مشينا بكرة إن شاء الله رايحين له...
قعد تركي على طرف السرير و توجهت له دانه وهي مقطبه حواجبها:قلبي يقول أنه فيه شي أكبر من كذا قول لي وش فيه؟؟
تركي يطالعها و بهدوء:بقول لك بس توعديني ما تسووين لي مناحة تراني تعبان و أبي أنام..
دانه هزت راسها بالموافقة:طيب قول؟؟
تركي يطالعها و بهدوء تام و بتردد:بصراحة...وليد..ما راح يقدر يمشي...ما يقدر يوقف على رجلينه...
دانه فتحت عيونها على الأخر منصدمة:أنت متأكد من الكلام اللي قاعد تقوله؟
تركي يطالعها باستغراب:الدكتور قال كذا...يعني معقولة الدكتور يقول شي مو متأكد منه...
دانه مو مصدقه:يمكنه غلطان...ما أصدق أخوي أنا ما يمشي..
تركي يطالعها و بهدوء:لا تقولين كذا...كلنا بن آدم..أخوك وش فيه زود عن العالم...بعدين هذا قضاء و قدر..
دانه بضيق نزلت راسها:آسفة مو قصدي...بس مو مصدقه الخبر...كيف بتكون ردة فعله لما يصحى و يعرف الخبر هذا...
تركي يطالعها و بنفس الهدوء:لا تخافين...كلنا ننصدم لما يصير لنا شي ما نتوقعه..أو حنا شايفين أنه مستحيل يصير لنا...بعدين نتعود...لأنها بتصير حياتنا...
دانه نزلت دمعتها وهي تتصور منظر أخوها قاعد على الكرسي المتحرك...مهما كان صعبه...
.................................................. طلع الصباح(في المستشفى)....................................
الأجواء هاديه جدا...الممرات فاضيه من الناس و الأصوات...قبل كم ساعة طلعوا وليد من غرفة العمليات و نقلوه لغرفة خاصة فيه...
كان ممد على السرير و إبرة المغذي بيده اليسار و يده اليمين على صدره لأنها أصيبت بكسر..رجلينه(بلا حياة)
ما كان يدري عن الدنيا حوله...مغمض عيونه و جامد عن الحراك...
أبد ما كنه وليد...وجهه متغير بسبب الجروح البسيطة اللي صابته و اللون الأزرق اللي يحيط بعيونه...
مرت عليه ساعات على هذي الحالة...و الحين الساعة 8 الصباح بالضبط...
انفتح الباب و دخلوا أخوانه و أمه و أبوه...كلهم عورهم قلبهم لما شافوا شكله و حالته و وضعه الكسير...
أمه و أبوه قعدوا على الكراسي الأساسية اللي كانت عند الجدار و هم يناظرون ولدهم بحنية...
بالنسبة لإخوانه ضلوا واقفين و يطالعونه بألم...وش بتكون ردة فعله لما يصحى و يعرف اللي صار له؟؟؟
بنفس الوقت انفتح الباب و دخلت دانه و على طول أزاحت الغطا عن وجهها و لما شافت أهلها ألقت السلام...
توجهت دانه للسرير اللي عليه وليد و بألم:يا قلبي...
قاسم:دانه أقعدي أتركية لا تزعجينه...
دانه ناظرت أخوها بألم و حزن و توجهت للكرسي اللي كان قريب من السرير و قعدت عليه وهي تطالع أخوها...
ضلوا فترة ساكتين و اللي مالي جو الغرفة صوت الأجهزة الكهربائية من الطنين... 
أبو قاسم بهدوء:تركي وينه؟
دانه لفت لأبوها:رايح الشركة..لما يطلع راح يجي هنا...
بنفس هذي اللحظة فتح وليد عيونه بصعوبة و الكل لاحظ و ضلوا يطالعونه بصمت...
يحاول يركز بنظرة شوي عشان يعرف يناظر اللي قدامه و اللي حوله...كان يشوفهم بصورة مشوشة...
دانه ابتسمت بفرح:ألحمد لله على سلامتك وليد...
وليد قطب حواجبه و ضل يطالعهم و يتذكر اللي صار له بالضبط واللي وصله للمكان اللي هو فيه...
وليد بهدوء و بصوت مبحوح:أنا وين؟؟وش اللي جابني هنا؟؟
بسام(-22سنه-) ابتسم:يعني ما تشوف الجو اللي أنت فيه...ركز زين و تعرف...
وليد عصب لأنه فعلا ما كان رايق لمزاح أخوه وهو بهذي الحالة و ضل يطالعهم:........................
قاسم مبتسم:أنسى اللي صار لك و وش جابك هنا أهم شي أنك بخير و سلامة...
أحمد(16سنه) باستهبال و هو يتوجه له:والله لو شايف سيارتك يا وليد ما تصدق أنك طلعت منها بخير..أبد ما بقى فيها شي كلها تحطمت...
أبو قاسم ناظر أحمد بنظرات عتاب و كان يبيه يسكر هذا الموضوع...
بالنسبة لوليد غمض عيونه و ضل يتذكر الحادث اللي صار له...يا الله أول ما صابة الحادث جاته آلام بشكل غير طبيعي بعدها فقد الوعي وتوه حين يفتح عيونه للدنيا...
وليد فتح عيونه و ضل يحاول يحرك أعضاء جسمه بهدوء و مع كل عضو يحركه يحس بآلام شديدة أول مرة يحس فيها...
أبو قاسم توجه لوليد و بهدوء:لا تتحرك كثير لسا ما شفيت...أنت بكذا تضر نفسك...
وليد يناظر أبوه و كنه طفل صغير:يبا رجولي مو قادر أحركها...
كلهم صاروا يناظرون بعض و الألم بقلبهم و ينتظرون ردة فعله..أكيد راح تكون قويه...
أبو قاسم نزل عيونه للأرض و هو مو عارف كيف يرد على وليد و وش يقول له:..................
وليد يناظرهم كلهم و بصوته المبحوح:وش فيكم...نادوا الدكتور والله مو قادر أحرك رجولي...و لاني حاس فيهم بعد...
أمه ما قدرت تتحمل على طول نزلت دموعها وهي تناظر ولدها الغالي عاجز عن المشي و مو عارف باللي صابة...
بسام تقدم له و بهدوء:لا تخاف يمكن لأنك تعبان مو قادر تحركها..أن شاء الله لما تصحى تصير أحسن..
وليد بعد سكوت و هو يوزع نظرة بينهم:تلعبون على من أنتم...أنا مو بزر قولوا لي وش فيني...أنا حاس أن صار لي شي و أنتوا مو راضين تقولون لي..
قاسم:صدقني ما فيك شي...
وليد قاطعه وهو مقطب حواجبه:طيب ليه رجولي ما أقدر أحركم...أيدي و عرفت أنها مكسورة بس رجليني ليه وش السبب؟
أحمد اللي كان قاعد على طرف السرير وقف وهو يناظر أخوه و آلامه:.........................
وليد يطالعهم :طيب نادوا لي الدكتور ليه تطالعوني كذا؟؟
دانه دمعت عيونها وهي تناظر أخوها...اللي ما توقعت بيوم من الأيام أنه راح يوصل لهذي الحالة...
أبو قاسم بثقة و هو مقطب حواجبه طالع وليد و بهدوء:يا وليد أنت إنسان مؤمن بقضاء الله و قدره...
وليد قطب حواجبه بقوة لما سمع كلمة أبوه...هو حاس أنه فيه شي أكبر من الكسور اللي صابته...
أبو قاسم يناظره بحنان و يحاول يطلع الكلمة من فمه:أنت...صابك شلل برجلينك من الحادث اللي صار لك..
وليد مو قادر يركز:وش تقول يبا...مو فاهم أنت وش تقصد؟
أبو قاسم تقدم له و حط يده على كتفه:لا تضعف قدام المرض...خلك رجال و قوي نفسك..و أنت أكيد راح تقدر تعيش حياة جديدة و تتأقلم معها...منت ميت...
وليد نزلت دموعه و صرخ بصوت عالي:أنتوا تكذبون علي...أكيد تكذبون علي...معقول أنا ما أمشي...أنا أقعد على كرسي متحرك...لـــــــــــــــــــــــــــــــــــــــــ ا مستحيل...
أطلعوا بـــــــــــــرا...ما أبي أشوف أحد أطلعوا برا كلكم....بــــــــــــــــــــرا...
في هذي اللحظة دخل الدكتور و معه ممرضتين و أمر الدكتور أهله كلهم يطلعون من الغرفة و الممرضتين توجهوا لوليد يحاولون يهدئونه بس هو كان يصرخ بصوت عالـــــــــي و يبكي لدرجة أن إبرة المغذي كانت راح تنكسر في يده بس الممرضة لحقت عليه و مسكت يده بقوة...
دانه اللي كانت واقفة عند الباب و رافضة تمشي معهم:يبا وين نروح و نتركه هنا لحاله؟؟
قاسم أخوها مسك يدها :دانه تعالي...قعدتنا هنا ما لها فايدة...ًصدقيني...
قربها من صدره و ضمها لأنها كانت تبكي بشكل أول مرة تبكي فيه...منظر وليد أثر عليهم كلهم... 

دانه اللي كانت واقفة عند الباب و رافضة تمشي معهم:يبا وين نروح و نتركه هنا لحاله؟؟
قاسم أخوها مسك يدها :دانه تعالي...قعدتنا هنا ما لها فايدة...ًصدقيني...
قربها من صدره و ضمها لأنها كانت تبكي بشكل أول مرة تبكي فيه...منظر وليد أثر عليهم كلهم...
.................................في بيت أبو زياد في غرفة رحاب الساعة7المغرب...........................
كانت قاعدة وسط السرير و علامات التوتر واضحة على محياها و متربعة و كل شوي تطالع الساعة الكبيرة اللي بالجدار كنها على موعد مع أحد...
تبكي بشدة و هي مو مصدقه اللي صار لها و بعدها ترجع تمسح دموعها و تسكت و هي تناظر بالغرفة...
أنفتح باب الغرفة بهدوء و دخلت أمل...عورها قلبها لما شافت شكل أختها كذا...
مشت بخطوات بطيئة و هاديه و قعدت على طرف السرير و بهدوء:رحاب...
رحاب توجه نظرها لها بصمت:........................................
أمل ابتسمت:وش رايك تنزلين تحت تقعدين معنا؟
رحاب تطالعها بصمت:............................................. .
أمل مبتسمة:ها وش رايك...بدل قعدتك هنا لحالك تنزلين معنا الجلسة حلوة بس ناقصتها أنتي...
رحاب بهدوء و بثقة:سعود ما أتصل؟؟
أمل استغربت من سؤالها و بهدوء وهي مقطبه حواجبها:ليه تسألين؟
رحاب ببرود:أتصل ولا لا..؟
أمل بعد سكوت تكلمت بهدوء:حتى لو أتصل ما يخصك فيه...ما عدتي على ذمته...
رحاب قطبت حواجبها و تكلمت وهي تبكي و بترجي و دموعها سالت على عيونها و تمسك بيد أختها:بس أنا أحتاجه يا أمل...والله أني أحتاجه..ما بقى فيني خلاص أنا جنيت بس أبي أشوفه و أسمع صوته..
أمل نزلت دمعتها وهي تناظر شكل أختها و بهدوء:بس هذا الشي مو كيفك ولا كيفي يا رحاب...هو طلقك يعني حتى لو رجع ما راح تكونين معه...خلاص سعود محرم عليك أنتي ليه ما تفهمين هذا الشي..؟
رحاب بعذاب و ألم وهي تترجى أمل:لأني أحبه...أنتم اللي أجبرتوني على حبه و العيش معه و حين تجبروني أنساه ... والله اللي تسونه فوق طاقتي مني قادرة أتحمل شي ...
أمل قربت أختها من صدرها و ضمتها بينما رحاب صارت تبكي بصوت عالي و تشهق من الألم و الوحدة اللي صارت تعيش فيهم..
تذكرت صدر سعود...
الصدر اللي كان يحتويها بحنان و دفئ و عطف و حب...كانت تحس بالأمان لما تكون بين يدينه..
بالرغم من كثرة سلبياتهم إلا أنه كان حنون مع مرحه و ضحكته اللي بدت تفارق شفاه بالأيام الأخيرة له معها..
كان ودها تعيش معه باقي عمرها مهما كانت ظروفه بس ما حصل...وهو السبب في منع هذا الشي...
قهرها و ذبحها فراقه...محد مقدر مدى الحزن و العذاب اللي تعيش فيهم و تشعر بهم...
مع أن سعود ما كان فتى أحلامها اللي حلمت فيه من طفولتها إلا أنها حبته غصب عنها...
في نفس الوقت هذا مرت في بالها ذكريات قديمــــــــه حيل...كانوا أطفال وقتها..أعمارهم ما تتجاوز العشر سنوات...
كانت قاعدة تلعب في حديقة بيتهم مع غادة بنت عمها واللي افتقدتها مؤخرا(كانوا أخوات من زمان بس الظروف فرقتهم)
غادة كانت ناعمة جدا من صغر سنها بلبسها و شكلها الرائع بعكس رحاب اللي لما كانت صغيرة ملابسها دايما وسخه و شعرها اللهم يا كافي...
كانت رحاب قاعدة يم غادة على أطراف النافورة الموجودة بوسط الحديقة و يسولفون و الجو كان روعة..
رحاب ببراءة:أنا لما أكبر راح يصير بيتي أكبر من كذا بكثير...
غادة بنعومة و براءة وهدوء:أنا بعد...بس أنا لما أتزوج راح أعيش مع زوجي زي ماما و بابا...
في هذي اللحظة دخل زياد من الباب الرئيسي للبيت...كان عمره وقتها 15سنه...
كان يفرح لما يشوف بنت عمه و قلبه عندهم بالبيت...توجه لهم و بفرح قعد يم غادة و بهدوء:وش رايك غادة ألعب معكم...
هنا رحاب اغتاظت منه و حست أنه يفرق بينها وبين غادة و قامت له و تكلمت بعصبية:غادة حقي مو حقك...وحنا ما نبيك تلعب معنا ررررررررررررررررررروح ...
زياد همس في أذن غادة بهدوء بكلمات غير مسموعة مما خلاها تضحك بهدوء و بعدها مسك يدها و بهدوء:يللا...
قامت غادة معه و راحوا يركضون بسرعة في الحديقة و رحاب صارت تمشي ورآهم و تبكي بصوتها اللي كان يهز أركان البيت لما تعصب:..................واااااااااااااااااااااااااا اااااااااااااااااااو..................
بنفس الوقت هذا دخل سعود لبيت عمه و سمع صوت رحاب تبكي بقوة و عرف على طول أنه بسبب زياد و غادة اللي كانت تكره وجودهم مع بعض أو أنها تغار لما تشوفهم مع بعض...
قرب منها سعود و بمرحه المعهود:رحابه وش فيك ليه تبكين؟
رحاب لفت له و توجهت له وارتمت بحضنه وهي تبكي:هذا زياد الحمار أخذ غادة و تركني لحالي...
سعود بمرح:طيب وش عليك منهم اتركيهم تعالي نروح و نتركهم كيفهم...
رحاب هزت راسها بالرفض:أنا أبي غادة...كنت ألعب معها بس لما جا زياد أخذها و راح....
سعود مسك يدها و قعد معها على درج المدخل اللي يدخل للصالة:طيب ننتظرهم هنا ...
رحاب وقفت قبال سعود وهي مقطبه حواجبها:ما راح يرجعون حين...زياد لما ياخذ غادة يقعد معها فترة طويلة مرة...
سعود رفع حاجب و بعصبية:أنتي ترا أذيتيني بغادة و زياد كن ما في غيرهم بالدنيا...يروحون بتراب وش أسوي لهم أنا....
رحاب رجعت تبكي مرة ثانية و ابتعدت عن سعود و قعدت على أرض الحديقة ببراءة.:..................
سعود قام و توجه لها و نزل لمستواها وتكلم بغرور و مرح:طيب يا رحاب أقعد معك و تقومين عني و أنا اللي جاي أهديك و أراضيك...أقعدي هنا و خلي غادة و زياد ينفعونك راح تحتاجيني بيوم ولا راح تلاقيني...
هنا رجعت رحاب لأرض الواقع و شافت نفسها للحين بحضن أختها أمل اللي تكلمت:طيب رحاب أنا لازم أمشي حين خالد وصل...
رحاب بعدت عنها و سندت ظهرها لورا و راسها بعد و بداخلها:كنت تتكلم من جد يا سعود...جا اليوم اللي احتجت لك فيه و ما راح ألقاك...و زياد بعد من جده أخذ مني غادة و راح معها لبعيد..وراح يقعدون فترة طويلة بعد....
غمضت رحاب عيونها وهي تحس أن اللي صار لهم وهم أطفال صار ينطبق عليهم وهم كبار....
................................................مر شهر على هذي الأحداث.....................................
بالنسبة لوليد أهله نقلوا غرفته إلى الدور الأرضي لأنه ما يقدر يصعد فوق بسهوله...كتب له الدكتور خروج و لما راح بيتهم حس بالنقص الكبير بينه و بين من حوله من أخوانه و أهله اللي جوا يتحمدون له السلامة...
كان طول الوقت قاعد على السرير اللي كان بنص الغرفة و رجلينه مغطيهم بالمفرش و يناظر تحت ولا يتكلم مع أي أحد...
الصدمة كانت قويه عليه...أبد ما تصور نفسه بيوم من الأيام بهذا الشكل المؤلم...
كل أهله كانوا يضحكون و يسولفون معه و قصدهم من هذا يخففون عنه آلامه بس هو ما كان مستجيب لوقفتهم معه بهذي الظروف القاسية...
رحاب اللي كل يوم تزيد معاناتها عن اليوم اللي قبله...تحس إنها بحاجة ماسه لسعود...صارت ما تاكل شي بس تشرب كاس الماي و قاعدة بغرفتها...
ليلى بعد...لا أخفي عليكم حاجتها لماجد حبيب قلبها و حبها الأول...كانت كل ليلة قبل النوم تمسك صورته و تفرغ ما بداخلها من هموم و فراغ عاطفي وكنه قاعد معها...واللي يزيد آلامها ولدها عبد الرحمن اللي كلما يشوف طفل مع أهله يسأل أمه...(بابا وين؟)...
نجلاء و الحيرة...كانت متوقعه أن عمار راح يغير راية و يمل لما تطول عليهم بالرد بس الواضح أنه متمسك فيها و مستعد ينتظرها العمر كله...بيني و بينكم هي وافقت بس هي تشوف أن الظروف اللي تمر فيها العايلة مو مناسبة لخبر موافقتها على الخطبة...
......................................يوم السبت العصر في بيت أبو زياد.................................
أم زياد:والله مدري وش فيها هذي البنت طلعت الشيب في راسي...كلما نكلمها تفتح لنا موضوع سعود و تسويها مناحة مو راضيه تفهم أنه طلقها و راح ولا هو راجع...
أبو زياد بتردد:بيني و بينك أنا أفكر آخذها لطبيب نفسي يمكن يقدر يشخص الحالة اللي هي فيها..
أم زياد حطت يدها على قلبها:وش تقول...تاخذ رحاب لطبيب نفسي...بنتي مو مجنونة الله يهديك..
أبو زياد تنهد:ومن قال لك أن الطبيب النفسي للمجانين...بعدين أنا ما قلت رحاب مجنونة رحاب عاقله ولله الحمد...بس أنتي لاحظتي معي تغيرها في الفترة الأخيرة ولا نسيتي كيف كان صوتها مالي علينا البيت و كنها طفل صغير...
أم زياد قطبت حواجبها:لا ما نسيت...بس لازم تتغير...الظروف اللي صارت لها مو شوي و كانت أكبر منها..
أبو زياد :طيب وش رايك باللي قلت لك؟
أم زياد:وبظنك توافق تروح للطبيب...
أبو زياد بثقة:أنا أقنعها...أنا غلطت بحقها ولازم أصلح غلطتي..مستعد أسوي أي شي بس ترجع لي رحاب القديمة...والله أني فقدت صوتها و ضحكتها...
أم زياد بحيرة و ألم:أنا بعد ما تهون علي أشوفها كذا بس ما بيدي شي...
أبو زياد:خلاص أتركي الموضوع هذا علي...أنا اللي راح أتصرف فيه و أنا اللي راح أقنعها...هي صاحية حين؟
أم زياد باستغراب:تبي تكلمها حين؟؟
أبو زياد :وش منتظرة...خير البر عاجله...
..............................................فوق في غرفة رحاب.......................................
سمعت صوت ضرب على الباب لكنها ما تحركت وضلت على حالها بصمت:......................
أنفتح الباب ودخل أبوها...صار له أسبوع ما شافها ولا قعد معها عوره قلبه لما شاف وضعها...
كانت قاعدة على الأرض و مسندة ظهرها للسرير و بيدها صورة...بس للحين ما اتضح لأبوها صورة مين؟
أبو زياد سكر الباب و توجه لها و قعد يمها و بهدوء:وش فيه الحلو زعلان...
بالنسبة لرحاب ما عطت لكلامه أهميه و لا كنه موجود معها وضلت تطالع الصورة اللي بيدها..
أبو زياد شده موضوع الصور المجهولة و ناظر لها بهدوء...أنصدم لما شاف اللي بالصورة...
كانت صورة سعود مبتسم و قاعد على الكنب اللي بغرفتهم...شكله طالع روعة بالصورة...
أبو زياد بهدوء:رحاب...(حط يده على كتفها و حركها بهدوء)رحاب.. 
هنا رحاب انتبهت و لفت لأبوها وهي تمسح بقايا الألم من خدها و ضلت تطالعه بخوف:.................
أبو زياد ابتسم لها:وش تطالعين؟؟
رحاب قلبت الصورة و رمتها على الأرض و نزلت راسها كنها طفله:..................................
أبو زياد بجديه:رحاب أبيك بموضوع ردي علي عشان أقدر أكلمك...
رحاب زحفت لورا و كانت تبي تبعد عنه بأي طريقة:........................................
أبو زياد قطب حواجبه باستغراب و بنبرة حادة:رحاب وش فيك؟
رحاب ضمت رجولها لصدرها و دفنت راسها بينهم و تكلمت بصوت مخنوق:ما أبي أقعد مع أحد...
أبو زياد باستغراب:بس أنا أبوك...حتى أنا ما تبين تقعدين معي؟؟
رحاب رفعت راسها و طالعته بألم و بهدوء:من جدك أنت أبوي؟
أبو زياد قطب حواجبه:أي أنا أبوك ليه أنتي عندك راي ثاني..؟
رحاب بنظرات ألم:لو أنت أبوي ما كان سويت فيني كذا...أنت السبب بكل اللي صار لي..
أبو زياد حس بتأنيب الضمير يجتاحه و بقوة...:.......................................
رحاب نزلت دموعها وهي تناظره و بحزن:غصبتني عشان عمي...وهذا اللي رميتوني عنده تخلى عني و راح بكل بساطة...(بعد سكوت)حين أنت و عمي تقدرون ترجعون لي أيامي اللي راحت؟؟؟
أبو زياد بابتسامة:أن شاء الله...أن شاء الله نقدر بس أنتي ساعدينا على هذا الشي و صدقيني نقدر..
رحاب رجعت دفنت راسها بين رجولها:ما أبي أقعد مع أحد ... خلاص أتركني لحالي...أنتوا تذكروني بأيام عذابي مع سعود...
أبو زياد بألم قام و قعد يمها و حط يده على راسها:رحاب أنتي بنتي و أنا مستحيل أتخلى عنك...أنا غلطت بحقك و أعتذر لك و يا ليت تقبلين عذري و توافقين على طلبي...
رحاب :................................................. ...............
أبو زياد بهدوء:أنا قررت أخذك لطبيب نفسي عشان يطلعك من هذي الحالة بأذن الله...وش رايك؟
رحاب على حالها:............................................ ....
أبو زياد بنفس الهدوء:رحاب وش رايك؟
رحاب بهدوء ودمعه يتيمة سالت على خدها:مالي كلمة...تقدر تاخذني غصب كالعادة ليه جاي تاخذ رايي؟
أبو زياد تألم لما سمع كلمتها و تكلم بحزم:أبي رايك...
رحاب رفعت راسها و طالعته بحزن ودموعها على خدها:والله ما بقى فيني...سووا فيني اللي تبون ما عاد يهمني...
أبو زياد كان وده ياخذها لصدره بس ما قدر يستحمل منظرها وهي تبكي بهذي الطريقة و قام و طلع من الغرفة و تركها بألم و حزن و وحده...
نزل للصالة تحت و وجهه مو على بعضة أبد...كلمات رحاب تتردد في مسامعه و صوتها الحزين يعور قلبه..
أم زياد وقفت لما شافته:ها بشر...
أبو زياد قعد و بألم:قالت سووا اللي تبون...(بعد سكوت)أنا بكلم الطبيب و أفهمه حالتها الليلة..خلاص ما عاد أقدر أشوفها بهذا الشكل... 
راح أبو زياد لغرفة الجلوس عشان يكلم الدكتور(رقمه عنده)وعشان يبدون في علاج رحاب...
.................................الأحد الصباح في بيت أبو قاسم...................................
كان قاعد على سريرة باستسلام و سرحان بالدنيا حوله و دانه أخته قاعدة يمه و تطالعه و تفكر فيه...
وليد لف لدانه و بهدوء :دانه...
دانه انتبهت له و ابتسمت:نعم...
وليد بتردد:لما يرجع تركي من الدوام لا تمشون على طول...أنا أبيه بموضوع..
دانه باستغراب:أنت تبي تركي؟؟؟
وليد هز راسه بالإيجاب:أي ... ليه مستغربه؟
دانه تهز كتوفها بخفيف:لا...بس غريبة...ولا مرة شفتك قاعد معه أو تسولف معه ..
وليد يطالعها:طيب اليوم أبي أقعد معه وش فيها؟
دانه ابتسمت بفرح:لا ما فيها شي...بالعكس هو دايما يسألني عنك..
وليد رجع سند راسه لورا و يطالع قدامه:............................................ ....
دانه اختفت ابتسامتها و بهدوء:أقول وليد...
وليد بدون ما يلف لها و بهدوء:نعم...
دانه تطالعه:صار لك شهر و شوي ما رحت الجامعة...ما في نيتك تكمل دراستك؟؟
وليد لف لها و قطب حواجبه:دانه لا تفتحين معي هذا الموضوع...أنا قلت لكم مني رايح الجامعة و ما عندي كلام ثاني...
دانه بهدوء:وليه ما تبي تروح الجامعة؟؟
وليد يطالع رجلينه الممدة على السرير و فوقها الفراش الثقيل و بهدوء:تبيني أطلع قدام العالم كذا...
دانه قطبت حواجبها بقوة لما سمعت الكلمة اللي كانت متوقعه تسمعها و تكلمت بنفس الهدوء:هذا مو سبب...أنت قاعد تنهي حياتك عشان شي صار و انتهى...حرام عليك تسوي بنفسك كذا..
وليد يطالعها و بعبرة:بس ما أقدر...ليه ما تفهموني...والله أني ما أقدر أطلع كذا؟؟
دانه بحزن:يعني راح تقضي حياتك في هذي الغرفة...هذي مو حالة...بعدين أحمد ربك جات على كذا أنت أحسن من غيرك بكثير...
وليد ينزل راسه :حياتي انتهت ماله داعي أروح الجامعة و اتعب نفسي بالدراسة..أنا إنسان غير مرغوب فيه..
دانه قطبت حواجبها:من قال لك كذا؟؟
وليد بهدوء:تصرفاتكم تقول...تناظروني بعطف ولما تقعدون معي أحسكم تخبون علي أشياء كثيرة...تحاولون تطلعوني من الجو اللي أنا فيه...(لف لها)أنا شاكر لكم اللي تسونه معي بس ما تعجبني هذي التصرفات..
دانه تطالع أخوها بنظرات حنان و عطف و بداخلها:والله أنك صادق بإحساسك يا وليد...
.............................................في بيت أبو زياد تحت بالصالة......................................
أبو زياد:صارت الساعة 8 و نص تأخرنا...علي قوم شوف أختك رحاب...
بنفس اللحظة نزلت رحاب من الدرج و هي لابسة عبايتها الكتف و متحجبة و وجهها تعبان بشكل:........
علي لما شافها ضل يطالعها وهو مو مصدق أن اللي قدامه أخته رحاب:........................
أبو زياد ابتسم لها:يللا رحاب تعالي معي..
علي تكلم لا شعوريا:يبا وش رايك أروح أنا معها...فاضي ما عندي شي أنت روح الدوام...
أبو زياد يطالع علي بحيرة:............................................ ..
علي توجه لأبوه:أعتمد علي يبا تراني صرت رجال وما عمرك اعتمدت علي بشي...
أبو زياد لف لرحاب:وش رايك رحاب؟
بينما رحاب كانت بعالم ثاني و مو معهم أبد...كانت واقفة على آخر عتبه من الدرج و تطالع الأرض بتركيز:...
علي بجديه ابتسم:وش فيك يبا مو واثق فيني...خلاص أنا اللي بروح معها و أنت روح دوامك...
أبو زياد هز راسه بالموافقة أخيرا:طيب...كلمني و قول لي اللي يصير معك...
علي تكلم بصوت عالي شوي عشان رحاب تنتبه:رحاب...
رحاب رفعت راسها له:............................................... ...............
علي ابتسم:يللا تعالي أنا اللي بروح معك؟؟
أم زياد بحزن على حالة بنتها:انتبه للطريق قدامك يا علي...
رحاب لفت لأبوها و طالعته بعدها لفت للباب و طلعت مع علي.....................................
أم زياد وهي تقعد على الكنب و تتنهد:الله يشفيها يا رب...
أبو زياد ابتسم:والله ما توقعت تستجيب لطلبي بهذي السرعة...عالعموم أنا رايح الدوام..
................................................في المستشفى وفي مكتب الدكتور.....................................
سمع صوت ضرب على الباب و تكلم بصوت هادي جدا:تفضل..
أنفتح الباب و دخل علي و بعده دخلت أخته رحاب:السلام...
الدكتور(عبد الإله-دكتور نفسي-) ابتسم :يا هلا و مرحبا تفضل أستريح...
مشى علي و قعد على كرسي بينما رحاب قعدت على الكرسي اللي قبالة و هي منزله راسها لتحت:......
الدكتور يطالع علي:الأخت رحاب أحمد...
علي هز راسه:أي...و أنا علي أخوها...
الدكتور ابتسم:حياكم الله معنا...تحبون ندخل في الموضوع على طول ولا...؟؟؟
علي:اللي يريحك دكتور..
الدكتور لف لرحاب و رجع لف لعلي :طيب ممكن تتركنا لوحدنا شوي..
علي باستغراب:بس دكتور...
الدكتور قاطعه بحزم و جديه:لا تخاف ممرضتين موجودين هنا خلاص تقدر تطلع...
قام علي و طلع من الغرفة بينما الدكتور قام و مشى و قعد مكان علي(يعني صار قاعد قبال رحاب)..
الدكتور بهدوء:تقدرين تزيحين الغطا عن وجهك لو يريحك لأني ما أحب أتكلم و أنتي بهذا الشكل...
رفعت رحاب يدها بهدوء و أزاحت الغطا عن وجهها و هي منزله راسها:..........................
الدكتور أنصدم لما شاف وجهها...باين عليها صغيرة مو حق هذي الأماكن... 
الدكتور يطالعها و بنفس الهدوء:أنتي رحاب؟؟
رحاب هزت راسها بالإيجاب بدون ما تنطق ولا كلمة:..........................................
الدكتور وهو شاك بالمعلومات اللي عنده:كم عمرك؟
رحاب بعد صمت تكلمت بصوت مخنوق و بعبرة:21سنه...
الدكتور قطب حواجبه لما سمع صوتها...باين عليها تعاني كثير صوتها ممزوج بنبرات حزن و ألم و بكاء....
الدكتور تنهد بخفيف:طيب...أنا أسمي الدكتور عبد الإله تقدرين تناديني باسمي بدون ألقاب..أنا اللي راح أمشي معك طول الخط يعني أفتحي لي قلبك و قولي لي كل اللي عندك عشان أقدر أساعدك...
رحاب حست بالخوف يسري بجسمها و سندت ظهرها لورا وهي منزله راسها:...................................
الدكتور بعد سكوت وهو يطالعها وهو منبهر بجمالها:طيب ممكن أسألك كم سؤال؟
رحاب هزت راسها بالإيجاب و بنفس الصوت:تفضل...
الدكتور بهدوء:أنتي متزوجة؟
رحاب تجمعت الدموع بعينها و حست بنار تشعل بقلبها:أي...
الدكتور:اها...عندك عيال؟؟
رحاب هزت راسها بالرفض مع دمعه من سالت على خدها:لا...
الدكتور ضل يطالع دمعتها وحس بمدى الحزن اللي بقلبها و تكلم بهدوء:طيب زوجك وينه؟
رحاب هزت كتوفها و هي تحط يدها على أنفها و بكاها زاد و بعبرة:مدري وينه؟...
الدكتور باستغراب:كيف ما تدرين وينه...مو زوجك؟؟
رحاب رفعت راسها و طالعت الدكتور و أخيرا:مطلقه...مدري عنه وين؟؟؟
الدكتور بلع ريقه و هو يطالع وجهها الغارق بالدموع:هو ما يقرب لك؟؟
رحاب احتارت وش تقول له...تكلمت بانفعال و بحزم:ما يقرب لي..(بعد سكوت)ما أعرفه...
حطت يدينها على وجهها و غرقت في نوبة من البكاء كانت تبكي بصوت عالي...
الدكتور حس فيها و في معاناتها و الألم اللي تعيش فيه.ضل يطالعها وهي تبكي و هو عاجز عن التصرف...
..........................................في بيت أبو ماجد المغرب تحت بالصالة...................................
أم ماجد :ها يما وش قلتي؟؟
نجلاء مقطبه حواجبها:يما وش فيك والله مو وقته...أنتي عارفه ظروفنا مو مناسبة لهذي الأمور...
أم ماجد تنهدت:يا بنتي أنتي وافقي وكل شي راح يتم بهدوء صدقيني...ما يصير نوقف الحياة عشان ظروف..
نجلاء بهدوء:يما مو فاقدة سعود؟؟
أم ماجد تنهدت بحزن:سعود...يا ليت أفقد نفسي ولا أفقده...
نجلاء قطبت حواجبها:لا تقولين كذا يما أسم الله عليك...بس قصدي نصبر شوي يمكن يرجع سعود...ودي أحد من أخواني يكون معي...
أم ماجد ابتسمت:للحين تسمينه أخوك؟
نجلاء بحزن:يما سعود أخوي...مهما كانت ظروفه بيضل أخوي...
أم ماجد بابتسامة:طيب قولي لي وش رايك...تراك تأخرتي كثير على عمار لو غيره كان راح يدور غيرك..
نجلاء بعد سكوت ابتسمت لأمها:أنا موافقة يما....(ابتسمت أم ماجد بفرح)بس قولي لهم أنا ما أبي حفلات...لا زواج ولا غيره...
أم ماجد قطبت حواجبها:وليه؟
نجلاء نزلت عيونها للأرض:قلت لك ظروفنا مو مناسبة لمثل هذي الحفلات...نسوي كل شي بينا و بينهم أحسن..
أم ماجد بهدوء:يا نجلاء الله يهديك...أنتي عارفة أن عمار هو أكبر واحد من أخوانه...أكيد أمه تبي تفرح فيه لا تحرمينها من فرحتها...
نجلاء بحزن:تبي تفرح فيه تاخذ له وحده مطلقه؟؟
أم ماجد تنهدت:ردينا...كم مرة قلت لك مو عيب لو المطلقة تزوجت ليه منتي فاهمه؟
نجلاء بحزم:بلا فاهمه...بس شرطي أن كل شي يتم بدون حفلات..و .... بنتي أبي أربيها أنا..كفاية السنين اللي عاشتها بعيد عني....ما عندي غيره...
أم ماجد ابتسمت:اللي تبينه...حين بكلم خالتك و أقول لها اللي تبين أكيد راح تفرح لما أقول لها أنك وافقتي...
قامت نجلاء وتوجهت للدرج و صعدت فوق لغرفتها...
.................................................ف ي بيت أم عمار في الصالة...........................................
كان عمار قاعد على الكنب و يتابع فلم و مندمج معه و الصالة فاضيه ما فيها إلا هو...
نزلت أم عمار من فوق وهي فرحانة و(الللللللللللوش)...
عمار استغرب و لف لأمه لما سمع الصوت و ببرود:وش فيك يما فرحانة لا يكون تبين تخطبين لعلي..؟
أم عمار وهي تقرب منه و مبتسمة:لا...عندي لك خبر راح يفرحك يا عمار...
عمار قطب حواجبه و بتوتر:وش الخبر اللي راح يفرحني قولي؟؟
أم عمار وهي تقعد على الكنب اللي يمه:نجلاء وافقت...وش تبي بعد؟؟؟
عمار ابتسم بفرح و مو مصدق:يما من جد تتكلمين...نجلاء بنت خالتي وافقت...يعني صارت زوجتي.؟
أم عمار مبتسمة:لسا ما صارت زوجتك وش فيك مستعجل...بس خالتك قبل شوي كلمتني و قالت لي أنها موافقة.
عمار مبتسم:أخيرا ما بقت توافق...طلعت الشيب في راسي من التفكير...
أم عمار مبتسمة:لا تلومها ظروفها أكبر منها...
عمار بفرح:طيب يما يعني الخميس الجاي ملكتي...
أم عمار قطبت حواجبها:أصبر لما يجي أبوك و نتفاهم معه...بس نجلاء ما تبي حفل زواج...
عمار ما عجبته الفكرة بس تقبلها:طيب مو لازم...
أم عمار بخيبة:والله كان ودي أسوي لك عرس لا صار ولا أستوا و أفرح فيك بس يللا....
عمار ابتسم:ما عليك يما راح تفرحين في أخواني و...و أولادي بعد...
أم عمار ابتسمت:الله يسمع منك يا رب...
..........................................في المستشفى وفي غرفة الدكتور....................................
((طبعا الدكتور أتصل على أبو زياد و قال له أن رحاب الليلة راح تنام في المستشفى لأنه محتاج يقعد معها وقت أطول))
الدكتور:طيب هدي نفسك...من الصباح تبكين...
رحاب اللي كانت على السرير الأبيض و هي تمسح دموعها:ليه كذا يسوون فيني حرام عليهم يعذبوني ما كنت بنتهم...
الدكتور يطالعها و بألم وكان قاعد على كرسي عند سريرها:طيب هدي نفسك عشان نتفاهم...
رحاب تحاول توقف بكاها و شهقاتها المتتالية:........................................ ..................
الدكتور وقف و ابتسم:شكلك جايعه...أنا رايح أقول لهم يجهزون لك العشا و راجع لك...
لف الدكتور و طلع من الغرفة...
بعد دقايق أخذت رحاب شنطتها و طلعت منها صورة سعود المرافقة لها و سندت راسها لورا و ضلت تطالع بالصورة...
دخل الدكتور الغرفة و استغرب لما شاف عندها صورة..قرب منها و قعد مكانه و بهدوء:رحاب..
رحاب كانت سرحانة بالصورة:.......................................... .......
الدكتور بهدوء:رحـــــــــاب...
رحاب:............................................. ..........................
الدكتور بصمت عالي شوي:رحاب...
رحاب انتبهت و لفت له وهي تمسح دمعتها:نعم..
الدكتور ابتسم:صار لي مدة قاعد أكمك وين سرحانة؟
رحاب نزلت راسها للصورة:........................................... ..................
الدكتور اختفت ابتسامته و بهدوء:من اللي بالصورة؟
رحاب رفعت راسها بهدوء:هذا سعود...
الدكتور بجديه:سعود طليقك...اللي كلمتيني عنه تو؟؟
رحاب هزت راسها بالإيجاب:أي هذا هو...
الدكتور:ليه محتفظة بصورته؟
رحاب طالعت الدكتور بألم و بهدوء تكلمت:هو منعني من حنانه بس ما يقدر يمنعني من صورته...
الدكتور ضل يطالعها بعطف:أنا خبرتهم...كلها دقايق و العشا يكون جاهز عندك..
رحاب تبلع ريقها من الجوع و تكلمت:ما أبي عشا...ما لي نفس آكل شي...
.........................................الاثنين الصباح في مكتب الدكتور الأساسي.................................
دخل أبو زياد :ألسلام عليكم...
الدكتور رفع راسه لأنه كان مشغول بأوراق و لما شاف أبو زياد ابتسم و قام صافحة:هلا وعليكم السلام تفضل..
أبو زياد قعد على الكرسي:ها بشرنا وش أخبار رحاب؟؟
الدكتور اختفت ابتسامته و بهدوء:أبكلمك بصراحة....
أبو زياد قبضة قلبه :خير وش صاير؟
الدكتور:لا تخاف...أنا أمس طول الوقت قضيته مع رحاب...سولفت معها...قدرت أكشف جزء بسيط من اللي بقلبها...بس هي ترفض تجاوبني على بعض الأسئلة اللي أسألها إياها...لاحظت عليها دايم سرحانة و لما أكلمها ما ترد علي لازم أردد أسمها أكثر من مرة عشان تنتبه لي...
نزل عيونه للطاولة:بصراحة يا أبو زياد بنتك عندها انهيار عصبي...
أبو زياد قطب حواجبه:وش تقول؟؟
الدكتور قطب حواجبه:أنا آسف لأني مقدر أكون الدكتور المسئول عن رحاب...
أبو زياد قطب حواجبه بشدة:وليه؟
الدكتور بهدوء:قلت لك عندها انهيار عصبي حاد...و زي منت عارف أنا مبتدئ ما صار لي سنه من بديت مهنتي..و بصراحة أول مرة تمر علي حاله مثل حاله بنتك رحاب...
أنا اللي استغربت منه البنت لسا صغيرة و يصير فيها كذا...هي شرحت لي الظروف اللي صارت لها و بصراحة أنا أشوف أنكم غلطانين باللي سويتوه..
أبو زياد بضيق:وش نسوي الظروف أجبرتنا وياها...
الدكتور:أنصحك تاخذها لدكتور معروف...و أكرر أسفي على اللي حصل والله لو بيدي شي ما قصرت..
أبو زياد وقف:مشكور ما قصرت الله لا يقصر بعمرك...هي وينها حين؟؟
الدكتور بهدوء وهو يوقف:تفضل معي باخذك للغرفة اللي هي فيها... 

.................................................. ....بعد مرور شهر............................................... ....
رحاب كلما لها و حالتها تزداد سوء...رفضت تروح لطبيب مرة ثانية...24ساعة قاعدة بالغرفة و مسكرة على نفسها الباب و تقضم بأظافرها بتوتر...
وليد...الشخص المحطم نفسيا و جسديا...
مو راضي يقنع و يطلع من الجو اللي هو قاعد فيه و لما أحد يسأله ليه ما يرضى يتكلم...
دانه صارت بالشهر السابع من حملها و تركي فــــــــــــــرحان حده...من قده بعد كم شهر بيصير أب...
عبد العزيز اللي وصله خبر خطبه نجلاء مثل الصاعقة...أبد ما تخيل نجلاء مع واحد غيره...
.....................................في بيت أبو ماجد ليلة الجمعة الساعة 10 الليل..................................
كان منبهر من جمالها و هي كانت منزله راسها للأرض....كان يفكر كيف عبد العزيز طلقها؟كيف تنازل عن هذا الجمال كله ببساطة؟؟
عمار ابتسم و بهدوء:أخيرا...ما بقى يجي هذا اليوم؟؟
نجلاء رفعت راسها و طالعته بصمت:............................................. ............
عمار اختفت ابتسامته و بهدوء:نجلاء ليه رافضة نسوي حفل زواج..
نجلاء بهدوء:آسفة لو كنت منعتك من اللي أنت تتمناه...بس أنا أشوف الظروف مو مناسبة للمناسبات الكبيرة..
عمار ابتسم:ولا يهمك أهم شي أني معك حين...
نجلاء استحت من كلمته و نزلت راسها و بنفس الوقت دخلت عليهم ياسمين بنت نجلاء...
أول ما شافت عمار قاعد يم نجلاء تجمدت مكانها...ضلت واقفة و تطالعهم باستغراب...
هي صحيح صغيرة...بس تعرف أن هذا مو أبوها..أول مرة تشوفه..ليه يقعد مع أمها؟؟؟
ياسمين وهي تناظرهم بنظرات ما قدروا يفسرونها تقدمت لأمها وهي تناظر عمار و بهدوء:ماما مين هذا؟
نجلاء رفعت راسها لعمار و ضلت تطالعه بنظرات حيره و تورط...أبد ما عملوا حساب لهذي اللحظة...
ياسمين تناظر عمار اللي كان يناظرها و البريق يلمع بعيونها :ماما هذا مين؟
عمار ابتسم و تكلم بهدوء:تعالي أقعدي عندي...أنا....أنا بابا...
انصدمت نجلاء لما سمعت كلمته الأخيرة و ضلت تطالعه باستغراب و انصدام و حيرة و ...........
عمار مد يده لياسمين و مبتسم:تعالي أنا بابا...ليه ما تبيني؟؟
ياسمين ضلت واقفة مكانها و بداخلها صراع...كانت تفكر بكلمة بابا...معقولة هذا بابا..لا بابا مو كذا..بابا غير..هذا كذاب هذا مو بابا...
ياسمين تكلمت ببراءة:أنت بابا...؟
عمار هز راسه بالإيجاب:أي ... تعالي عندي...
توجهت ياسمين لعمار بتردد و قعدت يمه و نجلاء ما قدرت تتحمل المنظر...
ضلت تطالع عمار وهي يسولف مع ياسمين...تمنت لو يكون عبد العزيز مكان عمار...الله وش قد بتكون عايلة سعيدة؟؟
خنقتها العبرة و هي تشوف عمار بهذا الشكل مع ياسمين...حست أنها تسرعت في الموافقة على الخطبة بالرم من الفترة اللي تعدت شهر من التفكير؟؟؟
وقفت نجلاء و بصوت هادي جدا:عن أذنك...
توجهت نجلاء للباب و عمار كان يناظرها و هو حاس باللي هي تفكر فيه و اللي هي تحس فيه...
طلعت نجلاء من الغرفة و توجهت لفوق...راحت لغرفتها...
طبعا محد شافها...لأن البيت كان فاضي من المعازيم...فقط اللي كانوا موجودين أهل عمار و أهل نجلاء بس..
والشباب كانوا قاعدين بالمجلس و البنات كانوا قاعدين بغرفة جلوس مستقلة...
قعدت نجلاء على السرير و ضمت المخدة لصدرها و بصوت خافت:آهــــــــــــــــــــــــــــــــــــ...ليه أتعذب كذا.؟؟؟
لمحت نور يطلع من الجوال و أخذته على طول و كنها حاسة باللي واصلها...كانت رسالة جديدة...
فتحتها و لما شافت الرقم عورها قلبها(هذا رقم عبد العزيز)عبد العزيز اللي مسحت أسمه من جدار حياتها بس ((نست تمسحه من جدار الجوال...
البارحة...أنا و أنت و الليل...
و اليوم...أنا و الليل,, بس أنت وينك؟؟
حبيت أبارك لك الخطوبة و أتمني تعيشين حياة سعيدة معه...أن شاء الله يقدر يعوضك عن اللي أنا حرمتك منه..
لو ما حبيتي تكون عندك الرسالة احذفيها أهم شي وصلتك التهنئة
المحروم))
شهقت نجلاء بقوة و هي تعيد قراءة الرسالة و قلبها يتقطع قطعة قطعه...
ليه راسل لها هذي الرسالة..ليه كاتب بالنهاية المحروم؟؟؟
ضلت نجلاء ضامه المخدة لصدرها و تبكي بصوت مسموع حتى أنها ما قدرت تخفي شهقاتها وصارت تبكي بقوة وكنها تشكي لأحد اللي في قلبها..
مهما كان عبد العزيز كان زوجها بيوم من الأيام...بينهم عشرة عمر...بينهم بنت...
بالنسبة لعمار لما وصل بيتهم دخل غرفته و ما جاه النوم ...
ضل حاط راسه على المخدة و يفكر باللي صار الليلة..مع ياسمين و مع نجلاء؟؟
هو ما يلومها بس بعد ما كان لازم تخرب عليه فرحته...هو كان مخطط على طلعه يتعشون فيها بره هو و هي بس...
يالله الأيام جاية أقدر أخذها بأي وقت أبي...بس ياسمين معوره قلبي...شكلها اليوم كانت مصدومة لما شافتني جنب أمها...
يا ربــــــــــــــــــــــــــــــــــــــــــــــــ ـ فرج على الجميع همومهم يا أرحم الراحمين...
ضل يتقلب على السرير و فكرة مع نجلاء...هو نفسه مستغرب ليه تقدم لها و خطبها...ما بينهم علاقة حب ولا هم يحزنون بس ليه أختارها هي من بين البنات كلهم ما يدري...؟
.............................................صباح الجمعة في بيت أبو زياد......................................... 
أم زياد تبكي:والله ما بقى فيني قلبي تقطع يا أم ماجد أنتي ما شفتي شكلها كيف تقضم بأظفارها و ما تتكلم مع أحد...
أم ماجد بضيق:هدي نفسك يا أم زياد...أنا ما جيت هنا اليوم إلا عشانها...أبي أتطمن عليها مهما كان البنت بنتنا...
أنا قايمة لها أبي أقعد معها شوي...
أم زياد:خذي راحتك البيت بيتك...
قامت أم ماجد و صعدت الدرج و على طول توجهت لغرفة رحاب...
ضربت الباب أكثر من مرة بس ما جاها رد...قررت تدخل ... فتحت باب الغرفة و ضل نظرها يلف بالغرفة لما طاح على البنت اللي كانت بيوم من الأيام وردة متفتحة للحياة...
كانت قاعدة على الكنب اللي عند سريرها و بيدها صورة سعود و تناظره بكل شوق بس ما بيدها شي تسويه...
دمعاتها تسيل على خدها بكل هدوء و بصمت...وجهها كان ذابل مو مثل قبل...
أم ماجد عورها قلبها لما شافت منظر رحاب و تكلمت بصوت هادي:رحاب...
رحاب:............................................. ..........................
أم ماجد دخلت و تقدمت و قعدت يم رحاب و بهدوء و عطف:حبيبتي رحاب,,,
رحاب:............................................. ..........................
أم ماجد نزلت عينها على الصورة اللي بيد رحاب بدون قصد...بس تقطع قلبها لما شافت الشخص اللي بالصورة...
كيف عذب العايلة كلها و راح ببساطة...توزع نظرها ما بين رحاب و الصورة و دموعها تجمعت بعينها...
ما تدري تدعي عليها أو تدعي له...في الحالتين ضميرها يؤنبها...
مسكت يد رحاب لعلها تحس بوجودها و بهدوء و دمعتها سالت على خدها:رحاب كلميني...
رحاب لفت لها و ضلت تطالعها بصمت:............................................. .................
أم ماجد بنفس الهدوء و صوتها تخنقه العبرة:أتركي الصورة عنك...أنتي بكذا تعذبين نفسك...
رحاب تناظرها و بداخلها:تو عرفتوا العذاب...عذبتوني و ما تبوني أعذب نفسي...
أم ماجد :الله يسلمك كلميني...لا تعذبينا أكثر من كذا...صدقينا حنا نسينا اللي سواه سعود...بس أنتي لو ترجعين رحاب اللي نعرفها و تفرحينا..
رحاب رجعت نزلت راسها للصورة اللي بين يدينها و تطالعها و دموعها تسيل بصمت:.......................
أم ماجد بترجي:رحاب كلميني...أمك ما بقى فيها تتحمل أكثر من كذا...
رحاب قامت بهدوء و نامت على سريرها و عطت أم ماجد ظهرها و تغطت بفراشها و ضلت دموعها تسيل و مصيرها تختفي بين ثنايا المخدة اللي أمتلت دموع...
أم ماجد ضلت تناظرها بحزن و ضيق:حسبي الله على من كان السبب...
قامت أم ماجد و طلعت من الغرفة بهدوء و سكرت الباب بهدوء تام ...
.................................................. في بيت أم ماجد في الصالة.........................................
أم ماجد :والله أنت ما شفت حالها يا أبو ماجد كان ما قلت هذا الكلام..
أبو ماجد تنهد:............................................. ...................
أم ماجد:أنا اليوم رحت عندها أقسم لك أنها ما نطقت ولا بكلمة وحده...
أبو ماجد هز راسه :الله يكون بالعون...(بعد سكوت)المهم...عمار اليوم مرني بالشركة و فاتحني بموضوع زواجه من نجلاء...
هو يقول لو أنتم ما تبون حفل يبي ياخذها بسكات...و أنا أشوف كلامه صحيح...هي ما تبي حفله ما له داعي تقعد هنا و هو حين حسبة زوجها..
أم ماجد تنهدت:أنا بكلمها و أشوف وش تقول...بس هذا مو وقته؟
أبو ماجد قطب حواجبه:وش اللي مو وقته...الحياة ما وقفت يا أم ماجد بعد اللي صار...بعدين الرجال معه حق لمتى يبي ينتظرها؟؟
أم ماجد بحزن:خلاص...بكلمها و الله يقدم اللي فيه الخير...
مرت الأشهر مع تغير بعض الأحوال...ولا زال الحزن مخيم على هذه العائلة و لكن لا يمنع من الضحك أحيانا.
نجلاء...تزوجت من عمار ولد خالتها... انتقلت معه لشقة خاصة فيهم و طبعا بنتها معها ...
كانت مستغربة من تصرفات عمار معها و مع بنتها...لدرجة أن ياسمين صارت تسميه(بابا)كان جدا حنون معها و طلباتها مستجابة...
نجلاء حست أنه مهتم فيها كثير و يحاول قد ما يقدر يراعي شعورها..هي بعد كانت تحاول تسعده و تريحه..
حست معه بطعم الحياة غير لما كانت مع عبد العزيز الجاف....بس للحين تشعر بفقدها له و الشوق له...
عبد العزيز...تحطم كليا لما سمع بخبر زواج نجلاء...ما في أمل ترجع له...صارت حياته بلا معنى...
رحاب...لا جديد...ربما تزداد حالتها سوء و لكن تتحسن فهو من المستحيل بنظرهم...
تركي...ألصديق الوفي اللي أتعبه فقد نصفه الثاني...لكنه يحاول يعيش و يتحدى الصعاب اللي تواجهه بهذي الحياة...و ينفذ وصية أبوه الغالي...
وليد...لا جديد في حياته...يعتبر نفسه انتهى..
...............................................في المستشفى و في غرفة خاصة........................................
كان فرحان حده و هو يناظر الشخص الجديد اللي أنظم للعائلة أمس الليل...
تركي كان ماسك ولده المولود الصغير بيدينه و يطالعه بحب و حنان و فرح و يتكلم بابتسامة:خلاص يا حبيبتي أسمه فيصل...على أسم أبوي...
دانه مبتسمة:سو اللي يريحك...حلو أسم فيصل...
تركي ضل يطالعها شوي و بعدها رجع نظرة لولده الغالي و اللي قطع عهد على نفسه ينفذ له كل طلباته:شوفيه وش قد حلو...ملامحه حادة و دقيقة بالمرة...(رفع راسه لدانه)أظن أنه لما يكبر راح يطلع على أمه...
دانه ابتسمت له و اكتفت بالنظر لفيصل الصغير اللي كان بين يدين أبوه:......................................
أنفتح الباب الرئيسي للغرفة و دخلوا أخوان دانه ما عدا وليد اللي رافض يطلع من البيت...
كلهم كانوا فرحانين و مرتسمة على وجوههم علامات الانشراح و السعادة...
قاسم بفرح و هو مبتسم:الحمد لله على السلامة...
دانه ابتسمت بفرح:الله يسلمك...
بسام مبتسم:مبروك ما جاك يتربى بعزك؟؟
تركي وهو يعطيه فيصل الصغير:الله يبارك فيك ...
أحمد بفرح:أخيرا صرت خال ما بقيت والله...
طبعا كل واحد من أخوانها كان جايب لها سلة حلوة و باقة ورد و غير اللي جابه تركي و حطوهم قبال سرير دانه...
حمد وهو يناظر الهدايا:وش رايك بالمنظر أمانه عليك صوريهم قبل لا تفتحينهم عشان تصير ذكرى...
دانه تطالعهم و مبتسمة:وش دعوى عبيتوا لي الغرفة...
قاسم مبتسم:تستاهلين يا دانه هذا كله قليل عليك؟؟
بسام وهو يقعد:بعدين حنا كم أخت عندنا كلها وحده اللي هي أنتي...
دانه وهي عاجزة عن شكرهم:تسلمون...
ضلت دانه تطالعهم و بعدها قطبت حواجبها :وليد ليه ما جا؟؟
كلهم صاروا يطالعون بعض و تكلم بسام:أنتي عارفة هو ليه ما جا ما يحتاج تسألين؟؟
دانه تضايقت :طيب أمي و أبوي وينهم...؟
حمد ابتسم:لا تخافين أبوي و أمي بالبيت...أبوي لما عرف أنك بكرة راح تطلعين قال مرة وحده يشوفك بالبيت و أمي تجهز لك غرفتك...
أحمد بفرح:الله وناسه دانوه تقعدين عندنا بالبيت عشان نرجع أيام أول...أيام الضرب و المضارب..
ضحكوا كلهم ما عدا تركي اللي كان واقف يناظرهم و مبتسم و يناظر ولده اللي يتنقل من يد ليد...كان حاس بمدى فرحتهم بأختهم...ما حب يخرب عليهم جو الفرحة و يتدخل بينهم... 

........................................صباح اليوم الثاني في بيت أبو قاسم الصباح..................................
أنفتح الباب و دخل أخوها بسام و كان حامل عنده فيصل الصغير ولد أخته و بصوت عالي شوي:يا أهل البيت وينكم تعالوا شوفوا الضيف الجديد...
دخلوا وراه أخوانه أحمد و حمد و هو شايلين بيدهم الهدايا اللي كانت بغرفة دانه بالمستشفى و دخلت ورآهم دانه..
حمد و هو يرميهم بالأرض:أف تكسرت يدي حشا وش هذا جابينا نشتغل عندك؟؟
دانه وهي تقعد على الكنب:أنت اللي عزمت نفسك و جيت تعرض خدماتك محد طلب منك...
أحمد و هو يصفر بفمه:الله على الرد أقحمتينا يا دانه...
طلعت الأم من المطبخ و كانت معصبة على الإزعاج اللي مسوينه بالبيت بس لما شافت دانه تغيرت ملامحها للفرح و توجهت لها :الحمد لله على السلامة يا بنتي ما تشوفين شر ...
دانه :الله يسلمك يما...
بسام يعطي أمه فيصل الصغير:ِوش رايك يما...شوفي ولد بنتك؟؟
أم قاسم وهي تاخذه بفرح:لا إله إلا الله قمر طالع على أمه ما شاء الله عليه...
حمد وهو يجي و يفتح يدينه بوجه أمه:يما شوفي يديني وش صار فيها...كله من أغراض بنتك..
بسام ضربة بخفيف و هو مكشر:روح زين كنك بزر مع وجهك تحمل وش له مسمينك رجال...
دانه:يما أبوي وينه؟
أم قاسم:قبل شوي طلع للشركة بس هو قال أنه راح يرجع مبكر اليوم عشانك...إلا تركي وينه ليه ما جا معكم؟؟
بسام وهو يقعد يم أمه:هو بعد راح الشركة يقول يبي يستأذن و يجي هنا...
...في غرفة منعزلة...
كان يسمع أصواتهم و ضحكاتهم و يتمنى لو كان قاعد بوسطهم...
كانت دموع الندم تسيل على خده بصمت و هو يسمع هذا يضحك و هذا يسولف و الكل يمدح الولد الصغير بجماله..
كان وده يقوم على رجلينه و يروح يسلك على أخته و يحمل ولدها بين يدينه و...و يبارك لتركي...
تركي الإنسان الطيب...أللي يا ما أنظلم و ما ظلم...
........................................في شركة أبو ماجد وفي مكتب أبو ماجد.......................................
تركي وهو يفتح الباب و يدخل و يتوجه للمكتب بابتسامة:السلام عليكم...
أبو ماجد رفع راسه و لما شافه ابتسم:وعليكم السلام و الرحمة...
تركي وهو يوقف قدام المكتب و بابتسامه هاديه:أنا آسف أمس ما جيت و ما استأذنت بس أنا كنت...
أبو ماجد قاطعه:أستريح و بعدين قول لي ليه أمس ما جيت...؟
تركي قعد على طول و تكلم بفرح:أنا أمس كنت بالمستشفى من الصباح عشان كذا ما قدرت أجي هنا..
أبو ماجد قطب حواجبه:ليه وش فيك رايح المستشفى؟
تركي بابتسامته:سلامتك و الله ما فيني شي...بس زوجتي ولدت عشان كذا أنا أمس ما جيت...
أبو ماجد ابتسم بفرح :مبروك....وش جاك؟؟
تركي بفرح:ولد...و سميته فيصل على أسم الوالد الله يرحمه...
أبو ماجد مبتسم:يتربى بعزك أن شاء الله...
تركي:تسلم...أ,,,بصراحة أنا أبي استأذن اليوم عشان..
قاطعه أبو ماجد و هو مبتسم:خلاص يا تركي تقدر تطلع...الأسبوع هذا كله إجازة...أقعد مع ولدك شكلك فرحان مرة...
تركي طالعه:مشكور عمي...والله مدري كيف أرد لك اللي سويته معي؟؟
أبو ماجد:خلاص لا تكمل...سو اللي قلت لك عليه...و أنا لما أصير فاضي راح أمر أشوف ولدك...
تركي ضل يطالعه بابتسامة و بعدها وقف و صافحة:مشكور عمي...الله يجزيك خير...استأذن أنا...
لف تركي وتوجه للباب و طلع من الشركة بكبرها...هو ما كان حاس باللي يسويه كل اللي كان يبيه أنه يوصل لولده بأسرع وقت...
يحس أنه أشتاق له موت مع أنه الصباح معه بالمستشفى...
ضل أبو ماجد يناظر الباب و هو مبتسم و بداخله:روح يا تركي الله يوفقك...أنت الشي الوحيد اللي سواه سعود بحياته و طلع صح...
........................بعد مرور يومين في بيت أبو قاسم و في غرفة دانه الساعة 2 الليل.........................
كانت قاعدة و تفكر في أخوها وليد اللي ما شافته من يوم جات هنا...
قامت دانه و توجهت للباب و فيصل الصغير عندها و طلعت من غرفتها بهدوء... 
توجهت لغرفة أخوها وليد و بدون ما تطرق الباب دخلت لأنها شافت الأنوار مشتغلة و النور طالع من تحت الباب...
لف للباب لما حس أن أحد دخل للغرفة و لما شاف دانه ضل يطالعها بصمت:.....................................
دانه وهي تقرب منه و بيدها ولدها الصغير و مبتسمة:ما قلت لي الحمد لله على السلامة...أنا قلت أجي لك يمكن ما وصلك الخبر...مع أني ما أتوقع ما وصلك صار لي يومين هنا...
وليد وهو يطالعها و بصمت:الحمد لله على سلامتك و مبروك ما جاك..
دانه وهي تقعد على الكرسي اللي عند سريره و تعطيه ولدها:مع أنها جات متأخرة بس مقبولة...
وليد وهو يناظر فيصل و بهدوء بدون ما يبتسم:وش سميتوه.؟؟
دانه ابتسمت:سميناه فيصل...
وليد وهو يناظر فيه:يتربى بعزك ... و... بعز أبوه...
دانه:تسلم...طيب ما قلت لي وش رايك فيه؟؟
وليد هز راسه و ما تكلم:.............................................
دانه باستغراب:وش أفهم من هذي الحركة؟؟
وليد بصمت:حلو...أسمه حلو و هو أحلى من الاسم...
دانه اختفت ابتسامتها :تركي يسأل عنك...قبل شوي كان هنا...كان يبي يشوفك بس أنا قلت له أنك نايم..
وليد لف لها:كان تركتيه يجي...أنتي عارفة أني مو نايم...
دانه تطالعه:عارفة...بس...وش أقول لك...يعني المفروض أنت ...
وليد قاطعها:المفروض أنا اللي أروح أبارك له ...
مد يده لدانه و لف وجهه للجهة الثانية:خذي ولدك...و أطلعي...تعبان أبي أرتاح...
ضلت دانه تطالعه و بداخلها:ليه كل هذا الصدود يا وليد...وش سوينا لك حنا...
مدت يدها و أخذت ولدها الصغير و قامت وهي متضايقة:تصبح على خير...آسفة لو كنت أزعجتك؟؟
وليد:دانه لا تتضايقين...من جد محتاج أرتاح...
دانه ضلت تطالعه شوي و بعدها مشت و رجعت لغرفتها وهي متضايقة من الحركة اللي سواها أخوها العنيد...
ــــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ـــــــــــــــــ
***بعد مرور ثلاث سنوات***
ــــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ـــــــــــــــــ 
في مطار الرياض الكبير الضخم صباح يوم الخميس ...
نزل زياد و زوجته...و معهم ضيف ثالث...
وهذا ولد زياد محمد...أللي يبلغ من العمر سنتين بالضبط و كان نايم بحضن أبوه اللي كان حامله و الفرحة مو سايعته..
مو مصدق أنه رجع لبلده من بعد غيبة طويلة...و معه حبه الأول و ألأخير و اللي عاش معه طول الفترة اللي كان متغرب فيها...
و ولده...ما كان مصدق أنه صار أبو...أبو لشخص غادة تصير أمه...
غادة وهي تمشي بجنب زياد و بهمس:زياد أنت ما كلمت سعود يجي يستقبلنا؟
زياد لف لها بابتسامه:ما كلمت أحد...أبي أسويها مفاجأة لهم...
غادة بتوتر:وش هذي الزحمة الجو يوتر بصراحة...
زياد يغمز لها:أي ما ألومك والله متعودة على النظام بأمريكا مو مثل هنا ضجة و إزعاج..أقول لك أقعدي هنا أنا رايح دقايق و راجع لك...
................................في نفس هذا الوقت في بيت أبو ماجد...........................................
كان مؤيد واللي بلغ من العمر 13سنه قاعد بالصالة لحاله و يناظر تلفزيون بكل ملل و ضيق...
كان لابس برمودا أبيض و تي شيرت أسود و هو يحس نفسه راح ينفجر لما يقعد هنا أكثر من كذا...
أنفتح الباب بهدوء و دخلت غادة بكل صمت و هي تناظر البيت اللي اشتاقت له و العبرة خانقتها...كانت لابسة عبايتها الكتف و الغطا على كتوفها...ما تغيرت كثير...بالعكس أحلوت أكثر من قبل...
مؤيد لما حس بحركة في البيت عدل قعدته و لف للباب و لما شاف اللي واقفة عند الباب وقف وهو مو مصدق...هو بحلم ولا بعلم ...
غادة أخته واقفة قدامه....لا لا لا مستحيل أكيد يحلم...
...قام مؤيد بسرعة و توجه لها و رمى نفسه بحضنها و صار يبكي بصوت مسموع و هو بحضن أخته اللي بكت معه...
ما كان مصدق كيف مرت هذي اللحظات و هو يركض في هذا البيت الكبير عشان يوصل لحضن أخته و هي بعد كانت تناظره و فجأة ارتمى بحضنها بكل ثقله...
غادة وهي مستغربة من بكاه و هو للحين بحضنها:مؤيد حبيبي وش فيك ليه كذا تبكي؟؟كل هذا مو مصدق أني وصلت...أبعد عني أبي أشوفك والله وحشتني يا مؤيد...تركتك طفل و أرجع أشوفك كبرت كذا...
مؤيد يتكلم وهو بحضن أخته غادة:وينك يا غادة أنتي ما تدرين وش اللي صار بغيابك...
غادة بخوف :طيب أبعد عني و وقول لي وش صار؟؟
مؤيد وهو متعلق بحضن أخته و كل شوي يمسك فيها أقوى:م...مم...ماجد أعطاك عمره...
غادة كن أحد كب على وجهها ماي بارد و على طول دموعها بدت تسيل و أبعدت مؤيد عنها و مسكته:أنت وش قاعد تقول؟؟
مؤيد يبكي:والله ما أكذب عليك يا غادة...ماجد أعطاك عمرة... و سعود...سعود طلع من البيت من أربع سنين و للحين ما نعرف عنه شي...
غادة انصدمت و حست نفسها راح تموت..سعود..لا مستحيل.. ممكن كل شي يصير إلا سعود...هي مشتاقة له..هو أكثر واحد وحشها بين أخوانها..تبي تشوفه و تحضنه..لا مستحيل أكيد مؤيد يكذب علي...
غادة وقفت دموعها من الصدمة و بغير تصديق:مؤيد تتكلم جد؟؟
مؤيد هز راسه بالإيجاب:أي...والله ما أكذب عليك...
نزلت غادة راسها للأرض و ضلت دموعها تسيل على وجنتيها و شهقاتها تتعالى و بعدها صرخت:مستحيل...سعود راح يرجع...مستحيل سعود يروح ويتركني هو وعدني أنه راح يشوفني...
مؤيد و دموعه على خده:تذكرين يا غادة لما كنت صغير...لما كنت أقول لك أني أسمع أمي و أبوي يتكلمون عن سعود كنتي تعصبين علي و أسكت...
بس سعود مو أخوك يا غـــــــادة...صدقيني مو أخوك...
غادة ما كانت متحملة أكثر...تحس أن الصدمات جات مرة وحده و بوقت واحد...بوقت فرحها تحزن...
لا كيف كل هذا يصير وهي قاعدة بالغربة و تضحك و لا تعرف شي عن أهلها...
رفعت غادة راسها و بالصدفة و شافت أمها واقفة على الدرج و تناظرها و الدموع بعينها..مو مصدقة أن بنتها واقفة قدامها...
مشت غادة بسرعة و رمت نفسها بحضن أمها و صارت تبكي بصوت عالي و تشهق...
كافيها العبرة اللي كانت في قلبها من سنين و الشوق اللي تحمله لأهلها يزيد عليها أخوها بالأخبار اللي أعطاها إياها..
غادة وهي بحضن أمها و بكلام متقطع:يما....يما مشاقة لك كثير...
أم ماجد حضنت بنتها بكل حب و حنان و شوق:حبيبتي غادة...أنتي بخير...أنتي معي والله مو مصدقه...
غادة ضلت تبكي وهي بحضن أمها و قلبها متقطع على ريحه البيت وما ودها تبعد عن أمها و كنها تبي تعوض السنين اللي مرت و هي بعيدة عنها...
بينما غيداء و غروب لما سمعوا صوت و أشبهوه أنه صوت غادة تسابقوا للدرج و لما شافوها واقفة على الدرج بحضن أمها ضلوا واقفين و يطالعونهم بفرح و حزن بنفس الوقت...
غادة بعدت عن أمها و الدموع غاسلة وجهها و بعبرة:يما من جد سعود و ماجد....
قاطعتها أم ماجد و بخنقه و الدموع زادت:أي يما جد...
غادة بصوت عالي و حزين :ليه يما ليه؟؟؟ كنت أبي أشوفهم...ليه راحوا و تركوني أنا مو أختهم...
أم ماجد حطت يدها على كتف غادة:حبيبتي أذكري ربك...ماجد راح في يومه...و سعود قدره يبعد عنا...
غادة بصدمة:يعني سعود مو أخوي من جد؟؟
أم ماجد هزت راسها بالرفض:حبيبتي لا يضيق صدرك...محد ياخذ إلا نصيبه بالدنيا أحمدي ربك على كل حال و أهم شي أنك عايشه بخير و سلامة...
غادة نزلت راسها و بهدوء:كنت متوقعه أشوفهم يستقبلوني يما....أبد ما كنت متوقعه هذي الصدمة القوية تنتظرني هنا...لو كنت عارفة ما كنت رجعت هنا...
سمعت غادة صوت جاي من فوق و كانوا غادة و غروب نازلين من الدرج بسرعة و يمشون تجاه غادة...
كان ودها تبتسم لهم...بس ما تقدر...ما عاد للابتسامة طعم...
غيداء وهو ترمي نفسها بحضن غادة:يا دبه وحشتيني موتـــــــــــــــــــــــ...
غادة تطالعها:و أنتي أكثر...
تقدمت غروب و بهدوء سلمت على غادة بس غادة ما قدرت على هذا السلام البارد و ضمتها لصدرها و صارت تبكي بكل حرقة:............................
غروب لما صارت بحضن غادة مرت في ذاكرتها أيام حزينة عاشتها ولا زالت تعيشها و على طول دموعها نزلت على وجنتيها...
غادة لفت لمؤيد و بهدوء تام و ضيق:مؤيد زياد برا روح قول له يدخل...
غيداء بصوت عالي : وش يدخل حنا مو عاجبينك واقفين قدامك يا هوووووووووو...
غادة ابتسمت:سوري والله نسيتكم..خلاص روحوا فوق شوي أنا جاية لكم...إلا نجلاء وين؟؟
غيداء قطبت حواجبها:يا قدمـــــــــــك نجلاء تزوجت من زمان...
غادة ابتسمت بفرح :والله...
أنفتح الباب و تكلمت غيداء و هي تصعد فوق مع غروب:بعدين بقول لك السالفة؟؟؟
دخل زياد من الباب و هو حامل بيدينه ولده حمود اللي صحى من نومه و كان يناظرهم بكل هدوء...
تقدمت له أم ماجد و هو بدوره حب راسها...
أم ماجد :الحمد لله على السلامة...
زياد ابتسم:الله يسلمك خالتي...
أم ماجد وهي تمد يدها كانت تبي تاخذ محمد الصغير بس هو كان متمسك في زياد بقوة:.........
أم ماجد:والله زعلت منكم كيف يصير عندكم هذا القمر و أنا مدري؟؟
زياد ابتسم و هو يناظر غادة:هذي بنتك يا خالتي أصرت يكون الموضوع مفاجأة لكم...
أم ماجد:و أحلى مفاجأة..
زياد :طيب عمي وينه؟
أم ماجد:والله هو حين في الشغل مو هنا..
زياد يناظر غادة:طيب خالتي حنا لازم نمشي حين أبروح البيت...
أم ماجد :خذوا راحتكم ...
حطت غادة غطاها على راسها و مشت مع زياد...طبعا ما يحتاج يروحون بالسيارة البيت بالبيت..
غادة لما طلعوا من بيت أهلها تكلمت بحزن:زياد...
زياد استغرب من صوتها و تكلم بنفس الهدوء:خير وش فيك؟؟
غادة و دموعها بدت تسيل:سلامتك ما فيني شي....عارف أن ماجد مات...و سعود مو أخوي...
زياد ابتسم:الله يهديك وش تقولين أنتي؟؟
غادة بحزن:و الله ما أمزح معك يا زياد...أخواني فقدتهم و أنا بعيدة عنهم...
زياد وقف بنص الطريق و لف لغادة و هو مقطب حواجبه:غادة من جدك تتكلمين ؟؟
غادة تشهق:يعني بكذب عليك...أقول لك أخواني ما راح أشوفهم و كل هذا مزح...
زياد قطب حواجبه بضيق و كمل طريقة لبيتهم و هو حده متضايق و يفكر باللي صار وهم برا الديرة...أكيد صارت دنيا وهو ما يدرون عن شي...
كان باب البيت مفتوح بس مردود شوي ...
فتحه زياد و دخلت غادة وبعدها هو دخل و طبعا كان عنده ولده اللي ما وده يتركه...
مهند اللي بلغ من العمر 20 سنه...كان قاعد بالحديقة و بيده ملزمة الجامعة ينقال له يدرس...
زياد ابتسم لما شاف أخوه و اللي بدت ملامحه أحلى و أدق و بصوت عالي:صباح الخير...
مهند لما سمع الصوت لف لورا و لما شاف زياد ابتسم بفرح و قام له و ضمه وهي يضحك وفرحان :الحمد لله على سلامتك...
زياد وهو يبعد عنه:الله يسلمك...
مهند وهو ياخذ حمود من زياد:ألحمد لله على السلامة مرت أخوي...
غادة بهدوء:الله يسلمك...
مهند يكلم محمد:يالحمار أنا عمك ليه ما تبيني...
زياد تنهد:أنا لله الشي الوحيد ما تغير فيك ألفاظك اللي زي وجهك...أتركه معي شوي لما يتعود عليكم..
مهند بحزم:لا أنا قلت أخذه يعن أخذه كيفه يبي يبكي خل يبكي...
.................................................د اخل بالصالة........................................... ....
كانت أم زياد مع أمل قاعدين بالصالة يسولفون و فجأة سمعوا صوت بكاء طفل...
غريب عليهم الصوت أول مرة يسمعونه...
أم زياد باستغراب:من هذا اللي يبكي؟؟
أمل هزت كتوفها بهدوء:مدري والله...
أنفتح الباب و دخل زياد و معه غادة :ألسلام...
أم زياد لما شافته حست بالحياة ترجع لها و للبيت اللي فقد الحياة من يوم مشى زياد و بفرح:زياد...
أمل ابتسمت بفرح و هي تتوجه له :يا قلبي زياد متى رجعت...
زياد وهو يضم أخته و بابتسامه:اليوم وصلنا الصباح...
أمل تتوجه لغادة و باستغراب وهي تضمها:وش فيك زعلانة كذا...؟
غادة ابتسمت مجاملة :ما فيني شي...
بينما زياد توجه للحضن الدافي اللي يا ما احتواه بكل ما يحمل من ثقل و حزن و فرح...
أمه ما قدرت تتحمل على طول نزلت دموعها و هي ضامته و مو مصدقة أنه بين أحضانها:...................
زياد ابتسم:يما الله يهديك ليه تبكين هذا أنا عندك وش تبين بعد...
أم زياد وهي تطالع وجهه:وش هذي القطاعة يا زياد و الله شغلت فكري...
زياد يبعد عن أمه وهو مبتسم:أهم شي أني معك حين...إلا وين أبوي و علي و رحاب..؟
أمل أخته:أبوي بالشركة...وعلي طالع من أمس مع ربعه للحين ما جا....
زياد قطب حواجبه:طيب و رحاب؟؟
أمل سكتت و هو تطالعه و مو عارفة وش تقول له:...............................
زياد بضيق و بنبرة حادة:أنا عرفت باللي صار لسعود و لماجد....بس أبي أعرف رحاب وينها؟
أمل بهدوء:فوق بغرفتها؟؟
زياد مشى مسرع باتجاه الدرج و على طول توجه لغرفة رحاب و أبد ما كان حاط بباله الشكل اللي هي فيه..
فتح الباب مهند و دخل و عنده محمد و كان يبكي بصوت عالي:خذوا ولدكم أذاني حشا مو ولد...
أم زياد نزلت دموعها لما شافت الولد...حلمها أنها تشوف ولد ولدها قبل لا يجي يومها وهذا هو تحقق..
تقدمت لمهند و أخذت منه الولد اللي كان يبكي و ضمته لصدرها بكل حنان وحب و عطف...
.................................................ف وق في غرفة رحاب............................................
كان قاعد قبالها و منصدم من المنظر اللي شافه...معقولة هذي رحاب...
كانت دافنه راسها بين ركابها و محاط بيدينها و ما كن زياد يمها...
زياد مقطب حواجبه :رحاب...كلميني أنا زياد...شوفيني رجعت ...
رحاب رفعت راسها بهدوء و ضلت تطالع وجهه و الدمعة تسيل على خدها بكل هدوء و صمت:.........
أنصدم لما شاف وجهها...صارت ذبلت و ما بقى فيها شي...
زياد ابتسم و مسك يدها:رحاب أنا رجعت ... شوفيني ليه ما تكلميني...
رحاب سحبت يدها منه و ما تكلمت :................................................. ...........
زياد عدل قعدته قبالها و بهدوء:رحاب أرجوك كلميني...أنا أخوك زياد مو غريب عليك ليه ما تكلميني...
دخلت غادة للغرفة و كانت مشتاقة لرحاب و لما شافت شكلها انصدمت و ضلت واقفة عند الباب و بداخلها:ربي وش هذا....كلها بنفس الوقت والله قلبي ما يتحمل...
زياد لف لما حس بحركة بالغرفة ولما شاف غادة :غادة تعالي...يمكن تكلمك مو راضيه تتكلم معي ...
غادة تقدمت بخطوات بطيئة جدا و قعدت قرب رحاب و بهدوء:رحاب ...
رحاب لفت نظرها لها و ضلت تطالعها بصمت:............................................. .
غادة مسكت يدها:حبيبتي رحاب أنا غادة ليه ما تكلميني...
رحاب ضلت توزع نظرها بين زياد و غادة و ما كانت قادرة تنطق لهم ولا بكلمة وحده....الاثنين يذكرونها بسعود...
مو بس هم .... كل الناس تذكرها بسعود اللي وصلها لهذي الحالة...
عشان كذا ما كانت تتكلم مع أحد ... لأنهم السبب باللي مرت فيه و العذاب اللي هي فيه...
رحاب وقفت بهدوء و اتجهت لسريرها و نامت عليه بمعنى أطلعوا برا لأنها أبد ما كانت تقدر تفتح فمها و تكلمهم ...
زياد لف نظره لغادة بخوف و هي أشرت له يطلعون من هنا...
زياد وقف و بهدوء:حسبي الله على من كان السبب في توصيلك لهذي الحالة يا رحاب...
............................................في غرفة زياد و رحاب .................................
طبعا كانت هذي غرفتهم من بداية زواجهم...الغبار صار مستحل أكبر جزء منها بسبب الفترة الطويلة اللي مرت عليها وهي فارغة من الحياة...
دخل زياد و كشر لما استنشق ريحه الغبار:أف وش هذا...
غادة بدون شعور رمت نفسها بحضنه و صارت تبكي بصوت عالي:.............................................
زياد ضمها لصدره بقوة:خلاص غادة...ما نقدر نغير شي من الواقع...بس حنا نقدر نعيش حياتنا مع بعض بسعادة ... و هذا أهم شي عندي ...
غادة وهي بحضنه و تبكي بقوة:زياد أخواني...أبيهم...من لي غيرهم...
زياد بهدوء:افا عليك غادة و أنا وين رحت....أنا لك و أنا سندك...يعني تتوقعين لو كانوا موجودين بتركك لهم...؟؟
بعدين لا تصيرين ضعيفة...حالي مو أحسن من حالك...شفتي رحاب كيف شكلها يقطع القلب؟
يللا أمسحي دموعك...أنا أبي أخذ لي دش سريع و بروح الشركة أسلم على أبوي...و أنتي روحي جيبي حمود و لبسيه أبي آخذه معي...
غادة بعدت عن زياد و ابتسمت:من عيوني...
زياد ابتسم لها:أي كذا ابتسمي عشان الحياة تحلى بعيوني...
.............................................في الشركة و في مكتب أبو ماجد.........................................
أبو زياد مقطب حواجبه:يا خوي أقول لك ما وصلت للحين تقول لي أكيد بتوصل وش البرود عليك...
أبو ماجد:لا تخاف أكيد راح توصل قريب...
أنفتح الباب و دخل زياد و الأبتسامه مرسومة على وجهه و كان لابس ثوب و غتره...لبسه العربي اللي اشتاق يلبسه...
كان حامل بين يدينه ولده حمو و بكل فرح وانشراح:السلام عليكم..
الاثنين لفوا للباب لما سمعوا الصوت و أبو زياد وقف بفرح لما شاف ولده و حفيده قدامه وابتسم:زياد...
تقدم زياد لأبوه و سلم عليه و بفرح:يبا بارك لي...رجعت لك و معي الدكتوراه...اللي كنتوا تشوفونها مستحيلة..
أبو زياد ابتسم بفرح و ضم زياد لصدره بكل حب و امتنان و حنان:يا بعد أبوك يا زياد...مدري كيف أجازيك والله...الله يوفقك يا ولدي وين ما تروح...
زياد بعد عن أبوه و مد له محمد:يبا هذا محمد حفيدك اللي يا ما حلمت فيه...و كنت تتمنى تشوفه و تحمله بين يدينك...
أخذ أبو زياد محمد حفيده بفرح و الدنيا مو سايعته من الفرحة اللي هو فيها...
زياد قدامه و معه أغلى شي بالدنيا...ولده...
بينما أبو ماجد كان واقف و يناظرهم و يتخيل ماجد بمكان زياد...الله يرحمك يا ماجد...
ليتك فرحتني مثل هذي الفرحة...أيــــــــــه..
توجه زياد لعمه و حبه على راسه بينما عمه ضمه لصدره بحنان:الحمد لله على سلامتك يا زياد...و مبروك عليك اللي جاك...والله يوفقك..
زياد وهو يبعد ويناظر عمه و مبتسم:الله يسلمك عمي...
أبو زياد بفرح و نسى كل همومه لما شاف زياد:متى وصلت يا زياد؟؟
زياد لف لأبوه :اليوم الصباح وصلنا...أنا قلت ما أرتاح إلا لما أسلم عليك و على عمي...بصراحة وحشتوني..
أبو ماجد وهو يتقدم و ياخذ حمود من أبو زياد:و غادة كيفها؟؟
زياد ابتسم:بخير تسلم عليكم..
..........................................في مكتب تركي ............................................
تركي اللي كان يكلم تلفون و يضحك:هههههههههه يا بعدي والله حتى أنا اشتقت له...يللا كم ساعة و أرجع له...
دانه بضحك:طيب بخليك حين...
تركي:اوك باي...
سكر تركي و بنفس الوقت سمع صوت ضربات على الباب و تكلم بصوته العادي:تفضل ...
انفتح الباب و دخل زياد...لما شاف تركي منزل راسه على الأوراق ابتسم:صباح الخير...
تركي ضل منزل راسه و يحاول يميز الصوت و بعدها رفعه بهدوء و لما شاف زياد ابتسم و وقف بفرح و راح له و ضمه...
تركي:الحمد لله على سلامتك والله اشتقنا لك...
زياد مبتسم:الله يسلمك ... 
تركي :تفضل أقعد هنا..
زياد :لا والله بروح البيت ... الأيام جاية و راح تزهق من وجهي...
تركي ابتسم له:لا أنا قلت تقعد يعني تقعد بفضي نفسي عشانك و الله لك وحشه سبع سنوات ما شفتك ولا سمعت صوتك ...
زياد ابتسم له:طيب لحظه بس أروح أجيب حمود...
تركي قطب حواجبه :حمود مين؟؟
زياد وهو طالع من المكتب:ولدي...أكيد حين عافس الدنيا دقايق بس أجيبه وراجع ...
ابتسم تركي وتوجه لمكتبه و قعد على الكرسي و بعد دقايق دخل زياد و معه طفل صغير مبين على ملامحه أنه يبكي و مكشر...
زياد و هو يقعد:ها وش رايك فيه؟؟
تركي يطالعه و بهدوء:ما شاء الله عليه...مبروك و يتربى بعزك...أجل أنا يبي لي أجي لك و أجيب معي فيصل تشوفه...
زياد مبتسم:فيصل ولدك؟؟
تركي هز راسه بالإيجاب:أي ولدي...تقريبا بعمر ولدك أو أكبر منه ...
زياد مبتسم:المهم قول لي وش أخبارك وش مسوي بالدنيا؟؟
تركي اختفت ابتسامته و تنهد:والله مدري وش أقول لك يا زياد...خل اللي بالقلب بالقلب...من راح سعود و حالي لله...
زياد قطب حواجبه:أي تعال قول لي وش صار...أنا اليوم الصباح لما وصلت هنا انصدمت بصراحة...
تركي بهدوء:علمي علمك...أنا كل اللي أعرفه أن سعود مو ولد عمك...بس عمك رباه من يوم كان صغير...و..واللي أنت ما تعرفه أن سعود لما راح يحلل طلع معه عجز...
زياد قطب حواجبه بقوة:وش تقول؟؟
تركي بهدوء:اللي سمعته...في الفترة الأخيرة حاله أنقلب...ما عاد سعود اللي أعرفه...و...رجع يدخن...لدرجة أني ذاك له البيت أبي أتطمن عليه و قال لي كلام أول مرة أسمعه منه...بعدها صار لي فترة ما شفته...كنت أظن أنه راح يرجع و يعتذر عن الكلام اللي قاله...بس ما جا...
و لما سألت عنه قالوا لي أنه طلع ولا حد يعرف وين راح...
زياد بداخله:ما ألومك يا رحاب...كل هذا صار لك و ساكتة...
زياد بضيق:كيف يسوي كل هذا و يروح...سعود ناكر جميل...
تركي قطب حواجبه:لا تقول كذا يا زياد...اللي صار له مو شوي...الحمل كان ثقيل عليه...لو أنت مكانه كان سويت أكثر منه...أحمد ربك جات على كذا...
زياد مقطب حواجبه:بس أنا ما راح أسامحه على اللي سواه بأختي...أنا لما شفتها ما صدقت أنها أختي...
أخذها متفتحة و يرميها ذبلانة...
تركي بعد سكوت وهو يناظر زياد: زياد ترا سعود يحب أختك كثير...صدقني...دايما كان يكلمني عنها وعن حبه لها...
مستحيل سعود قاصد اللي سواه...أسألني عنه...أنا أكثر واحد أفهمه...كان يقول لي كل شي...
زياد ضل مقطب حواجبه و هو يطالع تركي:............................................. ..........
تركي ابتسم له و هو يتنهد:أحمد ربك يا زياد...بعدين لا تلوم سعود هذا اللي مكتوب..و الحياة ما انتهت بكذا..
زياد:بس أختي انتهت يا تركي...
تركي بحزم:لا تقول هذا الكلام يا زياد...هذا قدرها...
زياد يناظر تركي و بهدوء:تركي ليه كل اللي صار و ما أعطيتوني خبر...يعني عاجبكم أرجع و أنصدم بكل شي حولي تغير...
ولا ما عدت واحد منكم...
تركي:لا تقول كذا...أبوك هو اللي رفض نعلمك...كان خايف عليك تنشغل بالتفكير و تلهى عن دراستك..
زياد:مو عدل اللي سويتوه...وش أتحمل أنا...فراق عيال عمي اللي أعتبرهم أخواني و لا حاله أختي..؟؟
تركي:أذكر ربك يا زياد...ما نقدر نسوي شي...لو الله كاتب كل شي راح مثل أول و أحسن...بس هذا قضاء و قدر..
زياد تنهد و بعدها وقف:أنا أخليك يا تركي...أبي أروح البيت حين نشوفك بعدين...
تركي يطالعه:اوك خذ راحتك المكان مكانك...
توجه زياد للباب و طلع و ضل تركي يشتغل و باله مشغول...شوفه زياد ذكرته بسعود نصفه الثاني...
***بعد يومين***
..............................................في بيت أبو قاسم و في غرفة وليد......................................
دانه بفرح:من جد تتكلم؟
وليد يهز راسه و الابتسامة مرسومة على شفاه:أي من جد...أبي أكمل دراستي خلاص طفشت من القعدة هنا...
دانه بفرح قامت:أنا رايحة أخبر أبوي أكيد راح يطير من الفرح...
وليد استوقفها:لا...لا تروحين...أنا اللي بروح أقول له...بس تعالي ساعديني...
................................................في الحديقة.........................................
كانوا الأب و الأم و حمد و أحمد و بسام قاعدين يسولفون على الجلسة اللي موجودة هناك...
بسام:أف صاروخ يا خوي أسكت بس أحسن لك...
حمد:يبا شوف لك حل مع ولدك هذا واقف لي عظم بالبلعوم...
أحمد و هو يطالع باب الصالة الرئيسي و يفرك عيونه و يأشر بيده للباب:شوفوا هذا اللي أشوفه جد ولا أنا أحلم..
لفوا كلهم للباب و ضلوا يناظرون وليد اللي كان قاعد على كرسيه و دانه وراه و يسولفون بكلمات غير مسموعة لأنهم كانوا بعاد...
بسام ابتسم بفرح:هذا وليد جاي مع دانه...
قام لهم احمد بسرعة و صار يمشي معهم و هم متجهين للعائلة و يضحك بفرح...
قعدت دانه على الكرسي:يللا يبا العشا عليك الليلة...
حمد لف لها:هـــــــي أنتي هذا أبوي مو تركي تكلمينه كذا...تكلمي باحترام.. 
أبو قاسم ابتسم:أبشري يا دانه ما طلبتي شي...
دانه لفت لوليد و ابتسمت:وليد يبي يقول لكم شي و يتمنى أنكم ما ترفضون طلبه...
أم قاسم بفرح:هو ما يطلب ... هو يامر و حنا ننفذ..
وليد بابتسامة:مشكورة يما...
أحمد :طيب خلصنا وش عندك ... صاير الفتى المدلل هنا و حنا رحنا في خبر كان...
وليد ما حب يدخل في سالفة مع أخوه و تكلم و هو مبتسم:أنا قررت أطلع و أشوف الدنيا...أبي أكمل دراستي...
أبو قاسم أخذ نفس و كنه ارتاح و ابتسم بفرح:هذا اللي كنا نبيه من زمان بس أنت الله يهداك صاير عنيد و ما تسمع من أحد...
قول لي بس وين تبي تدرس و أنا بنفسي أجهز لك كل شي...
وليد :مشكور يبا ما تقصر...(بعد سكوت)الجلسة حلوة هنا وش رايك دانه تكلمين تركي يجي معنا...
دانه استغربت منه و ضلت تطالعه شوي و بعدها قامت:ما طلبت شي حين أكلمه...
أحمد مبتسم:وش رايك يبا أغني لكم لما يجي تركي عشان يصير الجو حلو؟؟
أبو قاسم لف له و قطب حواجبه:هذا اللي باقي بعد تغني لنا...
أحمد اختفت ابتسامته:يبا صوتي خيال أنت لو تسمعه مرة بس تبيني أقعد معك على طول عشان أغني لك...
ضحكوا كلهم على أفكاره التافهة...مضوا الليلة مع بعض و كانوا طول الوقت يضحكون...
دانه لما كلمت تركي رفض يجي بس بعد إلحاح منها و أنها ما تبي تكسر فرحة أخوها قرر يجي ...
.......................................يوم ثاني في بيت أبو ماجد تحت بالصالة....................................
نجلاء:والله وحشتينا يا غادة...
غادة مبتسمة:و أنتوا أكثر والله بس وش أسوي بعد يللا هذا أنا جيت...
غيداء وهي ماسكه بيدها حمود اللي كان نايم:الله والله يجنن هذا الولد...
غادة مبتسمة:ترا عمي بكرة مسوي عزيمة حق زياد تعالوا مبكر بيت عمي...
غيداء:أي وش عليه زيود عاد حين عمي ما راح يخلي شي ما يسويه له....
غادة لفت لها:خليه يفرح فيه مو ولده الكبير...
نجلاء مبتسمة:خلاص حنا أول من بيجي...إلا وش أخبارها رحاب...
غادة اختفت ابتسامتها:لا جديد...حاولنا معها أكثر من مرة بس ما في فايدة...إلا أنتي وش أخبارك مع عمار..
نجلاء ابتسمت:تمام...
غادة:والله زعلتيني منك...كل هذا يصير لكم و أنا مدري عن شي ولا كني أختكم...
غيداء:لو أنتي أختنا ما كان رحتي و تركتينا هنا لحالنا...
غادة لفت لها بعصبية:يا حماره والله لو كيفي كان ما رحت بس أنتي عارفة الظروف..


ــــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ـــــــــــــــــ
ــــــــــــــــــــــــــــــــــــــــــــــــــ ـــــــــــــــــــــــــــــــــالنهايهــــــــــ ــــــــــــــــــــــــــــــــــــــــــــــــــ ــــــــــــــ 

ــــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ـــــــــــــــــ
ــــــــــــــــــــــــــــــــــــــــــــــــــ ـــــــــــــــــــــــــــــــــالنهايهــــــــــ ــــــــــــــــــــــــــــــــــــــــــــــــــ ــــــــــــــ
انتهت قصتي و أقدر أقول أن كل واحد له نهاية مستقلة...

((ليلى و حبها ماجد))
ذهب الأب الحنون الذي كان يتمنى أن يرى أبنه...و ترك ابنه يتيم من يوم مولده...
و لكن ابنه لم ينساه أبدا...و عاش على نمط حياة والده مدى حياته
لربما تفارقوا...
و لكن هل اختفى الحب و انتهت الذكرى؟؟
***
تصور ما رضت عين الرضا بعد الجفا تبكيك..!!
تخاف الدمع يغسل صورتك وتغيب عن عيني...
حبيبي لو رحل صوتك يعيش الحاضر بماضيك...
صدى الذكرى و لا واقع يفرق بينك وبيني ...
أحسب إنك بعد ما غبت عن عيني قدرت أجيك...
تسرب كيف.؟؟ حلم العمر بين أصابع يديني...
ولو ضاااع الرجاء بك يا رجايه مالي إلا أرجيــــــــــك..!!!
تصور ماتصورهاا حياتي لــــــو تخلينــــــــــــي..!!
ولو سيل سحاب الوقت نجمه و انطفت بيديك...
حبيبي لا يسيل النور من عينك وتبكيـــــــــــــني...
مثل فرحة زهور الليل بالظلماء أبفرح فيك...
ســــــــواد الليل بغيابك على حزني يواسيني...
عرفت امووت لجل أعيش لعيونك وامووت أبيك...
تشوف المـــــــــوت في حبك حبيبي كيف يحييني.!!
اماااااااااااااااااانه لا تظن اللي عطيته عاجزِ يعطيك...
وأنا اللي في رجا ليلة رجوعك ضاعت سنيني...
حبيبي لو تجاعيد الزمن خطت وجه مغليك...
أنا عندي يقيـــــن إنك مثل ما أغليـــــك تغليني...!!
***
(ستعيش هذه الأم لتربى أبنها الوحيد و الغالي من دون والده و زوجها)

((رحاب و عذابها سعود))
حينما يتصرف الآباء بمستقبل أبنائهم...
هذا ما يحصل غالبا...
ربما تختلف الظروف...
و لكن...
هل الفراق هو النهاية دائما؟؟
*** 
يـا عـين مـالـومك لو حصل بالدم تبكين
حـتـى الــعــدو مــن حـالـتـي قـد بكاني 
الـيـوم تـخـتـم حـالـت الـحـزن شهـرين
شــهــريـن مـا شـفـت السعادة ثـواني
عـانـيـت أنـا فـرقـا حـبـايـب عـزيزين
حـــظـي بـمــر فــراقــهــم ذي رمـانـي
إن قـلـت بـضحـك جاوبت دمعت العين
كـنـهــا تــقـلـي لا ســامــح الله زمـانـي
غـابـوا بـعــد عـشـره عـمره ستة سنين
عــشــرة وفـاء تحـمـل جـزيـل المعاني
يـا مـا رسـمـنـا ع الـمـرايا سهمن بقلبين
وما عمره زعل مني ولا عمره جفاني
الــــورد يـشــهـــد بـالـغــلا بـيـن خلين
ومـا حـصـل و بغــيـر يا روحي دعاني
الله كرمـنا و التقى بـالـحــب قــلـبـيــن
قلت حققت أقصى حدود الأمل والتماني
نـسـيـت إن الزمن ما يـسـتـوي يـومـين
هـدمـت لحـظـت ألـم نظـرتي في كياني
أنا ألي كنت أشفـق عـلى شخص حزين
أنا ألي نسـيـت الحـزن يـومـه ما نساني
صرت أصيح تكفون درب الـونـس وين
سكنت من قسى الأيام مكان ما هو مكاني
صــارت حــيـاتي بـعــد ألألوان لـونين
لـون الكـئآبـه وضـعـفـي لـونـهـا الـثاني
مـسـكـيـن يـا قـلـبي مــن الـبعـد مسكين
يـعـيـش جـرح فــراق شـخـص هـواني
بــالله يـــا ألــي تـمــروا ديره الــزيـن
خــبـــروه إنــي مــن فــراقـــه أعـــاني
يــالله دعــيـتـك تجـمـع شتات شخصين
وتـصـلح بحـولك حـظـي ألـي عـصاني
يا خـالـق الـخـلـق يـا مـحـسـن الـتكوين
أرحم بحالي ما غيرك احد (ن) حماني
***
(اختفى هذا الرجل الأسد...وترك الحمل الوديع في عذاب دائم مستمر و في صدمة لا يمكن تصديقها)


((زياد و عشقه غادة))
تحدوا الظروف و كان المهم أن يجتمع كلاهما مع الأخر...حب طفولة و أستمر معهم في جميع مراحل حياتهم..
أكمل تعليمة و رفع رأس عائلته للأعلى و يطمح في حياة راقيه مع من يحبها...
أهذا ما يسمى بالحب الحقيقي؟؟
***
مــا يـعــرف الـقـلــب إلا مــن يـحـبــه
وأنت عـارف قـلــب مــن حـبّــك عــدل
أعـشَـقـك لابـد سـبـب مـن بـيــن سـبّــه
والـسّـبـب فـي وسـط قـلـبــك مـخـتــزل
شـوق ثـايــر مــن غـلاتــك زيــد شَـبّــه
شــبّ ولــع فــي خـفـوقــي و اشـتـعــل
دام شـوقــي يـالـغــلا روحــك تـهــبّــه
حـل كـمـا الـوسـمـي عـلـى روحـي وهــل
مـا يـطـيـع الـقـلـب فـي أهـلـه و صـحـبـه
كـيـف بـقـوى فـيــك هـجــران أو زعــل
أنـت جـرحـي (ف) المحبة وأنت طـبّــه
والـشـفـا يـا بـعــد روحــي (ف) الـوصــل
لـك عـيـونـي لــو تـزاعـلـنــي مـلـبّــه
سـاعـي لـرضـاك لــو مـهـمــا حـصــل
والـعـتـاب الـلـي عـلـى قـلـبــي تـدبّــه
يـا حـلاتـه .. مـرْ .. عـلـى قـلـبـي عـســل
***
(هنا الحب و التضحية و الأمانة و الصدق...و الحياة السعيدة...يسعون في تكوين عائلة لهم تتكون من حبهم)


((عالية و خيانة سعود))
ربما الغلط صدر منها و ربما هو من بدأ بالغلط...و الأكيد الذي لا نقاش فيه أن هذه هي نهايتهما..العشق و الابتعاد...
هل حبهم بهذه الطريقة هو سبب الخيانة؟؟
***
أنا كلي وجع وآلام .. وضيقة صدر وتنهيدة
أنا لا جيت تجمعني تفرقني مسافاتي 
تعبت الحزن يا جرحي .. تعبت الآه وترديده
أبسأل لي متى بنزف على بابك عذاباتي 
تراني لي متى بصبر على حزني وتعقيده
خفوقي ما قوى صبري عجز ترديد آهاتي 
أنا لا قلت يكفيني .. يزيد الهم وأزيده
بدمعة ضمها جفني بقت لي في مناماتي 
أنا حس الشقا فيني يمشي بي وأنا أعيده
ترى يا فرح علمني ما عدت اليوم في ذاتي ؟! 
أببكي ما بقى واشكي هذا الهم أنا سيده
ما مثلي بالبشر والله نسيت اليوم ضحكاتي 
طلبتك لمني يا فرح أحس بخطوتي بعيده
تحجر دمعي في كفي وتاهت كل خطواتي 
صفر كل الهنا فيني صفر فرحي وتجديده
صفر حلو المعاني اليوم تسطرها كتاباتي 
تعبت أصيح من جورك متى حزني أنا أبيده
متى بحرك يضم موجي و أحقق كل غاياتي 
متى فصلك بقلبي يحل يرخي لي عناقيده
أبحيا بإلهنا برسم ورودك في خيالاتي 
تحن اليوم وتصفا لي وأقول القلب يا عيده
وبكرة من يجي ترحل وتظلم كل ساعاتي 
فمان الجرح يا فرحي وش اللي باقي نعيده
أنا أخطيت في ظني وضاعت كل هقواتي 
لعبت بآخر أوراقي وديني حان تسديده
خلاص ارحل وأنا بنهي فصول أقسى حكاياتي
***
(من المعروف دائما أن هذه نهاية هذا الطريق المشوه...قررت أن تعيش بقية حياتها على حبه الأبدي)


((عبد العزيز و خسرانه لنجلاء))
حبه لها أعماه عن رضا والدته بالزواج منها...لربما الحق معه لأن- الحب عمي و يعمي- كثيرا ما تحدث هذه الحقيقة المرة في مجتمعنا الحالي..
فهل أخطأ عندما أختار شريكة حياته بنفسه؟؟
***
لحظة وداعك حطمت كل الآمال ** ضاعت حياتي كلهــا في ثوانـــــي 
لا جيت أببعد عنك والبـــــعد قتــــال ** قلبي على بعدك وهجـــرك عصاني
و لا جيت أبي غيرك يسلــيني ليـــال ** قلبي على غيرك وحبـــه نهاني
يا ليت لي حيله مع الوقت واحـــتال ** الله هو إلي في عــــذابك رمــــاني
يا زين حبك داخـل القلـــــب مـــا زال ** لو جيت أبخفي الحب ينطق لساني
كانك تبي تعرف مدا الصبر لو طال ** يا روح روحي حط نفسك مكــــاني 
لو ذقت مثلي ضيقت الصدر والبال ** وتصير مثلي في غـــرامك تعانـــي 
حملت هم(ن) ما يحملنه جبـــــــــال ** وبينت لك حالي وقلــــبك جفــــــاني
قلبي طوال الوقت صـــابر ولا زال ** يرجيك يالمشغول في شخــــص ثاني 
اقفيت عنك ودمع الأعيان همــــال ** عليل قــلب و مبتليــــيني زمـــــــاني 
فيني لا تسمع كلمة القيــل والقـــال ** والله أنا منساك لوهي ثــــــــوواني 
بعد الذي شفته لا تنشد عن الحــال ** وان مت من حبك ترى العمــر فاني
***
(فضل خسران حبه على خسران والدته...و النهاية خسر الاثنان و هو يعيش بعذاب دائم)


((تركي و هواه لدانه))
هنا من عاش تجربة حب فاشلة و عوضها بأخرى ناجحة...هنا من يستعين على ربه في جميع أموره...
هل سيقوى قلبه على حمل و تحمل ما مضى؟؟
***
الطير غنى لـك بحبـي شـداوي 
غنى لك أحلى مفـردات والحـان 
اشتاق لك لأنك لجرحـي تـداوي 
واشتاق لك لأنك لدنيـاي عنـوان 
اشتـاق لعيـون حنونة نــداوي 
عيون ربي زانها بأجمل أجفان 
واشتاق وجهك نوره اللي مضاوي 
يضوي حياتي لا ظلمت كل الأزمان 
يا منيتي لا جيـت اعـد المنـاوي 
ويا مطلبي في كل وقتي والأحيان 
ويا من عيوني تنظرك بالرجـاوي 
نظرات فيها شوق والقلـب ولهـان 
أنت الوسام اللي له الصدر حـاوي 
وموطن لقلبي لانتهت كل الأوطان 
حار القلم في وصف حسنك حكاوي 
واحتار حتى الشعر يعبر بالأوزان 
أحلى سواليفـك تزيـل البـلاوي 
حتى غدت جنه بها ظـل وأفنان 
صوتك رفيق الدرب وأحلى مخاوي 
دامك معي ما همني غيرك إنسان 
ارجيك في بعدي واعد الخطـاوي 
وادعيلك الله يحفظك صاحب الشان
***
(تجرد من مشاعر الرجولة أمامها و بكى لها ليريح قلبه المجروح...لونت له حياته باللون الوردي و ها هي تعيش معه في كنف هذا اللون)


((عمار و اختياره لنجلاء))
ربما عصفت عاصفة الحب بقلبه...و ربما كان عطوف بها...و ربما لأنها مناسبة له و أخلاقها رائعة...
هل أختارها لتشاركه حياته لأنها أعجبته بصمودها؟؟
***
تبعدني اللحظة وأسافر بدربك 
جيتك وأنا شاريك ما جيتك إعجاب!
وفيت لك من طيب أصلك وقلبك
واشتقت لك من بد ربعي و الاقراب
وان كان منت " أغلى البشر" وش تحسبك ؟
لا صرت أشوف الناس من بعدك ( أغراب) 
***
(يعيش معها حياة سعيدة...يسعى لإرضائها و تربية ابنتها معها..و يحاول أن ينسيها عذابها الأول)


((وليد و الحقد))
هذا الشاب الطموح ... يحمل في قلبه حقد كبير لمن يكرهه و لا يتمناه قريبة و لكن الله أقرب للعبد...
عاش بقية حياته على نطاق المعاقين...


(غروب و اليتم)
تتأقلم مع الحياة اللتي لا محاله منها...بالرغم من فقد أعز ما تملك..والدتها..

أخيرا و ليس آخرا ...
...
الكل يحمل بقلبه فراق عاطفي كبير بفراق سعود و ماجد...و خصوصا غادة...
غادة الأخت اللي كانت تتمنى تشوف أخوانها من بعد غيبة طويلة...؟؟؟
الظروف كانت أقوى من الجميع...و الجميع عاش قضاءه و قدره و لكن لا يمنع من الحزن ولو بالشكل البسيط..

... 

