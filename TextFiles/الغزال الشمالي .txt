
--------------------------------------------------------------------------------

في غرفة ريم وفطامي..




ريم: فطيم عطيني زليقي بسرعة الباص بيي فطوم: والله أنا أبى أسحي شعري حبيبتي علينا حصة رياضة، روحج خذيه..
ريم تربع في الغرفة وفطوم تتعدل ..
ريم وفطوم يركبن الباص ..
ريم: السلام عليكم ورحمة الله وبركاته..
مجموعة البنات... يردن السلام..
يلست ريم بكل هدوء عدال ربيعتها منى ..



منى: شحالج ريماني؟

ريم وهي تبتسم: الحمدالله بخير..
منى: ذاكرتي حق امتحان التاريخ؟
ريم: هيه ذاكرت..
منى: أقول كم في خاطرج تيبين في الثانوية العامة؟
ريم سكتت كأنها إنهمت وقالت: تعرفين أنا أتمنى أييب نسبة عالية..
منى: يارب يا ريماني تيبين نسبة عالية..
ريم تضحك: وإنتي بعد يا عمري..
نزلن البنات من الباص وراحن لصفوفهن في صف جوم فطوم..
المعلمة: عللي علم الإجتماع علم موسوعي؟ فاطمة محمد ..
فاطمة وين بدنيا غير هذي الدنيا ..
واقتربت المعلمة من فاطمة وقالت لها:وصرخت فاطمة محمد؟
فاطمة : هاه..
البنات يضحكن..
المعلمة : برى الصف..
فاطمة وقفت وقالت: شو تبين أييبلج أي كتب وين محطوطات... إنزين شو بلاج أبلة معصبة..
شيخة: فطامي يغربلج اسكتي..
فاطمة..... ساكتة مؤدبة يحليلها..



......

في صف ريم..



المعلمة: ما شاء الله عليج يا ريم أنا أتوقع إنج تشرفين أهلج..

ريم في نفسها: يارب تهديهم يارب..
منى بعد ما طلعت المعلمة من الصف : ريم شو بتخصصين في الجامعة؟_
ريم: خير..
منى: ليش ؟ لا تقولين ما بتروحين..
ريم : الله ناس تحيا وناس تموت..
منى: بسم الله عليج وعليه...إنزين أبى أييكم عشان تشرحين لي نحو تراني بالمرة مافهمت هلأبلة...
ريم
: إممم أقول أنا بييج شرايج؟



منى: صدق!

ريم: هيه تدرين بيتنا ضيق .. ووو
منى: ريماني ما هجيتها منج أنا أخلاقج عندي في الدنيا ووضعج الإجتماعي ..
تقاطعها ريم: لا أنا ما أستحي من وضعي.. بس في شوية مشاكل في البيت..
منى: هيه... أوكي تعالي عقب صلاة المغرب.
ريم : أوكي بيي ويا سالم تدرين اليوم الأربعاء وبينزل وهو رايح لربعه بخليه يخطفني...
منى :
its ok‏ ‏My darling..



......



في البيت ريم تعابل كتبها وفطوم يالسه بطرف الحوش تفكر..

طلعت ريم من غرفتها
ولاقفت سالم سلمت عليه وقالتله: هاه مسود سويلم ما تسوى عليك الكلية..



سالم: يالله هانت فديتج... إلا الثانوية شو أخبارها..

ريم: الحمدالله زين
سالم: شو فيج موطية راسج مهمومة فديتج..
ريم: لا سالم بس..
سالم : تعالي نسير غرفتج..
يالله بلاج يالريم؟



ريم: أبويه يبى يطلق أميه..

سالم: ليش؟!!
ريم: مادري بهم....
(وهي التردد باين عليها)..



سالم وبإنفعال: رمسي شحقه؟

ريم: ماقدر يا سالم الرمسة صعبة..
سالم سكت وحس بأنه في شيء جايد عيل ليش طلبه أمه الطلاق
: أوكي أوكي شيء في خاطرج؟



ريم: هيه.. طلبين؟؟؟

سالم : آمري..
ريم: أول شيء أبى فلوس عشان الثانوية والحفلة، والثاني أباك توديني في طريجك لبيت جوم منى ربيعتي تباني أفهمها نحو..
سالم: الأول أوكي .. بس الثاني ما
دانيته..



ريم: سالم إنته تعرف أخلاقي وبعدين هي كانت بتي هنيه بس أنا خفت أمي وبويه يسببولي إحراج..

سالم: يا لغزال الشمالي أعرفج زين..
يالله البسي ....



وهم طالعين شافو فطوم تصيح جام سالم بيروح لها بس ريم مسكت إيده وقالتله: بعدين خلها

سالم : شو مستوي ليش فطوم تصيح..
ريم: هي جذيه تصيح عشان أميه وبويه شاله همهم..
سالم: وليش ما تبين أسير لها..
ريم: أباها تصيح لين ما ترتاح وبعدين أبى أذاكرلها من دون ماحسسها بأنها ضعيفة..
سالم: فديت الأذكياء؟؟
ريم
: يالله..



في السيارة..

سالم: أووووووف ريماني نسيت شيء مهم؟؟؟
ريم
: بسم الله شوه..



سالم: سمعتي شريط عيظة اليديد.. وهو يطلع الشريط.. فيه أغنية أبى أهديها لج جن اللي كتب الكلمات كتبهن حقج..
سمعي..



شغل الشريط وحط على(( يا طارشي))..

ريم مستحية: لا والله..
سالم: هيه والله إختي فديتها عيونها وأهدابها مسودة وشعرها ماشاءالله عليها..
ريم: بس بس..
سالم: أفااااااااااا بزعل تراني..
ريم: هاهاه براضيك كم من سالم عندي هو واحد لولاه كنت ميته..
سالم يقصر على المسجل : والله ياريم لوما تشجيعج لي وتوجيهج لكنت عاطل، لو ما إنتي مذاكرتلي في الثانوية والله والله عزيز في سماه ما كنت بهالحالة .
ريم: إنته الأمل في هالدنيا..
سالم: أنا ما بنسى إنج كنت تضيعين وقتج وتروحين عند بنت خالي وتخلينها تذاكرلج منهجي عشان تذاكرينه حقي..
ريم: تصدق هذيج السنة الوحيدة إللي كنت فيها مب الأولى على الكلاس..
سالم: سامحيني..
ريم : هاه وصلنا.. بعدين لا تستسمح أبدا إنزين..
سالم
: الساعة كم أيي؟



ريم: ألحين سبع تعال 9 / 9 ونص...

سالم : لحظة طلع لها تيلفون ومد ايده..
ريم: إنشالله تباني أشله..
بسالم: خذي دقي لي ولا تتصلين من بيتهم عيب.
ريم فهمت قصد أخوها.. وخذت التلفون.. نزلت واطالعت أخوها وهي تبتسم له.. أشر لها تغطي ويهها ..
ريم : محد إنزين في البيت؟...
بيت جوم منى كبير وفيه حديقه كبيرة..
فتحت الخدامة الباب لريم...



ريم : تمد إيدها للخدامة تسلم عليها..

الخدامة: تبتسم كيف هالك ريم؟
ريم: تمام الحمدالله..
ريم حلوة وااايد.. عشان جذيه _أخوها يخاف عليها من كل شيء..
ريم: شكيله مسكي الكتب بعدل شيلتيه..
ريم عدلت شيلتها بس عاد هالمرة طلعت قصتها وهي شعرها أسود واايد وهي عاد بيضاء مسكت كتبها ومشت لباب الصالة دقت الباب ودخلت تسلم على أم منى..
أم سعيد: هلا والله بالغالية ربيعة الغالية..
ريم وهي تحضنها
: بالمهلي..



ومن فوق كان نازل سعيد وقف يوم شاف ريم وتم يطالعها..

نزلت ريم الكتب وقالت: هاه خالتي شو حالكم؟
أم سعيد: كلنا بخير شحالج إنتي وشحال أهلج؟
ريم وهي تعدل شيلتها: الحمدالله..
سعيد يقول في نفسه: منوه هالبنيه الغاويه... يالله ماشاءالله؟؟
ريم: أوكي خالتي ألحين ممكن أروح أغث منوتكم..
أم سعيد: سيريلها حجرتها..
جامت ريم وصعدت الدري تراجع سعيد يوم سمعها واندس وتعمد إنه يطلع لها عشان تشوفه..
ريم ماتدريبه إنه في البيت عشان جذيه ماخذه راحتها..
ريم تدق باب حجرت منى: مناني ي_الله فجي الباب الله يغربل ابليسج وعيضة وياج..
سعيد: هيه والله..
ريم نزلت صاعقة على راسها.. وطاحن الكتب من ايدها ..
سعيد: والخيبة ..
ونزل وراح..
منى : هلا والله بالغلا..
ريم : الله يغربلج يالخايسة..
منى: أفااااااا
why?



ريم: أخوج ماعرف شسمه..
كان ورايه ورمسني والله إنه ما يستحي..



منى وهي تضحك: سعود محد غيره في البيت..

ريم: ضحكتي من سرج..
منى: ماعليج من راعي الحركات ..
ريم: يالله يالله..
منى
: .... جان زين...



ريم: شو هو؟...

منى: لا لا .. سلامتج...
الساعة 9..
ريم: يالله بدق لسالم إييني..
منى: صبري بسير أييب التلفون..
ريم لا لا عندي موبايل.
منى اطالعتها بنظرة : ليش يعني نحن شو بينا؟
ريم: مب أنا سالم..
منى: أمممممم زين..
في بيت جوم ريم..
أم سالم دخلت على بناتها اطالعت البنات..
فطوم: هلا أميه.، تفضلي الغالية..
ريم: أميه تعالي عندنا..
الأم: شحالكن؟
(الأم باين عليه شاله هموم الدنيا)



فطوم مخنوقة: أميه أنا......

جامت ريم ومسكت ايد أمها : الغالية كله بأجره والله ما ينسى عباده..
الأم بصوت منخفض: فطوم بلاها؟
ريم: تدرين بها ..
مشت الأم صوب فطوم ويلست عدالها: حبيبتي فطيم مابخليج ..
فطيم انفجرت تصيح: أميه فديتج لا تتناجرون..
الأم خلاص... يالله عاد بس ليش تصيحين؟
ريم: هيه ادلعي منوه جدج ...
الأم: كلكم غاليين محد أزيد عن حد...
فطامي...... : أميه أحبج وااايد....
الأم : حتى أنا...
أبو سالم: مرحبا... قالها من دون نفس..
أم سالم: مرحبتين.
أبو سالم: شجلتي؟
أم سالم: في شوه؟
أبو سالم: اسمعي أنا مب يالس استشيرج..
أم سالم: خلاص لاعت جبدي ..
أبو سالم: بعرس عيل..
أم سالم: عكيفك..
أبو سالم: هاه غيرتي رايج؟
أم سالم: عشان بناتي والله
في المدرسة..
فطامي : بيعرس أبويه؟
شيخة: شووووووه!!
فطامي: لا تتفاجئين..
شيخة: ماعليه. أمج زعلانة؟
فطامي: آآآآآآه يا شويخ..
شيخة: لا تفكرين..
فطامي: أنا مستحيل أتزوج..
شيخة: مب عكيفج ..
***
ريم: بسير غرفة المدرسات أبى أسأل أبلة مفيدة عن هذي المسألة ..
ليلى: أقولج حطيت لج أوراق امتحاناتج على الطاولة.
ريم: أوكي يالله بااااي..
منى: ريماني أترياج ..
الحصة 7..
كانت هالحصة فاضية والبنات خلاص على أبواب الإمتحانات..
ليلى: يالله متى الفكة من هالمدرسة..
منى: قريب يابوج...
ريم:
ذاكرن عاد الجد بدى..



نجود: مالت أنا وحدة بخلص مني وبعرس مناكي..

منى: هيه شوفوا الطموح..
ريم: الله يوفقج.
اليازية: ريماني مانخطبتي؟
ريم احمرت: ويه ويهج على هالرمسة..
نى: هاهاها...
اليازية: وحدة بجمالج و.....
ريم: بليز خلاص...
وتفرقن البنات وكل ثنتين صارن يتكلمن ويا بعض...
منى: ريم ؟ أبى أقولج شيء...
ريم: يالمستحى...
منى: لا والله .. سمعي.. سعود خويه متخبل..
ريم: لا والله شو السبب؟ اتصدقين ما يستاهل... انزين وديتوه المستشفى.؟
منى: ايه ايه... مرة سويتيه حالة مستعصية..
ريم: عيل شو تبيني أقولج؟


منى: متخبل عليج؟



ريم استحت: شو هالرمسة؟

منى: هو ما قالي شيء قال حق أميه وأميه قالتلي... هذاك اليوم شافج..
رن الجرس وصار الإنصراف..
ريم: يالله..
منى : بس ما كملتلج السالفة؟
ريم: عندنا دراسة... وأنا العرس وهالسوالف آخر اهتماماتي..
في البيت..
الأم: ريم باجر أول امتحان.. شو عليج؟
ريم: تاريخ وإنشالله يالغاليه 100...
الأم: آمين..
فطوم: يارب..
ريم: يالله توفيجك..
اليوم آخر امتحانات الثانوية العامة..
البنات..
اليازية: الحمدالله...
اريم: وراكن النسب..
منى: يالله زياغ..
ريم : ألوه هلا سالم ألحين بطلع...
منى : بتروحين ويا أخوج اليوم....
ريم: هيه بنروح أنا وفطوم واميه... بنسير العين....
منى: عندكم أهل هناك؟.
ريم: لا بس تدرين دار الزين تينن...
منى: يالله...
ريم: مع السلامة..
يالله بنات بااااااااااي أشوفكن عخير...

سالم: ما شيء سيرة حق العين...



ريم:
No Why?
!


سالم: بتريا النسبه أول.

ريم: لااااااااااا..
سالم: والله أرمس صدق تراني..
ريم: عيل سو خير طلعنا حوطنا شوي ..
سالم: أمممممم زين في حدود الشارجة..
ريم: فديت أخويه..
فطامي: بليز ممكن أروح السوق؟
سالم: زين.
ريم كانت ماتحب شيء اسمه أسواق ، بس شو تسوي هذي فطامي الغالية وراحوا وكان يوم رائع لا يكمن لأحد منهم ينساه.
اليوم إعلان نتائج الثانوية العامة..
منى: أميه ياويلي زايغة... زايغة من النسبة....
(وتناجز وتراقص وما تقر مكان)



أم سعيد: حسبي الله عليج عييت عنج... بسج قري عاد

منى وهي تصدر صوت صياح: إمايه والله إني زايغة...
***
ريم فارشة سيادتها وتصلي وتدعي وفطامي اطالعها وتدعيلها والأم بعد.
الأب يدخل فجأة: شو فيكم؟
فطامي : اليوم النتايج..
الأب : لا لا ما عليكم ريماني ما ينخاف عليها..
جامت ريم صوب أبوها وسلمت عليه وقالت: دعواتك..
الأب: الله يوفقكن..



***



الصوت يتردد من التلفاز.... دور مدرسة ريم ... البنات حاطات أياديهن على قلوبهن..

آمنة محمد سالم... 89،5 بالعشرة..
ووصل العد إلين..
منى سيف حمد... 90،4بالعشرة.
ريم: الحمدالله الحمدالله منوه نسبتها زينه... ريم احضنت فطامي وأمها..
وألحين..
ريم محمد.. 98.
ريم: تصيح بصوت تردد الحمدالله أميه..
احضنتها أمها..


**


منى الدموع تارسة عيونها ربعت الحجرة توضت وصلت ركعتين شكر..
أم سعيد: هلا بك يا سعيد..
سعيد: بشري أميه..
أم سعيد


: الحمدالله زين زين..



سعيد: وربيعتها ريم؟

أم سعيد: يابت وااايد ياولدي جنه 98..
سعيد: أوووووووف ماشاالله..
منى: أشوف الأسئلة عن ريماني؟
سعيد جام صوبها وحضنها وسلم عليها وبارك لها..
وقال: أفاااااااا تدللي شو تبين هدية..


ب
منى: على كيفك..

منى مشت صوب أمها: أمايه ؟أنا فرحانة.. وأبى أشتري هدية حق ريمانة تدرين من الأوائل على المدرسة..
سعيد : وليش مب من الأوائل عدولة؟
منى: هذيلاكي 99 وفوق... الحمدالله ريماني تستاهل وأكيد هي راضية
سالم يدش البيت ويربع صوب غرفة ريم ويصارخ: ريماني ..
ريم: هاه..
سالم وهو يحضنها : مبروووووووك فديتج مبرووووووك...
ريم تصيح من خاطرها ..
سالم: بلاج؟
ريم: فرحانة..
سالم: فديتج يالغزال الشمالي..
ألحين بروح وبييب لج هدية لا شو هدية هداياااااااا..



ريم: مب لازم.... إنته وأميه وفطامي تكفون قربكم أكبر هدية..

فطامي: أفاااااااااا على منوه هذا الكلام..
الأم: عسى ربي دوووم عنكم راضي ..
سالم: هيه والغالية.. أميه بعد تبى هديه..
الأم وهي تضحك: مابى شيء فديتك..
فطامي: إحم إحم لعلمكم نحن هنا..
يدش الأب: هديتج عندي..فطامي: هلا بويه ... سلمت عليه وهي مستغربة من هالكلام..
ويبارك لريم..
ويلسوا في الصالة....
سالم: وشوه هدية فطامي؟
فطامي: ابويه يقصد السنة الياية..
الأب: لا لا السنة هذي والصيف هذا ..
ريم: هلا بويه كمل وشو تقصد من هالرمسة؟
الأم: فطوم جومي وسيري حجرتج... وبس يامحمد من هالرسات,,,
الأب: لا لا تسيرين يا فطيم..
سالم: شو السالفة..
الأب: السالفة بأن فطامي انخطبت ..
فطامي: شووووه !!
ريم: شو هالكلام !! فطوم بعدها ياهل..
الأب: خطبها أخو عمتكم( حرمتيه) ... هو ريااال زين وأنا وااافقت..
فطامي: تصيح وااافقت ليش ؟؟
سالم: ريم العودة وما بنيوز الصغيرة قبل.... ونحن مب حجلانيبهن بعدهن صغار..
الأب: مب على كيفكم أنا استلمت جزء من مهرها..
فطامي منصدمة والأم قاعدة تلعب بصبوعها تفكر، قامت فطامي راحت لغرفتها صاحت صرخت بس منوه حاس بالهم اللي حاسة فيه..
ريم تحضن اختها
: بلاج ماعليج بتفاهم وياهم..



فطامي: مابى أنا بعدني صغيرة...

***
طلعت ريم برى الحجرة وسارت صوب الصالة .. وهي تقول في نفسها ياربي فرحتيه ماتمت ليش؟
.. الحمدالله على كل نعمة وعلى كل حال..



ريم: بويه دخيلك لا تيوزها..

الأم: هذي تخطيطاتها
الأب: جب إنتي..
ريم : بس..
الأب: أدريبج غيراااانة عشان محد خطبج..
ريم منصدمة: شووووه!
سالم: ريماني ......
ريم تصيح: هذي أحلى هدية يابويه..
سارت ريم الغرفة..
***
فليل..
سالم داش البيت وبإيده أكياس.. هدايا النجاح لريم.. لأنه ماكان يبى يحسسها بأنه الفرحة ماتمت ..



دش البيت..

سالم يدق باب حجرة البنات: ياقوم حد هنيه؟
ريم : تفضل..
كانت فطامي عند أمها وأمها تفكر شو الحل؟
سالم: هذا تيلفون حقج ورقم بطاقتج حلو بعد..
ريم: ياي
سالم: وهذي بعد أشياء أتمنى تعيبج..
وعطاها مبلغ في ايدها وقال: ماوصيج الدنيا مافيها خير..
ريم مستغربة: ليش تتكلم كأنك ما بتم ويايه..
سالم: لا تحطين رمسة أبويه في بالج؟
إنتي ملايين يتمنونج..



ريم وطت راسها: متعودة على هالرمسه منه ما عليك...














..

توقعاااااتكم ..؟؟


الصبح..



فطامي كانت تعبانة والأوضاع في البيت ماتسر..
الأم في مشاحنات ويا أبوهم وفطامي حاسة بالذنب..



فطامي: كل الدهر جيه مافي يوم متراضيين، وألحين أنا السبب..

ريم: بلاج مب إنتي السبب روحهم ..
فطامي : تدرين عندي خطة..
ريم: شوه هيه؟
فطامي: حاليا بوافق عشان أفتك من صدعة أبويه بس بشرط أكمل دراسة أول، أوكي في هالفترة أنا بحاول أكلمه وبحسسه بأني مغصوبه عليه.. وإن شفت إنه ريااال والنعم وما بيخبر عليه عادي بصارحه بوضعي..
ريم: فطامي حبيبتي في حد ثاني؟
فطامي: إلا العرس.... مابى أكون مثل أميه في عذابي طول حياتي..
ريم: إييييييه أميه الله يعينها بس من هالهم..
فطامي تطالع عمرها في المراية وتقول:يارب يالله...
***
بعد الملجـــــــــــة....
فطامي : حاسة بلوعة جبد الله لا يراويج يا ريمان..
ريم وهي تضحك: عنبوة الرياااال زين ما فيه شر..
فطامي: مب شر شكله نحيس..
ريم يصيح تلفونها: هلا والله نجود..
نجود: بسرعة أنا عرووووس تعرفين شو يعني عرووووس؟؟ وحابة أشوف الشلة كلها ليلة العرس أباكن تزفني هاهاهاها..
ريم: شحالج يالعروس؟
نجود: بعد شو بخير
ريم: يالله ما بعطلج ولا بخسرج ..
نجود: إممممم لا تقصين عليه..
ريم: إللي يسمعج يقول ترمسين الجذوب العودة في الشارجة..
ماعليه بيي ويا فطامي ..



نجود: أوكي مع السلامة..

فطامي : وين؟
ريم: هالخميس عرس نجود وبنسير..
فطامي : زين بنغير جو.
***
في حجرة ريم..
سالم: السلام عليكم...
ريم: وعليكم السلام والرحمة ... وجامت تسلم _عليه ..
سالم: هاه متى دوام الجامعة..
ريم: شهر 9..
سالم: زين زين..
ريم: في حلجك رمسة..
سالم: آه ماشيء..
ريم: يالله قول..
سالم: خاطري أعرس..
ريم مبتسمة وفرحانة: واللــــــــــــــــــه!!!
سالم: بلاج ؟
ريم: منوه هي؟
سالم: محد في بالي... أباج تختاريلي..
ريم: منوه تبى؟ ربيعتي منى وين هم ووين نحن؟
سالم: لالالا حبيبتي دوريلي وحدة من ثوبي مافيه على خساير العرس والوايدة.
ريم: إنزين...... بدورلك..
***
اليوم الخميس عرس نجود..
سالم لما جام الصبح بعد ما صلى مارجد.... قعد يفكر ..
فطامي: سويلم بلاك واعي ؟ شو فيك؟
سالم وهو يبتسم: لا فديتج ما شيء بس أحس بشوق لكم كلكم..
فطامي مبتسمة: إنزين برايك إنته إشتاق لنا ولأنا بسير أرجد..
سالم: وين ريم؟
فطامي: راجدة..
سالم : وعيها قوليلها أبى أيلس وياها..
فطامي سارت توعي إختها..
ريم: شو عندج فطيم!!
فطامي: سالم يباج..
ريم فجت عيونها متعجبة: شو يباني... شيء يعوره؟
فطامي: لا لا بس يبى يسولف وياج ..
جامت ريم وروحت عند سالم..
كان سالم يالس بروحه في الحوش....



ريم يت وحطت إيدها وهي تحضنه : فديت الغالي النشيط..

سالم: يالغزال الشمالي يالغزال الشمالي سيد حلو التمني....
ريم: فيك ظني أظني جيتني مهتوني... هاهاها..
سالم زخ إيدين إخته: ما وصيج على أميه وفطامي..
ريم والابتسامة بدت تختفي: هاه شو تقول..
سالم: لا لا ماقول شيء... اليوم بتروحن للعرس..
ريم: هيه..
سالم: عيل تريني بعد صلاة المغرب بييكن وبسيربكن ..
ريم: أخاف تنسانا..
سالم: لا ما بنسى أنا بحول الله راد لكم مهما يكون..
***
المغرب..
ريم: شو رايج حلو عليه هذا الروج ولا؟
فطامي: حلو بس خفيف..
ريم: أوكي..
يالله مب جن سالم تأخر ...



فطامي: يالله يالله ألحين بيي..

أم سالم: قلبي مقبوض ..
اطالعتها ريم بكل تعجب: بسم الله ياميه..
فطامي مترددة: اتصلي لسالم..
ريم مب قادرة تدق الرقم وتردد : يالله يارب خير..
وياها الصوت: إن الهاتف المتحرك الذي طلبته مغلق أو خارج نطاق الخدمة حاليا يرجى الإتصال فيما بعد..
دمعت ...
الأم: خير ...
ريم: مغلق..
فطامي: الحين بيتصل... أكيد..
صاح تلفونها..
ريم: سالم....
مروان: السلام عليكم...
ريم: نعم من يتكلم؟
مروان: الإخت ريم ويايه؟
ريم: منوه يباها؟
مروان: أخويه سالم تعرض لحادث وأباج تين ضروري..
ريم تصيح : شوه تخربط إنته؟ شوه تقول
أم سالم زاخة إيد بنتها: شوه مستوي؟
ريم: لاااااااااااا مستحيل.....أميه سالم دعم سالم تعبان..
فطامي مسكت التلفون اتصلت لأبوها وخبرته..
***
في المستشفى..
ريم: وينه سالم وينه؟
كانت ريم مثل المينونة وفي الجانب الآخر الأم تعرضت لإغماء من الصدمة وفطامي قاعدة تصيح بكل هدوء..
الأب: ريم فطامي يالله نسير البيت..
ريم: شوه من دون ماشوف سالم؟
الأب: شو تبين تشوفين؟ سالم مات!!!!
ريم ربعت صوب أبوها تصيح تصارخ شو تسوي هذا الأمل إلي كن في حياتها مات معقولة ياربي..
ريم وهي تصيح: لا يابويه لا تقول جذيه حراااااااااام والله حراااااااااااام..
فطامي انصدمت تجمدت يلست _وهي تكلم عمرها وفجأة: ريماني ...... ريماني..
ريم وين ألحين وإنتي وين...
الأب ركض صوبه: فطامي قومي يابنتي..
فطامي وهي تهوس: أبويه سالم مشتاق لنا.... قالي الصبح أنا مشتاق لكم ..
حضنها أبوها وهي تصيح..
ريم ركضت صوب الغرفة إلي سالم فيها..
شافت شرطة عند الباب وكان هناك مجموعة من ربع سالم وياه..
ريم: جوموا أبى أشوف سالم ..
الشرطي: لو سمحتي إختيه..
ريم: جوم أنا ريموه سالم بروحه يبى يشوفني..
الشرطي: أخ مروان لو سمحت حاول تبعدها..
مروان: ريم دخيلج وغلا سالم مب لازم..
ريم وهي تصيح بمرارة : دخيلك إنته أبى أشوف الغالي... دخيلك..
مروان: خلها تشوفه..
الشرطي : على مسؤليتكم إذا البنت ياها شيء..
دشت ريم ..
ريم: سالـــــــــــــــم !!! وين سالم ... وهي اطالع مروان..
مروان...........
وبعد شوي انفجر مروان يصيح ..
ريم: وين سالم..
جامت وخوزت اللحاف إللي على السرير وشافت شيء أسود,,,
صرخت هذي تقاسيم ويه الغالي...



ريم:لاااااااااااااا مستحيل ..... ياربي لااااااااااا ياربي محد لنا غيره..

مروان يحاول يهدي..
سالم تفحم عشان جذيه ماكان الشرطي يباها تدش ..



ريم أغمي عليها يوم شافته وساءت حالتها النفسية..
والأم لما إعرفت يتها جلطة وهي في العناية المركزة...



***

بعد مرور أسبوع..
الأب: فطامي ؟
فطامي يالله يالله اطالع أبوها : هاه..
الأب: جومي بنسير صوب أمج المستشفى..
فطامي: زين.
ريم كانت عند أمها صحيح كانت تعبانة بس هذي الغالية مهما كان..
ريم: دكتور شو حال أميه..
الدكتور: لازم الإنسان يحمد الله على كل حال يابنتي ولا يعترض مهما كان..
ريم موطيه راسها هموم العالم كله عليها: ونعم بالله... بس شو أفهم؟
الدكتور: أمج من الصدمة تعرضت لفقدان القدرة على الكلام..
ريم منصدمــــــة : لاااااااا لا دكتور حاول ... أميه ما بتتكلم... لا دخيلك لااااااا
وتمت ريم تصيح..
راح الدكتور عنها وطرشلها النيرس عشان تاخذها ترتاح وتعطيها إبرة مهدئة....

_وصل الأب مع فطامي للمستشفى وأول ما يو راحوا للدكتور وخبرهم بالسالفة..
فطامي تمت تصيح ..
وسارت حق إختها ...



فطامي وهي تحضن الريم: فطامي أميه ياريماني.... وانفجرن ثنيناتهن يصيحن..

ريم: آآآآآآآآآآه يا فطوم بموت ... أحس بأني مخنوقة.... أبى سالم أخويه أباه ألحين..
فطامي: بس فديتج اطلبيله الرحمة ..
ريم: لاااااااااااا مستحيل لا ..
***
الدكتور رخص أم سالم بس قالهم خلوا ريم شوي تحت عناية المستشفى لأنها تعبانة ..
في البيت كانت الحياة منعدمة فطامي منزوية تصيح على فراق أخوها وحالت أمها..
الأم مثل الميتة لكن مازالت فيها بعض الدقات تنبء عن حياتها...



شكلها يعور القلب والدموع منهمرة على خدودها..
فطامي وهي ماسكة إيدين أمها وتبوسهن: أميه شو تبين؟



الأم: تحاول تنطق اسم الريم..

فطامي: بتي كم من يوم وبتي..
وجامت فطامي تأكل أمها _الغداء..
***
المستشفى..
منى وهي تصيح دشت ركض عند ريم: ريماني فديتج .... واحضنتها..
أم سعيد: السلام عليكم ورحمة من الله وبركاته..
ريم وهي بقوة تتحرك: هلا بكم..
منى وهي يالسة بقرب ريم: ريم يالله يا حبيبتي كله بأجره..
ريم اسكتت شوي وصاحت..
أم سعيد اتقربت منها واحضنتها : يابنتي بسج ارحمي حالج... أمج المسكينة محتايتنج...
منى طلعت برى تصيح..
سعيد : بلاج رديتي؟
منى وهي مب قادرة تتكلم: ريماني فديتها تعبانة ..
سعيد سكت وبعدين قال: هذي مب ربيعتج وبس هذي إختج لازم ما تتخلين عنها فهمتي..
منى : أعرف هذي الدنيا كلها..
***
طلعت ريم من المستشفى ..
البيت
الأب: فطامي جومي يابوج حطي غدا وغدي أمج..
ريم: لا أنا بغديها..
الأب يقول في نفسه: أدري بأنج مب طايقتني يا أم سالم... ولا أنا بغديج..
وشوي ولا الأب يزجر ريم: ريم هاتي الغدا أنا بغدي أمج..
فطامي اطالعت أبوها وابتسمت..
ريم: حاصل أبويه..
الأم ما رضت تاكل وتمت تصيح..
في غرفة ريم وفطامي..
ريم ماسكة صورة سالم وتتكلم معها: سالم ليش جذيه ؟
تدري إني اشتقت لك وااااااايد ...



وتمت تصيح..

فطامي دشت وهي تمسح دموعها..
ريم صدت صوبها وهي تصيح وقالت: حبيبتي فطامي ليش تصيحين.؟
فطامي: من هالحظ... من يوم ملجت والمصايب تهل علينا مصيبة ورا مصيبة ما شفنا يوم راحة..
ريم: استغفري الله هذا قضاء وقدر ومكتوب علينا..
فطامي: ونعم بالله..
***
فتحت المدارس والجامعات وبدى الدوام..
في مدرسة فطامي..
شيخة: شحالج؟
فطامي وهي ساكته تهز راسها..
شيخة: هذي آخر سنة شدي حيلج فيها..
فطامي: على الله..
صارت فطامي بليدة وماتهتم بشيء.... صار كل همها تفتك من الريل إللي أبوها بلاها فيه..
***



في الجامعة



منى وهي تكتب المحاضرة : ريماني بسير وقت اليوم..

ريم: برايج الله يحفظج..
منى : إنزين بوصلج ..
ريم: مشكووووورة الغالية... مب لازم برد في الباص..
منى: إنزين الدريول بييني انسير... بعدين بتتراكم عليج المادة وما بتلحقين عليها..
ريم: خلاص عيل..
منى : دقي حق جوم اليازية وينهن اليوم مالهن شوف..
ريم: ألووووووه...
اليازية : مرحبا يالغزال الشمالي..
ريم سكتت الغزال الشمالي هذي جملة سالم ... صاحت وسكرت التليفون ..
منى جامت عن كرسيها لوت عليها : بلاج ريموه شو فيج شو قالتلج اليازية؟
شوي وردت اليازية تتصل ..
منى: هلا يزوي شو قلتي حق ريماني؟
اليازية: يسلمون أول يا منوه..
وبعدين ما قلتلها شيء بالعكس مدحتها وقلت بالحرف مرحبا يالغزال الشمالي...



منى: أوكي برايج
صكت التلفون بويهها ..
ريم بعد ما هديت: بسرعة أبى أروح البيت أحس بأني تعبانه ..
منى : يالله.... بنطلع برى هناك يوقف الدريول..
يت السيارة ..
ركبت منى بكل هدوء ولا قالت كلمة..
وفجت ريم الباب إللي ورا وركبت..



سعيد : محد يسلم منكن يعني؟

منى : آه هيه صدق السلام عليكم ... واطالعت ريم وهي حفزانة..
ريم تأشرلها : الدريول بيي هيه..
سعيد: شو تدرسين ريم؟
منى: تدرس علوم حاسوب..
سعيد: إنزين إنتي مب ريم..
ريم كانت تصيح تتذكر يوم كان أخوها وياها وشوي وسمع سعيد صوتها ..
منى تقطع الهدوء : اخطف على الجمعية بنزل أييب أغراض..
سعيد: بسرعة لا تتحيرين..
منى : ريموه ما عليج بسرعة ثواني..
سعيد: ريم شو فيج؟
ريم: ما بلاني شيء..
سعيد: ريم مابى أشوف دمعة من دموعج.. إنتي إنسانة مؤمنة ولازم تصبرين.. أدري أخوج غالي ولا يمكن تنسينه.. بس هذا مصيرنا كلنا..
ريم وهي تتنهد: مشكور أخوي سعيد..
سعيد في خاطره: الله لا يقول شو اخويه..
ريم: شو تشتغل؟
سعيد: ماسك شركات أبويه..
ريم: أممممم زين.... مب جن منوه أبطت ؟
سعيد: لاعت جبدج مني؟
ريم: لا والله بس أنا تعبانة وأبى أرد البيت عسب أرجد..
سعيد: الله يعطيج العافية..
سكتت ريم وشافت إنه بس من الكلام وياه..
منى : سوري تأخرت بس والله الجمعية زحمة..
سعيد: يالله..
***
بيت جوم ريم
فطامي: شو سويتي اليوم؟
ريم: عادي نفس كل يوم..
فطامي: كلمته اليوم..
ريم: منوه راشد..
فطامي: هيه وفهمته بأني ماباه..
ريم: لا حول ولا قوة إلا بالله..
فطامي: تصدقين ماقال ولا كلمة كل إاللي قاله..


(فطامي: والله بأني مب حاسة بسيء تجاهك..


راشد: مع الأيام بتحبيني الغالية..
فطامي: إمممممم إبويه غصبني عليك سو كل شيء غصب عني..
راشد: يمكن هذي هي مصلحتج؟
فطامي: لكني هب مرتاحة..
راشد: في هالزمن دوري على اللي يحبج مب اللي انتي تحبينه..
وسكرت عنه من دون لا آخذ حق ولا باطل..


)



ريم: تصدقين أحسه زين....

فطامي: لازق لزقة عنزروت..
ريم: يالبقرة يحبج..
وشوي إلا تلفون ريم يرن..
ريم: ألوه..
المتكلم: مرحبا..
ريم: خير من بغيت؟
المتكلم: أنا مروان..
ريم: مروان منوه؟
مروان: ربيع سالم الله يرحمه..
ريم تذكرته: مرحبابك ..
مروان: أنا بغيت أقولج شيء بس أخاف تفهميني غلط...
ريم: لا عادي قول شو بغيت؟
مروان: إنتو محتايين شيء؟
ريم سكتت شوي وقالت بصوت فيه شوية عصبية: لا ونحن مب حسنة يا أخ مروان..
مروان: العفو محد قال جذيه بس أنا ..
ريم: شيء في خاطرك؟ أنا مب فاضية..
مروان: على راحتج... الله يحفظج..
ريم بعد شوي ياها مسج..
(إخت ريم أخوي سالم موصني بكم وأنا ماقصدت شيء والسموحة)



ريم تلومت من الحركة إلي سوتها واتصلت له .... بس للأسف محد يرد عليها..

قالت بكتب له مسج.. وإلا شوي ويصيح التيلفون..
ريم: مرحبا أخوي مروان..
مروان: مرحبتين... اتصلتيلي بغيتي شيء؟
ريم شوي سكتت: حبيت أعتذر بس ..
مروان: أفااااا لا تعتذرين أبد أنا مقدر موقفج ولا تتحسبين مطرش المسج عشان ألومج لا والله بس أوضح موقفي..
ريم: العفو منك .... بس صدق نحن مب محتايين شيء
مروان تم ساكت وسرحان..
ريم حست بأنه مافي داعي تطول المكالمة أكثر وقالت: أوكي عيل شيء في خاطرك..
مروان: أه لا ليش بتسكرين؟
ريم سكتت وماعرفت بشوه ترد..
مروان: ياربي اسمحيلي على راحتج مع السلامة..
ريم: مع السلامــــــــــــة..
***
في الجامعة..



في المحاضرة الدكتور يشرح..



منى تكتب حق ريم على الطاولة (( سعيد بيينا اليوم بتروحين ويانا؟))

ريم ترد عليها(( لا والله وبجوات عين بعد؟))
منى(( بتروحين مب عكيفج))
ريم وهي تطالعها مبتسمة((أوكي))
في الكفتيريا..
منى وهي مبتسمة: سعيد مشتاق حق الجامعة وااايد..
ريم مسوية عمرها مشغولة وساكتة..
منى: وين يالغزال....
(وسكتت وكملت) يالغزال الشرجاوي..



ريم: شو بلاج إنتي سعيد سعيد قضية الشرق الأوسط هو؟

منى: لو سمحتي حبيبتي لا تغلطين على سعود..
ريم: محد كان يشكي من سعيد كثرج شو هالحب ؟
منى : هاه.... برايني أخويه..
ريم وهي تسكر الكتاب بقوة: عاد أنا ماشتقت حق حد ولا داني حد..
يتهن اليازية..
اليازية: السلام على من اتبع الهدى..
ريم + منى: وعليكم..
اليازية تستوي بنت عم منى بس أكبر عنهن بسنة وهي تتمنى سعيد، بس منى ما تبى غير ريم لأخوها..
اليازية: منوه اليوم بروح وياكم..
منى وهي مستاءة: لا؟ مرحبابج..
اليازية تطالعها بنظرة: بالمرحب..
ريم: أنا بيلس في الجامعة أكمل بحوثي..
منى: لا لا بتروحين ويانا..
اليازية : مب لازم..
وهنيه اليازية تمت تطالع ريم وقالت لها: انسير ورفجة أغلى الناس عندج؟
ريم: لا حول ولا قوة إلا بالله... إنشاءالله.
**
في السيارة
سعيد: مرحبا الساع..
منى + اليازية: هلا فيك..
سعيد: هذي مب الريم؟
ريم: هيه..
سعيد: أفاااااا ما تسلمين؟
ريم ساكتة..
اليازية: لا والله حتى نحن ماسلمنا ولا ناس وناس.. وكان باين من صوتها متضايقة..
سعيد شغل المسجل من دون مايرد على اليازية..
وشغل على أغنية عيضة وقال حق منى : منى تراها إهداء..
منى: إهداء؟!
ريم فهمت قصد سعيد..
بس للأسف هذي الأغنية..يا طارشي شل السلام ووده للي عيونه والهدب مسودة غالي ويتزايد بقلبي وده...


ريم: بندها

سعيد متفاجئ وبندها بسرعة : إنزين ..
في نفس اللحظة كانو واصلين بيت جوم ريم.. كانت ريم تصيح لأنها تذكرت أخوها سالم..
ونزلت بسرعة بس سعيد بعد نزل من السيارة وزجرها...



سعيد: ريم... ريم..

ريم وقفت: شوه بغيت؟
سعيد: والله آسف بس...... بس.......... ترى أنا أحبج..
ريم استحت وبسرعة دشت بيتهم..
سعيد ركب السيارة..
منى: لا إله إلا الله..
اليازية: ما يسوى علينا كل شيء يذكرها بخوها صاحت لنا..
سعيد: هذيلا الناس اللي يحسون..
منى: بس انته وهيه..
*****
في البيت
ريم: السلام عليكم .. وسارت صوب أمها وباست إيديها..
أميه شحالج؟ فديتج تبين شيء؟



الأم : تحرك إيديها بالنفي..

ريم: عيل بسير حجرتيه ..
في حجرتها..
تذكرت سعيد والكلمة إلي قالها: بس أنا أحبج..
ريم: لا يالريم ......بس سعيد؟ يالله شو هالبلاء ؟ شو هالشعور؟ كله منج يالمنى...
فطامي دشت البيت : السلام..
سلمت على أمها وراحت حجرتها..
ريم: هلا ..
فطامي : هلا بج الغالية...
وسارت صوب كبتها وطلعت تيلفونها وفتحته..
ريم: ما يسوى على راشد مب جد تدليع تدلعين عليه..
فطامي: والله مادري على شوه ماخذني..
وشوي إلا التلفون يصيح..
فطامي: مرحبا..
راشد: هاه وين؟
فطامي : لحظة بطلع برى عن الريم..
الريم تأشرلها : ماعليه برى عن الريم..
فطامي : مرحبا رشود..
راشد: إنتي ليش تعامليني بكل هذا الجفاف..
فطامي: ياويلي قلتلي تباني أقولك حبيبي قتلك حبيبي وشو غير..
راشد: ماقلتلج بس اجولج كيف يكلمون الناس... حشى ذليتينا بكلمة حبيبي لا تقولينها..
فطامي: رشود تعبانة توني رادة من المدرسة سوري تعبانة وااايد..
راشد: خلاص.. وصك التيلفون بويهها..
وراشد وهو يكلم نفسه: ليش جذيه أحبها يمكن من كثر ماهي حاجرتني بس حلوة أحبها باجر بتغدي حرمتيه براويها بجابل ذاك الويه أربع وعشرين ساعة.. يالله متى عاد..
***
العصر
ب.. في الصالة كانت الريم يالسة وشوي إلا خدامة جوم أبوها داشة وبإيدها باقة ورد وكيس وقالت للريم بأنه من عند بابا راشد حق ماما فاطمة..



الريم: فطامي تعالي شوفي..

فطامي بالقوة تنش: شو مستوي؟
الريم داشة وبيدها باقة ورد كبيرة وكيس صغير: من عند عنترة العاشق المحروم..
جامت فطامي وفتحت الكيس..
وفتحت العلبة ومانتبهت للهدية شدتها ورقة فيها ورقة مسكت الورقة..



حبيبتي القاسية..
كل عام وإنتي بخير..



ومسكت الورقة الثانية صورة من الجواز محوط على تاريخ الميلاد بقلم بسفوري..

ريم: حليلــــــــــــــه..
فطامي: ريموه تصدقين بأني عديمة إحساس..
ريم: اتصليله وغازليه حبيبتي تراه ريلج مب غريب..
فطامي : بشوف..
فطامي:ألوووووه..
راشد وهوفرحان بس ما بين هالشيء لفطامي: أهلا من دون نفس أونه..
فطامي: حبيبي رشود مشكور فديتك على الهدية..
راشد يقول في نفسه: من وين طالعه الشمس فديتك مرة وحدة.. ييه من الحريم مادري نحن الرياييل متعلقين بهن.... هن
فطامي: أنا آسفة كنت مب حاسة فيك..
راشد: حتى أنا آسف مشغول بسكر عنج..
فطامي: شوووووه؟
راشد: مع السلامة..
فطامي لأول مرة تحس نفسها ماتبى تسكر عنه..
بس سكر عنها..
ردت فطامي للريم..
ريم: شو فيج زعلانة؟
فطامي: ما يبى يكلمني مشغول أوين..
ريم: عاشوا بدو يحبون..
شوي إلا تلفون ريم يرن..
بس ريم ما ردت عليه، فطامي: ردي..
ريم: رقم غريب..
ريم روحت برى تذاكر وبعدين جامت تسوي عشاء ..
وهي في المطبخ يتها فطامي يايبتلها التلفون وقالتلها : منى عالخط؟
ريم: مرحبا..
منى: هاه وين عن التيلفون؟
ريم:أسوي عشى حبيبتي..
منى تصك على التيلفون وتقول حق سعيد: تسوي عشى يعني مب زعلانة..
هيه ريم ماشاء الله عليج ياحظ إللي بياخذج..



ريم: شو تبين؟

منى: مالت عليج ماتستحين تقوليلي جذيه؟
ريم: تبين الصدق لا ما أستحي ، لأني بتصلج فالليل..
منى: يالله يالله ..
***
سعيد: ليش بندتي؟
منى: فكني من صدعتك إنته وريماني..
سعيد: إنزين
منى : بتتصل فليل..
سعيد: لا تخسرينها اتصليلها إنتي..
منى: حطلي رصيد..
سعيد: لا حول... إنزين..
***
في الليل..
ريم جامت تتصل حق منى بس منى سكرت بويهها وردت تتصل..




ريم: ليش تسكرين في ويهي..

منى: أوامر الشيخ سعيد يقول محد يخسر ريم خانو..
ريم: هاهاها لاااااااااا....
منى: تراه محتشر عليه بسببج..
ريم: ليش؟
منى: يقول يخايف تكونين زعلانة عسبة اليوم..
ريم: لا والله مب زعلانة..
منى: إنزين قوليلي شو قالج يوم نزل وراج؟
ريم: يالقافة !
منى: قولي؟؟
ريم مستحية : قال يحبني..
منى: كلللللللش مبروك..
ريم: بس علج الفضايح ..
منى : كملي الفلم..
ريم: بس..
***
الصبح ..
فطامي: ماتصل بالمرة..
ريم: تستاهلين ياما حجرتيه..
فطامي: ياربي مادري ليش متوله عليه..
ريم: دق القلب ياحلوة..
فطامي: بسير المدرسة وبخلي تلفوني مفتوح بشوف بيتصل..
ريم: يالله بروح الباص برى..
***
ركبت ريم باص الجامعة..
ريم: منوه شو فيج ساكتة؟
منى: هاه ماشيء بس ساكتة نودانة..
ريم: يالله ماقتلج عن راشد ريل فطامي أمس كان عيد ميلادها وطرشلها هدية يالله ..
منى: واللـــــــــــــه! شو يابلها؟
ريم: باقة ورد تينن وإسوارة بعد حلوة ولا بعد رسالة..
منى: بس إختج ماتباه..
ريم: ترى هنيه الإثارة فطامي بتموت من القهر ليش إنها يوم اتصلتله حجرها وطنشها ولا عبرها حتى بمسج..
منى: مالت على الرياييل يوم يبون يردونها تراهم يردونها عدل..
ريم: خليه يأدبها.. والله إن الريال واااايد زين بس هيه شايفه عمرها عليه ودومها تقوله بأنه مغصوبه عليه.. بس يالله الله يهني سعيد بسعيدة..
منى: شوه قلتي حبيبتي صححي المقولة الله يهني سعيد بريماني..
ريم: يالطفسة.... حد بيسمعج وبيسوي إشاعات..
منى: يالله يارب تكونين له ويكون لج..
ريم تطالعها : بسج من الرمسة..
منى: ياربي علينا امتحان ..
ريم: نزلي وصلنا ولا مابدامين؟
منى: يالله..
***
في الحرم الجامعي..
ريم تلفونها يرن.. مشت بعيد عن البنات..
ريم: ألوه..
مروان: مرحبا ريم..
ريم شكلها متضايقة: خير حرجت التيلفون شو تبى؟
مروان برزة ويه يسوي عمره مافهم: اسمحيلي ياغالية بس قلت يمكن ماعندج رصيد تردين تتصلين لي ..
ريم: لحظة لحظة أولا أنا مب غالية ولا أحب أسمع هالألفاظ يا أخ، وأنا ما أبغي أكلمك إنزين ولا تتصل على تيلفوني فضحتني التلفون ما يسكت منك..
مروان بصوت مسكين: الله يسامحج..
ريم: أجمعين مع السلامة..
صك مروان التيلفون بس كان متضايق..
واطالع ربيعه ناصر.. وقال: بتشوف هالمتكبرة ...



ناصر: شو تباها؟

مروان: ما شفتها ولا بتتخبل عليها، يا أخي جمال غير طبيعي، يالله ماتسوي سالفة حق حد..
ناصر: خاطري أشوفها..
مروان: عمت عينك شو تشوفها؟
ناصر: حلال عليك وحرام علينا..
مروان: هذي بس لي أنا..
ناصر: هيه بتخطبها؟
مروان: تخسي هالفقيرة أنا ماباخذ غير وحدة من ثوبي..
ناصر: إمممم.... تم يطالعه بكره ... عيل شو بتسوي..
مروان: شيء طبيعي بطلعها يالغبي.
ناصر: مثل هذيلا المتربيات عدل مب لعبة في إيدك..
مروان: بنشوف يانصور..
***
في البيت..
تلفون ريم ما بند من ردت من الجامعة وحطته على السايلنت..
فطامي: يالله ماتصل..
ريم: تبين أكلمه؟
فطامي: بيبطي ما بسويله سالفة..
ريم: مالت عليكم ثنينكم..
طلعت ريم برى الحجرة وردت على التيلفون ريم وبكل عصبية: خير؟
مروان: شوي شوي على عمرج حبيبي؟
ريم: احترم ألفاظك ..
مروان: كلميني عدل..
ريم: عدلوك بيدعه انشالله..
مروان: أبى أعرف..
وقبل لا يكمل رمسته سكرت فويهه..
ويتصل بس ريموه ماسوتله سالفة...وشوي إلا هو رقم غريب..

ريم: الله يغربلك من نذل وزعت الرقم بعد... لو بتموت مارد عليك..



وفي الزاوية الثانية ..

فطامي وصوتها زعلان: حي من تذكر..
راشد محد _فرحان جده: الله يحيج ويبجيج..
فطامي: مالت تصدق مادانييييك؟
راشد: عادي سامعنها ألف مرة بس هالمرة غير فديتج..
فطامي حست بشعور غريب وسكتت ... وهي تكلم نفسها قالت: يالله فديتج ليش هالمرة تأثرت بها..
راشد: بلاج مويمة؟
فطامي: لا لا ماشي؟
راشد: تولهت عليج وااايد تولهتي إنتي؟
فطامي: تبى الصدق؟
راشد: إذا لا لا تقولينه والله أبى أتعشى ولا أباج تلوعين بجبدي، سكتي وأنا بفهم
فطامي سكتت بس بعد شوي: ماتولهت بس كنت بموت من شوقي لك..
راشد: فديتج أنا، مابغيتي تتولهين..
فطامي: خلاص عاد..



منى: هاه سعود بلاك ساكت؟ وإنتي إمايه بلاج ساكته؟



الأم: ماشي بلانا..

منى : عيل شحقه ساكتين؟
سعيد: يعني لازم نهذرب عشان ترتاحين..
منى: هاها لااااااااا بس رمسوا..
إنزين أقول سعيد الأسبوع الياي بنسير رحلة لمهرجان دبي من الجامعة..



سعيد: ريم بتسير وياج؟

منى: هيه...
سعيد : ماتبني أنا أسيربكن؟
منى: لا والله استريح يالدريول..
سعيد ولي أمر منى بعد وفاة أبوها وهم أربعة إختها مابخذنها ولد عمها أخو اليازية..
***
مروان تم يراقب الريم وين ماتروح ووين ما تي



مرة نازلة من الباص كان موقف عدال الموقف، نزل دريشة السيارة وناداها..



مروان: أقولج إنتي يالغزال..

ريم اطالعته: صدق إن لم تستحي فافعل ما تشاء..
ناصر: يالله هذي هي
.. الله أكبر شو حلوة..



مروان: وتلومني؟

مشت ريم صوبه: انته وبعدين وياك والله العظيم بخليك تندم..
مروان: لا حبيبي أنا أخلي البنات تندم مب العكس..
ريم: ترضاها في اختك؟
مروان سكت ولا سوى اهتمام لكلامها.. ريم مشت لبيتهم والصبر فاض عندها لمنوه تقول سالم وينك ياسالم محتايتنك ياخوي شو تبى ترابع مثل هالنذل وتوصيه علينا..
ولا أبوها إلي بس من عيد لعيد يشوفونه ولا أمها اللي ماتقدر تتكلم..



لمنى حبيبتها وربيعة عمرها ، لا مب زين..

ريم: يالله يارب ترحمني من هالعذاب..
***
الساعة 2:30 الظهر ريم خلصت محاضراتها ومنى بعد قررن يردن في الباص ..
ريم: يالله منوه نزلي عندنا واتصلي حق سعيد إيي ياخذج مب زين اتمين بروحج في الباص..
منى: هيه والله أخاف من هالباكستاني..
نزلن عند الموقف..
في سيارة مخفية ..
منى: يالله محد في الفريج..
ريم تطالع السيارة : يالله بسرعة انسير..
وشوي وإلا في مجموعة شباب ناطة عليهن ..
منى: ريموه شوه هذا؟
ريم: شو تبون؟
........: يالله جدامي بدون صوت تفهمن..
ريم: تخسي إلا إنته... جدامك وين؟
،،،،،،،: بلا كترة حكي ويالله اسمعوا الكلام..
منى وهي تصيح : ريموه ..
ريم عيونها مدمعه وهي تحضن ربيعتها يمشن جدامهم..
وغطوا على عيونهن.. وفجأة وقفت السيارة

ريم: اللهم سألتك باسمك الأعظم الذي إذا سئلت به أجبت..

--------------------------------------------------------------------------------



منى وريم يصيحن.. فجوا الرباط إلي على عيونهن..

ريم: يالنذل شو تبى؟
منى: منوه هذا؟؟
ريم: بعدين أقولج..
مروان: ياسلام هنتين مب وحدة..
ريم: شو تبى؟
مروان: شو رايج نتفاهم داخل الغرفة..
ريم: بتبطي..
مروان: إذا مب بالطيب تراه بالغصب ..
منى بصوت واطي: يبون يعتدون علينا مب جذيه؟
ريم: لا إنشاء الله..
منى : لاااااااااا ..
ريم: بهذا وصاك أخوي سالم؟؟
مروان: هاهاها أخوج أي وصايه لا وصاني ولا شي..
ريم: يالحيون..
مروان : هاتوها يا سيف الغرفة ورايه غصبن عنها حتى لو قطعتوا شعرها..
ريم: لحظة..
مروان: خير؟
ريم: منى محد إييها ولا يمس شعره من راسها..
مروان: زين..
منى وهي تصرخ
: ريموه لا مب على حسابج.. ريموه سعيد ياريم لا تنسينه..



مروان: منوه الحبيب؟

ريم وهي تصيح بدل الدموع دم: دخيلك لا تسويبي شي ... دخيلك أغلى ما عند البنت شرفها..
مروان: هاهاهاهاهاهاهاهاهاه..
وكانت ريم تتوسل لمروان وهم في الغرفة وكانت تصارخ تحاول تتخلص منه لكنه كان حيوان.
.

منى تصيح وتدعي ربها: يالله تنتقم منهم يالله ما يسويبها شي بس لما كانت تسمع صراخ ريم كانت تموت ألف مرة.. ريموه ووجهت كلامها للي واقفين حواليه: إنتو حيوانات بلا احساس ولا رحمة لو تموتون ألحين على شو بتحشرون.. حسبي الله حسبي الله.. كانت تصيح وفجأة نادت واحد منهم: لو سمحت أبى الحمام؟



........: تعالي روحي هناك ..

منى: مشكور ..
منى كانت حاطة تيلفونها في مخباة بنطلونها الجينز وكان من المحاضرة الأخيرة محطوط على السايلنت..
طلعته ويرت الماي على أساس ما يسمعونها وهي تتكلم..
دقت لسعيد..
سعيد: هاه وينج أدق لج من متى ماتردين؟
منى وهي تصيح: سعود خطفونا أنا وريماني ؟
سعيد متعيب من هالرمسة: شوه !!!!!!!!
منى : بكتبلك السالفة بالمسج ماقدر اتكلم.
سعيد: شووووووووه!!!!
سكرت وشرحتله السالفة بالمسجات ..
سعيد(( إنزين وين إنتن))
منى(( ماعرف هالمكان))
بندت منى تلفونها وطلعت عن لا يشكون فيها..
سعيد محتار شو يسوي ألحين إخته وإلي يتمنى تكون زوجته راحن..
***
هالوقت مروان خلص شغله مع ريم..
ريم كانت طايحة على الأرض مايعرفونها ميته ولا حيه..وطلع مروان..



منى: إيه إنته دخلني عند ريماني..

........: تعالي...
منى دشت ركض عند ريم: ريماني بلاج وتمت تصيح وهي تشوف ربيعتها بهالحالة؟؟
ريم: ادعيلي أموت اعتدى عليه..
منى وهي تصرخ: حسبي الله ونعم الوكيل.. ريموه خلينا نسير البيت ..
ريم: أبى أموت منى أكره حالي..
منى طلعت برى وسارت صوب الريال الي وداها للحمام: ردونا مب خلاص..
.......: يالله..
وهم في السيارة..
منى: لو سمحت ودنا عند ذيج البناية..
........: ليش؟
منى : انته نزلنا ومالك خص..
.......: أوكي..
منى تطالع ريم وتمسح على راسها : فديتج والله ما بيخلي هالأشكال بينتقم منه..
ريم كانت تصيح من خاطرها ..
****
نزلت ريم عند دكتورة نساء.... تعرفها زين..
منى: هلا بج دكتورة ميسون
الدكتورة مستغربة من حالة ريم: خير منى إيه إلي حصل؟
منى تصيح : اكشفي عليها بليز ..
ميسون: مالها؟
منى: بسرعة ..
دخلتها وعطتها إبرة مهدئة ..
منى: هلا سعيد انا في العيادة عند دكتورة ميسون،
سعيد: ريم شحالها؟
منى تصيح.. وسكرت التيلفون بعد ½ ساعة يأ سعيد من دون ما يخبر أي حد..
د. ميسون : يعني عاوزاني أتأكد من عذوريتها؟
منى:بالضبط...
د. ميسون: أوكي بتأكد..
منى: دكتورة وإلي يخليج بينا ماتطلع عند حد..
د.ميسون: أكيد ماتوصيش حريص..
بعد مدة من الزمن...
د.ميسون: منى البنت عذراء..
منى: واللـــــــــه كيف دكتورة هو اعتدى عليها..
د.ميسون: أيوه بس مش كل البنات واحد على حسب غشاء البكارة عندها..
منى: هيه والله كيف غاب هالشي عن بالي..
الحمدالله الحمدالله..



د.ميسون: تقدري تاخديها وتروحوا هيه محتاجة للراحة مش أكثر..

طلعت ريم برى عن الدكتورة..
سعيد: بلاها ريم؟
منى: الحمدالله ماشي
سعيد: شو استوى هناك؟
منى وهي صادة عن أخوها من المستحى لأنه مب بهالسهولة بتتكلم في هالسوالف وياه: الحيوانات حاولو يعتدون علينا، واحد منهم كان يلاحق ريم من فترة وكان يباها هي
.. بس ريم شرطت ما يمسوني، توسلت له بكل مافيها، بس للأسف الحيوان حيوان..



سعيد يضرب بإيده على اليدار من القهر: يعني اعتدى ..

قاطعته منى: لا ريم بكر ... خلنا نروح ألحين..
سعيد: يالله هاتي ريم..
***
وصلوا ريم البيت وفي البيت كانت ريم تعبانة واااايد 080وفطامي سئلتها كذا مرة بس ماكانت تقول غير: شوية تعب تدرين فيه فقر دم..
ريم بعد اسبوع داومت الجامعة..
منى: ريموه شحالج الحين زينة؟
ريم ساكته.............
منى: كلميني فديتج من متى اتصلبج مغلق؟
ريم تصيح وتحضن ربيعتها: بموت مب قادرة أنام.... تعبانة منوه تعبانة وايد.
منى: انسير وياج نتمشى ... بتغيرين جو..
ريم: أخاف ..
منى: ماعليج بنسير ويا سعيد بينزلنا وبيرد خلاف..
ريم: لاااا!!!
منى: شو فيج؟
ريم: أخاف..
منى: مب من سعيد..
اتصلت منى حق أخوها الساعة 4 العصر الوقت إلي خلصن فيه محاضراتهن.
منى: السلام عليكم..
سعيد: شحالكن؟
منى: ممكن تسيربنا صوب البحر؟
سعيد: من هالعين هذي قبل هذي..
ريم كانت ساكته... وصلوا البحر نزلت ريم قبلهم وراحت قرب الشاطي..
لحقها سعيد وقال لمنى تمي هنيه أبى أكلمها بروحي...



سعيد: ريم ..

ريم التفتت صوبه واطالعته بنظره كلها حسرة: لبيه..
سعيد: بسج حزن من عرفتج والدموع مافارقت عيونج..
ريم: كل شي قضاء وقدر.... وإنته الله يوفقك يا أخ سعيد..
سعيد فهم قصدها ..
ريم: خلني بروحي أبى أتم بروحي..
راح سعيد عنها ..
منى: شو فيها؟
سعيد: تبى اتم روحها..
منى: ألحين ماتباها صح؟
سعيد تفاجأ بكلام منى..
منى: ليش ساكت ماتتكلم.... تعرف كان ممكن إلي صار حق ريم يكون فيه بس ريم ضحت عشاني..
سعيد: بس......
منى تطالع ريم : هذي أشرف من الشرف وأشرف مني ومنك بس حسبي الله على ذاك الحيوان
سعيد: ليش محرجة عليه؟
منى: اسكت مابى أسمعك..
راحت منى لريم..
بس سمعتها تكلم البحر

ريم: سالم تعال شوف شو سوا بي ذاك الحيوان.. وهي تصيح.. سالم الغزال الشمالي تعبان، أمسى شبح مب غزال، سالم الغالي وينك؟ قلتلي ملايين يتمنونج اليوم محد يباني.. سالم تعال محتايتنك.. كله من أبويه ماهتم فينا خلانا ماعندنا حد نشكيله..



ويلست تصيح..

منى ركضت صوبها: ريم حبيبتي جومي إنتي الكل يباج وبعدين إنتي بكر فهميني محد يعرف غيري أنا وسعيد... ومافي حد في الدنيا بيعرف..
ريم احضنتها وهي تصيح..
منى راحت السيارة تيب لها ماي...



سعيد: شو فيها؟



منى طالعته بنظرة ولا كلمته..

رن تيلفون ريم..



ريم: ألوه فطامي شو فيج؟



فطامي : وينج تعالي أباج تشرحيلي..

ريم: يالله يايه..
منى: يالله بنسير..
قبل ما تنزل مدت إيدها وعطت سعيد كيسه..
منى فهمت السالفة..
***
سعيد قاعد بروحه مافتح الكيس وقرر ألحين يفتحها..
سعيد: هذي الهدية إلي طرشتها ويا منى يوم نجاح الريم في الثانوية..
بس شو هذا ؟ رسالـــــــــــــة فتحها وقراها...



(بسم الله الرحمن الرحيم.. سعيد يعلم الله إني ياما تمنيت أكون زوجتك مثل ما إنته تمنيتني..كتبت هالرسالة عشان أعرف إنك مستحي تقول ماتباني، ورديت لك هديتك لأنها ماكانت من عند منى كانت من عندك.. سعيد وايد أشياء نتمناها ولا نقدر نوصل لها..فأنا مقدرة موقفك ولا ألومك.. بجذيه أقولك مع السلامة والله يوفجك في حياتك..

الريم..



ملاحظة ماعليك أمر احرق هالرسالة..
)



سكر سعيد الرسالة وتم مهموم وقال: ياربي ليش بس؟

***
بعد مرور 3 سنوات..
تخرجت منى وريم بإمتياز وحاولن يبنن حياتهن.. سعيد تزوج اليازية وعندهم ولد وفطامي بعد تزوجت وعندها بنية وسمتها الريم على ريم وهي حامل.. الأم تعيش ويا الريم.. الريم اشتغلت في بنك هي ومنى.. غيرت الريم بيتهم وتغير حالهم وصار أحسن ماديا..
ريم وهي تسوق السيارة: منوه بصراحة عفت هالمدير؟
منى: يالله بنتحمله لين ما إيي حد ويزحلقه..
ريم وهي تضحك: يالله يسمع منج..
ريم: منى الليلة بنروح سيتي سنتر أبى أشتري عباية من المحجبة نازلة تشكيله يديدة..
منى: هيه صدقج حتى أنا أبى ... بغار منج..
ريم: أوكيك أمر عليج المغرب 8 زين..
منى: زين وااااايد..



***



ريم تدش البيت ..



الخدامة: ماماه زيادة تعبان..

ريم وهي تفج عبايتها: شوووووووه أميه تعبانه شو فيها؟
الخدامة: ماما فاطمة مني وبابا راشد مادري سنو فيه؟
ريم لبست شيلتها ودشت غرفة أمها: السلام عليكم



ومن دون ماتسوي سالفة لأحد يلست على كرفايت أمها وباست أمه على كل ويهها وقالت: بلاج ياعمري ؟



فطامي وهي حزينة:ما رضيت ناخذها المستشفى..

راشد: من متى نحايلها تراها وااايد تعبانة بس مافي فايدة..
ريم: يالله بلبس عباتي وبيي... أنا باخذها..
الأم تأشر لريم أنها ماتبى تروح للمستشفى..
ريم اطالعتها والدموع ينذرفن على خدودها: أميه بريت بكل ما فيني طعتج في كل شي وإنتي أدرى إلا اليوم بعصيج وباخذج المستشفى..
وبمساعدة فطامي وريلها ركبوها السيارة..
في المستشفى..
ريم: دكتورة طمنيني الغالية؟
د: خير إنشاء الله ..
فطامي : شو يعني نفهم؟
الدكتورة ساكتة ..
ريم: ممكن تقولين شو صاير وأميه شو فيها؟
د: الوالدة من متى تعبانة يا إختي؟
ريم: من متى!! اليوم..
د: لا الوالدة تعبانة من فترة بس للأسف محد الظاهر مهتم فيها..
ريم: جب إنتي ماتحكمين عليه ، أنا أميه حطيتنها في عيوني..
فطامي تحاول تهدي ريم ، وفي هذي الأثناء يأ راشد..
راشد: دكتورة شو السالفة؟
د: تقربلهم؟
راشد: أنا ولي أمرهم.. خير عمتي بلاها؟
د: بصراحة أنا يؤسفني أقولك بأنها تعاني سرطان في الدم..
راشد: شوووووووه!!
ريم إلتفتت صوب راشد وركضت للدكتورة : شوقلتيله ؟ أميه شو فيها؟
فطامي: ريم شو بلاها إمايه؟
راشد مب قادر يتكلم وبالقوة قال: قولن الحمدالله ..
ريم: راشد شووووه!!!
راشد : بيحولون عمتي لمستشفى (.......)
ريم: لااااااااااااااا
(صرخت) لا تقولون سرطان لااااااااااا مستحيل ماصدق أميه بعد بتخليني..



أغمي على ريم وتم نقل الأم للمستشفى..

فطامي وهي تصيح وتمسح راس أمها : أميه فديتج أحبج يا أميه ..
دشت ريم اطالعت أمها وهي عند الباب صاحت، الأم فزت من شافت الريم وتكلمت من بعد 4 سنين وقالت لها : تعالي..
الريم انصدمت وركضت صوب أمها : لااااااا لا تخليني أميه لا ماقدر أعيش بلاج والله ماقدر
الأم ترفع راس بنتها والدموع تنهمر على الخدود وأشرت بإيدها للسماء ..
الريم تحضن أمها بقوة: أدري الحمدالله بس أباج لا تروحين عني ..
فطامي طلعت برى وهي تصيح ..
راشد : بس إحمدي الله يا أم ريم... مسك زوجته وحاول يخفف عنها..
الريم عند أمه
ا تحاول تقضي معاها اللحظات الأخيرة تخاف تروح وفي هاللحظات تموت..بس ريم طلعت وراحت المصلى تصلي وبعد ماسلمت قالت: ياربي أنا مب معترضة وإنته تعلم بي سالم راح والحمدالله واعتدوا عليه والحمدالله واللي احبه تزوج والحمدالله وأم .. سكتت صاحت توسلت لربها يالله ترحمني تعبت والله ياربي أمي لا لا يالله لا..وكانت تتحرك بتثاقل صوب غرفة أمها...



راشد: ريم..

ريم اطالعته: شوه؟
راشد:وين رايحة؟
ريم: عند أميه.
راشد: عمتي............
ريم ركضت صوب الغرفة وشافت الممرضات يبن يطلعن أمها من الغرفة
ريم وهي تصرخ: أميه لا اصبري شوي بس شوي وما شالتها ريولها ومشت بالقوة لأمها باستها وقالت: الله يرحمج..
تعبت ريم وااايد بعد موت أمها ومحد كان وياها غير منى وإختها فاطمة ..
بعد مرور 3 أشهر ..
منى تدق الباب ..
الخدامة: مرحبا..
منى: هلا وين ماماه؟
الخدامة : داخل هبيبتي تعالي..
منى دشت داخل وراحت ل
ريم بغرفتها..



منى: السلام عليكم..

ريم: وعليكم..
منى : شو حال حبيبتي ريم اليوم؟
ريم: أوكي تدرين منوه اتصلبي اليوم؟
منى: منوه؟
ريم: أبويه تذكر إنه له بنت في هالدنيا..
منى: شو يباج؟
ريم: يباني أعيش وياه..
منى: وشو رديتي عليه؟
ريم : قتله بأني مرتاحة ويا الخدامة وأنا مب حاية حد.. تدرين هو ماعليه المهم ماطلبه فلوس وأنا مابى شي غير بعدهم عن حياتي هو وحرمته..
منى: الله يعينج..
ريم : أبى أطلع أغير جو اليوم منوه شو رايج؟
منى: ياليت والله ملانة من مدة ماطلعت أتكشت..
ريم
: اصبري مطرشه الدريول للجمعية بيي بعد شوي.



منى: وليش ماتسوقين إنتي؟

ريم: لا دخيلج أنا ماداني السواقة بس تدرين كانت الحاية مضطرتني بس الحمدالله هالدريول حاي وطيب وشيبة حليله..



ريم: عبدالقادر نحن بنتسوق شوي روح برايك بتصل فيك لما أخلص زين؟



عبد القادر: زين إنشاء الله..

نزلت ريم ومنى..
وفي محل للذهب..
ريم: يالله شو هالخاتم الحلو!!
منى : لو سمحت عطني هذا ..
لبست ريم الخاتم : شو رايج حبيبتي حلو عليه؟
منى : يالله تصدقين زدتيه حلاه..
ريم: أوكي غلفه حقي وبعد ماغلفه قالت لها هذا هدية من ريموه حق ربيعة عمري فديتها أنا مناني..
منى: شكرا..
وفي الكوفي شوب..
منى:ريماني اطالعي بعد شوي وراج وقوليلي ذاك الريال من يشبه؟..
ريم: ليش منوه يشبه؟..
منى :مادري بس شايفتنه مكان مادري وين!..
وفجأة قالت منى لا لا تطالعينه اتغشي وردت منى بغشاها على ويهها وريم بعد منى: ريم يالله أبى أطلع من هذا المكان..



ريم: شو فيج؟

وفي هذي اللحظة ريم اطالعت صوب الريال، كانت واقفه هي ومنى ويلست اريولها ماشلتها دمعت عيونها تتذكر شي شو هو؟ منوه هذا الريال ياربي؟



منى: ريماني دخيلج لا حد يحس بشي وهو يحس دخيلج خل نطلع من هنيه..

ريم وهي مب قادرة تتحرك وقالت وصوتها مخنوق: هذا اللي ؟؟
منى: أدري..
وبعد شوي طلعت منى وريم من السيتي وفي السيارة..
منى: ريموه خلاص بسج من الصياح..
ريم: خليني .... عبد القادر روح صوب البحر..
عبدالقادر : زين..
منى: يالله شو هالبلوة؟؟
عند البحر نزلن هناك..
منى: حبيبتي ريم هذي سالفة وعدت من سنين لا تعذبين روحج وتتذكرينها كل حين..
ريم: آآآآآآآآآآه يامنى آآآآآآه بس إنتي مب حاسة بلي أنا فيه..
منى: أفاااا عاد تقولين جذيه.. وسكتت منى وشكلها زعلت..
ريم قامت صوبها: منى تزعلين مني وأنا الريم... والله مب قصدي شي بس تدرين أنا حتى مب قادرة أتزوج..
منى: مب زعلانة ولا شي بس إنتي مكبرة الموضوع إنتي مافيج شي والحمدالله..
ريم: كيف مافيني شي... لا تغرج حلاتي..
منى: حطي الحلاة على يمب أوكي هذيج الحادثة من 4 سنوات ألحين تقريبا وكم دكتورة عرضتي نفسج عليهن يقولن نفس الكلام بعدج بكر والحمد الله الله ستر حبيبتي... إنتي لو توافقين على واحد من إلي تقدمولج وتتزوجين وتستقرين عاد مب أحسن؟
ريم ساكتة تفكر وماردت على منى..
بمنى: تدرين أنا مابدوملج يالريم ..
ريم وعيونها مدمعة: ليش تقولين جذيه حراااام عليج... قامت ريم وصدت صوب البحر،
وقالت: منى فقدت كل شي مابى أفقد شي ثاني ماقدر



منى مشت صوبها وحضنتها وتمت ريم تصيح : بس خلاص ماكان قصدي أصيحج والله بس بغيتج تفهمين

***
في بيت فطامي
راشد: فطيم حبيبتي وين الريم؟
فطيم: في الصالة تلعب
راشد: هالبنية ماخذه حلاة خالتها اسم على مسمى…
فطيم: هيه فديت الريم…
راشد: أي وحدة منهن؟
فطيم: كلهن…
راشد وهو يضحك: هن حليوات بس إنتي شيختهن
فطيم: لاااااا زين يوم تذكرت لو ماقلتها كنت…
قاطعها راشد: لا لا بويه إنتي كل شي حلو في هالدنيا يالله فديتج أنا
فطيم:لو يبت بنت مرة ثانية شو بنسميها؟
راشد: كلثم على اسم أميه الله يرحمها..
فطيم: الله يرحمها… إنزين ولو ولد؟
راشد: محمد…
فطيم: اسمع ياراشد لو صابني شي ماوصيك عيالي ماتربيهم غير الريم اختي
راشد اتضايق من كلامها: وشو هالكلام ؟ مسك إيديها أنا وإنتي بنربيهم سوى ياعمري ..
فطيم: مابى عيالي يتلتهون عقبي ، حبيبي الأعمار بيد الله وهذي وصيتي فديتك..
راشد يطالعا بنظرة زعل من كلامها: ماطلبتي.. وقام وطلع عنها…
***
الريم: ألوه فطامي حبي شحالج؟
فطيم وصوتها تعبان: بخير…
ريم: صوتج تعبان تبيني أييج؟
فطيم: لا فديتج عندج دوام ما بعطلج برايج…
ريم: لا والله !! ألحين أنا يايه…
وصلت ريم بيت فطيم
.. دقت الباب فتحت الخدامة الباب ويت الريم الصغيرة تربع صوب خالتها ريم احضنتها : حبيبي ريموتي شو حالج؟
ريم الصغيرة: أنا بحير حالوه ماماتي أوحت إيه باباه ريموه أنا ماسارت…

ريم مبتسمه وهي تضمها لصدرها : فديتج ماماه بتيب نينوه حلو …
الخدامة: ماماه سير مستشفى…
ريم خذت ريم الصغيرة وياها المستشفى وراحت هناك…
وقفت برع يتريون فطامي تطلع بالسلامة، بس كان باين التوتر الشديد على راشد…



ريم: بلاك يابو ريم؟

راشد: ماشي بس خايف عليها هالمرة…
ريم اطالعته وخافت وقعدت تكلم نفسها: لا فطامي لا لا راشد بس متوتر هيه الله ما بيحرمني من فطومة بعد…
لحظات مرت مثل السنين عليهم...
طلعت الدكتورة من غرفة الولادة...



راشد بكل خوف : دكتورة فطيم يا دكتورة فطيم اشحالها؟

ريم وهي تشد الريم الصغيرة لصدرها: فطامي بخير هيه؟ يالله عاد يالله قولي شو يابت ولد صح؟
راشد: تكلمي؟
الدكتورة ساكتة..
ريم وهي تنزل ريم الصغيرة واتصلت لعبد القادر : عبد القادر ود الريم للدكان بعدين للبيت..
فهمت ريم بس ياترى هالمرة شو استوى فطيم بياخذها القدر
..


"]

ريم تطالع راشد : دكتورة فطيم شو فيه؟ كلامها كان يغلفه الهدوء والخوف من المستقبل من الدقايق الياية..

يلس راشد على كرسي قريب....: تنهد وفج أزرار كندورته..
ريم يلست على الأرض صاحت : ربي صبرني على فراقها ياربي تعبت تعبت وماقدر احتمل..
راشد يصيح: لاااااااااااا لاااااااااااااااا فطيم لاااااااااااا..
الدكتورة : البقية في حياتكم والأعمار بيد الله . كانت تقول هذا الكلام وهي قرب الريم بس الريم
في هاللحظة كانت تموت وتموت .........



الريم: سالـــــــــــــــــــــــم ... أمايــــــــــــــــــــــه... فطامي..
وينكم ياهلي وينكم لااااااااا مستحيل في شي خطأ دكتورة من 3 شهور صدر أميه فارقني من5 سنين سالم خلاني.. واليوم تقولون شقيقة روحي إختيه تموت بعد لاااااااا أكيد لااااااااا .. كانت تردد هالكلمات وهي تصيح.....



خذوا الريم للعناية لأنها تعرضت لإنهيار عصبي ..

*****
منى: هلا دكتورة شحالج؟ الريم شو حالها؟
د: الحمدالله ريم انسانة مؤمنة بربها وهذا اللي يساعدها على تخطي كل هذي العقبات..
منى: هيه والله لولا الايمان بالله كانت ميته الحين..
د: ممكن اطلعها باجر بس خلي بالك عليه..
منى: توصيني أنا ما يحتاي..



****



راشــــــــــــــد فقد زوجته وشريكة حياته..
كان يصيح ويصيح أكثر يوم يسمع صوت الياهل يصيح..راشد وهوماسك صورته وهو وفطيم وهو في صلالة..تذكر ....



فطيم: يالله ماحلى صلالة يارشود...

راشد: أي حلاة بصراحة خذت حلاها منج..
فطيم وهي تضحك : بس لا تجامل..
راشد: تتذكرين أول ما ملجنا شو كنتي تقوليلي ؟
فطيم: مالت شو ياب هالطاري؟؟
راشد: كنتي تكرهيني ..
فطيم مشت صوبه وحطت بتشفايفها قرب إذنه: بس ألحين أبوس الأرض لي تمشي عليه..
راشد اطالعها وقال بصوت عالي: فديتج أنا..
واستحى شاف الناس تطالعه وكمل: يالإمــــــــــــــــارااااااااااااات..
فطيم تضحك عليه..
هالضحكات يترددن في بال راشد وهو يصيح..ضم الصورة لصدره وهو يقول: فطيم وينج مشتاقلج وينج ياعمري؟



***


الريم كانت منسدحة علي شبريتها وهي تصيح بس هالمرة الظاهر خلاص تعبت واااااااايد من الصياح، قامت تمشي صوب كبتها.. فتحته وشافت صورة أمها.. صاحت وسكرت الكبت بقوة وصرخت: تعبانة أنا تعبانة يارب.. ويلست على الأرض وهي تصيح يتها الخدامة ورفعتها لشبريتها..


نامت الريم من زود التعب ياترى يسمونه نوم ولا هروب من الواقع..
***
في بيت قوم منى..
منى لابسه وشكلها طالعة وهي نازلة من فوق شافت بسعيد واليازية وأمها يالسين تحت..
اطالعها سعيد وقال: هاه منى وين أشوفج لابسة بتطلعين؟
منى وهي تطالعه بنظرة ما


فهم معناها: إذا الله كتبلي..



أم سعيد: منى ماوصيج الليلة باتي عندها وخلي بالج عليها..

مبنى وهي تمشي صوب أمه وتبوس راسها: فديتج يالغالية توصيني على منوه الريم؟ مب أنا إلي أتخلى عن الناس وهم محتايلي.. قالت هالكلام وهي تطالع سعيد..
سعيد حس بأنها تنغزه بهالكلام..


ب
اليازية: منى سلمي عليها والله لوما سيف تعبان كنت يتها..

منى: ماعليج ياليازية ريم مستحيل تلومج، يالله عيل من رخصتكم بروح للريم اتصلها ماترد عليه، طلعت منى بس لحقها سعيد..
سعيد: منى؟
منى وهي تطالعه: خير بغيت شي يابو سيف؟
سعيد: ليش قلتي الكلام إلي قلتيه؟
منى: اسمحلي غلطانة..
سعيد: ريم شحالها؟
منى: اسمحلي محد له علاقة بها خاصة إنته وعلى العموم بريم رب العالمين وياها أكيد بتتخطى هذي الأزمة، مع السلامة رايحة..
سعيد وهو متلوم : مع السلامة..
سعيد وهو يكلم نفسه: ليش تسأل عنها إنته اليوم متزوج بحرمه وعيال، وإنته لو كنت تحبها ماكنت خليتها.. وفجأة :أوووه أعوذ بالله..
***
منى وهي تصعد غرفة الريم بهدوء : ريماني حياتي فديت الراجدين أنا.. وهي تبوس راسها .
الريم وهي شكلها مستانسة وااايد: هلا والله ..
منى تسأل : الله يديم هالإبتسامة شو مستوي؟
الريم وهي تيلس: يالله حلمت حلم حلو ..
منى: شو ؟
الريم: حلمت أميه وسالم وفطيم في الجنة.. شفت سالم ياني وقالي: الريم الله مايضيع أجر الصابرين وعطاني وردة بيضاء وقال الله وياج دامج وياه.. وبعدين شفت أميه تضحك وتقول: الريم أباج أحلى البنات يوم عرسج، وفطيم يت صوبي وحضنتني وقالت: عيالي عيالي يالريم طلي عليهم تراهم أمانة.. وفجأة مسك سالم فديته ايديه وقال: لا تصيحين تراج بتينا يالغالية قريب ولا بعيد.. وسكتت الريم..
منى: بس؟
الريم: هيه يالله كم كنت بحاجة لهذا الحلم يامنوه يالله ارتحت .. احس بأني كنت محتاية لهم والله ماخيب ظني..
منى: عيل قومي بتريق؟
الريم ومنى وهن نازلات من فوق... إلا راشد والعيال داشين مشت ريم بسرعة للريم الصغيرة..
الريم الصغيرة: حالوتي ريم؟
الريم: هلا بكم فديتكم أنا..
راشد يسلم وشاف منى ووطى عيونه منى بسرعة ردت غرفة الريم..
راشد: هاه ريم شحالج؟
ريم: الحمدالله وهي تاخذ محمد ..
راشد: بخليهم عندج الليلة عندي زام لين باجر الظهر وأنا راد بخطف وباخذهم..
ريم: لا تشل همهم أبدا..
وترخص راشد بس قبل لا يطلع ربعت بنته ريم صوبه وقالها: شو تبين حبيبي أنا بروح الدوام ألحين..
الريم الصغيرة: أبى أوح ياك ببابا ماتسوي شي أنا حلوة مؤدبة..
راشد ينزل الأرض ويقول: عيب البنت ما تسير عند الرياييل.
ريم تمشي صوب ريم خالتها وبتاخذ شيلة كانت على الغنفة وتلحف ويهها وتقول: ماماه جيه أوت امبونها ريم أنا بتوي أكلها..
راشد يضمها لصدره: فديت الريم فديتج من وين يايبه هالخريط كله..
ريم الصغيرة: من الدكان ..
راشد + الريم: هاهاهاهاهاهاهاهاه..
وطلع راشد ..
ريم الصغيرة وهي تفج شنطة منى: الله أوج ... أونه روج..
الريم: يغربل ابليسج خليه عيب مال خالوه منى ..
منى وهي نازله من فوق: برايه خليها تلعب..
منى تمشي صوبها وتشلها فوق وتقولها
: شكل منوه إنتي؟



الريم الصغيرة: أكل حالوه ريم .. بس ماما آلت ريم
(أنا) أحلى واااااايد ..



الريم+منى: هاهاهاها ..

الريم: أكيد ياعمري إنتي أحلى..
منى: سمعوا عاد..
الريم الصغيرة سكتت ..
الريم عطت منى محمد وسارت صوبها وباستها: حبيبي خالوتي شو فيج زعلانه مني؟
الريم الصغيرونة: حالوه ماماتي وين؟!!
انصدمت ريم الكبيرة كانت تبى تصيح..
الريم الصغيرة: حالوه أنا أبى ماماتي أبى أتوفها باباه يدول ماماه بتي كل يوم يدول باتر متى بتي؟
الريم وهي ماسكة حالها وتضمها لصدرها: ماماه تتريانا في الجنة ..
الريم الصغيرة: وين هذي الجنة عند الكعبة؟
الريم: لالالا الجنة فوق عند رب العالمين اللي يصلي ويصوم ويحب الناس وإخوانه ويسمع الكلام يدخل..
الريم الصغيرة بكل براءة تطالع السماء: يارب أسير الجنة... ويلست وجنها زعلت..
الريم : بلاج زعلانة؟
الريم الصغيرونة: الله مابيخليني أسير الجنة..
الريم: ليش!!؟
الريم الصغيرونة: أمس أنا .........
الريم: شو سويتي؟
الريم الصغيرونة: ما تويت تي بس ضربت حمود ..
الريم: ليش؟ هذا أخوج ليش ما تحبينه؟
الريم الصغيرونة: هو يصيح يصيح واااايد وأنا ماباه يصيح ضربت عشان يسكت؟
الريم: يالله ثاني مرة أنا بعد بزعل ..
الريم الصغيرونة: والله والله حالوه ماتوي مرة ثانية بس قولي حق الله يخليني أسير الجنة عند ماماتي..
تالريم حضنتها : إنشالله حبيبتي بنسير كلنا الجنة..
منى: خلاص عاد ..
***
قررت منى والريم ياخذون الريم الصغيرة للوندرلاند في دبي ، وخلو محمد عند الخدامة..
الريم الصغيرة وهم في السيارة: حالوه منى وين عيالج؟
الريم تضحك: أبوهم وداهم للحديقة بنلقاهم ألحين..
منى: لا والله حبيبي ريموه أنا بعدني بنت صغيرة ماعرست..
راحو الوندرلاند.... استانست ريم الصغيرة وااايد ..
منى: ريماني شوفي ريم مستانسة بتشقق من الضحك..
ريم: يعله دوم فديتها مغلاها..
وفي لحظة غفلة من ريم ومنى ريم مشت ومشت وضاعت منهم وسط زحمة مب وااايدة من الناس..



ريم الصغيرة ببنطلونها وقميصها البنفسجي الهادي.. ريم بعيونها الكبيرة ورموشها الطويلة طبعا النيجتيف مال خالتها مشت وراحت صوب يهال..

ريم: تو تتون؟ (( شو تسون))
هزاع : شو تبين يالله روحي؟ هزاع ولد صغير بس شيطان ورئيس عصابة وريم شرية تراها إن اتضايقت..
ريم: والله مب حديعتكم؟
هزاع وهو يضحك: مالتنا..
ريم: مالت أجاج.. (( أونه خجاج)).
ومشت ريم وهي تسحب شنطة منى وياها..
شافت حريم هنتين مشت صوبهن على بالها منى وخالتها الريم..
شهد: أميه شوفي هالبنية حلوة موت ماشاءلله عليها..
ريم: وين حالوتي ؟
ظبية: منوه خالوتج حبيبتي؟
وهنيه يأ مايد وبسرعة سأل: شهودة منيه هذي البنية؟
شهد: مادري شكلها ضايعة؟
وريموه الصغيرة يلست في حضن الأم ظبية مستانسة ..
ريم: حالوتي ريم وينها ما يت؟
مايد: منوه خالتج شو اسمها؟
ريم: اتمها أنا..
مايد: أنا؟؟؟
شهد تضحك: يمكن تقصد بنفس اسمها؟
وشوي إلا التيلفون الي في شنطة منى يصيح





شهد: مايد التلفون يصيح الي في الشنطة ويا الصغيرة..



مايد وهو يبى ياخذ الشنطة من ريم، ريم ماطاعت ابد ومسكت التيلفون وردت: ألوه حالوه؟

الريم وهي خايفة موت: حبيبتي وين انتي؟
الريم الصغيرة: عند يدوه..
الريم: أي يدوه؟
وهنيه ريم فرت التيلفون ومسكه مايد: ألوه
الريم: مرحبا منوه وياي؟
مايد: وياج مايد ؟
الريم: دخيلك انته وين خل الريم عندك ألحين بيي..
مايد خبرها وين هم بالضبط..
منى وهي تمشي بسرعة ورى الريم : الله يغربل ابليسها من بنية لاحول..
الريم : اسكتي بسج رمسة..
منى: لا اله الا الله..
ووصلت الريم ومنى للمكان المحدد وربعت ريم لريم الصغيرة وحضنتها..
شهد: مرحبا الساع..
منى وهي تمد ايدها تسلم: هلا والله بكم ..
ظبية: هالبنية الكم ؟
الريم وهي تنزل ريم الصغيرة: هنيه نعم هذي بنت اختي مادريتبها الا شاردة عنا..
منى: ولا لقت غير شنطتي تشرد بها..
الريم: حشى من جلد الاسد مسوايه؟؟
منى: لا من جلد البقر!!
شهد وظبية ومايد يضحكون..
ولاحظت الريم نظرات مايد اللي ما شالهن من عليها..



الريم: عيل انسلم عليكم ..

شهد: أفااااا خلكم ويانا ..
ظبية: شهد يابنتي عطيهن عنوان البيت يمكن يزورنا يوم العيد الجبير ترى ما بقى شي عنه... وخذي عنوانهن..
الريم ومنى متفاجآت بس ماقالن شي وخذن العنوان وراحن..
***
في السيارة..
الريم: ماعليه يالريمان ما خبرت باباتج عليج؟
ريم:........
منى: انتي غربلتينا وغربلتي شنطتي..
الريم: شوفوا هذي بعد ما همها غير شنطتها..
منى وهي تضحك: والله بالعمالة ابى اشوف بشوه بتردين..
ريم: بس عاد ابى اردد من متى ارمتون انتو؟( ابغي ارجد من متى ترمسون)
منى : لا والله !!
في البيت..
منى: شفت الريال اللي كان ويا شهد وامها؟
الريم: شو فيه؟
منى: خيبة شجايل يطالعج؟
الريم: حتى انتي اطالعج؟
منى: هيه بس نظره عن نظرة تفرق..
الريم : أنا من اليوم ورايح بلبس نقاب خلاص ما بكشف ويهي..
منى:
me to.



الريم: يالله نبى نتعشى ونرجد... فديت حمودي محلاه..

منى : ما يشبه أبوه؟
الريم باستغراب: يشبه ابوه وانتي من وين تعرفين أبوه؟
منى : بسم الله كيف اطالعيني..
الريم: أممممممممم..
منى : اش عندج؟
***
في بيت جوم شهد..
مايد يدق باب غرفة شهد ويدش..
شهد: هلا ميود..
مايد: بالمهلي... ويلس على الشبريه.... وهو يطالع شهد..
شهد: بسم الله عليك شو فيك ؟ شو في خاطرك؟
مايد:لا ماشي عنبوة حرام اطالعج
؟



وجام وطلع ..

***
وتمر الأيام واليوم العيد..
الريم وهي تنادي الخدامة : حطي لي البخور ورتبي البصالة ربعي كلهن بين اليوم..
*ب**
في بيت جوم منى..
منى وهي تترتب وتتعدل هيه تراه العيد والعيد جنان في الامارات..
أم سعيد: ريم يالله يابنتي جوم عمج بيون الحين وانتي مازهبتي..
منى: يالله يميه اصبري عليه ما تبين بنتج تطلع قمر
أم سعيد: ياويلي منج من بنية..
منى: أوه يا اماية عاد بعدها صلاة العيد والرياييل لين ما يخلصون ويصلون ويسلمون على بعض اوووه سالفة..
ام سعيد: حسبي الله بسير حق اليازية
منى تكمل زينتها ويرن تيلفونها..
وتسمع
.. أتحرى العيد أكثر من طفل واتعذر فيه لجل اسأل عليك واسرق اللحظات منك بالعجل فيه اباركلك وابارك عمري فيك..



الريم: كل عام وانتي طيبة يا أغلى ربيعة وإخت في كل هالكون..

منى: وإنتي بخير فديتج..
الريم: هاه خلصتي وترتبتي؟
منى: باجي بس الآي شدو ..
الريم: هيه تعدلي عشان محد يدري المعرس يمكن ايي ويا العيد ويمكن اسمه عيد هاهاها..
منى: لاااا إنتي انشالله ..
الريم : يالله يالله سيري افزعي أمج وباركيلها بالعيد..
منى : أوكي بتصل بعدين..
***
الريم تمشي إلى كبت أمها طلعت صور أهلها..
سالم كل عام وانته بخير الغالي .... شحالك يااااااه اشتقتلك متى بسير لكم؟
0وطلعت صورة أمها... أميه يالله فديتج احبج مووووت وأنا بعيد هالعيد بلاكم
.. بس والله انكم في الروح والقلب وكل احساس..



ويأ دور صورة فطيم.... فطامي يالغلا ياريم الفلا وينكم وينكم؟؟
ريموه حبيبتكم اليوم اصبحت بلاكم.. صاحت ريم.. وردت الصور لمكانهن..



الريم: يالله يالريم بلاج اضحكي أمج شو قالتلج لازم تعيشين وانا لاحقتنهم لاحقتنهم ياربي ارحمني.. وارحم أهلي برحمتك وادخلهم فسيح جنانك.. يارب

***
منى وهي تسلم على سعيد _واليازية وأمها : امبارك من عيدكم..
س+ي+الام: عساج من عوادة العيد..
اليازية: منى فديتج سيري حطي البخور في الميلس البارحة مبخرتنه بس طارت الريحة..
منى: يالله الحين بسير..
أم سعيد: عرب عرب يو شوفي منو..
منى توايج من دريشة الصالة: لا لا هذا سواق ريماني..
دشت الخدامة : ماما منى هذا عبدالقادر جيب ماما ريم طرش هق انتي..
منى وهي تفج العلبة: الله بيتي فور أماية هذا الريم مسويتنه بروحها ..
أم سعيد: يالله فديت روحها ما تنسانا.. عيل روحي الميلس وحطي منه هناك..
اليازية: عطيني أذوق... أمممم شو هالرم الحلو..
منى طلعت برى ومشت صوب الميلس
..



سعيد وهويرمس في التيلفون: يا ريال ما بتينا الشارجة ؟

خالد: عاد مالك حق عاد بوظبي مشتاقتلكم تعالنا انته والاهل ترى الوالدة تسأل عنك؟
سعيد: انشالله بنييكم بخبر الاهل وبنيكم باجر وراء باجر..
خالد: برايك عيل بسير اسلم ..
سعيد: الله يحفظك..
سعيد وهو يسكر عن خالد : منى شو شاله؟
منى: شي من الاشياء تحبه وما تحبه؟
سعيد يمشي صوبها: بيتي فور وأخذ وحدة يتذوقها... الله حلو موووووت..
منى: بسك خل حق العرب..
سعيد: من وين؟
منى : عشان جذيه قلت تحبه وما تحبه..
سعيد : ليش تحاولين تحسسيني بالذنب دوم تجاه ريم؟
منى: بليز سعود أبى اعيد هالعيد ولا ابغي فيه دموع ..
سعيد: باركيلها بالعيد..
منى:
Iam sorry... ماباها تتذكر شي اسمه سعيد..



ومشت وراحت عنه..

***
في بيت جوم أبو الريم..
الريم والريم الصغيرة وراشد وإخته ((حرمة ابو الريم)) ومحمد وأبو سالم..
أبو سالم: هاه يالريم شحلج يابنتي؟
الريم الصغيرونة تربع حق يدها: أنا أنا يدي..
الريم: إنزين فديتج يالله بويه اسأل الريم حبيبتي؟
أبو سالم وهو حاط الريم في حضنه: إنتي شحالج؟
الريم الصغيرونة والابتسامة الحلوة: بحير وااايد يدي يدي باباه ماتاع يعاتيني إلق..
أبو سالم: شو هذا؟
الريم: أبو محمد شو اسمع؟
راشد: هاهاهاهاها الله على بنتي تعالي باباتي تعالي..
الريم تنزل وتمشي وهي تعبانه صوب أبوها: أنا ما احبك باباه..
راشد: تسمعون ما تحبني مرة وحدة على سبة الشلج..
الريم: الغلط منك مطلعنه لها..
وشوي الا الريم الصغيرة تروح لخالتها وتبوسها وتنام..
***
تغدت ريم عند ابوها والأهل وردت البيت العصر..
وجامت الريم وسبحت وشوي تلفونها يصيح...



الريم : ألوه..

شهد: السلام عليكم ..
الريم: هلا والله بشهد..
شهد: امبارك من عيدج الغالية..
الريم: عساج من عوادة العيد ، اشحالكم وشحال خالتي أم مايد..
شهد: بخير يسرج الحال ....
الريم: قربوا ..
شهد: أفاااااا عليج دبي كلها تترياج إنتي والريم ومنى..
الريم: لا مارووم استحي والله اييكم البيت..
شهد: اصبري..
أميه أميه تعالي...



الريم: لا دخيلج لا تزجرين خالتي ....

ظبية: شو اللي سمعته يالريم..
الريم: لا بييكم بس مب الحين....
ظبية :عشاكم عندنا باجر واعزمي اهلج كلهم..
الريم: يصير خير..
شهد: ريماني دخيلج خلي منى اتي بعد..
الريم: أوكي بحفظ الله ..
ومشت ريم للكبت : أووووه أنا ما فصلت واايد حق هالعيد ..
ومسكت التيلفون : ألوووه..
منى : هلا والله بريماني..
الريم خبرتها بأنهن معزومات باجر: وتصدقين ما عندي شي شيك لباجر خلينا عقب المغرب نروح ابى اشتري ..
منى: صار بإذن الله..
***
الريم في السيارة سايرة بدربها لبيت منى..
ونزلت وهي تمشي بخطواتها الهاديه.... وفتحت الخدامة الباب..



الريم وهي تضحك: هاه شكيلا شحالج؟

الريم كانت لابسة قميص وتنورة وردية والآي شدو أسود ووردي وروجها خفيف كانت تينن..
الخدامة: تمام... ماما انتي زيادة حلو ..
سعيد كان في الكراج يبى يطلع السيارة ويوم سمع الصوت طلع..
سعيد: الريم؟؟
الريم وهي اطالعه متفاجأه: منوه سعيد؟
سعيد: ............
الريم وهي مبتسمة: شحالك أخ سعيد عساك بخير
؟



سعيد وهو يطالعها: بخير..

الريم: يالله نسلم عليك ... ومشت صوب باب الصالة.... وفجأة
سعيد: الريم؟؟
الريم من دون ما تطالعه: خير..
سعيد: أنا شو أعنيلج؟
الريم: أجذب عليك إن قلت تعنيني ..
سعيد: تكرهيني ؟
الريم اطالعته وهي تضحك: لا أفاااا قلب الريم ما يكره
سعيد:.........
الريم: إنته أخ مب أكثر ولا أقل... وخل بالك على بيتك انته متزوج..... ومشت عنه داخل..
ام سعيد: مرحبا مرحبا بالغالية..
الريم: مرحبا
بج ..



وطلعت الريم ومنى من البيت..

في السيارة...
منى: ياي باجر نحن معزومات..
الريم: يالله فرحانة حضرتج..
منى: هيه بنسر ..
الريم: فديتج شهد قالت بين بنات خالاتها وبنات عمتها وخالاتها وربيعاته وشكل السالفة ناااااس ومصيبة ..
منى: عادي..
الريم: هيه هذا اللي تبينه...



منى وريم وصلن للبستان....



منى وهي تنزل من السيارة: أووووه كيف زحمة؟؟

ريم: يالله كيف بس تدرين دبي تينن... نزلت وقالت: عبدالقادر بدقلك أنا..
الريم: منوه الخطاطيب بيونكم الليله..
منى فاجه عيونها: منوه ؟؟
الريم: مادري بعدنا ما دشينا..
منى: لا والله..
الريم تضحك... والضحكة تجذب من يشوفها ...
منى: ريموه شو تبين تشترين ؟
الريم: قميص وتنورة بس من التشكيلة اليديدة شفتها في المجلة روعة ..
منى: وشو لونهن تبينه؟
الريم : وردي فاتح..
منى: حياتج كلها وردي...
الريم: لا طبعا وسكتت ريم ومنى ...
الريم فجأة: هيه ذكرني أبى اشتري تلفون يديد..
منى: والله ما بنخلص اليوم..
واشترت ريم اللبس اللي تباه..
منى: ريم حياتي بيتزا..
ريم: لا شباب وااايد..
منى: أبى مالي خص فيهم..
مشت ريم ومنى ..
في الطرف الثاني..
هزاع: اللـــــــــــــــــــــه !!!!
علي: شوه؟؟؟؟
هزاع : طالع طالع ذيج البنية ..
علي: أي وحدة واااايدات البنات؟
هزاع قام من مكانه ومشى لحد ما وصل صوب ريم ومنى: وعد رقمه..
ريم كانت مغطية ويهها ومطلعه عيونها اطالعته وقالت: صدق ما تستحي على ويهك..
منى: فشلتينا ريم اسكتي..
ريم: مالت عليج وعلى بيتزتج ..... ومشت ومشت وراها منى..... هزاع لحقهم وبوقفت ريم عند بوابة البستان..
ريم برى فجت الغشوة وهي تعدل الشيلة يت عينها على هزاع صدت عنه..
منى : ريم ريم شوفي الريال..
ريم : إيه انته..
هزاع: منوه هذا ايه أنا اسمي هزاع..
ريم: والخيبتين الساع يالله فارج عن ويهي لا اسويلك مشكلة..
هزاع : تهبين تسويلي مشكلة..
منى: دخيلك اقصر الشر وفارج..
هزاع: إنتي عشان حلوة بتخججين علينا..
الريم بعصبية: جلب ويهك..
هزاع: بنت منوه انتي؟
منى: اذلف صدق ما تستحي..
هزاع سكت وقالهن بعد مدة: اسمحلي والله آسف
كان علي واقف ورى هزاع : هزاع بلاك .... هزاع روح ركب سيارته..
علي: أقول اختي شو صار..
ريم: اسأل ربيعك حضرته يرقم ويلاحقنا بعد..
علي: بسم الله عليج لو بتحلفين ما بصدقج هزاع عمره ما رقم بنت ولا مشى ورى بنية..
ريم: أقول فارج..



علي يركب السيارة: هزاع شو فيك؟
هزاع: والله يا علي متلوم..
علي: يعني صدق الكلام إللي قالته البنية..
هزاع: شو قالتلك؟
علي : ما شي حكتلي وجذبتها..
هزاع: يالله هزرك من وين هالبنية؟
علي: من أي مكان بس مب من بوظبي..
هزاع: عيونها خبال ياخي ذبح هالبنية ذبح..
علي: ما شاء الله عليها .... الله يخليها حق أبوها..
هزاع: علي دخيلك بنلحقهم.... أبى هالبنية أباها..
علي: هيه إلحقها لحد ما توصل البيت وهناك يطلعلك أخوها ويا ويلك يا هزاع..
هزاع: أشهد هذي من بنات الشارجة..
علي: ليش عاد؟
هزاع: هن جذيه حلواااااات الشارجة معروفة ببناتها الحلوات..
علي: بس بس يالله فديت بنات بوظبي تصدق تبالك ضرب..
هزاع: اذهلتني يوم صوبي مقبلة..
علي: يغربل هالحس اسكت بس من الغنى واسميك تحلم تقبل صوبك..
هزاع: محلاها..
هزاع : شووووف شووووف تضحك يالله بموت شو هالحلى ..
علي: عنبوة غيرك ما تستحي....
هزاع شاف الريم ترمس في التيلفون وكانت ريم تتكلم ويا عبدالقادر قال: يا حظ إلي تكلمينه الله يحبه..
علي: أكيد ترمس خطيبها..
هزاع: لا إنشاء الله..
علي: حرك السيارة بنحوط في دبي يالله ..
هزاع: بلاك مستعيل اصبر شوي؟
علي: يالله جاني ضارب خط من بوظبي عسبة تيلس تطالع هالبنية..
وفجأة نزل علي ومشى صوب الريم ومنى وهزاع ميت من القهر خايف علي يفشله..
الريم كانت واقفة ..
علي: أقول إختي لو سمحتي فارجي..
ريم: شووووه ؟ عيد لو سمحت ما سمعتك تصدق..
علي: أنا ضارب خط من بوظبي عشان أتحوط واتهنى بالعيد ويا هزاعوه..
منى: ونحن شو دخلنا انشالله _سيروا حوطوا زخيناكم..
علي: لا بس هزاع يالس يطالع هذي ويأشر صوب الريم.
ريم: هذي في عينك.... لي اسم أنا تفهم..
علي: آسف بس دخيلج ..
ريم
: اصبر شويه ومشت صوب سيارة هزاع وهزاع يوم شاف الريم تمشي صوبه تخبل..



ريم: هلا..

هزاع: بج ...
ريم: أقول تزحزح من هنيه وحوط هالمسكين ..
هزاع: مابى..
ريم: غصب عنك تدري ليش ؟
هزاع : ليش؟
ريم : لأن السيارة وصلت..
هزاع ينزل من سيارته بسرعة : دخيلج من وين انتي وبنت منوه؟ دخيلج ..
ريم باستغراب: أنا مخطوبة..
هزاع تحطم قلبه ويلس عسيت..
وريم كانت تجذب عليه عشان يفارجها.. وراحت ريم ومنى....



****

هزاع: السلام عليكم ..
مريم: وعليكم السلام والرحمة ... شو أخبار دبي؟
هزاع: زين... وين عيل البنات؟
مريم : توها مخلصة حفلة راشد الماجد واطالعناها كلها وعايشة وسلامة سارن حجرتهن وألحينه بين
هزاع وهو يطالع ساعته: يالله الساعة 1 و40..... يالله بسير أرجد...
مريم: هيه لأنك باجر بتسيربنا عند جوم عمتي ظبية..
هزاع: لا
والله ماروووم .... خلو فيصل ماعنده شغل إلا حواطة في العين مول...



سلامة تقطع عليهم رمستهم: أبدا ما سير ويا فصول وأخويه فديته هزاع الغالي موجود ...

عايشة: هيه والله أخاف من سواقته يجحص إبنا ويلات ويسرع بعد..
هزاع ما تهون عليه إخته الكبيرة سلامة....: أفااااااااا سلامي تبى شي وأقولها لا..
عايشة: وأنا المسكينه..
مريم: إنتي أبويه بيودج العيد الياي..
سلامة: هاهاها يعني يمعة بنات كبار..
بهزاع غمض عيونه واسند راسه على الكرسي..
مريم: شهد تقول بأنه متعرفة على بنيتين من الشارجة وعازمتنهن باجر..
عايشة: ما قالتلج إذا حلوات أو لا...؟؟
مريم: هيه تقول وحدة تينن خبال جمالها..
هزاع: إيه انتن بسكن ..
عاشة: بنخطبلك ..
هزاع: للأسف ما أثق بإختياركن..
سلامة: أفااااااااااا... ما هجيتها..
هزاع وهو يضحك: لااااا فديتج الغالية بس .... الساعة 2 بسير أرجد يالله ارجدن..
وراحن البنات كل وحدة لغرفتها وسلامة دشت ويا هزاع وسكرت الباب..
سلامة: يالله يالله قول شو بلاك مستهم؟
هزاع: ما شي سيري ارجدي..
سلامة: شوف مب طالعة لحد ما تقولي..
حكى هزاع السالفة لسلامة..
***
ريم الصبح ..
يأ راشد وخلى ريم الصغيرة عندها وترك محمد عند إخته وراح هو ويا الشباب..
الريم الصغيرونة: حالو انسير حديعة اليوم..
الريم: لا حبيبي اليوم بنسير عند يدوه ظبية..
الريم الصغيرونة متضايقة: لا ما باها هذي حديعة مب زينة..
الريم وهي تضحك: لا حبيبتي ... يالله كيف افهمج؟
الريم الصغيرونة: المغرب بنقع إلق حالوه؟
الريم: هيه عند جوم يدوه ظبية؟؟؟
***
المغرب ريم عروس بلباسها الوردي الفاتح والإبتسامة الجنان..
منى: الله الله شو هالزين؟؟
ريم : إيه استحي بس
منى: ريم بذمتج شو رايج فيني؟
ريم: يالله فديت هالويه تقولين للقمر جوم اقعد مكانك...
منى: بردتي فوادي..
الريم الصغيرونه: أبى إلق..
الريم: يالله حبي بنسير ألحين..
***
في بيت جوم شهد..
خالة شهد : يا شهد البنات وين؟
شهد: كلهن في حجرتيه نتريا جوم سلامي ومريوم وعاشوه اين
ظبية: والريم ..
خالة شهد: هيه والله نبى نشوف هالبنية إلي تهاذيبها اختي..
شهد: بيوصلون عجب شوي..
وفي اللحظة إللي توصل سيارة هزاع نزلن مريم وعاشة وسلامة كانت مشغولة تدور تيلفونها وشوي هزاع يقول: سلامي سلامي..
سلامة : بسم الله بلاك ..
هزاع: سيارتهم والله..
وشوي إلا الريم الصغيرة نازله من السيارة... نزلت وشافها هزاع.. ريم الصغيرة كانت تصارخ تبى شلج...
ريم: يالله عيب حبيبي..
منى : تعالي حبيبي ريموه وطلعت منى من شنطتها شلج وولعت فيه للريم ..
الريم الصغيرة ربعت صوب خالتها لأنها خافت وهي ترتمي في حضنها طاحت شيلت ريم وانفج شعرها..
ما نتبهت ريم لهزاع..وربطت شعرها ولبست شيلتها..ودشوا داخل....



هزاع مبهت في الريم: هذي هي سلامي هذي هي...

سلامة: منوه؟؟؟
هزاع: ياليتني أنا أللي تحضنه بدال البنية..
سلامة: يا مسود الويه صدق ما تستحي..
هزاع: البنية هي إللي خبرتج عنها..
سلامة نزلت من السيارة..
هزاع يطلع راسه من السيارة: سلامي الأخبار ... علومها فديتج..
سلامة: يالله خبيل..
***
في البيت..
دشت ريم وريم الصغيرة ومنى..
ظبية: هلا هلا والله بلي لفى....
ريم: بالمهلي..
وسلمت ريم ومنى على الحريم ..
ظبية: ما بغيتن إتن يا بناتي من متى نترياكن.
منى: هذونا ييناكم..
خالة شهد: ماشالله عليكن ..
الريم الصغيرونة وهي يالسة في حضن ظبية: يدوه نجعنا إلق عند بيتكم..
ظبية: صدق ما عليه بخبر الشرطة..
الريم: هيه خبريهم هذي منى والريم..
الريم الصغيرونة: ما حبج ما دانيني..
منى: هاهاها فديت الريم..
ظبية: لا لا لا ما بخبر عليج انتي الغالية..
شهد: أقول أميه من رخصتكن باخذ ريم ومنى للبنات داخل..
ريم قامت تمشي ومنى وياها..
مريم بصوت واطي: يالله سلامي شوفيهن محلاهن بس ذيج إللي تسلم على عليوه قمر..
سلامة: هلا والله .... وسلمت على ريم ومنى ويلست البنات....
سلامة : تشتغلن ؟
منى: هيه..
مريم : شوه؟
الريم: في بنك دبي التجاري سكرتارية..
منى: يالله عاد تراها أيام عيد ولا أبى أتذكر المدير..
عايشة: ليش مب زين؟
الريم: حليله.... بس ما يعيبه شي عيديله الشغل مليون مرة ولا بيعيبه.
مبنى: هاهاها الله يغربله..
مريم والبنات يضحكن..
سلامة على انفراد ويا ريم: ريم مخطوبة الغاليه؟
ريم: لا الله يسلمج..
سلامة: هيه ..
وتبادلت الثنتين الكلام وعرفن عن بعض كل شي... وتبادلن الأرقام..
مريم: منى انتي كم عمرج؟
منى: عيب حبيبتي..
البنات : هاهاهاهاهاهاهاهاهاهاه..
شهد: يالله بنات عشى..
وعقب العشاء ظهرن البنات للحديقة..
سلامة : تعالي ريم الحلوة.... تقصد ريم الصغيرة..
الريم الصغيرة : تو تبين ؟
سلامة : بصورج؟
وصورتها بتيلفونها لأنه تيلفون بو كيمرة صور وااايد...


منى: الله صورها حلوات ... وهي تطالع الصور..

سلامة: ريم بصورج؟؟
الريم: لا حبيبتي ..
سلامة : براويها اماية..
ريم بتردد: لا اااا.
ووافقت الريم..
وراحن البنات الكل لبيته..
***
هزاع: هاه شو سويتن؟
عايشه: اللــــــــــــــــه حلوة!!
هزاع : منوه؟
سلامة تطالع هزاع وتقول بصوت واطي: ما تدري يالعيار؟
هزاع: هاه ما قلتيلي؟
مريم: صورتها..
وتقاطعها سلامة: صور ريم الصغيرة وحدة ما تعرفها..
هزاع : عطيني التيلفون ..
سبلامي : لا لا ...
هزاع: بلاج سلامي....
وتركها وما كان يدري بأن صور اللي خبلتبه في التيلفون..
دش هزاع البيت وراح حجرته بس البنات يلسن ويا أمهم ..
سلامة: هذي هي ريم أميه تشوفينها ..
الأم: ما شالله الصلاة على الرسول.... بنت منوه هذي؟
هزاع في هاللحظة كان يبى ينزل بس وقف يسمع السالفة وقال في نفسه: منوه؟ يالله يمكن تكون ذيج البنية.. هيه بس ليش ما روتني سلامي إذا صورتها.. إيه هزاع باك شو تراويك هذي بنت ناس.. يالله شو اسوي ألحين سلامي مستحيل تراويك.. يالله.. وتم واقف يسمع الحوار...
مريم: أميه بنخطبها حق فصول..
الأم: عنبوه أخوج هزاع مب تارس عينج؟
عايشة: لا شهد حق هزاع..
سلامة: بس هزاع ما يبى شهد واميه تعرف هالشي وبنخليه روحه يختار ..
الأم: هيه نعم متى ما بغى يعرس بيقول..
وهزاع يقول في نفسه: يالله يغربل ابليسج يا مريوم جانها هيه البنيه ..
***
الصبح.... (( ثالث أيام العيد))..
يرن تلفون هزاع : ألوه...
علي: مرحبا الساع..
هزاع: شحالك ؟
علي: بخير ... أقول خلنا نسير ويا الشباب اليوم دبي...
هزاع: عنبوه دارك حياتك كلها دبي...
علي: شو بيستويبك بنسير في سيارتي انته بس خاويني..
هزاع: إنزين خلاص لاحول ولا قوة إلا بالله..
وهو طالع من حجرته سم
ع تلفون يرن... كان بيكمل سيره بس تذكر إذا هذا تيلفون سلامي..دش الغرفة ويوم دش بند التيلفون.. وفتح بسرعه وفج حلجه يوم تأكد بأنه الريم وبسرعة طرش الصورة حق تيلفونه.... وطلع من البيت طاير..



في الصالة..

سلامي: مريم مسحتي صورة الريم من التيلفون البارحة؟
مريم وهي تاكل خضرة: لا..
سلامي: شحجه عاد إعنبوه أنا مب مأكدة عليج..
مريم: انزين ..... يلست اطالع التيفزون ونسيت..
سلامي مشت صوب حجرتها ومسحت الصورة..
***
هزاع وهو يطالع الصورة: تصدقين يالريم خذتي عقلي ولا أبى غيرج، ويلس يطالع الصورة لحد ماتصل به علي وراحو..
وفي الليل ..
دشب هزاع على سلامة إخته: سلامة ...؟؟؟؟
سلامة: هاه فديتك خير ..
هزاع: بقولج شي بس دخيلج وقفي ويايه..
سلامة: حبيبي هزاع أنا مربيتنك الغالي و لو العالم كله ضدك أنا بتم وياك..
هزاع سار وسكر الباب ورد ويلس على الشبريه: أنا أبى أعرس..
سلامة: الريم صح؟
هزاع: تعرفين منوه قالج؟
سلامة: عيون هزاع قالتلي ..
هزاع : والله يا سلامي خبلتبي هالبنية لا ليلي ليل ولا نهاري نهار... أتم اطالع صورتهاو....
تقاطعه سلامه: صورتها!!!!!!!!! من وين؟؟؟؟؟
هزاع وطا راسه: من تيلفونج ..
اضايقت سلامة واااايد من أخوها... وقالت: هزاع هذا شرف بنات والبنية ما كانت تباني أصورها بس نحن ألحينا عليها عشان أميه تشوفها.. تي انته وتسرق الصورة ليش جذيه.. والبنت مأمنتني..
هزاع تلوم ووقف وقال وهو موطي راسه: آسف ... وطلع من الغرفة..
***
مر العيد ومرت أيامه الحلوة وردت منى والريم للدوام..
منى: ريم ببات عندج الليلة..
ريم: الساعة المباركة...
منى: يالله ما قلتلج اتصلتبي مريم..
ريم: ياحليلهم شو حالهم؟
منى: بخير....
بركن عبد القادر السيارة في الكراج.... ونزلن البنات ....
***
في الليل...
هزاع كان تعبان يحس بأنه عطشان ولا هو بقادر يشرب الماي ويرتوي وخايف أحد غيره يوصل قبله..
سلامة دشت عليه الغرفة ويلست عداله على الشبرية: هزاع فديتك شو فيك؟
هزاع وهو يصد عنها: ما شي ..
سلامة: حالتك حاله ولا سرت الدوام من كم يوم..
هزاع: عندي إجازة سنوية..
سلامة: بلاك ترمس سلامي جذية بجفاف..
هزاع: خليني بروحي..
سلامة : لا مب على كيفك جان تبى باجر بسير ويا جوم إمايه بنخطبلك الريم..
فز هزاع من على الشبرية ومسك إيدين إخته: احلفي في ذمتج ؟؟؟
سلامة: خيبة وهذا وانته ما تعرف أطباعها ولا عشت وياها..
هزاع: مادري كيف ومتى وليش حبيتها..؟؟
سلامة: يالله عيل جوم كل شي وباجر انشالله بنسير لهم..
***
وتمر الأيام ويخطبون الريم حق هزاع ..
منى: يالله فديتج كيف كنتي حلوة الليله..
الريم: حتى إنتي....
ريم: شفتي هزاع حليو ما شالله عليه؟
منى: لا تحسدين ريلج..
ريم يلست على الكرسي وهي تبطل تسريحتها وقالت: خايفة..
منى وهي تمشي صوبها: حبيبتي فكري بس في حياتج الياية وانسي الماضي واطوي صفحته..
ريم: أخاف ...
منى وهي تلوي عليها : بس خلاص....
***
هزاع المتخبل: أميه شفتيها حرمتيه حلووووووووووة..
الأم : فديتك لازم حلوة مب حرمتك
وراحن البنات كل وحدة لغرفتها..
دش هزاع على إخته سلامي.. وقال: سلامي.... اليوم أنا ياي أأمرج أمر أبى رقم حرمتيه ..
سلامه: شو تبابه؟
هزاع: أبى أرمسها وسولف وياها واطمن عليه..؟؟ شي فيها ..
سلامة: أخاف هيه ما تبى ترمسك..
هزاع : إنزين إنتي هاتيه..
وعطته الرقم..
اتصل هزاع وحرق التيلفون وماردت عليه وفكر يطرش مسج..ووصل المسج للريم...



الريم : (( منى سمعي)) ريموتي ردي أنا هزاع ريلج...

منى: ردي ردي رمسيه...
الريم: لا أستحي...
منى : بسم الله عادي ريلج مب غريب عنج..
وردت الريم: ألوووووه..
هزاع: شحالج حبيبتي؟
الريم احمرت ولا رامت تقول كلمة..
هزاع: فديتج شو بلاج ساكته ما تبين تكلمين حبيبج؟
الريم: لا مب جذيه بس أنا مستحيه شوي..
هزاع وهو يضحك: أنا مستانس يالريم مستانس واااااايد..
الريم: عساك دوم ..
وتمر الأيام وفي يوم من الأيام,,
تدق ريم الصبح لهزاع... هزاع: هلا حبي...
ريم: فديتك يالله جوم ..
هزاع: والله تعبان وااااااايد مب قادر أتحرك..
ريم: ياربي دلوع جوم ألحين..
هزاع: حبيبي ريموتي يالله نبى نعرس..
ريم سكتت شوي: وألحين شو ياب طاري العرس؟
هزاع : أباج تين عندي بسرعة مشتاقلج..
ريم سكتت مستحية من كلامه..
هزاع: ريم..
ريم: عيون وقلب الريم..
هزاع: أحبج يالريم وربي يعلم بأنه مافي قلبي حد غيرج..
ريم: وأنا مب بس أحبك أنا مينونة ماحبيت ولا راح أحب سواك يالغالي ..



وتمر الأيام...



هزاع وهو نازل يبى يطلع من البيت زجرته سلامة: هزاع فديتك بغيتك بسالفة؟

هزاع مشى صوبها هلى طول: شو الغالية؟
سلامة: متى بالضبط تبى تعرس؟
هزاع: لو اليوم ما عندي مانع ... وضحك....
سلامة وهي تطالعه وكلها سعادة: لا .... أقول رمس قول الصدق متى تبون العرس؟
هزاع: ليش تسئلين؟
سلامة: بس أسأل..
هزاع وهو يستأذن: بشوف قلبي ريماني وبقولج..
ركب هزاع سيارته... وبسرعة اتصل لريم..
ريم كانت تبى تسير تسبح وردت: هلا ..
هزاع: بحبي وعمري وكلي..
ريم: عاد هزاعوه متى سبحت وخلصت من 20 دقيقة مسكره عنك ما مداك..
هزاع وهو يضحك من خاطره: بسرعة طلعت من الحمام الله يعزج وتلبست وطلعت واتصلت..
ريم وهي متضايقه منه: هزاعوه بلاك مستعيل جذيه تراك بترمسني ما بسوي ينوح بطير عنك..
هزاع استاء منها وقال: بحفظ الله.... وسكر عنها ..... وأغلق التيلفون..
عيزت ريم وهي تدقله كله مغلق كانت متلومة هو فهمها غلط.. إنزين هو يحبها بجنون ليش هي ما تقدر هالشي هذا اللي كان يدور في باله....
ويت منى عند ريم وفي هاللحظات يأ راشد.. قامت منى تفج الباب ويوم فتحته تسمرت اطالع راشد وراشد استحى ووطى راسه..
منى بعد شوي حست بسخافتها كيف تسوي جذيه وردت داخل..



ريم: خير اشعندج محمرة يالطماطة...

منى: الله يغربلني أنا ما دري ليش أتنح مراااات مثل الخبيل توني عند الباب تنحت في راشد...
ريم تضحك : الله يغربل ابليسج بسير حق الريال..
دشت ريم الصالة : هلا والله ببو محمد..
راشد: اسمحيلي عاد أنا هبطت ربيعتج ما قالتلي قرب..
ريم: آه منوه الله.... أنا لا هيه..
راشد: بلاج ما تيمعين شو هالرمسة..
ريم: ماشي شحال اليهال..
راشد: بخير الحمدالله عند إختيه ..
ريم: خاطري أشوفهم.... بس والله دامهم عند خالتيه مطمنة عليهم..
راشد: ريم باجر انتي بتعرسين منوه حق اليهال؟؟
ريم: شو تقصد؟
راشد: الصراحة أنا أبغي أعرس..
ريم انصدمت من كلام راشد: معقولـــــــة يابو محمد تتزوج عقب فطيم؟؟
راشد: لا تتحسبين موتها يعني إني نسيتها لا والله بس ....... مادري شقول بس أنا أبى حرمة واتمنى تكونين فاهمة يالريم..
ريم: هيه بس....
راشد : بس شوه؟
ريم: ما تخاف على عيالك من حرمة الأبو؟
راشد: عشان جذيه أنا أبى أكلمج..
ريم: شسالفة تكلم وإذا كنت أقدر اساعدك ما بتردد.
راشد: ربيعتج منى؟؟
ريم: بلاها منوي؟
راشد: شو شو بلاها أباها حرمة لي وأم لعيالي..
ريم متفاجأة: شوووووووووه منوي ربيعتي ما غيرها؟
راشد قام وحس بأن ريم مستهينه به وطلع وريم تناديه : يابو محمد.... بس طلع وهو متضايق..
منوي سمعت دقت الباب وطلعت بسرعة: ريماني شو فيج شو استوى؟
ريم وهي تحط ايدها على ثمها : يالله ..... أنا زعلت راشد وطلع معصب..
منى: يالله بلاج اليوم تزعلين الرياييل متوعدتلهم..
ريم اتذكرت هزاع: حبيبي يغربلكم نسيته وانا اللي ما انسى..
منى : قوليلي شو سويتي برشود؟
ريم تطالعها بنظرة استغراب: شوه حبيبتي رشود؟؟؟ خير شروف..
منى وطت راسها: ماشي ماشي خلاص ..
ريم ترفع راس منى: تحبين صح؟؟
منى قافطة : لااااا بس...
ريم : تصدقين حياتي ليش عصب لأنه قالي يباج حرمة وأم لعياله..
منى: شو قلتيله؟؟؟؟؟؟؟؟؟؟؟
ريم: طبعا قلتله انته آخر واحد تفكر فيه منوي ..
منى: لا والله ؟؟؟؟؟؟ وكلها غيظ...
ريم : لا وقلتله منوي تحب واحد وهم متفقين على العرس بعد مدة..... وياويلك ياسواد ليلك من يبت طاريها على لسانك تفهم..
منى: إنتي اللي ياويلج ويا سواد ليلج... وتدفرها وتضربه..
ريم: لااااااااااا والله أجذب فديتج خليني.... هديني أقولج....
منى: لا عاد قولي الصدق إنزين؟
ريم وهي تعدل شعرها وتيلس زين: والله ما مدالي أتكلم معاه كنت متفاجأة عصب وفهمني غلط وروح ويو ناديته طلع برى..
منى وهي تمدلها التيلفون: هاه دقيله اعتذريله وقوليله بأنج بتسئليني وبتشوفين رايي..
ريم: لا الله مارووم تعبانة باجر باجر..
منى: والله يالريموه ياويلج بضربج ضرب..
ريم: هاه عيب والله عيب منقود عند العرب بنية تسوي جذيه إمه عيب يالله تسنعي ....
منى: ريم حبيبتي إختيه كل الدنيا و......
ريم بجديه: ما عليج منوي بس أنا بتصل فيه وبعتذر منه وبخبر خالتي أم سعيد .... حياتج أهم من حياتي حطي هالشي في بالج ولو سعادتج ويا راشد ما يهمج أبد بسوي المستحيل عشانج... وحضنتها وقالت: ما لي وصية إلا عيال فطيم بقلبج حطيهم..
منى وهي تطالع ريم : أفااااااا ..
***
هزاع وعلي يحاوطون في الذيد لأن لهم عزبة فيها هزاع مشى بالسيارة لين عزبتهم
علي: يالله هزاع انزل..
هزاع: بنزل انزل انته... علي فهم بأنه هزاع يبى يتم بروحه..
هزاع فتح تيلفونه..
وصل مسج.. (( أغلى حبيب هزاع ... أحبك ... دق لي تعبت كله مغلق)))
فز هزاع بس هذا ما يعني بأنه مب زعلان اتصل..
ريم: هلا بحبيبي..
هزاع ساكت هيه لازم دلع رياييل : ..........
ريم وهي تغني: يكفي لا تجافينا تاخذنا وتودينا.... غيرك ما ترجينا إلا انته ترجيناك...
هزاع بصوت هادي: أنا أحبج..
ريم: حياتي فداك... سامحني بس أباك ما تشتط..
هزاع: برضى بشرط..
ريم: عيون الريم انته تدلل..
هزاع: نطلع نتحوط شوي في الشارجة..
ريم : لا لا لا لا ..
هزاع: خير انتي حرمتيه بلاج انتي ..
ريم: هزاع لا تحرجني بليز..
هزاع: ليش حبي أنا ريلج..
واقنع هزاع الريم تطلع وياه .... ريم اتصلت لمنى ومنى قالتلها عادي ..
منى: اقول البسي كندورتج مالت العيد المخورة في العين روووعة عليج وهي عنابية وريلج وحداوي..
ريم: يا ويلي ...
منى: عيل يوم العرس شو بتسوين؟
ريم: جب عيب عليج ..



منى: يالله ولا تنسين تحطين الظل الأسود والعنابي سوى مب لون واحد وحاولي تكبرين عينج أكثر..



ريم: خلاص..

منى: هيه يالله بااااااااااي..
ريم : باي..
ريم كانت مرتبشه ..
ودق هزاع كان هزاع بيتخبل عشان لأول مرة بيطلع ويا حبيبته وحرمته..
ريم : ألووووه...
هزاع: أنا جدام البيت حبيبي..
ريم: لازم يعني..
هزاع: يالله ريموه ... أقولج جدام البيت..
ومشت ريم صوب الإكس فايف مالت هزاع كانت سيارته عنابية حلوة فجت الباب.. ريحت السيارة عطر اينن ريم كانت متغشية: السلام عليكم..
هزاع وهو يقصر على صوت المسجل وكان محطي أغنية من أغاني ميحد: طال ليلي..........
هزاع موطي راسه: وعليكم..
ريم: ..............
وحرك هزاع السيارة الوقت كان بعد المغرب..
وسار هزاع ووقف السيارة وقفل البيبان..



هزاع وهو يرفع بإيديه راس الريم
: حياتي اشفيج؟؟ طالعيني حطي عينج في عيني؟؟



ريم موخيه ومستحيه مووووت ولا قالت ولا كلمة..

هزاع مسك إيديها وقال: حبيبي تدرين أنا أمووووت فيج أحبج..
ريم صدت: حتى أنا ولو ماكنت أحبك ما كنت طلعت وياك ..
هزاع وهو يحضن ايديها بحنان : اللي يسمعج يقول انسوي شي حراااااااام انتي حرمتيه على سنة الله ورسوله..
ريم سمعت كلمة الله ارتاحت واطالعته : هزاع ..
هزاع: لبيه يا نبضه وقلبه..
ريم: خلنا نرد البيت أبطينا..
هزاع وهو يزخ سكان السيارة : لا والله وأرد من هالطلعة جذيه..
ريم خافت وااااايد وظكت صوب الباب..
هزاع : هاهاها شوفوا هذي تخاف مني ..



ريم: بلاك جيه شو تقصد كلامك يخوف..



هزاع وهو يقترب منه: أبى.....

ريم: هزاعوه جوم عني ..
هزاع: اتضيق والله انا أبى أبوسج بس..
ريم: لا ..
هزاع وهو حاط عينه عليها هيـــــــــــــــــــــــــــــــــــــه..
ريم: يوم بنعرس..
هزاع: عيل مافي ردة حق البيت باتي هنيه ويوم ترجدين يالله ما تضمنين شو بيستوي..
ريم وهي تطالعه بضيق: هزاع ؟؟؟
هزاع: انتي احبج... احبج ... احبج..
وصار اللي صار ما بين هزاع وحرمته..
***
هزاع داش البيت وهو فرحاااااااااان مستانس..
مريوم وهي تطالعه باستغراب...: خير شو هالضحكة؟؟
طنشها ودش حجرته واتصل حق الريم ..
مريم: سلامي أبى أقولج شي بس لا تصعبين..
سلامة: شوه..؟؟؟ ما بعصب..
مريم وهي تبعد عنها تخاف تلطمها: شفت ....
سلامة: شووووووووه؟؟؟ قهرتيني ..
مريم: هزاع سلامي..
سلامي: يعلج الخيبة زيغتيني....



مريوم: شفته وهو داش البيت على خده روج..



سلامي : يالي ما تستحين..



مريوم: والله والله العظيم سلامة تراه اليوم مادري بلاه محلق اللحية مقفل وتراه ابيض مبين الروج بأنه روج والله



سلامة مشت عنها صوب حجرة هزاع وفجت الباب بقوة وكان هزاع يضحك وهو يتكلم وفج عيونه: ريموه اتصلبج بعدي
ن؟؟ وسكر التيلفون.....



سلامة قربت منه وحطت ايدها على مكان الروج: من وين هاظل يالرغيد؟؟

هزاع: هاه شو فيج ياي من الذيد..
سلامة وهي الضيقة فوووووول: هزاع يالخايس ياللي ما تستحي على ويهك ويا منوه كنت طالع؟؟
هزاع اتضايق من سلامي: بلاج أنا ريااااال وأعرف الصح والغلط..
سلامة: والله ما تستحي ..
هزاع جام وطلع.. في السيارة اطالع ويهه في المرايه : أوووووه الله يغربل ابليس ...
في البيت س
لامة ميته من القهر.



يلست في غرفة هزاع بروحوقالت: معقولة أنا اللي مربيتنك يا هزاع آخرتها تطلع ويا بنية ولا وانته مالج وريماني هالملاك على ذمتك.. لا مستحيل واطلعت من الغرفة وسارت حجرت _أمها ..

سلامة تدق الباب وتدش: هلا أبويه عيل الوالدة وينها؟
بو هزاع: هاه فديتج أمج تحت..
سلامة البنت العودة وهي مربية إخوانها ويا أمها بس هزاع ولدها لأن أم
ها تركته لها وسلامة رفضت تتزوج لأنها كانت محيرة لولد عمتها ومات في حادث وبعدها رفضت الزواج وفضلت تيلس فس بيتهم..



سلامة وهي نازلة من فوق..: أمايه ... أمايه..

الام: هلا هنيه أنا ...
سلامه: أبى عرس هزاعوه الشهر الياي..
الام: جان زين..
سلامه: أوكي.. وطلعت برى عند كراج السيارات وسيده صوب هزاع وفجت باب السيارة : هزاعوه .. تصدق ما توقعت كل اللي سويته.
هزاع يقول في خاطره: يالله لو أقدر أقول بس لا يمكن تقول بأن الريم مب زينة.. برايها خلها تتكلم وبتسكت..
سلامة: على العموم دام انته ما تروووم تقبض عمرك العرس بعد اذن ابويه بيكون الشهر الياي...
هزاع: لا والله ..؟؟؟؟ عاد ونه ما يهمه..
سلامه: ولا كلمة بس ..... باجر تسير تسحب 50000 درهم وتيبهن عشان الزهبة..
هزاع: انزين الريم..
سلامة: ألحين بكلمه واكيد ما بتقول لا ... ونزلت من السيارة..
هزاع اتصل حق الريم قبل سلامة وخبرها وهي ما كان عندها مانع.. سلامة فولت من القهر وطلعت صوب هزاع شافته يتمشى في الحديقة ويتكلم ويضحك ..
سلامة: هزاعوه بند عن الريم كله مشغول أبى أكلمها عنبوة خلها ..
هزاع يضحك : سمعتي حبيبي بخليج ألحين بس بدقلج عقب ساعة..
ريم: إنزين قلبي باي..
وكلمت ريم سلامة واتفقن على كل شي..
الساعة 2 فليل بتوقيت الشارجة..
ريم تتريا هزاع يتصل.. بس قعدت اطالع صور اهلها اللي راحو عنها بدون اذن.. كلهم راحوا من دون سابق انذار..



***

علي: هزاع تعال بنسير عند الشباب ..
هزاع: آه انزين.. وطرش مسج حق ريم وقالها تترياه... لأن باجر اليمعة وما عندها دوااام ..
ناصر: هلا والله شباب..
وتوايهو ...



هزاع: علاوي منوه ذاك الريال أول مرة أشوفه..



علي: هذاك ؟ هذا مروان ولد راشد بن محمد..

هزاع وعلي مشوا صوب الشباب..
مروان متكبر وحقير ونذل..
ناصر: والله بأن أحلى البنات كلهن تحت ريل مروان..
اضايق هزاع من هالكلام وقال: ما تخاف الله انته؟
مروان طالع هزاع بنص عينه: والله الشهوه شو نسوي؟؟
هزاع: لا والله نسيت نار جهنم انته....
مروان كأن أحد صفعه: نار جهنم هذي العبارة سمعها بس وين.. هيه ريم بنت محمد اخت سالم الله يرحمه يوم كانت تتوسلي قالتلي: لا تنسى وراك حساب لا تنسى نار جهنم..
هزاع: صدق نذل تلعب بشرف الناس جيه الناس ضناها مب غالي عندها؟
مروان اضايق وأشر حق ناصر يستلمهم.. ناصر: بصراحة في بنات ما تقدر تملك نفسك والله انا تقريبا من 4 سنين والله يا شباب شفنا بنية شرجاويه شو جمال
هزاع انقبض قلبه : جب استح على ويهك..
سيف وهو يمسك هزاع من ايده لانه كان يبى يصفع ناصر طراق: أفاااااا يا ولد العم..
علي: غيروا السالفة شباب..
مروان: في شو نرمس
؟؟



وقام هزاع ويلس هو وناصر وسيف ..

هزاع : خاف الله يا ناصر ..
ناصر: والله خايف خاصة من سالفة ال4 سنين اللي مرن والله ماجذب لو قلت ما أرجد بسبة ذيج البنية..
سيف: هالجد حلوة ؟؟
هزاع ساكت ..
ناصر : بخبركم بشي بس لا تيبون طاري حق مروان الجلب..
وكمل ناصر عقب ما اوعدوه بأنهم ما بيخبرون أحد: مرة خطفنا بنيتين حق مروان.. بصراحة كانن البنات هن اين بإرادتهن ويا مروان إلا بنية وحدة تقول للقمر خوز.. أخلاق وأدب وعارفة الله بعد.. المهم حاول وياها مروان بكل الطرق ما رامها وفي النهاية خطفناها..
هزاع : وبعدين.؟؟؟؟؟؟؟
سيف: كمل بسرعة؟؟؟؟؟
ناصر: ما شي كانت ربيعتها وياها ومروان اعتدى على البنية؟؟؟ دمرها لو شفتوا حالتها..
سيف: وليش ماتنام الليل يعني؟؟
ناصر: طالعتني هي وربيعتها وقالت: الله ينتقم منكم يالله تشهد اني مب مسامحتنهم يالله تنتقم منهم.. وكانت تصيح وربيعتها تدعي علينا..
هنيه علي كان يزجر سيف وجام سيف وراح له..
هزاع بخوف: وانتو هالبنية تعرفونها بنت منو ولا بس جذيه شفتوها و...
ناصر موطي راسه: تدري شو السالفة يا هزاع هالبنية كان له أخو وفي ليلة من الليالي كان هو ومروان جاعدين ويا بعض ومروان قال: سالم تيوزني وحدة من اخواتك؟
سالم: شو مروانوه انته بعقل ولا بلاه؟؟
مروان اضايق: شو شو قلت كفرت ؟
سالم: انته تعرف شو اللي تسويه ولوما ابوك ومركزه كنت الحين خايس في السجون... صح ولا ؟؟؟
مروان: جب خلاص جنه محد في الدنيا غير اخواتك ... أصلا أنا ما تنزل..
سالم يوم سمع هالكلام عصب وصفع مروان وقال مروان :والله بتندم يا سالم بتندم..
هزاع: وبعدين شو استوى؟
ناصر: ما شي جام وراح سالم لأن سالم ماكان راعي سوالف أصلا..
والله يا هزاع سبب كل هذا إن مروان سمع سالم يرمس مرة إخته وهو يقول ويكرر الغزال الشمالي الغزال الشمالي... واستغرب مروان وسأله منوه يكلم وقاله بأنه يكلم أهله..وتم مروان يراقب اخته وشافها وتمت في باله..



ومرة تعرض لحادث ومروان كان وياه النذل رغم الحالة اللي كان فيه سالم استغل حتى هذا الشي ومثل تمثيل مستحيل تنخدعبه.. كنت ساكت وحزين لأن الحادث إللي تعرض له خلاه يتفحم..

هزاع وكله توتر : كمــــــــــــــل بسرعه دخيلك ..
ناصر : ماشي يالغالي.. بس وحاول مع البنية ومارام لها لان البنت اخلاق وجمال وادب..
بس للأسف للأسف مروان .....



هزاع جام وركب السيارة وتم يتذكر ريم أخوها سالم الله يرحمه.. متفحم.. لا مستحيل ريمان لاااااا مستحيل.....

تم هزاع يربط كل الأحداث في باله... حرك السيارة مشى في دربه طلع من بوظبي وين ساير ياترى.....؟؟؟؟
وصل لحد بيت ريم..
ريم: يالله بلاه هزاع ماتصل؟؟
وفجأة يدق لها...



ريم: هلا بحبيبي ما بغيت تتصل....



هزاع وصوته خوف وتردد ومشاعر مختلطة: ريم أنا ....... أنا برى عند بيتكم طلعي أبى أتكلم وياج..

ريم متفاجأة ومستغربة: بس عن السوالف حبي بلاك منوه مضايقنك؟؟
هزاع وهو يصارخ وبصوت عالي: ريم أنا برى طلعي يالله..
ريم خايفة حست بأنه في شي صاير : أوكي يالله بيي ألحين..
نزلت ريم من غرفتها وهي تمشي صوب الباب وطلعت الساعة 3 ونص الدنيا ليل..
فجت باب الحوي ومشت صوب سيارته: هزاع.. هزاع كانت نظراته لأول مرة جذيه..وراحت ريم صوب الباب إللي صوب هزاع وفجته: حبيبي فديتك بلاك مويم.. وحطت راسه على صدرها ...



هزاع: أبى أكلمج..

ريم: تعال داخل ..
في الصاله..
ريم وهي يالسة بعيد عن هزاع: يالله قول شو السالفة؟
هزاع: إنتي ...... إنتي....
ريم خايفة: شوووووو......
هزاع: ريموه أنا اليوم سمعت شي بس مب متأكد أبى الصدق.... ريم إنتي تعرفين واحد اسمه مروان بن محمد؟
نزل السؤال مثل الصاعقة على راس ريم وطت راسها........ ساكته..
جام هزاع وهو بيموت ومسكها من جتوفها وهزها وصوته عالي يخوف: ريم يالله قولي تكلمي..
ريم وهي ترفع عيونها في عيون هزاع: ما عرفت غيرك ورب البيت..
هزاع: لا لا حبيبي مب تعرفتي عليه ... حد خطفج؟؟
ريم وحست أنها بتموت وكل أحلامها اندفنت: هيـــــــــــــــــــه!!!!!
يلس هزاع صاح واااااااايد : خدعتيني ليش ليش؟؟؟
ريم وهي تقترب منه : هزاع لا لا تفهم غلط؟؟؟ إنته منوه اللي قالك...
ودزها عنه....... وقال: ما باج يالريم ماباج
ريم انصدمت وما رامت ريولها تشلها.... وطلع هزاع من البيت حزين بيموت من الهم..
ريم اتصلت بمنى : منوي وهي تصيح منوي كل شي راح كل شي انتهى منوي الدموع ردت الهموم يت ..
منى واعية من الرقاد وهي مو مستوعبة شي: ريموتي بلاج شو السالفة؟؟؟
لبست منى وطلعت من البيت الساعة 4و 40 دقيقة بالضبط..
منى وهي تحضن ربيعتها: خلاص كل شي بينحل الغاليه ..
ريم وهي مب قادرة تتنفس: منى بموت بموت..
منى تحاول تربع شو تسوي سارت وعت عبدالقادر وراحت المستشفى..
منى: خير دكتور طمنا؟؟
الدكتور: انهيار عصبي حاد والبنت تعبانة أوي ..
منى تصيح وتصيح وسارت للمصلى وصلت ودعت ربها..
وطلعت برى واتصلت لمنوه ياترى ..
منى: ألوه..
هزاع: مرحبا منوه وياي؟؟
منى: إسمع والله إذا الريم ماتت والله ما خليك في حالك.. وتمت تصيح وسكرت عنه وهي تصيح..
هزاع استغرب شو فيها الريم حتى لو شو استوى تبقى الريم الغالية الانسانة اللي جذبته وحس عندها بكل الامان
..



اتصل مليوووووووون مرة ومحد رد عليه.
. وأخيرا.. منى صوتها مبحوح من الصياح: ألوه ..



هزاع: شو استوى دخيلج منى لا تسكرين ..

منى: شو بعدك تبى ؟
هزاع: شو مستوي؟؟
منى: ريم بالمستشفى تعرضت لإنهيار عصبي ...
هزاع ولا كأن الموضوع يعنيه: إنزين شحالها ألحين؟
منى: ياخي البنية ما تهمك أبدا.... يالله باااااي..
وسكرت عنه ولا خبرت حد أبدا بأن الريم في المستشفى....احتوت الموضوع كله ..



***



هزاع حكى لسلامة كل السالفة طبعا عشان يهونون عن العرس... وطبعا هونوا عن العرس..
الكل كان مستغرب السالفة وكيف كل هذا يصير..



ريم منهارة وتعبانه خذت اجازة سنوية ومنى وياها وقعدت معاها ..

وبعد 4 شهور..
الريم تعبت وحاولت تنسى ومنى بعد .....



وفي يوم من الأيام*****

ريم وهي عيونها تعبانة: شفتي حتى هزاع تخلى عني....
منى وهي موطيه راسها: هو غلطان ليش ماسأل بيعرف الحقيقة..
ريم: آآآآآآآآآآآه منوي تعبانه مب قادرة أنساه..
منى لوت عليها: فديتج إن الله مع الصابرين..
ريم وهي تصيح وصوتها عالي: أحبه منوه أحبه حراااااااام عليكم أحبه أباه..
ومنى قررت العصر تطلعها تغير جو تنسيها..
والعصر لبست منى والريم والريم الصغيرة وياهم طبعا وطلعن من البيت وسارن سيتي سنتر..
منى: يالله انسير الكوفي شوب..
ريم وشكلها مستانسة: يالله ..
وفي الكوفي شوب..



ريم: حبيبتي ريماني تعالي وسارت ريم تربع واصدمت رياااال.. وخى الريال يكلمها بس ظهره كان صوب ريم..



ريم هاليوم كانت لابسة قميص وتنورة عنابي متشرب وكانت مب حاطة مكياج وكانت حلووووة موووت وقالت : ريموه..



وجام الريااال يوقف وهنيه كانت المفاجأة منوه هذا الريال ياربي هذا قلبي..



ريم ودموعها على خدها وطت راسها: ريماني تعالي خالوه..

هزاع: ما بتسلمين عليه؟؟
ريم من دون ماترد عليه يرت الريم وراحت لمنى وخذت شنطتها ونزلت بسرعة صاحت من خاطرها..
عند البحر.. ريم عند الشاطي.. منى ترجد ريم الصغيرة في السيارة وتركتها ويا عبدالقادر ونزلت ومشت صوب ريم..
منى: حبيبتي خلاص انسي..
ريم وهي تشهق: ياليت......
منى وهي تحضنها....: حسبنا الله ونعم الوكيل...
ريم: أنا شو أسوي .... أنا شو سويت....؟؟؟؟ قولولي شو ذنبي بلي استوى ..
منى وهي تصيح ويا ربيعتها : بس انتي بكر فديتج هزاع ماعرف السالفة كاملة وهو تخلى عنج لو كان حبه حقيقي كان ما تنازل عنج..
ريم وهي تصيح أكثر ..
***
في الليل الساعة 1 بالضبط...
رن تيلفون ريم رقم غريب..
ريم: مرحبا..
هزاع: تلفون منوه هذا؟
ريم سكرت في ويهه لأنه مب مستحملة ..
رد اتصل من تيلفونه.. ريم صاحت فرحت تذكرت أيام الملجة والذكرى بجتها..
ريم: ألوووووو..
هزاع: هلا بحبيبي..
ريم تصيح: لو سمحت احترم ألفاظك...
هزاع سكت هيه والله
.. والله أنا بلاني نسيت نفسي..

وقال بسرعة: شحالج ؟؟؟


ريم كاتمة أنينها: بخير الحمدالله بغيت شي أخ هزاع ؟

هزاع وهو يزخ السكان مال السيارة بإيده ويقول في نفسه أخ : هاه حبيت اسلم؟؟
ريم وهي تشهق : عيل خلاص.. وسكرت واغلقت التيلفون حبت تكون لمرة وحدة في حياتها أقوى من كل الهموم.. دشت عليها منى اللي كانت بايته عندها هالليلة..
منى: حبيبتي بلاج توني تاركتنج بخير مستانسة؟؟
ريم: صليتي التهجد؟؟ وهي تصيح بس تحاول هلمرة تكون أصلب..
منى وهي تلوي عليه: هيه بلاج ريموه منوه زعلج؟؟؟؟
ريم: هزاع وتنفجر تصيح.. كانت مثل طفل ارتمى بحضن امه يبى يخبرها عن همومه عن الدنيا وجفاها...
ريم مرت بها الأيام ..
ريم وهي في المكتب.... يدش عليها رياااال طويل أسمر ..
ريم وهي تشهق: م...... مـ...... مرواااااان.... ووخرت بكرسيها ورى وا تيمعت بعيونها دموووع...
يا ترى مروان رجع لحياة الريم عشان شوووه؟؟؟؟؟؟؟؟؟؟؟
عشان يدمرها عدل ولا شوه؟



مروان: لا تخافين ريم لا تخافين والله ما بسوي بج شي...

ريم: برى شو تبى برى..
مروان طلع لانه خاف منها ومن صراخها..
ريم ويا منى في السيارة وكانت ريم خايفة من قلبها... رن تيلفون منى .
منى: رقم غريب؟؟؟
ريم: منوه وهي خايفة ... لا لا تردين.
منى : شو فيج... ألوه ..
.......... : إخت منى....
منى: من يتكلم...؟؟؟
وسمعت صوت رياااال يصيح: منى دخيلج أبى ريم تسامحني دخيلج..
منى: انته....... انته..... مروان ..
مروان: هيه دخيلج أبى أشوفها واستسمح منها انا تبت والله يا منى نيتي هالمرة طيبة..
منى وعدته تشوف ريم وتخبرها ..
ريم: مروان أدريبه يبى يدمرني أكثر وهي تصيح بحرارة..
منى وهي تحضنها: لا حياتي الظاهر خلاص مروان الحيوان مات..
فهمت منى ريم الموضوع وواعدته في مكان عام ييلسون ويتكلمون بناء على طلب مروان... راحت ريم ومنى للمكان المحدد..



مروان وعيونه تعبانه: مرحبا خواتي تفضلن..

ريم وهي ملامح الخوف مبينه عليها : بسرعة قول شو تبى؟؟
منى: بليز بسرعة..
مروان وهو يطالع ريم : ابى شي واحد بس تسامحيني يالريم ..
ريم وهي تطالعه بكل حقد وجامت وصوتها متشنج: تدري شو سويت بس دمرت كل شي في حياتي..
(سكتت ويلست ودقت بإيدها على الطاولة) مروان كنت حيوان خنت أخويه اللي في يوم كان من ربعك..اعتديت عليه وتعرضت لشرفي.. أسامحك لانك دمرت حبي لهزاع واطلقت قبل ما اعرس أسامحك على شوه.. استويت انسانة مالها مكان في المجتمع غير تشتغل وتاكل وتشرب وبس.. كانت تصيح بصوت.. وسكتت..



مروان: بس أنا تبت يالريم والله تبت تعبت من حياتي الغلط..

ريم وجامت واطالعته: الله اللي يسامح يا..... بس دخيلك ابعد عن حياتي للأبد أنا مسامحتنك على تدميرك حياتي.. مسامحتنك وأجري على الله.. وسارت بكل هدوء صوب سيارتها..
منى: مروان خلاص..
مروان كان يصيح..
منى: لا تنسى باب التوبة مفتوح والله يغفر كل الذنوب.. يالله لا تتزعزع أبدا وخل مسامحت الريم شعارك.. كمل حياتك بقرب الله.. وأبغيك تعرف شي..
مروان رفع راسه ومنى صدت عنه: شوه..
منى: الله .... الله ...... مثل ماهو منتقم تراه غفور رحيم....
ومشت منى صوب الريم..
عند البحر..
ريم وهي تصيح: منوه ارتحت كابوس مروان انتهى ..... الحين أبى أروح عند سالم واماية وفطيم.
منى موطيه راسها: حبيبتي ... الله بيعوضج عن كل لحظة ألم عشتيها..
ريم: خلاص ...... وربعت صوب الشاطي الدنيا المغرب وقالت: منى أبى الليلة أروح الذيد؟؟
منى متفاجأة: شووووووه؟؟؟؟؟ بصوت عالي ومشت صوبها لحد الشاطي..
ريم: مثل ما سمعتي بروح الذيد ..
منى: بس شو رايج نروح انزور ..
قاطعتها الريم: منوه....؟؟؟ عنوده؟؟؟ صح؟؟؟؟؟
منى وهي تضحك : هيه.....
وراحن الذيد ووصلن..
ريم: ألوووووووووووه...
عنود: هلا بالقاطعة,,,
ريم: أوكي أوكي حد يسب ضيفه مالت جيه يسون أهل الذيد...
منى يرت التيلفون من ريم: لا لا انتي حالة شاذة أهل الذيد فديتهم..
عنود محتشرة على الخط الثاني: إييييييه بلاكن شو السالفة وشو اهل الذيد..
منى: يايينج حبيبي أنا والريم والريم الصغيرونة..
عنود : بس أنا مب في البيت..
منى محبطة: والله وين طسيتي يالرغيد ..... ما دانيج....
عنود: ما عليه أنا رغيد... تعالن أنا في عزبتنا عزبة ريلي عازمين أهلي .....
منى: والله !!!!!
ودلتهن العنود على مكان العزبة..
ويلسن البنات واستانسن....



عنود: عاد بصراحة فاجأتنا بس والله أحلى مفاجأة..

عمة العنود: هيه والله يا مرحبا الساع بكن.. الذيد منورة .... مرحبا والله عدد ما خطيتن.
ريم: هيه والله مرحبادي... مب ناس ... واطالع عنود .
عنود حثت عليها تراب : مب منكن مالت عليكن..
وراحن البنات يمشن وكان القمر مكتمل..
سارة إخت العنود سنة رابعة في الجامعة..
سارة: مب متزوجات؟
ريم وهي تضحك وتخفي هم الكون ورى هلابتسامة..
ومشت سارة وريم لأن العنود ومنى ماطاعن يكملن المشي..



في الطرف الثاني كان.. عبدالله وهزاع كانوا بعد يمشون.. ويلست ريم على الدمية (( عرجوب)) ويلست سارة.. وشوي شوي سمع عبدالله صوت إخته سارة..

وقال بصوت منخفض حق هزاع : سكت البنات خلنا نسمع سوالفهن
هزاع: عيب عليك..
عبدالله: دخيلك خواتي وبنات عمي ادريبهن بيهذربن عن الموضة وعن الفنانيين..
في الجانب الآخر..
سارة: بلاج يالريم احسج متضايقة؟؟
هزاع كان يبى يروح يوم سمع اسم الريم... بس عبدالله ماسوى له سالفة..
ريم: ماشي ..
سارة: تحبين؟؟
عبدالله بصوت واطي: ماعليه يل ساروه حب وخريط..
هزاع يأشرله وقال: انطب..
ريم دمعت..
سارة: ليش تصيحين....؟؟؟
ريم وقفت على قمة العرجوب وكانت فالة شعرها وكانت تينن.... : لا خلاص هو ما يباني وطلقني وأنا نسيته..
عبدالله متفاجئ وماعرف من هذي البنية..
هزاع يزخه من لحيته ويوطي براسه...: لا تطالع ؟؟؟
عبدالله استحى ووطى راسه..
ريم يلست وكانت معطيتنهم ظهرها: تصدقين أجذب إن قلت ما أحبه..... والله أبوس الأرض لي يمشي عليها..
سارة: يا حظه....... بس ليش طلقج..
هزاع هنيه زخ عبدالله وراحوا.. وفوت هزاع على عمره انه يعرف الحقيقة ويرد للانسانة اللي يباها بس الظروف....
وردن ريم ومنى البيت..
ومنى راحت بيتهم.....
ريم وهي منسدحة على شبريتها وتتذكر اليوم وغمضت عيونها....: كل شي ماضي بس حبك يالغلا هزاع ينولد كل يوم..
وشوي يرن تيلفونها..



ريم: ألوووه منوه وياي؟؟؟

هزاع: أنا ......
ريم: انته منوه؟؟؟؟؟
هزاع: هزاع.....
ريم وهي مستغربه: هزاع..... منوه.....؟؟
هزاع: .......... .
ريم : شو تبى مني يا هزاع...
هزاع: ريم انتي شاله عليه؟
ريم بدت تصيح وسكرت التيلفون وهي تقول: مع السلامة..
واتصل هزاع مرة ثانية.... بس للأسف ماردت عليه.. الساعة 3،30 طرشت مسج لا تتصل دخيلك ساعدني انساك...
هزاع رد بمسج(( بسألج سؤال وبعدها بسكر))..
ريم ردت؟؟؟
هزاع: انتي ليش خدعتيني ؟؟؟؟
ريم: بس عاد مصختها سكت وااايد بس خلاص ماعدت احتمل كلامك انا ماخدعت حد ...
هزاع: انزين بلاج معصبة رمسي بلا ضيج...
ريم: اسمع هزاع حتى الشرع إللي هو الشرع مب أنا ولا انته قال يحقلي أحلف لو جذب وما أاثم الماضي شي خاص فيني بروحي ...
هزاع: لا وتبيني آخذ وحدة معت.....
قاطعته ريم وصاحت: جب جب ولا كلمة زيادة.. انته ماحاولت حتى تفهم السالفة وسكرت عنه وأغلقت التيلفون.
.



هزاع اتضايق من ريم واااااايد....

***
في بيت راشد الراشد..
سارة : أميه دخيلج بسرعة حيرتينا....
عبدالله: يه عاد والله ان امايه مبزيتنج.... الا فستان هو...
سارة: والله هذي حفلة تخرجي.. ولازم أشتري الفستان العدل...
عبدالله: عاد يالله يالله من وين متخرجه من جامعة أكسفورد وأنا مادري إلا جامعة الشارجة....
سارة: إماية شوفيه الا يحرجبي....
تدش عليهم الأم: بلاك مستوي بليس يا عبادي خل اختك....
عبدالله وهو بيطلع: ساروه الليلة أباج في سالفة لا تنخمدين ... اتصليلي يوم بتوصلين بييج... مع السلامة...
***
منى وهي جاعدة بغرفتها على النت..
منى: هلا فرتونه شحالج؟؟؟
فرتونه: أوكي شحالج إنتي.؟؟؟
منى: يالله بخير...
فرتونه: وينج الأيام الماضية خفت عليج الغاليه وتندمت لأني ماخذت رقمج..
منى: شقولج يا فرتونة .......... والله بأني انشغلت ويا ربيعتي.... إلا ما قلتيلي شو كان عرس أخوج؟؟؟
فرتونه: لا ماعرس غير رايه وألحين خطبناله وبتزوج الشهر الياي..
منى: وأنا معزومة ولا لا؟؟
فرتونه: أفااااااااااااا كله ولا إنتي الغاليه ..
منى: تسلمين والله...
فرتونه: بلاها ربيعتج؟؟
منى: ماشي .... بس اطلقت وكانت شوي تعبانه؟؟
فرتونه: اطلقت وهي كانت متزوجة؟؟؟؟؟
منى: مالجة..
فرتونة في خاطرها منوه هذي أكيد أعرفها...: أقول شما الوادي شو اسمج الحقيقي؟؟
منى: منوي.... أكيد ما عيبج..
فرتونه وهي تصرخ يالله أكيد منى ربيعة ريم طليقت هزاع وألحين يأ الوقت إللي بعرف فيه الحقيقة وليش هزاع فجأه غير رايه وهون عن الريم وهو كان ميت فيها..
فرتونه: منوي ليش ربيعتج صار لها هالشيء..؟؟؟؟؟
منى: سالفة طويلة والله وحكت لها السالفة ....
منى: سوري عاد هميتج وياي....
فرتونه: لا والله عادي...... بس أنا مضطرة أستأذنج ألحين بسير عند جوم إماية.....
منى: بااااااااااااااااااااااااااااااي
مريوم بندت المسنجر ويلست تفكر.. هيه ألحين فهمت والله إنج مسكينة يالريم.. يالله يا هزاع وانته بهالسهولة تخليت عنها وهي تحبك... أفا والله ....
وطلعت برى في الصالة..
أم هزاع: شو قلت يا هزاع اسير أخطبلك ولا لا؟؟
مريم: ومنوه سعيدة الحظ؟؟
هزاع: وليش تقولينها من دون نفس؟؟؟
مريم: كيفي النفس نفسي وكيفي..
هزاع اطالعها باستغراب..
الأم: شو ياولدي تراك لعوزتني....؟؟؟
هزاع: باجر يوم برد من الدوام وبتكون سلامة هنيه بنرمس في هالسالفة... من رخصتكم...
مريم طلعت وراه : هزاع........ هزاع.....
هزاع بتأفف: شو خير شو تبين.؟؟؟
مريم: ماشي بس حبيت أقول كلمة.. في آية في القرآن تقول
((إذا جاءكم فاسق بنبأ فتبينوا عسى أن تصيبوا قوما بجهلة)).. بس الله وياك..



هزاع يفكر في السيارة وهو ساير صوب الذيد عند عبدالله ربيعه..

***
عبدالله : إنزين ساروه حبيبي قوليلي ذيج الليله منوه البنية اللي ياج؟؟
سارة : أي ليلة عبادي؟؟
عبدالله: يوم ..........
ساره: الله يغربلك شو دراك؟؟
عبدالله: كنت ورى الدمية و..........
ساره:: لا دخيلك عبادي لا تخبر حد بالسالفة والله بأن الريم مظلومة
والله هيه اطلقت قبل لا تعرس لان طليقها ما فهم السالفة..



عبدالله ما كان فاهم شي بس سارة الغبية عطته خيوطها..

عبدالله: بصراحة ماعرف عن شو تتكلمين يأم لسانين بس ألحين شو السالفة أبى أعرف....
سارة: هاه ياويلي من لساني شسوي ياربي.... وبعدين إنته شو دخلك في أمور البنية.. وجامت وربعت صوب حجرتها ولحقها عبدالله .....
عبدالله وهو يصارخ: ساروه وين رابعة؟؟
ساره قفزت على شبريتها وتلحفت بالشرشف...: عبادي مارووم أخبرك بالسالفة...
عبدالله : حراااااااااام ما بخبر....
ساره: آسفة حبيبي وأخي .... لو على موتي ماقول البنية ماتبى حد يعرف...
***
هزاع تدور في باله الآيه اللي قالتها مريم إخته ويسأل نفسه شو السالفة.... وشوي يرن تيلفونه..
هزاع: مرحبا عبادي..
عبدالله: بتي ولا لاء..
هزاع: في الدرب ياي ..
**
سارة: عبادي وين بتسير؟؟
عبدالله: عقلبج يا سويرة في البيت يالس..
سارة: ما بتسير مكان أبدا..
عبدالله: هيه ما بسير أي مكان....ليش شو السالفة شكلج تبين الفكة مني...



سارة: لا والله حرام عليك عبادي ما تدري بغلاك عندي..



عبدالله وهو يطالعها: عيل ليش؟؟

سارة: الصراحة الصراحة... ماحس براحة وانته تطالع التيفزون ويايه أبى أطالعه س44بروحي..
عبدالله: يعني افهم يا عبدالله واجلب ويهك..
سارة وهي تضحك: لا تبى تيلس بروح أرجد..



عبدالله: لا برايج بس هزاع بييني عقب شوي وأباج تسوين فوالة أوكي وحطيها في الميلس..



ساره: أوكي..

.................
هزاع وهو يدق بيت جوم عبدالله .... عبدالله كان في الحمام يسبح وسارة كانت في المطبخ واسمعت الباب وما خطر ببالها بأنه هزاع..
سارة راحت صوب الدروازة..



فجت الباب..



ساره شافته وهو بعد شافها ووطى براسه الأرض: مرحبا عبدالله موجود؟؟؟

سارة يوم شافته ردت بغشوتها : هلا والله تفضل أخوي ومررته صوب الميلس..
سارة في المطبخ: يالله هذا هزاع مب مثل ما تخيلته..... حليو..... هاهاها بس عيب يالغبية...
هزاع في الميلس... قاعد يكلم نفسه: ماشاء الله عليها.. غاويه هالبنية.. يالله جني لقيت البنية إللي بتعوضني عن .... وسكت عن منوه ياهزاع عن الملاك ريم.... يالله بسك ياهزاع شو تباها اخدعتك.... بسك..
ويقطع عليه عبدالله حبل أفكاره..
عبدالله : هلا والله بأهل بوظبي نورت الدار..
هزاع: بالمهلي الغالي..
ويمر اليوم...
سارة في الليل..
ريم: شخبارج بعد الغالية؟؟
سارة: شو استوابي موقف بيضحكج..
ريم: شو هاها..
ساره: أخوي عبدالله كان يتريا ربيعه ويوم يأ ربيعه كان يسبح وكنت في المطبخ ومحد في البيت لأن إمايه عند جوم العنود وسرت أفج الباب وما يطلع هو ..
ريم: هاهاهاه حلفي,..
ساره: بس حليو...
ريم وهي تضحك: لا والله الله يا البنات هذا أول شي حلو..
سارة: حلو صدق ظبياني من الخاطر..
ريم: ليش هو من بوظبي؟؟
ساره: هيه ..
ريم اسكتت شوي وطرى على بالها هزاع وقالت في نفسها: يالله مستحيل يكون أحلى من هزاع؟؟
ساره: بلاج مويمة ارمسي..
ريم: لا ما شي..
***
في بيت جوم هزاع..
سلامة: راد متأخر هزاع؟؟
هزاع: هيه كنت في دبي عند عبادي..
سلامه : زين وشو أخبارهم
هزاع: سلامي شفت إخته أباها ..
سلامة سكتت : وين شفتها؟؟
وحكى لها عن الموقف..
سلامة: ياترى قدرت تنسيك الريم؟؟
هزاع وطى راسه وشوي وجام: سلامة لا تذكريني دخيلج؟؟
سلامة: هزاع دخيلك حاسة بأني ظلمت البنية ..
هزاع: وحدة اخدعتني شو تترين منها بعد..
سلامة سكتت وراحت غرفتها وقالتله قبل ما تروح فوق: باجر اخبر جوم امايه انسير نخطبلك..
الصبح سلامة خبرت امها واتصلوا حق جوم سارة وخذوا موعد..
سارة تتصل لريم: هلا حبيبتي ريموه...
ريم: هلا فيج... شو خير اسمع الصوت مستانسة..
سارة: هيه والله تدرين مرة خبرتج عن ربيع عبادي اخويه الغاوي تدرين بأنهم خطبوني وحددوا الملجة بعد وأنا مستانسة..
ريم: ألف مبرووووووووك حبيبتي الله يوفقج..
سارة: لا لا حبيبي تين الملجة ومنوه وريماني الصغيرة وكل اهلج بعد..
ريم: شي أكيد غصب عنج كم من ساروه عندنا نحن..
سارة: بس أنا هاهاهاهاها..
وسكرت عنها..
***
اليوم الملجة.. ملجة هزاع على ساره.. البنات كما هو الحال دوما مرتبشات..
ريم: منوه شو رايج الفستان الأسود أشوفه أحلى من الأحمر...؟؟؟
ريم الصغيرونه: حالوه اتود إلو ..
منى: صدقها حبيبتي ريمو الأسود حلو ...
ريم: أوكي ..
منى: تدرين وحدة من رايعي في المسنجر بعد اليوم ملجة أخوها الليلة وعازمتني بس أنا اعتذرت..
ريم: منوه كثري من السود فوق عينج وتعدله لها ..
منى: تسلمين يا عمري..
ريم الصغيرونة: أنا حالوتي .... أبى مثل ماماه منى..
منى: إييييه إنتي ليش تقوليلي ماماه قولي منوه.... عنبوه خالتج اللي هي خالتج ما تقوليلها ماماه..
ريم الصغيرونة: باباتي دالي تديه دولي حد حالوه منى ماماه..
اضحكت الريم بضحكتها الجنان.... منى: بس يالله .... واحمرت .
في الملجة..
ساره: شو تشوفيني العنود أوكي شكلي جذيه..
العنود: لوعتي بجبدي ومللتيبي مليوووووون مرة سألتيني وجاوبتج..
سارة: مرتبشة يالله..
ودشن خوات المعرس ..
مريم: ماشالله مو حلوة واايد..
تقرصها سلامة: انجبي ..
سلامة: ماشالله على حرمة أخويه..
مريم تصاصر عاشة: ريم الملاك حد يخليها..
عاشة: بسج عاد ذاك ماضي..
وشوي شوي ريم ومنى صوب الملجة وريم ماتدري بأنها ملجة من تحبه..
ونزلن من السيارة بس الرياااااييل كانوا برع.. ريم الصغيرونة: ماماه منوه توفي حالي هزاع..



منى مستغربة من وجود هزا
ع : لا اطالعينه حبيبي أوكي...



ريم كانت في السيارة تتأكد من مكياجها ونزلت وهي متغشية..

هزاع وهو يطالعهم ويرمس علي: علاوي دخيل ربي هذي الريم شو يايبنها؟
علي: أي ريم؟؟
هزاع : طليقتي..
علي: خيبة يايه تبارجلك .... ما قوى قلبها ياخي..
هزاع: لا أكيد فيه غلط.... ريم مستحيل .... وتم يفكر في السالفة ..
البنات دشن منى وهي مندهشة: ريم هذي سلامة ووووووو
ريم منصدمة: شو السالفة مابى أشوفهن ..
منى: بس مسكي نفسج ما بنيلس واااايد يمكن يقربولهن.... انسير حبيبتي..
المفاجأة ريم الصغيرة من شافت ظبية ربعت لها وتمت وياها الوقت..
ريم كانت متوترة: وتجاوب على الأسئلة..
مريم وهي تحسها ويا الريم ومتعاطفة واااايد وياها: منى تدرين ملجة منوه؟؟
منى: منوه؟؟؟
مريم: هزاع...
منى: شو هزاع لا ياربي ما فيه تمرض الريم عليه..
مريم: وانتو شو يايبنكم..
منى: الصراحة قويه طردة..
مريم: مب قصدي يا منى بس...
منى: سارة ربيعة الريم ..... والعنود ربيعتنا ..
مريم: يالمصيبة..
منى: شو اسوي الحين..
سلامة:شو حالج يالريم؟؟
الريم وهي موطيه راسها والحزن في تقاسيم ويهها: بخير الغالية انتو شو اخباركن.... وينكم ..
سلامة: هنيه ..
الريم استأذنت وراحت لسارة..
الريم: مبرووووووك حبيبتي وهي تبوسها..
ساره: عقبالج فديتج..
الريم: هاهاها..
الكل متوتر بس سارة ما كانت تعرف شي عن السالفة..
وهالوقت بيدش المعرس على العروس.


الريم: ساروه خاطري أشوف ريلج؟؟؟

ساروه: بكل سرور.... وقفي هناك وتغشي وطلعي عيونج..
الريم: أوكيك اتفقنا حياتي..
الريم منصدمة: ه........هـــ......هـ زاع....
منى تدور الريم وما لقتها والريم كانت اطالع ساروه وهزاع..
ريم وهي تمسح دموعها: واحد مثلك ما يستاهل دموعي .... واطلعت برى وعند الباب..
حست بإيد مسكتها: هذا الواقع ..
ريم وهي تصد صوب المتكلم:منوه؟؟؟
مريم: انسيه مثل مانساج واحد مثل هزاع لو اخويه ما حاول يوقف يمج ويعرف الحقيقة..
ريم وهي ترتمي في حضنها: خلاص مات انتهى من حياتي والله انتهى من حياتي ماباه ..
تمت تصيح واخترب مكياجها ..
مريم: ألحين بتسيرين ؟؟
ريم: هيه بسير السيارة طرشي الريم ومنى ....
مريم: ما يهمج..
ومريم وهي داشه مشت دموعها ولاقفها هزاع: بلاج مريم حد يصيح يوم ملجت أخوه..
مريم: مستانس؟؟
هزاع: يمكن بعدين ليش ما استانس ؟؟
مريم: لا ماشي بس انته تدري...... ولا أقول عن إذنك..
هزاع ما لحق على مريم ودشت مريم داخل ..
سلامة : وين كنتي مريوم؟
مريم: كنت وين ماكنت خلوكم في فرحتكم..
عاشة: بلاكم شرار بس فشلتونا ابتسمن..
سلامة: يوه والله سالفة .... أحسلي اروح صوب ساروة..
مريم وهي تمشي صوب منى: منى يالله بسرعة الحقي ريم تترياج في السيارة..
منى: أسميها هالريم وما تفكر بأني بخاف عليها وبدورها..
مريم: يالله يا شما الوادي وفكينا من هالهذربة..
منى متفاجأة: شما الوادي اشدراج؟؟؟!!
مريم: دشي النت الليلة .... يالله روحي بسرعة ..
منى وهي تسلم على بعض الحضور من البنات وخذت ريم الصغيرونة..
في السيارة محد تكلم أبدا وريم ما علقت ولا بكلمة وحدة وتم الكل ساكت حتى ريم الصغيرونة نامت.
.



وصلوا منى عند بيتهم..

منى: ما تبيني أبات عندج؟؟؟
ريم وهي صاده: لا حبيبتي محتاجة أبقى بروحي..
منى: عيل خلاص خذي الريم لان الريم الصغيرة كانت نايمة في حضنها... ونزلت
ريم في غرفتها..
ريم وهي ماسكة صورة سالم وهي تصيح بصوت عالي: سالم تعال تعاااااااال ياخوي تعال وربي إتي تعبت من هالحياة أبى أموت.. كل شي هموم ودموووووووووع حياتي دموو
ع يالغالي.. وينكم رحتوا عني ليش ماخذتوني وياكم وينكم.... ردوا عليه وينكم.... فرحتي ما تكتمل أبدا.... يارب,,,,, قالت هالكلام وشوي إلا اطالع السماء : يارب خذني خذني عندهم دخيلك تعبت دخيلك ياربي....



لحظات إلا تلفون الريم يرن..

منوه ياترى متصل..
ريم: هزاع صدق ه
الانسان ما يحس



ريم: ألوه.... طبعا صوتها مخنوق بس أصرت تكون هذي آخر مواجهه بينهم ..

هزاع: ريم ....... أنا.....
ريم: إنتوه شوه ما تستحي على ويهك .... على ذمتك حرمة وتتصل بوحدة غيرها .... أقولك اسمع..
هنيه قاطعها هزاع: بس.... ولا كلمة يالريم..
الريم: بس لا تنطق اسمي على لسانك تفهم..
هزاع: افهمي ..
الريم: لو سمحت الله يبارك حياتكم وتتهنون فيها وإنته ماتسوى عندي شي تفهم ماتسوى شي..
هزاع: جذابــــــــــــــــــــــة انتي تحبيني والحين غيرانة لاني ملجت على غيرج..
الريم وهي تطلع ضحكة كلها أنين: لا .... إيه انته على شو شايف عمرك.. لازم تفهم شي واحد زين يا أخ هزاع يمكن البارحة كنت أحبك بس تأكد اليوم ما طيق أسمع اسمك.. ما باك من خاطري عفتك والله ما باك.. ولازم تعرف شي أنا بجر بجر ياهزاع ومحد مس شرفي وفي وداعة الله وانته الخسران مب الريم.. ولا تعتقد تقدر تجرحني تفهم... يالله بااااااي..
سكرت الريم عنه وهي تصيح وتسأل نفسها وين يابت كل هذي القوة ياترى وليش خبرته...



قعدت الريم تصيح وقررت تشيل هزاع من بالها وتعتبره تجربة ولازم تنساه



الصبح.... في الدوام..

منى
تدق الباب وتدش: هلا ريموتي....



ريم وهي مشغولة: مرحبتين الغالية....

منى: هاه شو بلاج مشغولة أشوف..
ريم: هيه والله عندي أشغال وايدة خاصة من رجعت من الإجازة وانا احس بأني مقصرة
منى: بخليج عيل..
ريم: بس تدرين بنروح بيتي اليوم أباج بسالفة مهمة..
منى عاد فضوليه: شو خير ؟؟
ريم: قلت بعدين مب ألحين..
منى شافت ريم جدية وهالوقت مب للمزاح: أوكي بتغدى عندكم اليوم.. اتصلي حق اندونيسيتكم وقوليلها تسوي مجبوس لحم إماراتي على اصول..
ريم وهي ترفع راسها وتبتسم: وبدوي بعد أوكيك..
راحت منى عن الريم..
وفي البيت..
ريم: لينا.... لينا ...
منى وهي منهمكة بلأكل: ما تسمعج..
ريم: عيل ما في غيرج يسير اييب..
منى: والله ما تستحين ضيفتج وتأمريني .... عيب منقود.
ريم: سمعوا هذي انتوا ضيفة مب جنج من سنين تاكلين وتشربين وتنامين وتتسبحين في هالبيت والبيت بيتج حبيبي..
منى: هيه ما قلت شي بس ما بشتغلج.... ما رووووووووووم أبى آكل..
ريم: يالله... ولا أقول أنا بسير بس لا تقولين قوليلي..
منى وهي تحيس حواجبها: لا حول بسير مذله..
منى: يالله الغدى وتغدينا قولي عاد..
ريم وهي تتنهد وتحاول تبتسم: راشد فاتحني مرة في الموضوع..
منى وهي مستحية: بس ...
ريم: قلتله بأنه ما عندج مانع وإذا يبى يتقدم عند أهلج ويخطب..
منى وقفت: ريموه ما باه..
ريم متفاجئة: شوووووه!!!!! ما تبينه ليش شفتي عليه شي ولا عشان العيال..
منى: لا والله يعلم الله بغلاه عندي والعيال بعد.... بس..........
ريم : بس شوه فديتج..؟؟؟؟ ليش فهميني.
منى: العرس مسؤلية وهو بيفرق بينا وأنا مابى تفقدين شي في حياتج غير اللي فقدتيه.. مشت منى صوب الدريشة وهي تطالع برى
.. ريم ما تعرفين غلاج والله والله يالريم أغلى ما في الدنيا..



ريم كانت ساكتة ربيعتها فاجأتها بهالكلام: بس.....

منى: خلاص نحن بنهتم بعيال راشد ونحن مب متزوجات..
ريم وهي تصيح وتلوي على ربيعتها: منوه لا لا دخيلج لا مابى أكون سبب هالشي وغلاتي ورب العالمين يامنى تتزوجين راشد.. دخيلج تتزوجينه.. لا لا ترفضين أنا تعبانة ولا يعلم بهالتعب غير الله أ
بى أشوفج عروووس وأشوف الريم وأطمن على عيال فطيم دخيلج..



منى تصيح: خلاص لا تصيحين قطعتي قلبي .

الريم وهي تحط ايديها بإيدين ربيعتها: والله بيسعدج راشد زين...... وعديني تتزوجينه وعديني يالغالية..
منى وهي تصد: بس مابى اخليج..
الريم : ما تبين الريم ربيعة عمرج تفرح..
منى: أكيد..
الريم
: خلاص.....



وصار عرس منى ولا استوى مثل عرسها... لانها وحيدة اخوها وامها..
وبعد عرس منى سافرت وخذوا معاهم ريم الصغيرة ومحمد والمربية..



ريم في الامارات.... وحيدة .... بس كل ما تذكر منى تصيح وهي فرحانة..

ريم تلفونها يصيح..
ريم: مرحبا...
........... : أهلين العفو إختي مغلط....
ريم: لا عادي ما عليك..
وبعد فترة رن التيلفون,,,
ريم: ألوه..
..........: هلا والله .....
ريم: منوه يتكلم....
....... : أنا....
سكرت ريم واغلقت تيلفونها..
والمغرب طلعت الريم تتمشى في سيارتها..
وقفت عند البستان وقالت: هنيه يا قلبي شفناه وهناك خسرنا وراح.. آآآآآآآآآه يا قلبي..وشغلت الfm..



وسمعت هالكلامات..
((ما قلتلي يالغلا وشحالها عيونك ترقب طيوفي أو إن النوم غالبها.. ما قلتلي انت تحب ومنهو مظنونك واللي تحبه احاسيسك يحسبها هذا سؤالك عسى الله يكون في عونك ريح حياتك وجنبها مصايبها.. مادمت سالي وتجهل من يحبونك.. ترجم شعورك وهذي من غرايبها.. ما بان فيك الغلا ولا هيض شجونك.. ولا شفت عيني وكيف النوم حاربها.. ترقب طيوفك وانته عايش بكونك.. وانا على حسرتي وانته سبايبها.. اصبر القلب واترياك واصونك واعقد عزومي على باجر واراقبها واقول يمكن تغيب وتمطر مزونك والارض تزهر وتتحقق مطالبها.. شمس الأماني أخاف تغيب من دونك.. انته المجرة ومشرقها ومغربها.. والنور يصبح ظلام))وبندت ريم الراديووما خلت راشد الماجد يكمل أغنيته...



ريم وهي تكلم نفسها: يالله الله يوفقك... وبندت السيارة ونزلت عشان تروح تشتري أغراض لازمتنها..

في البستان..
ريم وهي داشه استوديو أشرطة..
ريم: لو سمحت بغيت شريط الجسمي اليديد..
........ : تحبي تسمعيه او عادي...؟؟؟
ريااال: شغله لو مافيها ازعاج للإخت بسمعه..
ريم وهي صاده : لا عادي شغله..
وسمعوا أجزاء منه..
ريم: عطني واحد..
الرياال: اثنين واااحد لي ولا أنا بس مرتز اسمع..
.......: اكيد حبيبي ما تزعل..
ريم : تفضل.. وطلعت ريم وراحت يلست بتاكل بيتزا وتذكرت منى واليوم الأول اللي شافت فيه هزاع..



عند بوابة البستان.. ريم تمشي صوب سيارتها.... لقت رسالة عندها.... زخت الرسالة.... وحطت اغراضها في السيارة وبندت الباب الوراني وركبت وفجت الرسالة.. ((أنا معجب فيج... لو في ملكة جمال للامارات تراج ملكة جمال الخليج..ولا تعتقدين ألعب.. من مدة وانا اتمنى تسويلي سالفة..وهذا رقمي((.......)).. في انتظارج..سلطان..))

--------------------------------------------------------------------------------



ريم زخت قلم وكتبت على الطرف الثاني شوية كلمات وابتسمت ووطت الرسالة على السيارة اللي عدالها وشغلت وراحت..

سلطان كان يراقبها... سيدة لما شغلت سيارتها خذ الرسالة وفجها..
أولا : الجمال جمال الروح..
ثانيا: لا تنسى اللي يالس تسويه ما ترضاه في اختك حتى الناس عرضها غالي..
وأخيرا أنا مو مالت لعب .. الله يهديك...



سلطان : يالله يالله عاد مستويه شريفة مكة... وقطع الرسالة..

***
فليل..... في بيت جوم هزاع في بوظبي..
في غرفة مريم: الوووه..
سارة: مرحبا الغاليه..
مريم: هلا والله ساروه
ساره: ودي اشكيلج..
مريم: خير فديتج..
ساره: هزاع..
مريم سكتت: سارة مشاكلكم حاولوا تحلونها بروحكم لانها شي خاص فيكم ..
ساره: والله ادري بس احسه ما يحبني..
مريم: لا لا يتهايلج أكيد يحبج ليش حد ما يحب ساروه ؟؟
ساره: أحس قلبه معلق بهوى حد غيري.. والله صدقيني هو حتى ما يشتاقلي..
مريم ساكته ...
ساره: هزاع اللي كان مالج عليها ليش طلقها لاني كل ما حاول استفسر عن هالموضوع يسكره ويضايق..
مريم: ما قلج منوه كانت حرمته..
ساره: لا الا صدق منوه هيه؟؟؟
مريم : ريم ربيعة إختج العنود..
سارة منصدمة: شوووووووه؟؟؟
مريم: ألووووه ساروه ساروه..
ساره: مريم حراااام عليج شو تقولين كان هو نفسه ....
مريم: هيه بس هذا ماضي والكل نساه..
ساره: بس الريم لا ما نسته..
مريم: الريم الله يكون في عونها..
ساره: يعني انا سرقت املها الاخير بهالدنيا..
مريم: انتي ما كنتي تدرين..
ساره ودموعها تنساب عخدها: خلاص ببند ألحين..
مريم: ألووووووه ساروه..
ساره سكرت ويلست ترمس عمرها: يالله يا هزاع حد يترك وحدة مثل ريم ويسوي سواتك تركتها في عز احتياجها حد يكون بقربها.. ياربي ليش هي ما قلتلي ليش يالريم عكثر ما حبيتج والله تمنيت يردلج يا ما دعيتلج ومنوه طلع في النهاية هزاع ريلي.. لا لازم هزاع يعرف الحقيقة و... وصاحت.. لا لازم؟؟
***
ريم يالسة روحها ترتب غرفتها وتتمشى في البيت..
ريم وهي تتغنى:
((آنا مو ولهان آنا شوفني مو ولهان آنا دنيا من الوله محتاجك أبيك.. آنا مو تعبان آنا مو تعبان آنا آنا دنيا من التعب راحتها ايديك.. ولا ناقص حب ثاني انجرح منه واعاني.. ولا ناقص حب ثاني انجرح منه واعاني الله يرضالي عليك))..



ريم: يالله اشتقت لج يا منوه وااااااايد يالله عاد متى بتردون؟؟

تقاطعها الخدامة: ماماه ريم تلفون؟؟؟
ريم: ألوه..
مريم: مرحبا الريم اشحالج؟
ريم: يسرج الحال شحالج إنتي؟ منوه ؟
مريم: مريم..
ريم: مرحبا الساع الغالية..
مريم: حبيت ......
ريم: خير فيه شي؟؟؟
مريم: لا بس قلت اتخبر عنج واطمن عليج..
ريم: يالله عايشين والحمدالله على كل حال ..
مريم وهي مرتبكة: خلاص ببند عيل..
ريم: برايج ما بطول..
***
هزاع يتصل لسارة وهي ماترد عليه..
وأخيرا ساره شافت التيلفون...



اتصلت... هزاع: ألوه...

ساره : مرحبا..
هزاع: هاه وين من متى اتصل لج وماتردين.... واتصلت حق عبادي مايرد بعد..
ساره: هونك هونك ليش معصب .... حرام ..
هزاع: ساروه ليش يالسة معصبة بلاج..
ساره: بس ... أقول بغيتك بسالفة ضرورية..
هزاع وهو يتأفف : خير شو هناك..
ساره: ممكن اتي بيتنا ألحين ..
هزاع مستغرب: أيي بيتكم ألحين.... ليش انشالله ؟؟
سارة: قلت سالفة مهمة جدا ..
هزاع: بيي بس عقب ساعتين..
ساره : قبل ما تي اتصل..
ومرن الساعتين وسارة تعد ..
هزاع: السلام عليكم ورحمة من الله وبركاته..
ساره وهي اطالعه وتنزل عيونها: هلا تفضل..
سارة يلست وهي تتنهد وهزاع يطالعها مب فاهم شي من اللي يستوي..
هزاع: هاه حبيبي خير بلاج مستويه جذيه حد أذاج..
ساره: هيه حد أذاني ..
هزاع وهي يبتسم ويمشي صوبها ويمسك ايديها اطالعته: حبيبتي بسج دلع عبادي ادريبه يحب يغيضج وانتي ما تصدقين..
فجت ساره ايديها من ايديها وقالتله: خوز ايديك عني واسمعني زين..
هزاع اتضايق من حركتها.... ورد يلس ..
ساره: منوه حرمتك الأولية؟؟؟
هزاع رفع عينه واطالعها: أنا شو قلت؟؟
ساره: وانا شو قلت؟؟؟؟
هزاع : شفيج؟؟؟
ساره وهي عيونها تدمع: ريم يا هزاع الريم كانت حرمتك وانا محد قالي.. الريم ذيج الانسانة اللي وقف
ت دومها وياي وسمعت كل كلامي عنك الريم اللي كانت ما ترضى الا برضاك.. وانته ليش سويت كل هذا.. ليش يا هزاع كسرتوا قلبي..



هزاع مشى صوبها ومسكها من جتوفها : حبيبي ليش وشو صار الريم ولا غيرها؟

سارة: لا تزخني عقب اليوم تفهم ؟؟ جوم عني..
خاز هزاع ويلس: وألحين شو فيج؟؟
ساره: في شي ما تعرفه وما حاولت تعرفه.... تعرف شوه؟؟
هزاع: شووووه؟؟؟؟
ساره: ريم صح اخطفوها بس ريم بجر يا هزاع بجر .. قالت هالكلمات وهي منزلة راسها..
هزاع كأن الصاعقة نزلت على راسه : ب ...... ب.... بجر؟؟؟؟ انتي شو تخربطين ...



ساره: مب يالسة أخربط ولا شي ... ريم الانسانة اللي تخلو عنها كل الناس ظلمتها وانته قلبها ظلمتها وما حاولت تفهم.. تركتها بأول مطب تعرضتوا له.... وأنا ما باك... ما باك..



هزاع: خلينا نتفاهم..

ساره: تذكر هالكلمة يوم قلتها للريم لانها كانت مظلومة.... يأ اليوم اللي تنقال هالكلمة لك فيه.. تفهم...
هزاع: لا مسك راسه وجام وهو طالع..
ساره: اصبر شوي انا ما باك بس عشرط ترد للريم الريم عايشة في انتظار طيفك.. لا تتركها.. دخيلك ردلها الفرحة والابتسامة.. طلقني وبجذب أي جذبه عأهلي..
هزاع: وأخوج؟؟؟
ساره: للاسف يا هزاع هذا اللي يهمك مشاعر اللي جدامك مومهمة..
هزاع طلع.. في السيارة كان يفكر مب مستوعب شي أبدا..
فكر في الر
يم: هيه يا هزاع ألحين فهمت معنى كلامج يامريم.. بس ليش ما قلتولي.. يالريم فديتج الله يعلم بغلاج.. ومشى بالسيارة وسار صوب بيت جوم الريم وريم كانت توها طالعة..



استغربت من وجود سيارة كلها مخفي جدام بيتهم طنشتها ومشت صوب سيارتها وهي تفج الباب.. سمعت صوت ياي من وراها : الريم؟؟؟

الريم وهي تصد: هلا....هزاااااااع!!!
استغربت الريم وكانت ميتة _من الدهشة ومشت صوبه:نعم... وهي موطيه راسها..
هزاع: الريم ممكن نتكلم؟؟
الريم وهي تطالعه وعينها بعينه: نتكلم؟؟
هزاع: مب هنيه؟؟؟ الناس؟؟؟
الريم: من متى تسوي سالفة للناس ولا لمشاعرهم..
هزاع: دخيلج الريم..
الريم مشت ورى كلامه تفضل ودخلته الميلس..
بالريم : تفضل..
هزاع: أنا ادري بأني ظلمتج
الريم ونظرت الدهشة صوب هزاع: ظلمتني؟؟ وضح أخ هزاع..
هزاع: لا تقولين أخ ..
الريم: نعم..
هزاع صاح..
ريم وهي متفاجأة وراحت صوبه ومسكت ايديه: منوه مضايقك؟؟
رفع راسه وهو متلوم : فديتج يالغاليه..
ريم وطت براسها وهي تحاول تخوز ايديها من ايديه بس هو مسك على ايديها: خلي ايديج في ايديني.. اشتقتلج..
ريم: شوه... وقامت ومشت ويلست بعيد عنه..
هزاع وهو يمش دموعه: بلاج؟؟ أنا عرفت الحقيقة .. انتي ليش ما قلتيلي؟؟ ليش..
ريم: ما عطيتني فرصة..
هزاع: خلاص نحن بنرد لبعض.
ريم وقفت: شووووه الدنيا عكيفك ..
هزاع مستغرب: شوه..
ريم: اقول .. تركتني وانا أباك.. جافيتني ولما عرفت عن مرضي ما سألت عني ذبحتني وأنا ظنين بين ايديك..
ياما قلت اباك واباك.. (وقفت ريم عن الصياح هنيه)..هيه والله بغيتك بس انته كنت تلعب ما كنت صادق في حبك.. قلتها بكل قوة ذاك اليوم ماباج يالريم؟.. تعرف شو معنى هالكلمة بالنسبة للحرمة معناتها الموت..واليوم أنا اقولها ما باك.. تفضل الحين .._



هزاع: الريم بس أنا ....

الريم انهارت وهي تصيح بصوت عالي.. حراااام عليكم كلكم ظلمتوني .. حراااااام.. وتمت تصيح....
تقرب هزاع منها : حبيبتي فديتج سامحيني فديتج والله لعوضج عن كل لحظة والله ..
ريم وقفت وطلعت من الميلس صوب حجرتها..
راح هزاع وهو يصيح حس بأنها صدق ظلمها وصدق الريم صادقة بكل كلمة قالتها هي انظلمت من كل اللي حولها.
ريم كانت تعبانة ويالسة تصيح وكانت مستغربة منواللي خبره؟ ولو كانت ساره؟ شو درى سارة أساسا بأن هزاع وأنا كنا مالجين؟ أسأله تدور في بالها وهي تذرف الدمعة وراء الدمعة.
الريم يلست تصيح وخاصة محد عندها…. قررت تطلع تغير جو
..

ريم عند البحر يالسة وهي تفكر في هالدنيا ... وتكلم نفسها : يالله من تخرجت من الثانوية والمشاكل الحمدالله ما وقفت... أيام حلوة ذيج اللي قضيتها أيام ملجتي... بس بعد هي راحت.



وفجأة حد ياها من وراها وحضنها... ريم استغربت وبسرعة اطالعت منوه؟؟

ريم: منوه!!!!!!!!!!!! وانفجرت تصيح..
منى: حبيبتي شحالج عمري والله اشتقتلج..
تعرفون كيف الواحد يشتاق للراحة لحد يخفف عنه... كانت ريم تصيح وهي حاضنه ربيعتها.
##########################
في البيت..
ريم تربع لريم الصغيرونة وتحضنها وتشل محمد تحضنه..
وتسلم على راشد..



راشد: والله لكم وحشة انتي والاهل؟؟

منى: صدق والله وحشتيني موت فديتج.
راشد: والله يالريم حشرتنا وهذا ترمسج كل يوم..
ريم: لا تحسدنا ياخي..
منى+ ريم+ راشد: هاهاهاهاهاهاهاها..
راشد: يالله بروح عنكن ألحين أمر عليج بعدين منى أوكي؟
منى: الله يحفظك حبيبي..
ريم وطت راسها وهي تقول بصوت واطي: صدق ما تستحي هالمنوه عنبوة حبيبي عدالي
منى وهي رادة من عند الباب: شو تقولين؟؟
ريم: استحي وثاني مرة لاتغازلين ريلج عدالي تفهمين؟؟
منى وهي تضحك: يالله فديته انزين مارووم ماقول جذيه تعودت..
ريم وهي تبتسم: زين زين الله يهنيكم..
منى وهي تطالع ريم بنظرة فاهماتنها الثنتين..
ريم: بلاج؟؟؟
منى: ماتوقعت تخبين عليه..
ريم: هاه شوه؟؟؟؟ قالت جذيه بإنكار..
منى: سالفة هزاع يا ريم تتحسبيني برى البلاد مادري شي..
ريم: تعالي منوه اييب لج الأخبار..
وحكت كل وحدة للثانية السوالف وخبرت منى الريم عن مريم وانها تكلمها وعرفت منها..
منى: وانتي صدق ما تبين هزاع؟؟
ريم: هيــــــــــــــــه..... قالتها بكل هدوء..
منى: على راحتج بس فكري مليوووون مرة..
ريم: مفكرة من زمان الغالية وما بفكر زيادة.. ومن باجر بروح اتصالات وبشتري بطاقة يديدة وبقطع هذي عشان هزاع ما يقدر يتصل فيني..
منى وهي تحضنها: يالله يريحج... والله حبيبتي اني حاسة بج ..
ريم وهي تتنهد في حضن ربيعتها اللي هي امها واختها وكل شي من فقدت كل شي...
***
الريم الصبح بكل نشاط وبكل حيوية... ترتب البيت ويا الخدامة..
التيلفون يرن..
ريم وهي تنط على الغنفة : هلا منوه يتكلم؟؟؟
منى: وينج عن الموبايل؟؟
ريم: هلا والله بحبيبتي..
منى: هاه شو حالج اليوم؟؟
ريم وهي تبتسم : أكيد بفضل الله أوكي... وعال العال..
منى: عيل برايج بسير اطالع محمد وريموة لا يوعون رشود..
ريم : هاهاهاه شوي شوي على رشود..
منى: يالله يالله مالت..
وسكرت عنها منى والريم من يوم هن في الثانوية وعلاقتهن أوكي.. وهي مثال للصداقة الحقيقية.. وريم هنيه تنهدت والضحى راحت اتصالات..
ريم خذت بطاقة و طلعت وسارت وقررت اليوم إنها تسير تطلب غدى لمنى وراشد
خاصة محد في الزام والعيال مشتاقتلهم..



مسكت التيلفون واتصلت لمنى
..
منى: هلا بريم..

الريم: بالمهلي فديتج..
منى: هاه سرتي الاتصالات وخذتي بطاقة وقطعتي هذيج..
الريم: هيه والله ورقم منقع عشان محد يغلط عليه..
منى: أسميج ... أقول بس هالرقم مب منقع انزين ..
الريم: هاها أونه ..
منى: ووين سايره الحين؟؟
الريم: المطعم بطلب غدى وبييكم بتغدى وياكم ولا في مانع...
منى: أكيد بتتغدين ويانا ولا ونج بتيبين الغدى وبتروحين... وأكيد مافي مانع ولا حاجز..
الريم: هاهاها مالت عليكم كلكم ماعدى حمود فديته ..
منى: وفديت أبوه..
الريم: يالله يالله أنا ألحين بخليج يلسي تفدي ريلج وشوي شوي عليه..
منى وهي تضحك: ربي يحفظج الغالية... سايري ..
الريم: مع السلامة..
الريم طلبت الغدى وراحت وتغدت وياهم وردت بيتهم ونامت لحد العصر وقامت للصلاة وبعده كلمت منى واطمنت عليهم ويلست تخلص أوراق عندها وطلعت الحديقة تتمشى وهي يالسة تشرب الجاهي..
مسكت ورقة وقلم وكتبت هالكلمات..
كان عايش فيني شخص.. كنت أحبه كان يحبني..كنا للهوى وكان الهوى لنا..للأسف تخلى في أول مطب..ما حاول ما اجتهد..واليوم دارت الأيام وجاني متوله عاني..وأنا من الخاطر عفته وأقولها ماباه لو هو يباني..



وتمت تشخبط على هذي الكلمات وهي تدمع عليهن وامتسح الكلام ومابان شي من الكلام..
واسندت راسها لراس الكرسي وبكت وقالت: يالله تبعده عني وانساه.. لانه ياربي لو كان يحبني ماكان بيتخلى أبدا.. وهو يباني ألحين وأنا ماباه ماباه..



وجامت واتصلت لها منى..

الريم: ألوه...
منى: هلا ومن دون مقدمات طلعينا نتحوط ونتكشت فديتج ملانين..
الريم: هونج... وإنزين أنا موافقة لاني بعد مليت من الوحدة..
منى سكتت وعرفت كم الريم تعاني خاصة بعد زواجها عنها واصبحت منى مشغولة بحياتها وبراشد والعيال..
الريم: حوووه وينج؟؟
منى: يالله نترياج ..
الريم: 15 دقيقة وأنا عندكم..
طلعت منى والريم والعيال يتحوطون ... ه
الأيام كانت في شهر 3 وهالوقت مهرجان دبي..



منى في السيارة: الريم نبى الليلة نفر دبي فر..

الريم: دخيلج عاد دبي ألحين زحمة بس يالله عشان حمودي..
محمد كان بعده صغير توه ييلس.. والريم ماشالله عليها اللي يشوفها يعرف بأنه تقرب للريم من الجمال اللي بينهن..
الريم الصغيرونة
: حالوه تل تي أمودج ريم أنا ما تي.. وصدت وهي مادة بوزها وزعلانه..



الريم: أفااااا عاد يالله منوه إحنا بنلف دبي وبنروح تويز آر أص عشان ريموتي أنا..

الريم الصغيرة ابتسمت بس بكبرياء
******
في دبـــــــــــــــــــــــــي...
الريم ومنى واليهال في القرية العالمية..
الريم: يالله بنطلع من هنيه..
منى: ما شفت القرية السورية؟
الريم: لا حول ولا قوة إلا بالله... سيري بس دخيلج لا تشترين شي بسج..
منى: حق رشود..
الريم تعبت منهم لانهم لما يدشون مكان ينشبون وما يطلعون..
وركبوا السيارة وراحوا لسيتي سنتر..



ريم: أبى أشتري قطعة فستان حق العيد..

منى: والله أنا مافيه ألعب أكثر بالفلوس ..
اشترت الريم الفستان ولكن الصدفة يت في سيتي سنتر الريم ما تغشت بس منى كانت متنقبة وهي طالعة من المحل لاقفت شخص منوه.. هزاع..
الريم مرتبكة : منوه يا الله هذا هزاع..
منى: خيبة شو هالمصيبة ..
هزاع مشى صوبهن والتعب باين عليه بس يتظاهر بشي يخالف الواقع..
الريم في خاطرها: يالله _اشتقتلك..
هزاع وخى للريم الصغيرونة وباسها بلهفة وقال: شحالج حبيبي؟
الريم الصغيرونة : بحير حالي هداع إنته ليت ما تينا البيت عند حالوه (أنا)؟
هزاع وهو يوقف وشايلنها: بيكم بيكم حبيبي بس انتي لا تعبين ماماتج منى..
منى: هلا أخ هزاع شحالك؟
الريم تغشت وهي كانت مخنوقة ..
هزاع وهو يطالع الريم وهو يبوس الريم الصغيرونة...: بخير لو اني مب بخير..
الا انتو شو أحوالكم سبحان الله ماتوقعت أشوف حد هنيه أعرفه..



منى وهي متوترة: ربك عاد..

وطى هزاع الريم الصغيرة وقال: بخليكم عيل.. وهو ماشي مر بقرب الريم وهمس في إذنها : ليش غيرتي التيلفون؟؟ والله حرااام.. وراح هزاع..
الريم ومنى والريم الصغيرونة ومحمد اللي كان في العربة طلعوا من السيتس سنتر...



في البيت عند منى..



مريم: ألوه ..

منى: هلا والله بالغالية مريومة..
مريم: هلا هلا الساع والله انج بنت حلال..
منى: عندج شك حبيبتي..
مريم+منى: هاهاهاهاههاهها..
منى: ليش منوه يحش فيني؟؟
مريم: لا والله كنت ضايقة وأبى اتصلج بس ماقدرت خفت ريلج عندج..
منى: لا والله اتصلي أي وقت لو كنت مشغولة مابرد.... انزين الحين شو بلاج..
مريم: تدرين سارة بعد ماعرفت اللي عرفته طلبت أنها تنفصل عن هزاع وهزاع ماقال لاء..
منى: انزين؟؟
مريم: بس وهزاع طلب من الريم يردها بس للأسف ريم رفضت وهي ماتنلام.. بس هزاع ماعرف كيف يوصل لها وأنا دقيت لها بس يطلع مقطوع.. تر
جاني أكلمها لانه يبى يقولها شي..حاولت بس مافي فايدة وقلتله ينسى الموضوع.. لكن كيف وعقب اكتشفنا..............



منى: شوه كملي..

هنيه صاحت مريم...



منى: مريومة شو خير بلاج؟؟؟



مريم : هزاع يشرب.......

منى: شوووووووه!!!!!!!!!!
مريم: هيه والله مادري منوه السبب إنا نحن ماخبرناه بالحقيقة ولا منوه.. وتمت تصيح..
منى: وأبوج أخوج فيصل..؟؟؟؟ وسلامة..
مريم: البيت معتفس والله وسلانة ما
تكلمه وفيصل حاول وياه بس هو في حالة انحراف وابوي كم من مرة كلمه بس مافي فايدة..



منى: انزين؟؟

مريم: وبس فديتج والله الوم نفسي بأني ماخبرته يوم ما عرفت..
منى: مقدر ومكتوب..
مريم: يالله الحمدالله إدعيلنا انتي..
منى: الله يهديه..
مريم: أقول الغالية أميه تزجرني بسير أشوفها وادقلج بعدين..
منى: زين خلاص..
وبعد ما سكرت منى عن مريم..
اتصلت للريم..



الريم: هاه شو الأخبار؟؟

منى: والله ماعرف شو أقول..
الريم وهي خايفة...: شو السالفة تكلمي منوه...
منى: هزاع ياريم...
الريم: شو بلاه شو؟؟؟؟
منى: انحرف..
الريم وهي تدمع على بالها شي أكبر بوايد من انه ينحكى: شوه انحرف شو يعني؟؟
منى: صار الحبيب يشرب..
الريم: يشرب... شوه هزاع مستحيل!!!
منى: توني مكلمه مريم والبنية تصيح هامنها اخوها..
الريم وهي تصيح: أنا السبب كله مني.. بس.. بس هو تخلى عني خلاني قالها ما يباني منوه أنا صدق أحبه بس عندي كرامة ومستعدة أضحي بكل شي في سبيل كرامتي.._
منى: حبيبتي لا تصيحين .... والله هو حر والله يهديه نحن مالنا خص فيه..
الريم وهي معصبه على منى: شووووه!!!!! شو تخربطين ... يالله برايج..
وسيدة الريم دقت لهزاع لما دقت الرقم تمت تطالعه على الشاشة وتقول: برغم اللي سويته حقك عليه لازم أساعدك..



ويلست تفكر وتفكر وأخيرا دقت اتصال..



هزاع: ألوه ؟

الريم: السلام عليكم ورحمة الله..
هزاع: نعم منوه يتكلم؟؟
الريم: طيف من بين طيات الليالي الماضية ودمعة على خد الزمان ساهرة.. شوق من بين أشواق ولوعة وحرمان وأنين..
هزاع: منوه يتكلم ؟؟
الريم: قلب هجرته وخليته.. روح تركتها ومابيت بها.. انسانة كانت تموت فيك جتلتها ورحلت..
هزاع: ريم؟؟؟
الريم: احساس قلب ... نبض وفا..
هزاع: حبيبي ريموه انتي تتصلين فيه مستحيل.. ري..._. ريموه أنا واااايد حاولت وااااااايد بس ماعطيتيني فرصة..
الريم: شو اللي سمعته يا هزاع عنك؟؟؟؟؟ أفااااا وين هزاع الريال..
هزاع وهو معصب : شو قصدج تراني رياااال..
الريم: الريال هو اللي يخاف ربه اللي يحافظ عصلاته.. مب السكير الخمار..
هزاع كأن حد اصفعه عويهه: شو.... شو دراج؟؟
الريم تنهدت وسكتت..
هزاع: ريم شو فيج ساكتة ماتردين عليه؟؟
الريم وهي تحاول تدوس عكرامتها: هزاع ليش ليش تشرب نسيت الآخرة نسيت الله يا هزاع ؟
هزاع وهو يلكك يبى يبرر موقفه وغلطه: أأأأ.... أنا .....
وتقاطعه الريم: إنته شوه ؟؟ شوه يالله.. قولي .. كانت ريم تتكلم وهي مخنوقة..
هزاع: الظروف ... الظروف... يالريم..
الريم: عيل ليش غيرك مانحرف ليش.. غيرك ياخوي ياهزاع..



هزاع لما سمع هالكلمة تنهد ودمعت عيونه..

والريم تتكلم وهي تقول: ماتوا أهله كلهم عنه وتخلى عنه الانسان اللي يحبه غيرك.. غيرك الدنيا كلها ضده ووين ما يطقها عويا.. شو سوى ياترى صبر ولجأ لله غيرك ابتلاه الله بالمصايب وبالمرض بس مانحرف مابتعد عن ربه.. سألت نفسك ليش؟؟ إسأل نفسك وشوف بشوه بتجاوبك..



هزاع وهو انفجر يصيح وبند التيلفون عن الريم..

الريم: ألوه... ألوه.... بند .. اتصلت فيه بس مارد عليه.. يلست الريم تدمع مرة وتتذكر الماضي مرة ثانية.. وتقول: يالله شو أسوي يا هزاع عواطفي خلتني أذل عمري لواحد ما يستاهل هيه انته ياهزاع حتى لو غالي ما تستاهل.. طعنتي بصدك.. خليتني وأنا في عز إحتياجي لك.. بس يالله والله أحبك..
ومرت 9 أيام والريم تدعي في صلاتها لهزاع وحاولت تنساه لانها قالت يمكن اضايق من كلامي وماعيبه كلامي.. برايه الله يهديه..
اللـــــــــــــــــــــــــــــه يهديه...



والليلة عيد ميلاد الريم 29/مــــــــــــارس.. محد تذكر منى كانت تتذكر بس الحين مشغولة بالعيال.. وخاصة وهي حامل.. يلست الريم تتذكر ما مضى من أيام وليالي وتتذكر أخوها سالم وتتذكر كيف كان يدلعها وتذكرت أحلى كلمة كان يقولها الغزال الشمالي..

الريم: الحمدالله .... بس وينك انته وينك يالغالي..
وفجأة تيلفون الريم يرن... الريم: هـــــــــــــــــــزاع!!!!!! أرد ولا مارد... يالله شو اسوي...
وردت.. الريم: ألوووووو
ه..



هزاع: مرحبا الريم..

الريم : مرحبتين .... اشحالك وشحال أهلك؟
هزاع : الحمدالله كلهم بخير..
الريم: الحمدالله .. وسكتت ثنيناتهم وكملت: وانته شو أخبارك....
هزاع: الحمدالله أحسن عن قبل..
الريم وهي مبتسمة:صدق؟؟!!
هزاع: أنا متصل عشان أقولج بأني ......... بأني...
الريم: شوه؟؟
هزاع: أنا الحمدالله خليت الشرب وناوي أسير العمرة ..
الريم بصوت كله فرح فرح لان حبيب قلبها اللي في يوم ما بغاها رد زين واعتدل هذا اللي همها هي ماكانت تبى هزاع يردلها بس سوت جذيه عشان حست بتأنيب الضمير: الحمدالله فديتك فديتك جذيه أباك؟؟



قالت هالكلام من دون وعي..واستحت وااااايد وسكتت ...



هزاع ارتسمت ابتسامة عووووووودة على ويهه: شو ريم شوه قلتي؟؟

ريم:............
هزاع : مب وقت تسكتين ألحين دخيلج شوه قلتي؟؟؟
ريم: هزاع آسفة طلعت غلط......
هزاع: ريموه مابى أضغط عليج وانتي تدرين بأني أباج.. بس دامج اخترتي تبعدين خلاص والله يوفقج ..
ريم:....................
هزاع: حاس بأني مثجل عليج بخليج الحين..
ريم: هزاع؟؟؟
هزاع: فداج..
ريم وهي مستحيه: متى بتسير العمرة؟
هزاع: يالله تحسبت بتقولين شي ثاني؟؟
ريم: شو تقول ما اسمعك؟؟
هزاع: آه لا لا بس كنت أقول بسير الجمعة الياية..
ريم: حط بالك على نفسك ..
هزاع: وانتي بعد ما تامرين بشي من صوبي؟؟
ريم: هالله هالله في عمرك..
هزاع: الله يوفقج في حياتج.... قالها وهو حزين وميت من الهم وسكر عنها..
ريم: مع السلامة..
يلست ريم تفكر وهي تذرف الدمعة ورى الدمعة، هي ودها لو تقدر ترد لهزاع بس شي فيها فيي قلبها مكسور مخلنها مستبعدة فكرة الرجوع.. وصاح تيلفون ريم..



ريم: هلا والله بالغالية هلا..



منى والصوت تعبان من الحمل: بج فديتج... شحالج شخبارج..

ريم سكتت شوي : الحمدالله عايشين.
منى: اسمعي حبيبتي يوم الخميس عرس ساروه..
ريم: ســــــــــــاروة!!!



منى: هي ليش متفاجأة ساروه محد غيرها اتصلتلي لانها تقول تتصلج تلقاه مقطوع وهي عازمه الجميع على العرس..



ريم: ماقدر أسير منوه والله ماقدر..

منى: لاء أفااا عليج عاد ريم أنا ماهجيت تقولين جذيه والبنت تحبج وااايد ... من غلاج انفصلت عن هزاع..
ريم: صدقيني لو ما كنت قايتلها عن سالفتي ويا هزاع ما كانت سوت جذيه .. وبعدين أنا بروحي تعبانة ...
منى: عن الدلع يالله وزهبي روحج يوم الخميس..
ريم بتأفف: لا حول إنزين..
****
الخميس..
ريم وهي تتعدل.. خلصت وظهرت عند باب البيت كانت ريم كالعادة تينن من جمالها الرباني اللي سلب عقول الكثيرين.. كانت لابسة قميص وتنورة وردي كان مك
ياجها هادي يبين بأنها حلوووووة.. عند الباب.. وريم تمشي صوب السيارة عشان تركب وتسير لمنى..



........ : السلام عليكم...

ريم وهي تلتفت: هاه منوه؟؟؟ انصدمت ريم من الشخص اللي واقف جدامها... منوه هزاع
.. ارتبكت واحمرت واعتفست..



هزاع وهي يمشي صوبها ويمد ايده عشان يسلم: شحالج الغالية
؟



ريم وهي تمدله ايدها: هلا والله ... طيبة ووطت راسها..

هزاع: آسف ييت من دون موعد بس أنا يالريم ياي أسلم عليج لاني بسافر العمرة ومن هناك بسافر ألمانيا..
ريم وهي منصدمة ورفعت راسها ويت عينها في عينه: هاه شوه ليش؟؟
هزاع وهو يتأمل الويه اللي حبه من أول مرة : هيه مالي مكان في الامارات بروح برى أكمل دراستيه..
ريم وارتسم على ويهها حزن ورفعت راسها وقالت: ليش ألمانيا؟؟ ونزلت راسها كانت ريم تبى تصيح وتصيح..
هزاع: ريم يالله نسلم عليج... ومد ايده..
ريم نزلت دموعها بدون ارادتها وصدت تبى تمشي صوب سيارتها..
هزاع يمسك ايدها: ريم....
ريم فجت ايدها من ايده : خلني يا هزاع.. خلني اللي فيني مكفيني..
هزاع وهو يقول في خاطره : يارب تردلي.. وقال: ريم دخيلج تراج غالية .. لا تصيحين فديتج.
ريم هنيه صاحت بصوت عالي ومشت وفجت باب السيارة ويلست وهي تصيح بصوت عالي وحطت راسها على السكان، وهزاع مشى وفج الباب مال المعاون ويلس.
.



ريم: بس بس يكفي هموم..

هزاع مب عارف شو يسوي مب قادر يحضنها ويخفف عنها مب قادر يسوي شي..
هزاع: ريم .... دخيلج ما تصيحين...
ريم وهي تسند راسها على السيت وتمسح دموعها ومكياجها اخترب: هزاع؟؟
هزاع: لبيـــــــــــــــــــه..
ريم: ............
هزاع: تكلمي؟؟؟؟
ريم:........ . وشوي الا تلفون ريم يصيح وهنيه تذكرت ريم العرس .
ريم : ألوه..
منى: وينج انتي ؟؟
ريم: هاذوني..
منى: ساروه تبى تكلمج ..
ريم وهي ترفع نظرها صوب هزاع وتقول: ساروه هاتيلها..
هزاع تغير لونه .. ونزل راسه..
ريم: هلا والله بالمبارك حبيبتي..
ساره: عقبالج يالريم يا بنت محمد..
ريم ودموعها تربع على خدودها: ايييييه راحت علينا خلنا العرس والفرح لأهله..
هزاع اطالعها وقال في خاطره: الظاهر قلب الريم مات..
الريم وهي تبند التيلفون: هاه هزاع..
هزاع وهو متردد بس نطق بهالكلمات: خلاص ريماني أنا مسافر واتمنى تسامحيني والله ندمان..
الريم: اللـــــــــــــــه يحفظك..
ونزل هزاع من السيارة وهو يحاول يرحل من الامارات هذي الارض اللي ماتتخلى ويقول في نفسه: يالله تصبرني الرحيل هو الحل الوحيد...
والريم ركزت كل همها في الشغل والعيال..
*********************



وتمر 3 شهور...

في بيت منى...



منى: الريم أبى أقولج شي بس أخاف تتضايقين..

الريم: حبيبي أنا اتضايق من حبيبتي منى مستحيل وأنا الحين خلاص ماعندي شي يضايقني...
منى: مريم إخت هزاع؟؟؟
الريم بكل هدوء: شفيها..
منى تشجعت وكملت: عازمتنا يوم الخميس حفلة نجاح عاشوه اختها..
الريم كملت بكل هدوء: في بوظبي..
منى: هيه وعازمه كل البنات..
الريم: غايته... نحن من مدة ماطلعنا ..
منى بكل استغراب : هاه غايته..
الريم: وشو رايج نروح نشتري هديه لها..
منى: أوكي..
*****************
يوم الخميس طلعت كل من منى والريم والريم الصغيرونة ويا عبدالقادر..
على خط بوظبي .... تدق مريم..
منى: هلا بالغالية..
مريم: فيكم ... فديت أهل الشارجة... لا منهم لفونا نورت بوظبي..
منى وهي تضحك : ولا تنسين ترحبين بلي في بطني.... وتحط ايدها على بطنها ..
مريم: اصلا عشان خاطره ارحبج..
منى: هاهاهاه..
************
في بيت جوم مريم... اللقاء كان غريب الكل مندهش من الريم ..
سلامة نظرتها عتاب بس الريم كانت نظرتها كانت انتصار على كل الظروف..
سلامة: مرحبا الساع..
_الريم: واللي يرحب فينا...
أم هزاع استانست من الريم وقالتلها: فديتج يا بنتي متلومة فيج ..
الريم وهي تبوس راسها
: حسبت الوالدة تراج فديتج..



عايشة: قربن على الوليمة..

الريم: ياي وليمة..
مريم: هل بوظبي فديتج..
الريم: اذا تحدي الاسبوع الياي اعزمكم على وليمة من اهل الشارجة..
البنات:هاهاهاهاهاهاهاه..
بعد العشاء ..
عايشة : جومن بنسير نتمشى ..
مريم
: يالله بنقول للسايق يوطينا ...



منى: وين يوطينا حبيبتي....

مريم : هنيه منطقة قريبة دومنا فليل نتمشى فيها ..
سلامة: يالله بنات ..
وبرى..
الريم: أنا بسوق سيارتي بروحي..
عايشة: بركب وياج ..
مريم: منى ركبي ويانا ..
الريم : منى الريم راجدة ؟؟
منى: هيه عند ام هزاع...
الريم في نفسها: هزاع!!!!
في السيارة..



عايشة : سيارتج حلوة...



الريم وهي تبتسم: مورسيدس بو دمعة توني شاريتنه، تصدقين من متى أولف ..

عايشة: زين والله أنا بعد بشتغل وبشتري سيارة..
الريم: انشالله..
عايشة: الريم طالعي سبقونا....
الريم: برايهم أنا مافيه أسرع... أخاف...
عايشة وهي تترشاها ..
الريم: لا لا...
عايشة: شوي بس..
وزادت ريم في السرعة..
وتطلعلهم سيارة.. الحادث صار ووقف السايق منى نزلت وهي تصرخ : ريييييييم رييييم لاااااااااا رييييييييم لااااااااااااااااااا..



مريم والبنات كلهن يصيحن ويت سيارة الاسعاف والانقاذ..

في المستشفى..
يو الأهل كلهم..
حتى راشد وإخته عمة الريم لكن ابوها ماقدر ايي لانه تعبان ومريض..



منى ياها الطلق وربت بس كانت تعبانة واااااايد وتهاذي باسم ريم..

مريم :تعرضت لصدمة ما قدرت تتكلم وكانت تصيح..
وفيصل كان تعبان وخايف على اخته..
فيصل يشوف الدكتور يطلع من الغرفة يربع صوبه: دكتور بشر..
الدكتور: لاء والله المريضة ديه كويسه بس المريضة التانية حالتها صعبة شوي..
فيصل يمسح بيده على ويهه: لا إلـــــــــه الا الله... ويرن تيلفونه..
فيصل: هلا ..
هزاع: مرحبا فصول شحالكم؟؟
فيصل: الحمدالله الحمدالله _أقول مشغول بعدين بتصل..
هزاع يسكر وهو قلبه مقبوض: ياترى شسالفة؟؟
اتصل لسلامة ماترد والكل كان متعمد مايرد..
اتصل عالبيت...
الخدامة: ألوه مرهبا..
هزاع: مرحبا شو مستوي يا بيلي؟...
الخدامة: انته بابا هزاع..
هزاع: هيه..
الخدامة: هادى ماما عايسة في حادس بارهه ..
هزاع منصدم: كيف... وبند ورد اتصل لسلامة بس للأسف ماترد... طرش مسج لها وردت عليه
سلامة وهي تصيح
: ألوه مرحبا هزاع...



هزاع: سلامي شفيكم عاشوه شفيها...

سلامة: ماشي لا تشغل بالك...
اتضايق هزاع وعلى طول لما شافهم ما يبون يخبرونه شي حجز وفي اليوم الثاني كان في الامارات..
في المستشفى الكل استغرب من وجوده.. سار صوب امه وحضنها والام ماعرفت على شوه تصيح على ردت ولدها ولا على ظناها اللي ماتدريبها شو بيستويبها..
هزاع كان مستغرب خاصة لما شاف راشد والريم الصغيرونة ..
هزاع: سلامة خير أشوف راشد ريل منى ربيعة الريم هنيه ؟؟
سلامة هنيه صاحت ما كانت تبى تقوله..
هزاع وهو يحضن اخته: بلاج ليش تصيحين..
فيصل: ليش ماتخبرونه؟؟
هزاع انقبض قلبه: خير شو ما قلتولي؟؟؟
مريم وهي تصيح: الريم الريم في العناية المركزة الريم هيه اللي ويا العاش في الحادث..
هزاع مب مستوعب شي : هاه ريم العاش شووووه؟؟ يطالع سلامة..
ويصرخ : سلاااااااااااامة ليش يا سلامة..... ماقلتولي.... فيصل يمسك أخوه ويقوله في اذنه: بس غد ريااااال الريال ما يصيح....امسح هالدموع يالله خلنا نرد البيت ..



هزاع يطالعه والدموع مالية عيونه
: جب منك إلهن يالخاينين .. لو فيكم خير .....



وقاطعه فيصل: عسبة بنيه..

هزاع رفع ايده بس سلامة مسكت ايده وهي تصيح: هزاع بس بس يا فيصل فكونا من هالرمسة اللي من دون معنى بس البنات يوتن وانتو يالسين تتهادون..
هزاع خلاهم وهو منهار مب عارف شو يسوي.. راح المصلى اللي في المستشفى وصلى ودعى ربه تغدي الريم بخير...
راشد عند الدكتور يسأله... : هاه دكتور انشالله الريم بخير؟؟
إجابت الدكتور كانت مفاجئة لراشد ريل منى: والله الأعمار بيد الله وبنتي ريم عندها شلل في رجلها اليسرى ..
راشد وهو متفاجئ ويلس على الكرسي وهو يقول: شوووه!!
الدكتور: ماتخفشي يابني الحالة ممكن تستقر ويمكن الريم تقدر تمشي مرة تانية بعد العلاج الطبيعي..
راشد وهو حزين طلع من عند الدكتور وعند الباب لقف هزاع وسلم عليه، بس راشد اتضايق من وجود هزاع وقال يمكن ياي يسأل عن اخته...
هزاع: بشر ياراشد الريم شحالها؟؟
راشد وهو بالقوة يرمس لانه يحس بأنه ماله دخل فيها: ماشي والله انشلت ريلها اليسرى بعيد الشر عنك..
هزاع وهو مندهش: شووووووه ريم انشلت؟؟
راشد راح عن هزاع ودش الغرفة على منى..
منى بصوت تعبان تنادي على ريلها: راشد راشد..
راشد يمسك ايدها: عونج حبيبتي..
منى: الريم شحالها ؟؟؟ ودني عندها ودني عندها.... وهي تصيح...
راشد وهو متوتر: بخير بس استريحي وبعدين بوديج عندها..
حالت منى بعد اسبوع استقرت.. وهي تدهورت حالتها لما عرفت بلي في الريم ولكنها في النهاية صممت توقف ويا ربيعتها وتشد من أزرها.. منى كان لازم تكون في البيت لانها توها مربي.. والريم مازالت هناك في المستشفى وما فارقتها مريم اخت هزاع ولا لحظة..
الريم مثل ما كانت تعبت في البداية بس صممت انها تشكر ربها وتتعالج يمكن ترد مثل قبل..
في غرفة الريم في المستشفى العصر..
مريم يرن تيلفونها..
مريم: ألوه مرحبا..
هزاع: هلا والله هاه شو خبرتيها بأني أبى أشوفها؟؟



مريم: بعدني ...



هزاع: شوفي أنا ألحين ياي صوب المستشفى واللي يصير يصير,,

وصك التيلفون ..
الريم: مريوم شفيج؟؟
مريم: هزاع كان متصل..
الريم وهي منصدمة : هزاااااع ليش متى رد من السفر؟؟
مريم : بعد الحادث بيوم..
الريم سكتت
وطلعت عنها مريم برى..



دشت النيرس..

الريم وهي تبتسم : شحالج حبيبتي؟؟
النيرس: حمدالله .. ماشاء الله عليكي من دون كل المرضانين بالمستشفى هون بحبك كتير بس مو أكتر منه..
الريم مستغربه: من منوه؟؟
النيرس: هيدا اللي اسمه غريب شوي مابعرفه.. بس يالله كيف من إمتى هون كل يوم بيوقف هون وبيسأل الدكاترة عنك.. هو انتو مو مخطوبين؟؟
الريم حست العبرة خانقتنها: هاه لاء..
وطلعت النيرس وشوي وردت : ريم حبيبتي اللي حكيتلك عنه هيدا هزاع بدوه يفوت خليه ؟؟
ريم وهي مترددة وسكتت ثم قالت: هيه خلاص خليه يدش..
هزاع يتأحأح: السلام عليكم..
الريم موطيه راسها: وعليكم السلام..
هزاع: ما تشوفين شر حبيبتي..
الريم: لو سمحت بلا هالألفاظ..
هزاع: لو سمحتي إنتي ريم صبرت وااااايد يمكن تحرميني من كل شي لا حبي لج مستحيل..
الريم: هزاع دخيلك يا هزاع ..
هزاع: الريم فديت روحج والله أنا أباج خلينا نرد لبعض دخيلج..
الريم وهي متفاجأة: نرد لبعض ؟؟؟
هزاع: هيه
؟؟



الريم : اللي ما تعرفه بأني مشلولة مامشي ياهزاع .. يعني بشوه تباني..

هزاع: أباج لو عيووووب الدنيا فيج أباج والله..
الريم وهي تطالعه بكل خوف: هزاع حتى أهلك لو أمس كانوا راضيين اليوم بيعارضون دخيلك انساني..
هزاع: لاء مستحيل انتي الحاضر والماضي وكل شي بدنيتي فديتج..
الريم وهي تذرف الدموع..
هزاع
: بلاج انتي موافقة وانا والله لخلي حياتج كلها دموووووع..



الريم اطالعته وهي مستغربة: شوووووه؟؟

ضحك هزاع وهو فرحاااان: دمووووووع فرح..
الريم : أتحسب..
وبعد 5 شهور ردت الريم تمشي وتزوجت هزاع وعاشوا حياة سعيدة ويا بعض وكل منهم غفر للثاني غلطته..





النــــــهــــــــــــــــــــــــــــــآآآآآآآآآآ آآآآيـــــــــــــــــــــــــــــــــــــــــــــ ــــــــةة



