
 .. كان شريك شقتي وغرفتي وكان بصدق شريك قلبي..
كنت طفران وجا حبيبي طفرني
كان شافط فلوسي بمصاريفه الكثيرة.. 
كنت اصرف عليه واصرف ع نفسي..كان حبيب قلبي وروحي كان مخزن اسراري واعجز عن وصف حبي له..
تجذبني دايم شخصيته وطريقة كلامه وتفكيره..
كان لاشفته لقلبي دوا..سبحان اللي خلاني اعشق هالانسان وكل يوم يزيد حبي له واشتاق له وافقده حتى لوغاب عني مجرد دقايق..
ولا تلـــــــــــــــــــومـــــــ ــــــوني فــــــــــــي حــــــــــــــــــــــــبه... !؟

كنت قبل لا اعرفه عايش في سكن عزاب قريب من جامعه الملك فهد للبترول بالدمام وكنت جاي من الرياض..
و:ماكنت اعرف احد بالسكن....
وفي يوم كنت طفشان طلعت اتمشى بالممرات شفت واحد شكله مضيع كان معه شناط وواضح انه جاي من مطار..
مسوي كوبرا وكاشخ ويعاطس من كثر العطر اللي باخه..
مريت من عنده سلمت وقلت له:بتسكن جديد هنا
رد وهو معصب:يعني وش رايك!؟
قلت :طيب هديّ وراك معصب..مشيت ونا منقهر من ردة فعله ورحت مشي لسوبر ماركت قريبه وظفيت لي خرابيط بعد ساعه رجعت لقيته مازال موجود..
ضحكت من قلب عليه لان الكشخه راحت وطي الشماغ ساير حوسه وكمومه مرفعها ويتهاوش مع حق الاستقبال ونا جاي ابروح لغرفتي نادان:هيييييييه..
لفيت عليه ونا رافع حاجبي ومعصب منه لان ما احب حد يقولي هيه قلت:اظن لي اسم..
در:ووشلون تبيني اعرفه..!!
قلت:طيب وش تبي!؟
رد:ماتعرف سكن قريب من الجامعه هنا بذي المناطق..
قلت:دخت انا من كثر مادورت..ماظنتي تلقى..
قال وهو متحطم:يووووووووه لاتقووول
رحمته وقلت:اللحين اطلع لغرفتي ريح شوي وبعدين ربك يسهل
طار الرجال فرح قال:جد والله!!ياحبيلك تشيل معي الشناط؟
قلت:امري لله..وعطان شنطتين كبار مع كيس السوبر ماركت واخذ هو شنطه صغيروونه
عصبت انا وقلتله:انا قلت ابشيل معك ماقلت عنك
قام يضحك من قلب وقال:طيب هاتها
قلت:لا خلاااص
قال وهو مازال يضحك:ياحبي لك..
ونا منقهر منه في قلبي اقول ياكرهي لك..
رقينا للغرفه وحطيت شناطه ع جنب كان فيني حراره واول مادخل هو شغل المكيفات حقت الشقه..
قلت الشكوى لله بس هي كلها دقايق والرجال يروح..
جلست بالصاله الصغيره وكان قدامها مطبخ سيرفس يطل عليها

دخل الرجال وكان البيت بيته للمطبخ ونا فاتح فمي مستغرب من جرأته..
ناظرني وهو مبتسم وقال:وش تحب تشرب..!؟
سكت شوي ولا شعوريا قمت..وقلت لو سمحت اجلس انا الي ابسوي القهوه..موب شغلك ذا
قال:تسلملي والله ..وراح ع جنب ونا اناظره وقام يفتح في اكياس السوبر ماركت اللي جبتها معي..وهو مشغول
يفتحها قال:اسمع حبيبي مانبي قهوه نبي شاي...شكلك جايب بسكويتات حلوه..!
انا بصراحه ماتوقعت ان فيه احد بهالعالم فيه هالجرأه..ووقفت مكاني..
لف عليّ وقال:تبي اساعدك..؟!
قلت: لاشكرا..وشغلت الكافتيرا..وقمت اطلع الكاسات ومن ذا الخرابيط..
راح هو وشغل التلفزيون..وحط على سبيستون..وقام يتابع وهو متحمس افلام كرتون اظن اسمه (ناراتو)..
استغربت من شخصيته واحد بيدخل الجامعه يتابع افلام كرتون!!!
كملت شغلي ويوم قضيت جبت معي الصينيه..لقيته منسدح ع الكنبه ويتابع وهو متحمس ويوم مريت من التلفزيون..
قام يهاوش..
ارتعت منه صراحه..قلت وش يبي ذا؟؟؟
رحت جلست بجمبه ع الكنبه نفسها عند رجله لانه الاخ كان منسدح,,إلا وشوي يقوم ويحط راسه ع رجلي..جاني ضحك وانقهرت منه بنفس الوقت ومدري وش جاني ماقلت ولا شي..
قربت صينية الشاي..
وبديت اصبب.. ونا مو قادر اتحرك بسبب هالعله اللي نايم فوقي..
وفجأه قطع الارسال وسار يشوش التلفزيون
قام الولد..وهو متحمس نقز وقام يخبط راس التلفزيون ويقول:يااحماار ذا وقته تنكت..!!
هالمره ماسكت قلتله:هييه ارفق ع التلفزيون ذا جلست شهر اوفر من مصروفي علشان اجيبه,,..
لف عليّ وقال:اسف ماقصدت..,,وطفى التلفزيون والرسيفر..وقام يغمس البسكوت بالشاي..حامت كبدي ونا اناظره,,البسكوت يطيح بالشاي ويجي يطلع القطعه اللي طاحت بحبة بسكوت تجي وتطيح الثانيه يجيب ملعقه يحاول يطلعهم يتفتتون ويحتاس الكاس..
رحت للمطبخ وجبت كاس جديد صبيت له شاهي واخذت الكاس حقه وكبيته بالبلاعه..وهو متنح يناظرني..
ويوم جلست..قلت له:خذ اشرب في ذا
قام يصارخ(ونا الظاهر بديت اتعود ع الوضع):هييه يالدلخ وش سويت..؟!
قلتله:وش سويت..؟؟عاجبك القرف اللي انت فيه..!!
قام يضحك وقال:لو سويت كذا ماراح تخلص..
استغربت منه بس طنشته..
وشوي اسمع اصوات تصقيع الملعقه بالكاس..وكنت اتجاهله واناظر جوالي..بدا الازعاج اكثر..وكل شوي يجر بسكوته من قدامي..
رفعت عيني..وبغيت انهبل..لقيت الكاس سار عصيد من جديد..
قمت اضحك بشكل هستيري لين سالت الدموع من عيني قلتله:وشفيك انت وش المشكله معك..!!
رد:تدري وش الحل..
قمت اناظره يعني كمل..ورفع الكاس اللي لو شفته تمغصك بطنك..وفيووو,,شربه في جغمه وحدهـ .. وخرت عيني خفت لا انظله وقمت اناظر الساعه..لقيتها 12..والرجال جاي من 10 ونص..وقلت شكله مطول..ونا فيني النوم
قلتله:يااحلوو..متى رايح..!!
قال:مسسسرع مليت..
قلت ونا ارقع:لاموب قصدي تسذا..بس يعني..
قاطعني:يعني قصدك انام اليوم..معك
من الوهقه قلت:اييه..اجل اخليك تروح كذا..
قال:طيب متى العشى..؟؟
قلت ونا مستغرب :عشى..؟؟ انا دايم ما اتعشى..اكل أي شي خفيف يعني زي ذا اللي تو اعتبره عشى..
قال:اممممم..اليوم ابمشيها بس بكرا عاد ابي عشى..
قلت:طرار ويتشرط..
قال وهو يضحك:شفت كيييف..حظك طحت مع واحد زيي..

بديت اهضمه شوي واتقبل وجوده..قلتله هذي غرفتي..
قال:امم مافيه الا سرير واحد؟؟
قلت:ايه اجل..
قال:اممم اجل ابنام الصاله..
قلت:اجل..
قال:اممممم..يالله ابمشي حالي اليوم دام بكرا في عشى..
قلت:مصدق انت اللحين..منين اجيب لك فلوس عشى؟؟
قال:عادي اطبخ لي مو مشكله..
قلت:المووهم..بتنام هنا..ولا تقوملي بدري تسسبب ازعاج خلاص..وذي اسبايستوون حقت الوراعان اصح تشغلها..فاااهم..
قال وهو يهز راسه زي البزران:ان شاء الله..
وحط راسه ع الكنبه وتحتها شماغه,,وبسرررعه غريبه نام لدرجت شكيت فيه متى مداه حط راسه..ضحكت ع شكله لان شعره حوووسه..ويرفس المخدات برجلينه..
رحت لغرفتي..وصكيت الباب..وماقدرت انام جالس افكر في ذا الضيف الغريب اللي لحد الان ماعرفت اسمه حتى..
وجالس افكر متى بيروووح..!؟
وشووووي..شوووووي..ماحسيت في نفسي..ووخوووووخخ ششششش


الجـــــــــــــزء الثـــــــــــاني والثــــــــــــــا لـــــــث
وبس هنا وقفتـــــ .. جلست افكر باللي كنت اقوله من شوي..!!
عــــــــــــــــزوووز بــــــــــــــــيـرووح..!؟
لاء ماصدقت اندمج معه..يعني انا بجد حبيته..لا ذا الانسان بيسبب لي مشاكل..بس شكله طيب وحبوب وينحب..بس راح يضايقني كثير..بس بعد ماسوا جو في البيت..بقدر اجلس لحالي..!؟

عزوز: وييين وصلت..؟؟ايووه قوول مين هي..!!
فتحت عيني ونا توي احس بنفسي..
قال:نوره ولا ساره..وقام يضحك
قلت:على تبن..مافكر كذا.."راح دزني من كتفي"
وقال:علييينا..علينا يانصووور..
قمت اضحك من قلب عليه قلت:ليه تحسبني واحد من ذا الورعان..
قال:وليه لاء..احسك رومنسي بعد..
دزيته وقلت:اقوول رح مناك..
وقمنا نضحك ورحنا للمطبخ وجلسنا نغسل المواعين سوا..
اول مره احسها سهله كنت دايم اشيل همها
اما اليوم مع عزووز بسرعه خلصنا وتغرقت ملابسي مويه من لعبه واستهباله..
قلت من اعماق قلبي..
"يارب ماابي افارق هالآدمي,,,((وربي حبيته))"

قظينا من المواعين وكانت الساعه ثلاث الا ربع العصر..
جلسنا بالصاله وبنفس الكنبه الوحيده الموجوده فيها..لاتستغربون شقتي كانت صغيره..لان مابها حد غيري..!
تذكرت شي..قمت سألت عزوز:هييه انت يالدوبي..
عزوز:اظن لي اسم
قمت اضحك لانه كان يستهبل يقلدني قلت:ايه وراك امس ماخليتن انام..كل شوي طابن فوقي..
عزوز وهو يستهبل:لاني احبك..
قلت:هااو..!! واللي يحب يسوي تسذا..؟!
قام يضحك وقال:انا من شفتك حبيتك..عاد وش اسوي الحب من الله..وقام يضحك من جديد..
قلت:والله انك غريب..إلا ماقلت لي منين جاي..
عزوز:من سدير..
قلت:ياهوو ياحركتاات..سديراوي اجل..
عزوز:شرايك..؟!
قلت:وبتدرس بجامعه الملك فهد..
عزوز:ايه..ولا وش جايبن هنا..!!..الا على طاري جيتي..ذكرتني بعمتي.."وقام الولد"
قلت انا وشفيه ذا..
راح لم التليفون وقال:عادي اتسلم...
ضحكت وقلت:تقلدني يالدوبي..
عزوز:تسذا الاستنتاجات ولا بلاش..!!
قمت اضحك عليه لان لهجة القصمان ماتناسبه..وقلتله يكلم..

ونا اناظرهـ..ومسرح فيه..وجالس احاول افهم هالشخصيه المعقده..كشخه..عربجي..عنده حركات بزران..يعرف يضارب..يتابع كراتين..رومنسي..حبوب..حوسه اكله..
امممم شي غريب...!!
إلا وشو ي يروعني صوته وهو يصارخ..
عزوز:الووووووو..الوو...هييييييييييييييه يالبقره رد الوووو..
و"الظاهر ان كلمة هيييه اساسيه في حياته"
قمت اضحك عليه..
فجأه صرخ: هييه انا ماني بأبوك..
يااعله وينها؟؟..
يوووووه طيب كم جوالها..
صفر مو صيفير..
يالدبشه خمسه موب كمسه..
ياديين الله..!!!
"عاد انا لو تشوفوني تسدحت ضحك عليه و على اسلوبه"
يوم صك السماعه..دق ع الجوال اللي نقله..
وجلس يكلم حول ساعه وراح للغرفه الثانيه..قلت خله ياشيخ براحته.. ورحت نزلت احاسب حق الاستقبال لاني مادفعت له..

بعد فتره ماهي بطويله..رجعت لم الشقه..ولقيته متوتر..
اول مادخلت ابتسم..وسكر الباب من وراي..حسيت انه بيقول شي..
جلست بالصاله متعمد..علشان اعرف شعندهـ ..
سكت شوي..وبعدين نطق..
قال:اااا..يانويصر
ناصر:هلا ..حبيبي.."لا تستغربون كلمة حبيبي كانت شابكه معي حتى لو اكلم بنت"
عزوز:ياحبيلك..ابيك بكلمة راس..
ناصر:تفضل حبيبي خذ راحتك..
عزووز:ياقلبي عليك لا سمعت صوتك احس براحه نفسيه..
ناصر:ياهوو ع الرومنسي..ايه ماقلت وشيّ تسلمتك.."كلمتك"
ضحك شوي وقال:توني مكلم عمتي..وهي ساكنه بالدمام ع اساس اجي اسكن عندها.."بصراحه انا وقتها ضاق صدري"
ويوم كلمتها ردت الشغاله وقالت انهم راحو وعطتني جوالها.."هزيت راسي يعني كمل"
قال:قالت لي عمتي انهم من يومين في جده لان ابو زوجها مريض وبيجلسون اسبوع وبيردون الدمام.."ما اخفيكم فرحت"..و
قلتله:ايه,,
قال واول مره احسه مستحي :عادي اقضي ذا الاسبوع معك!!
قلت:لاء ممنوووع "وقمت اضحك"
يوم هديت قلتله:البيت بيتك حبيبي ولي الشرف والله..
ابتسم عزوز بمكر:اجل ابنام اليوم بالسرير..
قلت ونا اضحك:يعني بنام بالصاله..
عزوز:ياحليلك بتنام بالارض..وشوله تنام بالصاله بعدين لو قمت قبلك ما اقدر اشغل التلفزيون..
قلت ونا رافع حاجبي:علشان التلفزيون ولا عشان تخااف "وقمت اضحك"
قال وهو معصب:يالدووبي رجال طول وعرض واخاف,,!!
قلت له:اجل يلا رتب ملابسك بالدولاب..
واخذنا الشناط وتقاسمنا الدولاب..نص لي ونص له اما حق التعليق.. خليناه سوا لان مافيه الا واحد..
ويااالله خلصنا ترتيب تكسرت ظهورنا لان لبس عبد العزيز كان كثير..
رحت رميت نفسي ع السرير..
وشوي.."دووووووف",,رمى عزوز نفسه بجمبي وقام يضحك..
قلتله:اقول عزووو..تراي ما اعرف انام بالأرض..
قال:نام بالسرير..
قلت:لا يااشيخ ومن كبره السرير علشان ننام سوا,,
قال:سو ا ولا موبايلي هاهاهاااا..
قلت:تنكت انت وخشتك..
قال:يقطع ابو الكسحه ياااشييخ..
قلت:مانيييب ابنام بالسرير يعني ابنام بوه..
قال:والله ماعلي منك اعلى مابخيلك اركبه...
قلت:يااشييخ احلف..
قال:ياهوو ع الترقيه.. شووف بنسوي قرعه او سباق..
قلت:لا سباق..خخ
قال:اللي يوصل عند موضف الاستقبال اول هو الفايز..
"وبسرعه قمزنا الاثنين ركض..وفتحنا الباب حق الشقه وخليناه مفتوح..وجلسنا نركض بالاسياب..كنا بنفس المسافه..وشوي سبقني..رحت مغطت وسبقته..قام سرع وسار بجمبي"
قلت:والله ما اخليك..تفوز
قال:تبطي عظم والله.."الا ونشوف موظف الاستقبال..وبسررررعه ركض
لمه "ودوووووووووووف" صدمنا كلنا فيه لان كنا طايرين وصلنا سوا..
الموظف يهاوش:هييي خير ان شاءالله بزارين تسوون هالحركات,,
قال عزووز:انا وصلت اول
قلت:ياحليلك انا اول..
قال:اقول ماعلي منك..
قلت:ياحبيلك..اقووول رح مناك بس.."وقمنا نتطاق"
وماوقفنا الا يوم سمعنا ضحكات بنات كانوا ورانا..
ويوم شفنا نظرات الاستحقار من موظف الاستقبال..
قلت خلاص اللي يوصل..الشقه اول هو الفايز..قال:تم..
ونررركض من جديد ونرقى السلالم بدل الاصانصير من الحماس..

((كانوا الاثنين يهبلوووون..كانو ثنائي خطير..في اشكالهم يشبهون بعض..كانت شعورهم كثيفه من قدام..وتطير مع الركض..وكانو لابسين بناطيل جنز وعزوز لابس بلوزه سودا اما الثاني زيتيه))

وشوي يقربون وبنفس السرعه..وللاسف يوصلون مع بعض..
عزوز وهو ياخذ نفس:يوووه,,مره ثانيه سوا!!!
قلت:سوا ولا موبايلي هاهاهااا
قال:سخيييف..
قلت:موب اكثر منك.."ودخلنا جوا"..
شغلنا التلفزيون بعد ماقررنا ننام سوا..مدري وش جانا زي البزارين.. كنت مابي ذا الدلخ يتحكم فيني..وهو مايبي يطيح اللي براسي,,

حطينا ع الاخبار..
المذيع: وبدا ان الشخص قد فُقد.. والسلطات والشرطه تحقق في الامر فيما يبدو انها جريمة قتل..وليست انتحار..
فيما قال احد المسؤولون عن القضيه ان الشخص المعنيّ غادر المدينه ولا يعلم احد اين هو.. فيما تحذر الشرطه من التكسع في الشوارع وبالذات الخاليه من السكان..
"طفى عزوز الريسيفر بالريموت.."
قلتله:وار صكيته ماكملنا وش السالفه!!
قال: الاخبار ماغير تضيق الصدر..
قلت:اما جرايم وبالسعوديه..؟؟ الله يكفينا البلا...
قال:إي جد والله..

اذن العصر صلينا..جماعه مع ولد بالشقه اللي بجمبنا لان ماكان فيه مسجد بهالحي..وكان عزوز الامام..
اللي شدني..صوته بالقران كان خاشع وتدمع عيونه مع الايات..
حسيت بقشعريره فجسمي.. واستغفر الله اول مره احس اني خاشع بصلاتي..

قضينا صلاة وراح الرجال وكنا اصلا نتفق كل يوم في شقة واحد نصلي جماعه,,..
هنيت عزوز على صوته..وبصراحه في قلبي كنت احسده ع هالصوت ماشاء الله..

سبحان الخالق كنت كل مايمر دقيقه ويوم..يزداد تعلقي به,,
قاطع تسريحي عزوز:نصووور...جوعااان..والله عصافير بطني تزقزق..
ضحكت عليه..وقلتله في سوبر ماركت قريب..خل نروحه..
قال:طيب معك فلوس
قلت:ليه مو معك..
قال:لا نسيت بوكي بسيارتي والسياره بسدير..وقام يضحك..
قلت:مامعي الا ميتين..
قال:خير وبركه..
ورحنا للسوبر ماركت..وذا العزوز ماغير يدق سوالف مع حقين الكاشير والهنوود..
وحنا ماشين من قسم الكريمات وذا الخرابيط..كانوا بنتين ورانا..
راح عزوز قبصني"يعني شوفهم وطنش" غمزتله يعني لاتوصي حريص..
قربت البنت.. ونا كنت اسرع وهي تسرع اكثر بس كلنا ع خفيف..
وشوي وقفت ودووووف..صدمت في ظهري..
ناظرت ورا لمها ولقيت شيلتها طايحه..
على طول وخرت عيني.. وهي الحقيره ماغطت ويقالي اوجعتها...
مريت من عندها ونا منزل راسي وقلت:اسف..مشيت قدام وسحبت على عزوز..
لحقني وهو ميت ضحك الرجال..وقال:ياهووو..ياحركتات..ياعيني انا ع الوسيم..
قلت:تستهبل انت ووجهك..!!
قام يضحك وحط ايده ع كتفي ومشينا لقسم الشوكلاطات..
وظفينا خرابيط يمكن حول تسعين ريال وأكثرها للدب عزوز..
وخذنا خبز فرنسي ونواشف للفطور بكرا..
ومرينا من عند الالعاب وشرينا شريط كورهـ "سوني"
وتحدينا انا وعزوز بعض على كف..
حسيت اني مستانس وان هالنكوتي اللي معي يونس وحبييب واللي يجذبني اكثر شي انه يكون علاقات بسرعه مع الكل
لدرجه الموظف اللي كان تو رجع ينكت معه ويسولف اما انا اخذت موقف من نظراته..حاولت اكون زي عزووز..بس ماقدرت..
سبحان الله ذا الآدمي.. شد تفكيري..وخلاني افكر حياتي واقارن نفسي كثير فيه..ضحكته..ابتسامته..وحتى وسامته,,
كانت كافيه بأن هالانسان يخش قلبك..وعلى طوووول..

رجعنا البيت مع اذان المغرب..
اجتمعنا وصلينا سوا..وحسيت بالجو الايماني بشقتي من يوم جا عزوز
بصوته اللي يخليك تسرح مع الايات..وتحس بعظمة دينك..
خلصنا صلاة وتفرقوا الشباب الي جو صلو معنا..

حسيت بجوع..رحت المطبخ وناديت عزوز وقمنا نفتح الاكياس..
قلت:يالدووبي كلش ماخذ بو ريالين وثلاث..
قال:ولد نعمه وش تبي
رميت عليه كاس بلاستك بس ماوصله وقلت:ولد نعمه!! على حساب مين يالشيخ..
قام يضحك وقال:ماقلت اببلع لحالي.. كلنا سوا..
قلت:سوا ولا موبايلي هاهاهااا
قال:ماتحس علقت..
قلت:الاحظ..وضحكنا سوا من جديد
صلحت قهوه..مع الجالكسيات..وكان تو رايح عزوز للحمام يتروش..
قمت انادييه:عزووو يالدوبي بسررعه بتبرد القهوه..
واسمعه يصارخ:هيييييي احتريني لا تاخذ شي..
قلت: بسرعه جا "ناراتو"..ونا اضحك
وشوي الا ويطلع من الحمام ركض..وهو لاف المنشفه على خصره وشعره وكل جسمه مويه..شكله كان خطير..

وكان الجو يومها بارد..
جلس وصب لروحه قهوه وجلس يغمس الجالكسي..
قلت:يعني هو لازم بالدعوه تغميس
قال وهو يضحك:لزوم الكشخه..
قلتله:رح البس فنيلا لا تمرض علينا ونبلشبك..
قال:ياحبيلك تذكرني بأمي..
قلت:رح يلا لا يصفقك هوا
قال:رجال ماني ببزر..
قلت:بكيفك..وفصخت جاكيت كنت لابسه فوق البلوزه ورميته عليه
غطى راسه وظهره يعني ما لبسه بس رماه ع راسه لان كان بوه طاقيه

طالع شكله نااايس..رغم ان شعره حوسه شوي مع المويه..
قمت ابدخل الحمام.. سمعته يكح...
قلت:ايه احسن تستاهل..هذا الرجال اللي تو تقوله..!!
قال:لا بس شرقت "بسعبولهـ" مع الشوقلاطه..
قلت ونا مو مصدق:ايييييه هين..

قام ضحك وصكيت الحمام وراي..
كان الحمام كتمه وشكله كان مولع مويه حاره والمرايا عليها زي الغبار..وكان كاتب عليها باصبعه ((احبك يانصووور))..!!
وراسم قلب صغيرون..
وكان فيه فراغ رحت كتبت فيه ((وانا بعد يالدوبي))..
كنت احس ان كلامه من قلب و مشاعري له بجد كانت صادقه..
كنتــ احسه زي الاطفال..إلي بقلبه على لسانهـ

كان شعوور حلو ان يكون لك صديق..وصديق بمليون صديق..
... ((صدق نعمه مايملكها كل واحد)) ...

... الله لا يفرقنا يااحلى عزووز بهالدنيا ...

ونا بالحمام سمعته"اللي هو عزوز"وهو متكي ع باب الحمام يقول..
((قال اييش قال نصوور..تقووله اييش..يقول نصووور
ياحبيله ذا النصور.. على عزوز مره صبور..وقال ايييش قال نصوور))..

طلعت من الحمام و كملتها ونا رافع حاجبي..
..((قال اييش قال عزووز..تقوله اييش يقول عزووز..ياحبيله ذا العزوز..طيبته زي العجوووز..وقاال ايييش قال عزووز))..

عزووز مات ضحك وكلنا اصلا ضحكنا بجد على دلاختنا...
راح طل ع المرايا..وقرا اللي كتبته..
وقال:اقوولك رومنسي..
ضحكت وقلت: موب اكثر منك..

اذن المغرب..
وصلينا مع الشباب زي كل مرهـ ,, والشباب كانوا مستانسين مررهـ على صوت عزوز..
وواحد من الشباب قاله:اهنييييك بجد على هالصوت
عزوز:الحمد لله..والله كله من ربي..
قال الولد وهو يناظرني:ياحظك بصديقك"قصده عزوز"..
قال عزوز:انا اللي ياحظي بهـ..
ابتسمت..وودعنا الشباب..واتفقنا نتقابل العشا...

جلسنا بالصاله..
وكنا ساكتين..وماعندنا شي نقوله.. بس لحظه ..!! انا اتكلم عن نفسي لان مدري وش يفكر فيه هالشخص اللي بجمبي..

سألته:عزووز عندك اخوان وخوات..
ابتسم ابتسامه باهته وقال:ياليت والله..
انا الاول والاخـــــــــــــــــــــيـــــــــــــــــــــــ ــــر..
قلت ونا مستغرب:جد والله..! غريبه توقعت عندك اخوان وخوات .. طيب امك وابوك وينهم..
تغيرت ملامح عبدالعزيز سكت شوي وقال:ابوووي .. الله يرحمه ويغفر له.."ثم تنهد"
قلت:آسف ماكنت اقصد..
قال:لا والله عادي..اصلا ما اتذكر ابوي مرهـ.. لانه مات ونا بالابتدائي..
قلت:اشووه..طيب امك..؟؟
ناظر تحت وقال:لا تذكرني..
قلتله:اذكرك بوشووو..؟!
قال:لا تذكرني ..لاني لاتذكرت مانسيت..واذا مانسيت ابتعب..
قلت ونا محتار:عزووز وش جالس تخربط..
سكت وهو يناظر للفراغ اللي قدامه..وتجمعت دموع في عينه..
"كان موقف غريب احس بقشعريره لا تذكرته"..
قلتله ونا مرتاع: ..عزووز..وشبك لاتخوفني..
نزلت دمعه قاومت كثير قبل لا تنزل..مسحها في ثواني..
وقال:قلتلك..لاتذكرني..
احترمت خصوصيته وسكت..
حسيت ان الجو كئيب وان انا السبب..
فقلت في قلبي وش يحب عزوووز..!؟ تذكرت رحت شغلت الدش ع اسبيستون.. واول ماحطيت عليها...
قال وهو متظايـق:طفي قناة البزارين ذي..
تفاجأت..بل انصدمت..معقوول..عبدالعزيز هذا مو اللي اعرفه..لاء ذا واحد ثاني..عزوز اللي اعرفه يعشق هالقناة..
قاطع تفكيري:ناصر..انت اكبر من ان تتابع هالتفاهات..
بصراحه ماقدر اوصفلكم شعوري وقتها..
تجاوبت لطلبه..وصكرت الدش..

رحت للمطبخ ونا مبلوه من اللي يصير..وقمت اصلح عصير فراوله بالحليب ..لان الوقت طويل وحاسين بجوع..

..((لاحظوا ان كل هذا اللي سار في يوم واحد..يعني تونا واللي صار شوي..باقي سته ايام من الاسبوع راح يقضيها عـــزوز مع ناصر..تهقــــــون ناصر ..بيكشف سره او لا..؟؟ ..لاتسألوني..لاني مثلكم لحد الان ماعرفت..هــه..!))..

خلصت من العصير وشكله طلع حلو انشغلت معه ونسيت سالفة عزوز..وقمت احط مصاصات وفراوله ع طرف الكاسه..
وقطعت فواكه بوسطه..وشوي فيمتو وعصير مانجو..طلع طبقات انخبلت على شكله..ثم رشيت هيرشي شوي من فوق..صح انه خبص شوي..بس شكله طلع حلو..

قمت اناظر عزوز..لقيته مسرح..لعنت اليوم اللي سألته فيه عن امه.. بس جد خلان اتأدب اجيب طاري اهله..
حطيت العصير بالثلاجه علشان يبرد شوي.. رحت لمه..
وقفت قدامه.. قلته:عزوووز.. خلاص تراك والله مضيق صدري..
سكت.. ثم زفر.. ثم طول ساكت..ثم ضحك..
لأول مره يضحك عزوز وما اضحك معه حتى ملامحي ماتغيرت..
قلتله بجد: عزوز..تراك كذا تلعب على نفسك..
"وقف ضحك وقام يناظرني"
قلتله: كانك بتضحك.. علشان تنسى.. خذها مني وعد انا ماراح انسى..!!
رفع عينه وفي وجه علامات تعجب وقال:ناصر وش تخربــــــــــــــط..
قلت:صحيح ان انفعالاتك ينخاف منها.. وخليتني اتأدب اسالك مره ثانيه عن اهلك.. بس يوم اني صغير كانوا يسموني..((العنيد))..
قال باستخفاف:العنيد ولا الساهر..هاهاهاهااا..
قلت:لاتصرف لاجيت اسألــك عن حالك..كانك تبي تسكت..ترا عادي..
والعنيد..كبر..بس ماترك عناده..
عزوز:ناصر ترا كذا تخوفني..
قلت له ونا اضحك:يعني راح الج ابو اهلك لين تعلمني السالفه..
ضحك وقال:دام قدامي العنيد..ترا قدامك..واحد اعند..
قلت:تهقى اخليك تروح بدون ما اعرف...
قال:وبقوووه بعد..
قلت:لاتوثق كثير..
قال:طب جيب العصير.."قمت اضح وقلتله يالدوب تراقبني"
قال:تبي اسمع اصوات الخلاط وتصقيع الدولاليب وما انتبه لك..!!!
قلت:هيين ولا تفكر حتى تساعدني..
قال:كنت مخطط اساعدك في شربه..
قلت:قايلك دووووبي..بس عصله..مايفكر الا بكرشته..
ورحت جبت العصير..وشربناه وطعمه كان احلى من شكله بمليون مرهـ...

اذن العشاء..
واجتمعنا مع الشباب.. وطبعا مع صوت عزوز الهادي واللي يخش قلبك.. سار حتى الموظفين يجون يصلون معنا..
"الله يخليه لنا دوم".. خلصنا الصلاة وافترقنا..

عاد مدري وش فينا جوعانين مع ان العصير لحاله وجبه لان وصطه فواكه..
قال عزوز:اسمع ناصر
قلت:هلا..
قال:وش رايك نطلب من مطعم...
قلت: وعلى حساب مين..
قال:ومين يعني غيرك
قلت:وليه كل مره انا..
قال:لان انت الوحيد اللي معك فلووس
قلت:يااخ ليه ماتتوظف اجل دامك مطفر..
قال:لا خطبت وحده افكر
قمت اضحك على خباله وتفكيره المصلحجي وقلت امري لله: وش تبي..
قال:بيدزا هت..
قلت:اسمها بيتزا مو بيدزا ..وبعدين منين اجيبلك حول سبعين ريال
قال:اجل وش تحسب مانبي خرابيط
قلت:اللحين على بالي شاورما ثلاث ريال..والله انت يبي لك ميزانيه..
ضحك وقال:صقيقي الوحيد..تبي صديق ببلاش يعني.. اسبوع تحمل وبعدها بتفتك للابد...
قالت:شكل بعد ذا الاسبوع ابرووح اطر بالشوارع
قال:لذي الدرجه يعني..
ضحكت وقلتله: من عنوووني خلاص تم دام عزوز يبيها
قام طار وخمني..وقال: يا حبي لك
قلت: ونا بعد احبك بس ارفق بغيت تزنطني (تخنقني)..


انتــــــــــــــــــضروني ابــــــــــي تعليقاتكم
قال بعد مافكني:بسرعه لان الطلبيه ماتجي الا بعد ساعه الا ربع..
قلت :اووكيك..
قال: تبي كيك..
قلت:يالدلخ اقوول اوكيييك,,
قال:ايه قصدك تطلب معها اسكريم أو كيك..
قلت:اقووول.."ستاند اب جست استاند اب"((معناها بالـ eقم بس قم))
{{بين الاقواس الترجمه}}
قال: سي وي قف يو أ فيس (( ترا عطيناك وجه))..
قلت: فال اون يور فيس..((مالت على وجهك))..
قال: يس ايزي باك..((ايه هين عاد))
قلت:قوووو فروم ذير..((رووح مناااك))..
قام يضحك وقال:ياعيني ع اللغه..

رحت وطلبت الطلبيه..قال عزوز.. ابروح السوبر ماركت..واجيب بيبسي..
قلتله:ايه رح جبه "وطبعا على حسابي من جديد"

يوم راح عزوز..قلت فرصه خل ارتب الشقه شوي..
ونا امسح الطاولات..دق الجرس..قلت مسرع جا عزوز..
رحت فتحت الباب.. طلع لي واحد..اطول مني بشبر تقريبا..
واللي شدني ان كان فيه ملامح من عزوز..
قال:السلام عليكم..ورديت السلام..
قال:هذي شقة ناصر الـ ....
قلت:ايه نعم اخوي..مين معي؟!
قال:مو مهم بس انا ابسألك عن واحد اسمه عبدالعزيز الـ...
قلت: امم بصراحه ما عرف عايلته.. بس اعرف واحد اسمه عبدالعزيز.. ليه مين انت..
قال:ممكن اقابله..
قلت:لا اخوي توه طالع من شوي..
قال:اهاا طيب مطول..
استغفر الله كذبت وقلت:ايه.."لاني حسيت ان وراه بلا"..
قال:قوله اذا جا ان محمد يقولك {لاتنحاش ماحنا بذابحينك.. هي كلها كم كلمتين و نبيها}..
قلت:طيب محمد وشو..
قال:انت قوله محمد وهو بيعرفني..!!
قلت: ان شاء الله"ونا ابغاه يروح لاني خايف يجي عبدالعزيز"
قال:اجل يلا سلام..
قلت وعليكم السلام..وصكرت الباب وراي..
بصراحه خفت.. قلت وش السالفه يااهووو مافي حد بيعلمني..
شوي..رن الجرس ..
رحت ركض افتح.. لقيته عزوز..
قال:وشفيك بسم الله تراكض..
قلت:ادخل انت بس ونا اقولك..
حط الببسي في المطبخ وجا..قال:وشو..
قلت:تو جا واحد وسأل عنك,,
ارتاع الولد وفتح عينه ع الاخر:من جدك انت
قلت:تحس اني استهبل..!؟ وقالي قول له..لا تنحاش حنا منا بذابحينك ومدري وشو ويقول كلها كم كلمه ونبيها...
اظن قال ايه..قال اسمه محمد..
عزوز وهو منهبل: تمزح..وشلون وش جابه..
قلت:تعرفه يعني..
سكت..وقال :يعني مافيه فكه يااخ وش يبي مني..
قلت:تكفى عزوو قولي وش السالفه..والله لحست مخي..
رن الجرس..وكانت الطلبيه..
حطينا البيتزا..والببسي..سمينا وتعشينا..ونا مرتبش من هاللي يصر قدامي..
لكني حاولت اكون هادي..واخلي السالفه لوقت ثاني..اما عزوز مدري وش يفكر فيه بس انه كان مسرح طول الوقت..

الساعه كانت تسعه..وفيني نوم مع اني قايم متأخر..
يوم قضينا عشى..قلت:عزوز..ماودك تنام..
قال:إلا والله..
قلت:احس اليووم طوييييل وسارت اشياء كثيرهـ..
قال: جد والله.. وقمنا رجعنا الكاسات وغسلناها..رحنا لغرفتي..
وانسدحنا ع السرير..كنت انا في بداية السرير..ع اليمين
وهو كان من الجهه الثانيه ع اليسار..
كنت ثاني رجل وحاط الثانه فوقها علشان ما اضايق عزوز..
وهو كان نايم ع جنبه..يعني كان في وسع بالسرير رغم اننا اثنين..

وبوسط الظلام و هدوء الجو اللي كان بالسكن..
سمعت زفرته.. وحسيت بحره في قلبه..
لمست راسي.. لقيته حااااار.. وشكل الحراره ارتفعت عندي..
قلت بكرا ابحط كمادات لان ذا مو وقته...

مع التعب نمممت.. بس شكل اللي بجمبي مانام..

حسيت بصوت هادي يقومني..
فتحت عيني لقيت الدنيا ظلام..والجو بارد ومع اصوات الاذانات كان جو خطييير..
قلت وصوتي رايح نووم:هلا عزوز
قال: يلا اذن الفجر..
قلت:شكلك مانمت..
قال:ايه والله عجزت لا انام..يالله رح غسل وجهك اليوم رايحين لشقه رقم16 ..
قلت:قالوا لك هم..
قال:ايه يلا..مانبي نتأخر..
قلت:وراك مستعجل..
قال:لابس يبوني اسير الامام..
قلت:ايه علشان تسذا.. اجل احترين لين اتوضا .."ورحت للحمام"

يوم طلعت كان يحترين عند باب الحمام..وهو لابس ومخلص..
رحنا طلعنا..وصلينا..ورجعنا للشقه من جديد..
انا عن نفسي طار مني النوم.. اما عزوز..لانه مانام كان ميت نوووم..
رحت للصاله وشغلت لاب توبي ودخلت نت ..حسيت من زماان عنه..وبعد ماقضيتــــ
فتحت مستند نصي فارغ وكتبت..((قابلت انسان غريب..حببيته حب قوي وعجيب..مافهمت داخله..رغم انه لي قريب..ودي افهم قصته وسره الغامض..ان كنت من قبل ماعشقت انسان..فاليوم جا اليوم اللي لقيت الشخص اللي يستحق اقوله... حبيبي..))

يوم سار الساعه تسع.. رحت للغرفه ونمت...
قمت الساعه اثنعش ونا احس شبعااان نوووم..لقيت عزوز نايم وشكله كان تعبان..قلت خله نايم..
وسويت لي فطور خفيفـــــ .. وجلست بالصاله..
وشوي طلع عزوز من الغرفه وهو يتمغط..شكله ماشبع نوم..
قلتله:صباح الخير
قال:صباح النور..وراح للحمام..
وبعد ماطلع..سألته:تبي اسوي لك فطور..؟!
قال:لا والله مالي نفس..اذا جعت قمت وسويت لي..
قلتله:براحتك..
"سمعت جوالي يرن بالغرفه ورحت ارد عليه"..
كانت المتصله امي..ياحبيلها والله من زمان عنها..يوم رديت جلست تعاتبني علشان مادقيت عليها امس ولا سألت عنهم..وقلتلها على سالفة عزوز..وماتت ضحك على خباله..وقعدت تسولف عن الرياض وعن جوها وأهلها..ومن ذا الكلام..وانا اكلمها سمعت صوت جرس الشقه..استأذنت من امي وسكرت الخط..

جيت ابفتح.. لقيت عزوز فتح..
واول ماطلعت لقيت الولد سطر عزوز كف ع وجهه..
"كان كف لو سطرته اربعيني صاح عندك"...
انا انهبلت..وعزوز لف وجهه بدون مايتفاعل.. أو يرد ع حركة محمد.. ((الولد الي جا اول))
رحت انا صارخت:هييييييييي يالحيقيير خييير ان شاء الله..
قال محمد:لو سمحت لاتتدخل..
قلت:اقول ابعد عن عزوز..ولا ترا قسم مايصير خير..
قال محمد:لو سمحت ياناصر مانصحك تتدخل..
اللي خلان استغرب سكوت عبدالعزيز..وانه ماكان يرد او حتى يدافع عن نفسه..واستغرابي الاكثر هو من الشبه الكبييير بينهم..
روعني محمد يوم قال لعزوز:يتجي معي... ولا؟؟
سكت عزوز...وما رد"ونا في وجهي مية علامة استفهام"..
راح محمد ومسكه من بلوزته ورفعه واحس قلبي طار معه..
وقال وهو معصب:يتجي ولا..!! رد...؟؟
انا صرخت فيه و قلتله:كانك جاي هنا تضارب..تفاهم مع صاحب البيت اول..
ناظرني نظره تروع وقال: ناصر..لاتخليني اعيد كلامي.."ورمى عزوز ع الارض وحسيت ان عظامه تكسرت من الرميه"
رحت عنده ركض..وتكيت ايده ع رقبتي وقومته..
وقلت لمحمد: شوووف تراي والله سكت لكم كثيييير...
يعني مابيجي احد ويقولي وش السالفه..؟!
قال محمد:ذي خصوصيــــــــــــــاتــــ عائليه..
ناظرت عزوز..يعني تكلم.. لقيت خده زرق من الكف..وحسيته تعبان.. حسيت اني ابصيح.. لاني ماودي اتعبه واخليه يتكلم..
ناظرت محمد بعيون كلها حقد..
ناظرني..بس وخر عينه.. وطلع من الشقه.. كنت ابروح الحقه سمعت حبيب قلبي وروحي عزوز يقولي:خله..خله يروح,,..
قلت:وشلون اخلي ذا الحقير السافل يروح بدون ما اردها له..؟!
قالي بصوت تعبان:بسيطه لو انت مساامحه..
قلت ونا ابموت قهر:وشلوووون..وشلون تبي اسامحه وسوى كذا فيك..!؟
قال:ناصر .. تعود ان تسامح..كل من عليك..يخطي..صدقني ميب صعبه
قلت:اذا عليّ انا هين بس عزوز..مقدر..
قال:الناس سارت تقول بهالزمن.. بس ماتقصد.."ودمعت عيونه"..
قلت:لا ياعزووز.. لاتصيح..والله مايسوى دمووعك "ونا ابموت قهر ابي اعرف وش صاير"..
قال:ياليت كل الناس مثلك يانصور..
ساعدته ووديته لغرفتي وسدحته ع السرير.. وجلست عنده راسه بالارض..
قلتله:تحس شي يوجعك..
قال:لا بس كتفي شوي.."لان يوم رماه طاح كل ثقل جسمه ع كتفه"
قلت:ورين..
وقام فصخ بلوزته.. ووران اياه..كان مزرق شوي .. رحمته شكل الطيحه قويه..
رحت جبت شاش ولفيت كتفه بعد مادهنتها بزيت زيتون زي ماكانت تسوي لي امي..
ثم سدحته بالسرير...وقلتله:لا تتحرك..
ورحت للمطبخ وجهزت له فطور.. وحطيته بصينيه..
وحطيت الصينيه فوق رجلينه وهو منسدح ع السرير..
قال :نصوور تراك دلعتني بزيادهـ..!!!!
ضحكت وقلتله:ونا كم عندي عزوز بهالدنيا
ابتسم.. ثم سرررح وشكله راح بعييييييييييييييييييييييييد..
قلت خله ياشيخ الرجال تعبان.. بس وعدت نفسي ان مايروح الا لين اعرف كل شي..
طلعت من الغرفه.. لاني كنت ابروح السوبر ماركت اجيب اشياء للغدا..
كتبتها بورقه علشان ما انسى.. دخلت غرفتي.. -وانتو بكرامه- جلست البس جزمتي ونا اربط حبالها..سألت عزوز كان يبي شي اجيب له..
قال:لا والله حبيبي سلامتك..
قلت:متأكد ماراح تحتاجني
قال:لا ان شاء الله..انت كبرتها وهي صغيرهـ..
قلت:اذا تذكرت شي تبيه لاتستحي عادي اتصل..
قال:لا باقي شوقلاطات بالدرج ماخلصت..
ضحكت وقلتله:يـلااا سلااام...

ونا بالطريق بس طول الوقت بالي مشغول.. تمنيت احد يكون معي يقولي وش اسوي.. تذكرت اخوي الكبير خالد..
وكيف انه كان دايم معي.. ويعلمن شسوي.. طلعت جوالي.. ودقيت عليه..
رد: الوووو..
قالت:هلا والله..خويلد...كيفك يالدووب
قال:هلاااا وااااالله..بالقاطع..مرااحب يالدووبي..وينك من زمان عنك..
قلت:والله انتم اللي من زمان عنكم..وراك ماتدق ولا تسأل..؟!
قال: منشغل شوي مع ساره تخبر يعني..
قلت:لاااحووول.. انت مما زوجوك وصاجهم بذا الساره خخخ
قال وهو يستهبل:اقول حدك لاتتكلم على مرتي..
وقمنا نضحك سوا حسيت براحه يوم سمعت صوت خالد..وحسيت كأنه بجمبي.. صدق اشتقت للرياض وأهلها..
رحت جلست بكراسي حاطينها قبل لا ادخل السوبر ماركت..
وقلتله:اسمع خلدون.. انا ابي رايك في شي..
قال:لا يكون سويت مصيبه من مصايبك..
قلت ونا اضحك: لا..يالخال.. بس انت اسمع.."وقلتله سالفة عزوز كامله"..
قال:والله طحت بانسان عجيب..
قلت:جد والله.. اللحين مدري شسوي..
قال: مافي الا انك تجلس معه وتصيد وقت يكون رايق.. وتعرف منه السالفه..
قلت: ظنك كذا..!!
قال:والله كان عندك راي احسن.. قله..
قلت:لو كان عندي ماكان جيتك.."وسكت"
قال: ايه طيب وش اخبارك؟؟!
قلت :والله تمام وانت.."وقمنا نسولف شوي وفي الاخير"
قلت:اقول ترا عطيتك وجه ماتلاحظ..
قال:اقوول رح مناك هذا جزاي انا..
قلت:طيب سلم لي ع الاهل
قال:يعني تصريفه..؟!
قلت:اجل وشو..خخخخ..وقمنا نضحك سوا
وقام يصارخ:اوريك يالدووبي بس انت تعال الرياض..
قلت:ابشششر من عنووني..خخ يالله سلااام..تراك خصرتني..
قال:ايه قول تسذا..يالله انقلع..
قلت:هيين اوريك انا بص..بايااات,,..
قال: باياات.."وسكرنا ثم دخلت السوبر ماركت"..
حسيت براحه شوي وقمت اجمع في ذا الطماط..والبطاطس..وكل شوي ادق ع امي..اسألها وش اختار أي نوع دجاج..ولا شوي اسألها وش احتاج في الكبسه..ولا وش ازين الليمون الاصفر ولا الاخضر..لين في النهايه عصبت وهاوشتني.. ونا ماغير اضاحك بالماركت..

رجعت للشقه..
لقيت عزوز جالس بالصاله..ولابس جكيت بدون بلوزه "بص مصكر السحاب"علشان الشاش.. وكان مشغل اسبيستون مندمج..يتابع كونان..

قلت في قلبي ياخ ودي افهمك..بس لو مرهـ وحدهـ..
حطيت الاغراض بالدواليب.. ورحت ابتروش.. خذت ملابسي ومنشفتي.. ونا طالع ناظرني عزوز وقال:بتتسبح
قلت:ايه..
قال:لا تطول..
قلت:ليه..تبي الحمام..
قال:لا ماابي اجلس لحالي..
ناظرته..ونا ودي اعرف وش يفكر فيه.. وقلتله:ان شاء الله..

بعد ربع ساعه طلعت..
ونا طالع سالته: عزوز..صليت الظهر..؟!
قال:ايه..
قلت:اشوى..لاني نسيت لااصحيك يوم اذن..
رحت للمطبخ..ودقيت ع اختي لان امي معصبه..وجالسه تنقلني طريقة الكبسه..
خلصت وحطيتها ع النار.. رحت وجلست بالصاله..
شفت عزوز مروق.. وتذكرت كلام خالد..
قلتله: هاه..بتقولي وش السالفه..ولا
قال وهو يتنهد:دامك مُصِـــر..
قلت: ادخل جوا بدون مقدمات
شفت عزوز مروق.. وتذكرت كلام خالد..
قلتله: هاه..بتقولي وش السالفه..ولا
قال وهو يتنهد:دامك مُصِـــر..
قلت: ادخل جوا بدون مقدمات
قال:طيب..كنت قبل لا اجي هنا للدمام.. عايش بسدير مع امي.. الله يحفظها.. وخواني وهذا اللي شفته امس واليوم اكبرنا..
قلت ونا رافع حواجبي:يعني عندك اخوان؟!
قال:للأسف ما اعتبرهم اخواان..
كنا عايشين سوا..
وكنا ننام كل ثلاثه بغرفه..كان شي ممل..بس الحمدلله وش نقوول..
وليت الغرف كانت كبيره.. استغفر الله كاننا بأقفاص.."سكت شوي يجمع افكاره و هزيت له راسي يعني كمل"..
قال:وكنت انا متضايق من الوضع اللي حنا فيه..
وكان اخوي سلطان يبي يتزوج.. رغم ان اوضاعنا الماليه مااش.. اصر واصر على امي لين وافقت.. واختارت امي بنت اختها وكانت تعشقها وتحبها موووت,,..
وسلطان كان نفس الحاله.. كنت متظايق من فكرة ان المهر بيكون من رواتبنا اللي نتعب عليها تخيل..!!..وكنت رافض الفكرهـ..
المهم..ان ماحد عطاني وجه.. وسوو الزواج.. تزوج سلطان.. والمشكله الاكبر بعد زواجه..
قلت ونا متحمس:ورااه..؟!
قال:لان سلطان ماكان راتبه قوي.. فماقدر يوفر له بيت فقرر يعيش معنا وبدعم الفكره من امي ..
كنت انا ومحمد اكبر المتظايقين.. لان اخذوا لهم غرفه وسرنا بدل ماحنا ثلاث..سار بالغرفه اربع..
سرنا مانقدر ندخل وننزل على راحتنا.. وكان شي ممل صراحه.. يعني ننحبس من بداية اليوم لاخره في غرفه..لان ماعندنا حتى غرفه للجلوس..
كل ذا تحملته علشان اخوي سلطان موب علشان حد ثاني..
بس اللي قهرني.. ان في شهر العسل حقه..
ماطلعها برا سدير بس كان يوديها مطاعم وفنادق ومن ذا الخرابيط..
قلت:طيب وش اللي يقهرك في ذا..؟؟
قال: زي ماقلتلك سلطان ماعنده دخل قوي.. يعني من وين راح يجيب فلوس كل هالمصاريف..
جات امي ويوم..نادتني بالغرفه لحالي..خفت لايكون سار شي
قالت لي انها تبيني اعطي سلطان بطاقتي حقت البنك.. وكان فيها تقريبا حول سطعش الف..
رفضت رفض تام الفكره..لاني من زمان اوفر من راتبي علشان اشتري سيارهـ.. وقلتلها لو تنطبق السما ع الارض مانييب..
قالت:ياوليدي اخوك بشهر عسل وكافي ان ماسفرها خله يبيض وجهه قدامها وقدام اهلها,,
قلتلها:ونا وش دخلني اعطيه فلوس تعبت لين اجمعها..وبعدين دام ان ماعنده قدره ليه تزوج..
قالتها امي (بالمختصر المفيد):شوف لو ماتعطي اخوك البطاقه..والله ما ارضى عليك لين يوم الدين..
"كنت انا متحمس مع السالفه وحاس انها ظلمت عزوز بقرارها يعني هو وش دخله"
قال عزوز: انا انقهرت وحسيت اني ابصيح.. بس يوم قالت مو راضيه عنك.. استسلمت ونا ودي اذبح هالسلطان..
اعطيت امي البطاقه.. وخذها سلطان..بدون حتى مايقول شكرا.. حسيت اني انقهرت وودي اذبحه.. قلت لمحمد وكان هو اقرب واحد لي.. وكان دايم يصبرني..
كان محمد مايهمه أي شي..إلا امي..يعني لو وقف شي عليها يقوم الدنيا ومايقعدها كان يقدسها بشكل مو طبيعي..
وهي بعد كانت تشوف كل اغلاطه ثلج على قلبها وتعشقه اكثر مننا..

حاولت اصبر ماقدرت وبالذات لما يكون عندك اصدقاء مطخطخين.. يعني سيارات (كمارو..لكزس..مازدا الجديده..كامري2008)..
كنت احس اني ابصيح قهر من اللي يصير..

وقلت مافي الا حل واحد.. رغم انه كان اغبى حل في حياته اتخذته..
"قلتله ونا بتقطع من الحماس والقهر ع حال عزوز:يلا كمل ايه"
قال:قلت مافيه الا اني اكلم زوجته.. يمكن تقدر شوي..
مدري وش جاني وقتها وش هالغباء الي خلان اقولها كذا..
وكلمتها من باب الغرفه يوم كانوا نايمين وسلطان طالع..
وقلتلها..ان من يوم جيتي وحنا ماشفنا خير وان كلنا متضايقين بس علشان سلطان صابرين.. وان كل اللي تشوفينه.. من تعب سنوات وانا اجمع هالفلوس..كانت كلماتي من قهرر.. ومن اللي كنت اشوفه منهم,,..
وعاد البنت ياعمري..ماتحملت وصاحت..
وقتها توي احس باللي سويته..رحت وخليتها..
جا سلطان وقالت له..تكفى سلطان طلقني لاني اذيه ع اهلك
قالها:وليه مين قالك..بالعكس كلن مستانس واولهم امي..
قالت له زوجته السالفه..وحس سلطان ان كبريائه انجرح يوم درت ان الفلو س كانت حقتي..

جا سلطان ونا نايم وقومني.. ويومها اخذت علق يحبه قلبك..
حسيت ان ايدي انكسرت من طقه..

ماقدرت اقول شي لاني حسيت ان حركتي غلط..
بس تخيل رجال طول وعرض ينطق .. والله قهرر
وجا من بكرا وقامت الدنيا وماقعدت يوم درت امي.. وهي ماغير تحسب الله علي..
حسيت ان صدري ضايق وكرهت البيت وكل من فيه..
قلت بداخلي:يا قلبي عليك ياعزوووز..
قال:وبعدها.. رجعت البنت وفهموها القصه.. وامي قالت ماني محللتك ولاني براضيه عليك لين تجي وتعتذر..
ونا جاي هنا الدمام منحاش منهم..وماودي ارجع للابد..
"تنهد..وحسيت به هالمره وفهمت اشياء كثيره ماكنت عارفها"
قلت:يعني محمد جا اللحين يبيك تروح معه..
قال:ايه.. بس هي لو كانت ع الاعتذار سهله مع اني ما احب اعتذر.. بس المشكله ان رجعت ياويلي من خوالي..
قلت:و وش بتسوي..
قال:والله مدري.. المشكله ان امي مرتفع عندها الظغط ونا خايف عليها,, وخايف اروح ما ارجع.. احس لو رحت بيذبحوني.. عليلتنا متشددين ومايرحمووون...

قلت:الله يعينك صراحه..
وشوي إلا اشم ريحه..صرخت:يوووووو احترق الرز لاااااااا..تهؤ تهؤ تهؤ
قام يضحك علي عزوز..وجا ساعدن علشان نطلع الزين من المحترق..
زينا الغدا وكان الكبسه طعمها حلو.. رغم محترقه شوي..
كان ودي..اطلع عزوز من جو الاكتئاب اللي هو فيه وفي نفس الوقت ودي اساعده في حل ابدي لمشكلته..

بس مع ويييييييييييييييييييييين...؟؟ عصرت مخي ماطلع شي.. اجلت الحل لوقت يكون مزاجي اروق..
بس حسيت ان عزوز ارتاح شوي..يوم قال اللي في قلبه..
وحنا ناكل..
قال عزوز:عن اذنك ياناصر..
قلت:وشو...
قام حط الملعقه ع جنب وقام ياكل بيده..
قمت اضحك وقلت:تحمممست لهالدرجه..
قال:لذيذه لاتقااوم..بس انت وخر عينك.."وغمز لي"..
كان قصده يعني بتشوف فضايح احسن لك وخر عينك,,,..
ضحكت عليه..من قلب..ومن صمييييم..هالقلب..
وتمنيت ان يجي كذا شي..ويوخر المشاكل من حياته..
ونعيش سوا.. طول عمرنا ومايفرقنا غير الموووتـــــــــــــــــــ...

خلصنا غداء وغسلنا المواعين.. وصلينا العصر بشقـة واحد من الشباب اسمه(عبدالملك).. وكنا خمس..
انا..عبدالعزيز ..عبدالملك..عادل(ولد اخته بس كبره)..سالم(صاحب الشقه اللي قبالنا).. وكنا كلنا جايين هنا الدمام للجامعه..
اتفقنا ويا الشباب ان بكرا نطلع للبحر.. لان كان باقي ثلاث ايام.. وتبدا الدراسه"الجامعه"..

رجعنا للشقه..
ومازال عزوز حاط اللي سار امس في باله..
جيت لمه بالصاله وقلتله:عزووز.. وشبك تغيرت..وين الضحكه حقت اول وين خبالك يوم اشوفك اول مره..تراك كذا مضيقن صدري معك..
قال وهو متضايق:نصوور..مع وين يجي الضحك..اللحين لو انت بمكاني وش كنت راح تسوي..
قلتله ونا مبستم:تهقى يهون علي اشوفك تسذا واخليك..
اكيد لاء..صدقني راح ندور على حل لمشكلتك.. بس نبي نفلها قبل لاتبدا الجامعه..
قال:جد والله..
قلت:ايه وليه لاء.. ابي عزوز اللي اول يرجع.. ابي عزوز اللي صراخه من اخر السكن تسمعه.. واللي من جرأته ودك تجلس معه..
قام يضحك وقال:يعني..!!!!
قلت:يعني لو نطلع ونتمشى بالشوارع..ونرح نسبح بالبحر..
قال:تسان نفلها ..
قلت ونا اضحك:يعني خبره صرت بلهجة القصمان
قال:وادمنتها بعد..
قلت ونا استهبل:انتبه لنفسك،والله لو تخرب مانييب موديك للامل
قام يصارخ:هييييه يالدووبي بسم الله علي..مااشرب
قمت اضحك وقلت:بجد حتى "..هييييه.." فقدناها..
قال بخبث :يلا اجل جهز عمرك ورانا سباحه.."وغمز لي"
قلت:شتقصد..
قام يضحك وقال:لا ولا شي..
قلت:اورييك يالحقيير فهمتها..
قال وهو يهز كتووفه ببرائه:ماقلت شي..
قلت ونا مومصدق:اييييه هين
ويوم قرب المغرب جهزنا قهوه وشوكلاطات معها وحطيت على ام بي سي اكشن..
راح اخذ عزوز الريموت وحط ع اسبيتتون..
قلت:اقوول ترا عطيناك وجه..
قال:اقول ظف بعد دقيقتين بيجي توميـــن جيري..(يعني توم آند جيري"مختصره")
قلت:وشووو..لايكون بتتابع حق الورعان ذا
قال:اجل وشووو
قلت:اقوول رح مناك بس..
إلا شوي ويبدأ..ومعلي الصوت ع الاخر..وموسيقته ترفع الظغط..
قلتله:تكفى عزوز ارفق احس الارض تهتز "عاد احب ابالغ شوي"

واناظره إلا الاخو مو معطين وجه وفاطس ضحك ع حركاتهم..
كانت الحلقه(اللي فيها قطوه بيضا "بنت" ويتهاوش عليها توم مع قطوتن ثانيه سودا)
قلت:والله حتى الكراتين خربوا..
واناظر عزوز مطنشني كان ودي ازنطه لان مااحب احد يزلبني.. قلت في قلبي هين اوريك..
وجا وهو يناظر التلفزيون مد لي فنجان القهوه"يعني صب"وهو يناظر الشاشه..قلت في قلبي انا اوريك يالدوبي.. وهز الفنجان يعني يلا صب قمت وفتحتها ع الاخر وكانت حاره كبيتها ع ايده..
ام يرمي الفنجان و يصرخ بقوه لين نقزت وخفت لايجي حد من الجيران يشتكي..
قال:يالمخابووول..صاحي انت.."وقام يهف ع ايده"..
قلت:ايه احسن
قال:احسن في عينك يالخايس..
وفجأه طب فوقي وقام يدغدغني"عاد نقطة ضعفي"...
ونا عاد مت ماقدرت اتحمل..وقلت:خلاااص خلاااص والله معاد اتحمل
قال وهو مستمر:بتقول اسف ولا..
قلت ونا ميت ضحك وجالس افرفر:اييه اسف بس انت فكني..
قال:لا آسف ماتكفي..
ونا ابي افكه ماقدرت ماسك بطني منه.. وجريت شوووشته..
وهو يصاارخ:عااااااااااااااا فكني..
قلت:لين تفكني اول..
قال:طب فك انت..
قلت ونا خلاص بطني توجعني من الضحك:نفك سوا..
قال:سوا ولا موبايلي..
قلت:هيه حقتي سرقتها.. فكني يالدووووووووووووب
وماوقفنا الا يوم سمعنا صوت الجرس..قمنا بسرعه ونا رحت افتح
وخليت عزوز يمسح بسرعه القهوه..
كان واحد من الشباب ويبي نتفق على طلعت بكرا ونا جالس اسولف عندالباب علشان عزوز يخلص..
والرجال يلمح يعني دخلني جوا..
اناظر لعزوز القاه مضيع الفوطه حقت التمسيح..واحس وجهي راح وطي..
قمت دخلت الرجال وعزوز توه يلاقيها..
قام يضحك وسلم عليه..
قال عزوز:معليش والله علشان طبيت فجأه..ولا دايم مرتبه الشقه..
عبدالملك وهو يضحك: لا عادي عندنا وعندكم خير..
قمت سألته عن عاادل ورا ماجابه..
قال :انه راح يمر على سالم علشان نجتمع ونتكلم سوا..
قبصني عزوز يعني رح قم جيب القهوه..
قلت في قلبي بس انت خلهم يروحون ونا اوريك..كافي فشلتنا..
ونا اجهز القهوه واسولف معهم لان المطبخ مفتوح ع الصاله.. دخلوا سالم وعادل.. جلسو الشباب وجا سالم ساعدني وكان حبوب ياحليله.. وحط الجالكسيات وجلس ينقي من الكيسه الحلوات..
قلت:ماخلصت ونت تنقي من اليوووم..
قال وهو يضحك قال:ادور شي يناسب كشختي
قلت:اقوووووووول اذلف بس..
ضحكنا سوا وودينا الصينيه وجلسنا بالارض ووخرنا الطاوله علشان يصير وسع..
قال عزوز وهو يصب القهوه:ومتى طالعين..
قال عادل:بعد الفجر
سالم:لاااا ومتى ننام..
عادل:نام بدري اليوم..
قلت:طيب بنفطر بالسكن ولا هناك
عبدالملك وشكله عارف الدمام من زمان:لاهناك لو تشوف الجو خطييير ومع شرووق الشمس شيييي..
سالم:راح تسبحوون
عزوز:ايه افا عليك بس..
سالم:يوه ماعندي حق سباحه
قال عزوز يستهبل:اسلفك صروالي..
سالم:تخيل..
عزوز:تبطي عظم والله ماتاخذه
سالم:من زينه تكفى..
قامو العيال يضحكون ع دلاختهم وبدوا الاثنين يندموجون مع بعض..
..المهم سار الفطور كلن يجيب اللي يبي يعني قطه..
اذن المغرب وصلينا كلنا..
عاد حلف عزوز ع الشباب ان مايروحون الا لما يتعشون..
والدووبي يعزم الناس على حسابي..
عبدالملك:بس لاتتعب حالك وتجيب من برا..نواشف والسلام ختام
سالم:اقول اذلف انت..من زومان ما اكلت من مطعم..
عبدالملك:استح على وجهك يالخايس
قمت اضحك عليه قلت:لا خله يفضفض يقول اللي بقلبه
عبدالعزيز:وش رايكم تذوقون كبسة نصوور
عادل:جد يعرف يسوي كبسه..
سالم:انا بيض ويااالله..
عبدالملك:لا عاد نبي نذوقها اجل..
قلت:من عنووني والله..
المهم..صلينا العشا وجلسنا لين حول عشر بالليل..ودخلت انا وسالم للمطبخ..
قلتله:شكلك راعي مطابخ..
قال:عزووبي وش تبي..خخخ
ناظرنا العيال كانوا يلعبون اونو..ويشربون شاي
قلت لسالم:شفت الخايسين حتى ماينادوونا
قال:شفت كيف
دقيت على اختي وحطيت ع الاسبيكر وحطيته ع الطاوله ونا وسالم نسوي اللي تقووله..
كانوا العيال متحمسين ويصارخون..ويوم سمعوا صوت اختي سكتو الدوبيين..
قلت انا:هييي خييير كملو لعبكم
عبدالملك:اووخص تغار..
إلا وختي..تنادي..((هيييه نصور معي؟؟))
قلت:ايييه اييه..وش بعد ما احط المويه..
قالت:ماشفت دبشه زيك يسوي كبسه غدا وعشى..
مات عزوز ضحك عليها..
ونا اناظره يعني يالحقير تتجسس وعادل مسوي رزه مايسمع..وهو راز اذنه عندنــا
قلت بس خل اصكر الاسبيكر..
وكملنا انا وسويلم شغلنا..ومره استانسنا وقلت ياليت عرفناهم من اول..
حطينا العشى بعد فترهـ..
ويوم قضينا طبعن كل يمدح في الكبسه ماغير اثنين..
عزوز وعبدالملك يمدحون اختي من اليوم..قلت انا اوريكم يالدوبيين بس..

وافترقنا علشان نام بدري لان ورانا طلعه بكرا..
حسيت انا وعزوز يوم راحوا ان بجد فليناها اليوم.. وحسيت عزوز خرج شوي من الهم اللي كان فيه وهذا اكثر مافرحني بالسالفه كلها..

وشوي طفيت لمبات الصاله والمطبخ علشان خلاص بننام..
دخل عزوز بيتروش
قلت:انت وش قصتك كل شوي طابن لنا تترووش
قال:لا فرق فيه سبااحه
قلت:طيب...!؟!
قال:افهم يالدبشه..!!! ابــــ... <<<لايروح تفكيركم بعييد
قلت ونا فاتح فمي:اح اح ..
قال:عاتي صقيقي..امون
قلت:طيب انقلع..ولا تخلص المويه الحاره ابتروش انا بعد
قال:وشوله..اليوم متروش
قلت:ذكرتني..
وقام يضحك وما وقف لين دخل الحمام ونا اسمع ضحكه طقيت عليه الباب قلت اسكت لايدخلك شي..

جلست اضحك عليه..
وافكر بجد وشلون ابكون لو ماكان عندي هالعزووووز...

الموهيم..
قمنا من بكرا الفجر وعزوز قايمن قبلي.. وكان هذاهو اليوم الثالث من ماعرفت هالآدمي..وكل مايمر يوم اقعد احسب كم باقي لين يروح عزوز..
طلعت من الغرفه ونا فيني نووم..وجالس اتثاوب عند باب الغرفه,,..
لقيت عزوز قايم من قبل الفجر وفاتح باب الحمام ..
دخلت عليه..لقيت الولد متحمس..ماسك موس حلاقه ويظبط سكسوكته..
ضحكت في قلبي عليه لان مالي خلدز اضحك ونا قايم من النوم..
قالي:صباح الخييير..
قلت:صباح النوور.. شكلك قايمن بدري..
قال وهو يغسل وجهه من الرغوه:يــــــــــص..
قلت:اكشششخ ياخروكتات.. تعرف تظبط لحيتك..
قال:انطم اسمها سكسوكه..وليست بلحيه..
قلت:متعووب عليها اللغه خخ..إلا ماقلت لي وراه يعني..شافوك الشبيبه امس يعني لو اول مره ظبط لين تشبع..
قال وهو يمسح وجهه بالمنشفه:تخبر يعني.. فيه بنات هناك..
قلت ونا مستغرب:بنااات...!! وفي ذي الحزه..يعني مابيجون الا الفجر
قال:ايه يالعبقري علشان يسبحوون لان يحسبون مافيه احد..خخخ
قلت:يالحقيير يعني مخطط من اول..
قال:لا والله حرام عليك.. بس من زوماان ماظبطت..
قلت ونا اظحك:طيب يلا خلص بسرعه وتعال جهز معي الفطور..
قال:اصبر علي شوي..
رحت لغرفتي لين يخلص وطلعت دفتر من تحت السرير.. كانت بذا الدفتر اكتب مذكراتي وبالذات الاشياء اللي تصير لي وتكون مميزه ..
فتحت على ثالث صفحه.. وكتبت..
((حبيبي صار مرتاح .. ومعه قلبي ارتاح .. ليته دايمن مرتاح .. ونبقى سوا وكلن مرتاح))..
ورسمت قلب بالزاويه..ثم خربشت عليه وقلت بلاش حركات مراهقين..
سمعته يصارخ:هييه يالعله منادين من الحمام وبالآخر ما القاك
ضحكت عليه وحطيت الدفتر تحت السرير ورحت للمطبخ..
جهزنا اغراضنا وحطينها بأكياس ورحنا للبحر بعد ما اتفقنا ع المكان وجلسنا نحتريهم لين يجون..
خلينا الاغراض بالسياره ونزلنا انا ويا عزوووز..
جلسنا عند الشاطئ.. وانسدحنا ع الرمل
كان الجو خطييير والشمس ع وشك تطلع.. كنت حاط يديني تحت راسي وسافطها وماد رجليني واناظر السما..
وكان عزوز نفس الشي..بس كان يناظر للنوارس اللي كانوا فيه..
ناظرته.. وابتسمت..ثم رجعت اناظر للسما وسرحت بعيييييييييييد..

باااااااااااااااااااهـ ..((روعني عزوز الدوبي ))
قلت:بسم الله وشو
قام يضحك وقال وهو يغمز لي:وين وصلت..
قلت:خلك يارجــال عاقل..
وشوي الا نشوف دلوخ يتهاوشون عند الرصيف اللي قبال البحر..
وتسأني اعرف هالخشش..وشوي يقربون..
وطلعوا شلة الانس.. ملووكيـــــ وسلومـــ وعادلــــــ
قمنا انا وعزوز وقالي بصوت واطي..((شكلهم بيفشلونا اليوم هع))
قلتله:خلك هاجد لايترفسون ببطنك..
وصل سالم قال:هااه وش تتساسروون..
عزوز:طيب سلم ع الاقل خخ
ملوكي وعادل:سلاااامــــ ..
سالم:وعليكم السلام..
ملوكي:وش دخلك انت..
سالم:السلام سنه وردهـ واجب..
ملووكي:وانتم يالطمخان ورا ماتردون..!؟
تسدح عزوز ضحك والظاهر ان كل شي يضحكه..
عادلـــ :كيفــ الشبـــيــبه اليووووم..!؟
قلت:والله تمام التمام.. وشبكم يلا ..اجلسوا ولاناوين تكملونها وقفه..
جلسوا العيال...سالم:ها بتسبحون ولا..؟؟
عادل:تونا بدري بعد الفطور ع الاقل..
ملوك:لا اللحين ازين علشان ماتثقل بطوننا..
عزوز باستعباط:سالم جبت معك صروال سباحه
سالم:لا يابعدي ابلبس حقك.."وهو ينافخ" ايه جايب اجل..
عزوز:يممه بس الله عليّ...
قلت:يالله شمينا..
ملوكي:بتسبح انت بعد..؟؟
قلت:ايه..ليه؟؟
قال:لاماودي اسبح اللحين..وش رايك نجلس وهم يسبحون ثم العكس..
قلت:ماعندي مشكله..
وراحو العيال ولبسوا لبس السباحه.. والدوبي عزوز طلع حريفـــ
وجلسنا نناظرهم ونسولف..
وشوي دق جوال عبدالملك..قام الرجال وراح بعيد.. وقلت شكلها مكالمه..اللي بالي بالكم..
وشفته بعّد وجلس يكلم..ناظرت للفرشه ادور شي اتسلى بوه.. لقيت جوال عزوز..
خطرت في بالي فكره جهنميهـ.. وقررت اسويها لحبيبي الدوووبي..
اخذت جواله وبدون ماينتبه لي..ارسلت رقم من الارقام لجوالي بطاقة اعمال..
قمت انا بعد وبعدت شوي عن المكان رفعت جوالي..ودقيت..

,,,عــــزوز,,,
كنت كل ما اسوي حركه اناظر القى ناصر يضحك علي او يستهبل ويقول ((عليهم)) "يعني غرقهم"..
جيت اناظرهـ لقيته راح ومافيه احد عند مكاننا..شوي رجع ملووكي..لكن نصوور لاء.. جلست ادوره بعيوني.. لقيته بعييد ويكلم جوال..يوم شفته ارتحت ورجعت اكمل سباحه..

ناصر,,,,
قلت ونا مرتبك شوي:الووو..



ابـــــــــــــــــــــــــــــــــي ردودكم لاتحروموني منـــــها
ناصر,,,,
قلت ونا مرتبك شوي:الووو..
ردت علي:الوو..سلام عليكم
قلت:وعليكم السلام,,هذا جوال ام عبدالعزيز..
قالت:ايه ياهلا والله وغلا مين معي..؟؟
قلت:وشلونك يا خاله..انا صديق عبدالعزيز..
قالت وهي منهبله:جد والله..عبدالعزيز..يعني هو له صديق الحمدلله موب لحاله..وينه ياولدي حولك هو..
قلت ونا مدري مع وين ابدأ:لا والله بعيييد شوي..
قالت وهي شوي وتصيح:وشلونك ووشلونه ياولدي..
استغربت منها وقلت:والله الحمد لله بخير..اسمعي ياخاله..
قالت:هلا والله وليدي..امرني..
قلت:ابيك بكلمة راس..بصراحه انا ياخاله عبدالعزيز قالي السالفه كلها..ونا ابيك تسامحينه ع الي سواهـ..
قالت:وشلون ياولدي تبي اسامح واحدن مخرب ع اخوه وسبب مشكله بينه وبين زوجته..!!!
قلت:بس تخيلي ياخاله انتي مكانه..ترا والله ذا سن مراهقه..يعني يبي يبرز شخصيته ويوم شاف ماحد عطاه وجه سوا تسذا..
قالت:بس ولو ياولدي ماطاعني ذا الولد..
قلت:والله ياخاله مايقصد..بس جد تخيلي من زمان تجمعين فلوس وفي النهايه تروح لغيرك..
ترا والله عبدالعزيز صاح يوم سألته عنك..
والله تراو مشتاق لك وخايف عليك..
ووده يرجع بس خايف منك ومن خوانه..
"والام ياقلبي ماتحملت وصاحت"..
قالت:والله ياولدي انا حاسه اننا ظلمناه معنا بس تعرف انقهرت منه.. مهما كان هو ولدي..ويوم راح فقدته وفقدت ازعاجه..البيت ساير هادي يوم راح..والله اني حاسه فيه..ومشتاقه له..
بس هو وينه ابيه يجي..
"عاد انا حسيت شي ثقيل في حلقي واحس ابصيح وانا اسمعها"

ملاحظه: ناصر حساس..بس مايحب يبين لاحد حساسيته,,,..

قلت بتردد:هو ياخاله خايفن منك ومن خواله بعد.. بس تراو والله خايفن عليك.. وودهـ يرجع..
قالت:ياقلبي عليه ولدي..يبطون خواله عظم لو يلمسونه..وينه ياولدي اقدر اكلمه..
قلت ونا امسح دمعه تجمعت في طرف عيني:لاء ياخاله ما ابيه يعرف اني كلمتك.. ابيك تسامحينه..وبس"مدري وش جاني وقتها"
قالت:ووشلون ما اسامحه.. وهو نور وحركة البيت كلها..
قلت:مشكوورهـ ياخاله..
قالت:الله يشكرلك ياولدي ويوفقك وين رحت ووين ماجيت..
قلت:اجل سلام عليكم..
قالت:وعليكم السلام..الله معك..
وسكرت الخط... احس تذكرت امي وكان ودي ادق عليها..بس اعرفها تكون نايمه..

"يمكن تقولون وشلون دق بعد الفجر والناس نايمه..هو دق لانه يعرف ان الكبار,,الله يحفظهم,,غالبيتهم ينتظرون الشرووق بعد الفجر..فكان متوقع ردها وقال احسن وقت لان ماحد بيكون معها"

رجعت للمكاننا.. ولقيت العيال طلعوا ولابسين مناشفهم وجالسين يساعدون ملوكي في تجهيز الفطور..
ناظرت عزوز ونا فرحان.. لان احس ارتحت يوم سويت كذا..


مع اليوم بيصير باقي اربع ايام..وينتهي الاسبوع اللي تلاقوا فيه الصديقين..
تتوقعون بس كذا يرجع عزوز وتسامحه امه..وتنتهي الاحداثــــ..؟؟
او انه بعد الاسبوع بيروح عند عمته..او انه بيجلس مع ناصر..!!

ناصر..ومع مين بيجلس اذا راح عبدالعزيز..!!
وكيف راح تكون حياته بدووون عزووووز...

الاحداثــــ بدأت تهدأ.. وغموض عزوز..انزاح...
بس باقي شي..ماراح ينزااح..الا اذا انتهت القصه..

ردت امه:الــــو ..
سكت عبدالعزيز وماقدر يرد..لانه مو عارف وش يقول ومافكر في اللي بيقولـــهـ ..
امه: الووو ..الوو ..فيه احد..؟؟
عزوز بصوت مختنق:هلا يما ..أنـ.."ارتبك"... أنــااا.."وسكت فترهـ"
امه:الوو..مين معي؟؟ "ردت ولانها كبيرهـ ماكانت تشوف الاسم"
عزوز:يما انا ولدكــ عبدالعزيز
امه بفرح:صدق..والله..
عزوز: ايه واللهـ.. "تجمعت دمعه في عيونه يوم سمع صوتها"
امه بحزن:عزوووز هلا ولدي.. الا هذاهو صوتكـ وينك ياولدي عنا..
فقدناكـ وماتترك لنا عنوانكـ ولا شي وراهـ !!
عزوز وصوته رايح صياح:يما آسفــ... يما والله احــبكـ ..
امه ماقدرت تكمل ونست اللي في بالها:ونا يابعد رووحي احبكـ
"وتخبروون المكالمه صارت صياااح × صيااااح وبالذات ان عبدالعزيز انسان رومنسي لآخر درجه ويمكن انتم ملاحظين بعد وكان اسلوبه الطفولي في بعض الاحيان يخليه صغير في عين امه مهما كبر"
حست ام عبدالعزيز ان ولدها طفل.. وطفل فاقد امهـ ,, ومحتاج لاحد يكون بقربهـ وبالذات انها حست بغلطها عليه.. فسارت هي اللي تعتذر مو هو.. انتهت المكالمه.. بعد مارضت امه عليه ووعدها بأقرب وقت يجي ويسلم عليها..
فرح عزووز وماكان مصدق ان الامور بتمشي بهالسهووولهـ ومع هذا كله ماكان يدري ان ناصر له دوور باللي يصير..
طلع من الغرفه وهو متشقق فرح..
عزوز مستانس:نااصر.. رضتــ ,, رضت يانااصر ..امي رضت عليّ..
ناصر بفرح:والله..؟؟
عزوز وهو يمسح دموعه من الفرح:والله ياناصر.. اخيرا ماتتخيل وش كثر فرحت..
ابتسم ناصر وهو مستانس لفرح صديقه..
نقز عزوز فوق الكنبه وقام ينطط ,, وصدق مبين انه طاير فرح
ناصر:بجد.. عليك انفعالااات غرييبهـ ..
عزوز:والله لو تحاول ماراح تقدر تتخيل وش كثر فرحت .. لاهـ اليوم ضروري ناكل من مطعم..لاء ونروحه بعد,,
ناصر: عزووز وبعدين معكـ تراك استنزفتني.. خلاص مابقى لي من مصروف هالشهر الا الف ريال..
عزوز:ناااصر.. تفكى الله يخليييييييك..
ناصر بجد: آسف عزوز انا بجد فرحان لك وودي اروح وياكـ بس خلاص هي ميب شغله كلش عليّ..
يعني أجار الشقه..والفواتير..والبانزين..والاكل والشرب عليّ.. ماتحس ان مافيه عدل شوي..
حس عزوز على روحه:لا خلاص مو مشكلهـ..
ناصر وهو حاس انه طفى حماس صديقه:والله عزوز موب قصدي شي لاتشيل بخاطركـ عليّ بس خلك واقعي.. توني مسدد الفواتير بالجوال..حسابي مافيه الا اللي قلتلكـ.. ومامعي بيدي الا ميتين.. يعني باقي قدامنا شهر وش راح تكفي له الفلوس وحنا غدانا وعشانا من برا وان تطورنا سوبر ماركت وكلها تبي فلوس..
عزوز يهز راسه:ايه..داري والله..صح كلامكـ .. "وشغل التلفزيون..

حس ناصر ان عزوز وده يروح بس فكر بعقلانيه في كلامه اللي قاله ومالقى الا انه يسوووي كذا ..

قام من الكنبه وطلع مفتاحه من جيبه وهو متوجه للباب..
عزوز:على وين..
ناصر:رايح مشوار وجاي..
عزوز:خذ راحتكـ لاتشيل همي..
ناصر:لا توصي حرييص..
عزوز:يالدوووبي ماتعرف تجامل..
ناصر: خء خء خء خء .. يالله يالقرد تامر على شي..
عزوز رافع حاجب:هين يالدوب انا قررد!!
ضحك ناصر وقال:هه طيب تامر على شي اخلص
عزوز:لا ابد سلامتكـ.. و"اشر له يعني سلام"
وبنفس الحركه رد عليه ناصر.. وسكر الباب وراهـ..
انسدح عزوز في الكنبه بملل,,وجلس يفكر وش يسوي..
جته فكرهـ..
قام و راح فتح الدولاب حق الملابس وقال خل اكشخ شوي.. دام ماعندي لاشغله ولا مشغله وبهالمناسبه الحلوهـ بعد..
طلع له بنطلون جينز كان طويل عليه.. خلاه ماسفطه
ولبس عليه "ونتو بكرامه" زنوبه اسود وابيض.. واخذله قميص ابيض ورفع كمومه وفتح حول اربع زراير..
وراح لم المرايا وحوس شعرهـ طلع شكله احلى رغم حوسه شوي..
وقف قدام المرايا الطويله.. وجلس يناظر نفسه.. وهو يضحكـ ..قال اكيد ناصر بيقول محشش شعندهـ الاخووو..
عـــــــــزوز ....
والغالي على ذكرهـ جا..دق الجرس ثم سمعت صوت المفتاح..
عاد انا كومت الملابس ورميتها بالدولاب وسكرته بسرعه قبل لا يشوفني ناصر لانه دايم يهاوش ع هالحركهـ..
شافني ونا واقف عند الدولاب واضحكـ جا لمي وقال:وخر اشوووفـ
قلت:لا لا.. ماكبيت الملابس..
ضحك وقال وهو مو مصدق:ماكبيتها..طيب خلني اشوووفــ..
قلت ونا مغطي ع الدولاب:يابن الحلال لاتدقق..
ضحك من جديد وقال ماودك نطلع نتمشى شووي..
قلت مستغرب:والله شكل وراك شي
ابتسم وقال:ليه وش المشكله في اللي قلته..
قلت:لا.. لا ولاشي ..
قال وهو طالع من الغرفه..بصرعه انتظرك تحت..
ثم رجع طلع راسه من باب الغرفه وكـأنه تذكر شي..
قام يناظرني من فوق لتحت..
قلت:هييي خير وش عندكـ..
قال:احلىىى ياحركتااات انتا.. لو ادري انك بتكشخ لنا كان خليناك تكلم امك من زمان..
قلت:هين يالدووبي شقصدك..
رفع حاجبه:ماقصدت شي.."رحت رميت علي المخدهـ وهو انحاش ويصارخ: يلا احتريك تحت عند المواقف..
قلت:اصبببر ادور فردت شرابي..
سمعته من بعيد يقول:اوووهوو وبعدين معك كل يوم تضيع شراريبكـ
قلت ونا اصاارخ:اقووول بس طس يالدووبي..
سمعته من السيب يقول:بطل هررج يالقرد واخلص..
قلت بقلبي:هيين انا اوريكـ..
لحقته ركض ومدري حتى سكرت باب الشقه وراي ولا نسيته.. مسكته من رقبته وقلتله:كم مرهـ اقولكـ لاتقولي يالقرد..
قام يعد بأصابعه يستهبل وقال:اوول مرهـ
قلت:قوول آسف..
قال:تبطي عظم والله..
مسكت بلووزته وقربت وجهه عند وجهي:بتقوووول ولا لاء..
قال وهو مطلع لسانه:لاء..
جريت شوشته الطويله من قدام ومطيتها عشر امتار..
جا عبدالله"حق الاستقبال وهو يضحك":هييه شعندكم.. يالربع.. استهدوا بالله..
ناصر:لا اله الا الله..
قلت:انا إن ما ادبتك يالدووب.."طبيت فوقه وبطحته في الارض"...
عاد ناصر ماقدر يقاوم كان ودهـ يكفخني بس من الضحك ماقدر..
عبدالله:عبدالعزيز..فضحتنا ياشيخ.. الناس رايحه وجايهـ
قلت بإصرار:ماعلي منهم..وانت الثاني بتقول آسف ولا لاء..
لقيته متخدر من الضحك..وهي كانت نقطة ضعفه اذا احد دغدغه..
صرت انا اضحك على شكل ناصر وهو يضحكـ وعبوود بعد معنا تسدح ضحكـ..
رحت قومت ناصر لان كان منبطح بالممر يعني عليه شكل..
الموهيم اخذنا لنا دش حار من المسؤول الثاني بالسكن..
بس ضحكنا بالاخر ومشينا.. رغم ان عبود كان في البدايه شديد معنا بس اللحين صار من اخويانا وسرنا اذا انتها وقت مناوبته نناديه يسهر معنا..
ركبنا السياره ومرينا على محطة بنزين وعاد على طول انا وناصر فتحنا الشبابيك نستنشق هالريحه الخطيرهـ ..
ناظرت البقاله ونا ألمح لناصر لان وكالعاده مامعي فلوس..
قلت:والله ذي البقاله شكل عندهم اشياء حلوهـ
فهم ناصر قصدي بس يسوي مو فاهم وقال :ايه والله..بس مو زي سوبرماركتنا
قلت:موولت يالعله..
قال يناظرني:يعني تلمح..
قلت:اخيرا فهمت!!
قال:ماودي اعيد الكلام اللي قلته من شوي بالشقه..
قلت بصوت واطي:افففففففف..
سمعنا صوت واحد "يصارخ"ويطق الباب..

} ....

ناظرنا انا ويا نصور..لقينا الهندي يبي حق البانزين..
ضحك ناصر وقال:الدبشه ذا مايدري اني فاتح الشباكـ
قلت: ياااحليله..
مشينا شوي وقمنا نلفف بالشوارع ونا احس ان نويصر وراه بلا..
جاني كذا حساس خلاني اسرح واتبلد..
حسيت ان انا وناصر... لاء ماودي اقولها.. تعوذت من الشيطان..

سمعت جواله يرن رفع السماعه وهو حاط ايدينه ع الدركسون ومميل راسه"ماسك السماعه بكتفه"..
قال:هلا والله وغلا.. ايه زين..اجل يلا سلام.."وسكر"
والله ماتصدقون وش كثر احب هالناصر و ماودي يروح من حياتي..ووش كثر اتوتر كل مارجع لي هالاحساس.. ناظرت الساعه كانت احدعش ونص.. رجعت طليت في وجهه كان مبتسم ويناظر الطريق قدامه..
جلست افكر.. ناصر مبتسم ويضحك ودايم يخفف عني.. طيب انا ماعرفت وش داخل هالآدمي مافكرت مره اساله عن اخته امه ابوه اهله.. وش اللي خلاه يجي هنا ماعمري سالته عن احواله مشاكله ظرووفه بس انا اللي اشتكي دايم وهو يتحملني ويسمع..
نصووور..لاموني فيك كثير..ومادروا ان "لي فيك اسباااب"..
انتبهت ان ناصر غير طريقه و"ديور" من الشارع يعني راجع للسكن..
استغربت بس ماعلقت.. ناظرته وانتبه لي ناظرني ابتسم ورجع يناظر قدام..
سألته:نصوور..شخباركـ..؟؟
رفع حواجبه يستهبل ولبق السياره على جنب..ناظرني ولمس جبهتي..
قلت:وش فيك..
قال:لا بس حاب اتطمن على حرارتكـ يمكن عديتك ولا شي..
قلت:يعني فيك حرارهـ ؟؟
قال:ايه وليش تسأل..
قلت:وليش انا ما ادري..
قال:طبيعي يعني لو انت عندك صداع وشلون ابدري
قلت:اكيد ابجي وابقولكــ ,,"ثم فكرت شوي بجد انا اشتكي كثير"
قال:لاء موب شرطـ فيه اشياء ماتجي تقولي عنها بس اعرفها
قلت:ووشلون
قال:اذا سألتك انا عنها..
قلت ونا حاس بتأنيب الظمير:يعني كل هالفتره فيك حراره ونا مدري
قال:إلا تدري.. ماتذكر يوم بالبحر قلتلك..
حسيت اني حيوان لاني في كل مره افكر بمصلحتي حتى ماحطيت كلامه في بالي.. قلت:طيب وشلونك اللحين..
سكت شوي وحسيت انها بجد اول مره اقولها له..واساله عن حاله
تنهد وقال:خلها على ربكـ.."وشغل سيارته"..
لأول مره احس ان ناصر غامض..وان في كل هالفتره ماعرفت عنه الا ان عندهـ اخت يوم سمعتها..
وهو عرف عني تقريبا كل شي.. ناظرت الارض ونا منقهر من نفسي..
حط ايده على كتفي وقال:متظايق من شي..!!
قلت:خليها على ربكـ ..
ابتسم وقال:عزوز..دايم اذا تضايقت ..لاتقول يارب همي كبير.. قول ياهم ربي كبير..واكيد دام عندنا رب ابد مافيه كرب..
ابتسمت انا بدوري وحسيت ان ناصر انسان عظيم بالذات لو جلست معه ووصلت لنقطه يكون هو معك فيها بجديه..
"وقف السياره".. ناظرت من الشباك وصلنا للسكن..
طلع ناصر واشر لي يعني يلا..
نزلت ولحقته.. شفته راح لم حق الاستقبال وسأله عن شي..
اشر لي يعني اسبقني.. هزيت راسي يعني اووكيشن..
وشوي وجا وراي..
وقفت عند باب الشقه وفتحتها..
لقيت الشقه ظلااام مع اني اذكر اني ماسكرت لا لمبات الغرفه ولا الصاله.. استغربت..
وشوي بهالظلام طلع ضوء كشاف بالغرفه ع الجدار..
لقيت مكتوب كلام عليه ببخاخ الثلج حاولت اقر وبصعوبه قريت "دوووم الفرحه ياعزووووز"
فرحت يوم قريتها عدتها مرتين وثلاث..بجد كان مكتوب ياعزوز..
طيب مين سوى كذا؟؟؟؟
دورت ناصر مالقيته بوسط الظلام..وشوي انطفى الكشاف..
سار ظلام..قلت:ناااصر..ناصر يالدوب وينكــ ..
وسرت احاول اوصل لزر اللمباتــ .. وشوي..
تولعت كل الانوار..واسمع صوت طراطيع"حقت الحفلات"...
وشوي اشياء تطيح من السقف الواان.. قلت يااهوو ونااااسه مين اللي مسوي كذا..
وشوي..اصوات دق سامري عاد انا اعشقه ..وشوي التلفزيون انفتح ومعلين الصوت..
دورت بعيوني على نصور.. طاحت عيني ع الطاوله...لقيتها مغرقه شوقلاطات وبباسي وبطاطسات كبيرهـ ليز حار وجبن ودوريتوس وبجمبه اندومي صحن كبييير وبطاطس مقلي وكندر وخرابيط و..و..
واللي لفت انتباهي مصلحين كيكهـ.. وعليها شموع صغيرهـ مكتوب عليها "دوووم فرحتك ياعزوز"
وبعدين مكتوب عالجنب بالتوفي.. n,s,3,m,a
على طول عرفت انهم ناصر وسالم وملوكي وعادل وعبوود..
ناظرت لم الغرفه لقيتهم واقفين وبالنص معهم ناصر..
ركضت لمهم.. وخميته..ونا مستانس..
ثم خميتهم واحد واحد.. ونا ابطير فرح..
ثم جلسنا نستهبل ونرقص ع الدق.. وبلعنا شوقلاطات كان بجد وناااسه.. فرحت من قلب..ونا اقول بجد الله يديم هالفرح..
جلسنا ع الطاوله وكان عادل يصبب لنا الكولا والببسي..
سألتهم..مين صاحب هالفكرهـ..
كلهم ناظروا ناصر عرفت انه هوو.. وقمت لانه كان جالس قبالي وجلست بجمبه..
كان يووم خطير..ذاكرات جوالاتنا كلها تعبت من الصور والتسجيلات اللي سجلناها ومقاطع الفديو..
فرحت مرهـ بجد ورغم كان ودي اروح لمطعم بس قلت وش المطعم ياشيخ والله ولا احلى مطاعم لشرقيه مايسون هاللي سووهـ
والاحلى ان لما يكون كل ربعك واخوياك يشاركوونك فرحتكـ ..
مانمنا الا بعد صلاة الفجر.. وكان العشى على حساب عبوود
مسكين توهـ مستلم الراتب وحطه نصه بالاكل..
قلتله: والله ليتنا عرفناك من قبل ياعبود
قال:والله انا ليتني عرفت من قبل ان فيه ناس رهيبين بالسكن ونا مدري عنهم..
قال سالم:الله يخلي ناصر اللي جمعنا الليله..
ناصر:هه الله يخلي عزوز اللي خلاني اتعرف عليكم بصوته..وضحكـ
عادل:الله يخلينا لبعض وبس اختصروها..
ملوكي:يالله شباب استانستوا وفرحتوا..يالله ع بيوتكم..اذن الفجر وبتطلع الشمس..
عبود:جد والله.. عيدوها مرهـ ثانيه
ناصر وهو يضحك:اعجبتك الشغله يعني..
عبود:والله ياويلكم وياسواد ليلكم لو تسون مثل هالخرابيط من وراي..
قلت:وحنا نقدر نسوي شي بدونكـ
سالم:يالله شبااب تأخرنا.. ويبي لنا نرتب نومنا باقي يومين ع الجامعه..
عادل:جد والله..يالله شمينا..
قاموا العيال وودعناهم..وكلن راح..
ناظرت المكان كان بجد حووسه..بس فديت هالحوسه دامها خلتني كذا مستانس.. ناظرت ناصر لقيته يجمع الصحون والكاسات..
رحت انا جمعت القراطيس..ورتبنا المكان حول سبع دخلنا الغرفهـ..
حطيت لي بطانيه تحت سرير ناصر وخذت مخده.. ونمت بالارض
ناداني ناصر:هييه.. خير يالاخوو..
قلت:وش فيه..
قال:اقوول اطلع نام فوق..
قلت:لا ماودي اضايقك كافي خسرتك كثير..
قال:لا شدعوى كلها ماكلفتن ميه وخمسين ريال..
قلت:وتشوفها قليله..؟؟
قال:وهو يغلى عليك شي.. يالله جد ارقى فوق
قلت:ناصر.. خلني مره وحده احس اني سويت شي علشانك
ابتسم وقال:اذا تبي تسوي بجد شي علشاني نام بالسرير..
قلت بعد اصرارهـ:دامه يريحك..ابنام فيه..
ونام هو بالارض.. مدري بصراحه وش اللي جابر نصور يسوي كذا..
كل يوم يزيد حبي له.. وكل يوم يمر يوتر اعصابي..
باقي يومين ع الجامعه ويومين ثانيه ع نهاية الاسبووع...
ونا مع التفكير ماحسيت بنفسي ونمممممممت..
ناصـــر....
قمت اتقلب ماجاني النوم رغم اني تعبان واحس جسمي متكسر..
تذكرت وحدهـ بجد احس اني مقصر وساحب عليها..
دخلت ايدي بجيبي..لقيت الجوال بوسطه طلعته وفتحت انشاء رساله.. وكتـــــبت ..
((فقدتكـ ,, وجيت اتصل..ثم هونتـــــ ..
دامكـ بقلبي وش يفيد اتصالي,,
ماراح اشغلكـ ,,بقول وين انتــــــ ..
ولا انتـــِ ساكنه فــــكري وخيالي,,))..
حطيت الجوال بجمبي وحاولت انام.. سمعت صوت رسالهـ
قلت اشوهـ اجل صاحيه ما زعجتها..
فتحت الرساله..كان مكتوب
((عطــني سبب وآحد يبرر غيابكــ
يعني اذا طمنتني,, مابها عيبــــــــ
ع الاقل ارســـــــل وش اللي غدآبكــ
انـســى المحبـــه واعتبرها موآجيـــبــــ))..
حسيت قلبي اعتصر لاني انسان ما اقدر اوفي بين اكثر من شيئين..
اذا اهتميت بشخص لازم انسى واحد ع حسابه.. رجعت وارسلتلها
((لك وحشه يالغالي بغيبتكـ
لولاك بالقلب ما جا للوله طاري
وحشتني بسواليفك وطلاتكـ
لكن وش اسوي لا جارت اقداري
حبيت ابين غلاك وطابت اوقاتكـ
هذي سوالف غيابيـ وهذي آخر
اخــــــــــــبـــــــــــــــــــاري.. ))
بعد شوي ردت..
((اضحكـ فدتكـ الرووح يا غالي..
اضحكـ وخـــــــــل العمر يهنآلي..
اضحكـ وبابـــــ الهم بنصــكهـ ..
محدن بهالدنيا تــــــــرا خالي..
والكل من هـــــمه يبي الفكهـ ..
وغـــــيركـ بــهالـــدنيا انا مالـــي..
يا اغلى وأروع شي عـــرفتهـ .. ))
مدري وشلون حست اني متضايق..
ودي كان اكلمها وادق عليها.. لكن الوقت مو مناسب..
واخاف بعد يقوم عزوز ويصير موقفي مال ابوهـ داعي..سكرت جوالي..ونمتــــ ..
بعــــــــــد فتـــــــــــرهـ ..

آآآوووتـــ .. احس المكيف طاح فوق صدري.. لاء وش المكيفــ إلا الثلاجه شكلها طاحتــ عليّ.. فتحت عيني بصعوووبهـ ..
ونا اقول يااهوو وش السالفه..
بعــــــــــد فتـــــــــــرهـ ..

آآآوووتـــ .. احس المكيف طاح فوق صدري.. لاء وش المكيفــ إلا الثلاجه شكلها طاحتــ عليّ.. فتحت عيني بصعوووبهـ ..
ونا اقول يااهوو وش السالفه.. في البدايه ماقدرت اميز وش اللي طاح فوقي.. وشويتين اشم ريحة شامبو.. لايكون بس نمت بالحمام ونا مدري..
حاولت افتح عيوني ماقدرت من ضوء الشمس..انتظرت لين تأقلمت عيوني وفتحتها.. ارتعت يوم شفت شي اسود قدامي..
وما مرت دقايق الا ونا ميت ضحكـ يوم قدرت اميز هالشوووشه اللي قدامي..
دفيته لانه الدوبي طاح من السرير فوقي.. وماكان فيني حيل اقومه لاجل مايطير مني النوم..
ورجعت نمتـــ ,, ونا فيني ضحك بس مالي خلق اضحكـ

جا من بكرا الساعه وحدهـ ونص الظهر.. قمت من النوم..
صليت الظهر ورحت قومت عزوووز..
جلست اصارخ عند اذنه وهو ولا كأن احد بجمبكـ ..
قلت:عزوووز يالدوووب"ورفسته"..
قال وصوته رايح مناكـ :ناااصر خلني اناام.."وقلب ع الجه الثانيه"
قلت:عزووز ترا والله ان ماتقوم لا اتمردغ ببطنكـ .. قم يامال الـ ...
قاطعني:تكفى نويصر اذلفـــ ..
قلت:يالييييلــ يعني ابسنتر هنا بلحالي.. اسمع جا ناراتو..
رد وهو شبه نايم:وش اسويله..جا طيب افتحله البابــ..
قلت:عزووز يالماصل..يلا قوووووم..
وشوي دق الجرس ورحت افتح البابـ ..
طليت من العدسه لقيته سالم.. فتحت الباب.. قلت ياهلا والله وغلا بسويلم..
قال بعد ماسلم:ياهلابك اكثر.. إلا اقول ناصر.. عندك عبدالعزيز
قلت:بوهـ مير نيم..
قال وهو فاتح عيونه:وشوووو
قلت استهبل لاني داري ان ماراح يفهمها :بوهـ مير نييييم..
قال:طيب لا تصارخ بس وشي ذي..!!
ضحكت عليه وقلت:موجود بس نايم..
ضحك وقال:عليكم مصطلحااتـــ
قلت:اقووول طس من مايعرفها ذي..
قال: إلا قول ميين يعرفها..
ضحكنا سوا ثم قالي:ذا جواله اخذته امس بالغلط لانه نفس جوالي.. "سولفنا شوي ثم راح لان كان عندهـ مشوار"
رجعت لقيت عزوز قام وفي الحمام يغسل وجههـ مريت عليهـ
وقلتله:صباح الخير..
قال:صباح النور..
يوم طلع قالي وصوته ثاقل وعيونه تقل واحد سكران: يعني لا نمت انت بالسرير ولااني انا اللي نمت فيهـ ..
قلت ونا كاتم ضحكتي:والله مدري عنك انت اللي طحت فوقي..
قال يستهبل:وعجزان يعني تقومني..اللهـ يغربل ابليسكـ ..
إلا ماقلت لي من اللي دق الجرس.."وقلتله السالفه..
راح للمطبخ وبدا يحوس بالدواليب ..دخلت معه وزينا فطور..
حلسنا بالصاله وكان حاط ع اسبيستون توم & جيري.. بصراحه ارتفع ظغطي من مصالتهم بس حاولت اتحملــ ,,
بس بعدين قمت من السفرهـ لان بطني تقلبت فوقــ تحتـــ من طريقة اكل عبدالعزيز..
كان يحط بيض ثم عسل.. قلت:الله يقرفكـ وش تسوي انتــ
قال وهو ياكل:والله لذيذ ..ماجربته انتـــ
قلت:الله يحوم تسبدكـ
قال:طول عمركـ وماعندك سالفهـ !
قلت ونا انفظ فتافيت الخبز اللي عليّ.. الله يصبرني عليكـ
قال وهو مطنش كلامي:باقي من البكسويت اللي بالدولاب..
قلت:ايه باقي بس ماراح تاخذ..
قال:ولييه؟؟
قلت:لانك بتصير دوبي على كذا..
قال:ياليييل .. ياخ ماشبعت وش عندكـ ..؟؟
قلت:هي موب على كذا..لانك ماتعرف تاكل"بكسويت"على قولتك زين
قال:اووووفــ ياخ قلق..
قلت:احمد ربكـ متحملكـ ومتحمل مصالتكـ ..
قال:وغصبن عليكـ بعد
قلت استهبل باسلوب جاد:اللحين انت المفروض تاكل تـ ... وتسكت ,, احمد ربكـ اني مخليك بعد تسكن عندي..
(فهم عليّ عبدالعزيز غلط) وقال:يعني بتمن عليّ..
قلت:لا والله ماعمري منيتــ ولا احب امن على احد"كنت استهبل يوم اقولها"
قال وهو يقوم من الطاولهـ :واللحين كل ذا مو من,,..!!
قلت:وش فيك انت بسم الله,,,
قام راح(وهو معصب)من السفرهـ وقال: خليت الباقي لكــ
عصبت انا من حركته قمت مسكته من كتفه وقلت:تعال انت هيه.. وشفيكــ !!
لف علي وناظرني نظرهـ .. هدتني..
وقال:فكني يالحقـــير.."حس عبدالعزيز انه يطر وانه ذال نفسه عندي كل هالمدهـ هو كيف فهمها .. مدري عنه"
ناظرته ثم فكيته وقلت:ذا جزاي يعني اللحين تقولي يالحقير..
قال وهو لاف وجهه:الله لايحيجني لأحد..
رفعت حاجبي:صدق.. اتق شر من احسنت اليه..
ناظرني وهو حاقد:يعني مازلت مصر اني انا اشحذ منك وانك محسن ومتفضل علي..
عصبت انا وقلت:انت شكل فيكـ شي.. وش قالبك فجأهـ
رد وهو ينافخ:اتق شر من احسنت اليه؟؟.. شكرا خوي ماطلبت احسانكـ.. يامهزوز الشخصيه.."قالها ونا احس انها من قلب"
قلت ونا منفجر قهر منه: انا ولا انت مهزوز الشخصيهـ يالمريض..؟! (كنت اقصد السقاير)..
قال وهو معصب:اصير مريض جسدي ولا مريض نفسي..
عاد انا هنا بس خلاص تحطمت يعني بجد هو يقصد كلامه يعني انا مريض نفسي..

حطيت عيني بعينه وناظرته بقوهـ وقلت:عزوز .. تصدق.. الشرهه موب.. عليك الشرهه عليّ انا الحيوان اللي فكرت في يوم اساعدكـ..
قام هو وراح للباب وقال:رحم الله امرء عرف قدر نفسه.. ونا ماقلتها انت بنفسك قلت انك حيوان,,..
وسكر الباب وراهـ بقوووهـ..
بصراحه انا بذاك الوقت اعصب مني مافيه.. حاولت اهدي ونا منقهر منه ومن اسلوبهـ الحقير يعني انا مهزووز شخصيهـ ..
انا اقول عن نفسي حيوان بس هو لاء..
جلست ع الكنبه ونا متكي بايدي على رجليني ومغطي راسي..
بجد توترت ونا اعيد اللي سار بمخي..
يعني اللحين وين الغلط باللي قلتهـ ,, دقيت عليه لاني اعرفه متهور مدري لاعصب وش بيسوي..
دقيت عليه كثير..مرتين وثلاث وعشر ماكان يرد عليّ..
سكرت جوالي ونا منقهر منهـ ,,
قلت بقلبي اكيد بيراجع نفسه وراح يعرف انه غلط بإلي سواهـ وبيرد
بعـــد ساعتين بديت اقلق اذن العصر واخونا في الله ماجا..
رحت اسأل عنه العيال.. سألت ملوكي وعادل قالوا ان ماشفوهـ من امس..
سألت عبدالله والهنود والموظفين.مايدروون..
تذكرت سالم دقيت عليهـ الباب.. فتح لي الباب ودخلني..
قلت اسمع سالم ماراح اطول بس ابسألك عزوز فيه ولا لاء.. ماشفته!!
حسيته ارتبكـ ثم ناظر لغرفته وقال:لاء ماشفتهـ
قلت ونا مو مصدقهـ:ايه اجل خلاص سلام
قال:ليه تسأل عنهـ
قلت:لا بس تأخر ع البيت ومايرد ع الجوال..
قال:اذا شفته علمتكـ
طلعت من شقته ونا مو قادر اصدقه دقيت على عبدالعزيز ونا واقف عند الباب..سمعت نغمة جواله.. عرفت انهم يكذبون عليّ..
قلت اهم شي انه قريب وعند سالم..يعني مافيه خوف عليهـ
ثم فكرت اللحين هالخايس يستحق افكر فيه واشيل همه..
سار ضميري وقلبي يتاصرعون.. مرهـ اقول لا شدعوى ياناصر تخلي تفاهات تفرقكم ومرهـ اقول هو اللي شبها وتبلى عليّ..

مــــر وقت طويل ونا بالشقه اقول وش النهايه ياهووهـ
رحت زينت لي غدا وقلت مافيه الا ان اطنشهـ لاني مازلت اشوف انه الغلطان..
صلحت غدا بس ماهان عليّ اتغدا واخليه بدون غدا..
رحت زينت له بصينيه لحاله وحطيت ببسي وملعقه وزينت صينيته وحطيتها ع الطاولهـ حطيت جمبها ورقهـ وكتبت عليها..
(( عزوز .. هذا غداكـ .. احتريتكـ بس طولتـ .. اذا احتجت شي تراي نايم بالغرفه )) ووقعت بعدها..
دخلت الغرفه ونمتـــ .. حسيت بصوت مفاتيح حاولت اتغاضاها ونمتـــ

عــــــــــزوز....
دخلت الشقهـ ونا مغصوب بس لأن مافيهـ مفر منها.. شميت ريحة كبسه..عرفت انه ناصر..
ناظرت الطاولهـ شفت صينيه وبجمبها ورقه.. عرفت انه هو اللي كاتبها قريت الكلام واول ماشفت عزوز تذكرته وهو يبتسم بالسيارهـ يوم امس .. مدري ليه تذكرتها كملت الباقي وعرفت انه كان يحتريني حسيت بتانيب الظمير بس يوم تذكرته يقول (اللحين انت المفروض تاكل تـ ... وتسكت ,, احمد ربكـ اني مخليك بعد تسكن عندي) انقهرت منه وحطيت بجمبها ورقه وكتبت..
((اللهـ لا يحيجني فيوم لفضايلكـ)) عبدالعزيز..
وانسدحت بالكنبه حقت الصاله وعطيت الصاله ظهري ونمتـــ ..
قمت على صوت جوال كان يهز عند رجلي.. مديت ايدي وناظرت كان جوال ناصر,,.وكان بعد " حبي الاول والاخير
يتصل بكـ"
كنت ابموت واعرف من هاللي متصل لان ناصر اتصالاته قليلهـ
سمعت صوته جاي من باب الغرفه رميت الجوال بالارض وعطيته ظهري..
جا ناصر وهو معصب..
ينافخ وشكله مدروخ وصوته تعبان قال:حتى الجوال ماسلم من شركـ
ثم ناظر للورقه.. وشال الصينيه وطلع بها برا..
رجع بعد شوي وهو يقول:والله هنود تعطيهم يدعون لك ويفرحون
وصديق تعطيه جوعه عليك مايهون
يرفضه وما يقدر حتى لو كان قبل معك يمون..
رفع جواله ونا احس انه دايخ ثم راح لغرفته وصكر الباب وراهـ ..
سمعته يكلم ماقدرت القط غير كلمة"هلا حبيبي"لان الصوت بعد كذا بدا يوطى شوي شوي..لين ماعد صرت اسمع له صوتـــ ..

جت ساعه وثنتين وثلاثـــ ونا مو قادر انام لاني جوعان دخلت للمطبخ وحاولت ألقط لي شي من الثلاجه قبل لايشوفني..
بس لحظه.. وينه هو من ثلاث ساعات تقريبا ماطلع اذن العصر والمغرب وهو بغرفتهـ .. خفت عليه لانه من النوع اللي نومهم مو ثقيل..
مشيت شوي شوي وناظرت من طرف الغرفهـ .. لقيته طايح بالأرض..
فتحت الباب اكثر ونا مرتاع بس كل ما اتذكر اللي سار ارجع..
طلعت من الغرفه بس ضميري مازال يأنبني..
خفت بصراحه لايكون جاهـ شي.. دقيت على سالم وقلتله بسرعه يجي..ويوم دخل وشافه انا كنت واقف عند باب الغرفـهـ
سالم:يالدبشه تعال صديقك مغمى عليهـ وجسمه حار..
وقفت مكاني ماقدرت اسوي شي..
قال وهو معصب:مامنكـ فايدهـ ..ودق على عادل وعبدالملك وراحوا شالوهـ للمستشفى ونا زي الدلخ بوسط الزحمه..
ناظرت للمرايا صفقت نفسي كفـــ يمكن اصحى مع العالم اللي حولي مدري شفيني يعني هالحين كل هالوقت ونا وياهـ سوا وماحد يقربنا وبالوقت اللي هو محتاج لي فيه اتركه..
يعني هو فيه يوم انا وقفت معه وسويت شي لأجلــــــــــه ..
لحقتهم واخذت مفاتيح سيارته للمستشفى الوحيد بالحي..
لقيتهم دخلوهـ وجالسين ينتظرون الدكتور قبال غرفتهـ
سألت عادل: هاهـ كيفه..؟؟
ناظرني بإستحقار:تو جاي تسأل..
وشوي طبع عبدالملك كف في وجه ولد اخته وقاله:احترم نفسك في المرهـ الجايه..
عبدالملك:عزوز..اسف نيابه عن هالخايس..
قلت ونا متبلد:لا عادي ماسار شي..
طلع الدكتور من الغرفهـ وكلهم وقفوا ويسألونه عن ناصر.. إلا انا..
قال الدكتور:صاحبكم تعبان أوي .. عندو سوء تغزيه وارتفاع كبير بالحرارهـ مابعرفش لو كنتو تأخرتو بس شويتين ايه كان بيحصل ..
عادل:طيب نقدر ندخل عنده يادكتور..
"كل ذا ونا زي الاطرم ساكت"
الدكتور:مابتأدروش تودخولو كلوكو.. حيخوش واحد وبعدو تاني كمان واحد..
عاد كل العيال قاموا يناظروني عرفت ان قصدهم انا اللي ابدخل..
تقدمت وفتحت البابـــ ..
دخلت سمعته يتنفس بصعوبهـ قربت منه ولمست راسه.. كان بجد حار..
كان مفتح عيونه بس مدري هو مصحصح معي وشايفني ولا لاء..
تقطع قلبي ونا اشوفه ومو قادر اسوي شي,, وهو كان يناظر السقف
سمعته يتنهد ورا بعض.. وبحركه لاشعوريه..
ضغطت على يدهـ كان ودي اقوله نصور انا معك بس لساني خاني وقتها..
لف وجهه بصعوبه لاحظتها وقال بصوت يالله اسمعه:عبدالعزيز,,..
ماقدرت ارد عليهـ ..
لف وجهه ع الجه الثانيه وقال:بس هنا اقدر ارتاح.."غمض عينه ضغط على يدي شوي وهو ماسكني ثم بدت ايدهـ ترتخي شوي شوي,, ونام"..
قمت انا ونا ماودي ابعد عنه بس لان فيه ناس تنتظرني
ونا طالع سالني سالم:هاهـ بشر..
مشيت وماقدرت ارد عليهـ وطلعت برا المستشفى..

قمت افكر بطريقي اللي سويته صح ولا غلط تذكرت وجهه ويوم ظغط على ايدي.. حسيت انه ماكان بوعيه او ان اللي سواهـ كان من كثر التعب وانه ناسي ان تهاوشنا..
دق علي سالم وقال انهم بيروحون وان ناصر بيجلس لين بكرا وبعدها بيطلع اذا تحسن وانهم يبون اجيب له ملابس..
قلتله طيب ان شاء اللهـ وفهمت من تلميحاته ان مافيه حد غيري بيكون مرافق لهـ..
رحت للشقه وزي ما قالوا لي.. جبت ملابس وخذتـــ شاحنه وجوالهـ
رحتــ للمستشفى ونا ادور بين الاسياب على غرفتهـ..
طقيت الباب مالقيت عندهـ احد .. رتبت ملابسه على جنب وخذت من السيرفيس اللي عندي مويه بارده وثلج وخذت منشفه
وصرت احطها على جبهته وبسرعه كبيره تحر المنشفه وسرت كل شوي ابدل المويه ورايح وجاي من اليوم ..
تقريبا من اذان العشاء إلى الساعه عشر جو الممرضات وحطو عشاهـ لو قام..
استمريت في الحط والشيل ونا ادعي ان الله يشفيه بأقرب وقتـــ
ويوم جيت ارفع المشفه واعصرها حسيت انه قام..
ناظرته وهو يناظر الجهه الثانيه
،،،قال:راحوا العيال..
هزيت راسي..
قال:عزوز...ليش تسوي كل ذا وش علشانه.."قصدهـ ع الكمادات"
قلت:ارد بعض فضايلك عليّ
قال:عبدالعزيز انا كم مرهـ قلتلك اني ماتفضلت عليكـ وش اللي مخليك تقول كذا
قلت ونا احط المنشفه على جبهته:ناصر ارجوكـ لا عاد تناقش في شي راح..
ناظرني ناصر بتوسل فهمت منه ان انسى اللي راح..
ناظرته نظرهـ مدري وش القوه اللي خلتني اناظره كذا..
وقلتله:ناصر خلااااص اللي بيننا انتهى..
قال:من جدكـ انت ؟؟ كذا بسرعه تنسى كل شي!!
قلت:زي ما احبــ بسرررعه انسى بشكل اسرررع..
قال بجد:اجل تفضل حبيبي ما احتاج خدماتكـ
قلت:موب على كيفكـ انت تعبت معي كثير ونا لازم ارد لك ولو شوي
قال:عزوووز لو سمحت انا بجد ما احتاج لكـ كافي اللي جاني منكـ دام ماتبي نرجع سوا.. لاتقعد كذا معي كانك واحد مجبر ع الجلسه

ماعرفت وش اقولهـ بس قمت من مكاني ونا اقول:ان شاء الله اشوفك باقرب وقت وبصحه وعافيه..
وترا ملابسك وجوالك بجمب الكنبهـ "واشرت له يعني سلام"
قال:بالتوفيق..
سكرت الباب وراي ونا منقهر من نفسي ومنه..
بصراحه ماكان ودي اقوله كذا بس هو قهرني..
خلان احس اني طول هالفترهـ جالس على احسانهـ واني لو كنت بدونهـ ماراح اكون شي..
هي بصراحهـ كذا يعني انا بدون ناصر ... !!! مدري وشو ..
ياااربـــ طلعه بالسلامه..
وخلي اللي يصير اللحين ينتهي بسرعهـ ,,
رحت من المستشفى للسكن وقابلت بطريقي سالم..
قالي:هاهـ ما اشوفك مع ناصر
قلتله:سالم تعرف اننا تهاوشنا.. ماله داعي اعيد في اللي قلته لكـ .. الحياة اخذ وعطى.. ونا اللي ابسويه له مجرد رد جميل..
بس اذا كان هو مايبي انا مو مجبر..
سالم:هو قالك مايبي؟!
قلت:تقدر تقووول !!
سالم:عزوز انت اكيد فيكـ شي .. انا اعرفــ ناصر وكلن نعرفهـ انا ونت مستحيل يقول كذا الا انت قايل لهـ شي.. نصور قلبه ابيض.. ولو اظطر في لحظه انه ينسى اللي يبيه نساهـ بسهولهـ
قلت:بس اذا بغى اسود من قلبه ماتشوووفـــ ..
"تذكرت نظرته لي بالمستشفى حسيت اني كذاب او شي زي كذا"
سالم وهو رايح:صدقني بتخسر ناصر ..
انقهرت من اسلوب سالم وقلت: والله يايبا هو اللي بيخسرني..
من بعيد طل علي وقال:لا تضيع أي فرصه من يدينكـ .. الدنيا ماتعطي فرص كثير.. اذا جتك لا تضيعها ونصوور لاتردهـ..

فكرت بكلامهـ شوي ثم مشيت لـ الشقهـ ..
طلعت المفتاح من جيبي ونا اتذكرهـ يوم اعطان نسخه من الفتاح حق الشقه وهو يقولـــ :عزوز هذا اللحين بيتكـ ضروري يكون معك نسخه ع الاقل من مفاتيحهـ ..
فتحت الباب ودخلتـ .. كان المكان هادي وهدوءهـ ممل..
جلست بالصالهـ لاني بصراحهـ ماتجرأت ادخل غرفتهـ
كنت اول اقول (غرفتي او غرفتنا) لكن اللحين مستحيل تخرج مني هالكلمه كنت احس ان هالمكان مو مكاني وان صعب اجلس فيهـ بدون ناصر..
حتى الريموت ماتجرأت المسه..
سار خيال ناصر معي في كل مكان وكأني اتجنب يشوفني محتاج له او استخدم شي من اشياءهـ ..
بدأت اسمع اصوات في بطني..لكن تحملت وقلت مانيب فاتح الثلاجهـ ,, و مشكلتي ان كانت عندي عزة نفس ذابحتني ومتعبتني بنفس الوقتــــ ,, ماكنت ابيه يحس اني جوعان وان واجب عليهـ يتفظل علي ويعطين من اللي عندهـ ..
مر الوقت ببطئ وبشكل ممللللللــــ .. جت الساعهـ وحدهـ ماصدقت تجي وحطيت راسي بالكنبهـ بس ياليتها انتهت كذا
صرت اتقلب وماجاني النوم.. تذكرت نصور وحسيت بالذنب لانه كان تعبان وتركته..
طلعت جوالي ودقيتــ عليهـ كان الوقت متأخر بس قلت مافي الا كذا
رد علي.. وبعكس اللي سويته لهـ ماكنت متوقع ابد انه يرد عليّ لاني طنشته يوم دق علي العصر..
رد بصوت مبحوح:هلا..واللهـ..
قلت متاظهر بالجديه ولا انا ماعندي سالفه:هلا ناصر..
قال وهو يكح:هلابكـ اكثر..
قلت:نمت ولا توكــ
حسيت انه استغرب وقال:لاء .. ونتـــ ؟؟
قلت:لا ماجاني النوم .. بس كنت حاب اتطمن عليكـ محتاج شي ولا,,,؟
قال:لا ابد سلامتكـ .. بس انت لو احتجت شي ترا محفظتي فوق الدولابــ ...
قاطعته:لا ارتاح ما ابي شي ولاني ان شاء الله محتاج لكـ
قال ونا يالله اسمع صوته من البحه:اجل يالله تصبح على خير..
قلت:ونت من اهلهـ ..
قال:سلااام "وقام يكح..
قلت:سلام,,.. سكرت ونا احس ان مالي داعي بس بجد كنت فاقدهـ وابي اتطمن عليهـ يمكن مو اتطمن بس اسمع صوته واشوف اخبارهـ
بدا ظميري يأنبني وبديت احس اني سخيفـــ وان بسخافتي ذي ابخسر اعز صديق بحياتي..
تقلبت كثير لين الساعه ثنتين وربع..
قمت وصليت ونا ادعي ان الله يختار لي اللي فيهـ الصالح والخير..
ومانمت الا بعد ماصليتـ الفجر والجووع طاقني ع الآخر..

نـــــــــــــــاصر....
ههـ بيسوي ذوق ومؤدبــ ..
مالت عليكـ يالحقير .. تصدق عزوز ودي بس اقولك خمس حروف وليتـ تفهمها وتركز بمعانيها..لانها طالعه من قلبي..عبدالعزيز
انا (( أ كـ ر هـ كـ ))..
اكرهك.. كثر المرات اللي حبيتها فيك واشتقتلك
اكرهك.. كثر المرات اللي حنيت فيها لك وفزعت لك..
اكرهك.. كثر المرات اللي ضحيت فيها لجلك
اكرهك.. كثر المرات اللي ضيعت فيها فلوسي لمطالبك..
اكرهك.. كثر ماجرحتني بنظراتك..وكثر ماحرقت جسر حاولت ابنيه بعد ماهدمته انتـــ
عزوز .. اكرهكـ بكل ماتعنيه حروووفــ هالكلمه..
انا بجد بعد ماشفت كل ذا منكـ يالقاسي ما اقول الا اني اكرهكــ .. ومتحسف ع الايام اللي ضيعتها معكــ
بس تدري يالظــــــــــــــالم .. اشتقت لكـ واشتقت لايامكـ..
بس شأسوي لا الظروووف اجبرتني اكرهـــــــــــــك ..

مسحت دمعه تجمعت بعيني ..
مدري هي دمعه.. حزن لحالي ولحال هالعزوز ولا دمعه نزلت تصارع قلبي وتعاكسه.. ولا هي دمعه تخط حسافة صدق احساسي مع واحد طلع كذابـ .. ولاهي دمعه تدافعه عنه.. ولا هي دمعه كذا بدون أي احساس..
مدري دموعي صارت بدووون معنى..
ولا انا اللي ماصرت لاسبابي اطلع معنى يااخ ليش الدنيا كذا لانفهمها ولاهي براضيه تفهمنا..

قمت توضيت وبصعوبه وصلت للحمام لاني كنت احس اني دايخ
بس صليت ودعيت كثير ان الله يحسن الحال اللي حنا فيهـ..
وبعدها نمتــــــــ ..



برررررررب

باآآك
نــاصــر....
قمت ع الساعه اثنعش وعلى ازعاج الممرضات ودخلتهم ونزلتهم بجد مايستحون يدخلون ع الواحد وهو نايم..
قمت وعدلت جلستي لان جت فلبينيه وقامت تقيس حرارتي..
قالت:اوو ماساء الله.. هدا كوييس هرارهـ
قلت:جد والله احس اني احسن من امس..
قال:طويب لازم أوكول هدا قدا..
قلت:طيب مافيه فطور؟؟
قالت:لا هدا ضوهور"ظهر" هدا فطور ساءهـ تسأهـ"ساعه تسعه"
قلت:ايه خلاص طيب"ونا اقول بقلبي انقلعي لا اشوتك اللحين انا وعزوز لو نقوم العصر نسوي فطور وش الواحد يصبّح على بطاطس وخيار ومن ذا الخرابيطـ"
ثم تذكرتـ ان لازم انسى عزوز مو كل شوي اقعد افكر فيهـ ..
كافي اللحين هو مستانس ويبلع ونا متأذي من اكل هالمستشفياتـــ ..

بعد العصر تقريبا.. جاني الدكتور وقالي انكـ ماشاء الله تحسنت بسرعه كبيرهـ وان اقدر اطلع اليوم بعد العشا..
قلتله اني ابي اطلع بأسرع وقت بس لين حرارتي تستقر وعطان ادويه وخرابيط اجيبها من الصيدليه اذا طلعتــ
وماقصروا الشباب زاروني وجابوها لي..
واللي قهرني وحز بخاطري يوم عادل قال:ماجا عبدالعزيز اليوم؟؟
هزيت راسي نافي..
قال وهو رافع حاجبه:غريبهـ .. هذا وقته يسحب عليكـ
حسيت اني مسكين ومحتاج لمساعدته وقلت منقهر:عادل..صدقني ..ماني بمحتاج له..
ناظر الارض وقال:الله يحسن الاحوال.. "وشوي وطلعوا"
بعد دقايق سمعت طق بالباب ونا مستحيل اغلط في هالطق.. واعرفه..
لاني سمعته كثير ولانه كان مميز.. وشخصيا اقدر اميزه من مليون طق ..
قلت:تفضـــــــل.."ونا متفاجئ من جيته"
دخل عزوز سلم ومعه باقة ورد حمرا وحطها ع الطاوله بجمبي..
كنت بصراحه احس شايل بقلبي عليه وودي ارد حركة امس له واللي قهرني انه جا ولا كان صار شي..
رحت قلتله ونا استغفر الله انصب:عندي حساسيه من الورود..
قام شال الباقه بهدوء استغربته منه وقال:آسفــ كان ظايقتكـ
اخذها وكبها بالزباله انقهرت لانهم كانوا عاجبيني..
ثم جا ورتب المكان من بعد الشباب لانهم حاسوهـ شوي..
قمت اراقبه ومستغرب ابي اعرف وش النهايهـ..
جا لم جبهتي لمسها كانت دافيه.."كل ذا ونا مستغرب"
سألني:تغديتـــ
قلت له ونا اناظر للجه الثانيه:ايهـ
قال:محتاج لشي تبي اهرب لك شوقلاطات..
ضحكت بقلبي بس قلت:عبدالعزيز.. صدقني مو محتاج لك بالمرهـ
جلس جمب راسي بالسرير وقال:ناصر.. صدقني المستشفى وجوها يجيب الكئآبه.. متاكد انك مو محتاج لشي يسليك او..
قاطعته بعصبيه:عزوووز وجودك هنا بيزيد من كئآبتي..
شفته وهو يقوم ونا حاس اني جرحتهـ حزنت عليه بس حسيت بالانتصار عليه وني رديتها له..
لف عليّ وهو مبتسم وقال:اذا احتجت لشي لايردك الا لسانكـ
صرخت فيه:قلتلك رووح موو محتاج لك ماتفهم..
راقبته وهو معطين ظهرهـ يطلع سقاره من جيبه يشغلها ويمشي..
سكر الباب وراهـ ..
شعوري متقلبـ متلخبطـ .. مافي تعبير يخلين اوصفه وقتها..
حسيت بجد اني جسد بلا رووح,,
حطيت يديني تحت راسي ونا منسدح بالسرير ونا احاول ان ما افكر باللي سويته لاني عارف ان مصيري اندم..
كل ما اتذكر ابتسامته اتألم.. بس يرجع الشيطان يوسوس لي ويخلين افرح بالانتصار اللي سويتهــ ..
اذن العشـــــــا..
مر الوقتـــ سريع مع السوالف لان عبود جا والدكاترهـ كل شوي يجون يسولفون..
الا اني كنت بجد فاقد سواليفهــ احس انكم بتذبحوني بتقتلوني ما الووومكم,,..
بس انا بجد مشتاااقله حيل رغم ان تو شفته بس عيوني ماشبعت منهـ
لا تلوومووون ناصر.. ياعالم..لاتلوووموووني..
ماتعلمت لا في المدرسه ولا في البيت كيف اتعامل مع قلبي لا غلط عليّ... وهذي نتايج جهــــلي..

ظفيت اغراضي ورجعتــــــــ للشقه حسيت من زمان عنها ههـ
فتحت البيت كان هدوووء قاتل..
شفت المكان مرتب عرفت انه موب فيه ارتحت في البدايهـ لكن بعدين ابطى.. بديت اقلق..
سمعت صوت مفاتيح عرفت انه هو..وقفت عند باب غرفتي اتأكد..
شفته ارتبك يوم شافني وكأنه مو متوقع ان اكون فيه..
جلس بالصاله وكان ساكت ويشفط سقارته بشكل.. وكانها آخر سقاره له..
كان متوتر ومايقظي وحده الا ويطلع ثانيهـ ..
وكل شوي يناظر الساعهــ .. ويهز رجله بشكل وترني معه..
وكل هالمدهـ ماتكلمنا بحرفـــ ..
دق جواله.. رد حتى بدون مايسلم:خلاااص الحين نازلـــ وسكر..
قام يربط"ونتو بكرامه"حبال جزمته.. ووقف عند المرايه ظبط شعرهـ
ومشى..
كان معصب شوي..حسيت انه مايبغى يكلمني على عكس الوجه اللي قابلته فيه في المستشفى..
ماعاد صرت استغرب منه لانه مما عرفته متقلب الشخصيه..
راح عزوز وتركـ المكان وراهـ فاضي..
كانت الساعه ثمان.. مرتــ ساعتين,, ثلاثـــ ,, اربع..
الساعه وحدهـ ..و ماجا عزوووز..
اممم..وينه..وين يكون راح.. لا يكون بس..
لاء مستحيل يسافر بدون مايقولي..
قمت ادور على شناطه ونا خايفـــ بجد لبسه واغراضه كل ابوها مافيهـ
مستحيل عبدالعزيز بجد يبي ينهي اللي بيننا..
تحسفت كثييير لاني بجد يوم جيت افكر.. كان مستعجل وكاشخ شوي ما استبعد انه راح للمطار..
معقوول بيسويها بدون حتى مايودعني..
بس مين انا لجل انتظرها منه.. انا اللي كسحته يوم جا عندي
وصرختــ فيهـ وقلتله اني ما احتاج لكـ ياربــ تعرف اني مستحيل اتصل عليهـ يارب طمني..!!
بس ليش انت ياعزوز فهمتني من الاولـــ غلطـ ليهـ جرحتني بنظراتك واهنتني فيها..ليش ياعزوووووز ليييييييييييه ؟؟؟
يارب شأسوي ووين اروح لهـ ,,
غيرت لبسي ونا احاول اطلع نفسي من الجو الكئيب اللي انا فيهـ..
سكرت باب الشقهـ وراي ونا مو قادر اطالعها بدون حبيب قلبي ودنيتي كلها عـــــــــ ز و ز ..
سالـــــــــــــم....
انا من جهتي خفت على ناصر.. يوم مالقيته بشقته
وقمت ادور عليهـ لانه كان تعبان وخايف ينصدم من اللي سواهـ عزوز..
بديت افكر وين ادور عليهـ تذكرت انه والشباب اكتشفوا مقهى قريب من السكن وكلهم اعجبهم.. وما اظن ان ناصر بيروح لمكان غيرهـ.. اذا ماخاب ظني..

دخلت المقهى ودورت عليهـ .. بين طاولات الشبابــ..
وشفته"زي ماتوقعت"مختار له وحدهـ بزاويه بلحالهـ جيت لمهـ..
ناصـــر....
كنت خلاص منتهي تعبت من اللي يصير.. واحس ان ودي افضفض لأحد..
بس مين عندي يوم راح قلبي وروحي ودنيتي كلها..
يارب سألتك تساعدني وتساعد عزوز..
سالم....
كنت حاس فيه وحاس انه كابت وظاغط على نفسه الكل ملاحظ تغيرهـ
وحتى سرحانه كثر..
وكلن يعرف انهم فاقدين ومشتاقين لبعض بس يكابرون..
جيت ابسأله لعل يقول اللي بقلبه ونا متاكد انه راح يدور
كثير عن الكلمه اللي بتعبر عن اشتاياقه وحاله بعد عزوز.. ناديته
رفع راسه بصعوبه ثم رفع بايده خصلات شعره اللي غطت عيونه..
ناظرته واضح التعب من عيونه سألته:ناصر شاخباركـ
كان والظاهر تو ينتبه حتى لوجودي بالمقهى..
قال:والله الحمد لله تمام..شخبارك انت.؟؟
قلت بقلبي والله مو مبين انتك تمام..ثم قلت:والله بخير..
تذكرت السبب اللي خلان اناديه..قلتله:نــــاصر..
ابسالك سؤال وابي جوابك يكون صادق ومن قلب
قال وكأنه متوقع سؤالي:تفضل ماعندك مشكله
قلت:ناصر ابي اعرف وش شعورك او وش الجمله اللي اقدر اعتبرها
تعبير عن حالتك بدون عزوز.."كنت ابيه يطلع اللي بقلبه
او يقول وش اللي بخاطره"
تنهد وقال بشمووخ رغم اني متأكد من انهيار ناصر الداخلي:مدري
بصراحه ياسالم وش قصدك من هالسؤال او وش اللي تبي توصل له
واللي بتستفيده لو عرفتــ .. بس خذها مني ومو من غيري..
سألتني انت عن حالي بدووونه..!!
"هزيت راسي يعني ايه" سكت ناصر شوي وقال كلمه صدمتني
وماتوقعتها منه.. قالها بصوت مختنق وحزين بس واثق..
- سالم..صدقني ((ماتغير شي..بس هالمكان "واشر على قلبه" سار فاضي..)).. -
كان قصده او اللي فهمته انه خلاص طلع من قلبه
سألته ونا مازلت مبنج من الصدمهـ:جوابك ذا من قلب
قال بقوهـ استغربتها منه:ومن صميييم هالقلب.."ثم لف راسه للجه الثانيه وناظر للجدار"
حسيت ان دمعه حاره تجمعت في عيونه..
ما الوومه ابد.. بس ماتوقعت ناصر شجاع لجل يقول كذا عن عزوز
قمت من الطاوله ونا ظايقن صدري..و مصمم ان ما اتركهم لين يرجعون لبعض
لان حتى اشكالهم مو حلوه بدون بعض..
طلعت من المقهى ومازال صدى كلمات ناصر يتردد في اذني..
- سالم..صدقني ((ماتغيرشي.. بس هالمكان سار فاضي)).. -
((ماتغــ ـ ـ ــــير شـــي.. بس هالمـــــ ــ ــ ــــكان سار فــــــ ــ ـ ـــــــــاضي))
.. هالمـــــــكان سار فـــــــــــاضي..
ســــــــــــــــــــــــــار فـــــــــــاضـــــــــي.."..(لاء)..سكرت اذني ونا موقادر استوعب هالكلمه"..
رحمتهم واللهـ
مدري شأسوي لجلهم ..بس مازلت متأكــد ومها كان واللي سواهـ عزوز ورغم اني حتى ما اعرف
وش اللي صار بينهم..
بس متأكد ان ناصر مازال مخبي له مكاان في قلبه.. ومن كلامي متأكــــــ أنا ــــــــــد..

معقول لهالدرجه عزوز جرحك ياناصر لجل تكون معه قاسي كذا
وعزوز وش تفكر فيه.. لين متى راح تستمرون كذا..
يارب فرحنا بشوفتهم سوا.. يارب خلهم يرجعون لبعض زي ماشفتهم اول مره يااارب

نــــــاصر..

خلاص ياربي تعبت انا خلاااص اكتفيت.. ظغطت على قلبي كثير بس خلاص لا انا ولاهو
ما عاد نتحمل..عزووز تعبت منك وربي تعبت لا انك مخليني مرتاح ولا بإنك مرتاح
ليـــــــــن متى؟؟
والمشكله اني موب قادر اعترف بغلطي ولا هو صح اني قلتله يالمريض بس هو بعد
قال-يامهزوز الشخصيه- يعني انا طول هالوقت معه واساعده في كل شي جزاي يعني
يعبر عن اللي سويته باهتزاز شخصيه..!!
والله حرام عليه الظالم..يقولي كلمه زي كذا مادرا انه لو من غيره عادي
بس منه هو لاء..وهو يعرف اني ادمي مشكلته حساس بس كلن
له احساس ومشكلتي احبه..
يارب انا مو متعبني الا اني اعشقه وبجد خايف افقدهـ.. بس احسه
هدم كل جسوور الصداقه اللي بنيناها بنظراته..
والله مدري مين الغلطان انا ولا هو.. انا عمري ماتفظلت عليه ليه قال وحس كذا
يارب خليني ارتاااح كافي والله تعبت منه يارب ان مارجعنا سوا
خذ رووحي لأنها ماتقدر تعيش بدونه..
يااارب راح نرجع وحنا على ع هالحال..؟؟
يااارب سألتك مالي غيركــ ان تساعدني وتساعد عزوووووز...
بس بعد مايحس باللي سواهـ فيني يااااربــ
يارب انا اكابر كثير قدامهم لكني بجد محتااج لهـ

"حسيت بصدااع في راسي من كثر التفكير..والموكا اللي قدامي برد..ما اشتهيته..
خليته ومشيت..طلعت نظارتي من جيبي ولبستها وغطيت عيوني بخصلات شعري
لان عيوني تحملت كثير.. بس ماراح تقاوم اكثر هالدموع اللي اتعبتها.."

لقيت كثيرين يناظروووني.. ابتسمت لهم..ثم نزلت دمعه من تحت النظاره فظحتني
بس مو مهم..لاني بجد فرحت "لاني قدرت ابتسم" وفي قلبي الم
ماراح توصفه دمعه..

لمست جبهتي ونا طالع..كانت حاره صدق زي ماقالت امي عني"انسان دايم مهمل بصحته" المفروظ اريح شوي بالبيت بس للاسف في ذي الحاله انا مقدر..
وصلت عند سيارتي شغلتها ومشيتــ بس قبل لا احركها..
ناظرت المرايا الصغيره اللي عندي..فصخت النظارهـ وناظرت عيوني..بجد كاني
واحد مريض وعيوني حمممر..
مشيت للبحر قلت خل اغير جوو..
لان جو الشقه راح يضيق صدري..
فكرت شوي.. وين يمكن يكوون عزووووز!!
وصلت للبحر ووقفت السياره قريب مره من الشاطي..
كانت الساعه حول ثنتين بالليل..

مانزلت من السيارهـ لان حتى مافيني حيل اقوم..
سدحت الكرسي شوي وفتحت البابــ وكان هوا بارد يدخل سيارتي..
وبنفس المكان اللي جلسنا فيه قبل يومين.. سرحت مع البحر..
وأمـــــــــــواجهـ ..وتذكرت يوم كنا فيهـ ويوم قال عبدالعزيز..
((ناصر..احس كذا بيجي شي ويفرقنا))
ظغطت على اسناني بقوهـ ونا حاس بالقهر ورجعت راسي للكرسي ونا اناظر سقف السيارهـ...
ومن جديد ومع امواج البحر..تهت بعالم افكآري..

سمعت صوت رسالهـ قاطعت سرحاني..
طلعت الجوال ونا اقول مين هاللي بيرسل بهالوقتـــ ..
قريت اسمه.. فز قلبي.. وقلت اخيرا تذكرني..
فتحت الرساله وكان مكتوووبــــ ,,
(( حبيبي ناصر..
صديقي واخوي اللي ماجابته امي,,
نصووري..
عرفتكـ خلال خمس ايام..
وعشت فيها احلى ايام حياتي معكـ ..
بجد استانست وضحكت في هالايام
اكثر من السنوات اللي راحو..
تمنيتــ نستمر .. وكنت معكـ ابستمر
بس عرفت انك متضايق مني..
ونا طول هالمدهـ احاول ارد لكـ
جمايلكـــ ..
فكرت كثير كيفــ اساعدكـ وكيف
اخليك مستانس ومرتاح..
تدري وش سويت لكـ يادنيتي كلها
انا اللحين اراسلكـ من سدير..
ايهـ سافرت ياناصر..
خلاص بترتاح مني.. وانت زي ماقلت
مو محتاج لي!!
قلبي ماطاوعني اتركك ونت مريض..
بس هي كذا الدنيا..
اجتمعنا علشان نفترق.. صدقني..
انت احسن واحلى صديق عرفته في
حياتي.. وصدقني..
ماراح القى شخص عندهـ زي طيبه
قلبكـ .. جربت كثيرين مالقيت
بينهم ..((ناصر))..
اشكرك من كل قلبي ع الايام اللي
وقفت فيها معي..
واليوم جا دوري
ارد لك جميلكـ
انا اللحين بعيد عنكـ
وبيرتاح راسكـ مني شووي..
واللهـ يصبرني على غيااابكــ..
اخوـوـوـوكـ : عبدالعزيز))

،
،
،

ابي ردووووودكم واكمل البـــــــــــاقي
سلام


قريت هالكلام ونا موصدق عيوني..
عدتها مرتين وثلاث وعشر.. بجد هو راح وخلاني..
مستحيل يسويها عزوز..
لاء ليش يقول كذا..؟؟
ليش يقول انه يراسلني من سدير لييه لييه هو بعيد عني في الوقت اللي انا فيه محتااج لهـ ليه كذا ياعزوز..
يارب هو جاد في كلامه ولا لاء..
يارب خله يمزح يااربــ ,, والله مدري يارب شأسوي..
انا صرخت فيه وقلتله يبعد عني..
طيب هو سوا اللي انا قلته لهـ لييش كذا يارربـــ ..
فكرتــ شأسوي ووش ارد عليهـ ..
ارسلته مسج وكتبتـــ ..

(( هـلا عزوز..
من جدكـ انت !!
عبدالعزيز..
انت صدق في سدير ؟؟
اذا كنت صادق
فأنا بصراااحهـ مدري
شأقولكـ ؟؟
بس الله يوفقكـ لغيري..
ويساعدني القى اللي
يسد مكانكـ..))
ارسلت الرساله ونا يدي ترتجفـــ ..
مدري بصراحه وش خربطت ووش كتبت ماغير اظغط بالازرار ونا قلبي معهـ مو مع الرسالهـ ..
انتظـــــرـرـرـرتـــ لفترهـ ونا عارفــ ومتأكد ان عبدالعزيز مستحيل يسويها حتى مايقول انا رايح..!!
بس بجد ماني بداري شأسوي لان عزوز اعرفهـ مهما صار مستحيل يكذبــ ..

جا مسج ثاني روعني.. وفتحتهـ بسرعه..
ونا انتفظ .. مدري وش الي جاني.. بس ماهتميت لان ابغى اعرف وش قال عزوز..
كان مكتوووبــ ..

((عرفته في دقايق..وفي دقايق حبيت
ونا من ما عرفته افلمت
ذا اللي تشوفونه الجلسه معه شريت
سواليفه وقلبه العالم بها جننت
المشكله اني عليه اخطيت
وهو تحملني بس لاني عليه اجرمت
كرهني..
صدقوني غيره ماحبيت
ناصر كذا أحسك معي اذنبت
رغم اني انا اللي شبيتها وبديت
بس تعودت منك قلب يمسح لااذنبت
كرهت نفسي وندمان ليش كذا سويت))
قريتها واعتصر قلبي معها حسيت ان كلماته صادقهـ بس قويت قلبي..
صحيح ان الفرص ميب كثيرهـ بس دامه جا..
راح احسسه باللي سواهـ لي لحد الان مستحيل انسى نظراتهـ
صح اني مافهمتــ وش قصة الرساله اللي تو..
ووينه هو لجل يطلبــ ان اسامحهـ بس ارسلتــ
((عزوز افهمني ولاتلوووم..
انت جرحتني وجرحك عميق..
انا خلاص قلبي تعب من السقووم..
لان من جرحني كان اعز صديق..
خلاص ياعزووز ناصر لاتلوووم..
كل شي بهالدنيا يجيه شي ويعيق..
بس اعذرني ماابي ترجع وترجع معك الهموووم..
لان بشوفتك اتذكر جرح الاعز صديق..))

حسيت اني قاسي شوي بس ابي الظروفـــ تعلمهـ لجل ينتبه في المرات الجايهـ .. مامرت دقيقتين الا وتجين رساله منه..
((ناصر ترجيتك تسااامح
انا من بعدك كفر ما اسوى..
لاتصير خيل وبقوه تجامح
قول سامحتك لجل اقول اشوى
تكفى نصوور جرحي سامح..
والله تراي بدونك شي مااسوى))..
اللي كان مخليني اعرف انها من قلب لان عزوز كان يكتب اشعار فكنت عارف انها من تسطيره و مو من شخص ثاني..
ونا نفس الشي كنت اكتبـــ فكانت رسايل من قلب لقلبــــ ..
تقطع قلبي ونا اقرا الرساله بجد ما احب احد يترجاني ويذل نفسه عندي بس قويت قلبي للمره الثانيه وارسلتـــ
((عزووز ليتك تحس بجرووحي
ليتك تحس مره باحزاني
كنت حبيب قلبي عيني ورووحي
بس اللحين قلبي منك يعاني
اعطيتني نظرات هدت صرووحي
واللحين ادور على غيرك شخص ثاني))..
انتظرتـــ فترهـ وحسيت انه يأس مني.. لكنه عاود ارسلـــ

((هذا قدرنا يانصور احبك..
نلتقي ونفترق حبايب
فديتك يالظالم فيني خاف ربك
خلاص مرني للقبر وترا الكفن معي جايب
والله يسهلك يالحبيب دربك
ع الاقل معي لاخر الطريق و..
السموحه يااغلى الحبايب..))
قريت رسالته وحسيت فيهـ رحمته ودي ارجع له واجلس بجمبهـ ..

عرفت من كلامه انه قريب وماسافر بس انه في مكان لحاله..

رجعت ارسلته ونا اظغط على قلبي..
((ودي اسامح قلبي الكبير..
بس تعبت منه وابرتاح
لانه خلاني بجد شي صغيير..
وابفتح لغيره قلبي بمفتاح
يسرك يعني حد يقولك حقير!!))
انتظرت لفترهـ ونا اناظر للبحر واحس ان ودي اصيح واني مختنق لاني بجد حسيت اني آدمي مايعرفــ يتصرفـــ تمنيت امي واخوي خالد يكونون بقربي واسألهم شأسوي..
بجد انا محتااار.. اكملــ كذا لجل يحس باللي سواهـ...؟!
بس هو ماقال كذا إلا لأنه حاااس..
ولا...؟؟ مدري يارب شأسوي.. جت رساله قاطعت تفكيري فتحتها بسرعه وقريت وقلبي يدقـــــ ,,,
((لا تخليني اندم..
كافي ندمت كثيييير..
في كل حال يابعدي تسلم

لاني جرحتك ياقلبي كثييييير
مافيني غير ان اندم..واندم
ونا بدونك يالاخو طير كسير))
خلاااص هنا حدي حسيتــــ انه اكتفى وانا بعد اكتفيتــــ
عزوز وينكــ ليتك بقربي وتحس باللي احسهـ انا والله تعبان ومدري شأسوي.. وينكـ دايم تقول ودي مرهـ اوقف معكـ تعال وينك ابيكـ..

حاولت اخذ نفس ماقدرت حسيت اني مختنق.. حسيت ولاول مرهـ اني ما احس بأني احس,,,..

عـــــــــــــــزوز..
يآاا خ مايفهم..
مشتااق له الظالم ليش كذا يعذبني.؟؟
ومايحس فيني..!!
لهالدرجه هو خلاص ينسى كل اللي بيننا يااخ يقطع ابو عزة النفس اللي كذا..
يااخ حتى لو عندي عزة نفس ماراح اخليها تفرق بيني وبين صديقي مهما استمريت لازم ارتخي..
اوفففف بس منه ،، احس ان اللي يصير قصه وبتنتهي يعني يا انا ياهو بنرجع..
مهما طولنا ياناصر بيجمعنا الوقتــــ ان شاء الله<< "شكل عزوز طموح شوي"

كنت منسدح ع الرمل ونا اقر كتاباتهـ ليش هو كذا قاسي عليّ..
كان دايم يقول اني بزر وماكنت اقتنع بكلامهـ ..
بس بجد انا اليوم بزر محتاج لأحد يكون معهـ .. انا والله ولا شي بدووونهـ ليش يسوي كذا..
هي الدنيا مبدأ .. يا ابدأ يايبدأ ..
لو كابرنا ماراح نحصل على نتيجهـ..

بس نصووور ليه تسوي كذا ليش تقولي كلمه فوق طاقتي..
ليه تناديني بالمريض..
يعني انا علشان مو قادر اسيطر على نفسي كذا يقول ولا علشان انا اتعالج يقول مريض..
يعني اللي يغلط مايصحح غلطه؟!
تعودت منك شخص يسامح وينصح وش اللي قالبك ومغيركـ,,

قمت لاني كنت منسدح ونفظت الرمل اللي على جاكيتي لاني كنت حاطه تحت راسي ولبسته..
رغم الرطوبه الا ان الهوا في الليل يكون بارد..
انتبهت ان فيه سياره منذ مبطي جتــ ناظرت لها وقف قلبي..

بجد كانت سيارتهـ .. سياره ناصـرـرـر..
عرفت انها هي الفرصه اللي تكلم عنها سالم..
وقررت ان ما اضيعها.. ناظرت اللوحه ابتأكد.. إلا.. هي ..
مستحيل اغلط فيها..
قمت ونا طاير فرررح صح هو حطمني بردهـ

بس تحملت لانه صديقي وماودي اخلي تفاهاتــ تفرقنا..
كنت ابركض لمه وألمه..
بس وقفتــ وعدلتـــ لبسي لجل مايقول عني مخفهـ..
مجرد ماوقفت حسيت ان رجلي ماتشيلني..
كنت اناظر السياره من ورا والباب حقها مفتووووح..
شفت ايدهـ راميها عند البابــ وماسك نظارتهـ ,,
كان يسوي هالحركه اذا تعبـــ ,, ودي كان اشوف حرارته اسأله كان تقضى للجامعه ولا تو..
قويت نفسي وقلت بسم الله ومشيتــ ..
كانت المسافه قريبهـ بس حسيت اني امشي وامشي ومازلت بعيد,,

ناصـــر..
ياربــ اشكرك من كل قلبي..
لاني عرفت انه موجود..بس هو ليش قال كذا وينه فيه اللحين..
حسيت ن شي مر من مراية سيارتي..
في واحد كان يمشي.. وكأني اعرفهـ ركزت بالمرايهـ إلا هو,,
يارب لايكون بس اتخيل من كثر التفكير..
طلعت من السيارهـ ووقفت ,, ناظرتهـ وكان هو,,

"الــــتقت عيون الاثنــــــــــــــين"..
ابتسم عزوز.. ووقف مكانه.. اما ناصر فكانت ملامحه جادهـ ومستفهمه وكأنه يقول"وين اللي يقول في سدير"..
قربـــ عزوز اكثر من ناصر..
وناصر ماكان يسوي شي غير انه يناظر الآدامي اللي قبالهـ
قاطع صمت وسكوت الاثنين عبدالعزيز..
وقال:نـــاصر..
ناصر:هلا..
عبدالعزيز:نقدر نتكلم..
حس ناصر ولاول مرهـ انه مايعرف عزوز او يعرف اللي يفكرفيه فهز راسه موافق..
ركب ناصر السيارهـ ولحقه عبدالعزيز.. ومشوا فيها..

مرت دقايق صمممــــت واحترم ناصر سكوت عبدالعزيز..
وما علق..قام عبدالعزيز طلع سجارته وهو يتنهد.. فتح الشباك ثم ولعها..
خلص السقارهـ غمض عيونه وطفاها في فخذه"ع البنطلون"..
وناصر مازال ساكت ويراقب بهدووء.. واخيرا تكلم عزوز

عبدالعزيز بعد ماتنهد:ناصر.. السيناريو اللي يسير طال وشمّخ..
ناصر ببرود:هه بديت تلاحظ
عزوز:ناصر ارجوكـ فكر بعقلانيهـ
ناصر وهو مكشر بحواجبه:لاتعلمني كيف افكر
عزوز:صدقني ما ابغى اخسركـ
ناصر:يسرك يعني صديقك يكذب عليكـ"قصده ع الرساله"
عزوز: صدقني ماكذبت عليك جعل لساني القطع لو سويتها..
انا بجد يوم طلعت من الشقه الساعه ثمان رحت لسدير وسلمت على امي ويوم قلتلها اني تهاوشت معكـ قالت لي انك دقيت عليها واقنعتها وقالت لي اروح اسامحكـ .. صدقني ناصر وشلون تبي حتى ما اجي هنا واشكركـ..
بصراحه ماقدرت اطول.. وقلت لامي ان بكره الجامعه بتبدا واني بس جيت اسلم..

وودعتهم وجيت هنا الساعه اثنعش..
ناصر:انت ماتحس باللي تسويهـ تحسب الدنيا كذا على مزاجك
عزوز بترجي:انسى..
ناصر:انا مو زيك اذا بغيت انسى نسيت,, عزوز انا مستحيل انسى

ناظرهـ عزوز بنظرهـ كانت دايم ومهما يصير تخلي ناصر يوافق..
ناظرهـ ناصر باستحقار ولأول مره وقال:خلاص نظراتك ماعاد تهزني..
ذاك اول ياعزوووز..
اللحين انا ونتــ كل واحد منا لازم يدور طريقهـ
حط عزوز يدهـ على يد ناصر اللي كانت ع القير..

وقال:ناصر ارجوـوـوـوك من كل قلبي ياناصر.. ليش كذا تبي تهدم اللي بيننا.. خلاص انسى.. بكرا الجامعه واول يوم ما ابغى اصير زي الدلخ امشي بالحالي..
لو مانسيت راح تتعبـــ ارجوك ناصر.. لاتصير كذا..
ناصر باصرار:عبدالعزيز.. انا كذا وكذا ما اتغير.. ودام ماعجبتكـ دور على غيري..
عزوز:تحسب انت اللي سويته شوي.. انت جرحتني واتعبتني بكل حرف كتبته.. ناصر اذا كنت انت حسااس..
ترا حتى انا لي احسااس..
ناصر كلنا غلطنا ولازم نعترفــ والله لو كابرت ونا كابرت ماراح نجتمع..
ارجوك ناصر.. هذاني اترجاااكــ ..
يعني لازم الواحد يفقد صديقه لجل يحس بقيمتهـ..؟؟

وهنا خنقت العبرهـ ناصر وحس ان ودهـ خلاص يرجعون لبعض بس انه كان يفكر وشلون يخلي عزوز يندم كل لحظه وكل دقيقه ع الي سواهـ له..وكان هذا هو غلط ناصر يوم قال: عزوز ارجووك افهمني خلاص لين متى انت تتغابا..
خلاص قلتلكـ اللي بيننا انتهى.. انت نظراتكـ تجرح ماتحس فيها.,




.......

وبث

وهنا خنقت العبرهـ ناصر وحس ان ودهـ خلاص يرجعون لبعض بس انه كان يفكر وشلون يخلي عزوز يندم كل لحظه وكل دقيقه ع الي سواهـ له..وكان هذا هو غلط ناصر يوم قال: عزوز ارجووك افهمني خلاص لين متى انت تتغابا..


خلاص قلتلكـ اللي بيننا انتهى.. انت نظراتكـ تجرح ماتحس فيها.,
عزوز:وانت نظراتك تذبح,, وماتحس فيها
ناصر: قلتلكـ خلاص لاتترجى..

عزوز:تكفى طلبتكـ
صرخ فيه ناصر وناظرهـ بحقد وقال:انت ماعندكـ كرامهـ ..
حس عزوز انه خلاص انتهى وانه بجد جرح كرامته ومن مين..من اعز شخص عرفه في حياته.. تبلد عزوز وحس ان مافيه كلمه بالعالم توصف شعورهـ..
عـــزوز....
هه سالم ليتكـ تقول لناصر موب انا "لاتضيعها".. حقدت على ناصر وكرهتـــ اسلوبه.. مدري ليه هو يسوي كذا..
و وش اللي يبي يوصل لهـ قلتله:ناصر.. وقف السيارهـ
قال:وبنص الشارع..
قلت:خلاص ما اظن ان فيه مكان يقدر يجمعنا ثاني..
ماكان ودي اقول كذا كان ودي اليوم نرجع سوا ع الشقهـ بس ماتوقعت ان في قلب
ناصر كل هالقسوهـ ,,والحقد

وقف ناصر السيارهـ وهو مستغرب مني..
فتحت الباب ونا متضايق ولا ودي اطل في وجهه,,.
وقفت عند باب السيارهـ.. وطيت راسي وقلت لهـ
((ناصر.. في كل الاحوال بتظل احسن صديق عرفتهـ ونا للمرهـ المليون اشكرك على الايام اللي وقفت فيها معي.. وصدقني ماراح القى احسن منك.. ونا لهالحظه مو قادر انسى في ثانيه الدقايق اللي عشناها سوا.. بس لاتظن مرهــ ولو مقدار ذرهـ ان ارجع لك ثاني))..

سكرت الباب ودموعي في عيني.. واللي خلان اتحسف ان ناصر شافها.. والاكثر هو تحسفي ع اللحظه اللي فكرت فيها اجي واعتذر لناصر هو موب داري كيف انه اثر فيني وانهـ جزء كبير في حياتي و اني راح افقدهـ ,,
حتى لهجتي.. سرت كثير اتكلم قصيمي..
راح اتعبــــ لين انساكــ .. بس ناصر دامك قوي وبتتحمل غيابي..
اوعدك الايام بتعلمني انساااكــ... مشيت بالشارع زي التايهـ ..
لقيت تاكسي.. ركبته ومشيتـــ ,, وقلتله يودين للسكن,,
طلعت جوالي..
كتبتــ رسالهـ وكنت اقول انها آخر رسالهـ ابكتبها لهـ وبتكون الوداعيهـ زي ماكنت مخطط ببالي.. قمت كتبتــــ له

(( غلطانهـ امي..يوم ع الطيب ربتني..
تحسب ان ناسي زي ناسها طيبين..
قالت سامح كل من عليكـ يخطي..
الناس تخطي وهم عن القصد ساهين..
مسكينه امي..من غير قصد اظلمتني,,
مادرت ان الطيب وحدهـ المسكين
هذا يايما واقع زمااااني..
اللي يضحك معي اليوـوـوم..بكرهـ
يطعني بسكيــــــــــــــن ..)) ارسلتها لهـ ثم..
فتحت قائمة الاسماء..واخترت على اسمهـ سكرتـــ عيوني... ومسحتهـ
لان خلاص بديت احاول اتعود على ان امسح وجود ناصر في حياااتي..
ما ابي افتح جوالي..واشوفـ اسمه.. كافي خياله ماراح يخليني انساه ابد..
نــــــــاصر....
شفته وهو يبعد عني..
ماهان علي اتركـ صديقي يروح بتاكسي ونا هنا بجمبهـ
بس ماقدرت اسوي شي حسيت اني حيوان يوم قلتله كذا بس اللي كان مصبرني اني واثق من رجوعنا لبعض دام حبنا مستمر حتى بعد الهوشهـ ..
فكرت باللي سويتهـ وتذكرتــ نظراته الحادهـ يوم يقول..((بس لاتظن مرهـ .. ولو مقدار ذرهـ .. ان ارجع لك ثاني))
حسيت انه جاد.. وانه بجد يقصد حروووفهـ ندمت بصراحه اني رديتهــ لاني راح اظطر في المرهـ الجايه ان انا ارجع لهـ..
فكرتـــ فيها كثير وقلت صعبه ياناصر انك انت ترجعلهـ كانت المشكلهـ فيني ونا اعترف فيها ان مهما يصير ويصير اللي يصير الا كرامتي..
مستحيل اجي اتأسف لأحد بسهوـوـولهــ ..

ناظرت قدامي شفت التاكسي يبعد .. ويبعد .. ويبعد..لين ماصرتـ اشوفهـ ..
ظغطت على اسناني ونا منقهر من نفسي لاني ظيعت فرصه كبيييرهـ وماراح ترجع بسهولهـ .. وماحسيت بنفسي الا يوم سمعت بوري السيارهـ اللي وراي لاني موقف بنص الخطـ ..
رحت وشغلت سيارتي متوجهـ للسكـــن ,, ياحبي لهالسكن اللي خلانا نجتمع
بس انا للحين ماني قادر اطل فيهـ لان بكل زاويهـ فيه اتذكر الثنائي.. ناصر وعبدالعزيز ..
كل مامشيتــ من ممر ومكان اتذكر موقفــ ,, صعب ياعالم اعيش بدونهـ
صعب وبقوـوـوـوهـ ..
عبدالعـــزيـز....
وصلت للسكن..
بعد ماخليت سالم يدفع لي حق التاكسي قلتله ع اللي صار واقترحت عليهـ ان اسكن عنده فترهـ مؤقته لين يظبط حالي..
وهو جزاه الله خير ماقصر وافق وبطيبة قلبـــ ..
اما انا فتغيرت ميه وثمانين درجه.. سرت ثقيل دم وممل.. حتى الضحكه سارت نادره في حياتي
توظفت في شركة تأجير سيارات علشان اساعد سالم..فكنت اخذ من الراتب مية ريال واعطي الباقي لسالم..
ماسرت زي اول طلباتي كثيرهـ.. تغيرت وكثييير..
حتى اليوم الاول في الجامعه مارحتــ .. كنتــ شايل هم اقابلــ ناصر..
لكن في اليوم الثاني رحت ويا عادل والشلهـ.. قابلت ناصر..نحف كثيير وتغير.. احسه احيان يستحق لانه هو السبب في اللي يصير..
كنت بصراحه ما اخفيكم سر ادوره في المحاظره بعيوني وكل ما اشوفه ارتاح كنت غالبا ما القاه معنا دايم مسررح..

سرت ما اهتم له ولا اعطيه أي اهتمام..
كنت بالاول اتحاشاه لكن الحين عندي وجوده زي عدمه
ماصرت زي اول ارتبك لا تلاقت عيني بعينه ولا ّلاكنت قريب منه
سار ناصر بعد الي سواه شي غير مهم في حياتي..
كنت ادخل القاعه اسلم ع الشباب اللي اعرفهم واللي ما اعرفهم اما هو حتى ماكنت اطل فيهـ .. ماصرت كذا ياناصر الا يوم وعدت نفسي ان اصير كذا.. ولا انا ونفسي صعب عليها ومستحيييل تنساااكـ
مهما يصير الا اني ماراح انكر العشره اللي بيننا ولو كانت خمس ايام..
كنت على هالحال او بمعنى اصح اجبر نفسي اكون كذا.. لين جا اليوم اللي خلاني احس بصديقي..
حتى صديقي سرت استغرب يوم انطقها..
كنت بأحد المحاظرات وماكنت جالس بجمب عادل والشباب كنت مضيعهم وكنت متحمس مع الدكتور وماني لمهم.. لين حسيت بواحد يهزني من كتفي.. رديت عليه بدون ما اطل فيه لجل ماينتبه الدكتور.. فسمعته يقول: (هيه يا اخو العيال اللي هناك يأشرون لك من اليوم تكلمهم..)
ناظرت للعيال إلا اشوف مجموعة مهبل يأشرون ويكتبون كلام بالهوا..
مافهمت عليهم,,

راح رفع سالم ورقه وكتب عليها بالاسود وبقلم عريض ..((والله يالها فقدهـ ذي الصووورهـ من زمان ماشفناكم سوا))..
بصراحه انا يااالله اقرا الكلام من خطه الشيين والمعوقــ وما اسمع الا صوت هواش من الدكتور ويطلعه برا لانه الدلخ رافع الورقه فووقــ..
ضحكت عليهـ وكل الموجودين ثم جلست افكر في اللي قريته..
كان كاتبـــ
((والله يالها فقدهـ ذي الصووورهـ من زمان ماشفناكم سوا))
جلست اترجمها في مخي مافهمتـــ بس يوم تذكرت من زمان ماشفناكم سوا.. عرفت انه يمكن يقصد اللي جالس بجمبي.. طليت لهـ .. وفتحت فمي زي المنهبلــ .. فقلت لاشعورياً:والله من زماان عنك ياااانك مغبر..
ناظرني نظرهـ بااهته ثم رجع يناظر الدكتور.. عرفت منها اني سخيفــ
لكني بجد قلتها ونا مو حاس.. مايحتاج اقولكم انه نصووري..
وشوي توصلني ورقه من عبدالملكـ وكاتب فيها..((ياواااد ياحركتااات انتا .. بالله لاتضيعها وش ملحكم ياشنبــ تدننون))
كان ودي اصطرهـ هو والدوبي اللي بجمبه ناظرتهم لقيتهم ماسكين بعض كل واحد محوط رقبة صديقه بيدهـ ويأشرون بيدهم الثانيه حركة حبتيين"كأنهم بيتصورون"
ضحكت عليهم من قلب وضحكت اكثر يوم طلعهم الدكتور برا..
كانوا بجد مسوين جو في الجامعه.. يطيروون المعلومات من مخ الواحد..
يوم راحوا جاني شعور غريييب ولاول مرهـ من فتره نسير انا وناصر بمكان لحالنا وبجمب بعض..

زفرتــ وتوترت .. حس فيني.. سرت اتحرك كثير كل شوي اعدل جلستي.. واهز رجلي بشكل وتر اللي حولي..
كنت انا كذا لا توترتـــ لازم اوترهم معي..
وشوي حسيت بيد دافيه"كنا في بدايات الشتا"تمسكـ يدي..
ناظرت لصاحب اليد كان ناصر والله جد ياني فاقده ومشتاق لهـ .. ناظرته"يعني سلااامات"..
قالي بصوت واطي وهو يناظر قدام لجل ماينتبه الدكتور
.. ((بيصير بيننا كلام آخر الدوام))..
هزيت راسي موافقــ ,, فارتخت ايدهـ شوي شوي وتركني..
تدرون وش جا في بالي وقتها انعاد شريط حياتي في الشرقيه من يوم قابلته ويوم مسك يدي بالمستشفى.. وتذكرت بعد يوم جرح مشاعري وماقدرها مرتين في يوم واحد..وكيف تركني زي التايه بالشوارع..
اناظرهـ بحقد كل ما اتذكرها..
إلا ان كانت في صورهـ له في بالي مستحيل انساها وهو مبتسم يوم كلمني بالسيارهـ وقالي (عزوز.. دام عندنا رب ..ابد مافيه كرب)..
وطيت راسي وحطيت يدي عند فمي وهفيت عليها لانها كانت بارده وسكرتها كنت اسوي هالحركه كل مابردت يدي لان الهوا اللي يطلع مني دافي.. يمكن تعتبرونها غبيه الا اني كنت احب اسويها..

المــــــــــهم..
انتها الدوام ونا واقف عند باب الجامعه تذكرت موعدي مع ناصر..
إلا ان جا واحد وقالي ان فيه واحد ينتظرك ورا الجامعه اسمه محمد..
عاد انا رحت ركض له ونا مرتاع لاني ما اعرف واحد اسمه محمد غير اخوي..
نسيت ناصر..يوم عرفت انه هو محمد اخوي..
كلمني بسرعه وقال ان امي مريضه مرررهـ .. وتبي تشوفني..
انا ماقدرت اتحمل وحسيت رجولي ماتشيلني..
مسك محمد يدي.. وراح ع المطار وحجز مقعدين في اول طياره مقلعهـ علشان نروح لامي..
كان محمد متوتر اكثر مني وسبحانه ربي كانت نفس حركتي عندهـ كان يهز رجله..
رحت انا كلمت سالم وقلتلهـ اني رايح لسدير وابكلمه في اقرب وقتــ يوم سألني وراه قلتله امي مريضه شوي..
سكرت ونا خايف مررره على امي وكل ما اسأل محمد.. يقول مدري والله ياعبدالعزيز.. فجأهـ طاحت علينا وارتفع عليها الظغط ونا اللحين جايك بعد ماقالت انها تبي تشوفك،،
عاد انا حدي توترت وصرت في صالة الانتظار ادعي ونا خايفــ وكان كل شوي واحد من اخواني يدق يقولنا كيفها اللحين..
لين دق علي رقم غريبـــ ..
كنت ناوي ما ارد.. بس قلت يمكن واحد من اخواني ونا ماسح رقمه بالغلط..
واول مارديتــ اشر لي محمد يعني اعلنوا عن رحلتنا..
رحت رديت ونا مستعجل..قلتــ
الو..هلا..مين معي..
رد:هلا عزوز انا ناصر..انت وينكـــ .. احتريتك بس ماجيتــ
قلت ونا مستعجل:هلابك ناصر.. اسمع انا مااقدر اكلمك اللحين ..
قاطعني:وليهــ ماتقدر ..

قلت:ناصر آسفـ مقدر عندي ظرووفـــ ..ياللهـ باي..(وسكرت حتى بدون مااسمع ردهـ)


.........
وهذـآ هو البآرت

.......

ورحت ركض ونا الحق محمد بثوبي حق الجامعه حتى ماغيرتــ لبسي..
ونا بالطيارهـ ماغير افكر في امي..ونسيت ناصر حتى ماجا في بالي
كنت ادعي ونا خايفـــ ان يصير لها شي.. لاني بصراحه وبالذات الايام الاخيرهـ ماكنت اشوفها كثييير..
نــــــــــاصر....
قآلـــ .. بيـــجي..
اخلــــــــف في وعدهـ ونسآني..
مو عــآدتهــ!.. ينسى اني على ..الـــوعد..
انتظــــــــــــر..
اكييييييد مو منهـ اكيد..
أرجع آردد
وآعيد..
هي ااالــظروووفــــ
آآآهـ منكـ يالظروووفــ
ياترى هـ/اللحين وينهـ..؟
يالهفتي..
ياترى عينه مشتاقهـ لشوفتي..
هو بالطريق..
ولا بعيد..
انا بمواعيدكـ غريق
ارجع واردد واعيد..
اكييييد
مو منكــ اكيييد.. هي الظرووفـــ
آآآهـ منكـ يآظروفهــ..
[متى ترجع عزوز .. اشتقتـــ لكـــ ]..
ليتكـ تدري وش هي قمة القهر..
عرفتــــ انك مسحت اسمي بجوآلكـ
انا ماعاد صرتـــ اهتم..
انا ابي نرجع خلاص..
انا ماني بصابر..
انا مهما صبرتــ بـــ ش ــــر ..
ولي طاقتي..
انا ماعاد اقدر بدوونكـ اعيش..
انا هجرتــ من بعدكـ الضحكـ والسوالفـــ
انا هجرتــــ من بعدكـ الشلهـ .. انا تعبت مع
كل ليله تمر بدونكـ .. كنت لانمت بالسرير
اعتبرهـ انجاز..
كان صوتك يطاردني حتى في صلآتي..
عرفتــ ياعزوز ان هذا كلهـ
من حبكي لك .. وني راح اتعب اذا استمريت
عزوووز
دامنا عرفنا ان صعب نستمر كذا..
خـــلآص ليه مانرجع.. ليهـ ! مخليها مسافات وصعبهـ
انا مستعد انسى واظحي باللي تبي بس نرجع..
صدقني لو انت شعورك ميت تجاهي انا مانسيتكــ ,, انا لو ماشفتك ما كان بالقاعه جلست بجمبكـ ..
انا دش مافتحت من بعدكـ انا صرت عبارهـ عن اكتئاب ماشي بالارض.. هذي بإختصار حالتي بدونكـ ياعزوز
يرضيكـ صديقكــ بهالحال..
انا فكرتـــــــ كثير بكلامكـ .. يعني لازم الواحد يفقد صديقه لجل يحس بقيمتهـ ؟؟
خلاص انا استسلمت في هاللعبهـ ..
انا اليوم ابي نرجع سوا وينكـــ ! ليهـ ماجيتـــ انتظرتكــ ..
تأخرتـــ علي ومو من عادتكـــ ,,
عزوز,, صدقني انا مهما كابرتــ الا اني اعترف لكــ اني انا بدونك ولاشي .. صدقني..
انــــــــــــــــا من اليوم اللي تركتني فيــــهـ ونا ابصم ان ناصر ولا شي..
بدووونكــ انا واللهـ ولا شي..



عـــزوز....
اخيرا وقفتــ الطيارهـ .. نزلنا ركض انا ومحمد وبالذاتـــ ان مامعنا شناطـ ..
وقفنا عند مكان استقبال المسافرين ننتظر تركي يمرنا..
كنت واقف بتوتر انا ومحمد..
وكانوا فيهـ بنات بعبايات اشكل والوانـــ وكانوا يسولفون بصوت عالي وعباياتهم مفتحه يعني نص لبسهم شفناهـ ..
كان واللي ما اخفيهـ عليكم وعلى نفسي ان محمد يخقق..
وبصراحه كنت ولا شي عندهـ كان احلانا وبشهادة الكلـــ ,,
كانوا ماغير يمرون من عندهـ ويعلون اصواتهم وهم يضحكونـــ انقهرتـ من حركتهــم..
ناظرت محمد وكان معجبني سكوتهـ ورزتهـ كان رغم انهـ اخوي الا اني اعتبرهـ قدوتي بالحياة..
شفتهـ يلف وجهه للجه الثانيه لجل مايشوفهم وسمعته يقول بصوت واطي..
[اللهم جنبنا الفتن ماظهر منها وما بطن]..
بصراحه اعجبني ردهـ وكبر في عيني.. يعني بصراحه ماتوقعت ان وسط هالمحمد تفكير كذا.. كنتـــ متشتت مرهـ افكر في محمد ومرهـ في امي ومرهـ في كتبي واوراقي اللي تركتها عند باب الجامعه,, ومرهـ في سالم الي ماطمنتهـ ..
لين مرت سيارة تركي اخوي اللي كان بثالث ثنوي.. وخذنا للبيتــ ..
ركبته ورا وقمت اسوق ومحمد بجمبي..
سألناهـ عن امي قال انها تحسنت شوي الا انها مازالت تعبانه
قلتلهم:ماوديتها للمستشفى؟؟
قال تركي انها راافظه مرهـ وماتبي تروح..
دق محمد على برجس وسألهـ عن امي وقال انها تعبانه وصار يصب من انفها دم .. "لاتستغربون اخواني كانوا كثار"..
توترنا كلنا بالسيارهـ ثم وقفتها على جنب وقلت لتركي يسوق عني لاني بصراحه ماعرفت اسوق من يوم قالي,,..
وصلنا البيتــ وكان سلطان ينتظرنا عند البابـــ ..
مسكين حتى ماسلمنا عليهـ دخلنا ركض للغرفهـ ..
حتى ماطقينا البابـ قابلنا في طريقنا مرة سلطان.. بس حتى مااهتمينا كان اللي شاغلنا امي..
دخلنا وكان برجس واحمد بجمبها وكان احمد يقرا قرآن عند راسها..
جيت لمها وخميتها قلت يما.. سلامات ماتشوفين شر..
قالت:الشر مايطاكـ ان شاء اللهـ ..
جلست اصيح عندها وهي منسدحه بالكنبه.. لاني بجد شايف انها تعبانه وخايفــ افقدها وبالذاتـــ ان كنت اقل واحد بأخواني يجلس معها..
قلت لها:يما قوو خل اوديك للدكتوور..
قالت:لا ياولدي ابي اموووت هنا بينكم وبجمب عيالي..
قلت:يما الله يهداك وش ذا الكلام.. يالله جيبوا عبايتها
قالت:لا ياعبدالعزيز.. الله يخليك لي انا ابي اشوفكـ واشوفكم كلكم"ناظرت خواني"..
اذا رحت للمستشفى بيحرموني منكم..
قلت ونا امسح دموعي:يما عن ذا الهرج..
قامت تكح.. ونزفــ انفها من جديد..دليل على ارتفاع الظغط..
خفت عليها ورفعتها على يدي..
ماكان ودي اكسر رغبتها بس مو لصالحها..
ساعدني احمد.. وخلينا تركي يجهز السيارهـ ومشينا كنا انا ويا احمد ورا.. ومحمد وبرجس قدام,,
اما سلطان وزوجته وتركي لحقونا بسيارهـ ثانيهـ..
كان انفها ينزف اكثر.. ونا خايف مو عارفــ شأسوي..
فصخت شماغي وحاولت اوقف النزيف مافاد..
حاول احمد يهف في انفها لجل يدخل الاكسجين.. ثوبي تغرق دم كان نزيفــ مرعب ويخوفـــ كانت امي تنتفظ بيننا..
وكل شوي نقول لبرجس يسرع اكثر..
وشوي ارتعنا بنزيفـــ من فمها.. مدري وش اللي جاها او وش كان فيها.. انا بصراحه خفت من الدم كان شي مو طبيعي..
حاولنا نوقفه ماقدرنا..
امي تبي تتكلم ياعمري وهي خايفه..
صوتها فيه غرغرهـ من الدم اللي يطلع من فمها..
ماسمعنا وش قالتـــ سرت احاول اخفي دموعي لجل ماتقلق..
دقينا ع المستشفى يجهزون سرير لها..
اغمى عليها.. انا صرت احاول اصحيها واحمد يدخل لها اوكسجين
اسمرينا ع هالحال وكل شوي يدق سلطان يتطمن على امي والمسكين كل شوي نروعه..
وصلنا المستشفى وكلنا نزلنا متربشين ثوبي صار نصه احمر..
انا بصراحه خفت اكثر يوم شفت الدم.. واحمد بنطلونه تغرقـــ..
رحنا نمشي وسط الاسياب وفي العنايهـ المركزهـ ع طول..
كن لحالنا مسوين زحمه بالمستشفى .. وكانت زوجة سلطان تصيح..
لان امي كانت مرهـ حبوبه معها وتحبها وتعتبرها بنتها..
صرنا كلنا قلقانين..
لين طلع الدكتور وهو متوتر..
نشبنا كلنا فيه وقلنا له نبي ندخل..
عيا لا ندخل الا واحد واحد.. ثم بعد اصرارنا دخلت انا واحمد وبرجس.. اما محمد تفاجأت منه لانه كان يخافــ من هالمناظر ومايقدر يتحمل انه يشوف قدامه دم..
دخلنا عليها وكان مغمى عليها ومحوطه بأسلاكــ ونسمع حق نبض القلب يووهـ ياكثر ماهو يوتر..
جينا وسلمنا عليها كلنا وجلسنا ندعي.. واحمد كعادته جلس يقرا قرآن عندها..
تذكرتــ ناصر وهو يقول: (دام عندنا رب ابد مافيه كرب)..
سرت ادعي طول الوقت ونا خايفـــ بجد افقد نور حياتي ,, ..
سمعنا طق خفيف عند الباب .. طلعنا انا وبرجس اما احمد جلس عندها ودخل سلطان وتركي.. قلت لمحمد يدخل..
استغربت لما رفض!!!!
لان متسحيل احد يجهل معزة امي عند محمد..

قلتله:محمد ادخلــ والله اخافــ ان بعدين تندم..
قال:لا تتفاول بالشر.. ان شاء الله بتقوم بالسلامهـ
جا تركي وقال ان امي قامت وتبينا كلنا..
دخلنا بسرعه لا يشوفنا الدكتور..
جينا حولها وهي تتنفس بصعوبه ومع الاسلاكـ اللي داخلهـ بحلقها..
سألت عننا واحد واحد..
وقلنا لها اننا حولها واننا معها وانه ان شاء الله ماتخاف..
كان محمد واقف عند راسها.. نادته.. ومسكت يدهـ وقالت لهـ
(( محمد..انتبه على اخوانك ياولدي هم امانه اخليها عندك))
دمعت عين محمد كان موقف اثر فيني وبالذات انها اول مرهـ اشوفه فيها يصيح وقال (عمرك ان شاء الله طويل يما)..
قامت نادت سلطان وقالت ..
سلطان انتبه على نفسك .. لااوصيك على ريم.. ذي تراها زي بنتي حط بالك عليها..
وقامت تكح.. كان ودنا نقولها ترتاح وماتتكلم لكن ماحبينا نسكتها..
بدت تنادينا واحد واحد.. وتوصي فينا..
نادت عبدالعزيز فز قلبي.. مسكت يدها وضميتها قلت لبيه يما..
قالت:عزوز ياولدي.. حافظ على صلاتك وانتبه لصداقاتكـ "قامت تكح"انتبه من عيال السوء.. وكمل دراستكــ ابيهم يقولون ولد حصه تخرج من جامعه الملك فهد حتى لو كنت ميته..
ظغطت على يدها وقلت يما لاتقولين مثل هالكلام..
لفت وجهها جهت تركي وكان اصغرنا وقالت له ينتبه على نفسه ولا يسرع بالسواقه,,..
ماتحملت وبديتــ اصيح .. كلنا الرجال..صرنا ضعيفين قدام هالصدر الحنوون اللي احتوانا..
صارت دموعنا كثيرهـ وماقدرنا نخبيها عن امي..
قالت: انتم رجال.. ابي عيالي الي جبتهم صدق رجال ومايصيحون ابيكم سوا وماتتخاصموون ابيكم دوم سوا مع بعض.."وهي تكح قالتـ :سلطانـــ .. عبدالعزيز.. تصالحوا ياولادي..
بدأ صوتها يتغرغر وماسمعنا وش قالتــ حسينا انه روحها بتطلع حاولنا نسوي شي ماقدرنا..
نادينا الدكاترهـ..
ماقدروا يسون شي.. سارتــ امي تذكر الله وبصعوبه نسمع اللي تقولهـ
تقلبتــ عينها..كان منظر مرعبـــ ..
تشــــــــــــــهدتـــ الغـــــــــــــآليهـ و .. وماتتــــ
كلنا يوم سمعنا حق نبض القلب وقف سكتنا وصار صمت رهيب بيننا ناظرنا الدكتور بعد ماشيك عليها..
نزل راسهـ وقال:انا لله وانا اليه راجعون لله ما اخذ وله ما اعطى..
قاطعته ونا اصيح:دكتوور يعني ماتتــــ
قال:احسن الله عزائكم..
عاد انا انهبلت وماني قادر اصدق معقوولـ،، راحت من الدنيا وخلتنا..
طيب لميين وحنا ماعدنا غيرها
رحت لم سريرها ونا مو مصدق كلام الدكتور مسكت يدها..
قلت: يما.. يما.. ارجوووكــ يما ردي علي انا عبدالعزيز
يما.. لاتتغلين علينا.. يمى انا اعرفكـ الايام الاخيرهـ تنامين كثير..
يما يالله قومي.."صرت زي المجنون مو قادر اصدق"
جا تركي من الجه الثانيه وحط راسه عند يدها وقام يصيح..
اخواني سلموا على راسها وطلعوا برا الغرفهـ
جا محمد ومسكني من كتفي وقال :خلاص مايفيد.. الغاليه راحتـ
قلتله:راحت ولمين خلتنا؟؟..
لاء اكيد تستهبل انت كلكم تمزحووون..
هي اللحين بتقوم.."صرت اشهق من كثر الصياح..
وجالس اقلب وجهها اقومها"..قلت:الله يخليك يما قوومي والله ماشبعت منكـ .. يما يالله قومي علشان تشوفيني يوم اتخرج..
يما يالله..قومي.. هذاني رجعت من الدمام وابي اجلس معكــ
"بديت اصيح اكثر يوم ماردت علي"..
يمااااااااا الله يخلييك ردي عليّ..

انهرتـــ يوم ماسمعت لها نفس وطحت بالارض ونا مو قادر اوقفــ
جوا الدكاتره بيودونها للثلاجه..
تعلقت بالسرير حقها..
وقلت:لاااا.. خلوها ماماتت.. اللحين بتقووم خلوها.. انا اعرف امي نومها ثقيل.. لااا مارااح تخلينا اكيد بتقوم اللحين..
قاطعني الدكتور:استغفر ربك وش الكلام اللي تقولهـ .. ادعي لها كانك تحبها جد..
جلست بوسط الممر ونا مو قادر اتحركـ ولا اشوف الطريق من الصياح
شفت اخواني يمشون.. واشروا لي يعني يلا..
حاولت اتركى على الجدار..
حتى الجدار ماقدر يشيلني.. ساعدني احمد ورحت معهـ للسيارهـ ..

يااربـــــــــــ انا اليوم
فقدتـــــــــــــ شخص غآلـــــــــــــــي عليّ وشلـــــــون ابعيش بدونهـــــــ..
سألتكــ تصبرني وتسااعدني يآاااربــــــــ

لهالحظه ونا مو مصدق..
بالسيارهـ ساير زي المحشش اخربط واقولهم..

واللهـ ماتستحون كلكم تركتوها بلحالها..
لين ناظرني برجس وقال:عزوز خلااااص كافي اسكتــــ
محمد:عبدالعزيز .. هذا مو شي بيديننا كلنا لها..
نزلت راسي مستسلم للصياااح ونا اتمنى ان احد يقومني ويطلع كلهـ ذا حلم..
رجعت للبيت رميت نفسي على سريرهــا ونمت مع التعبـــــــــ ,,

ســـالم....
سمعت طق ع البابــ
رحتــ ابفتح قلت يمكن عزوز جا..
فتحته لقيتهـ النصفــ الثاني لعزوز.. كان هو ناصر..
قلت:هلا واللهـ ناصر.. كيفكـ ..ادخل يارجال..
سلمت عليهـ ودخلنا سوا..
جلسنا بالصالهـ قلت:نصووور وينك يالقاطع من يومين مانشوفكـ ,, ونت ووجهك معصقل
ناقص نحف على شان تنحفـــ
قال وهو يبتسم:وش تهقاناي اسوي.. كان عبدالعزيز هو اللي يجيب شوكلاطات وخرابيطـ يوم راح ماعاد صرت آكلها ونحفتــ .."سكت شوي وقال"بسيطه خخخ
قلتله:بسيطه..!!؟
قال وهو يتنهد:لا والله ماهي بـ بسيطهـ بس احاول اتعود..
قلتله:وكيفكـ اللحين..
قال:والله بخير.. وينه هو مااشووفهـ ؟؟
قلت:دق علي من ساعتين وقال انهـ مسافر..

شفت ناصر ارتاع وقال:مساافر.. وينه لهـ ..
قلت:مدري عنهـ اظن سدير.. يقول امهـ تعبانه
قال:جد والله ياقلبي عليهـ
..اسمع ورا مانروحــ لمهـ ونشوفها..؟؟
قلت:تستهبل انت وش علاقتنا بها لانعرفها ولا شي..
قال:طيب ع الاقل نشوفــ كيفها اللحين..
قلت:ليه يعني كذا شايلـــ همها!!
قال:موبــ على شانها على شان عزوز اللي ماخلتهـ المشاكل وين ماراح..
قلت:لحد الان تحــبهـ ..

قال:هذا سؤال ماينسأل..
شوفـــ سويلم ـلو جا يوم وقلتلكـ اكرههـ فتراي نصاابــ صحيح دايم اقولها بيني وبين نفسي.. لكن انا شخصيا ماحبيت ـشخص كثر ماحبيت هالعزوز.. احاول اكرههـ واحاول انطقها ,, لكن حتى قلبي عيا لايوقف معي وماقدر يستوعبها
قلت:خلاص اجل بنكلمهـ بس اصبر لين اجيبــ الشاهي..
وقمت للمطبخ..
حطيتـــ الشاهي واذن العصر قمنا وصلينا..
عــزوز....
قمت على صوت برجس وكان يقومني اصلي العصر وعيونهـ حممر..
تذكرتـــ امي رجعت ورميت نفسي على سريرها ونا اصيح.. لحد الان مو مستوعب انها بجد ماتتــ ..
جيت اقوم ابتوضا..
مر محمد علي وهو الثاني شكل كان توهـ يصيح وقالي:
ما ودكـ تغير ثوبكـ ولا عاجبكـ منظر الدمان عليه..
قلت منزل راسي ونا احس العبره خانقتني يوم تذكرت من هو صاحب هالدم اللي بثوبي:لاء..شوي وابفصخهـ ..

"نزلت دمعه من عيوني لاني ماتخيلت في يوم ان ابفقد امي"..
حسيت بمحمد نزل طاقيته"غطى عيونه" يوم شافني وراح..
كلنا فقدنها وصعب علينا نعيش بدونها.. للأسفــ توني احس بإني مقصر معها وندمت كثير يوم تهاوشتــ وياها وحمدتــ ربي اكثر يوم سامحتها لانه لو ماصار كان تحسرت كل هالمدهـ ..
رحتــ ويا اخواني وصلينا العصر ودعيتـــ لهــا كثير.. واكثر ماقطع قلبي يوم يجون الجيران وشيبان الحارهـ يعزوني..
تخيلوا.. كنتـــ دايم اسمع امي تعزي فلان وفلانهـ اليوم هم يعزوني عليها.. تخيلو.. امي حبيبة قلبي يعزوني فيها..
ودي اصرخ فيهم ودي اقول لاء.. ماماتتــ بس حتى لو قدرتــ العب عليهم ماراح العب ع
الواقع.. كنت كل مايجي احد يعزيني فيها اصيح معهـ ..
جو عماني وخوالي وقاموا يعزوني واخواني..
صدق كان جووو كئيبـــ وممل..
اذكر اني كنت بالعزايم دايم انحاش من البيت لجل امي ماتقول رح جيب العشى ولا جيب كولا.. ولا اذا قالت وصل فلانه وفلانهـ ..
اما اليوم فانا اتمنى تناديني..
اتمنى اسمع صوتها.. احس اني حيوان يوم تركتها بالحالها.. احس بالذنب كل مااتذكر انها بثلاجه المستشفى..
تخيلوا.. امي حبيبتي بوسط ثلاجهـ ,,, لاء لييه كذا ياابشر ليه ياعالم..
ليش ماهي بجمبنا وليه ماهي معنا.. ليش اخرتها بثلااااجه..

قمت اصيح بالمجلس وبزاويه والناس تعزي ونا ماني بلمهم..
اذكر دايم بالاعياد اسأل امي اذا قالوا لي "من العايدين" وش اقولهم.. واذكر يوم راح مني العنقز بالمتوسط اسألها وش اقول لو قالوا"الحمدللهـ ع السلامه" كنتــ غبي وكانت هي تعلمني..
اما اليوم فأنا محتاج لكــ ابي اسألك وش اقولهم لو قالوا..
"عظم الله اجرك في امك" .. وش اقولهم لو قالوا "اجبر الله عزاك"؟؟
يما وينكــ ؟؟ علمييني وش اقووولــــ ..
"حطيتــ راسي ع المركى ونا احاول انام علشان انسى.. اليوم ماهمني احد لا ضيوف ولا غيرهـ انا اليوم انسان فقدله اعز انسان"

عجــزتــ انا يايما بالصوتـــ اعزيــــــكــ ..
تخنقني العبرهـ وجفتـــ دموعي..
لو البكا يرجعك يايما كان ابكيك ..
لاشــــك درب الموتـــــ مابهـ رجوـوـوعِ..
نــــاصر....
خلصنا الصلاة انا وسالم وردينا للشقهـ ..
سالم:عن اذنكـ ناصر ابروح شوي للماركتــ اشتري جالون مويهــ البرادهـ فاضيه وابقشلي شوي خرابيط للعشى..
قلتله:ايه عادي خذ راحتك لاتشيل همي "كنا نمون على بعض"..
سالم:توصي على شي..

قلت:لا يالعنز سلامتكــ ..
سالم وهو رايح للباب:هين يالتيس انا اوريكــ..
ضحكتــ عليه وسكرت الباب من بعدهـ ..
مسكت جوالي ودقيتـــ على عزوز يمكن تقولون وشلون ادق عليه وهو ماسح رقمي من جهازهـ ..
حتى انا ماكان رقمه عنديـ بس كنت حافظهـ ..
انا خلاص من هاللحظه ماراح افكر باللي راح وراح احط كل اللي بيجي قدامي.. راح اعيش يومي لمستقبلي..
ومستقبلي خططته وبنيتهـ مع عزوز.. وماراح اواصل احلامي الا ومعي وبجمبي هالعـــزوز..
انتظرتـــ ع الخط وانتظرتــ ماكان يرد..
استمريتـــ ابيهـ يرد.. وشوي صار يعطيني مشغولـــ انطفى حماسي وحطيتــ الجهاز ع الطاولهــ ..
سرت من الملل اراقب الساعهـ والآحق بعيوني عقاربها..
سمعت جوالي يرنــ طرت لمه ابي اشوفــ وكان هو عزوز ماخب ظني فيهـ ودق..
فرحت وبسرعه رديتــــ لان ماابي اللي يصير يطلع حلم

قلت:الو..
سمعته وهو يكلم اللي عندهـ"وصوته بوه بحه":شوي وجاي لكم..
ثم قال:الوو .. هلا..
قلت:هلا وغلا عبدالعزيز.. كيفك ؟؟
قال وهو يتنحنح وكأنه يبي يظبط صوته:هلابكـ اكثر..
قلت:هاهـ شلونكــ عزوز..
قال بصوتـ حزين:نصور.. والله حالي مايسر لاعدو ولاصديق..
قلت ونا مرتاع:مايسر.. وليهـ ياساتر..
قال:لحظه ماأسمعكــ "يكلم اللي معه" ياهوو وطو اصواتكم"وبصوت واطي" حتى بالعزى سوالفــ ..

انا وقف قلبي يوم سمعت عزى قلت: عزوز وينكــ !!
قال وكأنه ابعد عنهم:اووفــ ياناصر..بس ليتك تشوفــ ويني انا اللحين..
قلت:عزوز.. اللهـ يخليك.. انا والله من آخر يوم بالعطلهـ ونا متعذب ويا ظميري.. خلاص انا آسفــ عزوز ..ارجووكـ سامحني..
تنهد وقال:هه وينك ياناصر اووولــ وين كلامك ذا ورا ماسمعته يوم جيتكــ انت ياناصر جرحت شخصي وكرامتي.. انت ياناصر خليتني استحقر نفسي يوم فكرتــ اعتذرلك انت ياناصــ ..
قاطعته:خلاص بس لاتقوول.. عزوز.. حنا لو استمرينا كذا ماراح نرجع لبعض
قال وهو منكسر:وليهـ !! هو ضروري نرجع لبعض!؟
قلت منفعل:ووشلوون مو ضرووري..انت بس قولي كيف مو ضرووري..
قال ونا احس من صوته ان شي ساير لهـ :ناصر.. ارجووكــ افهمني.. انت بنفسكـ قلتــ ((كل شي بهالدنيا يجيه شي ويعيق))..

انت قلتلي((اعذرني ما ابي اشوفك واتذكر بشوفتك جرح الاعز صديق))..
انت ياناصر لو قلت انا كثيير حطمتني وآلمت قلبي شوي عليكــ ,,
قلت ونا احس اني ابصيح:خلاص طيب انا آسفــ والله انا آسفـــ ..
قال:آسفــ ماتكفي.. اللي سويتهـ مو شوي..
قلت:اسوي لكـ اللي تبي.. انت آمر ونا اطامر.. انا بأي طريقه مستعد بهاللحظه ارضيكـ
قال وهو يصيح:ناصر.. انتــ وش راح تقدر تسوي..
قلت: والله انك غالي عليّ ومابي اخسركــ
قال:ناصر.. ارجووكـ انا محتااج لك ابيك بهاللحظه بجمبي.. ناصر انا خلاص بهالدنيا حياتي سارت اكتئابــ ابيك بجمبي لجل اضحك.. ابيك بقربي لجل افرح.. ناصر .. انا بس ابي قربك وابيكــ

قلت:ونا بأي طريقه اليوم بجيكــ.. "دمعت عيني"
وقلتــ عزوز دام بس ذا طلبكــ انا مستعد اسويهـ لكـــ .."مسحت دموعي"
وقال:ناصر.. ارجوك لا تتأخر عليّ ناصر انا محتااج لكـــ "وقطع الخط..
ناظرتـــ للسماعهـ لاء.. راح.. لييه لييه راح باقي مااكتفيت من صوته.. ناظرت لجوالي لقيتــ الشحن انتهى..
انقهرتــ لان ماكان معي فلوس لجل اشحن.. غسلت وجهي..
ودق سالم البابـــ فتحت لهـ واخذت جواله وكلمتــ عزوز..
عرفتـــ ان امهـ ماتت.. بصراحه عن نفسي صحتــ صح اني ما اعرفها ..بس مجرد ما انت تعرف شخص وتسمع عنهـ ثم تسمع صوتهـ ثم تعرفـ انه مات بيوم الا وتتأثر..
رحمتـــ عزوز وقال ان بيصلون عليها المغربـــ والدفن قبل العشا..
سكرت ووعدته ان اصلي معهم اذا كتبــ لي اللهـ ..

كنت حزنان على ام عبدالعزيز وفرحان لان تصالحنا.. بجد حسيت اني انسان قاسي.. لاني بصراحهـ لو كنت مكان عزوز يمكن ماسامحته عرفت ان قلبهـ طيبـــ وينسى بسرعهــ ,, وعرفت اكثر ان بداخل هالانسان اللي ناظرني بقوهـ وكلمني بشموخ وقال ان بنفترق..قلبــ طيب وصغير.. اخيرا عرفتــ داخلكــ ياعزوز..
كلمتـــ سالم وقلتله وهو ياحليلهـ فرح مرهـ وتأثر بموتـــ ام عبدالعزيز.. وقالي اروح لسدير وانه بيكلم الاساتذهـ والدكاترهـ بالجامعهـ عنا..
ماصدقتـــ انا ورحتـــ لسدير..
ماحسبت المدهــ ولا الوقتــ اللي راح بالطريق وحتى ماحسيت فيهم..
خذت معي شنطه صغيرهــ .. وحطيت اشياء بسيطه معي..
اتصلتـــ على عزووز وقلتلهـ يوصفــ لي بيتهــ .. وصف لي لين صيدليه وقال لي انتظرهـ عندها ماتتخيلون وش كثر مشتااق لهـ صح هي ميب فترهـ طويله بس بالنسبهـ لي طويله و مرررهـ ..
شفتـهـ من بعيد وجاي بسيارهـ لحالهـ من بعيد شكيت هو ولا لاء.. بس يوم شفتـــ طريقة الشماغ (اللي حوسه شوي)عرفت انه هو..
نزل من السيارهـ كانتـــ كامري الفين وستهـ..
كان ودي اصفقه يوم يقول بيغيرها لاني كنت احب هالسيارهـ..
شفته جاي لمي وشكلهـ متظايق وحزين وكان وجهه يضيق صدري لاشفته كذا..
وقف قدامي ومد ايدهـ .. ابتسم وبصعوبه لاحظتها مالمته لان في وضعه صعب ع الواحد يبتسم..
وخرتــ يدهـ وخميتهــ بقوهـ
قلتله:يالدووبــ هاللحين انا مشتاق لكــ بقوهـ وجاي انت بس تمد يدكــ ..
ضحك على خفيفــ وقال:ارفق خلاص كسرت عظامي..
قلتله بعد مافكيته:عزوز.. بجد انا آسفـــ
قال:خلاص انس اللي راح..
قلت ونا اهز راسي:ان شاء اللهـ .. "مرتــ لحظة صمتـــ"
ثم قلت:اجبـــر الله عـــزآكــ ..
نزل راسه تقطع قلبي عليهـ وقال:ناصر شأقولكـــ .. ووش اقول للي يقولون كذا.. كنت دايم أسألها اذا ماعرفتـــ .. وش اقولك هاللحين..
وشلون ينجبر هالعزى.. امي عضو فيني وانكسر.. وشلون ينجبر.. وشلووون.."رمى نفسه علي وقام يصيح وكأنه بزر"
حسيت ان شي ثقيل بحلقي.. العبره خنقتني وماعرفت ارد عليهـ
قلتله ونا مختنق:قولهم..ولي – آمـــيــن-
قال بصوتــ واطي ومتحطم:آمـــين..
رحنا سوا للسيارهـ وكنا ساكتين طول الطريقـــ ابطينا ع هالوضع لين دق جوال عزوز..
رد عزوز:هلا.. انا بالسيارهـ .. خلاص اللحين جاي.. قولولهـ لا يروح يالله سلام.."وسكر"
قال بصوت واطي:اوووفـــ ..الله يعدي هالايام ع خير..
قلتله:وش فيه
قال:لا بس دق تركي يقول ان خالي جا من بريطانيا ويبي يعزيني..
قلت:ومين تركي..
قال:ذا اصغر اخواني بثالث ثنوي.. راح تشوفهم كلهم..
هزيت راسي وناظرت للشباك ونا مسرح وقلت بقلبي سبحانك ياربــ خليتنا نجتمع بدون اختيارنا ثم افترقنا بدون اختيارنا وحنا هاللحين نرجع لبعض وباختيارنا..
ناظرت لصورتي المنعكسه ع الشباكــ وابتسمتــ.. صحيح ان ظروفي انا وعزوز تختلف كثير.. الا اني وياهـ راح نحاولـــ نستمر لآخر لحظهـ ..

ناظرتهـ ,, وهالمرهـ اول مرهـ يسوق هو بي وبسيارتهـ هو..
حطيت يدي اليسار فوق يدهـ وهو ماسك الدركسون وقلتلهـ عزوز..
نــاظرني"يعني نعم"ثم قلــــتــ :
صحيح ان مانعرفــ حنا وين الخير لنا واللهـ كتبه لنا وينـــ ..بس ابي منكـ وعد.. ان نبقى سوا ومايفرقنا شي غير الكفــــن..
ناظرني وهو يبتسم ونا اشوف الدموع بعيونهـ :اوعدكـ ان شاء الله بس لاتجيب طاري الموتــ ثاني..
تركتـــ ايدهـ ونا ادعي الله ان نبقى سوا دووم مو يوووم..

مرتـــ الثلاث ايام الاولى حقت العزى صعبه على عزوز كان ماينام كل يوم ويقعد بس يصيح ويصلي ويدعي لامهـ كان كل شوي يفتح دولابه ويطلع ثوب متغرق دم يخمه ويصيح.. كنت كل مااشوفه ادخل الحمام واصيح..
تعرفت على اخوانهـ وكانوا كلهم حبوبين نفس القلبــ لهم كلهم..
حبيتــ احمد من بينهم كان اخلاق وشي بصراحهـ ..
اما تركي كان نسخه مصغره من عزوز كان يقلده بلبسه وحركاتهـ ..

رجعنا للشرقيهـ بعد خمس ايام لان صادف آخر ايام العزى ربوع فرحنا للشرقيه الجمعه..
ومن ذاكــ اليوم اللي تصالحنا فيهـ ونا ويا عزوز ماعاد رجعنا ولا تكلمنا في موضوع الهوشـــهـ..
كانت هوشتنا سبب في ان مانتهاوش ثاني عرفنا قيمة بعض..


رجعنا من جديد ورتبنا ملابس عزوز بدولابي..
رجعنا ننام بالسرير سوا زي البزارين.. كل واحد بجههـ ..
رجعنا نستهبل زي اول وناكل كثير ونا عن نفسي زدت ثلاثه كيلو..
سار السكن حماااس ورجهـ وماننام الا بآخر الليلـــ ..
و اذكر مـــرهـ من المـــراتــــ ..
كنت"ونتو بكرامهـ"ابي الحمام..
دقــ جوالي وكان عادلــ عاد الدوبي نشب سوالفــ نص ساعه ونا ابي اصرفهـ مافي امــــــــــل..
اخيرا صكر الدوبي ورحت ركض "ونتو بكرامه" للحمام وكان الباب مردود..
وشوي اسمع صوتــ صراخ مرعبــ خلان الصق بالجدار من الخوفــ
تخيلوا وش طلع (كل ما اتذكرهـ يجين ضحك)..
كان القرد عزوز يتروش بالحمام وناسي الباب مفتوح عاد انا تسدحت ضحك بوسط الحمام وهو المسكين على اعصــابهـ..
كان يصارخ ويبيني اطلع انا من الضحك عجزت اتحركــ..
بس دقيقهـ لاتخافون "كــان حاط الستــــارهـ"
ماقدرت امسك نفسي وطلعت لشقة سالم دخلت الحمام ونا اضحك وسالم المسيكين يبي يعرف وش السالفهـ ونا ماغير اضحك ومو قادر ارد علــيهـ ..
طلعت من عنده ورحت لشقتي لقيته لافــ المنشفه ع خصرهـ وحاط ثانيه صغيرهـ ع رقبته وشعرهـ متغرق مويه ومعصب مني..
راح لبس ملابسهـ ثم رجع يلاحقني ونا وياهـ زي البزارين يلحق وراي وندور حول الكنبهـ ..
قلتلهـ ونا ماسك المخدهـ اغطي وجهي لان يبي يرمي علي كرتون المناديل..
:خلاص ياعزوز.. تعبتــ
قال وهو معصب ويضحك:واللي سويته شووي,,..
وخرت المخدهـ وطلعت لساني ونا ورا الكنبه وقلتــ احسن..
راح رمى على وجهي الكرتون وكانت رميه موفقه طبعت في خشتي..
رحت لحقته ومعي مخدات الكنب ورميتها كلها عليه ولا وحده جت فيهـ وهو ضحك ضحكة انتصار ونا اقول بقلبي هين يالدووب انا اوريكــ..
رحت اخذت سلكـ الفديو.. الاحقه..
راح دخل للحمام وسكر الباب ونا اسمع صوت كركبه بالحمام..واقولهــ :يالخوااف..اطلع
فتح الباب ومعه سلك الغسالهـ .. انا انحشت ثم تذكرت ان معي واحد لكن حق الغساله اقوى"مجربه ونا صغير"..
وماوقفنا الا يوم جا عبدالملك وسوى بيننا صلح ووقعنا في ورقه ان مانستخدم الادوات الحاده مره ثانيه كان ملوكي يستهبل ضحكنا عليه وقلنا له ان حتى حنا كنا نستهبلــ..
قام يلاحقنا وحنا ننحاش منقهر "يعني ضيع وقته ع الفاضي"..
مـــرتــ اياام وايــام كانت حلوهـ بوجود عزوز معي..
لين جا يوم وسألني مرهـ عزوز من هي او هو "حبي الاول والاخير" اللي دق على جوالي.. عن نفسي انحرجـت في البدايه ثم قلتله انها خطيبتي..
فرح هو واستغربــ وقال احس انك صغير وقام يضحك علي وهو يقول بعذرك ساير رومنسي.. وماخلان الا يوم حلفت له بالمصحف ان اول ولد يجيني اسميه عبدالعزيز..دايم يضحكني على خبالهــ
والحلو بالسالفـــه ان حتى عزوز كان خاطب وحدهـ بس ماكان رسمي بس كذا كلام..
رحتـــ استغليتــ الفرصهـ واقترحتــ عليهـ ان يتقدم لاختي
علشان نصير نسايبـــ حتى لو افترقنا بالمدنــــ ,, والدوبي حمر وجهه يوم قلتلهـ واول مرهـ اشوفه مستحي.. "وافقـــ" ثم قالي بالليل قبل لا ننام انهـ حبــ اختي من يوم سمع صوتها.. انا بجد استانست لاني اعرف ان ماراح القى احسن من عزوز رجل لأخـــتي..
وحسدتــ هالآدميه الدووبهـ اللي رح تعيش معهــ ..
فرحنا لهـ كثييير ومااوصف لكم فرحة الشبااب يوم دروا اننا تصالحنا

عبداللهـ جابت زوجته ولد وسماهـ ناصر.. كنت مررره فرحان وحبيت ولده كان يدنن ويشبه ابوهـ .. بس كان احلى ^_*
ســـالم..سافر لكندا يدرســـ حزنا مررهـ عليهـ وفقدناهـ بس كان يحاول يرضي وينفذ رغبة ابوهـ
عبدالملكــ الدوبي طلع يكلم بناتـــ واللي كشفه ولد اخته عادل وكلم امهـ اللي هي اخت ملوكي,,وصارت سالفهـ .. بس عدت على خير..
عادلــ .. كان مستانس لانه قهر خالهـ وكانوا دايم يتهاوشون.. وهو بعد الثاني تقدم لبنت خالتهــ ,,وملك عليها بعد..
استمرينا انا ويا عزووووز سوا وزي ماقلت لكم..
حاولنا نعيش باقي حياتنا على وعد قطعناهـ وهو ان مانفترقـــ لين يجي الكفن ويفرقنا..

رجع الفرح والضحك لحياتي.. وصرنا بالجامعه شلهـ والكل استغرب يوم عرف اننا كنا اصدقاء.. بس كان ناقصنا سالم اللي تركـ بصمته وراح وخلانـــا..
كنا رجه بمعنى الكلمهــ .. ترك عبدالعزيز الدخان بدون مايتعب لان الايام الاخيرهـ انشغل عنه فتركه بسهولـــه..

كان هذا هو صديقي عزوز اللي كلمتكم عنهـ واستمتعتــ بطرح قصة معرفتي لهــ من يووم ماشفته اول مرهـ جاي من المطار..

كانت خمس ايام حلوهـ وبعدها تهاوشنا يومين او ثلاثــ لكن هاليومين او الثلاثــ خلتنا سنييين مستمرين سوا..
عرفــت بالآخر ان حلو لما يكون عندكــ صديق والاحلى لما تقدر تحافظ عليهــ ..
انا اليوم انتهى دوري بعد ماسطرت كلماتــ وحروفــ صحيح ويمكن تكونون حبيتوا عزوز مثلي.. لكن صدقوني عزوز بالواقع غير..
حبيت بالنهايهـ اكتب كلماتـــ لأخوووي اللي ماجابتهـ امي وصحيح ماتعطيه وتوفيه حقهــ بس ع الاقل اكون حاولتــــ ..

عزوز.. تدري انكــ ماكنت اختياري..
وتدري اني كثر محبتك شخص ماحبيت..
وتدري اني اخترتـــ رجوعك وكان ذا قراري..
لاني عرف وشلون اعتذرلك بعد مااخطيت..
انت روحي ودنيتي وبدونك ابسوي تفجير انتحاري..
ولا تقول لو سويتها ليش كذا سويت..
انت ملكت قلوبنا وذا شي ع القلوب اظطراري..
انت بقلبي و بقلوبنا قول وش سويت؟؟
الله يديمك لي ولايخلينا نتهاوش اجباري..
ياخوي انا على قلب احد زيك ماقد خقيت..

وليتــ اكون ارضيتك عزوز..
صحيح اني موب شاعر ولا اعرف اخط شعر بس هالمرهـ مشاعري اللي رتبت هالكلام موب انا..
كثير كنتـــ اسمعـــ منــــ الناســــ
((ليس من الصعب ان تضحي من اجل صديق لكن من الصعب ان تجد الصديق الذي يستحق التضحيه))
بس انا اليوم اقول للعالم.. لقيتهــ ..لقيته الي يستحق ان اضحي بكل شي علشانهـ لقيتهـ صديقي لقيتـــه وهذا هو عــــزوز ...

اخوكم :ناصـــــر..


..................................

عـــزوز....
نـــاصر.. وش اقووولكــ انت اسعدتني كثيير بحياتي غيرت اشياء كثيره فيني اشياء كنت اظن انها ماراح تتغير.. بينت لي العكس..
علمتني.. ان ربنا كبيييير..
علمتني..كيفــ ان الواحد مهما اخطاء لازم يعترف بخطأهــ ويصلحه انا من اليوووم راح احاول ارد لك جمااايلكـ اليوم ماراح اقول فضايلكــ لاني عرفت ان شخصك مستحيل يتفظل على احد وان كل ذا من كرمك وطيبكـ ,,
ان كنت حبيييت شخص فصدقني هو انتــــ .. كانت امي الله يغفر لها ويرحمها تدعي لي بصديق دايم معي يوم كنت متشتت بصداقاتي..
اتوقع انه انتـــ الشخص والصديق اللي الله جابكـــ لي.. انا ياناصر يتيم صرت يتيم يوم ماتت امي.. لكن أاكد لك انك انت امي وابوي ودنيتي كلها..
بصراحه ماكنت متوقع اقابل احد بطيبتك صح قسيت علي وعليك قسيت لكني متأكد انه شيطان مو اكثر او انها عين حاسد علينا..
ناصر انت شخص ربي جمعك فيك الحلاوهـ والأخلاقـــ
نصووور انا مثلك لادورتــ صدقني ماني بلاقي..

هذي هي قصتي من يوم عرفتـــ ناصر وحاولت ابين فيها لكم
في المرات اللي مسكت فيها الكيبورد وكتبت معهـ الايام والمواقف اللي سارت بيننا وكيف فهمنا بعض في ايام وفي ايام لاء..
اتمنى من كل صديقين او اكثر بآخر القصهـ ان لايسيؤن الظن في بعضهم.. حنا اليوم تصالحنا انا ونصوووري..
بس مو كل مرهـ تسلم الجرهـ ووصيتي لكم..
لاتغلطون زيي انا وناصر..
غلطنا الكبير اننا كابرنا وكثير.. ونا بعد اقول بالآخر يمكن تكونون لمتوا ناصر بمواقف كثيره بالقصهـ ,, لكن صدقوني هو انسان طيب وحبوبـــ ولو عرفتوهـ زي ما انا عرفتهــ ماكان راح تلومونه..

