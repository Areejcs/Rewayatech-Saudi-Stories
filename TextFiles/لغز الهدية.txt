
منصور طالع من مكتبه ومتجه لمكتب المدير وبطريقه قال للفراش :
يامصطفى جيب لي قهوتي بسسسسرعه ترا مصدع مرره حطها في مكتبي دقايق بروح للمدير اشوف وش عنده وراجع

منصور كاتب في احد اشهر الصحف وعموده من اشهر الأعمده ويحرص علي قراءة مقاله اليومي الكثير عنده حس فكاهي ويكتب عن حال الوطن والمواطن بكتابات ساخره .
.
وهو رايح للمدير قابله احد الزملاء وهو طالع من عند المدير وقال : صبحك بالخير اسمع يامنصور بعد ماتخلص اجتماعك بالمدير تعال عندي بسلمك شي غريب عجيب وصلنا اليوم .
منصور : وشهو ذالشي ؟ .
زميله : يارجال روح للمدير وبعدين تعال نتقهوى ونسولف واعلمك وشهو ذالشي

منصور : اجل خلاص ماعليك امر يا حسن قول لمصطفى يجيب قهوتي عندك

بعد دقايق طلع منصور من المدير وراح لمكتب حسن وجلس ومد له كوب قهوته وقال : هاه هزئك المدير صح خخخخ
منصور : لا يخسي يهزئني انا ماسويت شي غلط بس قام يحذرني وينبهني من المعجبات وكذا وانه جايتني هدايا ويقولي لاتقبلها ومن هالكلام وانا مابعد شفت هدايا ولاشي يارجال لي 8 سنين اكتب مايجيني الا رسايل بس

حسن : لا اصبر بوريك الشي الي قلت لك عنه .
قام حسن من مكتبه وجاب من ورا الادراج علبه مغلفه بغلاف جميل عليها كرت وسلمها لمنصور
اخذها منصور وعيونه طايره فيها ويشم ريحتها ويقول : ياسلاااااام ريحتها ترد الروح
فتح الكرت وكان مكتوب فيه :
( للكاتب الرائع منصور اتمنى تقبل هديتي وتتقبل ماتحتويها – قبلاتي الحاره – وطبعت شفاه بلون الروج الأحمر على الكرت )
ضحك منصور وقال : اهااا اشوف المدير معصب علي ويقول مايجوز وعيب ونحن فوق هذه التصرفات اثره شايف البوسه

فتح العلبه ولقى فيها دفتر صغير وكأنه دفتر ملاحظات ومعاه جهاز تسجيل للصوت صغير استغرب منصور
وقال له حسن : وشفيك ليش مستغرب كذا ؟
منصور : مادري ياحسن بس الغرضين الموجوده في العلبه ماهي جديده يعني كأنها مستعمله او تخص شخص ما !
حسن: طيب افتح الدفتر وشغل الجهاز وشوف من الشخص ال ما هذا
منصور : لا لا بعدين الحين بروح لمكتبي عندي اشغال بخلصها وبعدين بعلمك وش فيها

راح منصور لمكتبه صك عليه الباب حاول يفتح جهاز التسجيل الصوتي ماعرف له او هو كان فاضي جرب كل الازرار وماشتغل شي
فتح الدفتر وكانت اول صفحه مكتوب فيها ..
( هذه اول صفحه فتحتها وبتنفتح عليك منها ابواب جهنم ) !
ضحك منصور وهو يتمصخر و يقول : الله الله
فتح الصفحه الثانيه وكان فيها :
( ملاحظه يامنصور لا تحاول تستخف فيني او تحسب اني امزح خذني على محمل الجد علشان ماتندم )

الصفحه الثالثه : مطلوب منك بعد ماتسمع كل الي بجهاز التسجيل تكتب لي بنهاية مقالك ملاحظه اسمها ( همسه للهدايا وتكتب لي رايك بالي سمعته بالتسجيل )
راح انتظر يوم يعني مهله 24 ساعه اذا ماشفت ملاحظتك مكتوبه في المقال الي بكرى راح تندم صدقني
لأني بثبت الكاميرا بغرفتي واصور كل تفاصيل انتحاري وبذكر في الفديو اقوال وحقائق توديك بستين داهيه ومافيه دليل ادمغ من الصوت والصوره -
وياليت ماتعتبر هذا كله اسويه لأني معجبه فيك او احبك لا . هو فقط شيء صغير من اشياء اكبر فياليت تتعقل وتفكر وماطلبت شيء كايد ترا

سكر منصور الدفتر وهو مصدوم ونادى على مصطفى بصوت عالي وبعصبيه وسأله : من اول واحد استلم هاذي العلبه ومن الي جابها لمبنى الصحيفه ؟
مصطفى : ماعرفشي يافندم بس عايزني أسأل حسأل
منصور : لا خلاص انا بسأل حسن واشوف

رفع السماعه وطلب حسن وسأله عن الهديه من جابها له ؟
حسن : والله يامنصور انا جاني احمد وقال سلم هاذي لصديقك منصور
وبعد عده مكالمات وعدة أسئله توصل منصور للي استلم الهديه وهو ابو منير الحارس
جاه منصور وسأله عن الهديه من جابها للصحيفه
وقال له : يا استاذ منصور بحكم اني اول واحد اجي للمبنى وبدري كنت توني افتح البوابه بدخل الا صوت بنت من وراي تسلم علي شلونك ياعم ورديت عليها السلام وكانت بيدها الهديه اعطتني اياها واعطتني 1000 ريال وقالت الفلوس لك بس ارجوك توصل الهديه للكاتب منصور

منصور : وش قالت لك بالضبط ،
الحارس :والله يا استاذ ماقالت كلام كثير بس قالت حلفتك هذه الهديه ماتسلمها الا لمنصور شخصيا واعطتني الفلوس وراحت ،
منصور :طيب ولما هي محلفتك ماحد يستلمها غيري ليش لقيتها عند حسن والمدير مطلع عليها بعد ؟
الحارس : يا استاذ والله غصب عني لأني اخذتها من البنت وحطيتها على الكرسي قريب مني انتظرك تجي واول ما تدخل اعطيك بس شافها الاستاذ احمد وقال وش ذي وقلت انها تخصك وسألني عنها وبيشوفها حاولت امنعه ياخذها بس قال ماعليك انا بعطيها حسن هو اقرب واحد لمنصور واحرص على أي شي يخصه مني ومنك وغير كذا ان خليتها جنبك الداخل والخارج بيسألك عنها وخذاها مني
منصور : طيب اصبر انا بروح اجيب العلبه واوريك اذا هي نفسها كامله او فيه شي ناقص منها
صعد منصور بسرعه وجاب الهديه بعد مارجعها بشكلها اول ماستلمها ووراها للحارس وقال له : هاه هذا شكلها اول ماستلمتها ؟
الحارس : ايوه بالضبط هذا شكلها لما جابتها البنت وعطتني اياها
سرح منصور بتفكيره شوي
وقاطعه الحارس : ، فيه شي يا استاذ ؟ انت حاس انها ناقصه او مفتوحه قبل تاخذها ؟
منصور : لالا يابو منير بس عطني اوصاف البنت
الحارس :والله يا استاذ ايش اوصف بالضبط البنت متغطيه من فوق لتحت ماشفت منها الا الفلوس وصوتها بس
منصور : طيب ماشفت من جايه معه كان معها احد ولا لا ؟

الحارس : والله انا مادققت لأني كان همي بالألف ريال كنت مصدوم وفرحان فيها وواضح انها بنت عز الي تبقششني بـ الف ريال بس هي اعتقد راحت خلف المبنى ويبدو ان السياره الي جابتها تنتظرها هناك لأن هي ماشفتها الا وهي تكلمني ماسمعت صوت سياره وقفت قدام المبنى ولا حتى صوت الباب بعد مانزلت من السياره مثلا اعتقد يا استاذ انها جايه من خلف المبنى

منصور اخذ هديته وصعد لمكتبه وجلس يفكر وش يسوي هل يطنشها او الخوف انه يطنشها وتنفذ تهديدها ؟

ركن الهديه على جنب وكمل باقي يومه في الدوام وبعد ماخلص رجع للبيت استقبلته زوجته وعيونها طايره بالهديه وتتبسم
قال لها منصور : لاتتبوسمين مهيب لك الهديه لي
سارة : لك ؟ اشوف اشوف عطني
منصور : لا هاذي هديه غير اعتياديه بس عشان ماردها بخاطرك شوفي الكرت بس زغرطي ياساره زوجك قامت تجيه كروت عليها بوسات
ساره : وتضحك بعد ؟ هات اشوف وش قصة الهديه ،
منصور اصبري لاتلمسين شي انا بعلمك بسالفة الهديه وانا ابي منك المساعده جد والله مدري وش اسوي وابي شورك

حكى منصور لزوجته القصه كلها وكانت ردة فعلها مبنيه على عقلانيتها وبعيده كل البعد عن غيرة الحريم

سارة : والله يامنصور الموقف غريب انا من كلامها حسيت انها جاده يمكن تختلق قصص عنك وتشوه سمعتك ماعرف بالضبط وش بتهددك فيه
بس الحذر واجب وانا اقول اكتب لها ملاحظه بمقالك بكرى وشوف وش الخطوه الي وراها خاصه ان البنت ماقالت انها بتسوي هالشي عن حب او اعجاب يمكن براسها شي او تبي توصل لك شي بس انا مادري بالجريده بيسمحون لك تكتب لها ملاحظه بدون ما يعترضون ؟

منصور : والله اني طول اليوم محتار بالموضوع اخاف يطلع مقلب او جد مدري وبالنسبه للاداره انها بتعترض لا من هالناحيه تطمني الاداره من بعد هالسنين وبعد هالنجاح معاهم واثقين فيني وتاركين لي الحريه مطلقه وانا اذا تذكرين وش كثر كتبت عن بعض المواقف الي تصير معي من اتصال او ايميلات وكنت اكتبها بطريقه رمزيه وحتى تعليقات زوار موقع الجريده مرات يطلبون مني توضيح لبعض السوالف يعني الوضع عادي
بس المشكله الحين انا ماعرفت وش محتوى جهاز التسجيل حاولت اسمع الي فيه بس ماشتغل وشلون بكتب لها ملاحظه بكرى عن شي انا ماسمعته ولا ادري وش فيه

سارة عطني الجهاز اجرب واشوف يمكن اقدر اشغله ، حاولت ساره فيه وهو يعتبر جهاز متطور شوي وحجمه صغير وبعد محاولات اشتغل وكان بالجهاز شاشه صغيره ومكتوب فيه الوقت وهو 6 ساعات انصت منصور وساره للصوت بنتظار احد يتكلم او شي بس ماكان فيه الا صوت ششششششش صوت هواء فارغ



قامت ساره ومنصور استلم الجهاز وكان مستمع جيد وكل مابغت تكلمه ساره أشر لها بيده انها تسكت ولاكلمه عصبت عليه واخذ الدفتر الصغير الي جاء بالهديه وفتح لها الصفحه الي كاتبه فيها (مطلوب منك بعد ماتسمع كل الي بجهاز التسجيل )

وشافتها ساره وقامت وهي متضايقه وتركت له المكان وبعد ما انقضى الوقت وماباقي الا اخر 5 دقائق من التسجيل وكان منصور في حاله مزريه من الصمت القاتل ومن ضياع الوقت عليه بدون مايرتاح او ينام ومقفل جواله وشوي ويطلع صوت بنت بعد هذه المده الطويله من اللاشيء
وتقول: ( آسفه خليتك تنتظر كل هالوقت ومع ضحكه خجوله انتهى التسجيل )
ومع انتهاء التسجيل صرخ منصور من قمة راسه : لااااااااااااااااااااااا وصفق الجهاز بالجدار لين تكسر
طلعت ساره على صوت صرخته : بسم الله خير وشفيك ؟
منصور :مافيني خليني بهمي والله ودي اكسر كل شي قدامي اعوذ بالله من بليس
روحي عطيني شي اكله واشربه بسرعه حاس بضيقه قسم ، راح وقتي عالفاضي الله ياخذها وياخذ هديتها معها بعد الوقت هذا كله مارتحت ولا كتبت مقالي منتظرها تخلص تسجيلها وانزل الملاحظه لها بالمقال واخرتها تقول اسفه خليتك تنتظر يعني مسويه صادوه على غفله ولا وش تبي ذي

سارة : خلاص هد اعصابك شوي واجيب لك الأكل انا مادري منين طلعت لنا السامجه ام هديه ذي
هدي حبيبي لين احضر لك الاكل

بعد ما أكل وارتاح وهدأ جلس يفكر شوي وهو يشوف التلفزيون و ضحك بينه وبين نفسه وهو يقول المهبوله هاذي الا اعرف وش قصتها ، كتب مقاله بوقت متأخر عن المعتاد وأرسله بالفاكس للجريده وكتب لها ملاحظه بآخر المقال
( همسه للهدايا - كسرت الجهاز مبسوطه ! / المطلوب ؟ )

من الصباح منصور قايم يتجهز بيروح للجريده لقى ساره جالسه وفاتحه اللاب توب ومجهزه الفطور
منصور : ماشاء الله مصحصحه بدري بالعاده اروح للدوام وانتي نايمه وش الجديد ؟ ،
سارة : ابد لاجديد ولاشي انا صراحه مانمت افكر بلغز الهديه وفتحت موقع الجريده وجالسه اتابع الردود على مقالك يمكن تجي هي من بينهم وتقولك شي
منصور : ههههههههههههههه والله يا انتي متحمسه بزياده انا اتوقع انها مراهقه وتبي تتسلى وبيني وبينك انا محتاج شي جديد يسليني ويطلعني من حالة الجمود الي انا فيها وبلعب معها للنهايه واشوف وش اخرتها معها

سارة : منصور انتبه لكلامك لاتنسى انها انثى يعني انا للحين ماسكه نفسي لأن حتى انا ابي اعرف وش وراها فلا تستفزني بكلامك وكأني صايبتك بالملل ترا حتى انا بـ,,,
منصور يقاطعها : خلاص خلاص لاتجين كلك انا اصلا كنت امزح وابيك تغارين بس ممكن ياجميلتي وحلوتي افطر بهدوء وبدون نكد ؟
سارة : ايه ممكن
منصور : شكرا

فطر منصور وطلع من البيت وتوجه للجريدة
ودخل منصور مكتبه ويلقى حسن ينتظره فيه ،
منصور : ماشاء الله وش عندهم الناس اليوم قايمين بدري اهلين وش تسوي بمكتبي ؟
حسن : قبل اقولك وش اسوي من غيري قايم بدري وبعدين من متى انا ماقوم بدري الجديد اليوم بس اني منتظرك بمكتبك بالعاده اسحب عليك لين الظهر
منصور : وليه اليوم ماسحبت على لين الظهر وش عندك اكيد جايب لي هديه ثانيه
حسن : لا ياخي شكلك طمعت بس جاي بعرف وش صار معك وليش كسرت الجهاز هههههههههههههههه طبعا واضح اني قاري مقالك اليوم وانا بالعاده اسحب عليك وما اقراه

منصور : يارجال لو مايجي من الهديه الا انك قريت مقالي فأنا شاكر لها جدا جدا

حسن : خل عنك بس وعطني سالفة الجهاز الي كسرته ؟

منصور : يارجال انا يوم الله رزقني بهديه وقلت بس واخيرا الناس بتعطيني وجه وترسل لي ماخف وزنه وغلى ثمنه هههههههههه رزقني بوحده مهبوله او مجرمه
مرسله لي دفتر ملاحظات فيه مايقارب 100 صفحه وكاتبه بس بأول ثلاث صفحات والباقي فاضي وتشوفني زي الاهبل افتح الصفحات صفحه صفحه عشان لايفوتني شي وبعد مرسله جهاز تسجيل مدته 6 ساعات ومافيه أي حرف الا اخر 5 دقايق كلمتين وضحكه وانتهى التسجيل وانا زي الحمار اسمع الست ساعات كلها صوت الهوا

حسن : ههههههههههههههههههههههههههههههه من جدك ؟

منصور : أي والله من جد والله ياحسن اني امس عشت تحت ضغط نفسي وجسدي وعصبي
مااكلت ولا نمت ولا شفت الاخبار ولاشي تعبت وكله منها ومن هديتها وابي اعرف وش هدفها من هذا كله

حسن : والله حتى انا يامنصور هذا وانا مالي شغل بالموضوع ودي اعرف وش قصتها تشوفني كل شوي ادق على ابو منير واقول له هاه جاتك هديه ولا ظرف ولا أي شي
وكل شوي احدث الردود عالمقال يمكن تكون ردت ياخي حسيت ان حنا ماصدقنا على الله نلقى شي فيه اثاره وتشويق هههههههههههههه

منصور : يارجاال نصبر ونشوف مع ان المفروض اكون حذر بس مدري ليه حاس بحماس ومتعه انك تنتظر شي يصير لك او شي يجيك ياخي فله

حسن : ههههههههه اقولك بس انتبه مافيه مانع من الفله بس لاتنسى انك منصور الكاتب الكبير والمشهور يعني حاول تتحذر لايكون احد يحفر لك وناوي لك على نيه

من كلام حسن هذا تعكر مزاج منصور وتسرب لنفسه شي من الخوف والقلق

حسن : يالله انا بروح لمكتبي واي شي جديد علمني

منصور : طيب

فتح الباب بيطلع من المكتب ولا ابو منير في وجهه وشايل بيده علبه مغلفه بنفس الغلاف وعليها نفس الكرت بس حجم العلبه اصغر شوي

حسن : يامرحبا بالحامل والمحمووول ارررحب يا ابو منييير

منصور يضحك على ردة فعل حسن ابو منير يدخل ويسلمه الهديه
منصور : من متى الهديه عندك؟
ابو منير : لسه واصلتني وجبتها لك على طوول ،
منصور :شفت الي جابتها ؟
ابو منير : لا هالمره جابها ولد صغير وشكله شحاذ قال لي انتا الحارس حق الجريده قلت له ايوه سلمها لي وقال وصل الامانه لمنصور وراح تابعته بشوف اذا جاي مع احد بس راح عبر الشارع مشي لين اختفى من بين المباني
منصور : طيب يعطيك العافيه يابومنير اسف تعبتك معاي روح لشغلك

حسن : افتح افتح بسرعه ،
منصور يضحك ويقول له : حسن ماتشوف انك قاط وجهك

حسن : يارجال افتح بس

منصور : والله انا خايف افتح والقاها مرسله لي حبل وتقول لي اشنق نفسك خمس دقايق وعلمني وش تحس فيه

فتح منصور الهديه ولقى ..

لقى كاميره فديو صغيره .. منصور : ملاحظ ياحسن انها ترسل لي اشياء مستعمله ؟ لذدرجه انا طايح من عينها ماتهديني شي جديد
حسن : ومن متى انت كفو شي جديد ههههههه شغل الكاميرا خلنا نشوف وش مرسله لك يمكن البنت بتراضيك بعد مارفعت ضغطك امس وانت تسمع 6 ساعات تسجيل فاضي وقالت ترسل لك فديو وهي ترقص وتغني قلب قلب

منصور : ههههههههه تهقى ؟

حسن : ايه ايه اهقى انت بس شغله

شغل منصور الكاميرا وتوه يبتدي الفديو يشتغل دخل عليهم المدير !

المدير : ماشاء الله انا وش قلت لك يامنصور ؟

منصور : يامرحبا يابو عيسى
طفى الكاميرا وحطها على جنب وهو يقول : للمدير ماعليه يابوعيسى والله كلامك على عيني وراسي بس انا مالي ذنب انها توصلها للجريده وبعدين الموضوع شوي ملخبط

المدير : بس يامنصور انت تدري ان هذا بيضر بسمعتك وسمعة الجريده وش دراك من الي يدز لك الهدايا يمكن يبي يشتريك وتكون انت صوته وتصبح من الاقلام المأجوره انت يامنصور من الاشخاص المميزين ومانبي تشوبك شائبه

منصور : لاتخاف يابو عيسى انا عند حسن ظنك دايم ولاحد يقدر يشتريني تطمن وخلني احل الموضوع بمعرفتي وتحملني بس كم يوم لين اعرف بعض الامور

جلس منصور وبوعيسى بعد ماتركهم حسن سولفو شوي بدون ما يكشف تفاصيل الهدايا للمدير بعد ماتطمن المدير ان منصور يقدر يتعامل مع أي موقف راح لمكتبه وجلس منصور بروحه وبسرعه مسك الكاميرا وشغل الفديو

وكان التصوير على غرفه كأنها صاله داخليه صغيره فيها اثاث فخم والتلفزيون يشتغل بس الغرفه مافيها احد فاضيه و الكاميرا الي تصور واضح ان احد مخبيها بزاويه بالغرفه بحيث انها تكشف كل زوايا الغرفه وتصورها بدون ماحد يحس بوجودها انها تسجل وكأنها كاميرة مراقبه

وشوي وينفتح باب الغرفه


انتهى البارت

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





وشوي ينفتح باب الغرفه وتدخل ( انثى ) بكل ماتحمله هذه الكلمه من معنى تدخل بنت للغرفه ماسكه بيدها مخده ومخبيه فيها وجها وموباين الا جسمها ...
تتمخطر بشويش بإتجاه زاوية الكاميرا الي تسجل كل تفاصيلها
تمشي بغنج وتتمايل صوت طقطقة كعبها الخافته مع صوت ضحكتها الخجوله عزفت احلى نغمه على قلب منصور الي صدر منه تنهيده وكلمة ياااويل قلبك يامنصوور

منصور يتابع خطوات هاذي الانثى المتغنجه وهي تقرب وتقرب اكثر واكثر من الكاميرا وتميل عليها لين قربت وشالت الوساده من وجها وصرخت فيها: منصوووووور وهي تلبس قناع مرعب مرعب نتج عنه خضه قويه لمنصور الي كان شبه دايخ وذايب معها وهو يقول :
ولعنه ولعنه ولعنه ويحاول يستعيد توازنه على الكرسي قبل لا يطيح من اثر الروعه

البنت تكلم الكاميرا وتأشر بيدها وتقول : .. هاي منصور اتمنى مااكون خوفتك مابسامح نفسي ترا عموما بختصر لأن القناع كتمني وحاسه بحرر الاستاذ الكبير منصور احب ابدي اعجابي بقلمك هذا اولا ثانيا من هاذي الزاويه بتشوف على مدى الايام الجايه بعض المقاطع الي بتهمك اكيد وطبعا الوعد الي بينا مازال قائم بكل يوم تترك لي همسه بمقالك وتقولي رايك بالي شفته واتمنى تكون صادق مع نفسك اولا ومع قراءك ثانيا وقبل لا اقفل احب انبهك ان يكون كل شي بيني وبينك بس ولا احد يطلع عليه ok ياحلو ؟ يالله باي .

منصور يقفل الكاميرا وهو يهوجس يدخل عليه حسن بدون لا احم ولا دستور

حسن : هاه ماشغلت الفديو ؟
منصور : الا حاولت اشغله بس يمكن الكاميرا فاضيه بطاريتها
حسن : حسافه كان ودي اشوف وش مرسله لك : (
منصور : ولايهمك ياحسن بعلمك بعدين وش شفت
حسن :لامابيك تعلمني انا ابي اشوف
منصور : ياسيدي طيب بس اشغلها واتأكد انها اشتغلت بجيبها معاي تشوف وش فيها هاه مبسوط الحين ؟
حسن : ايه يالله سلام

طلع حسن من المكتب ومنصور لم اغراضه وهديته وراح للبيت وهو يفكر وش يقول لزوجته اذا شافت الهديه والي فيها

وقبل يدخل طلع الكاميرا وحطها بشنطة اللاب توب وخبى علبة الهديه بدرج السياره
ودخل البيت لقى زوجته نايمه على الكنب بالصاله واللاب توب جنبها على موقع الصحيفه !

منصور يناظرها وهي نايمه ويقول : والله منتي ببعيده من حماس حسن

تركها نايمه ودخل لغرفة النوم وبدل ملابسه ودخل بفراشه يرتاح وهو منسدح ويتقلب ويفكر بهالبنت ووش وراها
طال تفكيره فيها شوي يبي يعرف من هي وليش تلاعبه بهالطريقه وشنو هدفها وليش كانت تقول مومعجبه والحين تبدي اعجابها بقلمه ! وشوي يفكر فيها كأنثى وبملامحها وهل هي جميله مثل شكلها الخارجي الجميل الي واضح انه أثر بمنصور كثير :~

يفكر ومحتار وش يكتب لها ملاحظه بقاله يكتب عن روعته من صرختها ومن القناع
او يكتب عن جمالها وانوثتها ووش سوت فيه ؟

وغلبه النوم وقطع كل تساؤلاته .

وتقطع عليه نومته زوجته الي ارفست الباب عليه بقوه وهي تقومه : منصور قوم قوووووم

منصور يقوم وهو متروع وناشف ريقه : لاحول ولا قوه الا بالله يالله ياربي انا وش مسوي في حياتي من ذنوب كل شوي منغرف قلبي من الروعه هاه وش تبين تصارخين !
سارة : وش ابي هاه قوم غسل وجهك وتعال علمني على سواد الوجه الي انت جايبه معك !
منصور : افا سواد وجه ؟
سارة : ايه سواد وجه وقلة حيا
منصور : طيب ممكن تهدين شوي وتقولين ليي وش السالفه ؟
سارة : السالفه الكاميرا وقليلة الحيا الي فيها تقدر تقول لي من هاذي وشتبي ترسل لك هدايا انت تعرفها ؟
منصور : لحظه لحظه انتي تنبشين بأغراضي من وراي ؟
سارة : الله واكبر صرت الحين انبش ومن وراك ليش صار لك الحين خصوصيات ولازم ما اطلع عليها ؟ سبحان الله الحين يوم نويت تخنبق قلت تنبشين ليه انت ماعودتني ان كل ماجيت من دوامك اخذ اللاب توب واركبه على الشاحن ولا نسيت ؟ ولا لأنك مخبي هدية الحقيره هاذي استنكرت هالشي ؟
منصور ساكت وهو جالس على سريره وساره واقفه على راسه تردح وهو يقول لها : طيب خلاص ممكن تطلعين برا في الصاله شوي واجيك مابي يحتدم بينا الكلام تفضلي اطلعي برا وبجيك يقولها بنبرة غضب

طلعت ساره وهي تقول : طيب تعال انتظرك بالصاله ، طلعت منه وهو جالس يتعوذ من ابليس
رجع انسدح شوي وهو ينافخ وبعدها قام وغسل وجهه وطلع لها بالصاله

منصور : اسمعيني وركزي معاي وتعوذي من ابليس اعتقد انك كنتي معي من بداية موضوع الهديه وحتى اني طلبت مشورتك بالسالفه صح ؟
سارة : ايه صح
منصور : حلو وبما انك شفتي الفديو والي المفروض انك ماتشوفينه لسبب انها حذرتني محد يطلع على الامور الي بينا ولها اسبابها انتي بالاول تحمستي تعرفين وش وراها وانا بعد خلاص اذا مشينا في اللعبه من بدايتها لازم نتبع قوانينها وانتي بلسانك قلتي اكتب لها ملاحظه بمقالك وشوف وش تبي
الحين جايه تلوميني ! غير هذا انتي متعوده تاخذين اللاب توب حقي مثل ماعودتك وش لك بالكاميرا هاذي تعتبر اشيائي الخاصه مو مسموح لك تطلعين عليها كان انتظرتيني اقوم وتسأليني عنها
سارة : نعم نعم اشيائك الخاصه ! حلو بدينا نقول اشيائي واشيائك وتصير خصوصيات بينا ؟ هاذي اول بركات دخولها حياتنا ؟
وبعدين تعال تقول انتظرك لين تصحى طيب وان انتظرتك وسألتك عن الكاميرا وطلبت اشوف الي فيها بتسمح لي ؟
منصور : لا طبعا ماراح اسمح لك والسبب انتي شفتيها وهي تقوله
سارة : نعم ! وبتكتب لها ملاحظه بمقالك بكرى ؟
منصور : طبعا بكتب لها

هنا توقف ساره وهي مابين تمسك دمعتها وتسيطر على غضبها و تقوله : وربي يامنصور ان كتبت لها شي بكرى وان استمريت بلعبتك معها والله ان تندم، وجت بتطلع من الصاله
ومسك يدها يقول لها : تذكري انك انتي الي شجعتيني اكتب لها من البدايه وانا لابديت شي انهيه ولاني لعبه عندك وعندها فكري قبل تتلفظين بكلام او تتخذين قرار انتي الي بتندمين عليه وانا ماخطيت بشي علشان تعاقبيني عليه
ساره وعيونها كلها دموع تفلت يدها من يده وتروح لغرفة النوم وتقفل عليها وهو جلس بالصاله
واخذ اللاب توب يكتب مقاله

ولما وصل لنهاية المقال وكتابة الهمسه تردد شوي وطول وهو يفكر يكتب لها رايه فيها وبشكلها او بالموقف كله ومايبي يكتب انها عجبته بطلتها حفاظا على شعور زوجته

وبعد طول التفكير قرر يكتب لها ( همسه للهدايا : انغرف قلبي مرتين )
ارسل مقاله بالفاكس وجلس طول اليوم بالصاله يتابع التلفزيون وحاول كذا مره بساره تفتح له الباب وهي مطنشته

ومن الطفش طرت على باله فكره شيطانيه

شغل فديو البنت ورفع الصوت بأعلى شي ووقف عند باب الغرفه وهو يقصد يسمع ساره ويقول : اااااه ياقلبيييييييييييييي ابد والله ماهي بشر هاذي حوريه يالبيييييييييه
ويسكت شوي واذنه على الباب يتسمع اذا فيه صوت لها ولا لا وتفتح الباب بسرعه وهي معصبه هات الكاميرا وهو ينحاش منها وهي تلحقه هاتها والله لا اكسرها منصور يتهرب منها وهو يضحك ويرفع الكاميرا فوق وهي تحاول تمسكها من يده ، منصور يحتوي ساره بذراعه ويقول لها : معقوله ياحياتي ماتعرفين قدرك عندي والله مايرضيني ازعلك بس انتي لاتدلعين علي و البنت هاذي انا وياك بنعرف قصتها سوى وبعلمك كل تفاصيلها والمفروض تكونين اكثر ثقه فيني

قدر منصور بأسلوبه يشيل كل مخاوف ساره لين اعتذرت له عن عصبيتها وعدت ليلتهم من احلى مايكون

ومن الصباح منصور بمكتبه يتحرى احد يدخل عليه وبيده الهديه

حسن يدخل عليه : هاه ماجاك شي

منصور لاماجاني شي ياخي انت لاتبرق عيونك فيها وهي بتجي

حسن : اصلا انا مدري ليه متحمس من بعد ماقلت انه ممنوع اشوف الهدايا المفروض من بعد كرشتك لي اتخذ موقف ضدك واطنقر بس وش اسوي اللقافه بدمي بس لو الله يهديك وتعلمني ليش كتبت لها ( انغرف قلبي مرتين ) وش هي مسويه ؟

منصور : آآآه ياحسن خلني بهمي تكفى

حسن : ياويل قلب حسن ويلاه ، يامنصور الآه هاذي وراها بنت لابسه احمر وترقص على ساريه السواس انا حاس كذا صدقني تذكرني بتنهيداتي قبل

منصور : يارجال انقلع انت والسواس ذي انا مابي اقوللك وش شفت رحمه فيك

حسن : اجل الظاهر يامنصور انها لابسه ترتر اصفر عشان كذا انت متدمر خالص

منصور : الله يقلعك ويقلع ذوقك اجل ترتر اصفر دمار !

حسن : اقول انا بروح لمكتبي اشغل اليوتيوب بسترجع الماضي وخلك انت انتظر هديتك

منصور بمكتبه متضايق و متنرفز من طول الانتظار وان بأي لحظه تدخل عليه الهديه انقضت ساعات الدوام كلها وانتهى ومافيه أي أثر للهديه

رجع للبيت متعكر مزاجه وساره عكرت مزاجه زياده بغيرتها وعصبيتها من مقاله وتقول له :
يعني وش قصدك انها غرفت قلبك مرتين ؟

منصور : ساره ترا طفشان ومالي خلق مشاكل دخل الغرفه وسكر عليه ونااام نبشت بشنطة اللاب توب وماحصلت شي ونبشت بثوبه واغراضه وماحصلت أي اثر للهديه

عدت ثلاث ايام بدون ماترسل له أي شي وبدون مايكتب بمقاله أي همسه لها منصور فاقد شي وموعارف يوصفه ولا يوصل له
اكثر من مره فكر يكتب لها همسه يسأل وينها بس مايبي مشاكل مع زوجته

وبيوم جالسين عصريه يتقهوون
ساره : الحمد لله الي فكتنا من شرها كنا بنتخانق بسببها وهذه فارقت من نفسها
منصور : ايه صادقه احسن
سارة : صح اني مرتاحه انها معاد ارسلت هدايا بس ودي اعرف وش تبي منك وليش كذا يوووه جد شي يحير ،
منصور يضحك عليها : والله انتي الي تحيرين شوي تبينها وشوي لا

وهي تمد له القهوه رن جرس البيت وقام منصور يشوف الباب
فتح الباب ولقى بنقالي ومعاه الهديه منصور مستغرب انها وصلت عند بيته سأل البنقالي من معطيك العلبه ومالقى رد بس يحرك راسه ومايتكلم طلع برا يشوف فيه سياره واقفه تنتظر البنقالي بس مالقى اخذ الهديه ودخل للبيت ساره يوم شافته طلعت عيونها من الصدمه : خيييييييير وصلت فيها تجي عند بيتي !!
منصور : تراه بيتي بعد
سارة : افتح اشوف وش مرسله لك ؟
منصور : لا بدخل افتحها بلحالي واشوفها وعقب اقرر اخليك تشوفين ولا لا وسبق وتكلمنا بالموضوع وخليك من الغيره وكوني اكثر ثقه فيني
ساره تسكت غصب عنها
منصور يدخل غرفته يقفل عليه يفتح الهديه ويلقى شريط تابع للكاميرا الي عنده بسرعه يجيب الكاميرا من الدرج ويشغلها ويشتغل الفديو وبنفس الغرفه

يدخلون عيال ثنين ومعهم بنت بس البنت ( بويه ) وتدخن دخلو وسكرو باب الغرفه العيال واضح انهم مو صاحين متعاطين شي والبنت نفسهم
جلست عالكنب وجا واحد من العيال جنبها والثاني راح وشغل الديفيدي وكان فلم تصوير شخصي
البنت تقول للي عند التلفزيون : ياتبن رجعه من الأول علشان تشوفون البدايه !!
بعد ما رجعه من الاول كانت البنت نفسها الي جالسه بالغرفه موجوده بالفلم هي وصديقاتها البويات في حفله خاصه فيهم ومعاهم بنات ومرت لقطات مخجله واوضاع مخله في حفلتهم
وهي تضحك مع الشباب الي جالسين جنبها وتقول هااا شرايكم !

انقطع التسجيل وتغيرت الصوره والا البنت صاحبة الهدايا تكلم الكاميرا وكانت مخفيه وجها بشعرها وهي تقول استاذ منصور اعتقد مافيه ارذل من كذا بس تبي اصدمك ترا الي طالعين بالتصوير وحده واخوانها ! ممكن اعرف رأيك وتوصف لي شعورك ؟
وعندي تساؤل وطلب
ممكن اعرف ليش بمقالاتك ماتتطرق للطبقه المخمليه وعالمهم المليان بالرذائل ؟
انا بنت هاذي الطبقه وترا عندنا هموم ومشاكل تشيب الراس ليش بس مكرس جهدك بس لمشاكل المواطن العادي ؟ كانت تتكلم بنبره فيها حزن و انتهى التسجيل

ومنصور لازال مصدوم من الي شافه وسمعه !
انا بنت هاذي الطبقه وترا عندنا هموم ومشاكل تشيب الراس ليش بس مكرس جهدك بس لمشاكل المواطن العادي ؟ كانت تتكلم بنبره فيها حزن و انتهى التسجيل

ومنصور لازال مصدوم من الي شافه وسمعه !

وتقطع ساره بطقها العنيف عليه وتقطع ذهول منصور من الي شافه
وهي تطق عليه الباب وتقول : افتح ليش مقفل الباب ليش طولت داخل منصور اقولك افتح وش مرسله هالحقيره افتتتتتتتتتتتح

ساره تطق الباب ومنصور متشوش منها ومن الصجه الي هي مسويتها طلع عليها ومسكها من يدها ويكلمها بنبره حاده وهو ينفضها : شوفي شغل الافلام المصريه هذا لاعاد اشوفه ويعنني من الغيره اكسر واصج الي حوالي وافتعل المشاكل لا هذا مايمشي معي .
صوتك لاعاد يرتفع ان شفتيني مختلي بنفسي لاتحاولين تقاطعيني فاهمه ؟
لو اني ماناقشتك بالموضوع من قبل وفهمتك واعتذرتي لي كان اقول معك حق بالي سويتيه الحين بس هذا عناد وتعدي بحدودك معي يعني شلون ما ارتاح وما اخذ لي وقت مع نفسي في بيتي ،، ؟
سارة : ترتاح مع نفسك ولا مع الحقيره وفديواتها ،
منصور : صه صه ولاكلمه انا بدخل الحين غرفتي ومابي اسمع نفس وان طقيتي علي الباب او حاولتي تشوشين علي لاتلومين الا نفسك

منصور يفلت يدها من قبضته ويدخل ويسكر الباب وهي جامده بمكانها

ساره جمدت مكانها لثواني وهي تحاول تستوعب طريقته بالكلام معها حبست دموعها وعصبيتها وراحت للصاله وجلست تبكي

مع وقت المغرب طلع من غرفته وقفلها واخذ مفتاحها ومرها بالصاله وهو طالع وماقال لها أي كلمه
طلع يتمشى وراح لأحد المقاهي وجلس بروحه يفكر بكلام البنت وكأن كلامها اوحى له بكتابة مقال مغاير عن مقالاته الي قبل

فتح مفكرة الايفون وجلس يكتب مقاله وهو مبسوط وكأن فيه براسه شي من ورا هالمقال الغير
وجت بداية المقال كالتالي :
القراء الأعزاء ..
وصلتني راساله من فتاة تقول انها بنت الطبقه المخمليه وهي حزينه وتتكلم عن طبقتها وتلومني اني ما اكتب عن هذه الطبقه واني مكرس وقتي للمواطن البسيط ومشاكله
حسيت بالذنب وقلت ياحرام بكتب عن هالطبقه المسكينه بس يا اخوان يوم جيت اكتب عنهم
مالقيت مشاكل ! فلوس عندهم بيوت عندهم سيارات عندهم وش يبون طيب ؟
البنت وش مشكلتها يا اخوان يمكن كانت تبي قصر في اسبانيا بس الفلوس قصرت مع ابوها وجاب لها فيلا صغيره مو قصر ؟
او يمكن تحدت وحده من بنات هالطبقه انها تشتري قبلها سروال الملكه البريطانيه الي انعرض بالمزاد قبل فتره واسبقتهم عليه ثريه عربيه ! وتعبت نفسية هالفتاه لأن حلمها بالسروال طار !
انا مادري ياقرائي الحلوين وش مشاكل ذالطبقه يعني قمة الاستهزاء والسخافه والسطحيه لما بنت تشتكي وهي كل مقومات العيشه الكريمه متوفره لها بينما بالوقت نفسه فيه ناس مو لاقيه تاكل ولا تسكن ولا تصرف على نفسها
استرسل منصور بكتابة المقال وبشكل ساخر و نقده اللاذع لهاذي الطبقه ولأخلاقياتهم وسلوكهم ووصفهم بأقبح الأوصاف تمصخر عليهم بمقاله بشكل مستفز

وختم المقال ( همسه للهدايا : المقال كله همسه لك ) ارسل المقال عبر الايميل


رجع للبيت وجاب معاه عشاء حط العشا بالصاله وهو ينادي : ياساره ياقلبي ياحياتي تعالي افتحي نفسي على العشا وينك تعالي

انتظر شوي وماجات راح للغرفه الثانيه ولقاها مقفله وقف يطقطق عالباب وهو يقول : لها سارونتي افتحي ياحياتي بالله تلقين زوج مثلي تزعلينه وويرضيك حتى لما اعصب عليك ارجع اراضيك وش اسوي فيك ماكله قلبي يابنت عمي الغالي صح ان ابوك ينرفزني مرات واخوانك كلاب مادانيهم بس متحمل علشانك اما امك ذي ماتنزل لي من زور وماكمل كلمته الا وهي طالعه عيونها حمر من البكي ومعصبه وتقول له احترم نفسك ولاتغلط على اهلي منصور يضحك على شكلها وش فيها عيونك حمر اجل تحششين من وراي ؟ افا والله ياساره انتي تتوقعين اني اغلط على اهلك الي هم اهلي بس انتي تعرفيني احب استتفزك تعالي بس غسلي وجهك وتعشي معي وافتحي نفسي عالعشا وجايب معي فلم لجورج كلوني نسهر عليه مع اني ماحبه بس لأنك تحبينه جبته وبكرى شوفي مقالي وش سويت لك فيها ذالقليللة الحيا الي تدز لي فديوات هزئتها لجل عيونك

بعد ماهدت النفوس وجلسو يتعشون سهرو على الفلم ومنصور جالس معها يتابع لكن تفكيره مشغول في البنت وردة فعلها على المقال والي كان موجهه شخصيا لها ويستفزها فيه ومنتظر على احر من الجمر وش بترسل له بعد هالمقال ..

:

منصور بمكتبه يدخل عليه مصطفى جايب قهوته ويقول له : المدير بيئولك بعد ماتشرب ئهوتك هو عايزك شويه

راح منصور للمدير ،
المدير : ياهلا يامنصور تفضل اجلس في البدايه حاب اقول انك ولازلت مكسب للجريده والي بقوله لك الحين ماهو تضييق لمساحة حريتك او تدخل في كتاباتك بس مقالك اليوم انا تفاجأت فيه من كمية الاستخفاف والتحقير وبعض الالفاظ وش الي سروال ملكه ! يعني ماعليش فيه حدود ووصفك كان مستفز لهذه الطبقه من حقك تبدي رايك بس ياخي انا حسيت ان المقال موجه لشخص معين او ناتج عن موقف معين الي بقوله لاتخلي مواقفك الشخصيه تطغى على كتاباتك اذا لك موقف مع واحد من هالطبقه لاتصفي حساباتك معه من خلال الجريده
ترا لكل شيء حدود ، مفهوم كلامي ؟

منصور : طبعا مفهوم بس حاب اوضح لك ان فعلا فيه بنت راسلتني وعلى اساس رسالتها كتبت المقال يعني مافيه أي موقف شخصي مع احد

وقبل يطلع منصور
قال له المدير : الا وش سالفة الهمسه ؟
منصور : هاذي الله يسلمك يسمونها شفرة الكاتب يعني تقدر تقول احمي مقالي من السرقه الفكريه
المدير : اهاااااا
طلع منصور بعد مانتهى حديثه مع المدير وهو بمكتبه فتح موقع الجريده وكانت الردود عالمقال تعتبر مصخره ضحك واستفزاز وتهجم على هذه الطبقه وكأن المقال فتح المجال للتعبير عن رايهم وكانت الردود في تزايد ومنصور جالس مستمتع بالردود المحششه وفي خاطره يقول الهديه اليوم بتكون موولعه ههههههههههههههههههه

رجع للبيت ولقى ساره مبسوطه واستقبلته بالاحضان والدلال والدلع ،
سارة : ياهلا وغلا بحبيبي وش هالمقال الجمييل يالله يابختي كل النساء بتحسدني عليك

منصور : ياسبحان الله عرفتي قيمتي فجأه وفجأه النساء بيحسدونك علي ولا لأني بردت قلبك فيها ااخ منكم يالحريم

سارة : لا ياعمري من زمان اعرف قيمتك بس انا مرات اتصرف بغباء وترا كله من غيرتي عليك عاد يالله ياحلو كمل جمال هاليوم وشغل لي الفديو الي تهاوشنا عليه امس بشوف وش قالت لك السخيفه

منصور : اهااااا اجل الكلام الحلو هذا كله لك غرض من وراه ؟ من الآخر لا منتي شايفه بتقلبين علي اقلبي ايوه ايوه مدي بوزك شبرين يالله اشوف ،
سارة : لاني ماده بوزي ولا بقلب عليك المهم تبي غدا ؟
منصور : ايه
سارة : يالله انا بروح اجيبه على ماتغير ملابسك
منصور وهو يبدل ملابسه دق جواله ورد : الو
رد عليه بالمثل صوت نسائي ناعم : الو .
منصور : هلا من معي ؟
البنت : معك عهود البنت السخيفه السطحيه الي ابوها ماشرالها سروال الملكه

منصور يفقع من الضحك ويروح بسرعه للباب ويقفله عليه وهو لازال يضحك

عهود : طبعا لازم تضحك بعد مقالك والردود المصخره الي عليه يجيلك تضحك
حسافه انت خيبت ظني فيك وماتوقعتك تستخف فيني وتستهزء بمشاكلي لهدرجه لو تدري بمحتوى المقاطع الي كنت برسلها لك ماتكلمت بهالطريقه الجارحه

منصور يقاطعها : لحظه لاتستعجلين بقولك بس اول شي لازم ارحب فيك واقولك ياهلا وغلا بهالصوت واخيرا سمعت صوتك الجميل وثاني شي احب اقولك اني نجحت بإستفزازك وخليتك تتخذين خطوه وتكلميني وممنونك ياقمر وانا ماكتبت هالمقال الا ............. طوط طوط طوط قفلت بوجهه

منصور بسرعه يعيد على رقمها ويدق وهو يقول : لا لا لا انا وش خبصت وقلت علق وهو يعيد عالرقم ويدق عليها وساره عند الباب تطق عليه بنفس الوقت . سارة : منصووووووووووور يالله الغداء بيبرد انت وش تسوي ليش مقفل الباب افتتتتح ؟

افتح ؟

منصور مندوش مابين طق ساره عالباب ومابين اتصاله بعهود وانتظاره لردها عليه وتكراره للاتصال فيها وساره مستمره تبربر : ) وترفس عند الباب صرخ فيها وقال : مابي غداء خلاااااص مابي بنام لااسمع صوتك ياعله

ساره خذت بعضها ومشت وهي مستغربه من تصرفه وهو جلس على سريره يكتب لها رساله – آسف يمكن خبصت بالحكي معك ممكن تردين على اتصالي بوضح لك شي وبعدها لك الاختيار ؟

وبعد ما ارسل الرساله بشوي هي اتصلت فيه
عهود : تفضل ايش بتوضح ؟
منصور : اولا انا اسف اذا كلامي ضايقك وبقولك للأمانه انا كنت اتعامل معك من باب التسليه ومافكرت ان ممكن تكونين جديه واستغربت انفعالك خاصه انك ذكرتي ان محتوى الفديوات الي كنتي بترسلينها ممكن مايخليني اتكلم بالشكل الي تكلمت فيه بالمقال لذلك آسف للمره الثانيه
عهود : يا استاذ منصور اولا انا ماحب كثرة التأسف والإعتذار واحب اوضح لك شي بسيط ان انا بناء على كلام شخص كان يذكر انك صاحب مبدأ وعندك الجرأه الكافيه الي تخليك تطرح مواضيع ساخنه وماتحسب حساب لنتايجها يعني شجاعه أدبيه انا بناء على هالكلام صرت انت هدفي وتبعت معاك اسلوب الهدايا اولا اجذب انتباهك علشان بعدين تستمع لي وتساعدني بس الي شفته منك تعاملني كمعجبه ومراهقه ومستخف فيني
منصور : لاتلوميني اذا ظنيت فيك ظن سوء وقبلت ألعب معك لأن لما بنت تسمعني صوتها الخجول وترسل لي فديو لها تعرض انوثتها وعندها اسلوب جديد وجميل في لفت الانتباه ومثير وهو الهدايا يعني هذا دليل انك انثى غير عاديه واحب اوصل لك من منطلق اشباع فضول وليس غرائز لأن الحمد لله انا محصن
عهود : يعني ياليت تنتقي ألفاظك ايش قصدك اعرض انوثتي ؟
منصور : تعترضين عاللفظ وماتعترضين على الفعل ؟
عهود : ليش انا ايش سويت انا هذا ستايلي بكل مكان ايش اختلف ان مافيه عبايه يعني ؟
منصور : ولما هذا هو ستايلك ليش ما بينتي وجهك بالتصوير ؟
عهود : على فكره انت اسلوبك اسلوب واحد حقير انا قلت لك ان هذا نوع من جذب الانتباه بس علشان تستمع لي وشوف تفكيرك وين وراح
منصور : حقير ؟ ياليت ماتنسين انتي من جالسه تكلمين التزمي الأدب وحدودك معي ولاتنسين انك انتي بحاجتي وانا ما أتفضل عليك لاسمح الله بس اقولك خليك بهدفك الي تبين تحققينه معي وانا بعتبر نفسي ماسمعت منك أي كلمه غلط لأن ترا حتى انا عندي لسان واقدر اغلط عليك خلينا حبايب واذا مستعده الحين تقولين لي مشكلتك انا كلي اذان صاغيه
عهود : اذانك الصاغيه خليها تستمع لهالصوت ( طوط طوط طوطو وقفلت بوجهه
ومنصور مابين مغتاض ومبتسم من تصرفها استرخى بسريره وهو يفكر كيف يصلح الموقف وخاصه انه متحمس للفديوات الي قالت عنها وهو يتقلب بفراشه يبحث عن حل غلبه النوم
بعد ماتغدت ساره بروحها وكانت جالسه بالصاله وتتكلم بالجوال كان فيه احد يطق باب البيت
راحت تشوف مين وهي من وراء الباب تقول : ميين ؟
: انا عهود !
سارة : نعم ومين عهود ؟
عهود : انا صاحبة الهدايا ممكن تفتحين شوي معاي هديه !
ساره مصدومه كيف وصلت فيها الجرأه تجي بنفسها تهدي لزوجها هديه ولا عامله أي اعتبار لها فتحت لها وهي ودها تنتفها بأسنانها

دخلت عهود وشافتها ساره لحظات صمت بس يناظرون بعض
عهود : بتطولين وانتي ساكته ؟
ساره ترد عليها بعصبيه وذهول : انتي ماتستحين على وجهك ؟ ماعندك اهل يلمونك وجايه لحد البيت بعد وش ناويه عليه ياحقيره ؟
عهود تقاطعها : لحظه اولا الكلام بيني وبين زوجك وانتي لاتتدخلين ثانيا لايكون حسبالك انا معجبه فيه وميته عليه ؟ اذا هذا تفكيرك فيني ياليت تمسحينه فورا لأني مو مراهقه انا جايه اثبت له شي واحد بس وياليت بعد اذنك تنادي عليه
ساره تفلت اعصابها وتمسك عهود من كتفها وهي تقول : اقضبي الباب ابرك لك لا اخليك تندمين على اللحظه هاذي مصخره وقلة حيا مو في بيتي اطلعي برا
عهود تكلمها بلطف وتهديها : اوكي خلاص لاتعصبين تفضلي هاذي الهديه واعطيها له واتمنى ماتفتحينها الا بوجوده وثاني شي عندي طلب ياليت تنقلين له شكلي مثل ماشفتيني الحين وبكل دقه وقولي له انا هذا ستايلي وما اعرض انوثتي لا له ولا لغيره مثل ماهو فاكر وياليت تعلمينه بالوقت الي جيت فيه حتى يحسب فرق الدقايق بين ماكنت معاه عالجوال وحضوري لبيتكم ويعرف ان انا كذا وما اتأنق علشان عرض على حسب تفكيره
عهود متجهه للباب
وساره وراها تقول : تعالي وقفي وش قصدك معه عالجوال هو يكلمك ؟ من متى ؟
وقفي اكلمك تعالي
عهود : انتي قلتيلي اقضبي الباب وانا قضبته

سارة : تعاليييييييييييييييي


انتهى البارت ()*



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


البارت


عهود متجهه للباب وساره وراها تقول تعالي وقفي وش قصدك معه عالجوال هو يكلمك ؟ من متى ؟
وقفي اكلمك تعالي
عهود : انتي قلتيلي اقضبي الباب وانا قضبته
تعاليييييييييييييييي

طلعت عهود من الباب وساره تلحقها تبي تستوضح منها عن علاقتها بمنصور ومن متى تكلمه بالجوال ولما ماقدرت تمسكها سكرت الباب واخذت الهديه وهي بقمة غضبها وراحت لمنصور وترفس وتطق بشكل هستيري على الباب وهي تصارخ
سارة : قوووم منصور قووم افتح الباب ياحقير انت والحقيره حقتك
منصور يقوم مفزوع ويركض للباب يفتحه واول مافتحه حذفت الهديه بوجهه وهي تصارخ عليه : خذ خذ هديتك ياواطي وصلت فيها تجي لبيتي وتسلمني الهديه وتكلمني وكأني نكره ولاشايفتني وش هالثقه الي هي فيها تجيك لحد البيت ياحيوان

منصور يتعوذ من ابليس ويقول لها : طيب طيب انا حيوان الله يلعن ابو ذالهديه ان كانها كل يوم بتخلق لي مشكله انا بيقصر عمري من كثر ماتخرعيني وانا نايم
يعني هاذي ثاني مره ترسل الهديه للبيت وش الجديد بفهم الي خلاك تثورين كذا

سارة : انت ماتفهم او تستغبي اقولك هي بنفسها داخله علي والهديه بيدها وتتبجح بالكلام وشايفه نفسها

منصور علامات الصدمه كلها على وجهه : جت هنا في بيتي هي ؟
سارة : ايه هي
منصور : وينها ؟ ومتى جت ؟
سارة : توها طالعه الحقيره وتقولي انك تكلمها جوال حسبي الله عليك وعليها ياواطي ياحقير وربي ماتعدي هالسالفه على خير يامنصور والـ.......
منصور يترك ساره وهي تتوعد وتهاوشه ويروح يركض للباب
وساره تركض وراه : تعال وين رايح بتروح تلحقها بعد ياحيوان ياحقير
طلع في الشارع يتلفت يمين ويسار يدورها وماحصلها
رجع سكر الباب ومسك ساره بيده وهو يسحبها للصاله وهي تسب وتهاوش
صرخ بوجهها وقال : كلمه ثانيه لاتلومين الا نفسك مابي منك شي الحين الا انك تسكتين وتهدين وبعد نص ساعه نجلس ونتكلم لاتفتحين فمك بحرف واحد تركها بالصاله وهو اخذ له ملابس ودخل يتروش
بعد فتره طلع عليها ولقاها جالسه بالصاله ولازالت تبكي
جلس قبالها وقال : مابيني وبينها شي الي بينا الهديه بس هي تبي مساعده وانا قبلت اساعدها غير كذا مافيه أي شي وهذا الكلام اخذيه مني وانتي مقتنعه وواثقه ولاتاخذينه على اساس انا ابي اهديك وارضيك
ساره ترد عليه ودموعها بعيونها : هي تقول انك كنت معها عالجوال
منصور : ايه واول مره اكلمها اليوم وهي الي اتصلت فيني مو انا والسبب كان المقال اثرت غضبها ودقت علي تتهاوش معي انا بس بفهم ابي اعرف ليش ماقومتيني اطلع لها واتفاهم معها علميني وش قالت لك ؟
سارة : ماقالت شي بس اعطتني الهديه وطلعت
منصور : ساره اذا هي ماقالت شي وشلون عرفتي انها كانت تكلمني بالجوال ؟ وليش تجي بنفسها تسلمني الهديه ؟ ماجات الا تبي تقول شي تكلمي وش قالت ؟
سارة : اصلا مايمديها تقول شي انا طردتها على طول اول ماقالت لي انك كلمتها بالجوال
منصور : طبعا هذا لاصار الي قدامك حمار ومايفهم بيصدق كلامك يعني على كلامك هي طقت الباب عطتك الهديه وقالت لك موتي حره انا اكلم زوجك بالجوال يعني احترمي عقلي ولا تخليني افقد اعصابي تكلمي وهاتي سياق الحديث كامل الي قالت لك انها تكلمني فيه بالجوال ولا بتندمين خليني افهم علشان توضح لك الصوره يمكن هي مشوهه صورتي قدامك
ساره ترد عليه بشكل عصبي : صورتك تشوهت وخلاص من سمحت لها توصل لبيتي وتكلمها جوال وانت ماتستحق أي احترام ولا ثقه ياحقير
منصور يتعدل لها ويعطيها كف ويمسكها من يدها ويسحبها لداخل الغرفه وهو يقول لها : احترمتك وقللتي من احترامي وتجاوزتي حدك بالكلام لين استفزيتيني و وصلتيني أمد يدي عليك
ان طلعتي من الغرفه هاذي اليوم كله بتنطقين طق السنه بساعه انا بسكر الباب وخليني اشوفك فاتحته

منصور يصفق الباب بقوه ويروح للصاله ويطلع جواله وهو معصب ويرسل مسج لعهود ( انتي ان عاد شفت منك مسج او هديه لاتلومين الا نفسك )

شافت عهود المسج انصدمت وبدت عليها ملامح الحزن وسكتت لفتره بعدها صرخت وحذفت الجوال بالجدار وكسرته وهي تبكي وتقول : الجبان الخواف الحقييير
تكرر هالكلمات وهي تدوس على جوالها

انسدح منصور بالصاله وهو ينافخ ويتعوذ من ابليس ويحاول يهدي نفسه من موجه الغضب الي بداخله
وبعد فتره ارتاح وهدأ شوي تذكر الهديه الي كانت داخل في غرفه النوم عند ساره راح بكل هدوء فتح عليها الباب لقاها عالسرير وتبكي تحت لحافها رفعت اللحاف عن وجها لما دخل منصور وشافته ياخذ الهديه من الأرض ويسكر عليها الباب مره ثانيه

فتح منصور الهديه ولقى فيها ثلاث اشرطه وعليها ارقام 1 2 3 4 ومعاهم ورقه مكتوب فيها
اخذ اول شي الشريط رقم 1 وشوفه وبعدين بتفهم
جا يبي الكاميرا علشان يشغل المقاطع وتذكر ان الكاميرا موجوده بالغرفه عند ساره دخل مره ثانيه عليها بدون مايبدي أي اهتمام في حالتها او حتى فكر يكلمها وياخذ بخاطرها اخذ الكاميرا وطلع وهي تشوفه من تحت اللحاف وتتحلطم عليه – الحقير انا ولا على باله اهم شي عنده الهديه وصاحبتها


شغل الشريط ولقى فيه البنت البويه الي قبل كانت موجوده بأحد الاشرطه ومعها بنت ثانيه وواحد من اخوانها وتقول لهم : البويه اسمعو ابوي متورط مع عمتي بسالفه كبيره الله اعلم وش هي لأنه قرر يعطيها نص ثروته ! انا انجنيت لما ابوي قال لي هذا القرار ولما بغيت اعرف على أي اساس بيعطيها قال لي اختي ومن حقها ترتاح وتعيش في بيت بروحها وتطمن على مستقبل بنتها بعد ماتموت
يقاطعها اخوها وعمتي ليه بتموت ؟ ياحمار كلنا بنموت جت على عمتك يعني بتعيش للابد طبعا انا مو مقتنعه بهذا التبرير لأن من زمان هي تبي تطلع وتعيش في بلاد ثانيه بروحها مع بنتها وابوي رافض وعايشه من خيرنا هي وبنتها وش الجديد الحين بيعطيها نص الثروه ؟ لو بس بيعطيها مبلغ وقدره كنت سكت بس النص لا الموضوع كبير ولازم نعرفه

وشلون بنعرفه ؟ انا اقولك نتفق حنا الاربعه الحين نناديه ونهدده لو مااقنعنا بسبب قراره هذا نرفع عليه قضيه انه انجن وبيبدد فلوسنا وطبعا كله كلام مابنرفع عليه قضيه ولا شي بس لين نعرف وش وراه وليش بيعطيها الحين وليش مو من زمان ؟ تلتفت البويه على اخوها وتقول له : روح ناد سامي بسرعه وانتي ياغدير نادي ابوي قولي له عندنا اجتماع مهم وطارئ

الابو والعيال بالغرفه والبويه تقول لأبوها من الآخر نبي نفهم قصتك مع عمتي و نص ثروتنا هي ماتشم منه ريال واحد وان اصريت تعطيها بنرفع عليك قضيه انك مجنون ياتفهمنا او بينا القضاء
الابو يقول لهم : روحو للقضاء بس بوقتها بننفضح كلنا وانتو اول من بيحترق بنار هالفضيحه انا علشانكم بدفع نص ثروتي لها ولبنتها الي تملك اشرطه لكم توديكم بداهيه

وبين ذهول عياله سامي يقول له : وشدراك ان عندهم اشرطه هل شفت منها شي ولا بس حكي ؟
الابو : لا موبس حكي شفت بعيني عند المسبح وش صار ! تبون تروحون للقضاء تفضلو ،
طلع الابو منهم وهم كلهم مومصدقين الي قاله لهم
غدير : والله ما اخليها هي وبنتها عايشين من خيرنا ويتطفلون على حياتنا ويبتزونا بعد
يقاطعها سامي : شوفو مالنا الا ننفرد بعمتي ونوصل معها لحل اما بنتها الحقيره خلوها علي والله لأخليها كل ماشافتنا تنزل راسها بالأرض

انتهى التسجيل وبعده بدقيقه جت الصوره على الغرفه فاضيه مافيها احد بس صوت عهود تكلم منصور وتقول له : عمتهم الي هي امي اختفت من فتره !
وانا بنتها عايشه على كف عفريت معهم والسبب المقاطع الي عندي و فيها دليل ادانتهم والي للحين ماوصلو لها بتساعدني ؟

منصور مومصدق الي شافه وعرف وان السالفه اكبر من ماهو متصور وان البنت وراها شي كبير

فجأه نقز من مكانه بعد ما تذكر المسج الي ارسله لعهود وهو معصب

واخذ جواله يدق عليها وماترد !

منصور يكرر الاتصال فيها وماترد تضايق كثير من الموقف ويبي أي طريقه يتواصل فيها مع عهود وموعارف وخايف انها تكون فهمت ان رسالته انها رفض بمساعدته لها

جلس يفكر وش يسوي وماكان عنده الا حل واحد وهو يرجع يكتب لها همسه في مقاله وفكر يكتب مقال يعدل فيه اسلوبه من اخر مقال عن الطبقه المخمليه ويطرح تساؤلات عنهم بشكل جاد وبدون استخفاف
وبآخر المقال كتب ( همسه للهدايا / ضروري ترجع )
وجلس طول اليوم يرسل مسجات ويتصل ومامنها أي اجابه ولما حس ان النوم غلبه دخل غرفة النوم ولقى ساره منسدحه بفراشها وهي صاحيه طفى اللمبات وتسطح على السرير جنبها وقال : ابي انام ومابي اسمع أي صوت واذا مافيك نوم اطلعي برا وسكري علي الباب

ساره تكتم عصبيتها وتطلع منه

من الصبح قايم منصور بيروح لدوامه لقى ساره مقابله التلفزيون صبح عليها وماردت عليه وماأبدت أي اهتمام فيه كمل طريقه وهو يقول الحمد لله على نعمة العقل وراح لدوامه وهو في مكتبه ويدق على عهود يمكن ترد عليه من بعد ماشافت الهمسه بالمقال بس مافيه اجابه
دخل عليه حسن وهو يقول : اجل سحبت عليك بنت المخامل ومعاد ارسلت لك هدايا  لو انها اختارتني ترسل لي كان شفتها ترسل كل ساعه هديه بس انت ماعندك اسلوب جذاب
منصور : والله ياانت رايق ياحسن توني مستلم منها هديه امس بس الهمسه لها غرض ثاني موب القصد الهدايا

جلس هو وحسن يسولفون وهو كل شوي يرسل يدق على عهود لكن مافيه أي اجابه ، حسن :انت وشفيك كل شوي عينك بالجوال ؟
منصور : انتظر مكالمه مهمه
حسن : اها مكالمه من ام مخمل ياخي والله ودي اعرف من سماهم كذا طبقه مخمليه وليش سموهم كذا يعني هم يلبسون القماش ذاك المخمل بكثره او وش بالضبط مع اني اشوف ان نوع القماش هذا رخيص وكلن يلبسه يعني ماوقفت على اهل ذالطبقه
منصور : والله مادري ياحسن بس يقولون ان بشراتهم ملمسها كنها ملمس المخمل كذا فيهم نعومه وخثره
حسن : تقوله صادق ؟ ياخي انا يعجبني ملمس الترتر ههههههههههه
منصور : ياليل الترتر يارجال ابحثت بقوقل ليه سموهم كذا وفكني من الترتر وتدري اسأل قوقل بالمره عن الترتر ليش سموه كذا
حسن : لا ياحبيبي الترتر انا عارف ليه سموه كذا لاجاتك الوحده لابسه ترتر ضيق ويتلامع ضاعت علومك وقمت بس ترقل وتنتفض كنه لافطك كهرب وتضيع بالكلام وتقول ترر ترررر تررر تررقصين ومن هنا جت التسميه
منصور : حسن اقول قوم انقلع انت وترترك والله يانت مابعد شفت شي بدنيا الجمال المخملي
حسن : طيب خلاص وش رايك اعزمك عالغدا بمطعم مندي
منصور : لا خلها يوم ثاني انا اليوم تعبان ومتضايق شوي ،
حسن : اجل براحتك ترا انا عزيمتي كنها قصائد الحوليات الي ماتجي الا بعد مايدور عليها الحول

طلع حسن من المكتب ومنصور جلس لين خلص الدوام وهو بطريقه راجع للبيت ارسل مسج لساره وقال لها : انا في طريقي جاي للبيت وعندك 10 دقايق تلبسين فيها لأني عازمك على الغدا ومنها نتفاهم ونصفي النفوس وش قلتي ؟
ارسلت له : OK

وصل لعند باب بيته وهو جالس بالسياره ينتظرها تطلع له بعد دقايق جت سياره ووقفت قدام البيت ونزلت منها عهود ومتجهه لباب بيته

منصور كان يشوفها ومومصدق الفخامه والطله الجميله العبايه عالكتف تكشف الجسم اكثر من ماتخفيه الجينز الضيق والتي شيرت الأضيق النظارات الشمسيه الكعب العالي الشعر الأسود الي اخجل سواد الشيله
عيون منصور تتفحصها من كل مكان وتتبعها يتابعها ويقول : هاذي هي هاذي عهود طفى سيارته ونزل وراها وتوها طقت اول طقه عالباب وهو جاي من وراها يناديها التفتت عليه وبنفس الوقت افتحت ساره الباب ولقتها بوجها

ساره : انتي ؟ انتي مره ثانيه ؟
ترد عليها عهود : وثالثه ورابعه وبليييز لاتدخلين هذا زوجك موجود والقصه بيني وبينه
منصور يقاطعهم : ادخلو نتفاهم
ساره : لو دخلت البيت انا اطلع منه وربي يامنصور
منصور : ساره اعقلي ولاتفضحينا ادخلو نتفاهم

منصور يجرها بالغصب ويدخلها ويدخل عهود ويسكر الباب ويروحون للصاله ساره ترفع صوتها وهي تقول لها اطلعي برا يالحقيره يالي ماتربيتي وتصرخ وهي تقولها
منصور يحاول يهديها ويصرخ عليها بس مافيها فايده كانت تسب وتشتم وتتفلت تبي تطقها

عهود جالسه على جنب وتهز راسها وموعاجبها الوضع وبعد ماطال الموقف ولاهو قادر يسكتها او يهديها علشان يتفاهمون
وقفت عهود وهي تقول لها : انتي هيييه بفهم ليش شاده حيلك وتسبين ؟
ترا عيب عليك مهما كان انا في بيتك وبعدين تعالي هنا بالعقل اذا وحده بينها وبين زوجك علاقه بتجي كذا عيني عينك شغلي مخك شوي ما بيني وبين زوجك الا قضيه انسانيه وخذلني فيها للأسف وانا جايه احاول معاه يساعدني وبالمبلغ الي يبيه كآخر أمل اتعلق فيه ياليت توفرين غيرتك وسبك وعصبيتك هاذي اتمنى تهدين وتساعديني اقنع زوجك يساعدني وبالمقابل الي تبينه وهو يبيه وش قلتي ؟
ساره : مابي اساعدك ولا ابي فلوسك ابيك تطلعين من بيتي وحياتي
منصور : انا سمعتكم كلكم واحاول امسك اعصابي ومابيها تفلت ساره اعتقد سمعتي البنت وش قالت ووش تبي مني الحين كلمه زايده لا اسمعها منك تبين تجلسين معنا وتفهمين السالفه تفضلي تبين تستمرين بعصبيتك علميني علشان اعرف شغلي معك
سارة : وهاذي جلسه وبشوف اخرتها معك ومعها الحقيره ،
عهود : وبعديييييييييييييييين انتي شفيك لسانك متبري منك عيب ياماما ترا اقدر اغلط عليك واسمعك كلام سم بس يقولون اذا غاب العقل انطلق اللسان حبيبتي اهدي شوي وخلينا في المهم

منصور يكتم ضحكته على طريقة كلام عهود وكيف انها حتى بوقت الجد كلماتها يغالبها الدلع

عهود : شوف يا استاذ منصور انا بورطه وانت عارفها صحيح ماتوقعت منك تكون جبان وانا الي حسبتك شجاع وعلى هالاساس لجأت لك من البدايه بس بما ان شجاعتك خانتك يمكن الفلوس ترجعها لك شوي كم تبي ؟

منصور يبتسم ويقول : اولا صار سوء فهم انا لما ارسلت لك المسج كنت في حاله عصبيه ومابعد شفت الفديوات الي ارسلتيها لي وانتي اكيد تحسبيني ردت عليك بهالشكل لأني مابي اساعدك
عهود : يعني رسالتك مالها علاقه بالهديه ؟
منصور : طبعا مالها علاقه ومو انا الي تلجأ لي وحده وتطلب مساعده وهي بورطه واخذلها وانا شجاع لأني دايم مع الحق ومنه استمد شجاعتي بس بموقفك عندي كم سؤال لك علشان اعرف هل انا بوقفتي معك بجانب الحق ولا العكس
عهود : تفضل إسأل
منصور : الي فهمته ومتأكد منه ان امك الي هي عمة الموجودين بالتسجيل ابتزت اخوها الي هو عمك علشان تاخذ نص ثروته صح ؟
عهود : صح
منصور : وانتي الي تصورينهم وتزودين امك بالمقاطع صح ؟
عهود : ايوه صح
منصور : ممكن اعرف وش الاخلاق هاذي وش تربيتكم لما الام وبنتها يلجأون لهذا الأسلوب الرخيص القذر علشان مصلحتهم وهل تشوفيني من النوع الي ممكن يوقف بجانب ناس قذره مثلك ومثل امك ؟
عهود : احترم نفسك مهما كان هاذي ام بتغلط علي اغلط لكن امي تلتزم حدك وادبك ماني مستغربه تتكلم بهالطريقه بعد ماشفت اسلوب زوجتك وألفاظها الظاهر انت وياها ماتنادون بعض الا بأسماء الحيوانات
سارة : اكلييي تبن ياقذره هذا الي ناقص بعد منصور طلعها من بيتي احسن لك ولها منصور : صبر ياساره خليها تكمل
عهود : شوف يا استاذ منصور اذا انا وامي على كلامك قذرين هم اقذر وهم الي وصلونا لهاذي الدرجه من الحرب القذره ومن لديه حيله فليحتال المهم بتساعدني اوصل لأمي ولا لا ؟
سارة : لا وستين لا روحي دوري امك القذره بعيد عني انا وزوجي
عهود تلتفت على ساره وتعطيها كف وهي تقول لها : امي تسواك وتسوى زوجك الجبان هذا
ساره تمسك عهود بشوشتها وتطرحها بالأرض وهي تصرخ عليها : انا اوريك ياكلبه ياحقيره ومابين صراخ عهود وترفيس ساره لها وطقها منصور يحاول يبعد ساره عنها وبعد مابهدلتها وحاستها عهود تبكي وهي طايحه عالأرض وساره ماسكها منصور ويقول لها : وقفي مكانك ان تحركتي والله لأسدحك جنبها وأمحطك بالعقال راح منصور لعهود يساعدها توقف وتلم اشيائها الي تبعثرت وهو ماسكها يوقفها كان قريب منها حيل حط عينه بعينها وقال لها بصوت واطي بكلمك عالجوال ونتفاهم
ساره تجره من ورا : وخر عنها وش تبي تمسكها وش قلت لها ؟
منصور يلتفت عليها ويمسك يدها بقوه : تراني سكت وصبرت عليك لاتحديني على شي مابيه فهمتك الف مره عن الموضوع وللحين متمسكه بالاوهام الي براسك ولاكلمه ولاحرف اسمعه منك
اعتذر من عهود ومن البهدله والطق الي كلته من ساره وقال لها : حقك علي والموضوع بنتفاهم عليه لو عطيتيني السبب ورا تصرفك انتي وامك بهالطريقه الغريبه عموما انتي تفضلي الحين روحي لأن الوضع مثل منتي شايفه مايساعد للنقاش بهدوء وبينا اتصال

هو قال اتصال منا وساره تثور منا
هو راح مع عهود وصلها لباب البيت وهو يتحلف بساره بيرجع لها ويتوطى في بطنها 
سكر الباب ورجع وهو بقمة عصبيته ساره شافته راجع وشكله ناوي عليها انحاشت لغرفتها وقفلت الباب وهو يطق عليها : افتحي افتحي والله لا اعلمك شلون الأدب ولما اقول كلمه ماتكسرينها افتحي ،
ساره من ورا الباب : ماراح افتح وانت جاي الحين تطقني علشان كلبتك ماعليه والله لأوصل السالفه لأبوي واخواني وتعرف شلون تمد يدك علي علشان وحده من الشارع
منصور واقف عند الباب يحاول يضبط اعصابه قبل تفلت عليها ومايبيها تكبر السالفه ويدخلون بالنص وخاصه ان سالفة عهود معقده وهي ماتبي احد يعرف عنها
منصور يتحلطم عند الباب ياليتني ماعلمتها بالسالفه من اولها كان انا الحين مرتاح
يكلمها من ورا الباب : ساره شوفي لعلمك ان طلعت السالفه من بينا وأحد شم خبر فيها تراه اخر يوم بيني وبينك انا من ثقتي فيك علمتك عن الموضوع من اوله وطلبت رايك لاتخربين كل شي علشان غيره عميا ومالها أي داعي حكمي عقلك ابوك واخوانك ان دخلو بالسالفه بتكبر وتخرب وبتنتهي حياتنا مع بعض فكري بالموضوع ولاتجنين على نفسك ولاهديتي اطلعي نتفاهم و نحط النقط على الحروف

تركها وهو يتمنى انها ماتعلم ابوها واخوانها بالسالفه

طلع منصور وركب سيارته وراح لأقرب مقهى وجلس فيه ودق على عهود وماردت
ومسجات واتصالات متعدده بعدها بساعه ردت عليه

منصور : ترا عيب تحقرين وماتردين تأسفت منك عن الي صار ماله داعي حركات الحقران هاذي مهما كان بينا موضوع مهم مايحتمل مثل السخافات هاذي
عهود : اولا انا ماحقرتك جوالي كسرته بعد رسالتك والشريحه فيه جمعته وهو متكسر وحطيته بالدرج وتذكرت بعد ماوصلت للبيت انك قلت بينا اتصال وركبت الشريحه بجوالي الثاني ثاني شي زوجتك من حقها تغار بس ماتوصل فيها تمد يدها وتهين الي في بيتها يعني sorry يا استاذ زوجتك قليلة ادب وانت كمان بس انت شويه احسن منها
منصور : هههههههههههههه ياستي ممنونك واهم شي قبلتي اعتذاري
عهود : اعتذارك عن طق زوجتك لي او عن غلطك في امي ؟
منصور : انا اعتذرت عن طق زوجتي لك بس كلامي عن موقفك انتي وامك ماراح اعتذر عنه لأن هاذي قناعتي محد يوصل لهذا الاسلوب القذر الا القذر نفسه
عهود : طيب طيب وانا قناعتي تقول لي انك انت وزوجتك قليلين ادب حلو كذا ؟
منصور : هههههههههههه ياستي ايه حلو ممكن عاد نعطي مساحه للكلام الجد وتفهميني اذا تبيني اساعدك بالسبب الحقيقي الي خلاكم تتبعون هالطريقه وتبتزين انتي وامك عمك وعياله ؟
عهود : امي مالها ذنب من زمان كنت ابي اعيش بروحنا وترفض وتقول لوتموتين ماعصيت اخوي وهو رافض اطلع من البيت اذا وافق ساعتها نطلع لكن والله ما اعانده
امي مرتبطه بأخوها حيل وتحبه وماترضى عليه وهو ماقصر معها من طلاقها وانا صغيره معها وهو مهتم فينا بس هو يرفض نطلع وهي ترفض تعانده
وانا المتضرره الوحيده عيال خالي ما اطيقهم ولا يطيقوني وانا تغديت فيهم قبل يتعشون فيني
منصور : كيف تغديتي فيهم ليه وش كانو ناوين يسوون فيك ؟
عهود : مشاكلنا كانت ماتخلص وطبعا ماتكبر السالفه بينا الا اذا كان فيها صرف وخالي عنده خير يحسدوني وانا بعد احسدهم ولأنهم اربعه وانا وحده احاول اصرف واخذ منه كثر صرفهم الأربعه مع بعض وبيوم بالصدفه لقيتهم يتفقون علي وسامي الكلب مخطط لحركه قذره يسويها فيني
منصور : وش هي الحركه ؟
عهود : جايتك بالكلام سمعتهم يقولون هاذي ماراح توقف عند حدها الا لما نكسر عينها ونذلها تناشبنا بحلال ابونا وماتهدا الا لما تاخذ كثر الي حنا ماخذينه الله اعلم كم صار رصيدها الحين
اقترح عليهم سامي انه يغشني بمنوم ويصورني بطريقه انه يجيب حوالي ممنوعات ويصورني اني فاقده الوعي وانا عريانه واعتقد انك عارف الباقي الكلب متشرب بثقافة الفلام القذره
منصور : اعوذ بالله هذا ابليس حسبي الله عليه ناسي انك بنت عمته وعرضه !
عهود : شوف يا استاذ منصور انا ادري اني فيني عيوب أحسدهم واناشبهم بالطالعه والنازله ومشاكلي ماتخلص بس حسيت ان الله يحبني يوم سمعتهم بالصدفه وهم يحيكون لي لعبه قذره يعني تخيل اني ماسمعتهم ؟ شنو كان حالي الحين بينهم ؟
وللأسف انا فكرت بنفس تفكيرهم القذر وزرعت البيت كله كاميرات وعرفت بلاوي عنهم يعني تقدر تقول دفاع عن النفس تلومني ؟
منصر : والله مادري وش اقولك بس كلكم مخطين وهذا اسلوب سفله ومنحطين انا مو مستوعب بنت تلجأ لهالأمور
عهود : صدقني كله من الفلوس يقولون المال عديل الروح هم وصلو لمرحله التربص فيني والله يا منصور انا كنت ابي اطلع بسلام من زمان ودي استقل انا وامي عنهم انا ماني ذيك البنت الطيبه ولا الشريره بس قربهم خلاني اصير شريره بشكل مو طبيعي المهم ان بيوم كان خالي رايح لألمانيا عنده فحص دوري كل فتره يسويه وراحت معا ه امي انا كنت اقدر اروح مع امي علشان اضمن انهم ماينفذون الي براسهم بس مارحت معهم ابي اتربص فيهم وبيوم مسوين حفله شبابيه عند المسبح المغطى تعرف قمة الانحطاط شباب وبنات وبويات ممارسات شاذه وتعاطي يعني جتني هالحفله على طبق من ذهب وكنت من قبل معطيه اوامر للخدم الي يسأل عني يقولون له اني بايته في بيت صديقتي وانا كنت موجوده وبس جا في يدي هذا الدليل اول ماجت امي من السفر غصبتها تفرض على خالي يجيب لنا بيت ويعطينا نص ثروته ولا بفضحه هو وعياله وعلمتها اني زرعت البيت بالكاميرات لهالسبب
امي انهارت اول ما شافتني اتكلم بهالاسلوب ولما حاولت اقنعها انهم هم الي ناوين علي بنيه شينه وهم سبب الكاميرات ماصدقت واتهمتني اني انحدرت لهالمستوى علشان بس احقق رغبه من زمان ابيها ان نطلع بروحنا
منصور : بس ياعهود امك ماتنلام اذا فكرت كذا انتي عندك دافع قوي وهو الطلعه
عهود : ادري بس وش اسوي مالقيت أي طريقه اقنعها فيها طبعا اكتشفت بعدين ان الكاميرات صورت اشياء متفرقه بكل مكان حطيت فيه كاميرا
ومن ضمن هالتسجيلات المقطع الي ارسلته لك وخالي يقول لعياله عن ابتزازي لهم وهم يبون يختلون بأمي علشان يتفاهمون معها امي اختفت من ذاك اليوم انا علمتها عن تصويري لهم عند المسبح وقلت لها تاخذه وتوريه خالي علشان يعطيني الي ابيه
منصور : ايه واضح ياعهود انه شاف الي صار عند المسبح لأنه ذكره بالتسجيل الي شفته وسمعته وهو يقول لعياله عن المسبح وكلهم انصدمو ومحد نطق بكلمه بس الحين المهم امك تعتقدين سوو فيها شي ؟
عهود : مادري في البدايه اعتقدت ا ن امي زعلت على اسلوبي وابتعدت لين تهدأ بس طال بعدها وبديت اشك انهم سوو فيها شي لأن سامي مره مسكني بزاويه وقال والله تحلمين تاخذين من حلالنا ريال واحد وتحلمين تطلعين من هالبيت ومثل ما عرفنا نتعامل مع امك بنعرف لك وهددته انه لو صار فيني شي ان المقاطع بتطلع وبالاخير مفضوحين مفضوحين حتى وقتها عصب وطقني طق انا كنت بس اهدد وماهي عند احد المقاطع كانت موجوده عندي بس الله الهمني اقول هالكلام
انا ماعندي اصدقاء اثق فيهم ومن بعد تهديد سامي لي فكرت بأحد يساعدني القى امي ويحميني ويكون هو سلطه ومالقيت الا انت لأن انت الوحيد الثابت في حياتي من سنين اتابع كتاباتك كل شي حولي متغير الا انت ومنها بدت رحلتي معك
منصور : طيب وانا وش بيدي اسوي ؟
عهود : بيدك المقاطع الي ارسلتها لك وبيدك قلم حر وشجاع لو اسلطه عليهم اهدم امبراطوريتهم الفاسده وترجع لي امي
منصور : وش الخطوه الجايه طيب الي ممكن نسويها ونعرف وش سوو في امك ؟
عهود : الخطوه الجايه تكتب في مقالك وكأن جاتك مكالمه او رساله من بنت اختفت امها وهي شاكه ان احد قرايبها له علاقه بإختفائها والبنت عندها شي مهم يبونه هالقرايب وهي متمسكه فيه لين تطلع امها وان ماطلعت بتسلمك انت يامنصور واحد من هالأدله .
منصور : طيب والخطوه الثانيه ؟
عهود : الخطوه الثانيه خطوتي انا

: وش بتسوين ؟



نهآية البارت
توقعات + ردود اككثر




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




البآرت . .




وقفنا هنا

منصور : طيب والخطوه الثانيه ؟

عهود : الخطوه الثانيه خطوتي انا

منصور : وش بتسوين ؟

عهود : انا اقول لك وش بسوي بعد ماينزل مقالك بجمعهم كلهم واقول لهم انا الي ارسلت للصحيفه وطبعا ماراح اوضح لهم اني على علاقه فيك او اعرفك انت بس كاتب مشهور وحبيت ابتزهم من خلالك والمقابل انهم يعترفون وين امي او وش سوو فيها وسلم وستلم يعطوني امي اعطيهم الادله وطبعا انت تعتبر وسيلة ضغط عليهم لأن مجرد انهم يعرفون اني لجأت للصحافه يعني انا جاده بتهديدي وابي اعرف مكان امي
منصور : يعني انتي قبل ماكنتي جاده علشان امك ؟
عهود : ماقدر اكذب واقول ايه انا في البدايه حسبت امي زعلانه علي وعلى سالفة الإبتزاز بس لما طال الوقت حسيت ان اختفائها وراه شي ومابغيت اخسر كل شي امي والادله وبعد حياتي المترفه
منصور : تصدقين انتي جميلة وجه وطله واسلوب بس اخلاقك قبيحه ماعندك خوف على امك وتتبعين اساليب الشيطان بس علشان مصلحتك انانيه بشكل موطبيعي
عهود : طيب طيب انا قبيحه لو انت مكاني بتتصرف مثلي عن المثاليه الزايده
منصور : لا والله ما اتصرف مثلك انتي اعوذ بالله ماعندك مشاعر ولا قلب
عهود : هفففففففففف ياليت تخلي عنك تحليل شخصيتي وتلتفت للمهم بموضوعنا
منصور : طيب كملي وش كنا نقول ؟
عهود : هف منك نسيتني شنو كنا نقول امممممممممم ؟ نسيت المهم اذا اصرو انهم مالهم علاقه بإختفاء امي اعتقد ان عندك المقاطع كلها الي ارسلتها لك دفعه وحده إذكر منها تفاصيل بس مو دقيقه يعني لمحات وكأنك ماتعرفت على الاشخاص منهم ولا وين مكانهم يعني كل مره نزيد في التفاصيل الي بتضغط عليهم ونشوف ردة فعلهم
ويعرفون اني جاده وبمشي بهالطريق لين اوصل لحل معهم
منصور : والله ياعهود مدري كيف بذكر بعض التفاصيل القراء يمكن يكون لهم موقف متشدد شوي خاصه اني اعتبر افضح ممارسات شاذه
.

اتفق معها على الموقف كله وان من بكرى منصور بينزل المقال وانهى المكالمه
وهو يقول لها : الله يعيني على الي في البيت مدري هي سمعت كلامي ومابلغت اهلها ولا برجع الحين والقاهم قدامي
عهود : تستاهل ماحطيت لها حد علشان توقف عنده
منصور : موذنبها انها تحبني وتموت فيني يعني انتي لو بمكانها ماتغارين علي ؟
عهود : لا
منصور : طيب باي

.

رجع منصور للبيت وهو يهوجس بساره وهل هي علمت اهلها ولا لا وكان عنده احساس قوي انها علمتهم خاصه بعد عصبيتها المفرطه في الايام الاخيره كان يتوقع منها اي شي
وهو مقبل على بيته لقى سياره واحد من اخوانها عند الباب ،
منصور : يالييييييييييييييل هاذي والله العله الي ماتفهم الله يعين بس

ركن سيارته ودخل البيت ولقى ساره جالسه تتقهوى هي واخوانها
منصور : ياهلا ومرحبا وانا اقول ليه بيتنا يطلع منه اشعاعات نوويه
منصور يسلم عليهم ويبادلونه السلام وفيه برود شوي وحس انهم متضايقين قصر عليهم المسافه
وقال لهم : واضح انكم جايين لسبب معين وانا بسوي نفسي ماعرف هالسبب وابيكم تعلموني وهو يتكلم وعينه على ساره ونظراته حاده
عبد العزيز : شوف يامنصور انت منا وفينا ونحشمك ونقدرك مثل مانحشم اختنا ونقدرها بس الواضح انك ماتبادلنا هذا التقدير لما توصل فيك تجيب وحده تعرفها لبيتك وتمد يدك على اختي علشانها لهنا ولا توقف عند حدك وان ماوقفت نوقفك بطريقتنا
منصور : شوف جيتكم على العين والراس ومهوب انا الي اقلل من قدركم وقدرها انا بس ابي شغله وحده منها تنهي هذا الموقف كله ابيكم تحلفونها بالله هي تعرف عن هالبنت من أول مادخلت حياتي ولا لا ؟ وهي وافقت وشجعتني اتواصل معها ولا لا ؟
مشعل : خير خير وش الحكي ذا ويلتفت مشعل على ساره وش هالكلام الي يقوله منصور صدق ؟
سارة : لحظه لحظه اصبر لايحاول يلخبط الصوره عليكم انا بعلمكم
يقاطعها مشعل وهو معصب : لاتقولين يلخبط ولا مايلخبط اخلصي علي انتي تعرفين عنها ولا لا ؟
سارة : ايه اعرف بس موب كذا الموضوع بفهمكم ،
مشعل : وش تفهمينا الله يسود وجهك تدرين عنها وتشجعينه والحين جايه تصيحين تبينا نوقفه عند حده ومدري ايش !
سارة : يامشعل افهمني انها دخلتها لحياتنا كانت بشكل غريب ،
مشعل : والله الغريبه انتي وتفكيرك المريض الي مثلك تستاهل الي يصير لها ،
عبدالعزيز : اصبر يامشعل خلنا نفهم وش تقول ،
مشعل : ياعزوز انت صاحي انت ماسمعت الرجال وش قال ؟ شوفها ما أنكرت انها تعرفها خبزن خبزتيه يالرفله اكليه شجعته وجايه تصيح الحين الرجال عداه العيب .
عبدالعزيز : وش اللي عداه العيب ياخي اجل يمد يده عليها ونسكت حتى لو هي مخطيه مايطقها علشان وحده من الشارع

ساره شافت اخوها عزوز واقف جنبها اكثر بالموقف وراحت عنده وهي تقول : وهي بعد مدت يدها علي وماسوى شي الا قام يساعدها ويحميها مني تخيل !!

عزوز يلتفت على منصور ويلقطه من حلقه : انت كفو تمد يدك عليها وتخلي كلبتك تمد يدها بعد ؟
منصور يكلم مشعل ويقول له : تعال فكني من اخوك لأن مابي اشتبك معه للحين ماسك اعصابي
مشعل يفرق بينهم ويهديهم
منصور : ساره انا وش قلت لك يومك مقفله عليك الباب قبل اطلع من البيت وش قلت ؟

ساره ساكته وماردت عليه منصور يطلب من اخوانها يسألونها نفس السؤال ياعيال اسألوها وش قلت لها : قبل اطلع ؟

مشعل وعزوز : وش قال لك ؟

ساره : قال لي ان محد من اهلك تدخل بينا او عرف بالسالفه بينتهي الي بينها

منصور : طبعا انا كلمتي ماهي دستور اوقانون علشان مايتعدل عليه لازم انه ويتنفذ
وهذا انتو دريتو بالسالفه وجالسين نحلها مع بعض وماقلت يالله لمي قشك وروحي بيت اهلك وكلمتي وحده وماتنزل الارض ومن هالكلام
الي ابي اوصله لكم ولها ان انا واضح معها من البدايه وكم موقف يثبت حسن نيتي مع هالبنت الي هي لجأت لي بس طالبه مساعده وعيب علي ما اساعدها ومع هذا ساره صارت لاتطاق بالفتره الاخيره مشاكلها ماتخلص وعلى نفس الموضوع لدرجه وصلتني امد يدي عليها ولاني افتخر بهالشي بس تفقدني سيطرتي على نفسي وانا اكره نفسي اذا وصلت لهالمرحله
انتم الحين موجودين وهي وانا وقدامكم اقول لكم ان مابيني وبين البنت الا موضوع انساني بينتهي وكل واحد بيروح لحال سبيله والايام بتثبت كلامي تبون وضوح اكثر من كذا ؟
بس عينوني عليها

ساره شافت اخوانها اقتنعو بكلام منصور نقزت من مكانها وهي تقول : لاياكلكم بلسانه واسلوبه تراه كاتب و حرفته صياغة الكلام الحلو بياع كلام يعني ترا من عرفها مد يده على اكثر من مره وحبسني بالغرفه يوم كامل بعد ترضونها لي يحبسني كأني حيوانه عنده !

منصور : ساره انا اهدي الوضع وانتي تشعللينه وش تبين بالضبط ؟

سارة : ابيك تقطع علاقتك فيها لا اتصال لا هدايا لا مقابلات ولا شي

منصور : واذا قلت لك لا ؟

سارة تلتفت على اخوانها : شفتو ماقلت لكم انه حقير وله علاقه فيها

منصور يوقف ويقول لها : ساره انتي طالق ،
وسط صدمه اخوانها وصدمتها
منصور يقول لهم : اعتقد شفتوا اختكم واسلوبها ويوم اقول لكم انها توصلني أفقد سيطرتي على نفسي لااتلوموني اعذروني انا بطلع واتمنى ارجع للبيت ومالقاها فيه
ساره : تفو عليك ياحقير ياواطي روح روح للبنت الصايعه الضايعه الله ياخذك ياحيواااااااان

ساره تصرخ عليه وتبكي واخوانها حواليها واحد يقول تستاهلين انا لو منه ألفعك بالنعال والثاني يقول ماهو كفوك هذا قدره بنات الشوارع !!

طلع منصور وهو متضايق قضى يومه كله بسيارته يفتر بين الاسواق والمقاهي ويجلس بسيارته يفكر وفتح المفكره وكتب المقال الي ذكر فيه الجزء الي اتفق هو وعهود عليه انه جته رساله من مجهوله امها اختفت وبعد ماخلص من كتابته ارسله للجريده

منصور جالس بكل هدوء بالسياره و يقول بينه وبين نفسه ماعليه صح الموقف كبير عليها وعلي بس هو درس لها وقرصة اذن اذا حبت تكمل معاي تخضع لنظامي وطريقتي واسلوبي واذا ماتبي ماني اول ولا اخر واحد يطلق زوجته

يحاول منصور يهدي نفسه ببعض الحديث النفسي الايجابي الي يشيل منه التوتر والتفكير المستمر بنفس موضوع ساره حتى مايأثر على نفسيته ومزاجه

وهو جالس بسيارته طرى عليه يتصل على عهود يفضفض لها شوي بس حس انه بهالتصرف بيصير مثل ماقالت زوجته انه بينه وبينها علاقه
تراجع عن الاتصال و هو يقول لنفسه ما راح ادق عليها الا في شي يخص سالفة امها غيره لا

رجع بيته ومالقاها موجوده حس بغصه وحزن ودخل بفراشه ونام

الساعه 12 الظهر قامت عهود من النوم على صوت جوالها ردت وكان منصور

منصور : نايمه ؟

عهود : ايه توني صحيت على صوت الجوال خير وش فيه ؟

منصور : لا بس كنت احسب انك صاحيه من بدري وشفتي المقال وقلت اكلمك اشوف وش سويتي يمكن واجهتيهم مادريت انك للحين حاضنه وسادتك

عهود : خلاص بس اصحصح واجمعهم على وقت الغدا واقول لهم

منصور : طيب ياستي باي

عهود : باي


عهود بعد ماصحصحت وقرأت المقال انتظرت لين جا وقت الغداء واخذت جوالها واتصلت على خالها وعياله وقالت عندي موضوع مهم لازم تتواجدون كلكم

وبعد ماتجمعو جابت الجريده بينهم واعطتها خالها وقالت تفضل إقراأ العمود هذا وبالأخص اقرأ الكلام الي انا حددته بالاحمر

خالها خلص من القراءه وماكان له اي رد فعل كان هادي ، وطلبت من كل واحد يقرأه وبعد ماخلصو كلهم قالت لهم :
أعتقد عرفتو من البنت المجهوله الي ارسلت للكاتب انا سكت طول هالفتره عن اختفاء امي كنت استبعد فكرة انكم ممكن تأذونها وكنت اقول يوم يومين وبيرجعونها وكان عندي احتمال ثاني ا ن امي ممكن تكون زعلانه علي بسبب الأسلوب الرخيص الي اتبعته علشان احقق الي ابيه
والحين خلاص مابي افكر ولا احط احتمالات وفرضيات لأني تأكدت انكم وراء اختفائها والسبب فديو سجلته لكم وانتم تتفقون عليها امي لو ماجبتوها لي خلال هاليومين الفضيحه بتكون اعلاميه وبرسل لهالكاتب كل يوم مقطع وبأسمائكم واصواتكم وكل شي يعني فضيحه بتهز المجتمع

البويه توها بتتكلم تقاطعها عهود : لاتقولين شي وماجمعتكم علشان تتكلمون الكلام لي انا وبس وقلت الي عندي وانتو بكيفكم يومين بس وابتدي اهدم اسمك ياخال انت وعيالك حبه حبه اذا اختك الي تحبك وقضت حياتها كلها تحت جناحك وتطاوعك بكل شي تبيه ماتبذل أي جهد انك تبحث عنها معناها انك شريك بإختفائها ويمكن انت تكون السبب الأول فيه حفاظاً على سمعتك

تطلع عهود منهم وراحت لغرفتها وقفلت عليها
خذت جوالها وارسلت لمنصور
.
( توني خلصت من الاجتماع ومادري ماقدرت استشف أي شيء من تعابيرهم لاخوف لاصدمه مادري ياخوفي يكون مالهم يد بغيبة امي ! ياحسرتي يامنصور وين امي ؟ )

ارسلت عهود المسج لمنصور وكان توه ماخذ له غفوه وماسمع لصوت الرساله وهي تنتظره يرد عليها ومارد تضايقت وصارت بس تزيد وتعيد بالتفكير بالموقف كله

بعد ماصحى منصور دخل يتروش وكان الوقت على المغرب وحس انه اخذ نومه معتبره وطويله
بعد ماخلص جلس بالصاله واخذ جواله يبي يتصل بمطعم ولقى كمية اتصالات ورسايل جايته واستغرب من هذا العدد
فتح المسجات ولقى اول مسج من عهود والباقي كلها من رقم مايعرفه وكله نفس المحتوى ضروري اكلمك بخصوص المقال تقريبا 10 رسائل نفس المضمون والاتصال من الرقم نفسه

دق منصور على الرقم المجهول ورد عليه واحد وكان يقول له : واخيرا رديت على اتصالاتي انا خفت يكون الرقم خطأ والوقت تأخر والمفروض تكون كتبت مقالك وبتنزل فيه فضايح

منصور : عفوا بس من انت ؟

سامي : انا ولد خال المجهوله الي ارسلت لك الرساله والي عندها أدله تفضح فيها عائله معينه لها اسمها الكبير بالمجتمع

منصور : اهااااا طيب والمطلوب ؟

سامي : المطلوب منك يا استاذي ماتحاول تنشر لها شي لأنك ماتدري وش انت مورط نفسك فيه

منصور : هذا تهديد لي ؟

سامي : لاطبعا بس هذا تنبيه انا اشتغل من فتره على نفس المشكله وماتجي انت بجرة قلم تبي تخرب شغلي كله ف لو سمحت فضلاً وليس امراً اترك الموضوع ولا تحاول تثير الشبهات او حط يدك بيدي وننهي الموضوع ولك الي تبي !

منصور : طيب لنفرض اني وافقت اوقف النشر وش يضمنك انها ما تلجأ لصحيفه ثانيه وثالثه ورابعه ؟

سامي : اذا انت حطيت يدك بيدي لا انت بتوقف نشر ولا هي بتلجأ لصحيفه ثانيه

منصور : شلون لغز هذا ؟

سامي : لاهو لغز ولاشي اذا وافقت تتعاون معي بيستمر النشر علشان انت تاخذ منها الادله كلها وهي متطمنه انك بتنشر الفضايح كلها وماتشك انك تلعب عليها

منصور : طيب هي مابتعطيني شي الا لما تشوفني انشر كل شي هي تبيه يطلع للناس تقدر تفهمني وشلون انشر تفاصيل بالوقت الي انت تقول لاتثير الشبهات

سامي : انت الحين خلك من هذا كله بتتعاون معي ولا لا ؟ بعدها نتفاهم على كل التفاصيل ؟

منصور : انا مستعد اتعااون معاك بشرط اعرف مصير الام الي اختفت ؟

سامي : خلاص اقدر اقابلك ونتفاهم على الموضوع كله ؟

منصور : ايه طبعا وين أي مكان ؟

سامي : ماعليش خليها بمكان خصوصي شوي يعني بيتك مثلا مانبي نكون بمكان عام

منصور : خلاص حياك الله

منصور عطاه العنوان وانتظر يعرف وش وراه وهو جالس ينتظر ولد خالها يجيه ارسل مسج لعهود – هاتي البشاره 
ترد عليه عهود : بشاره على شنو ؟

منصور : اول هاتي البشاره

عهود : يووه يامنصور والله صبت اعظامي قول وش صار والبشاره اطلب الي تبيه

منصور : ابي بوسه لا لا امزح لا تنرفزين احب اقولك ان فيه تطورات بالوضع

ومايمدي هالرساله توصل لها الا بثواني دقت عليه

عهود : منصور عرفت شي عن امي ؟ حلفتك تقول لي

منصور : لحظه لحظه هدي انا قلت تطور ماقلت لقيت امك

عهود : وش نوع هالتطور

منصور : ماقدر اوضح لك الحين بس كلميني بعد ساعه وافهمك والحين يالله قفلي لاني منتظر ضيوف

عهود : صحيح انك سخيف

وقفلت بوجهه على طول

منصور يضحك على ردت فعلها وقام يبدل ملابسه قبل يجيه الضيف
وصل واستقبله بالمجلس وعرفه بنفسه : معاك سامي واتشرف بمقابلة كاتب كبير مثلك

منصور : ياهلا تفضل

سامي : ندخل بالموضوع على طول

منصور : ايه اكيد تفضل بس قبل ماتسترسل بالموضوع احب بس انبهك لجزئيه صغيره لاتحاول تخاطبني وكأنك شريتني بفلوسك انا وافقت اقابلك بس ابي اسمع من الطرفين واحكم ولابنيتي اطلب ثمن لأي موقف انا مقتنع فيه واضح كلامي ؟

سامي : طبعا واضح وخلني انا بعد اوضح لك جزئيه صغيره بعد علشان تتضح الامور اكثر
يمكن تقول وش فيه جاء وتعرف علي واظهر نفسه بكل سهوله بكذا انفضح قدامي وعرفت البنت المجهوله من تقصد من العوائل المشهوره بالمجتمع
ببساطه انا عارف كل تحركات عهود وادري انها تعرفك من قبل تنشر سالفة الرساله المجهوله وطبيعي اعرف من هالحركه انها لعبه واتفاق بينكم بس الي ماتعرفه يا استاذي العزيز ان هالبنت ظالمه ومهوسه كل انسان عنده اخطاء وعنده جانب مظلم او جوانب مظلمه بس هالبنت كلها مظلمه ماعندها أي جانب مشرق اهم شي الي تبيه توصل له مايهم الوسيله المهم توصل له

منصور : لحظه يا اخ سامي تتكلم عنها وكأنكم ملائكه ترا انا عارف البير وغطاه هي عندها اخطاء وانتم السبب في انها تتبع طريق الخطأ

سامي : ههههههههههههههههه واضح يا استاذ منصور انها لاعبه بمخك

منصور : لا ماعليه خلك بحدودك ولاتتجاوزها

سامي : طيب انا اسف بس واضح انها مزيفه كل المواقف علشان تكسب تعاطفك معها وتبرر الي سوته

منصور : انا من نظرتي الخاصه قلت لك انها اخطأت بس انتم السبب جريتوها لهالمنزلق الخطر والقذر

سامي : انت تدري يا استاذ انها في سبيل تحصل على نص ثروة ابوي وصلت فيها ومدت يدها على امها ؟
تدري انها كل هذا تسويه متحججه انها تبي تطلع هي وامها بروحهم وهي اصلا تبي تاخذ الفلوس وتسافر برا البلاد وتعيش بروحها ماتبي لأي مخلوق سلطه عليها تدري ان امها هي الي قالت لنا هالكلام وقالت وقفوها عند حدها بأي طريقه وبأي ثمن ؟ وطبعا امها ماقالت هالكلام لأبوي الا بعد ماعرفت نيتها وهي بلسانها قالت لها اول ما اخذ الفلوس والبيت ببيع البيت ومع الفلوس بسافر معك ولما اوصل للبلاد الي ابيها بعطيك ثمن تذكره ترجعين فيها للسعوديه وتنسين ا ن لك بنت امها المسكينه ماعندها غيرها جتني انا وابوي وهي تبكي وتقول بأي وسيله امنعوها وعقلوها ويوم سبحان الله نوينا عليها بمخطط ويمكن يكون غلط بدت هي لعبتها القذره معنا وامها الي علمتنا انها زرعت كاميرات في البيت كله انا داشر وعندي سلوكيات خاطئه بس نا ماتعديت على احد وماجبرت احد يتقبلني خطاي له محيط فيه ماطلعت فيه للناس وقلت شوفوني وشاركوني بس هي حقيره وحقوده وتطفلت على خصوصياتنا علشان تهددنا فيها

منصور : انت تحسب انها تبي تعرف وش مصير امها او وين امها ؟ اصلا هي ماتبي حلمها يموت لو امها ظلت مختفيه لا راح تحصل على فلوس ولا على أي شي

سامي : وليه حلمها بيموت وش بتضيف امها للموضوع اذا هي موهامتها اصلا على حسب كلامك ؟
منصور : الخلاف بينكم هو نشر فضيحه او عدم نشرها لو امها ماتهمها مانتظرت للحين مانشرت فضايحكم

سامي : حلو كلامك يا استاذ طيب انت تدري انها بخلال هالفتره الي امها مختفيه مرتين تقايض ابوي على المقاطع تبي يعطيها مبالغ وتعطيه المقاطع يعني كان لو ابوي عطاها كان بتسافر ولا طقت خبر لأمها تخيل !

منصور : وليش ابوك ماعطاها دام ان همه يلم الفضيحه قبل تكبر

سامي : لأن ابوي همه على اخته الي قالت سو المستحيل علشان تمنعها وابوي اشترط تسليم الفلوس وصك البيت بوجودها واتهمها انها هي ورا اختفاء امها علشان هي تسيطر على كل شي وقال لها بالحرف الواحد لو تنشرين الاف المقاطع مايهمني يهمني وجود اختي والفضايح تنتشر كل يوم بس ماتبقى بالذاكره تمسحها فضايح اكبر واحداث اكثر

سامي : بعد هالكلام يا استاذ منصور حنا نحيك لها سالفه بتوقفها عند حدها ونطلع كلنا منها بأقل الاضرار وانت بتصرفك هذا ونشرك لها بتخرب علينا كل تخطيطنا ومانبي منك الا تمد يدك لنا ننقذ العائله كلها وهي اولنا لأن محد بيتدمر غيرها تتخيل حياتها بالخارج وهي بهالصفات الجامحه تتخيل وش حياتها بتكون ؟ انا اتحداك لو هي تهتم في أي انسان او تكترث له اهم شي هي ومصلحتها فقط

منصور محتار ومايدري يصف مع من كلام سامي مقنع من جميع النواحي ويثبت ان عهود ماهي سهله

منصور : طيب يا اخ سامي عطني مهله يوم افكر وارد لك الخبر

سامي : طيب وانا انتظر اتصال منك وان شاء الله انك بتوقف معنا

انتهى لقائهم مع بعض
ومن طلع سامي ومنصور يحاول يستوعب كل هالمعلومات الي قالها له ويحاول يفهم ويميز بين الصح والغلط وكل المؤشرات تقول له ان عهود هي الغلطانه ومايهمها احد واهم شي مصلحتها وبعد وقت طويل خذاه منصور وهو يفكر طرت على باله فكره يختبر فيها عهود

اتصل فيها وهي على طول سألته : هاه وش التطورات الي قلت لي عنها احد كلمك بخصوص امي ؟

منصور : لحظه ياعهود انا مادقيت علشان هالشي انا متضايق ومحتاج افضفض لك وابيك تسمعيني
عهود : طيب بسمعك بس بالاول قول لي وش التطورات

منصور : لا اول ابي افضفض

عهود : هففففففففففففف طيب فضفض

منصور : انا طلقت زوجتي بسبب غيرتها الزايده منك مع اني حلفت لها مابينا شي الا قضيه انسانيه بس ظلت تختلق المشاكل لين طلقتها

عهود : اهااا طيب انا وش دخلني يعني هاذي امورك الشخصيه انا مالي علاقه فيها حاول ترجعها عادي يعني المهم خلينا من امورك وش التطورات الي قلت عنها

منصور : طيب وش رايك ياعهود بما ان البيت فاضي علي تجين عندي نتكلم بالموضوع ومنها تساعديني احل مشكلة الطلاق واذا بعد تتكرمين نروح لزوجتي عند اهلها وتعتذرين لها وتفهمينها ان مابينا شي ؟

عهود : خير خير انت اكيد انجنيت تبيني اجيك لبيتك ومافيه احد غيرك ؟ انت وش مفكرني ؟ وبعدين اعتذر لها عن ايش بالضبط تطقني واروح اعتذر لها ؟ حياتك الشخصيه خلها بعيد عني وخلنا بموضوعنا

منصور : بس انتي حياتك الشخصيه دخلتيني فيها علشان احاول اساعدك وانا من منطلق انساني بساعدك فيها وانا مالي علاقه في مشكلتك بس انتي سبب في مشكلتي ليه ماتساعديني وتحلين مشكلتي ؟

عهود : هذا انت قلتها انا ابي الي يساعدني مو انا اساعد احد

منصور : بس انا حل مشكلتي بيدك ومضمون وواضح اما انتي حل مشكلتك عويص وفيه اطراف متعدده واكيد بياخذ وقت عهود مابي اضغط عليك او اترجاك بس الحل بيدك ليه ماتعينيني ارجع حياتي مثل اول

عهود : اووووه يامنصور انا الي فيني مكفيني ممكن تقول وش هالتطورات لأنك بديت تنرفزني صراحه

منصور يمسك نفسه ويحاول مايبين نرفزته من موقفها معه ويقول لها

منصور : بالنسبه للتطورات ياطويله العمر وصلتني هديه لعند بيتي ومكتوب عليها سلم على عهود وخلها تعرف قدرها صح ؟

عهود : ههههههههههههههه لا اكيد تمزح

منصور : لا جد ما امزح انا واحد توني مطلق زوجتي ومالي مزاج للمزح

عهود : وش فيها الهديه ؟

منصور : اممممممم فيها شريط ؟

عهود : اييييييييييييش !

منصور : خلاص عموما بس اشوفه ادق عليك واعلمك وش فيه بس صراحه زعلتيني منك ماتوقعتك انانيه كذا وماتساعديني ولا تواسيني حتى بالكلام انا مصدوم منك
يالله باي وبكرى نتكلم

عهود : لحظظظظظظظظظظظه لاتفتح الهديه ولاتشوف الشريط انا بجيك الحين ؟

منصور : اوف تجيني وانا رجال بروحي في البيت ماكنك قلتي قبل شوي انك منتي جايه ؟ ووش مفكرني ومن هالكلام ؟ وين راح هالكلام الي قبل شوي

عهود : لا معليش السالفه فيها تطور فعلا ومايحتمل يتأجل دقايق واكون عندك

قفل منها منصور وهو متنرفز والشياطين كلها ترقص قدامه وهو يقول : هين ياعهود

بعد فتره وصلت عهود لبيت منصور وكان مخلي باب البيت مفتوح لها دخلت واتجهت للصاله ولقته جالس فيها

عهود : هاي

منصور : هايات ياهلا ومرحبا لو ادري ان الهديه بتخليك تجين وانا بهالظروف وبهالسرعه كنت قلت لك من زمان

عهود : وانت ليش تبيني اجيك وانت وحداني

منصور : يعني احب اخذ واعطي معك تعجبيني بالسوالف

عهود : اها بالسوالف بس صح حسبالك انا مو منتبهه لنظراتك لي المهم وين الهديه

منصور : خبيتها

عهود : وليش تخبيها انت عارف اني جايه اشوف وش محتواها قوم جيبها يالله

منصور : طبعا عارف انك جايه لهالغرض بس خبيتها ابي اجلس معك شوي نسولف لانك ان شفتيها وعرفتي وش فيها بتروحين وانا ابي استغل وجودك معاي تعالي اجلسي

جلست قباله وهي تقول : ترا ماتصلح لك هالحركات علشان اجلس معاك اكثر تخبي عني الغرض الي جايه علشانه هاذي حركات بزر ماتليق لرجل مثقف مثلك

وينقز منصور عندها ويلوي ذراعها وهو يقول : ولأني منيب بزر يدك ذي بكسرها لك قبل تفكرين تستغليني وتضحكين علي وتخليني لعبه في يدك !

عهود مصدومه منه وتصرخ وهي تقوله : اااه هد يدي بتكسرها انت انجنيت وش هالكلام يدي عورتني انا شسويت يامجنون ؟

منصور : شوفي مافيه هديه ولا شي وانا احتلت عليك بسالفة الهديه علشان اختبرك وانا بترك يدك الحين وابي منك اجابات صريحه وواضحه والله ان كذبتي علي لأكسر يدك وجربيني وشوفي ،
منصور يترك يدها ويجلس جنبها وهو يقول لها : شوفي انا عندي معلومات ومتأكد انها صحيحه يعني أي كذبه منك ياويلك

عهود : طيب طيب قول بس بدون لاتمد يدك

منصور : انا ادري انك حاولتي مع خالك قبل تلجئين لي وعرضتي عليه تسلمين له التسجيلات ويسلمك حاجتك ابي اجابه صريحه وتذكري وش قلت لك ان كذبتي انتي تعطين خالك التسجيلات مقابل يجيب لك امك ولا مقابل الفلوس ؟

عهود تحاول تبتعد عنه شوي وتحط بينهم مسافه واول ماتحركت مسكها بيدها هاه وين رايحه ليش تبتعدين خايفه ؟ ولا عارفه انه مافيه مجال للكذب وبتهربين ؟

عهود : طيب بقولك الصراحه بس أمنتك ماتمد يدك علي عطني الأمان واعطيك الصراحه كلها

منصور : خلاص والله ما امد يدي عليك يالله تفضلي قولي الي عندك

عهود : انا عرضت على خالي اعطيه التسجيلات ويعطيني المبالغ الي ابيها

منصور : حلو حلو حقيره صح بس صريحه كملي

عهود : وش اكمل اجابتي على قد سؤالك

منصور : يعني امك ماتهمك

عهود : لا ماتهمني اذا انا ماهميتها اكيد هي ماتهمني

منصور : وشلون ماهميتيها ؟

عهود : الام الي تبدي اخوها على بنتها الوحيده بكل شي تقابل اخوها لين تموت هي وياه وتخلي بنتها تعيش حياتها لكن هالأم لاتبي ترحم ولا تخلي رحمة الله تنزل لاتبي تروح معاي ولا تبيني اروح

منصور يعطيها كف ويقول لها : هذا الكف علشان وقاحتك انا ماني مصدق ان فيه وحده تتكلم كذا عن امها وخالها الي مغرقها بخيره انتي وش نفسيتك هاذي ، انا لما اتذكرك وانتي معطيه ساره كف علشان غلطت على امك واشوف شكثر انتي كذابه ومسويه انا البنت الي اموت في امي واخرتها هذا كلامك عنها وهي ولاهامتك ودي اقطعك

عهود يدها على خدها وتحاول تتماسك قدامه : انت الحين تبي تعطيني درس بالأخلاق ماتشوف نفسك حلفت انك ماتمد يدك علي وين راح الحلف ياحقير

منصور : ايه صح اسف نسيت خلاص سامحيني بجيب جزمتي علشان اطقك فيها واكون قد حلفي وما امد يدي عليك امد جزمتي انا بس نفسي افهم انتي شلون استغفلتيني كذا ؟

وقفت عهود وهي تبكي : شوف انت لاتتعدى حدودك اذا انت حاس انك انخدعت وعصبت مني ماله داعي كل هالاهانات كل واحد يروح لحاله وينسى كل شي وكل هذا ليش لأني ابي اعيش الحياه الي راسمتها لنفسي تحرموني حتى من ابسط حقوقي على أي اساس ويرضي من اني اعيش حياه راسمينها ناس لنفسهم ويبوني احب رسمتهم انا يامنصور ماطلبت شي كايد امي انانيه تبيني وتبي اخوها وتبي العيشه المترفه وماتبي احد ينغص عليها عيشتها ولما انا بدت تكثر متطلباتي ان احنا ننفصل عنهم تضايقت واختفت متعمده وانا اجزم انها متعمده علشان تحرمني من الشي الي ابيه

منصور : اانتي حيوانه وماتفهمين شعور الام وبعدين لما انتي متأكده وجازمه انها مختفيه متعمده ليش جيتيني ودخلتيني بلعبتك القذره

عهود : لأني بديت افقد سيطرتي على الوضع كله وان خططي بدت تفشل معهم وحسيت بأحلامي بتضيع مني فكرت اني لو هددتهم ان معاي كاتب مشهور واني بسلط قلمه عليهم بيخافون بس انا مادري وش صار هدم كل احلامي بلحظه بالوقت الي توقعت ان المقال اذا نشرته بيتطور الوضع للأحسن شفته هدم كل شي وواضح انهم محترفين باللعب من تحت الطاوله واعرفو يوصلون لك ويلعبون بعقلك

منصور : لاهم محترفين ولا شي هم ناس واضحين ومعهم الحق واي انسان مع الحق او مظلوم طبيعي بيتفوق على الظالم وانتي ظالمه وشوفي حالتك من سيء لأسوء وتستاهلين حتى انا وانا الي وقفت معك وانا اجهل حقيقتك تلخبطت حياتي منك

عهود تبكي بحسره وقهر وتحاول تكتم صوتها وهي تبكي وتسبهم وتلعنهم هو واهلها كلهم

منصور حس انه قسى عليها كثير ودخل في حيره هو يعتذر منها او يحاول يواسيها شوي مايدري وش يسوي لها كسرت خاطره جاب لها كلينكس وحطه عندها وقال لها

منصور : انا اسف اني مديت يدي عليك واسف اني اهنتك انا مالي سلطه عليك علشان امد يدي عليك بس انا ما انلام انا كنت مقهور منك بس خل يكون بعلمك اني مو اسف على اتخاذي لقرار اني اوقف مع الحق حتى لو اشوفك تبكين دم

عهود تمسح دموعها و قالت له : يعني بتوقف معهم ضدي ؟

منصور : ايه انتي وحده في سبيل أي شي تبينه تسوين الهوايل وشوفي نفسك جايه لبيت رجال غريب وبروحه في بيته بس علشان مصلحتك انتي مايردك شي وهذا خطر عليك وعلى سمعتك انا واحد واعي واعرف ابعاد أي تصرف بتصرفه معك لكن لو واحد غيري الله اعلم وش كان سوى فيك واعتقد فاهمه قصدي

عهود : اذا انت واعي مره انا اوعى منك الف مره خلينا في المهم انا مستعده اروح لبيت زوجتك واعتذر لها وارجعها لبيتك بس خلك معاي ولاتتخلى عني ماتبي تلعب بلعبتي القذره على قولتك خلاص شوف لي حال يرضي كل الاطراف انت اخر امل بالنسبه لي ولا اقول لك شفت لما تساعدني واحصل الي ابيه منهم بعطيك منه الربع وش رايك ؟

منصور يطق بيديه على راسه وكأنه بيشد شعره : ااااخ منك انتي ماتستسلمين ابد لعنبوك انتي ماعندك احساس قلبك ذا وش هو حجر ؟ الله يعين والله ان سامي صدق بكل كلمه قالها عنك
قومي روحي لبيتك والله يستر عليك ولاتوصليني حدي

منصور : راحت روحك يالحقير الله اعلم وش المبلغ الي دفعوه لك وشروك يالرخيص ومايمديها تكمل منصور يمسكها بشعرها وطاح فيها طق وهو يقول :"مافيك فايده لسانك متبري منك انا محد يشتريني فاهمه لابوك ولابو الي جابك

منصور كفر فيها بالطق وهي مو قادره تحمي نفسها منه وماقدرت تنقذ نفسها منها الا لما مثلت انه بيغمى عليها وصار منصور بدال ماهو يطقها يحاول يسعفها وهي طايحه عالأرض ومنصور راح يجيب لها ماي بسرعه قامت هي وطلعت جوالها من الشنطه وراحت تركض للحمام وقفلت عليها هو شافها وراح وراها بس قفلت عليها وهو يكلمها من ورا الباب

منصور : تلعبين علي ؟

عهود : اصلا انت لعبه عندي فاهم ياحيوان والله لأخليك تدفع ثمن طقك لي غالي وخلهم ينفعونك الي بتوقف معهم ضدي وشوف انا احذرك أي تصرف والله لأتصرف تصرف يوديك بستين داهيه ، منصور فقد اعصابه وبدا يطق عالباب ويحاول يفتحه افتحي افتحي يعني لمتى بتقفلين على نفسك واصلا اقدر اكسره عليك الحين اطلعي وانا اوريك الحيوان الي لعبه بيدك وش بيسوي فيك

عهود : منصور انا احذرك ترا جوالي بيدي واصبعي على زر الاتصال أي حركه او تهور منك بضغط الزر وهي دقايق ويكون الأمن عند باب بيتك وتعال شوف الفضيحه بكرى بالجرايد كاتب مشهووور يعتدي على بنت بالضرب في بيته بعد ان استدرجها وحاول يفعل الشسمه وهي صدته وماتجاوبت معاه هااه يامنصور وش رايك بالخبر هذا ؟ وخلها تصير فضيحه بجلاجل لي ولك ولعيال خالي الكلااااااااااااااااااااااب اصلا انتم كلكم كلاب وانت معاهم

منصور : تهدديني بعد ؟
منصور مو قادر يتصرف تحت الضغط من كلامها واسلوبها ولويها ذراعه بهالطريقه القذره

عهود : طبعا اهددك كلكم انانيين وحيوانات كل واحد يفكر بنفسه ومحد يفكر فيني او حتى يحاول يساعدني و في النهايه كل واحد يشوف مصلحته اولا وانا حالي من حالكم انا اقترح عليك تهدا شوي وتدق على الكلب سامي وننهي الموضوع الحين انا اخذ الي ابيه وانت وهو

وانصحك تستعجل لأن الوقت يمر ولاتنسى لي سواق واقف برا يمكن يسبب لك مشكله

ويمكن احد يجيك على غفله ويمكن ويمكن استعجل الوقت مو بصالحك

ولا بصالحي انا لو ادري ان هذا الباب باب حمام مادخلته بس المهم انه باب وينقفل

منصور جالس عند باب الحمام ويده على راسه وحس انه بورطه كبيره ولاعارف يتخلص منها

عهود تعلي صوتها علشان يسمعها وهي واقفه قدام المرايه وتلم شعرها بعد ما قطعه لها وتقول : يمال يده للكسر الحيوان الي قطع شعري

منصور

منصور

وينك ما اسمع صوتك ولا سمعت انك دقيت على سامي اوكي ماتبي تدق عليه انا ادق عليه عنك خل عنك ارتاح بس اهم شي راحتك ياحياتي انت تعبان من زود مالعبت فيك آسفه اني لعبت فيك ههههههههههههههههههههه
عهود تستفز منصور بكلماتها وضحكها وهذا كله ردة فعل منها على القهر والحسره الي حست فيها من ان الموضوع كلها انقلب ضدها

عهود تطق على الباب وتقول : منصور لآخر مره اكلمك ان مارديت لاتلوم الا نفسك

ويـــــــــنــــــــك ؟



عهود حست ان منصور يدبر شي وكانت خايفه انه يغافلها ويكسر الباب ومايمديها تسوي شي

نادت عليه مره ثانيه ومارد ودقت على سامي وكان الخط مشغول مره مرتين ثلاث بعد المره الثاله رد عليها

سامي :الو ؟

عهود : سامي اعتقد انك تعرف بيت الكاتب منصور تعال هناك بسرعه والتأخير مو من صالحك تعال بأسرع وقت

سامي : يالله جاي

قفلت منه ورجعت تحط اذنها على الباب تسمع صوت منصور وهي تحاول تسمع طق عليها منصور وهو يقول لها : انا كلمت سامي وهو جاي الحين

عهود : اهااا يعني انت الي كنت شاغل الخط معاه ؟ بس ماكنك طولت المكالمه معه ؟ اكيد تآمرتو علي بمثل وضعك محد يقدر يتآمر عليك الوضع كله محد مسيطر عليه غيرك مع اني شاكه فيك وفيه وادري انكم مخططين لشي بس صدقوني ماتقدرون علي

منصور : طيب طيب عرفنا انك بطله

وبالوقت الي هم ينتظرون سامي يجي كل واحد جالس بمكانه ويفكر شلون بينتهي الموقف

وصل سامي واستقبله منصور عند الباب

منصور : وش فيك تأخرت

سامي : انت عارف الزحمه ومشاكلها

منصور : طيب امش نروح لها وواضح ان عندها طلبات وتبينا ننفذها الله يعدي هاليوم على خير انا حاس اني بكابوس ومدري وشلون بطلع منه

سامي : انا بطلعك من هالكابوس بس اسمع كلامي وانت بتطلع منه


طق منصور عليها الباب وقال لها : هذا سامي وصل

عهود : سامي

سامي : نعم

عهود : وين امي ؟

سامي : مدري

عهود : اهااا ماتدري ! طيب طيب يامنصور

منصور : نعم

عهود : قول للكلب الي عندك ان الوضع مايحتمل استخفاف ومراوغه ويقول المثل لاتتحدى شخص ماعنده شيء يخسره انا ماعندي شي اخسره اما انتم فكروا عندكم ولا ماعندكم وعلى اساس هالتفكير قررو تبون تكملون اسلوب المراوغه ولا لا

منصور وسامي يتكلمون بلغة الاشاره عند الباب ومنصور معصب ويقول له قول لها وخلصنا

سامي : عهود

عهود : نعم

سامي : اطلعي نتفاهم

عهود : ماراح اطلع سألتك سؤال وجاوبني امي وينها

سامي : امك مسافره

عهود : وين

سامي : جده

عهود : دق عليها خلها تجي

سامي : نعم !

منصور يقاطعهم وهو معصب مره : انتي هيييه اطلعي خلصيني وروحي حلي مشكلك مع اهلك برا بيتي اذا بنتظر وحده لين تجي من جده وانا بحرقة هالاعصاب اكيد بنجن وبموت من ارتفاع الضغط اطلعي اقولك اطلعي

عهود : منصور ابلع لسانك وخلني اتفاهم مع الحقير سامي ولاتدخل ولاتقاطع ترا انت اضعف واحد فينا بهالموقف سمعتك على كف عفريت فبليييز انطم

منصور يتفلت يبي يكسر الباب وهو يسبها وسامي يمسكه ويبعده عن الباب وياخذه للصاله

سامي : ياخي انت تبي تخرب كل شي بعصبيتك هاذي اهدا شوي

منصور : منيب هادي واخذ السافله هاذي واطلعو من بيتي الله يلعنكم انا وين الله بلشني فيكم

سامي : انت اسمع خلنا نحايلها تطلع ونتفاهم معها وهي بس تطلع صدقني بتكون هاذي اخر مره تشوفها فيها بس انت خلها تطلع هالملعونه كل ماجيت ابي اكسر شوكتها لقيتها محصنه نفسها عدل وماراح القى احسن من هالفرصه بس لو طلعت انت بس سايسها وخلها تطلع انت الكاتب المعروف بأسلوبك الحلو ياخي استخدم هالاسلوب انا ابيها تطلع بس من غير ماتنفذ تهديدها وتتصل بالشرطه وانا عندي خطه وابيك تساعدني فيها وبس تطلع اعرف ان معاد فيه شي يهدد مسيرتك وسمعتك

منصور : وش هالخطه ؟

سامي : انا اقولك اسمع ، وشرح سامي الخطه لمنصور واقتنع فيها


بعد ماهدأ منصور ورتب كلامه الي بيقوله راح لها

منصور : عهود

عهود : نعم

منصور : انا اعرفك انسانه منطقيه جدا وعاقله جدا يعني ماهو من الطبيعي تخلينا على اعصابنا ننتظر امك لين تجي من جده انا عندي حل

عهود : شنو الحل ؟

منصور : اخلي سامي يكلمها بالجوال ولو تبين عبر احد برامج الاتصال الي صوت وصوره علشان تتأكدين ان محد أذاها وتقولين لها الي تبينه وحنا موجودين وننهي الخلاف بس انتي اطلعي انا والله انهارت اعصابي وانا ذنبي الوحيد اني صدقتك وحبيت اساعدك

عهود : وانا وشلون بشوفها او اكلمها وانا مقفله علي الباب وانتم مثل الكلاب حارسينه

منصور : اطلعي وكلميها وشوفيها

عهود : هههههههههههههههههه ضحكتني شايفني بزر تضحك علي بهالخطه الغبيه

منصور : اعوذ بالله منك ماعندك حسن نيه ابدا حرام عليك فكري فيني شوي والله اعصابي تلفت منك انا وش مصلحتي اني اضحك او العب عليك الموقف مايحتمل مثل هالتصرفات يابنت

عهود : طيب وبما اني احترمك اكثر من الحيوان الي عندك باخذ كلامك هذا وعد انه ماتحاولون تخدعوني او تأذوني اوكي ؟

منصور : اوكي بس اطلعي

عهود : لا ماراح اطلع خلاص انتو دقو عليها وعطوني الجوال اكلمها وترا احذركم لاتحاولون تتذاكون علي او تحاولون تقتحمون علي المكان والي بيحاول بصك الباب على يده انشالله تنقطع مالي شغل بفتح الباب فتحه صغيره مررو لي الجوال منها

منصور : يابنت الناس والله محد متذاكي عليك ولامقتحم عليك نبي نخلص من السالفه وبس الله يرحم والديك ارحميني

عهود : وين سامي ماشوفه دخل بالكلام بينا

سامي يحاول يلقط الاتصال للحين مالقط ، سامي يقرب من منصور ويتكلم بصوت واطي : خذ الجوال وانا متأهب اول ماتفتح الباب بتاخذه انقض عليها

منصور : يالله يالله ياعهود افتحي واخيرا لقط الاتصال وتوها تفتح الباب ويرفسه سامي ومنصور بنفس الوقت وبكل قوتهم ويرتد عليها الباب بشكل عنيف وتطيح مغمى يفتحون الباب ويسحبونها لبرا منصور كان خايف انه صار لها شي ،

منصور : اح ياولد البنت شكلها صار فيها شي ياولد لايكون ذبحتها ؟

سامي : وان ذبحتها وش يعني كلبه وماتت

منصور : نعم ؟ انت هييه وش تقول وتخربط وخر عنها اشوف نبضها ،
منصور يفحص نبضها ولازال موجود بس واضح انها متأثره بقوة صدمة الباب فيها منصور قايم بيجيب ماي يرشها فيه
وياخذ سامي الماي منه ويقول له : وش تبي فيها تفوقها ؟

منصور : وانت وش تبي فيها مغمى عليها وش بتفيدنا فيه وهي فاقده الوعي ؟

سامي : لحظه وش قلت ؟ وش بتفيدنا ؟ وانت ليه جامع نفسك معي انا ماقلت لك بس تطلع هاذي اخر مره تشوفها وبتطلع من حياتك خلاص لاتدخل وخلك على جنب لهنا دورك انتهى واحمد ربك طلعت من الموضوع بدون خساير

سامي يطلع مفتاح سيارته ويقول لمنصور خذ هذا مفتاح سيارتي دخلها علشان اقدر اشيلها واحطها بالسياره يعني اعتقد ماتتوقع مني بطلع من بيتك شايل بنت واي احد يمر ويشوف بسرعه خذ

منصور اخذ المفتاح ودخل السياره وطلع له سامي شايلها وفتح له الباب وركبها ورا
وصك الباب وقبل يتحرك قال لمنصور :"اتمنى ان كل الي صار ماينذكر منه ولا حرف ولا كأنك شفت شي ولا تسأل عن شي
الموضوع كله بالنسبه لك انتهى
وطلع بسيارته وعهود مغمى عليها معه

رجع منصور يسكر الباب ودخل للبيت وجلس يهوجس شوي مو مصدق انه تخلص من السالفه بدون ما تتعرض سمعته لأي تشويه ويفكر في مصير عهود وهو يفكر بعهود تذكر سايقها الي جابها طلع بسرعه يشوفه ومالقاه ودق على سامي

معليش بس بسألك عن سايق عهود الي جابها وينه ؟ اخاف يكون رايح مشوار وبيرجع ينتظرها وش اقول له ؟

سامي : لاتشيل هم اصلا سايقها انا اول ماجيت شفته وقلت له روح للبيت وانا بجيبها معي وراح

منصور : اهاا طيب ممكن سؤال

سامي : تفضل

منصور : وش بتسوي فيها ؟

سامي : موب شغلك خلك بعيد

انهى سامي المكالمه بهالجمله

ومنصور زادت تعاسته موقادر يحس بالراحه بعد خلاصه من المشكله نهائيا حاس ان سامي ناوي لها على شر ومايبي يكون طرف بأي أذى يصيبها

وبوسط حيرته وتفكيره وتأنيب ضميره دق جواله وكان المتصل اخو ساره عبدالعزيز


منصور : الو هلا والله

عبدالعزيز : هلابك اسمع اذا عندك وقت تمرنا لأن الشايب يبيك

منصور : خلاص بكرى ان شاء الله انا جايكم

وكأن منصور ناقصه هموم ومشاكل علشان يكملها عبدالعزيز بهالأتصال الي من بعده الافكار توديه وتجيبه ووش بيقول لعمه

من الصبح كان منصور بمكتبه وواضح عليه انه مانام كويس جلس وطلب قهوه ودق على حسن وقال له : اذا منت مشغول تعال ابيك شوي ،
حسن : انا اذا مشغول افضي نفسي لك واذا فاضي اشغل نفسي لك انا من عندي اغلى منك يالبيه بس اموووه

منصور : ههههههههههههههههههه طيب تعال

حسن : له له ياصديقي وش فيه وجهك كذا كأنك مانمت وعيونك حمر عسى ماشر

منصور : أي والله مانمت اتقلب بفراشي وراسي احسه بينفجر من كثر التفكير

حسن : وش تفكر فيه قول لي يمكن تلقى عندي الحل ترا منيب بسيط

منصور : اول شي انا ناديتك بحط عندك خبر اني طلقت زوجتي وابيك اذا .....

حسن : افااااااا امحق خبر طلقت بنت عمك ياولد انت صاحي لاتقول لي من تحت راس ام الهدايا افااا يامنصور
منصور : ، ياهوووه ياولد اصبر بكمل كلامي ،
حسن : اها آسف كمل 
منصور : انا ابيك تخاويني اليوم بعد صلاة العشاء بروح لعمي وابيك تكون موجود علشان تشهد على بداية سالفة راعية الهدايا
حسن : اقول منصور تعرف تظف وجهك لا والله ماخاويك لعمك هذا امر شخصي وعائلي بينكم ولا لي علاقه فيكم انا عمك من شفته مره عندك وعياله وانا كارهم وجيهم تقطع الرزق وعمك وجهه اقشر

منصور : وانت وش عليك من وجهه ومن عياله انا بس ابيك تثبت له ان موضوع راعية الهدايا كان واضح والكل داري فيه يعني ماهو شي خاص بيني وبينها وعلى اساسه يتهموني اني على علاقه فيها ووجودك معي مايعطيه مجال يكذبني ويصدق بنته

حسن : طيب اخاف مايرحب بوجودي معك خاصه انها مسأله شخصيه وحساسه

منصور : لاماعليك انا بعد ما ابين موقفي وادري ان الامور جرت بشكل سليم بغمز لك تنسحب وتعذر بأي شي وروح

حسن : اهاا خلاص اجل اعتمد بعد صلاة العشاء ان شاء الله اجيك بس ياخي انت من جدك طلقتها علشان راعية الهدايا

منصور : لاياحسن وين تفكيرك انت بعد طلقتها بسبب غيرتها الزايده جننتني تتوهم اشياء وتنكد علي بسببها وابليس مامات ومايقصر بهالمواقف يشبها

حسن : أي والله اعرفه بن الكلب بهالمواقف يتألق  طيب وش تاليتها مع راعية الهدايا معاد ارسلت لك اخاف هي بعد زعلت انك بترجع زوجتتك 

منصور : ايييييييه ياحسن الله يستر عليها ويحفظها معاد اعرف عنها شي دخلت حياتي وغيرتها وحاستها وراحت وقلبي مشغول عليها

حسن : افاااا هذا الي بيرجع زوجته وقلبه مشغول على غيرها اقول استريح ولاتروح لعمك بهالوقت خلك لين تنساها وعقب روح

منصور : لا ماعليك انا قلبي فندق 5 نجوم  يتسع للجميع

:

منصور وحسن عند باب بيت عمه ،
منصور : اسمع ترا عمي مايحب الي يقاطعه بالكلام ولا الي حكيه واجد يعني خلك رزين شوي

حسن : طيب فهمت انا اصلا منيب متكلم بس بأشر

دخلو وسلمو وجلسو سولفو شوي وطلع العم منهم وهو يقول لمنصور : تعال للمقلط ابيك شوي

راح له منصور وكان العم متضايق وهو يقول له :، يعني انت تدري انا ليه مناديك وش تبي تجيب ذا معك ؟

منصور : ياعمي هذا جبته معي علشان يثبت لكم انه شاهد على بداية الهدايا حاله من حال ساره وان لو انا على علاقه معها ماكان بعلمها عنها ولاهو بعد

العم : تقوم تمد يدك عليها علشان كلبتن من الشارع

منصور : ياعمي انت تعرفني وانا ما يجيب اقصاي الا شي كايد بنتك تطاولت حيل ان سكت لها بتتمادى ومثل هالموقف يخليها تعيد حساباتها الف مره

العم :'وش تعيد حساباتها بعد ماطلقتها

منصور : المطلقه ترجع

العم : انت تبي ترجعها ؟

منصور : اكيد برجعها بس ابيكم تعينوني عليها وابي اجلس معها قبل علشان نتفق

العم : اجل خلني بعطيها خبر ويفضون لكم مجلس الحريم علشان تتفاهمون فيه

منصور : طيب

منصور يرسل مسج لحسن دبر عمرك انا شكلي بطول : )

بعد شويات جاء العم ودخل منصور لمجلس الحريم وكانت ساره موجوده وسكر عليهم الباب جلس منصور قريب منها وهو يسألها

منصور : اخبارك ؟

سارة : زفت

منصور : افا من اولها زفت

سارة : ايه

منصور : طيب وش فيك معصبه نبي نهدا ياحلوه علشان نتناقش بعقلانيه

سارة : مومعصبه بس متوتره

منصور : وش الي مخليك متوتره كذا ؟

سارة : ولا شي قول وش عندك

منصور : عندي ابيك ترجعين بيتك وتنورينه

سارة : آسفه بيت انطقيت فيه وانهنت علشان وحده حقيره ما ارجع له

منصور : ساره وبعدين معك انتي تدرين ليش مديت يدي عليك انتي السبب الأول ولاترمين اخطائك على غيرك وتحطينها سبب في الطلاق السبب انتي انتي انتي طولتي لسانك وتجاوزتي حدودك وبعدين انتي مو كنتي تقولين معاد ابيك تكلمها ولا ترسل شي لك خلاص انتهى كل شي بيني وبينها ولاعادك سامعه شي عنها وش تبين بعد ؟

سارة : خلني افكر

منصور : تفكرين ؟ هههههههههههههه ساره ترا بدالك ألف ولاتتعاملين معي وكأني بموت من فرقاك الشي الي زعلتي منه وسببتي المشاكل عليه انتهى وهذا الي تبينه تقولين افكر ليه ؟
تلعبين انتي ؟

سارة : لا ما العب بس من حقي افكر ارجع لك ولا لا

منصور بنظرات استخفاف يقول لها : لو ادري ان هذا ردك ماجيت اصلا وعلى فكره ترا ابوك هو الي داق يبيني ولو راجعه لي ماجيت ، سلام

طلع منصور من مجلس الحريم وساره وراه : وانا ماقلت لأبوي يناديك اصلا
وهو طالع منها لقى ابوها بوجهه وقال له :
اسمع ياعمي بنتك اقولها ابيك ترجعين وتقول بفكر هذا وهي المخطيه تقول بفكر اعتقد انا عداني العيب مره ثانيه قبل تناديني عقل بنتك وتأكد من رايها وترا الي خلقها خلق غيرها

طلع منصور منهم وهو متضايق ودق على حسن : ، وينك ؟

حسن : رايح للبيت

منصور : طيب وش رايك تجيني في بيتي متضايق مررره

حسن : خلاص اجل بمر اجيب لنا عشاء وجايك

منصور : حياك منتظرك

وصل حسن ومعاه العشاء وهم يتعشون يسولفون ،
حسن : هاه وش صار على موضوعك

منصور : والله اعتقد ياحسن اني خربت الموضوع وعقدته زياده

حسن : يالييل ليه وش قلت

منصور : والله مالي خلق اسولف بالموضوع ياحسن

حسن : طيب اجل سولف لي ع راعية الهدايا وليه وقفت معاد ارسلت لك ؟

منصور : حسن انا الظاهر اني أحب عهود

حسن : ومن عهود ؟

منصور : راعية الهدايا لاتسألني ليه وشلون من امس بس عرفت اني احبها

حسن : ههههههههههههههه امس عرفت انك تحبها اليوم رايح بترجع زوجتك انت تحب بالمقلوب ؟
منصور : انا ماكنت بروح لها ولا برجعها خاصه بهالوقت الي فيه عهود مستوليه على كل تفكيري ووقتي كنت ابي اتأكد من مشاعري كنت بشوف هالاحساس الي احسه لها هو اعجاب ولا انبهار ولا وش بالضبط انا لو اقول لك عن البلاوي الي سوتها والله تقول لي انت حمار تحب هاذي بس مدري شلون انا حاس بعاطفه اتجاه هالبنت عاطفه غريبه مرات اقول حب ومرات اقول تعاطف معها مادري بالضبط وش وفاجأني عمي انه يبيني اقابله وانا ماكنت مخطط لهالشي بهالوقت حتى وانا اقول لزوجتي ابيك ترجعين فيه صوت داخلي يقول يارب تقول لا يارب تقول لا انا محتار في مشاعري وفي مواقفي وحاس بالذنب لايصير فيها شي بيذبحني التفكير ياحسن انا ضايع والله احس اني ضايع ابي اعرف وينها وش صار فيها

سرد منصور السالفه كلها لحسن من اولها لآخرها لين وصل للحظه لما اخذها سامي من البيت وهي مغمى عليها وتعكر مزاج منصور وقال : والله انا مافيني خير ولا عندي نخوه الي خليتها بين يدين واحد مايقل عنها شراسه وحقد وسلمتها له والله ياحسن خايف يسوي فيها شي ويقتلني احساسي بالذنب اني كنت شريك له وسلمتها بيده وهو يبيها من زمان

حسن : والله انت غريب بعد هاللي سوته فيك وبعد تحس لها هالاحساس انا لو منك احمد ربي اني افتكيت منها قبل تخرب حياتي بس انت تقدر تعرف مصيرها

منصور : وشلون ؟


حسن : من الأدله الي عندك قول له بسلمك الادله الي عندي بس اعرف مصيرها وهل اذاها ولا لا ؟

منصور : وادخل مره ثانيه بالصراع بينهم وانا ماصدقت اخلص منه ؟

حسن : وش اسوي فيك طيب اجل خلاص فوض امرها لله وانساها وحاول تستعيد حياتك وترجعها مثل قبل وهالبنت بس عندك فضول تعرف وش آخرت قصتها لاحب ولاشي

سكت منصور من بعد كلام حسن وبعد فتره قضوها مع بعض بعد العشا راح حسن وجلس منصور بروحه وهو يفكر بعهود واخذ جواله وارسل لها مسج

عهود انتي بخير ؟
انتظر فتره وماجاه رد وقرر يدق عليها جوالها يدق بس محد يرد وبعد محاولات متكرره ردت عليه وحده

الو

منصور : هلا هذا جوال عهود صح ؟

ايه صح

منصور : وينها ؟

وش تبي فيها ؟

منصور : ابي اكلمها ضروري ؟

ماتقدر تكلمك

منصور : ليه فيها شي ؟ تعبانه ؟

لابس مشغوله

منصور : طيب من انتي ؟

انا امها

منصور : امها ! اكيد ؟

الام : ايه اكيد وشكرا لك يا استاذ منصور وعلى تعاونك معنا جميلك ماراح ننساه لك طول العمر

منصور ماهو مرتاح لالصوت امها ولا بالطريقه الي تكلمه فيها عنده احساس مريب

: طيب انا ابي اكلم عهود ضروري حتى لو دقيقه

الام : قلت لك ماتقدر ومره ثانيه شكرا لك وياليت تنسى هالرقم وصاحبته مع السلامه

قفلت بوجهه وكانت نبرتها الاخيره في الكلام معه فيها حده منصور ماعجبه الحال ودق مره ثانيه

منصور : من الآخر عطيني عهود ولا ترا موب احسن لك

الام ؛ موب احسن لك انت واعرف حجمك عدل قبل تتكلم معاي بهالطريقه

وقفلت بوجهه مره ثانيه ومنصور تنرفز وظل يكرر اتصالاته فيها وهي ماترد تجاهلها له حرق اعصابه بعدها ارسل لها مسج شوفي انا مابي ادخل نفسي بينكم واصير طرف بلعبكم القذر بس انتي تظطريني اسوي كذا خليها تكلمني ولا ترا كل الامانات الي هي حطتها عندي بتطلع للناس وساعتها بكون انا خصمكم انا مابي شي بس ابي اتطمن عليها عندك خمس دقايق لو ماكلمتها لاتلومين الا نفسك

انتظر منصور ردها وبعد شوي دقت عليه

الام : اسمع يا اخ منصور حنا كل ماقلنا خلصنا من الموضوع يرجع احد يفتحه حاليا هي ماتقدر تكلمك انا مابيك تعصب وتتخذ قرارات او تتصرف تحت انفعال معين بعده تندم انت الحين متنرفز وماتدري وش تقول اقترح عليك تريح وتفكر صح انا امها لو هي عليها خطر انا اول من يدافع عنها انت تبي تطمن عليها انا اطمنك هي بخير بس حاليا ماتقدر تتواصل معك اصبر كم يوم وانا اخليها تدق عليك وش تبي بعد ؟

منصور ما رتاح من كلامها ولا من سرعة تغير نبرتها الحاده معه الى اسلوب لطيف وهادي وتحاول تمتص عصبيته

منصور : مافيه ايام عندك ساعه وتتصلين علي وتخليني اسمع صوتها ولا تحملي نتيجة مماطلتك هاذي

وقفل بوجها وهو متنرفز ويحاتي عهود وعنده احساس ان رفض امها انها تكلمه ان فعلا مسوين فيها شي وهو ينتظر الساعه تعدي وقبل تعدي وصله مسج تقول فيه

اتمنى ماتتهور واتمنى انك تتفهم وضعنا بعد كم يوم انا وعدك انها بتتصل فيك ارجوك تنتظر مابي منك الا الصبر والانتظار بس ومره ثانيه اقولك لاتتهور

عصب منصور عليها وكانها تلعب فيه ودق عليها وصار الجوال مغلق تنرفز و عصب من حركة امها وهو يقول الله يرفع ضغطك ياعجوز النار والله ما اخليك  استسلم منصور ورضخ للوضع وبدا رحلته مع الانتظار لليوم الي بتدق فيه عهود عليه مثل ماوعدته امها

وبين الهواجيس والتفكير فيها غلبه النوم وماصحى الا على اتصال حسن : انت وينك للحين نايم ؟

منصور يشوف الساعه : اوف اوف وش هالتأخير علي

حسن : انا ادري عنك شوف وش انت سهران عليه وخلاك تتأخر لهالحزه

منصور : والله ياحسن انا الظاهر باخذ اجازه احس مالي نفس شي ابد

حسن : يعني منت جاي اليوم

منصور : الا بجي بس متأخر شوي

قفل من حسن وهو يشوف بجواله اذا واصلته رسايل او اتصالات من رقم عهود بس ماحصل شي دق على جوالها ولقاه لازال مغلق

راح منصور يقدم على اجازه وبعد ماخلص الاجراءات طلع لأحد المقاهي وجلس يضيع فيها وقت وكل شوي يتفقد جواله اذا وصله شي منها وهو جالس يتقهوى وصله مسج فز قلبه وفتح جواله وكان المسج يقول أنا أعتذر عن اسلوبي المستفز معك و اعترف اني غلطانه
كانت المرسله هي ساره منصور حس ان توقيتها سيء وماهو جاهز بهالوقت لموضوع ساره دخل في حيره يرد على رسالتها ولا يطنشها ولا يشرح لها انه محتاج وقت مع نفسه وخايف لايجرحها بهالتصرف وبعد تردد وحيره وصل لصيغة رساله تجنبه احراجها وتجنبه انه يخوض بمثل هالموضوع بمثل هالوقت الي هو مشغول فيه بعهود و ارسل لها

حصل خير . واعتقد ان انا وياك محتاجين وقت أطول نفكر فيه بهدور ونبتعد فيه عن أي نوع تواصل مع بعض علشان نوصل لحل وقرار مناسب ومانندم عليه

وبعد دقايق ارسلت له تقول
انا حبيت بس اقول لك اني مستعده ارجع لك خذ وقتك بس انا اتخذت قراري ومتى ماشفت نفسك مستعد انا انتظرك وآسفه مره ثانيه





نهآيةة البارت ،

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




البآرت . .


منصور حس بضغط كبير من بعد رسالتها هاذي وكأنها تحطه تحت الأمر الواقع وهو انها راجعه وتنتظره يجيها وانها بس مسألة وقت حاول يرد ومالقى أي رد مناسب سكت وما ارسل لها أي شي

منصور حاس ان حياته قبل عهود شي وبعدها شي ثاني تغيرت كليا رغم قصر الفتره الي دخلت فيها حياته حس انها ملئتها بشكل كبير ايام الانتظار هاذي حس ان اليوم بسنه كل يوم ينتظرها تتصل او ترسل مسج جوالها مغلق وخايف ان امها تكذب عليه وتصرفه

مرت الايام وهو ينتظر ام عهود توفي بوعدها وتخلي عهود تدق عليه بس كل مادق وحصل جوالها مغلق زادت عصبيته الى ان استشاط من الغضب وارسل على جوال سامي
قول لعمتك توفي بوعدها واخر مهله لها اليوم وهي تعرف انا وش اقصد

ثواني ودق سامي على منصور ،

سامي :  خير وش تبي من ورا هالرساله ؟

منصور : هي تعرف وش ابي

سامي : انت ليش مصر تتدخل باللي مايعنيك انت ماكنت قبل كم يوم تتمنى تطلع من الكابوس وش تبي الحين تنبش بأمور خلاص انتهت ومعاد لك صالح فيها

منصور : سامي وانت بعد لاتتدخل بأمور مالك صالح فيها الكلام بيني وبين امها وصل لها الرساله وبس فاهم ؟

منصور مانتظر أي رد من سامي وقفل

سامي راح لعمته وهو معصب ويوريها الرساله وقال لها

سامي : انا الي بفهمه وش وصله لك ؟
العمة : انا الغلطانه ياسامي انا الي رديت عليه من جوال عهود وماحسبت ان الموضوع بيتطور كذا على كلامك انه كان بس يبي يفتك من سالفتها لاتشوه سمعته ماهقيت انه بيتبع نفس اسلوبها ويهدد انا مدري لايكون هو على علاقه معها وحنا ماندري ؟
سامي : الله يلعنك انتي وبنتك انا كل مابنيت من مكان تجين انتي او هي تهدمونه بس يالله المهم عرفنا هي وين مخبيه باقي التسجيلات عند هالمنصور الحقير
العمة : طيب الحين وش بسوي على حسب رسالته هو اليوم يبيها تتصل
سامي : ماعليه انا عندي الحل .


.
ومر الوقت ولا دقت ولا ارسلت وهو جالس على اعصابه و ينتظر وقطع هالانتظار مكالمه من سامي

سامي : الو انت في بيتك ؟

منصور : ايه

سامي : طيب افتح لنا الباب

نقز منصور من مكانه بسرعه وراح يفتح الباب ولقى بوجهه سامي ومعه وحده دخلهم
وعيونه على المره الي معاه هو عرف انها ام عهود لسبب ان كل تفاصيلها تشبه عهود بإختلاف العمر بس

جلسو بالصاله وبدا سامي الكلام

سامي : في البدايه احب اعرفك هاذي ام عهود و حنا جايينك نبي نتفاهم بكل هدوء ونبي نخلص من هالسالفه للأبد جبتها معي علشان تعرف وتسألها الي تبيه عن بنتها وتقتنع من كلامها مو من كلامي ونوصل لحل ان شاء الله وتسلمنا كل تسجيل عندك وننتهي من هالأزمه العائليه

منصور : انا مابي امها ولا ابيك انا ابي اعرف عهود وش سويت فيها من اخر مره كانت معك ؟ ليش ماتبونها تكلمني ؟ انتو مسوين فيها شي والله واجزم انكم سويتوا فيها شي ياحثاله

سامي يقاطعه بعصبيه : انت هييه تأدب لاتنسى انك تكلم اهلها وهم ادرى بمصلحتها ومو انت يالغريب الي بتكون خايف عليها اكثر منا

ام عهود : منصور اسمع انا امها واعرف الناس في بنتي كل محاولاتنا معها ماجابت نتيجه بالعكس خلتها تتمادى وتحس ان احنا مو قادرين عليها وكبرت الموضوع ولجأت لك ودخلتك بالموضوع بينا ويقولون آخر العلاج الكي يعني تقدر تقول ان احنا لقينا علاجها وكويناها فيه


منصور : يعني تعترفين انك سويتي فيها شي ؟

ام عهود : هذا مو موضوعنا سويت او ماسويت المهم النتيجه قدرنا نروضها ونسيطر عليها باقي انت تسلمنا الي عندك ونخلص ونعيش بسلام

منصور : طيب وش رايك ان ماراح تشوفين مني أي دليل لين اشوفها اول كنت مكتفي اني اسمع صوتها الحين اذا ماشفتها والله ماتشوفون أي تسجيل وببتدي اضربكم اعلاميا

سامي ينقز ويلقط منصور بحلقه : اسمع انت والله لاتحدني اقضي عليك ترا انا اعصابي تلفت من هالسالفه هات الي عندك باللتي هي احسن

ام عهود تفرقهم قبل تكبر بينهم وتقول لسامي : اطلع برا انت مامنك فايده وجودك بيعقد السالفه ومابيفيدنا بشي اطلع خلني اتفاهم معه . اطلع روح للسياره اقولك

طلع سامي وام عهود تتأسف منه وتقول له : والله ماجينا الا علشان ندفن هالقصه ونخلص مابي اضرك ولا اضر بنتي ولا عيال اخوي لذلك اتمنى تعطيني الي عندك ويادار مادخلك شر

منصور : شوفي والله مستعد اعطيك التسجيلات وانا مالي مصلحه فيها انا صرت متورط معكم واسمي بيجي بينكم بس والله لو تطمنيني عليها اسلمها لك الحين


ام عهود : اسمع يامنصور تعقد الموقف من يوم اخذها سامي من بيتك مغمى عليها كلمني وقال هي مغمى عليها معاي وانا باخذها للاستراحه لين تجين ونقدر نتعامل معها ونشوف وش نسوي فيها هي بعد مافاقت دبت خناقه بينها وبينه ووصلت للطق بينهم طبعا هو بحكم انه رجل تغلب عليها وطقها لين عضت الأرض بس المشكله انه ماكتفى بالطق ووقع المحظور بينهم

منصور : وش قصدك ؟

ام عهود : قصدي واضح يامنصور تمكن منها وكان من منظوره انه بيكسر عينها ويروضها
وانا على ماوصلت لقيتها بحاله عمري ماشفتها فيها

منصور لازال بحالة صدمه وذهول ويقاطع امها : يعني الكلب كان ناوي عليها وانا مكنته منها هي حافظت على نفسها من كشفته وهو يتآمر مع اخوانه عليها وكان يبيها ولا قدر عليها واجي انا وامكنه منها بكل سهوله ! ،
ويقوم من مكانه وهو الشر بعيونه ويقول : والله ما اخليه بن الكلب
قام منصور ولحقته وهي تقول له : تعال اصبر يامنصور امسكته قبل يروح لسامي وهي تقول له : خلاص يامنصور لمينا الموقف بينهم وزوجناهم وماتصدق يامنصور شلون البنت تغيرت من بعد هالموقف لو دارين زوجناها من زمان

منصور بنظرات احتقار يقول لها : تلعبين على من بهالكلام ؟ وبعدين انا ماني مصدق ان ام ترضى بهالمصير لبنتها وتتكلم بشكل عادي وكأن بنتها ماتعرضت لموقف كبير مثل هذا من واحد حقير هي بالاساس ماتطيقه انتي ام انتي ؟ والله ما الوم عهود لما قالت عنك انانيه شوفي شلون فرحانه ان البنت تغيرت من بعد هالموقف
اهم شي انك تتخلصين من مشاكلها ولافكرتي بوحشية التجربه الي عاشتها أي ام بمكانك تبكي دم من القهر والحسره على بنتها وانتي شوفي شكلك ولا كأنها تعنيك !

ام عهود : وليش ابكي قهر ودم الولد صلح الغلط وتزوجها والحمد لله رب ضاره نافعه البنت صارت هاديه وعايشه طبيعي وخلت عنها الطيش الي قبل

منصور : طيب دقي عليها خليها تكلمني موتقولين البنت عايشه طبيعي وعقلت خلاص انا ابي اسمع صوتها

ارتبكت وماعرفت ترد عليه

منصور : وش فيك ليش ارتبكتي اذا انتي واثقه من كلامك ليه ماتخلينها تكلمني ؟

ام عهود تغير الموضوع وتقول انت الحين متنرفز بيوم ثاني نتكلم يالله استأذن انا وجت تطلع من البيت ومسكها بيدها وهو يقول لها :اذا خايفه من الكلب الي برا قولي لي وانا اعرف اتصرف معه واحميك منه انتي وبنتك بس اهم شي اعرف ليش ماتبينها تكلمني ؟ واضح ان فيه شي وماتبوني اكشفه !
ام عهود تتأثر من كلام منصور ومن خوفه وحرصه على بنتها وتقول له :
خوفك عليها وملاحقتك لنا وعرضك انك تحميني انا وبنتي من سامي علشان بس تعرف مصيرها مو مقنعني ان بس من منطلق خوف انت بينك وبينها شي ؟ انت على علاقه فيها ؟

منصور : ماعرفها الا من وقت قريب وهو لما طلبت مساعدتي وخوفي هذا وحرصي من منطلق انساني بحت ومن منطلق اخلاقي ماحب الظلم والاستبداد لامنكم ولا منها بس تعاطفي معها انها وحده مقابل مجموعه والمحزن ان الام بصف هالمجموعه على بنتها وماتبيني اوقف معها واحرص على سلامتها ؟

ام عهود : الله يعيني انا بين نارين عموما اشكرك على مشاعرك واتمنى بس تمهلني وتعطيني وقت بدون ملاحقه ولا ضغط وبتعرف كل شي ماطلب منك الا الصبر بس ، عن اذنك

طلعت الام وراحت لسامي واول ماركبت السياره قال لها : هاه جبتي منه التسجيلات

ام عهود : حاولت فيه ومارضى الا يشوف عهود قدامه علشان يسلمنا الي عنده

سامي : يستهبل ذا

ام عهود : لا مايستهبل والرجال ماخذ المسأله جد الحين وش بنسوي ؟

سامي : ماعرضتي عليه فلوس

ام عهود : عرضت عليه ورفض ،

كان واضح من الام انها تحاول تخفي عن سامي الحديث الي دار بينها وبين منصور لحاجه في نفسها

سامي يعصب ويقول لها : انتي خليك هنا ، وينزل من السياره ويدخل على منصور ويتهجم عليه وهو يقول : انت ماتتوب يعني قبل كم يوم بتموت من الرعب والخوف على سمعتك والحين جاي تحشر نفسك بينا وش تبي بالضبط والله ثم والله اول من بيتضرر انت لاتخليني احطك براسي واشتغل عليك وساعتها مابيفيدك شي هات الي عندك

منصور : منيب جايبه واعلى مافي خيلك اركبه وبشوف انا ولا انت وتوهم مشتبكين ببعض ويتكافخون
دخلت عليهم ام عهود وتصارخ عليهم وتفرقهم وماسلمت من خناقتهم حصلت لها على كم كف وكم رفسه
وبعد جهد جهيد قدرت تفرقهم عن بعض ومسكت سامي وهي تحاول تطلعه برا بالغصب وواقفه بينه وبين منصور وكل واحد بصوب وكل واحد يشتم الثاني ويهدده

طلعت مع سامي وهي عينها على منصور ومن اشاراتها تقول له اهدا واصبر شوي

ركبو سيارتهم وانتقل الهواش بينهم ،
ام عهود :  انت وبعدين معك واسلوبك الصبياني هذا ومن متى مثل هالامور الحساسه تتعالج بالطق والشتايم والتهديد حنا الي محتاجينه مو هو المفروض نسايسه مو نتهجم عليه

سامي : اقول ياليتك تنطمين وتسكتين مو ناقصك بعد لو انك موليتني على كلبتك من زمان ماكان هذا حالنا بس ماعليه انا اوريه

الام ساكته وتمسك نفسها ماتبي ترد عليه وهو بهالحاله

منصور يبدل التي شيرت الي تقطع من خناقتهم مع بعض وهو يبدل ملابسه ويتمتم مع نفسه : الواطي والله لأستقعد له

مرت الأيام ومنصور ينتظر على احر من الجمر اتصال او رساله من ام اعهود وكل ما نوى يرسل لها او يدق عليها يتذكر كلامها له عن الصبر وانه مايلاحقها ويضغط عليها ويقول لنفسه بصبر واشوف وش تاليتها اهم شي اعرف مصير البنت

وبعد مامر اكثر من اسبوعين بدون لا حس ولاخبر من ام عهود وبعد يأس انها ممكن تتصل فيه ارسلت له مسج يقابلها بمكان عام ومعروف بعد ساعتين منصور يطير من الفرحه بالرساله وراح يلبس ويستعد للقاء بالأول كان مبسوط ومع قرب الوقت من الموعد كان يجيه شعور مريب وان ممكن انهم ناوين له على شي المهم ان منصور راح للموعد وهو مو مرتاح وحاس بشي من الخوف

وصل للمكان واول مانزل من سيارته دق جواله وكانت ام عهود

ام عهود : مرحبا منصور انا اشوفك وانت نازل من سيارتك تعال تشوف السياره الي تولع وتطفي انوارها الاماميه تعال لها انا فيها

منصور : ايه شفتها ياالله جاي

وصل منصور افتحت له الباب وركب وراء وكانت ام عهود بس مع السايق وقالت للسايق : يالله تحرك

منصور : لحظه لحظه لاتتحرك وين بتاخذيني

ام عهود : ماتبي تشوف عهود

منصور : طبعا ابي اشوفها وينها فيه

ام عهود : الحين تعرف ،
وتحرك السايق وجلس منصور يسولف مع امها ويقول لها كنت الأيام الي فاتت انتظر منك أي رساله او اتصال وكل مره بدق عليك اتذكر وعدك لي واني لازم اصبر واتراجع لدرجه حسيت انك تلعبين علي وتماطلين فيني لأجل شي معين

الام تبتسم وتناظره بنص عين : انت تحبها ؟

منصور : لا انا بس متعاطف معها

ام عهود : اهاا متعاطف بس مادري لهفتك هاذي تقول غير شي وكأنك بتموت عليها

منصور : لا لا يروح فكرك بعيد انا بس مجرد اتطمن عليها واسلمكم امانتكم بينتهي كل شي يربطني فيكم

ام عهود : اها مشكور عموما والله يكثر من امثالك حقيقه شخصيتك جميله ونادره ان شخص يعرض نفسه وسمعته للخطر علشان يساعد وحده مايعرفها هذا بحد ذاته بطوله وعاد لاتنسى يابطل الوعد الي بينا بس تشوف عهود وتطمن عليها تسلمنا امانتنا الي عندك وكل واحد يروح بحال سبيله 

منصور : طبعا ولايهمك انتي وعدتيني وهذا انتي توفين بوعدك وانا وعدتك ولازم اوفي بوعدي لك

بعد فتره وصلو لمستشفى الصحه النفسيه على طول منصور يلتفت عليها :  مستشفى ونفسي بعد وش سويتو فيها ياعيال الكلب اكيد الكلب سامي اجرم فيها

ام عهود : اصبر يامنصور بالأول شوف واسمعني عدل هالمكان مايحتمل أي شوشره او انفعال اضبط نفسك الوضع مايحتمل أي غلطه لأنك بتضرنا و عهود اولنا فاهم ؟ سامي مايدري اني جايبتك هنا ولو يدري الله اعلم وش بيصير فينا

منصور : طيب لما اشوف وش تاليتها معكم

دخلو المستشفى وهي تمشي وهو يتبعها وبعد مسافه وصلت لباب كبير مكتوب عليه العزل الطبي ودخلت منه وهو معها وورا هالباب ممر طويل
وهم يمشون منصور يتلفت بزوايا الممر الطويل الضيق المظلم والي انواره نصها خربان وبنهاية الممر الطويل في ممر ثاني بالعرض وكله غرف صغيره ومن بين هالغرف غرفة عهود بس كانت هي الغرفه الوحيده المقفله عليها التفت ام عهود عليه وقالت  : وصلنا هاذي غرفتها بس اصبر اكلم المسؤوله عن حالتها منصور يمسك الام من يدها وهو معصب وينفضها عهود شفيها تكلمي ووش هالمكان هذا

الام تفلت يدها منه وتقول له : مافيها شي انا برجع للسياره وبس تخلص زيارتك لها بينا كلام انتظر هنا ولما تجيك جيهان قول لها انك من طرفي او طرف سامي وعموما انا بكلمها الحين

راحت الام وعيونه عليها وآلاف الاسئله براسه عن هالوضع ظل واقف بهالممر الفاضي من أي مظاهر للحياه لا اهتمام ولا اضواء ولا ناس وكأنه مكان مهجور ويشوف ام عهود وهي تبتعد وتكلم بالجوال

ام عهود : الو جيهان وينك

جيهان : ايوه يام عهود انا في الطريق دلوئتي حوصل

ام عهود : اسمعي عهود جايها زائر اسمه منصور دخليه عندها وخليك قريبه منهم اذا شفتي منه أي تصرف او كلام ممكن يسبب مشاكل كلميني فورا فاهمه

جيهان : ايوه طبعا فاهمه حضرتك ماتخفيش

ومنصور عند الباب رايح جاي ينتظر وشوي طلعت له من اخر الممر ممرضه تتدربى  ماتمشي من سمنتها الزايده وطولها الفارع وصلت لعند منصور وهي تقول : سلامو عليكو انا حخسر 20 كيلو بس من المشي ده يالهوي اتأطع نفسي متأسفه اوي عالتأخير

منصور يقول لها : طيب طيب خلصي افتحي لي الباب

افتحت له الباب وقالت : انا حكون ئريبه من هنا وسكرت عليهم الباب وقفلته

دخل بشويش ونبضات قلبه وكل مالها تطق اسرع واقوى يتلفت بالغرفه فاضيه السرير فاضي مافيه احد فيه باب صغير بزاوية الغرفه يسمع منه صوت طرطشة ماء وعرف انها ورا هذاك الباب وقف يناظر الغرفه رغم حرارتها بس كانت نظيفه وريحتها حلوه ومرتبه عكس الممر القذر الي مشى فيه والي مفروض تكون الغرف فيه اكثر قذاره منه

طلعت عهود من الحمام وكانت لابسه شورت وتي شيرت خفيف و بيدها فوطه صغيره تنشف وجها انصدمت لما شافت منصور قدامها وهو كانت صدمته اكبر لما شاف عهود كان شعرها عالزيرو وفيه اثار كدمات بجسمها وشاش ولصقات طبيه صرخت عهود وحطت الفوطه على راسها ومو مصدقه انه قدامه : منصور !!

ركضت له وكانت تبي تضمه من الفرحه بس هو صدها قبل تلمسه وقال لها : انا ماني مصدق الي اشوفه وش فيك ؟ وش قصه العزل الطبي وليه حالك كذا ؟

عهود : خايف لا أكون مريضه واعديك عموما ضيعت على نفسك فرصه تضمني فيها  انا اصلا مادري شلون تصرفت بهالطريقه آسفه فرحت بشوفتك بعد مافقدت الأمل ان فيه احد بيفكر فيني آسفه

منصور : خلي عنك الآسف يعني انتي مافيك مرض نفسي ولا مرض معدي اجل ليش عازلينك ؟ ووين شعرك وليش كل هالكدمات في جسمك ؟

عهود : لحظه بس عن اذنك ، راحت عهود ولبست لها روب يستر المكشوف من جسمها
رجعت وجلست على سريرها وقالت له : يجلس عالكرسي القريب من السرير جلس منصور وقال : لها ابي اعرف وش صار لك وليش حالتك كذا ؟

عهود : اول شي يامنصور مافيني مرض ولاشي وكل الي تشوفه فيني من آثار سامي الكلب وراها سامي لعب لعبه قذره ونجح فيها ودخلني هالمستشفى بعد ماحلق شعري وجرحني بأماكن متفرقه بجسمي وشربني شي خلاني اهلوس طار فيني على هالمستشفى النفسي واثبت لهم بطريقه ماعرفت تفاصيلها الا من وقت قريب اني مجنونه رسمي ! تخيل وما اكتفى انه يحطني بس بهالمستشفى لا عزلني على اني حاله خطره تستوجب العزل علشان يكون الي واقف على حالتي شخص واحد وهي دكتوره جيهان الي واضح انه دفع لها شي وشويات
بس انا لها الحقيره مخلصه له مثل الكلب بين كل كم يوم تدخل علي وتضربني ووتعمد تترك اثار علي علشان تكتب ان حالتي تستوجب العزل لأني أئذي نفسي وخطر على المرضى

منصور يكلمها وعيونه تتفحصها : انا ماني مصدق هالحقير سامي لوين يبي يوصل معك وامك وينها من الموضوع ليش ماتتدخلك

عهود : امي ! امي هاذي الي ماهان عليها بنتها تطلع برا وتعيش حياتها بس هان عليها ان بنتها ينقال عنها مجنونه وتندفن وهي حيه وتقول لي امك أي ام هاذي بالله عليك ؟

منصور : بس ياعهود امك الظاهر انها حاسه بالذنب او خايفه من سامي لأن لولاها انا ماوصلت لك

عهود : منصور لحظه قبل تكمل بسألك سؤال

منصور : تفضلي

عهود : امي وسامي يدرون ان التسجيلات عندك صح ؟

منصور : ايه واكثر من مره طلبوها مني وانا رفضت اعطيهم لين اعرف مصيرك

عهود :
اهاا يعني الي وصلك لي ااصرارك انك تعرف مصيري مو ان امي حاسه بالذنب لو مالهم مصلحه معاك كان انا حالي من سيء لأسوء والله اعلم على المدى الطويل وش راسمين لي يمكن تذبحني هالجيهان وتقول انتحرت ! سبحان الله يامنصور انا لازلت اقول ان الله يحبني والدليل بعد كل الي صار بينا للحين ماتخليت عني انا ماستحق كرم الاخلاق هذا منك بس بعد ما استحق اني اعيش هالعيشه وانتهي هالنهايه من كل قلبي اشكرك لوقفتك هاذي معاي تدري يامنصور والله كان عندي صوت داخلي يقول لي اذا بيتغير مصيري الي انا شبه متأكده منه لوين بيوصل وانا بهالمكان مابيغيره الا منصور وطبعا بدا هالصوت الداخلي يخف ويتلاشى مع مرور الايام


يقاطعها منصور وهو يقول : وهذا انا عندك وجالس قريب منك وبكون قريب منك لين تحصلين على الي تبينه وانا معك للنهايه ياانتي ياهم

عهود دموعها بعيونها ومتأثره من كلام منصور تتغطى بلحافها وتبكي بحسر

منصور يشوف حالة عهود وصوتها وهي تبكي بحسره عرف حجم القهر والألم الي تعرضت له وقف منصور وقرب منها ويحاول يفتح اللحاف عنها ويكلمها يبي يخفف عنها شوي بس هي متشبثه باللحاف ومتغطيه منصور يفتح عنها اللحاف بقوه وهو يقول لها : مافيه وقت للبكي قومي غسلي وجهك وتعالي عندي بعض الاسئله وابي لها اجابات ونبي نشوف وش الخطوه الجايه

قامت من فراشها وراحت تغسل وجها ورجعت وجلست بمكانها ،
عهود : قول شنو الاسئله الي عندك

منصور : أمك يوم جتني مع سامي يبون التسجيلات كانت تقول ان سامي غلط معك يوم خذاك من بيتي وانه مصلحو الغلط وزوجوكم هالكلام صحيح ؟

عهود : شهالتأليف الغبي لهالقصه السخيفه وانت صدقت ؟

منصور : كنت بصدق لو هي قالت القصه مثل ما انا قلتها وبس لكن امك تقول انك صرتي حبوبه وهاديه ولو هي داريه زوجتك من زمان علشان تعقلين

عهود : لا لا ماني مصدقه هالكلام امي هاذي فاشله بكل شي حتى بإختلاق القصص والكذب

منصور : يعني ماصار بينكم شي ماقرب صوبك ابد ؟

عهود : لا ماصار شي من هالنوع هو صار بينا طق متوحش وهو اجرم فيني بالطق الي يقصد من وراه يترك أثر لأنه مبيت النيه لي يدخلني للمستشفى بس انه غلط وزوجونا لبعض لا هاذي كذبه فاشله بس هي ليش قالتها لك ؟

منصور : والله ياعهود اعتقد انها تبيني اعطيها التسجيلات بأبسط السبل وبدون مشاكل لأني كنت اقول لها ابي اتطمن عليك او اسمع صوتك وهي الظاهر عندها لما تقول لي انك تزوجتي وصرتي هاديه اني بكذا بتطمن عليك وبعطيها الي تبيه ومادرت اني ماكتفيت اسمع صوتك بس ابي اشوفك وهنا خربت جوهم وصار بينا طق

عهود  : طق بينك انت وامي ؟

منصور : لا وش دعوه  الطق بيني وبين الكلب سامي

عهود : اهاا طيب وش غير رأي امي وخلاها تجيبك لي هنا ؟

منصور : شوفي امك هاذي وحده من ثنتين ياانها تبي الموقف كله ينتهي بدون محد يتضرر اكثر او هي تبي توصل للتسجيلات قبل سامي وخايفه من شي ماعرفه بينهم لأنها تقول لي اليوم انها جابتني لك وهو مايدري واكدت على اني اوفي بوعدي واعطيها التسجيلات بعد ماأتطمن عليك فيه شي بينهم يمكن

عهود : والحين وش الحل يامنصور انا شلون بطلع من هنا ؟

منصور : خليني اتفاهم مع امك واشوف وين بنوصل بس المشكله انا وعدتها ان بعد ما اشوفك اسلمها الي عندي وش اسوي الحين ؟

عهود : لاتعطيها كل الي عندك عطها واحد او اثنين والباقي احتفظ فيهم لين يطلعوني من هنا

منصور : خلاص انا لازم امشي الحين واتفاهم مع امك وهي الحين تنتظرني بالسياره علشان نرجع مع بعض ويتم التسليم

وقبل يطلع منصور تمسك يده عهود وتشد عليها وهي تقول : منصور تكفى لاتخليني وارجع بأسرع وقت وطلعني من هنا : (

منصور يمسك يدها ويبوسها : لاتخافين انا بحاول اطلعك اليوم وان ماحصل خلال هاليومين طالعه بإذن الله بس لما نشوف وش هم ناوين عليه

منصور يتجه لباب الغرفه ويطق طقتين بعدها بثواني تفتح له جيهان ويطلع وتقفل على عهود
منصور يقول لها اسمعي لو مديتي يدك عليها بكسرها لك وقد اعذر من انذر

طلع من المستشفى وهو يدق على جوال ام عهود ردت عليه وهو يستفسر عن مكان السياره وهي توصف له المكان قال لها دقي على جيهان وفهميها لاتمد يدها على عهود وحذريها بعد لاتعلم سامي عن زيارتي لها

ام عهود : لامن هالناحيه ماراح تقول له عموما انا بالسياره تعال فيه بينا كلام واتفاق ولازم نخلصه

منصور : يالله جاي

وصل للسياره وأول ماركب فيها سألته عن عهود : شخبارها ؟

منصور بنظرات احتقار يقول لها : كنتي واقفه عند بابها ومابين وبينها الا خطوات ليش مادخلتي عليها وشفتيها وعرفتي اخبارها بنفسك
ام عهود : خلاص مولازم هالسؤال لاترد عليه بس ممكن ترد على سؤالي الي هو متى بتسلمني الي عندك ؟

منصور : الحين نروح للبيت واعطيك

انتهى الكلام بينهم وطول الطريق ومنصور سارح بأفكاره وملامحه كانت كلها غضب في غضب

ام عهود : واضح انك موراضي عن هالزياره

منصور يلتفت عليها ويسألها : انتي راضيه عن هالوضع لبنتك ؟

ام عهود : بنتي تستاهل قلنا لها لاتتحدينا ولاتوقفين بوجيهنا بس مالها الا رايها وشوف وين جرتنا يقولك يا اخ منصور الجزاء من جنس العمل لما بنت تتبع هواها وشياطينها علشان توصل لهدفها لازم تتحمل النتيجه

منصور : فيه ام تتكلم عن بنتها كذا انتي شفتيها شفتي وش مسوي فيها انتي ماعندك قلب

ام عهود : انا لأن عندي قلب مادخلت عليها ولا ابي اشوفها لما وحده تحاول تشوه سمعة واسم رجل تعب وهو يبني هالأسم رجل حضنها من هي صغيره واعتبرها وحده من بناته وماقصر عليها بشيء اخوي من بدت السالفه وهو مثل الميت مافيه روح ولا حياه كل ماجلست اتناقش معاه يقول انا وين الغلط في تربيتي لها ولهم الي طلعهم كذا كل واحد اشرس من الثاني تقدر تقول لي يامنصور شنو الذنب الي اذنبه اخوي علشان يستحق منها هالتمرد وسحق الجميع علشان نفسها انا ما اقول لك انهم ملائكه بس من الي اعتدى عالثاني هي يامنصور هي حسرتي على اخوي تخليني اتعاون مع شياطين الأرض عليها خلاص ماقدرت تحصل على الي تبيه تدمر كل الي حواليها ليش ؟
ليش ماتقتنع وترضى وتشيل هالفكره من راسها انت تشوف ان مثل هذا التطلع منها يستحق انها تنسفنا كلنا ؟
جاوب معاي حق ولا لا ؟

منصور يسكت لفتره وبعدها يقول لها : انا ادري من الاول انها غلطانه بس الوضع تفاهم بينكم ووصل لمرحله فيها اجرام انتي لو تشوفين شكلها وجسمـ ...

ام عهود تقاطعه : لالاتقولي عنها أي شي وجودها بهالمكان افضل لها ولنا واحنا مانبي نأذيها اكيد بس نبيها تستسلم وتعرف ان الي سوته من البدايه غلط وغلط كبير وصعب يغتفر يعني لو هي تعاملت مع صحفي غيرك ماعنده ضمير تقدر تقول لي وش كان بيسوي ممكن يشهر فينا وممكن يتكسب من ورانا ويمكن ويمكن ويمكن السيناريوهات كثيره بس لأن الله يحب اخوي كنت انت هذا الصحفي عندك مبدأ ورجل منت انتهازي والدليل انك قد كلمتك وبتسلمني الي عندك

منصور : طيب ممكن اعرف عهود لمتى بتجلس بهالمستشفى ؟

ام عهود : هي الي تحدد مدة جلوسها بهالمستشفى لما ترجع لعقلها وتثبت انها تغيرت نطلعها

منصور : انتي تقدرين تطلعينها ولا لازم سامي يكون بالموضوع ؟

ام عهود : انا وسامي كلنا نقدر نطلعها

منصور : طيب لو عطيتك كل التسجيلات اليوم وطلبت منك تطلعينها وش بيكون جوابك ؟

ام عهود : مستحيل طبعا وبعدين حنا بينا اتفاق اطمنك عليها وتعطيني الي عندك اما مسألة نطلعها ولا لا هاذي مسأله عائليه محد بيعاني منها غيرنا حنا عايلتها واول ناس بتتضرر منها لذلك خلك بعيد انا وفيت بوعدي لك اوفي بوعدك لي

منصور : طيب واذا صرت انا عايلتها ؟

ام عهود : كيف ؟

منصور : اتزوجها !

ام عهود : تتزوجها !

منصور : ايه ولاتقولين انها متزوجه علشان كذبتك هاذي نفتها عهود بلسانها

ام عهود : طيب وعهود بتوافق عليك ؟

منصور : مالها حل الا انها توافق

ام عهود : يعني انا لما قلت انك تحبها وان بينكم علاقه ماكنت اكذب وكانت عندي نظره

منصور : لا ماهو حب

ام عهود : امممم للحين تنكر انك تحبها لاتقول لي بعد بتتزوجها علشان متعاطف معها

منصور : اشوفك طلعتي عن صلب الموضوع وخلينا نرجع له السؤال لو انا تزوجتها بتطلعونها ؟

ام عهود : انا ماعندي مانع وودي انها تتزوج واحد مثلك يقدر يحتويها ويشكمها بنفس الوقت

منصور : يعني اعتبر هاذي موافقه منك ؟

ام عهود : طبعا موافقه بس باقي نشوف عهود توافق ولا لا

منصور : عهود انا متأكد انها بتوافق لأن مالها خيار الا انها توافق

ام عهود : يعني افهم من كلامك يامنصور ان عندك مساومه ؟ بتساومها على حريتها ؟

منصور : لا طبعا هذا مو اسلوبي بس انا ابي انقذها منكم انتم عائله ماتستاهلون مثل هالبنت الذهبه

الام مستغربه من كلامه عن عهود وكأنها احسن البنات

ام عهود : خلاص روح بكرى زياره لها وشوف وش بيكون ردها وبينا اتصال بس هاا سامي لايدري بأي شي لين اجس نبظه عن فكرة زواجك منها

منصور : ان شاء الله

وكملو الطريق وهم يسولفون لين
وصلو للمكان الي ركن منصور فيه سيارته وراح وسياره ام عهود تتبعه لين وصلو بيته

نزل وأشر لها تجلس بالسياره وهو بيجيب لها الامانه

راح منصور واخذ التسجيلات كلها بإستثناء واحد خباه وراح لأم عهود واعطاها الأمانه وقال
لها : بينا اتصال بخصوص الموضوع الي قلت لك عنه

ام عهود : ok

راحت ام عهود ورجع منصور لبيته وجلس مع نفسه جلسه مطوله وهو يتذكر كل تفاصيل زيارته لعهود كيف انه منجرف بمشاعره ناحيتها بزياده رغم انها كانت في حاله مزريه الا انه ماقدر يقاوم عاطفته اتجاها كان عنده كلامها شعر وصوتها لحن وبكائها وتر حزين يعزف على قلبه أحلى نغم
نظراته ولمساته لها والي وان كان ظاهرها بريء الا ان في باطنها مشاعر حب جارف وعاطفه قويه تتغذى وتتأجج مع كل دمعه و ضحكه وحركه
منصور سارح بأفكاره وتخطيطه لحياته مع عهود

صوت مسج على جواله

منصور اذا انت فاضي بدق عليك واذا مشغول آسفه على ازعاجك بس ابيك تتصل فيني ضروري

رساله من ساره عكرت مزاج منصور وخلته يحس بالذنب بعد ماكان مبسوط وفرحان بأنه تطمن على عهود ومفكر يتزوجها منصور محتار ويفكر يرسل لساره رساله يوضح فيها انه خلاص معاد فيه شي يجمعهم ببعض ويفكها من الاحراج والانتظار ويتخلص من رسايلها واحساسه بالذنب اخذ وقت وهو يفكر بصيغه ماتجرح كبريائها وبعد وقت طويل من الحيره
ارسل لها

ساره انتي عزيزه وغاليه بس الي بيني وبينك انتهى بنت عمي وعلى راسي بس حياتنا مع بعض انتهت آسف

ثواني ويدق جواله وهي المتصله تردد منصور مايبي يرد عليها بس قال بنفسه خلاص هالمسأله لازم تنتهي

منصور : الو

سارة : منصور انت بوعيك وانت تكتب هالرساله ؟

منصور : ايه يابنت عمي بوعيي وياليت تعفيني وتعفين نفسك من الاحراج

سارة : نعم ! ولما انت جاد ان تنهي الي بينا ليش لما ارسلت لك اني وافقت ارجع لك واني انتظرك سكت ومارديت ليش ماقلت ماتبيني وخلصنا ليش تخليني انتظر هالمده تنتظرني ياحقير أرسل علشان ترسل لي مثل رسالتك التافهه هاذي وأكون كأني اذل نفسي لك ياخسيس

منصور : ساره ساره هدي ولاتنفعلين انا ماقصدي اهينك ولا شي وتفكيرك هذا اعوج والله وقسم بالله مافكرت فيها بهالطريقه كل مافي الموضوع اني وصلت لحل وشفت ان حياتنا مع بعض مو مكتوب لها النجاح وبس

سارة :'ماعليه ياالزفت وربي بتندم

انهت المكالمه قبل يرد عليها منصور وهي تقريبا بتنفجر من الغيض والعصبيه

منصور ماعجبه اسلوبها وطريقة تفكيرها وانها تبي تحطه بصورة الي يبي يهينها ويجرحها
ويقول في نفسه ألحين اعلمك كيف الإهانه بأسلوب راقي

ويرسل لها

انتي بنت عمي وقدرك غالي بس اتمنى ماتزعلين مني اذا سمعتي اني قريب جدا بتزوج
ومره ثانيه آسف اذا فهمتي كلامي غلط

ساره شافت الرساله وانصدمت وتقول لنفسها اكيد هي اكيد هي عصبيتها وصدمتها ماخلتها تسيطر على اعصابها ودقت عليه

سارة : بتتزوجها ياحقير وتقول لي مابينكم شي ؟ يعني طول هالفتره تكذب علي وتقولي مساعده انسانيه وانت عينك عليها ياواطي

منصور : مهوب شغلك هي ولا غيرها واحترمي نفسك وماله داعي الغلط

سارة : يعني هي ؟

منصور : ايه هي عندك مانع ؟

ساره مالقت أي رد ترد فيه عليه من الصدمه قفلت بوجهه وصارت تبكي بحسره وقهر وندم تتذكر لما جا يرجعها وهي استكبرت عليه وتتحسر أكثر انها ماطاوعت قلبها وطاوعت الشيطان تفكر بأبوها واخوانها الي لاموها على استقبالها الجاف له لما جا يرجعها
تفكر بكبريائها بين اهلها وجماعتها لما يعرفون السالفه وانه تركها علشان وحده تتفوق عليها بكل بمواصفاتها بجمالها ورشاقتها وكشختها ومستواها الاجتماعي ساره كل ماتعمقت بالتفاصيل والمقارنه كانت تشوف نفسها خسرانه اكثر 


منصور على فراشه ويفكر شوي بحياته واحلامه ومشاعره مع عهود وشوي تقاطع تفكيره بعهود تعاطفه مع ساره ومكالمتها له وكيف كانت عصبيه ومقهوره منه وعليه حيرة التفكير والمشاعر خلته يعاني طول الليل من الأرق ومانام الا لما طلع الصبح

:
ساره مانامت وعلى اعصابها من اخر مكالمه بينهم ومع الضغط والعصبيه فكرت تنتقم لكبريائها وتقلب السالفه على راس منصور واخذت جوالها ودقت على منيره اخت منصور

سارة : الو صباح الخير

منيره : ياهلا والله صباح النور والسرور اهلييييين ياسوير كيفك يالقاطعه

سارة : الحمد لله انا بخير بس ابيك بموضوع مهم اذا مو مشغوله

منيره : لا ابد مو مشغوله تفضلي قولي وش الموضوع

سارة : اسمعي يامنيره اخوك عزيز وغالي علي صح اني رفضت ارجع له لما جاء بيرجعني بس مايرضيني انه ينتقم مني على حساب نفسه

منيره : كيف يعني ياساره مافهمت ؟

ساره : انا افهمك انتي تدرين ان اخوك ناوي يتزوج وحده استغفرالله العظيم ياربي لاتعاقبني على هالكلام وحده سمعتها اعوذ بالله مو زينه لدرجة تخيلي انها تعرض نفسها لأخوك انا اسفه يامنيره بس اخوك بالنهايه ولد عمي وكان بينا عشره وعلى قولة المثل العشره ماتهون الا على عيال الحرام وغير هذا كلام الناس بيكثر علينا لما وحده حثاله مثل هاذي تدخل لعايلتنا عيب والله بياكلونا الناس بالشماته والنقد :~

منيره : وشهو ؟ انتي وش تخربطين وتقولين ! اصلا من قالك انه بيتزوج انا اخر علمي فيه لما قال انه ماخذ فتره ومبتعد عنك ويبي يفكر ويتخذ قراره صح وماقال لنا الا انه بيصلح الامور بينكم وطلب مننا مانتدخل بينكم ابدا بس انتي متأكده من هالكلام ؟

ساره : طبعا متأكده ولا انا ليش رفضت ارجع له بعد ماشفته انحدر لهالمستوى معاد اقدر اطالع بوجهه بس اسمعي يامنيره حلفتك ماتقولين لأي كائن اني انا الي علمتك اخاف بكرى يقولون غيرانه وانا والله من منطلق اني خايفه عليه بس ولو ابيه كنت رجعت له لما جاني بس انا علشان سمعت عائلتنا مانبيها تشوهها هالحقيره يعني وش يقولون الناس بكرى خلى بنت الاصل والفصل وبنت عمه وخذا الصايعه الضايعه !

منيره : اعوذ بالله منك ياساره خوفتني والله الله لايقوله وش يبي من هالتصرف يبينا نصير علك بحلوق الناس لا لا هالموضوع ماينسكت عليه وامي واخواني لازم يعرفون بالسالفه

ساره : ايه طبعا لازم بس تكفين يامنيره حلفتك لاتعلمينهم ان انا الي بلغتك تعرفين تفكير بنات الجماعه يخلون صلب الموضوع ويقولون اني غيرانه وكذا

منيره : ايه عارفتهن الله يقطعهن مايخلن هالتلميحات الغبيه ، والحين عاد اعذريني بسكره منك وبدق على امي اخليها تكلمه وتشخله وتشوف وش وراه

ساره : ايه اخذي راحتك

منيره : يالله سلام

ساره تقفل من منيره وهي حاسه بالرضى الكامل عن نفسها وعن الي سوته وتقول لنفسها ألحين بشوفك تتزوج بنت الشوارع ولا لا

:

منصور يقوم على صوت جواله ويرد وهو مغمض وذابحه النوم

منصور : الو

امه : هلو هلو هلووه

منصور : هههههههههههههههه يالبى الصوت وراعيته فديت والله ذالصوت وشعندها الحلوه داقه علي من صباح الله خير اشتقتيلي

امه : ياوجه الله أي بالله اشتقت لك ماشاء الله نايم لهالحزه ؟ قم قم غسل وجهك واركب سيارتك وتعال ابيك ضروري

منصور : الله واكبر يايمه الي يسمعك يقول بيتك مابيني وبينه الا خمس دقايق ماكنها سفر ساعات

امه : ماعلي منك تعال ابيك ضروري وصلني علم ولازم اتأكد منه وماينحل بالجوال تعال وبس

منصور : يايمه ماقدر والله مشغول قولي لي وش العلم ؟

امه : انت بتتزوج لك وحده من الشارع ؟

منصور : وشهو ؟

امه : اجل تخلي بنت عمك الي باخصينها وعارفينها علشان بنت شوارع ماتعرف لها اصل من فصل اسمع والله وبالله يامنصور

منصور : يمه لحظه لحظه الله يرضالي عليك اصبري قبل تحلفين انا بعرف من قال لكم هالكلام ؟

امه : مالك مصلوح بالي علمني المهم اني دريت ومابه علم يتخبى ومهوب علشان ساره كرشتك تروح تلقط لك أي وحده ماشيه بالشارع وتتزوجها غمن لساره لا الامور ماتمشي بالطريقه ذي ياولدي تبي تتزوج ابد بنزوجك بس بالطريقه ذي والله لوك تنصرع قدامي اني مارضى انا ماتدخلت بلي بينك وبين ساره لأنك ترجيتنا محد يتدخل وخليناك تحل امورك بنفسك بس تحلها بذالطريقه لا

منصور : طيب يمه عطيني فرصه كم يوم اخلص اشغالي واجيكم وافهمك وترا الي وصل لكم العلم واحد خبيث يبي بس يشوه صورتي قدامكم بس انا عارفه وبعلمه قدره عدل ولا تحاتين ولدك تربيتك

قدر منصور يحتوي ضيقة امه وماتركها الا وهي راضيه عنه وعلى وعد انه يسافر لها ويفهمها الموضوع كله وبعد ما انهى مكالمته من امه عرف ان ساره ورا الموضوع عصب من حركتها القذره وكان ماخذ الجوال بيدق عليها يلعن خيرها بس تراجع بآخر لحظه لأنه مايبي يكبر الموضوع وهو عنده مواضيع اكبر مع عهود واهلها

منصور للحين براسه نوم بس قبل ينام دق على ام عهود وصبح عليها وكان يبي يعرف متى يقدر يزور عهود بالمستشفى وقالت له يدق عليها العصر تكون هي كلمت دكتورتها وتعرف متى تكون هناك علشان يقدر يزورها

منصور يحط المنبه على الساعه 3 بعد الظهر ويناااااااام
دق المنبه وقام يتروش وياكل له شيء يسد جوعه وبعدها كلم ام عهود وقالت له انا كلمت جيهان وتقول اليوم الساعه 5 بتكون موجوده هناك وعطيتها خبر انك بتزور عهود وهو يكلمها جته مكالمه ثانيه وقفل منها على طول ورد عالخط الثاني

منصور : هلا ؟

منيره : هلابك امي كلمتك ؟

منصور : يالييييل ايه كلمتني

منيره : وش وصلتو له ؟

منصور : ماوصلنا لشي لان مافيه شي من هالكلام صاير والي وصلت لك العلم وحده حاقده وياليت يامنيره معاد تاخذين وتعطين معها انتي تثقين بأخوك ولا لا ؟

منيره : طبعا اثق فيك بس الكلام الي وصلني يخوف ومابي بكرى سيرتنا على كل لسان انك ماخذ وحده سمعتها الله لايبلنا بس اعوذ بالله منك انت انهـبلـ...

منصور يقاطعها : لحظه قبل تكملين اعوذ بالله منك ومنها وصل فيها الحقد تطعن بالأعراض ماعليه شغلها عندي وانتي بتصدقين أي كلمه تقولها يعني ماتدرين انها ردة فعل حاقده

منيره : منهي ؟

منصور : الي وصلت لك العلم تحسبيني ماعرفها بس هين هالتطاول هذا ماراح يعدي بالساهل

منيره : منصور اسمعني البنت مالها شغل انا عرفت من نفسي وبعدين ماعلينا الله يستر على بنات المسلمين بسألك بتروح لأمي قريب ؟

منصور :'ايه نهاية الاسبوع ان شاء الله

منيره : خلاص يعني اجهز نفسي اروح معك ؟

منصور : مهيب مشكله بس بدون بزارينك خليهم عند ابوهم لأن احتمال كبير ارجع بنفس اليوم

منيره : خلاص اجل كلمني قبلها بيوم

منصور : طيب بس اذا لي خاطر عندك لاتمشين وترددين مثل هالكلام عند امي واخواني والسالفه انا اعرف انهيها

منصور انهى المكالمه من اخته منيره وارسل مسج لساره ..
لو كان عاد باقي لك شوية معزه وتقدير واحترام راح مع آخر تصرف منك
مشكوره يابنت عمي ( اتمنى معاد اشوف رقمك لا رساله ولا اتصال )
وانتظري وراقبي وبتشوفين وتسمعين الي يسرك ^إ*

منصور يستعد بيروح لزيارة عهود وقف عند ركن للزهور واخذ احلى باقة زهور لها وصل للمستشفى وراح لغرفتها ولقى جيهان موجوده افتحت له الباب دخل عليها وكانت بفراشها نايمه سكر الباب بشويش علشان مايزعجها قرب منها وكانت صلعتها باينه 
كان يشوفها ويكتم ضحكته على منظرها اخذ الزهور وقربها من وجها وبدا يحركها عليها لين قامت واول ماشافته سحبت لحافها بسرعه و تغطت وهي تقول : لااااا يا منصوووور اطلع برا مايصير تشوفني وانا نايمه عيب اطللللللللع لين اتعدل اطلع براااااااااااااا
منصور يضحك عليها وهو يقول  : خلاص الصلعه وشفتها وابد ماغيرت من جمالك شي وبلاش تتحسسين من هالموضوع انا جايك بموضوع مهم ترد عليه من تحت اللحاف طيب اطلع دقيقه بس

منصور : ماراح اطلع بعطيك ظهري وماراح اشوفك وركضي بسرعه للحمام يالله بعد للخمسه

واحد

اثنين

ثلاثه

اربعه سمع صوتها وهي تركض وتتحلطم عليه ودخلت الحمام وقفلت عليها
بعد شويات اطلعت ولفت راسها بفوطه وبدلت بيجامتها هو يشوفها وميت من الضحك علي نظراتها انها متفشله منه

عهود : اسمع منصور هاذي اخر مره تسويها وتدخل علي بدون استأذان تراجد ماحب احد يشوفني بهالمنظر 

منصور : طيب أنا آسف بس وش دراني انك نايمه هالحزه ماهي حزة نوم

عهود : وانا شعندي ياحظي غير النوم بهالسجن ويمكن السجن احسن المهم ماقلت لي شنو مناسبة الورد

منصور : ابي اشتري موافقتك بهالورد

عهود : موافقتي على شنو ؟

منصور : على زواجي منك

عهود : هاه !

منصور : عهود تتزوجيني ؟

عهود مصدومه من كلامه : وزوجتك ؟

منصور : وش عليك منها ساره طلقتها من وقت وانتهت حياتي معها خلاص وانا ابيك انتي

عهود : هاذي لعبه منكم ولا شنو بالضبط ؟

منصور : منكم ! من قصدك بهالجمع ؟

عهود : انت وامي وسامي شناوين عليه مو كافيكم الي انا فيه ؟

منصور : عهود لحظه ركزي شوي انتي تظنين اني واقف بصفهم حرام عليك انا كلي معك انتي سلبتيني من نفسي ادري ومن حقك تستغربين بعد كل الي صار بينا والي سويتيه فيني اجي اطلب الزواج منك من حقك تشكين بس انا والله ياعهود ماني عارف نفسي حتى شلون افكر فيك كزوجه من بعد كل مصايبك بس انا احلف لك مابيني وبينهم أي شي وابيك لي زوجتي على سنة الله ورسوله

عهود : وشلون بتتزوجني وانا بهالسجن

منصور : انتي وافقي بس وكل شي بيتغير

عهود : واذا ماوافقت ؟

منصور :'بتجلسين هنا الى ماله نهايه طبعا هذا كلام امك وسامي ونهم مابيطلعونك من هنا الى ان تتعلمين من هالدرس وتعقلين او في حاله وحده انك تصيرين زوجتي وانا مسؤول عنك واعقلك ويتخلصون منك

عهود : اها يعني اطلع من سلطتهم وادخل بسلطتك وتحت رحمتك

منصور : عهود خلي عنك كل الاحتمالات انا بس ابيك تفهمين شي واحد بس
انا مفتون فيك واحبك وابيك والله هاذي مشاعري الحقيقيه بغض النظر عن احتمالات اهلك

عهود : ولو وافقت متى يطلعوني ؟

منصور : متى ماخلصت اجراءات الزواج بتطلعين وهذا كلامي مع امك

عهود جالسه ومحتاره وتفكر منصور قرب منها وهو يقول : معقوله ياعهود كارهه الارتباط فيني لدرجه تفكرين بيني وبين حريتك لهدرجه انا سيء

عهود : لا يامنصور انت مو سيء انا سيئه بالنسبه لك انت ماتستاهلني تستاهل وحده احسن مني انا عندي مشاكلي وماشوف اني اناسبك انت كل صفاتك حلوه بعكسي

منصور : بس مويقولون ياعهود الازواج يكملون بعض وكل واحد نصف الآخر وبس نتزوج بنعين بعض ومع العشره بتاخذين من صفاتي الحلوه وبعطيك من خبراتي وتجاربي ولو تبين اعطيك من شعري ماعندي مانع هههههههههههههه

عهود تبتسم ابتسامه صفرا وهي تهوجس قالت له : خلاص انا موافقه

منصور يقول لها وهو بقمة فرحته : ومهرك باروكه كدش الحين بدق على امك وازف لها خبر موافقتك

ومنصور يكلم امها كانت عهود سارحه بأفكارها وباين انها محتاره وفيه شي شاغل فكرها

منصور : ياعهود امك تبارك لك هالموافقه وقالت خلاص كم يوم ويتم كل شي ، وش فيك ساكته ؟

عهود :"انت سلمتهم كل التسجيلات ؟

منصور : وش دخل هالسؤال بموضوعنا ؟ ومع ذلك ايه سلمتهم كل التسجيلات

عهود :'ليش يامنصور ليش ؟ انا ماقلت لك خل واحد منهم عندك تضغط عليهم فيه في حال مارضو يطلعوني من هنا ؟

منصور : نسيت ! بس ليش متضايقه كذا !

عهود :'لاكنت بس بعفيك عن هالتضحيه انك تتزوجنني علشان تحررني من سجني وبالتسجيل تضغط عليهم يطلعوني

منصور شك بكلامها وقال لها : انا مادري ياعهود بس جاني احساس مو كويس من هالتلميح وكأنك بتقولين وبشكل غير مباشر اني تعمدت اعطيهم التسجيلات كلها علشان مايكون قدامك حل الا انك تتزوجيني يكون في علمك حتى لو بموت عليك مستحيل ألجأ لهذا النوع من الحيله انا ابيك لأني حاس ان لي مكانه عندك بس اذا ماتبيني نفضها من اولها وشوفي لك طريقه او حل يطلعك من هنا

عهود : لا لا يامنصور انت فسرت كلامي على هواك عموما انا عطيتك موافقتي والباقي عليك انت شايفني مافي يدي أي حيله او وسيله خلاص على بركة الله

منصور من الفرحه يبوس عهود ويقول لها : خلاص انتي تقريبا زوجتي وحلالي وبس نتمم كل شي راح انسيك كل هالفتره الصعبه الي مريتي فيها

باب الغرفه ينفتح ويدخل عليهم سامي !



نهايةة البآرت ،


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


البارت . .

عهود اول ماشافت سامي تذكرت كل الي سواه فيها علشان يدخلها المستشفى وماقدرت تتمالك اعصابها واهجمت عليه وهي تصرخ : يالنذل يالحقير وبعد جاي هنا بعين قويه ولا كأنك سويت شي ياحيوان
سامي توه بيمد يده عليها منصور يمسكه ويدفه بقوه بعيد عنها ويمسك عهود منه وهو يحاول يهديها

سامي يقول لمنصور : هديها وخلنا نتفاهم انا ماجيت علشان اتهاوش

منصور بعد جهد قدر يحتوي عصبيتها ويهديها جلسها على السرير وهو جنبها ماسكها وسامي لازال واقف وقريب من الباب ويقول لها بعد ماهدت : اسمعي انا ماجيت الا لسبب معين وهي ان امك كلمتني وفهمتني عن ارتباطك بمنصور وقالت لي روح لهم الحين هو موجود عندها وجيت نتفاهم على كل التفاصيل

اولا تتزوجون بدون أي مظاهر للزواج يعني مانبي العين تتفتح علينا
ثانيا معاد اشوف منكم ولا واحد لسنين طويله او طول العمر يكون افضل
ثالثا واخيرا كل شي يتعلق فيك بنرسله لبيت زوجك يعني مالك الا اشيائك الي في بيتنا وبكون كريم معك وماراح اطالب برصيدك خليه يعيشك وخليك تعرفين انك كنتي بنعمه بتندمين طول عمرك على انك تبطرتي عليها يعني لا اشوفك تطلبين منا مصروف او مساعده

واي إخلال بواحد من هالشروط تعرفين مكانك وينه بس هالمره محد بيقدر يوصل لك ولا ينقذك

وهنا تقول له عهود : هاذي شروطك انت ولا شروط امي

سامي : هاذي شروطنا كلنا انا وابوي واخواني وامك علشان تدرين انك عنصر مكروه والكل يبي يتخلص منك آذيتينا بمافيه الكفايه ومن ابسط الاشياء ان احنا نجمع على مثل هالشروط الي تظمن لنا خروجك من حيااتنا للأبد وكلن يعيش بسلام

عهود بنظرات حقد وكره تقول له : قصدك تعيشون بقذاره ورذيله براحتكم عموما انا موافقه على كل الشروط وانا ابي اعيش في بيئه نظيفه وابتعد عنكم وعن قرفكم

سامي : حلو يعني متفقين

عهود : ايه متفقين

سامي : خلاص من بكرى ان شاء الله نخلص كل الاجراءات و بينا اتصال يامنصور اوكي ؟

منصور : ايه اكيد بيكون بينا اتصال

سامي : يالله انا بروح وابيك شوي برا يامنصور بكلمك

وقبل يطلعون برا عهود تنادي سامي

عهود : سامي

سامي : نعم

عهود : ابيك دقيقه بس بقولك كلام ابيك توصله لأمي وعن اذنك منصور لو سمحت خلك برا شوي

منصور مستغرب طلع وسكر الباب وسامي واقف وهو حذر منها لاتهاجمه مره ثانيه ويقول لها

: خير وش فيه ؟

عهود : بسألك منصور سلمكم التسجيلات ؟

سامي : ايه سلمها لأمك وانا شفتها كلها يعني احقر واوطى منك ماشفت كل هذا كنتي ناويه تنشرينه الله يلعنك انتي بذره شيطانيه وقسم

عهود : طيب يالبذره الملائكيه كم شريط استلمتو منه ؟

سامي : ثلاثه ليش ؟

عهود : لا بس اتأكد هو سلمها كلها ولا لا لأني طلبت منه يحفظ واحد عنده بس طلع عند كلمته وسلمها كلها لكم

سامي : حقيره وطول عمرك بتظلين حقيره والله هو خساره فيك الله يعينه عليك

عهود : طيب طيب احتفظ برايك لنفسك ويالله اطلع برا

سامي يطلع منها وهو متنرفز ويقول لمنصور : الله يعينك انا لو هي اخر انثى بالأرض والله ما اخذها مستفزه وحقيره معجونه من شر هالبنت انت شلون تقبل ترتبط فيها

منصور : ليه وش قالت لك ؟

سامي : ابد ماقول الا ذيل الكلب عمره ماينعدل المهم خلنا باللي فيه يامنصور
اسمع الكلام الي قلته داخل انت المسؤول عن تنفيذه اولا واخيرا يعني هي بتكون مسؤوليتك انك تلتزم بالشروط انت بتتزوج وحده ماهي سهله يعني لو ماضبطت سلوكها وألزمتها بحدودها انت الي بتجني عليها كلنا نبي نخلص من هالموال ونلتفت لحياتنا ونستقر مفهوم كلامي

منصور : واضح ومفهوم وابد اوعدكم انها ماتدخل حياتكم ابد

انتهى الكلام بينهم وسامي راح ومنصور دخل على عهود وهو يقول لها
: وش قلتي له خليتيه يطلع منك متنرفز ؟

عهود : ليش هو ماقال لك ؟

منصور : لا بس كان متنرفز منك وطلع يشتمك

عهود : لا بس قلت له كلام مثل السم يوصله لأمي بس

منصور يجلس عندها ويسولف عليها وعن بعض الترتيبات وهي مو منتبهه لأي كلمه يقولها لها كانت تهوجس وتسأل نفسها ليش منصور كذب عليها وقال لها انه سلمهم كل التسجيلات وهو محتفظ بواحد لأن عددهم اربعه وسامي قال ثلاثه بس !

منصور : عهود عهود انتي معي ؟

عهود : ايه معك

منصور : والله شكلك كنتي سارحه بأفكارك

عهود : لا ياحبيبي معك وانا موافقه على كل كلمه قلتها

منصور يحط يده على قلبه وينسدح على السرير ويقول آآه ياقلبي قتلتيني ابي اسعافات اوليه ابي تنفس صناعي من بعد هالكلمه  واخيرا قلتي حبيبي

عهود تبتسم له بخجل وتقول : خلاص كلها كم يوم وبنتزوج لازم اتعود اقول لك هالكلمه

مر الوقت عليهم وهم يسولفون وكان منصور هو صاحب النصيب الاكبر من هالسوالف وعهود ياتبتسم ياسارحه ياتستمع فقط

بعد ماراح منها منصور جلست مع نفسها وتتسائل كثير عن تصرف منصور هل هو كذب عليها بخصوص الشريط علشان مايكون عندها خيار الا انها تتزوجه
او هل هو ناوي يسوي شي بهالشريط الباقي عنده ؟
طولت وهي تسأل نفسها كثير عن تصرفه وعن حياتها شلون بتكون معه وهي الي كانت عمرها مافكرت تتزوج او ترتبط عاطفيا بأحد هى ماتنكر اعجابها بشخصيته وعقلانيته بس هي ترفض فكرة انها تكون زوجه وهذا سبب التحفظ عندها على مثل هالقرار الي غصب تقبل فيه لأن هو ارحم من سجن المستشفى

:

مرت الايام وانهو كل الاجراءات ورسميا عهود زوجة منصور

منصور غاب عن عهود لمدة كم يوم لين خلص بعض الترتيبات وجا اليوم الي بياخذها من المستشفى على بيته راح لها هو وسامي وكان جايب معاه شنطه فيها شوية مستلزمات

دخل عليها منصور وسامي وبلغوها انهم خلاص انهو كل شي وهي الحين زوجته رسمي وبتطلع من هالمكان سامي طلع ينتظر برا وكان وجوده ضروري علشان تسمح لهم جيهان بالخروج
منصور يعطيها الشنطه ويقول لها هاذي فيها كل شي تبينه علشان تطلعين من هالمكان بشكل لائق ومرتب بطلع منك لين تخلصين وتتجهزين ونروح بيتنا

عهود تاخذ منه الشنطه وهي تنتفض وكأنها مسبهه منصور يلاحظها ويمسك يدينها ويقول لها
وش فيك ترجفين ومنتي على بعضك ؟

عهود : مادري يامنصور حاسه بخوف وتوتر فاجئتوني ماحطيتو عندي خبر وانت لك كم يوم ماجيتني عالاقل اعرف واتهيأ نفسيا اني اليوم بطلع وبروح لبيتك واني بكون عروس انا مادري شفيني عمري ماحسيت هالاحساس حاسه قلبي بينقز من مكانه من قو مايطق بسرعه

منصور يحاول يخفف من توترها وهو يقول لها : لاتستعجلين اخذي راحتك لين تحسين انك مستعده نفسيا ونطلع لو تبين اجلس برا 10 ساعات انتظر ماعندي مانع

طلع منها منصور بعد ماحس انها اهدا شوي وانتظرها برا

عهود تفتح الشنطه وكانت كل محتوياتها تعرفها والي واضح انها من كبت ملابسها جينز تي شيرت شنطه كعب عالي علبة مكياج وباروكه 
شافت الباروكه وانقهرت على شعرها وعلى كل الي مرت فيه من تحت يد سامي دخلت للحمام وبدلت ملابسها وتعطرت ورتبت الباروكه و حطت المكياج ولبست العبايه والكعب والشنطه وتجهزت بشكل كامل وتناظر نفسها بالمرايه وكأنها استعادت ثقتها بنفسها وكبريائها طقت الباب وقالت لمنصور : يالله افتح انا جاهزه

منصور يفتح الباب لها ويشوف قدامه عهود الي انفتن فيها من اول مره شافها بطلتها الحلوه كبريائها وغرورها ورزتها وتوها بتطلع من الغرفه يرجعها ورا لداخل الغرفه بيده ويصك عليهم الباب وهو يقول يالبي الزين ياعهود  منصور يقرب منها وهو يداعبها ويمسك طرف شيلتها وجهه بوجها ويقول لها الزين هذا مايطلع للناس لي انا وبس اخذي شيلتك بارك الله فيك وغطي وجهك كذا ويحط الشيله على وجها عهود توخر يده منها وتقول له : خير ؟ انا ماتعودت اغطي وجهي وماراح اغطيه

منصور يمسكها بقوه وينفضها : اسمعي انتي قبل انا مالي سلطه عليك الحين انتي زوجتي ولاتعانديني تغطي وبس ماعندي حريم يكشفون وجيهم ولاتخربين فرحتي فيك

عهود بعصبيه تقول له : يصير خير بلشنا من اولها تحكمات وأوامر

منصور : لا مو تحكمات ولاهي أوامر حاولت بلطف اعلمك اني ماحب حريمي يكشفون بس انتي فهمتيها انها اوامر ومافهمتيها انها حب وغيره وعاده
سامي يطق عالباب وهو يقول : اقول غرامياتك خلها في بيتك اطلع اخلص ماني فاضي لك اطلع

منصور يطلع وهو ماسك يدها ويبتسم لسامي ويقول له : انت فاهم غلط انا بس كنت اقول لها شي قبل تطلع

سامي : ايه طيب المهم لميتي كل شي لك هنا

عهود : لا واي شي وراي بالغرفه مابيه ولا اقول لك اخذه وعطه امي خلها تسوي حفل احراق لكل متعلقاتي . خلها تنبسط شوي

منصور يده بيد عهود وطالعين من المستشفى .

منصور بالسياره و يمطر عهود بكلمات الغزل والحب وهي بس ملتزمه الصمت وصل منصور للبيت عهود تسأله : هذا مو بيتك الي جيتك فيه من قبل ؟

منصور : ايه ادري انتي انزلي بس

نزلت وراح هو وياها لداخل البيت وهو ينادي يامنيره ياهوووه وينك طلعت عليه منيره وتسلم عليه وهي مستغربه من الي معه منصور يقول لها : لاتطلع عيونك اكثر احب اعرفك على زوجتي عهود بنت فلان الفلاني وخالها فلان الفلاني منصور يقول الاسم لمنيره وهو يراقب ردة فعلها منيره تسلم على عهود وترحب فيها وتوديهم لمجلس الحريم وهي مو على بعضها جلست عهود وهي تقول : اول مره اعرف ان عندك اخت

منيره تستأذن علشان تجيب القهوه والشاهي وتقول لمنصور : تعال ابيك شوي

منصور يروح معها : هاه وش تبين ؟

منيره : وش ابي ؟ لعنبو بليسك تتزوج وماتعلمنا انت تدري امي وش بيصير فيها ان درت ؟

منصور : ماهو بصاير فيها شي ابد بيصير فيها نفسك يوم سمعتي اسم عايلتها وانتي مبققه عيونك هااه يامنيره هاذي البنت الي تقولين مالها اصل وفصل ؟ عرفتي اصلها وفصلها الحين ؟

منيره : انا للحين مصدومه انها من هالعايله بس ولو هذا مايعطيك الحق تتزوج وماتعلمنا

منصور : هذا انتي تدريتي المهم انا بس جبتها تسلمين وتتعرفين عليها ومابي اطول تعالي اجلسي معها شوي لأني مستعجل ومهوب لازم قهوه

رجعو لعهود جلسو معها وسولفو شوي ومنصور يقول : يالله تأخرنا حنا بنمشي الحين والجايات اكثر منيره تبارك لهم مره ثانيه وتقول لعهود لازم توعديني بزياره ثانيه علشان استعد لك عدل

عهود : خير ان شاء الله وتشرفت بمعرفتك

منصور يطلع مع عهود ويركبها السياره وقال لها : انتظري بس دقيقه وراجع لك نسيت شي يرجع منصور عند منيره ويقول لها اسمعي امي لاتدري فاهمه انا بفاجئها مثلك وانا بكرى ولا بعده بسافر لها ومعي عهود بتخاوينا ؟

منيره : ايه طبعا انا مجنونه افوت فرصه اشوفك فيها وامي تهزئك وتشرشحك 

منصور : هههههههههههه يا لئيمه خلاص بينا اتصال ولاتعلمين احد حتى زوجك

طلع منها منصور وركب السياره وراح هو وعهود للبيت علشان يقضون ليلتهم الي ينتظرها منصور على احر من الجمر

دخلو البيت وكانت عهود تتفرج ومصدومه من عدد الشنط الموجوده بالصاله
: شنو هذا ؟

منصور : هاذي كل اغراضك الي كانت في بيتكم جابها سامي قبل يومين من كثرهم مالقيت لهم مكان الا هنا و حطيتهم وانتي بعدين لما تتفرغين رتبيهم بس الحين خليك من هذا كله وتعالي تفرغي لي مسكها منصور من يدها واخذها لغرفة النوم وهي تمشي معاه وكأنها بدون روح

بعد وقت متأخر من الليل طلعت عهود من الغرفة وكان منصور نايم راحت للصاله وجلست عالكنب وكانت حاسه بضيقه وشعور غريب اول مره تحس فيه جلست تبكي طول الليل ونامت بمكانها

منصور يصحى ويشوف الساعه 12 الظهر وعهود مو جنبه بالفراش ويقوم بسرعه يشوف وينها ولقاها نايمه بالصاله

منصور : عهود عهود قومي ليش نايمه هنا ؟ وليش ماصحيتيني بدري ورانا سفر

عهود : سفر !

منصور : ايه سفر بروح لأمي اعرفها عليك واعرفك عليها

عهود تقوم معصبه من مكانها : خيييير شسالفه امس تغصبني اغطي وجهي وتوديني لأختك بدون ماتشاورني والحين تبيني اسافر وحتى ماعطيتني خبر لايكون بس تحسبني عبدتك توديني وتجيبني على كيفك

منصور مندهش من عصبيتها : لحظه لحظه هدي واركدي شوي وش فيك جيتيني كلك انا لا احسبك عبدتي ولا شي انتي زوجتي وحبيبتي بس للحين يمكن ماتعودت اني اشاورك بأمور انا مخطط لها ومع هذا ياستي آسف وحقك علي بس قومي تجهزي ورانا سفر انا بدخل اتروش وانتي تجهزي وعمومالاتاخذين معك غيارات واجد لأن يمكن نرجع بنفس اليوم او ناخذ فندق ليله وحده بس

عهود تفتح الشنط وتجهز لها ملابس وهي متنرفزه

وبعد مرور الوقت كانو كلهم جاهزين وراحو لمنيره واخذوها معهم وكانو طول الطريق منصور ومنيره يسولفون وعهود اما ساكته او نايمه وصلو لبيت امه ودخلت منيره وقبل يدخل منصور يمسك عهود ويقول لها : قدام امي لاشوف منك الا الابتسامه كلمه منا ولا منا مو في صالحك ظروف زواجنا مابيها تطلع لأحد فاهمه ؟

عهود : فاهمه

دخل منصور قبلها وسلم على امه وهو يقول لها ويمزح معها : يمه انا لازم اجيب حبل الحين علشان اربط يديك قبل اقول لك اني تزوجت وهاذي زوجتي عهود بنت ال فلان منصور يقول لعهود : تعالي سلمي على امي لاتخافين ماراح تطقك 

الام : تزوجت !!! اجل هاذي الصايعه الضايعه الي يقولون ؟ وجايبها لحد بيتي بعد لاتجيني ولاتسلم علي خلها تفارقني

منصور : يمه يمه الله يهديك وش هالكلام هاذي بنت ناس وعيب تكلمينها بهالطريقه اقولك زوجتي وتقولين لها هالكلام

امه : تخسي بنت ناس هاذي بنت شوارع الي تخرب حياة واحد وزوجته وترضى تتزوجه بدون ما اهله يدرون هاذي صايعه ومالها والي قم انقلع انت وياها ولاعاد اشوفك الا لين تطلقها

منيره : يمه الله يرضى عليك لاتفشلينا مع البنت والله ا ن اهلها ونعم فيهم واسمهم اشهر من نار على علم مايصير تصدقين كلام السوسه ساره كلامها من قهر وعيب تستقبلين البنت كذا وهي جايه تسلم عليك

الام : انطمي انتي وانقلعي بعد داريه بالسالفه وساكته ولاتعلميني ترضين اخوك يتزوج ولا يعلمني ولا ياخذ رضاي عن الي بيتزوجها

عهود واقفه تراقب الموقف بدون أي ردة فعل ولا كأن الأمر يعنيها

منصور يأشر لمنيره تاخذ عهود للغرفه الثانيه

منيره : عهود امشي معاي وحقك علي تعرفين الحريم الكبار مايحاسبون على كلامهم ، راحت هي وياها للغرفه الثانيه ومنصور جلس يترجى امه ترضى عنه ويحاول يمحي الصوره السودا الي طبعتها لهم ساره عن عهود بس مافيه فايده الام عصبت عليه وارتفع ضغطها واطردته

منصور وهو متنرفز يطلع ويروح للمجلس وعهود ومنيره بالغرفه يسمعون صوتهم وتدخل عليهم امه وتكلم عهود : قومي قومي اطلعي برا وروحي لكلبك الي بالمجلس وقولي له لاعاد اشوفه دام انتي على ذمته منيره تتدخل وتحاول تغير راي امها بس امها اعصابها فايره ومعاد تتحمل ولا كلمه

عهود تطلع بكل صمت وهدوء وتسمع صوت جاي من صوب مجلس الرجال وراحت له ولقت منصور ومعه واحد من اخوانه يتكلمون بنفس الموضوع وصوتهم عالي دخلت عليهم وهي تقول : منصور امك طردتني من البيت

منصور يقوم وهو يقول : لاحول ولا قوه الا بالله امشي يمسك يدها ويلتفت على اخوه وهو يقول له طلاق منيب مطلقها روح فهم امي وخلها تعرف ان هاذي رغبتي ومهوب علشان وحده سوسه حاقده اهدم حياتي

راح مع عهود وركبو السياره ودق على منيره : هاه بتجين معنا ؟

منيره : بترجع الحين ؟

منصور : ايه وش يقعدني

منيره : لا اصبر روح اخذ لك شقه ولا غرفه في فندق يمكن اقدر اغير رايها هي الحين معصبه لما تهدأ بيختلف الكلام

منصور : طيب اجل انا رايح ادور شقه

منصور طول الوقت وهو يتعذر من عهود وطول الوقت وهو يسب ساره الله يلعنها البسوس الحيه بثت سمها على امي ومعاد تصدق

عهود على الغير العاده ساكته وهاديه ومو مظهره أي ردة فعل وكأنها جسد بدون روح

منصور : عهود وش فيك ؟ صمتك هذا غريب حتى اني كنت خايف انك تصطدمين بأمي ومع هذا انتي بمنتهى الهدوء

بعد صمت طويل تقول له : ابي رقم ساره

منصور : نعم !

عهود : ايه ابي رقمها ابي احدد معها يوم نلتقي فيه

منصور : انتي صاحيه ؟ هاذي لاتشوفك قدامها قطعتك نسيتي قبل وش سوت فيك ؟

عهود : لا مانسيت بس ماعليه ابي رقمها

منصور : وش تبين فيها علميني ؟

عهود : مو شغلك انت تبي هالوضع يتغير وتهدأ النفوس عطني رقمها وكل شي بيتغير اوعدك

منصور : مافيه لو تحبين السما ماخليتك تقابلينها

عهود : انت حر بس بما انها هي السبب بموقف امك وعصبيتها هاذي ماراح يهدي هالموقف الا هي

منصور : خلينا ننتظر ونشوف منيره وش بتسوي مع امي يمكن تقدر عليها وترضى علينا

وصلو للفندق وارتاحو فيه وهم جالسين عند التلفزيون عهود تطفيه وتلتفت على منصور

عهود : منصور انت وش ناوي عليه بالتسجيل الي بقى عندك ؟

منصور : هاه !

عهود : منصور انا سألت سامي عن التسجيلات الي استلمها وقال 3 وانا اعرفهم 4 يعني فيه واحد انت محتفظ فيه ليش ؟

منصور : هههههههههههههههه تبين الصراحه وماتزعلين

عهود : لا ماراح ازعل

منصور : احتفظت فيه اولا على اساس طلبك اول ماقلتي لي بس انا كل ماشفتك رغبتي فيك تزيد وانتي بالنسبه لي شي مستحيل احصل عليه بس من بدت الفكرة براسي اني اتزوجك حافظت عليه في حال انتي رفضتي تتزوجيني اضغط على اهلك يزوجني منك غصب عنك انا في كل الحالات ابيك ومالقيت احسن من هالظرف علشان استغله

عهود تضحك وتقول له تذكر لما كنت تقول لي : وسيلتي قذره ورخيصه في الوصول للشي الي ابيه وشوف نفسك الحين ماتختلف عني بأي شي اهم شي يامنصور انك عرفت الشعور لما تكون عندك رغبه في شي واحد يبي يمنعك منه للأسف انت لعبتها صح وحصلت الي تبيه وانا لا

من كلام عهود منصور يحس فيها وهي تتحسر يحاول ينسيها بمداعباته لها وكلامه الحلو ويقول لها : طول عمري ياعهود اتمسخر على الي يقول فتاة احلامي بس عرفت ان لكل رجل فتاة احلام والمحظوظ الي يلقاها على ارض الواقع وانتي احلامي كلها

مضت ليلتهم وكلن يهوجس بشئونه منصور يفكر بأمه وشلون يرضيها وعهود تفكر بنفسها وللحال الي وصلت له

من الصبح منصور يكلم منيره يتطمن على امه وعلى موقفها بس قالت له ان الوضع صعب وانها مو متقبله أي كلمه او راي وتقول هاذي خلته يتزوج واهله مايدرون وش بتسوي فيه بعد والله ان تمشيه وراها مثل الحمار

منصور : يامنصور امي زعلت علي انا بعد والله من امس وانا اراضي فيها واقول لها انا مالي ذنب ولا ادري بأي شي ولا فيها فايده

منصور : لاحول ولا قوه الا بالله اجل اقولك تجهزي بمرك انا وعهود وبنرجع وعلى يوم بجيها تكون اهدا من كذا واحاول اراضيها

وهم راجعين بالسياره منصور يقول لمنيره والي كان واضح عليها انها متضايقه من زعل امها عليها : اسمعي يامنيره الظاهر ماقدامنا حل الا حل عهود

منيره : وش حل عهود ؟

منصور : والله مدري يامنيره بس عهود تبي تقابل ساره

منيره : يؤ تقابلينها ؟ عهود انتي من جدك لامستحيل انا ماتصور الوضع وش بيكون بينكم

عهود تششاركهم الحديث بعد صمت طويل

عهود : انا لو راجعه علي انا مو متضرره من زعل امكم لأن اساسا رايها مايشكل أي اهميه بالنسبه لي

منصور : عهود تأدبي

عهود :طيب sorry انت واختك الي متضررين من زعل امكم وواضح انكم ماراح ترتاحون وهي مو راضيه عليكم انا عرضت مساعدتي والقرار لكم بس انصحكم تخلوني اقابلها لأن هي الي الحل بيدها

منيره تقول لمنصور : وش رايك نجرب الحل الي عندها يمكن ينفعنا ؟

منصور : خلاص ماعندي مانع

رجعو ونزلو منيره في بيتها وراحو بيتهم

منصور يقول لعهود : بدخل اخذ لي غفوه واسترخي شوي ولاتخليني اطول بالنومه

عهود : طيب بس قبل تنام ابي رقم ساره

منصور يعطيها رقم ساره وتسجله عندها

منصور دخل ينام وعهود ترسل لساره مسج
( هاي ساره : انا عهود زوجة منصور ابي اقابلك ضروري بس بدون ماتمدين يدك علي زي اخر مره بينا ابي لقاء هادي وحضاري بينا ممكن ؟ )

عهود تنتظر شوي وتوصلها رساله
يعني احقر من كذا ماشفت وبكل وقاحه معطيك رقمي !
ان شفتك ياحقيره لاتلومين الا نفسك .

عهود تدق عليها وساره ترد
عهود : انا حقيره وانتي حيوانه طيب وبعدين ؟ خلينا من هالكلاام الي مابيفيد احد فينا

سارة : الحيوانه انتي واشكالك

عهود : طيب ياساره بنشتم بعض لمتى ؟ خلينا في المهم انا لي مصلحه معك وانتي لك مصلحه معي طيعيني خلينا نتقابل ونتفاهم عليها

ساره : انا مالي اي مصلحه معك وان شفت رقمك مره ثانيه ياويلك

ساره قفلت بوجه عهود وهي للحين ماخلصت كلامها

عهود ترسل لها :
امه مو راضيه عن زواجنا وبيطلقني وبيرجعك بس عنده شرط وهالشرط مابقوله الا لما نتقابل وجه لوجه - حددي يوم وساعه نتقابل فيها وارسليها بمسج - انا الحين تعبانه و بنام وعذرا منك اذا مارديت وبس اصحى ارد عليك ( فكري )
سلام

ساره تفكر ومحتاره خايفه تكون عهود تلعب عليها لعبه كبيره ولا تبي ترفض تقابلها لأنها يمكن تكون هي السبيل الأخير الي ممكن يرجعها لمنصور وبين حيره وتفكير وفضول لمعرفة وش تبي منها عهود ارسلت لها :
خلاص انا موافقه نتقابل اذا تبين اليوم الساعه 8 المساء في بيتنا

عهود تقرأ الرساله قبل تاخذ لها غفوه وراحه من بعد تعب السفر ونامت

بعد مرور الوقت عليهم نايمين صحت عهود وشافت الساعه والتفتت على منصور تصحيه

منصور

منصور

منصور قوم يالله تأخرت بالنوم وانا عندي مشوار وابيك توصلني

منصور : وين بتروحين ؟

عهود : كلمت ساره ووافقت اني اقابلها في بيتهم يالله قوم مابي أتأخر

منصور : ماشاللله بهالسرعه وافقت الخبيثه طيب بوديك بس اخذي منيره معك هاذي متوحشه ويمكن تذبحك او تسبب لك عاهه من الطق

عهود : لا بالعكس ساره كانت هاديه وهي تكلمني ورحبت فيني وماراح اخذ منيره معاي انا اقدر احل الموضوع بنفسي

منصور : مافيه الا تاخذين منيره معك ولا بلاها هالروحه من اصله امي مع الوقت بترضى انا لو اني مو شايفها وش سوت فيك كان ممكن ارضى بس شفتها ومستحيل اعرضك لمثل هالموقف مره ثانيه يمكن ينفلت الحوار بينكن ويقوم البقس بينكن من بيساعدك وقتها وهي بين اهلها والله ان يرطقونك طق لين تعضين الأرض استريحي ومافيه روحه

عهود : منصور انا واعدتها وخلاص هي تنتظرني انت خلك بسيارتك قريب من البيت وبس يصير شي وانا متأكده انه ماراح يصير بستنجد فيك اوكي ؟

عهود ظلت تقنع منصور لين وافق انها تروح لساره بروحها بدون منيره

منصور بالصاله جاهز وجالس ينتظر عهود تخلص طلعت لابسه وكاشخه ومن احلى مايكون
وهو يشوفها جايته وتقول له يالله انا جاهزه منصور يوقف ويمسكها ويحاول يراقصها مثل الأفلام وهو يغني لها
ااااه عندك خبر شو حلوي انتي ياروحي انتي
نيالو شعرك بيضلو جنبك نيالا الميه يلي عشفافك
ياحرام شوعملتي فيني مثل الورق طيرتيني
بدي الدنيا عشها معك ويوجعني الي بيوجعك
تنغري بيلبئلك ولا اهضم من حركاتك

ااه ياعهودتي علشانك اصير صابر الرباعي تدرين انا عندي شك ان صابر غنى هالأغنيه لك بس هو وين شايفك اعترفي

عهود : ايه واضح انه شايفني واهم شي نيالو شعرك بيضلو جنبك لازم يقول نيالها باروكتك لأنها فعلا تظل جنبي على طول

منصور : عهود شوفي انا احبك واموت فيك بس اتمنى معاد تحاولين تنكتين لأن يمكن هالشي يتسبب بمقتلك هههههههههههههههههههه

عهود : طيب طيب اوعدك ما انكت بس يالله مشينا لانتأخر

وصلو لبيت ساره ودخلت استقبلتها سار ه بدون سلام ولا شي بس قالت لها تفضلي من هنا وراحو لمجلس الحريم وسكرت الباب عليهم

عهود : شوفي ياساره من اولها ابيك تنسين الي بينها قبل وتشيلين أي مشاعر اتجاهي سواء حقد كره غيره أي شي وكلميني بتجرد من العاطفه ابيك بمصلحه وانتي من ورا مصلحتي بتكون لك مصلحه بعد

سارة : انا لاكرهك ولا اغار منك اخلصي وش تبين

عهود : حلو من بدايتها نرفزه واستفزاز ساره الظاهر مافهمتي مقدمة كلامي انا بسألك سؤال علشان من بعده تعرفين شعورك صح

سارة : وش سؤالك

عهود : انتي تعرفين منصور شلون تزوجني ؟


ساره : ايه سعيتي وراه هدايا واشرطه وقلة ادب لين سحرتيه وتزوجك

عهود : لا غلطانه ساره انا كنت مسجونه وشرط اني اطلع من هالسجن يكون فيه ناس وصيه علي واهلي مايبوني ولايبون يتحملوني وكان منصور هو المبادر لهالشي يعني هو من منطلق اخلاقي وشهامه لا اقل ولا اكثر وانا وافقت عليه لأني ابي اطلع من السجن وانا الحين جايتك تساعديني اخلص منه انا مابي اتزوج بس كنت مضطره

ساره : نعم نعم ! فلم هندي هذا من تكذبين عليه انتي ؟

عهود : طيب مو مصدقتني خليني اوريك اثار هالسجن علشان يمكن تصدقين عهود ترفع فستانها وتوريها الاثار الي بجسمها وترفع الشيله وتشيل الباروكه هاه وش رايك الحين بالفلم الهندي ؟

ساره مصدومه من منظرها وماقدرت تقول ولا كلمه

عهود تضبط نفسها وتقول لساره : نرجع للبدايه الحين بتتجردين من كل عواطفك وانتي تكلميني ولا لا ؟

ساره كأنها تأثرت وعلامات الحزن على وجها وهي تقول لها : انا اسفه لو ادري بلي مريتي فيه صدقيني ماكانت هاذي ردة فعلي انا غيوره صح بس مو معنى هذا اني ماعندي قلب منظرك يحزن والله

عهود : مابيك تحزنين لمنظري ابيك تساعديني بس

ساره : وش اقدر اساعدك فيه

عهود : ابي اطلع من هالديره ابي اسافر لأوروبا بدون وصاية احد

ساره : وانا وش في يدي لازم اهلك او زوجك

عهود : ادري انه لازم اهلي شوفي لوين وصلوني لأنهم مايبوني اسافر

ساره : طيب وليش ماقلتي لمنصور يوديك شهر عسل لأوروبا

عهود : اقول لك مابي وصايه احد تقولين خليه يوديك شهر عسل ابي اروح واعيش هناك بروحي مابي لأي احد علاقه فيني

ساره : طيب سافري على انه شهر عسل واهربي منه وخلاص

عهود : الكلام سهل ياساره وانا ان هربت على قولتك بيسكت مابيبحث عني ويبلغ الامن لين يلقاني بعدين انا مادري اهلي وياه وش دار بينهم لكن مستحيل اطلب منه هالشي وهو يعرف اني كل الي سويته علشان السفر واعيش بروحي دون وصايتهم اول مابيفكر فيه اني ناويه اهرب منه وانا مابي اخسر املي الوحيد وهو الباقي لي ومابيه يشك في نواياي ابي استغل انجراف عاطفته اتجاهي وانه مايبي يخسرني بأي طريقه وكنت احاول افكر بطريقه احقق الي ابيه بس بدت تنهار كل امالي يوم بعد يوم بس لين شفت ردة فعل امه امس وانذكر اسمك بالموضوع جلست افكر فيكم كانو من حوالي كلهم يتهاوشون وانا بس احاول اركز انتي وامه بشنو بتفيدوني لو دخلتكم من ضمن الاشخاص الي بيوصلوني للمكان الي ابيه ولقيت انكم انتم السبيل ومحد غيركم

ساره : وشلون فهميني وانا وش مصلحتي من هذا كله ؟

عهود : تبين ترجعين لبيتك وزوجك هاذي مصلحتك انا برجعك له بس ساعديني بهالخدمه انا شفت الويل وبشوف اكثر ان ظليت على هالحال انا من امس وانا مو طبيعيه حاسه اني قريب بيجيني انهيار عصبي من كثر التفكير والصراع الداخلي

ساره : قولي لي الخطه واشوف شلون بقدر اساعدك

عهود : حلو اسمعي برتب مع منصور زياره لأمه واني بروح اتودد لها انها ترضى عني ومن هالأمور وطبعا انا لما اجيها لا بتودد لها ولاشي مرتبه كلام خطير لو مشت خطتي صح بييخليها هالكلام تغير رايها وتسمع كلامي بالحرف الواحد ولاتقدر تعارضني بشي بس المهم وقتها هي بتكلمك وتطلب منك ترجعين لمنصور وانتي توافقين بشرط انه يوديك شهر العسل بأحد الدول الاوربيه ويدفع لك مهر ميتين ألف وخلي الباقي علي

ساره : هههههههه ميتين ألف ! والله مايدفع فيني ريال واحد تقولين ميتين الف صاحيه انتي ؟ وبعدين لحظه ليش انتي متأكده انها بتسمع كلامك وانها بتغصبه يرجعني وهو من وين له هالمبلغ يمكن خطتك ماتمشي عليها ياحلوه

عهود : انا مو بس متأكده انها بتسمع كلامي لا الا بترضخ لكل كلمه اقولها والمبلغ هو بيعرف يدبره لاتحاتين طبعا المهر موب لك علشان بس نكون واضحين من البدايه بعطيك منه بس الباقي كله لي انتي المهم عندك زوجك وبيتك صح؟

ساره : صح

عهود : خلاص لما تكلمك امه قولي لها الي قلت لك عنه وباقي التفاصيل بينا جوال واهم شي الي دار بينا كله محد ياخذ علم فيه اوكي ؟

ساره : اوكي ؟

عهود : والحين يالله خلينا نتهاوش شوي ويطلع صوتنا لزوم التأزيم بس انتبهي لاتلمسين باروكتي عهود وساره صوتهم يرتفع وشوية مسبات وهواش وام ساره تدخل عليهم تفرقهم عهود تدق على منصور علشان يسمع الهواش وتقول له انت برا ولا لا

منصور : ايه انا برا انزل لك ؟

عهود : لا لا جايتك الحين

تطلع عهود ووراها ا م ساره تهدي بنتها الي أجادت الدوور

منصور : قلت لك لاتروحين لها المتوحشه عسى بس ماتعورتي

عهود : لا امها الحقت علينا قبل تسوي فيني شي

منصور : وليش تهاوشتو ؟

عهود : الغيره ذبحتها مني بس ياحرام يامنصور البنت تحبك وتموت فيك والله للحظه كسرت خاطري صح انها تشتمني و تتهجم علي بس تبكي بقهر للحين متولعه فيك

منصور يسكت ويكمل طريقه للبيت
:
عهود :منصور انا لازم اكلم امك ساره اوحت لي بشي يمكن يكون سبب انها ترضى عن زواجنا

منصور : وش اوحت لك فيه ؟

عهود : لما اقابل امك بفهمها عن هالمتوحشه ساره وش سوت فيني وانا جايه اترجاها انها تصلح الموقف الي سبب لنا مشكله وتعترف انها قالت عني بنت شوراع من باب الغيره والقهر وشلون انها مدت يدها علي في بيتها مع كم دمعه تمشي الامور و يمكن امك تقتنع واكسر خاطرها

منصور : عهود انتي حسبالك امي بزر تلعبين عليها بهالكلام ماراح تصدقك ولا بترحمك وبتقعد على نفس موقفها اعرف امي

عهود : منصور خلنا نتفائل وبعدين انتو ماخليتوني اتكلم معها انا عندي اسلوب واقدر اخليها تتعاطف معاي وترضى عن زواجنا منصور انا ماراح ارتاح وانت مو مرتاح وتبي رضى امك انا من عندي اهم منك منصوري انت الي بقيت لي بهالدنيا ومابي اكون سبب بتعاستك نبي نعيش مبسوطين

منصور : يابعد عمري ياعهود الله يعين امي واعرفها صعبه والله بس مع هذا بحاول خلال هالايام نروح لها

عهود : لا مو ايام بكرى نروح لها

منصور : ياقلبي ياحياتي انا للحين ماتهنيت فيك نبي ننعزل عن العالم الخارجي بس انا وانتي ابي انسى كل همومي ومشاكلي ابي بس استمتع بوقتي معك بروحنا بدون مانفكر بأحد ينغص علينا كم يوم ان شاءالله وبعدها نروح لها منها هي تكون هدت وانا اكون انفردت معك بدون تشويش

عهود ترضى بكلام منصور بعد عدد من المحاولات انها تعجل بمقابلتها لأمه بس بدون فايده

بدون زيارات ولا مقابلة احد قضى منصور وعهود ايام العسل ك سينفونية غراميات على دقات الساعات والدقايق والثواني

بعد كم يوم سافرو لبيت امه

الام ماستقبلتهم ورفضت انهم يدخلون بيتها منصور بعد محاولات معها اقنعها ان عهود تبي تكلمها على انفراد

دخلت عهود سكرت عليهم الباب واول شي قالته : اسمعي يام منصور بقول لك سر بس لازم تهدين وماترفعين صوتك ابد وتفكرين قبل تقولين أي كلمه لأنه بتصير مشكله كبيره ان تكلمتي او أي احد من الي برا سمعنا

ام منصور : وش تبين وش بتقولين ؟

عهود : اذا انتي تبين مصلحة ولدك وتبين تلحقين عليه قبل يضيع اسمعي كلامي حرف حرف ونفذيه تخيلي بكرى بالجرايد اسم عايلتكم واسم ولدك الكاتب المشهور متزوج من وحده كانت بالأساس ذكر وسوت عمليه وصارت انثى وش بتقولين !!
طبعا عندك خيارين اما تعلمينه وهو بيكذبك ويعتبرك خرفتي خاصه وانتي شايفتني ماشاءالله اجنن ومحد بيصدقك وماعندك دليل على كلامك وبتعشين طول عمرك ماتشوفين له عيال لأن الرجال لما ينقلب ويصير مرأه ياخذ شكل المرأه بس مايحمل فهمتي
او انك تسمعين كلامي وندفن هالسر بينا واوعدك ان مشيتي معي للآخر بختفي من حياتكم للأبد وبدون ما ولدك يتأثر ولا انتي تنحرمين من الاحفاد ولا تنفضحون هذا غير لاسمح الله يمكن ولدك يصير فيه شي من الصدمه

الام مصدومه : انتي وش تقولين الله يلعنك ! وش هالكلام ؟

عهود : شوفي

وترفع الباروكه والام تنهبل من المنظر وماتدري وش تقول

عهود : تدرين ان ولدك هو الي جايب لي الباروكه لأنه صدق كذبة ان فيني ثعلبه وقال عادي اهم شي اتزوجك شايفه ولدك شكثر يحبني ومتمسك فيني ؟
تعتقدين لو جيتيه وقلتي اني كنت رجال بيصدقك ؟
ولدك مستعد يسوي أي شي علشاني بس انا ما ابيه انا ابي شي واحد ساعديني عليه علشان الكل يرتاح وولدك يرجع لبنت عمه وانا انتهي من حياتكم

ام منصور : ويوم انك ماتبينه ليش خذيتيه وش تبين مني و منه حسبي الله عليك

عهود : تقولين له انك بترضين عن زواجي انا وياه بشرط انه يرجع ساره على ذمته بهالحاله انتي ترضين على زواجنا وغضبك ورضاك انه ينفذ هالشي ولا يطلقني وهو لأنه مايبي يخسرني ولأني بقنعه بيرجعها لذمته وطبعا لازم تمارسين كل ضغوطك عليه زعل ومرض وحركاتكن يالعجز طبعا عارفتها

ام منصور : وانتي وش مصلحتك من انه يرجع ساره ؟

عهود : مهوب شغلك سوي الي قلت لك عليه وبس

ام منصور : انا ماعلي منك الحين اناديه الكلب واخليه يكشفك على حقيقتك ويعرف الي ضمها من الشارع وشهي بالأصل

عهود : يالله قومي نادييه علشان من بكرى اوراقي الي تثبت اني سويت العمليه تنتشر بكل الصحف وتعالي عالجي ولدك من الانهيارالعصبي وعالجي سمعتكم الي بتصير مسخرره لكل الناس يالله روحي قولي له قومي يالله وش ناطره !


ام منصور بنظرات حقد تقول لها : وش المطلوب الحين ؟

عهود : المطلوب تنادين ولدك وتقولين له تبيني ارضى عن زواجك من بنت الشوارع رجع ساره ولا لا أنت ولدي ولا اعرفك

ام منصور : اخ ياالقهر ليته يجي يشوفك وشلون تتكلمين وتخططين عليه علشان يعرف قدر بنت عمه

عهود : طيب طيب بلا فلسفه زايده اقوم اناديه وتقولين له الي اتفقنا عليه ؟ ولا ؟

ام منصور : ايه روحي خليه يجي و نخلص منك

عهود : منصور منصور تعال امك تبيك ،

منصور قبل يدخل على امه : هاه بشري ياعهود وش قالت عساها رضت بس ؟

عهود : امش وبتعرف

دخل منصور وجلس قبال امه وهي تقول له :

اسمع تبيني ارضى على زواجك من بنت بليس ذي رجع ساره على ذمتك ولا انسى ا ن لك ام لين اموت وبموت وانا غاضبه عليك

منصور : وشهو ! يمه حرام عليك انتي تبين تجننيني انا مابي الا عهود تجبريني على شي ضد سعادتي تبين تشوفيني متضايق على طول انتي !

ام منصور : اطلع برا ولا اشوفك الا جايني ومعك ساره ولا انساني اطلع براااااااااا

عهود :منصور حبيبي امش امش امك متضايقه حيل اطلع لا تتعب قلبها ويصير فيها شي ،

عهود تحاول بمنصور يطلع من الغرفه لين طلع وهو يكلم امه وهي ماترد عليه سكرت عهود الباب وراها ومسكت منصور تهديه وتقول له : لا تخاف حبيبي اهم شي امك ورضاها استغفر الله يامنصور تخيل امك يصير فيها لاسمح الله وين بتروح انت من تعذيب ضميرك وشلون بترتاح بحياتك انا ادري ان امك وساره ظلموني بس انت انصفتني بين الناس كلهم وضحيت وتزوجتني وتحملت مشاكلي انا اخسر أي شي بس ما اخسرك واشوا انها قالت ترجعها بدون ماتطلقني
يعني امك اقتنعت فيني

منصور : عهود انتي صاحيه انا مابي الا انتي ساره ارجعها وش ابي فيها ! هاذي بتشب بحياتنا غيره وحقد وكره وبعدين اشوفك راضيه بالموضوع ومتقبلته وش هالقلب الي عليك

عهود : يعني تبيني اعاند واقول لك لا ما تاخذها واخليك تجي بالنص بيني وبين امك منصور حاول تفهم ياقلبي انا مالي بهالدنيا غيرك خلاص الكل تخلى عني مضطره اقبل قرار امك غصب علي لأني مابي اخسرك انا فرحانه انها ماقالت لك شرطها تطلقني لكن فيه شي اهون من شي اهون علي ترجع زوجتك ولا تطلقني وارجع لأهلي الي الله اعلم وش بيسون فيني
اسمعني ياقلبي انت اول شي واهم شي ترضي امك وساره لما ترجعها بنطفشها انا وياك ونخليها تطلب الطلاق وامك وقتها بترضى بالواقع لأن ساره الي طلبت تنفصل صح ؟

عهود تحاول تبسط الموضوع لمنصور علشان تمشي خطتها مثل ماهي راسمتها

منصور ماسك راسه وكأن مصيبه جت عليه

عهود : بروح اشوف امك واقول لها انك موافق وانا موافقه

منصور : خلاص روحي انتي عند امي وانا برسل مسج لساره اسفل فيها واحذرها انها ماتقبل ترجع لي وبكذا نخلص من هالموضوع

عهود ارتبكت وماعرفت شلون تتصرف اخذت جواله من يده ويعننها معصبه : هات الجوال صاحي انت ! وش تبي ترسل لها وتسفل فيها يعني بظنك ماراح تعلم امك وساعتها امك بتعصب علينا ويمكن تقول لك تطلقني خل ساره لاتكلمها ولا تقرب صوبها خلها تتفاجئ يوم تجي تبي ترجعها ويمكن تجي منها وترفض ونخلص من هالسالفه

عهود تسكر الغرفه عليها وعلى ام منصور وتقول لها دقي على ساره وقولي لها ان منصور بيرجعها وانك بتزعلين ان مارضت ترجع وعطيها من الاسلوب الحلو

عهود بهالوقت ترسل مسج لساره وتقول امه بتتصل فيك الحين وخلينا على اتفاقنا اوكي ؟

ام منصور تكلم ساره وتتعذر منها وتقول لها : والله يابنتي لو اني داريه انه بيتزوج وحده من الشارع وماتربت وكلبه كان ماسمعت كلامه يوم قال لنا لاتتدخلون بيني وبين ساره بس قدر الله وماشاء فعل وانا طالبتك يابنتي انك توافقين يرجعك علشان يعرف الفرق بين بنت الاصل وبين بنت الشوارع ويطلقها ويصفى لك انتي بس

ساره : طيب بس انا لي شروط وماراح ارجع الا اذا نفذها ابي شهر العسل جوله في اوروبا والمهر ميتين ألف ولا لا اشوفه جاي صوب بيتنا خليه يعرف قدري

ام منصور : من حقك تتشرطين بس هالامور خليها لين يجيكم وقت الملكه وهو خلال هاليومين جايكم ان شاءالله

انهت ام منصور مكالمتها وقالت لعهود تقول لمنصور خلال هاليومين يخلص كل شي ولاتشوفه جايها الا وساره معه

بلغت عهود منصور بشروط ساره وبقرار امه

منصور : نعم نعم ميتين ألف وشهر عسل بعد ؟ منين اجيب لها هالمبلغ وش مفكره نفسها ذي منصور يفتح الباب على امه وهو معصب : انتي راضيه عن هالمهزله يعني انا مابيها وهي تتشرط بعد يمه انتي ناويه تذبحيني تكفين حسي فيني والله احس صدري بينفجر من القهر

ام منصور : شفت احساسك هذا ياولدي هو احساسي الحين شفت ان الامور ماتنحل بهالطريقه انا بموت من القهر من فعلتك ولا انت حاس فيني وتبيني احس فيك روح سو الي قلت لك عليه ولاتجيني الا وساره معك ونفذ لها كل الي تبيه ولا عيني لاتشوفك

ارجعو بيتهم ومنصور مهموم ومتضايق وبعد مرور كم يوم وعهود طول هالايام تحاول فيه وتبسط له الامر وتقنعه وتزن على راسه لين استسلم للأمر الواقع واقتنع من كلامها

منصور : ياعهود انا من وين اجيب لها هالمبلغ ماعندي وهي ماتستاهله انتي الي تسوينها مادفعت فيك ريال هي ادفع فيها هالكثر ليه

عهود : الفلوس امرها هين انا عندي فكره اخذ اخر شريط عندك وقول لسامي انك لقيته عندي مخبيته وانت من زود امانتك جبته له بس انك محتاج لك مبلغ مقابل هالشريط وبس وانت عارف الباقي

منصور : وشهو ! تبيني ابتز شخص عطيته كلمه اني معاد اخليك تدخلين حياتهم من جديد

عهود : منصور انت عطيتهم كلمه ومع هذا خبيت لك شريط واحد يعني فيه استثناءات لكل شي وحنا محتاجين لهالفلوس قول له واطلب مبلغ كبير وهم بيدفعون فلوسهم من كثرها ماتكلها النيران ولا خلني انا اقوم بهالمهمه

منصور : لا لا انتي لا خليك بعيد عنهم وانا بتصرف

منصور يكلم عمه ويحدد معاه يوم للملكه منصور بقمة تعاسته وضيقته وعهود بقمة فرحتها

بيوم الملكه منصور متضايق ويلبس ويتزهب وعهود تعطره وتحاول تخفف عنه بالكلام والمداعبات وهو يقول لها : والله ياعهود اني متضايق مرره والي مضايقني اكثر موقفك شوفي وش كثر تحاولين تخففين عني علشان بس تدارين على حياتك معي ورضيتي اني اتزوج ساره واجيبها على راسك بس علشان ماتخسريني مقهور عليك شلون بنت مثلك بنت عز ودلع ترضى بهالظلم خوف من انها ترجع للتعذيب الي ذاقته من قبل الله يلعن الكلب سامي لهدرجه قدر يرهبك

عهود : ماعليك مني ياحبي خلك بموضوعك وخلنا نرضي هالأم ونعيش بسلام 

يطلع منصور ويروح بيت عمه ويخلصون اجراءات الملكه ولما كان منصور بيطلع امسكه عمه وقال تعال انت الحين رجعت زوجتك ادخل عليها بالمجلس وحاولو تتفاهمون وتتجنبون الاشياء الي سببت لكم الانفصال من الاساس

دخل منصور على ساره جلس عندها وهو يقول لها : ممكن اعرف وش هالطلبات انتي تعرفين وضعي المادي شلون تطلبين مني هالمبلغ وبعد شهر عسل بأوروبا من وين اجيب لك؟

ساره : انت متزوج بنت العز والدلال خلها تعطيك مو شغلي الي طلبته يجيني انت اهنتني بما فيه الكفايه وما يرد لي جزء من كرامتي قدام الناس عالاقل الا هالطلبات

منصور : الله يصبرني ويعيني عليك مابي اعصب عليك بمثل هالوقت عيب علي وعليك نبتدي خناق من اولها خلاص انا بس ارتب اموري بجي اخذك واعطيك الي طلبتيه يالله بالإذن

ساره : وين وين انا الحين زوجتك ومن الطبيعي اكون بالمكان الي انت تبات فيه دقايق بس اجيب عباتي واغراضي ونرجع بيتنا

منصور يمسكها بقوه من ذراعها : وين ترجعين هذاك بيت عهود ومنتي طابته بأجر شقه لك واضبطها وبعدها تجين معي

ساره : مافيه رجلي على رجلك و هذاك بيتي وانا برجع لبيتي غرفه لها وغرفه لي مؤقتا والشقه الي بتأجرها خلها لها هي

منصور : يارب الصبر يارب اقولك انثبري ولاتخليني افقد اعصابي ،

ابو ساره بهالوقت يدخل عليهم ويقول لمنصور : هاه على وين وين بتروح ؟

ساره ترد على ابوها : يبيني ارجع البيت معه الحين

العم : ايه وش فيها انتي الحين زوجته رسمي الله يستر عليكم ويهدي سركم موفقين يارب

ساره تلبس عباتها وتجيب اغراضها وتجيب معها شنطتها وتقول لمنصور الي جالس وكأنه في عالم ثاني : انا جاهزه يلا مشينا

منصور تفاديا للمشاكل ارسل مسج لعهود يقول لها ترا ساره جايه معي

عهود شافت الرساله جلست شوي تفكر وطرت عليها فكره راحت لبست شورت قصير مرره وتي شيرت شفاف وجلست بالصاله وكأنها جالسه تداوي بعض الآثار بجسمها ، منصور يدخل ومعه ساره وعهود تتصرف كأنها متفاجئه فيها Ops آسفه حبيبي مادري انك بتجيبها معاك اليوم ماكنت اخذت راحتي باللبس وكذا مبروكين تفضلو استريحو دقايق اجيب العصير

عهود تروح تتمخطر بشويش وغنج وعيون منصور وساره تتبعها بإختلاف النظره منصور بنظرة حب واعجاب يتابعها وساره بنظرات حقد

ساره تلتفت على منصور : وين بحط اغراضي ؟

منصور : تعالي معي ويفتح لها غرفة الطعام الداخليه ويقول لها حطي اغراضك هنا مو انتي اصريتي تجين معي وانا مارتبت شي تفضلي اجلسي هنا

ساره : نعم ! ابي غرفتي القديمه

منصور : اسف صارت لي ولعهود ولاتبتدين بالمشاكل

عهود تجيب عصير وتحطه بالصاله وتناديهم

ساره : عهود ممكن اكلمك شوي ؟

عهود : ايه تعالي تفضلي

ساره : لا ابيك على انفراد شوي ،

تاخذها عهود وتوديها لغرفة النوم وتسكر الباب

عهود : انتي انجنيتي من اولها تعالي ابيك وبكلمك تبين تفضحين لعبتنا يعني ؟

ساره : انا بفضح كل شي بينا اذا مارحتي لمنصور وقلتي له ارجع لغرفتي هاذي وتطلعين انتي منها لأن انا قلت له ورفض اجل يبي يحطني بغرفة الطعام ؟

عهود تضحك وتقول لها : تهدديني ؟ لا حبيبتي ماحزرتي انا محد يلوي ذراعي يالله روحي قولي له عشان ترجعين مطلقه للمره الثانيه ومن اول ليله ترا منتي قدي

ساره تكتم حسرتها منها وتقول لها : الله ياخذك وافتك منك بأسرع وقت

وتطلع للصاله وتجلس عند منصور

عهود : منصور بما انك معرس جديد اليوم انا راح اتخلى عن غرفتي لك ولساره تقضون فيها ليلتكم وانا بدبر نفسي وبنام بالصاله

منصور يقول لعهود : تعالي ابيك بكلمه

راحو مع بعض ،

منصور : انتي انجنيتي وش هالكلام

عهود : خل عنك كلامي اشرايك فيني وانا من اولها بديت مرحلة التطفيش

منصور : شلون ؟

عهود : انت لما ارسلت لي المسج رحت ولبست هالملابس المشخلعه شوي ابيها تنكوي من البدايه
ولازم الحين نكمل تمثيلية سياسية التطفيش وتشاركني الدور

منصور فهم عليها ويقول لها : والله انك شيطانه

عهود تتعمد ترفع صوتها هي ومنصور ويعني انه يداعبها ويضحك معاها من ورا الباب وساره تسمع ومقهوره

عهود تلعب على الحبلين تبي تثبت لمنصور انها معاه للنهايه وانها بتطفش ساره ومنها تلعب بأعصاب ساره علشان تلتزم بالاتفاق وتتخلص من وجود عهود بحياتها بأسرع وقت

طالت تمثيلتهم عليها وراح دفت عليهم الباب ولما شافته حاضن عهود وذايب فيها فقدت سيطرتها على نفسها وبدت تخربط بالكلام

منصور : الله يلعنكم ياكلاب لو تدري هالحقيره وش ناويه عليك ما تعمدت تهيني كذا انا الغبيه والحماره الي طاوعت هالخبيثه

عهود طيران على ساره وتحاول تشوش عليها بالصراخ والكلام وساره انفلت لسانها زي مافلتت اعصابها

بوسط هالموقف والي واضح ان عهود تبي تسكت ساره بأي طريقه منصور ينتبه لنرفزه عهود والي وصلها انها تمد يدها على ساره !


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



وقفنا هنا

عهود وساره يكبر الموقف بينهم ويوصل للطق عهود تشوش على ساره وهي تطقها تقول : انتي لو عندك كرامه مارجعتي لواحد مايبيك وعايفك وجايه بتشوهين صورتي عنده يالحقوده
ساره توجه كلامها لمنصور : والله والله يامنصور انها مرتبه لشي وتخفيه عنك ومحد يعرفه غيري شوفها شلون تهاجمني ماتبيني اتكلم واعلم عليها

منصور يفرقهم من بعض ويصرخ عليهم : بسسسسسسسس ولا كلمه والله الي بتتكلم الحين والله اني لأمحطها بالعقال
عهود تحاول بنظراتها وحركاتها تقول لساره انها ماتتكلم بس ساره تلتفت على منصور وتقول له : منصور انت شفتها وشلون تنرفزت وهبت فيني ومدت يدها هذا مايعطيك دليل انها خايفه اتكلم واعلم بكل شي تخطط له !

منصور : وش تخطط له فهميني ؟

منصور : تخطط تبي تهرب منك هي اصلا ماتبيك ولاتحبك وعندي الدليل على كلامي

منصور مستغرب من كلامها ومصدوم : تهرب مني ؟ ليه وش مسوي لها انا ؟؟ وين دليلك هاتيه ؟
بهالوقت عهود تنجن وتروح لمنصور وتحط يدينها على وجهه وتقول له : منصور حبيبي حط عينك بعيني معقوله بتصدق وحده مثل هاذي حاقده وغيرانه اكيد بتقول أي كلام بس علشان تبرد نار غيرتها

ساره : لا ماني حاقده عليك ولا غيرانه منك ورسايلك لي للحين محتفظه فيها يامنصور ترا هي الي سعت انها ترجعني لك واضغطت على امك وخضعت لها شوف هالحقيره وش قالت لأمك وخلتها ترضخ لإرادتها وكل هذا تبي تثبت لك حبها وولائها لك لين تتمكن من الي تبيه وهي قالت لي اطلب شهر عسل ومهر مبالغ فيه وتاخذ الفلوس وتسافر شهر العسل معنا وهناك تنفذ خطتها وتهرب
عهود ماتحملت كلام ساره وهاجمتها وهي تصرخ : لااااااا هاذي كذابه يامنصور لاتصدقها والله كذابه

منصور يسحب عهود من يدها ويقول لها : والله ان السالفه فيها شي مافقدتي اعصابك كذا الا انك مدبره شي تحسبيني ماعرفك امكر واخبث منك ماشفت امشي معي ياخذها للغرفه الثانيه وهو يسحبها غصب وعهود كانت تبكي وتكلمه وهو مو مصغي لها يسحبها بقوه وهي تردد منصور والله هي تكذب وتبي تفرق بينا منصور اسمعني اصبر افهمك منصور اسمعني ، يدخلها للغرفه بالقوه ويقفل عليها

منصور يرجع لساره و يجلس معها ويفهم منها الموضوع كله وياخذ جوالها يشوف الرسايل وساره تقول له : انا وافقت على الخطه لأن محد بيرجعني لك الا هي انا اعرفك يامنصور كنت انسان ثاني قبل تعرفها كنت تحبني وعايش معاي متهني يعني انت ماتكرهني هي سبب انها فرقتنا وطول ماهي جنبك مستحيل بتفكر فيني فإضطريت اوافقها بلعبتها وانا كنت ناويه اكشف لعبتها بس لقدام شوي لكن ماتحملت قدام استفزازها لي وتقدر تسأل امك وتتأكد منها وتعرف بشنو قدرت تلوي ذراع امك وتخليها تخضع لها

منصور : ااااخ والله ماني مصدق ماني مصدق وحده بكل هالشر والاصرار على فعل الي هي تبيه عندها اصرار ومثابره مابعد شفتها على كثر الي جاها وشافته وللحين تتبع حلمها وانا الي كنت احسبها تحبني صدق وانها تغيرت من كثر ماذاقت من ظلم وعذاب والله انها بذرة شيطان لاحول ولا قوه الا بالله وش اسوي فيها والله ان فيني حره عليها اخاف ادخل عليها واذبحها

ساره : لا لا ولاتدخل عليها ولا تجيها ماتسوى انك تودي نفسك بداهيه علشانها انا اقول رجعها من المكان الي جبتها منه وخل اهلها يتحملونها وانت كفايه عليك هالفتره الي لخبطت فيها حياتنا نبي نرجع نبنيها من جديد

منصور : ساره لو سمحتي ومن بعد اذنك ابي اجلس بروحي شوي ابي افكر بدون أي تأثير ممكن

ساره : ايه خذ راحتك ،
ساره تطلع من منصور وتخليه جالس ومعه جوالها ومستسلم لأفكاره
وبعد فتره من التفكير دق على امه وسألها وش قالت لها عهود وبشنو ابتزتها
ام منصور قالت كل شي لمنصور بكل التفاصيل وهو مصدوم وشلون وصلت فيها الوقاحه تكلم امه بهالطريقه وتهددها انجن وطار عقله وهو يسمع كلمات امه وهي مقهوره عليه قام وقامت الشياطين معه وطلع من درجه الخاص الشريط الي كان مخبيه من الاشرطه الي مسجلتها عهود وحطه بجيبه ودق على سامي

منصور : الو

سامي : منصور !! انت مره ثاني ؟

منصور : ايه انا وابيك ضروري ضروري موضوع مايحتمل اي تأجيل

سامي : منصور انا وش قلت لك حنا ماخلصنا منك ومنها وش تبي بعد ؟ انا ماقلت لك لاعاد اشوف منكم احد

منصور : ابي اعلمك اني لقيت عند عهود شريط مخبيته وناويه تساومكم عليه وانا واحد اذا قلت الكلمه التزم فيها وابي اقابلك اعطيك الشريط

سامي : لعنة الله عليها هالكلبه ماتخلي طبعها ! بس والله فيك الخير يامنصور خلاص انا جايك اخذ الشريط منك

منصور : يالله انتظرك

منصور يقفل من سامي ويروح لعهود يدخل عليها لقاها جالسه وتبكي منصور يقول لها : وتبكين بعد ماحمدتي ربك اني طلعتك من ذاك السجن الي لولا الله ثم لولاي كان انتي للحين فيه ويمكن تموتين وانتي فيه رجعتي وحنيتي لألعابك القذره وتكذبين علي وتوهميني انك تحبيني وانا الي ماصدقت وحبيتك من كل قلبي وربي اني احس بيصير فيني شي من قمة القهر والحزن الي انا فيه عيشتيني في حلم وقومتيني منه على كابوس ياحسافه والله ياعهود والله انك ذبحتيني والله 

عهود وهي تبكي بحسره وقهر تحط يدينها على اذونها وتقول له : مابي اسمع شي اسكت مابي اسمع احد يتكلم كلكم كذابين وكلكم تدورون مصلحتكم ولما انا ادور مصلحتي اطلع ظالمه ومجرمه الحقيره الي برا ضمنت انها رجعت لك وقلبت علي على طول وصلتها للي تبيه واستخسرت فيني اوصل للي ابيه قتلت حلمي بيدها الله ياخذكم كلكم كلاب واحقر منكم ماشفت ، بدت تصرخ وتبكي

منصور يفقد اعصابه و يعطيها كف ويقول لها : اووص ولا كلمه لا اسمع صوتك و قومي إلبسي باخذك مشوار

عهود : ماراح ألبس ولا اتحرك من مكاني وين بتوديني وهي تصرخ تكرر مابي أطلع ولا اروح أي مشوار معاك وين بتوديني

منصور ينادي ساره وهو يصارخ : ياساره جيبي لها ملابس وعبايتها وشيلها ، ساره تركض تجيبهم وعهود كأنها بحاله هستيريه تصرخ وتبكي وهي جالسه بزاوية الغرفه ومنكمشه على نفسها
ومنصور يتعارك معها يبي يسكتها ويحط يده على فمها يكتمها لا تصارخ

ساره جابت الملابس ومنصور يقول لها : تعالي عاونيني عليها هو يمسكها من وراها ومثبت يدينها وساره تلبسها البنطلون بالغصب وعهود ترافس وتصارخ وبعد جهد لبسوها وجلس منصور عندها ماسكها وينتظر سامي وهي كانت منهكه وتعبانه وبس تبكي

وصل سامي ودق على منصور وقال له : انا برا يالله جيب الشريط

منصور يسحب عهود غصب وقبل يطلع يقول لساره : بروح اخلص موضوعها وارجع واي شي من الي صار لاحد ياخذ فيه علم فاهمه

طلع منصور ومعه عهود يسحبها غصب وركب بالسياره وجلس ورا معها

سامي بإستغراب يقول له : هييه خير وش تبي جايبها معك ؟

منصور : امش وبعدين اعلمك

سامي : ماراح مشي قلي بالأول وش تبي جايبها

منصور : ياسامي امش قبل احد يشوفنا ويشتبه فينا تبي الشريط امش بسرعه

سامي يمشي ويقول لمنصور : ممكن تفهمني وش القصه ؟

منصور : القصه اني ابي اربيها وأدبها وبرجعها للمكان الي خذيتها منه الشريط معي بس ترجعها للمستشفى اعطيك اياه

سامي : نعم نعم ! فوضى هي تحسب الموضوع بسهاله يصير مايبيله ترتيب ولا اتصالات

منصور : ماعليه رتب الموضوع واجري اتصالاتك ورجعها هناك أبيها تتأدب وتعرف قيمة النعمه الي رفستها
عهود تبكي وتترجى منصور مايرجعها للمستشفى

سامي : والله يامنصور هي رفست نعمه اكبر من نعمتك مثل هالحقيره هاذي مايملا عينها الا التراب بس بفهم الحين انت لمتى بتخليها هناك ترا دكتوره جيهان طلباتها واجد يعني ماعتقد انك بتقدر عليها

منصور : بمساعدتك لي بقدر عليها

سامي : نعم ؟ وانا وش دخلني انت زوجها ومسؤول عنها تربي زوجتك مثل ماتبي وهذا كان اتفاقنا تتزوجها وتبتعد انت وياها عننا اما تبيني احبسها لك وتقعد كل شوي ناقز لنا تبي تزورها ومدري ايش لا انا اكون مسؤول عنها في حالة طلاقها طلقها وخل الباقي علي وشرط معاد تسمع لها أي خبر وبعدين الحين الوقت متأخر ومانقدر نتفاهم مع جيهان الحين لازم ننتظر لبكرى

منصور : وين ننتظر وعهود وش اسوي فيها وين اوديها ؟ ا

سامي : ارجع انت وياها لبيتكم ولما اكلمك اكون خلصت كل الاجراءات جيبها وتعال

منصور : لا مابي ارجع وياها للبيت ابيك تاخذني لإستراحتك ننام فيها وبكرى من بدري تجيني وناخذها ونوديها

سامي : وليش ماتبي تروح بيتك فيه شي ؟

منصور : لا مافيه شي بس مابي احد ينتبه لها وهي بهالحاله

عهود تسمع كلامهم وهي يائسه لأن كل محاولاتها في استعطاف منصور فشلت التزمت الصمت واكتفت بس بالدموع معلنه عن استسلامها وعن اليأس في تغير مصيرها

سامي ياخذهم للإستراحه ويخليهم فيها ويقول لمنصور : بكرى بينا اتصال اذا تممت كل شي وبجي اخذكم من هنا ويطلع ويخليهم بروحهم بالاستراحه

منصور يجلس ويقول لعهود : تعالي اجلسي جنبي عهود تمشي بهدوء وبطئ ودمعتها على خدها
جلست جنبه وقال لها : اقسم بالله مافيه وحده سوت فيني الي انتي سويتيه على كثر ماحبيتك وتولعت فيك على كثر ما انا ابي اعاقبك وانتقم منك جرحتيني بإستغفالك لي انا مندفع بعاطفتي لك وانتي تستغلينها انتي ماعندك قلب ؟ مايحن ؟ ما يرق ؟ !
حرام عليك والله حرام عليك ذبحتيني وربي وكسرتي قلبي ياعهود
لو تحسين بلي احس فيه الحين كان رحمتيني من هالموقف الي بقوم فيه وانا كارهه بس لازم تعرفين نتيجة استغفالك لي وماراح اغفر لك هالشي حتى لو قلبي بيموت عليك
ماراح اغفر لك الي سويتيه جبتك لهالإستراحه ابي اقضي معك اخر الساعات الي بتجمعنا مع بعض ابيها تبقى بذاكرتي واشك انها بتبقى بذاكرتك لأن الي مثلك ماتحن ولاتنتمي إلا لنفسها

عهود كانت جالسه جنبه قامت وجلست بعيد عنه وهي تقول : واضح انك تحبني وتموت فيني والدليل تبي ترسلني لمكان يمكن نهايتي تكون فيه مو يمكن الا اكيد بس يامنصور طول ما انا اتنفس ولي قلب ينبض ما اترك شي ابيه وعندي امل كبيييير وعلى كبر هالامل اخلق لنفسي فرص وطرق توصلني للي ابيه انانيتكم وحبكم للسيطره شوف وين وصلكم كلكم تبون تتخلصون مني بس كل واحد بطريقته يبي يتخلص مني
مع انكم اذا تركتوني اسوي الي براسي بختفي من حياتكم وبتكونون تخلصتو مني بس لأنه شي ابيه لا تعز عليكم انفسكم تنفذونه لازم شي انتم تبونه وتخططون له كبريائكم يمنعكم تتخلصون مني بطريقتي حتى لو على حساب راحتكم وكأنكم داخلين تحدي ذاتي مع انفسكم وانا ضحيته

منصور ينقز من مكانه ويروح لها وهو يقول : انتي ضحيه انتي ! والله انتي الي ضحاياك واجد ولا على بالك

عهود تحط عينها بعينه وتقول له : انت مو جايبني هنا علشان تقضي اخر الساعات مع بعض قبل نفترق ؟ صح ؟ وتقول انا الحقيره الي ما افكر الا بنفسي وموقفك هذا شنو تعتبره ؟ ماهو تفكير بنفسك وبمصلحتك ؟ شايفني منهاره ويائسه ومع هذا مارحمت وضعي ومافكرت الا بنفسك ومتعتك
منصور وعينه بعينها يرد عليها : ابي اقهرك وانتقم منك واعلمك انك ماتملكين تسيطرين حتى على نفسك السيطره لي والامر لي والفعل لي

وهنا منصور ارغم عهود على المعاشره بدون أي رحمه ويثبت لها ان مصيرها ماتقدر تتحكم فيه وبتهورها وجموحها خلت مصيرها يتحكم فيه غيرها

يطلع عليهم الصبح عهود نايمه على الكنب من اثر التعب والارهاق النفسي والجسدي ومنصور لازال سهران وجالس يناظرها وهي نايمه ومشاعره مابين حب وغل وحزن مايبي يرسلها للمكان الي كان هو السبب في انه طلعها منه و ارسلها للحياه من جديد
يرسلها له بحكم اعدام صادر منه هو

وبين زحمة المشاعر يتصل سامي بمنصور ويقول له : انا خمس دقايق واكون عندك يالله قوم انت وياها لأن جيهان تقول تعالو بدري علشان ندخلها قبل يتكاثرون الموظفين وينتبه لهم احد

منصور قام يلبس وقوم عهود وقال لها : يالله سامي جا قومي تسنعي قبل يشوفك بهالمنظر

وصل سامي وراحو معاه عهود راسها على الدريشه وبنظرات حزينه تراقب تفاصيل الشارع وبكل بهدوء وسكينه وصمت جالسه بمكانها منصور جالس جنبها وكل شوي يناظرها

سامي : منصور قبل ننزل للمستشفى تعطيني الشريط اتفقنا ؟

منصور يطلع الشريط من جيبه : هاك اخذ هذا الشريط بس خلنا نخلص

وصلو للمستشفى وجيهان تنتظرهم من باب المخزن الي عارفه سامي كانو ماسكين عهود كلهم وخايفين انها تصارخ او تهرب منهم بس خالفت توقعاتهم وكانت تمشي بشكل هادي وطبيعي وما بدت أي مقاومه

وهم يمشون بالممر دقات قلبها تدق اسرع واسرع وبس شافت باب غرفها من بعيد حست بقلبها بيوقف والنفس عندها بدا ينحبس وقبل يوصلون للغرفه وقف منصور بنص الممر والتفت على عهود وقال لها : انتي طالق .
وقال لسامي : هي مسؤوليتك الحين سو فيها الي تبيه انا لهنا بوقف ومعاد ابي يكون لي أي علاقه فيكم لامن قريب ولا من بعيد واي شي تسوونه فيها مابي ادري عنه لأنكم بتندمون خلوني بعيد

سامي يقول له : ولايهمك خلاص هي تحت وصايتي الحين روح الله معك

منصور يكمل طريقه عكس طريقهم وهو راجع اخر نظره منه لها كانت عيونها كلها دموع وهي تشوف باب الغرفه وهو عيونه عليها وهو بنص الممر وظهره لهم سمع صرختها اول مافتحو لها الباب وقف بمكانه صرختها هزت قلبه وكل اركانه وبلحظه تردد يرجع لها ولا يكمل طريقه يسمعها تصرخ وتناديه كمل طريقه وهو حابس حزنه عليها بدون مايلتفت وراه

دخلوها للغرفه وهم معها عليها سامي وجيهان وقفلو عليهم الباب


رجع منصور لبيته ولحياته وطوى صفحة عهود وبدا صفحه جديده مع ساره وطلب منها وترجاها تنسيه عهود وايامها
وعدت الايام والشهور ومنصور يتعافى من مرض حب عهود شوي شوي لين صارت عهود ذكرى قديمه وماضي يسترجعه بأوقات متفرقه وقليله

وبعد سنه .
يوصل على عنوان الجريده ( فيدكس – البريد )
كرتون واصل بالبريد ومخصوص لمنصور

حسن يستلم البريد وطيران لمكتب منصور : منصور الحق الحق جايتك هديه بس هالمره شكلها عالميه

منصور بلحظات يسترجع شريط الذكريات مع الهدايا وكأنها كانت بالأمس القريب ياخذ الكرتون من حسن ويفتحه ويلقى كاميرة فديو اول ماشافها جلس على كرسيه وكأن رجليه معاد تشيله

اخذها وشغلها ويلقى عهود واقفه بمكان كله ثلج وواضح انها في بلد اجنبي وتكلم عدسة الكاميرا

هاي منصور
قلت لك طول مافيني نفس وقلبي ينبض ما اخلي حلمي يضيع مني
وقلت لك دائما ابحث وادور عن طريق يوصلني لهالحلم لكن عمري ماتوقعت ان يكون هالطريق على يد بنتي ! ( منصور بحالة صدمه )
ايه يامنصور بنتي الي هي بنتك كانت هي المساومه انا عشت مع ام بدون ابو
والحين بنتي بتعيش نفس مصيري بتعيش مع نفس الام الي عشت معها وبدون أبو !
امي ساومت على بنتك يامنصور وقالت لي
تبين حريتك عطيني البنت بالمقابل اربيها واعتبرها بنتي عوض عنك
وانا الحين حصلت الي ابيه بس مابي لبنتي نفس مصيري
روح اخذ بنتك منها واذا انكرت وريها الفديو هذا او إلجأ للقضاء وخلها تعرف ان لكل شي ثمن وثمن انانيتها فقدت بنتها وحفيدتها

سبحان الله يامنصور
كلكم قتلتو حلمي وبنتي احيته لي

انتهى التسجيل

ومنصور العبره خانقته ودموعه حايره بعيونه ياخذ الكاميرا بيده ويقوم
وحسن يسأله وين رايح ؟

: رايح آخذ بنتي .


:

تمت

