
الجزء الأول
.........................
 

يتذكر ذيك الليله السوده..وكأنها صايره اليوم ..مو كأن فات على الحادثه 11 سنه …

يتذكر كل شي…يتذكر يوم جاه أتصال من صديق ولده وراح له

وهو يلهث من كثر المشي اللي مشاه لحد ماوصل سيارته اللي مبركنه

في اخر الشارع الرئيسي 

يتذكر ويتذكر ويتذكر وادمعت عيونه بسبب الذكرى اللي مرت على باله 

ذي اللحظه

سأله بعيون كسيره ومتعذبه تطلب نظرة امل ..تطلب كلمة رجا …تطلب 

أجابه لسؤال محير ..ويبيله اجابه…

تطلب كلمه وحده ..كلمه تحيي قلوب ماتت واندفنت وهي 

متعذبه ..متعذبه من القهر وحرقة الجوف ..

وين ولدي….وين يوسف…!!!

هذا السؤال اللي محير عايلة العالي من كبيرهم لصغيرهم …


21 april 1997

اليوم كانت ملكته على بنت عمه…وهو لسه ماجاء والشيخ وصل 

والمعازيم ينتظرونه… 


بو يوسف\محمد..!! وينه..وينه يوسف….تكلم ..أنطق!!

محمد\عمي…..يوسف..يوسف…أخر مره شفته عند باب شقتي..وسياره تلحقه..

بو يوسف بأعلى صوته\سياره تلحقه..!!ليش..!!

محمد بعيون تدمع\مدري ..والله مدري ياعمي.. كل اللي أعرفه أنه بينزل من السياره..ويوم شاف السياره اللي وراه ركب مره ثانيه..…

وأخر كلمه قالها لي:

قول لأهلي انا راجـع..



اسودت الدنيا بوجهه ومابقى مكان الا دوره فيه.. …وحتى اصدقاءه سألهم واحد واحد..لكن بدون فايده..

وضاع الحلم…ضاع أحلى حلم يتمناه أي أبو وام لولدهم العود

كانوا يتمنون يشوفون ولدهم في بيت هو مع زوجته وعياله…

كانوا يتمنون الليله تكون أول ملكة حفيد بهالعايله…

كانوا يتمنون المعازيم تبارك لهم وتدعي لهم لباقي عيالهم..

كانوا وكانوا وكانوا…

وماكل مايتمناه المرء يدركه…



انتشر الخبر على المعازيم كلهم أن يوسف ضايع ومالقوه والكل مستغرب 

من أختفائه المفاجأ والغريب

والأم تقطع قلبها على ولدها وماتت من الصياح بس بدون فايده…

والكل قام يبحث عن يوسف مره ثانيه بجميع الأماكن بالمستشفيات والمغافر

والشوارع وكل مكان..

وبالأخير وبعد بحث أسبوع كامل بشتى الأماكن كانت النتيجه وحده 



يوسف أختفى..

وكأن الأرض أنشقت وبلعته 

الجزء الثاني
......................




4 march 2005

في بيت الجد يوسف كانت العوايل مجتمعه على العشاء

وكان كل يوم اربعاء يتم هالأجتماع العائلي ..

طبعا البعض يحسون نفسهم غير مرغوبين بهاللمه الأسريه والود ودهم ينتهي اليوم عشان يروحون لبيوتهم..

اما الباقي فكانوا يتمنون لو اليوم يطول عشان يستمتعون بهالجو العائلي اللي نادر مايصير فيه اجتماع الكل

ماجد\شوفه شوفه..كيف ماسك عبدر الرحمن بأيده..ياخي خله يتنفس ..حشى...والله لو واحد من عيالك كانت

ماسويت له اللي تسويه بهالعبدالرحمن..

سلطان\ياخي أيش عليك أنت..خل الوالد على راحته...واقف له على الحبه...

ماجد\أيه أنت شعليك..الطفل المدلل وأخر العنقود..شتبي أكثر من كذه..انا مدري شمسوي لكم هالــ عبدر الرحمن 

عشان تحبونه هالكثر..!!ياخوفي أنه ساحركم وانتوا ماتردون...

سلطان\أستغفر الله العظيم من كل ذنب عظيم...ياماجد أذكر الله..شالكلام اللي تقوله..ولا وهذا أنت أخوي الكبير 

تقول هالكلام أجل أنا ماأشره على البقيه...!!

وحب يغير الموضوع..

الا أقول شخبار سماح..وافقت والا لا!!!

ماجد\أووف لاتذكرني بهالبنت..مدري على مين طالعه عنيده..الولد بيروح من أيدها وهي جالسه تتفرج...

حاولت فيها كذه مره بس مش راضيه تقتنع ..حتى أمها زهقت وهي تقنع فيها...

سلطان \طيب أيش رايك اكلمها يمكن تقتنع..!!

ماجد\ليه أحنا مانكفي..!!


سلطان بخاطره\مو هذا البلاء أنت وزوجتك..

سلطان\لا أنا قصدي يمكن تسمع مني...هي محاوله لا أقل ولا أكثر...


ماجد\والله تسوي فينا خير ياسلطان ..

سلطان\خير أن شاء الله

ماجد..الأبن الثاني للجد يوسف بشتغل في شركة ابوه العالي للعطور العربيه متزوج من بنت خالته مريم

سلطان..أخر العنقود طالب في جامعة الملك فيصل 





كانت جالسه مع جدتها..وتسمع سوالفها..وكل ماتخلص سالفه تلعوزها عشان تقول لها سالفه ثانيه..

طبعا الجده ملت من هالبنت الشيطانه بس زي مايقولون عمك أصمخ ..والبنت عنيده وراسها يابس.


هذه جمانه عمرها 18 سنه بتدخل هالسنه ثانويه عامه 

بنت حبوبه وتموت في شي أسمه سوالف أول وخصوصا سوالف الجد وحركاته الغراميه مع الجده...

المسكينه تفكر أن زمان أول بعادته وتقاليده مثل هالزمان اللي مايعرف شي غير الماده..

ماتدري أن زمان اول كانوا يحكمون الناس بطيبة قلوبهم ومبدأهم هو الوفا اللي يحطونه تاج

على روسهم...

أيه نسيت البنت عنده هوايه ثانيه...وهي تحب الرياضه وخصوصا كرة القدم ومن مشجعين المنتخب السعودي وأولهم نواف التمياط...

الجده\ياجمانه ..والله ذبحتيني ..هلكتني...عورتي راسي..ماصارت ذي أسئله...خلاص..روحي مع البنات...

جمانه\جدتي..حبيبتي أنتي.بس وحده..سالفه وحده بس..وبقوم..تكفيييييييييين تكفييين....!!!

الجده\جمانوا.وبعدين معك..قلت لك خلصت السوالف..فكيني...

جمانه\لالالا..أبي أسمع سالفة جدي وهو راكب الحمار...

الجده\حسبي الله على بليسك..هالسالفه ذي بالذات عدتها لك ألف مره...

جمانه\تكفين أخر مره..صدقيني أخر مره..

الجد\يابنـــات...ياسميه روابي أبتسمام ...وينكم تعاولا خذوا مني هالبنت والله لأذبحها...

أبتسام\عجوز العالي...شمسويه بجدتي...


جمانه وهي ترفع شعرها من عيونها\نعم...شتبين أنسه أبتسام...هذا شي بيني وبين جدتي ماأبي أحد يتدخل فيه...

أبتسام\أوكي..جمانه..بس بعدين تعالي وقولي لي..وين الصور...اللي من الوليد....

جمانه وكانها تذكرت شي كبير وفزت من مكانها\حبيبتي عمري قلبي بنت خالي...أنا اصلا ماأقدر أزعل 

هالقمر..خلاص حبيتي هذاني قمت وسمعت الكلام بس تكفين الا الصور...

ابتسام\أيه تسنعي بنات مايجون الا بالعين الحمراء...

الجده\صج ماتستحين يابنيه ..وأنا اللي من زمان ارتجاك تقومين ماقمتي...

جمانه\شكلها العجوز خرفت..

وتوها الجده بتمسك العصا عشان تضربهم الا أمسكت جمانه يد ابتسام وأنحاشوا..

ابتسام عمرها 25 سنه مخلصه كليه وجالسه في البيت تبحث عن وظيفه...
أخت يوسف والوليد
.
.
.
.
.
.
.
.
كانت جالسه معهم في الصاله وتسمع كلامهم اللي يقطع القلب قطعه قطعه...ياما تناقشت معى أمها وفهمتها 

الوضع ..لكن طيبة أمها وحنيتها..خلتها حتى تنسى كرمتها المهزوزه...

وهذا حالها هي مع أمها ...كل جمعه تصير أضحوكه للكل من كبيرهم لصغيرهم هذا غير الحش اللي ورى 

ظهورهم..

كثير تستغرب ..وتسأل نفسها ..ليه أمها ماترد عليهم..!!

ليه ماتصير شخصيتها قويه مثلهم...!!!

وليه هي غير عن البنات..!!

ليه دايم تحس بالمذله وهي تسمع سوالفهم..!!

ليه ماتحس بالأمان وهي عند أهلها..!!

معقوله....!!

اذا ماشفنا الأمان عند أقرب الناس لنا!!!اذا مالمسنا هالخصله فيهم....!!

وين نحصله..!!

وين نلقاه!!!

وعند مين نشوفه..!!!

عند شخصية الأب اللي كلمته تطيح بالأرض قدام أخوانه..!!!

والا عند الأم الحنونه ..الي غلطتها بهالدنيا كلها أنها أجنبيه...!!

والاعند الأخ الأناني...!!

وش هالدنيا هذه!!!

وأيش الجرم اللي أرتكبناه عشان نكون أحقر الناس...!!



هذه هي راوين ..
العمر 20 سنه طالبه في جامعة الملك سعود تخصص علوم طبيه 
حزينه ..كئيبه ..ولكن هناك نور يشع من قلبها الصافي...
هناك حب عذري يتاميل ويطرب أعذب كلمه قيلت للمحبين...




مريم\أها..وبعد مدام نور..وش تسون اذ رحتوا الهند...

لطيفه\يعني وش بتسوي بعد ...!!أكيد بتشتري لها ذاك الكريم اللي يطول الشعر..ماتشوفين كيف شعرها غادي 

طويل كل ماتروح الهند...ههههههههههههههههه

نور بطيبة قلب\هههههههههههه ياحليلكم شكلكم تبون مثلها..والا منقهرين من شعري صح!!!

مريم بتطنز\ههههههههههههههههه مين اللي منقهر...!!أحنا!!! وأشرت على نفسهاههههههههه ظحكتيني 

وأنا مالي خلق أضحك 

يانور...

الجده وبدت تعصب من حريم عيالها\بس يابنات...ويالله قوموا حطوا العشاء لرجالكم...أكيد اللحين ميتين 

جوع...وتعالي ياهند أبيك بالغرفه

هند\أن شاء الله يمه...

دخلت هند الغرفه وهي عارفه وش السالفه اللي تبي أمها تكلمها عنها..

.
ولمحت أبتسامة سخريه من مرت أخوانها مريم ولطيفه وشافت الراحه في عيون نور وشيخه بس أسكتت 

عشان تبعد الشر والمشاكل لأنها مش ناقصه اللي فيها كافيها..



هند\نعم يمه...

الجده\يابنتي أنتي عارفه وش أبي منك...ووو

قاطعت أمها هند \يمه الله يخليك لاتبدين بالسالفه,,وبعدين لازم مانيئس من رحمة الله وأنا راضيه باللي الله 

كاتبه مهما كانت النتايج...و انا اللحين حامل

الجده\بس يابنتي أنا خايفه عليك ...

هند\أدري والله أدري يايمه..بس شسوي ..أنا أنسانه...ومتزوجه وأتمنى يكون عندي طفل ثاني سليم أنا ماراح 

اوقف على جمانه وناصر اللي بالمستشفى...لازم أحاول ثانيه وثالثه..وبعدين اذا ماساعدتيني أنتي اللي أقرب 

الناس لي..منوا اللي بيساعدني يايمه..

الجده\لاانتي شكلك نسيتي أن هذه المره الرابعه اللي تجبين فيها عيال ويموتون بنفس اليوم...!!

هند اللحظه نزلت الدموع اللي بعيونها وماقاومت أكثر وفرقت اللي بداخلها\لا يمه..وسكتت .....لا 

مانسيت...تبيني أذكرك بأساميهم حتى..!!

الأول محمد..والثاني نوره والثالث نايف والرابع عبد العزيز...وكلهم..وكلهم..ماتــوا...وانا مت وحييت ألف مره 

واللي مستحيل أنساه...ولدي عبد العزيز...وبكت بسبب الذكرى..

كان توه بالمهد..صغير وابتسمت وأبيض...حتى عيونه..عيونه يايمه أنحرمت منها ..ماشفتها...

تدرين ليه ..لأنه كان دايم بالحضانه...والأوكسجين مركب له..

واذا أنشال منه الأوكسجين بيموت..حاله مثل حال أي ولد جبته ومـــات..

كنت دايم أدعي ربي أنه اذا كان هالولد خير أنه يعيش فيخليه لي...

أما اذا كان هالولد شر أنه يعيش فأنا راضيه باللي كاتبه لي ربي..

وبعدها..وبعد شهر واحد بس ..توفى عبد العزيز..

وأنا حمدت ربي وشكرته..لكن...لكن حرقة القلب شابه بصدري يمه...

ولحد يومك هذا مش قادره أطفي النار...

وكل ماأشوف ولدي ناصر المعاق اللي طايح بالمستشفى ..أتذكر عبد العزيز وعيالي البقيه اللي ماتوا..

شفت الظيم يمه...وقلبي منقطع على زوجي الي يبي الولد ...

أنا ماألومه...يبي ولد يرفع راسه ويروح معه المجالس

ويقول هذا ولدي....!!

تعبت يمه..تعبت...

ضمت الأم بنتها وهي تصيح 

وتدعي ربها الف مره أنه يسهل الولاده لها ..


هند بنت الوحيده للجده بعد وفاة أختها اللي أصغر منها وهي حامل بالشهر الخامس متزوجه من واحد من أهلها اسمه جاسم وساكنه بــ راس تنوره 

عندها بنت وحيده اللي هي جمانه وولد أسمه ناصر معاق غير قادر على التحرك والكلام وداخل مركز للسمع والنطق عمره 15 سنه..



جمانه\العشــــــــــــــــــــــــــــــــــــــــ ــــــــــــاء.......جاهز..ياأحلى أم وأحلى جده...

الجده وهي تمسح دموعه وتفك بنتها\ياربي من هالبنيه...ماتجلس في مكان واحد زي النحله....

هندبابتسامه حالمه\هههههههههههه الله يخليها لي يمه...

ابتسام\وأنا...!!

هند\أنتي الزين كله... 

سماح\أحم..أحم....سماح جت..وخروا عنها.....!!طريق طريق...

أيوه..وأنا....!!

هند\أنتي شيخة البنات..بس ياليت تتركين هالدلع ..وتريحين قلوب متعذبه...

سماح\عمتي....وبعدين يعني..خلص..طبوا هالسالفه...

هند \وليه نسكرها..احنا بدينا أصلا....!!!!

أبتسام\عمتي تكفييين لاتحاولين معها...الولد بيستخف...وهي مروقه...

الجده\أبي أعرف شغله وحده بس...وش هو اللي مو عاجبك بــ أحمد..ولد ياحلوه ولا..وشرطي بعد...

هند\وغير كذه ولد عمك...

سماح\بيأس ..مو كأنكم نسيتوا شي..!! العشاء جاهز..يالله..أنا بسبقكم..

الجده\أيه تهربي تهربي...بس أنا وراك ياسماح والزمن طويييل..

جمانه\صدقوني كل هذا بسبب أختها سميه ....

هند\عيب يابنت...لاتدخليين بهالأمور ...

الجده\ليه..وش دخلها سميه...

جمانه\ياجده...ماتعرفين سميه الحقوده...

ابتسام\جمانه..كأنك خرتيها حييل..

جمانه\شكلي....بس شسوي من هاللسان الطوييل..

الجده\والله يبيله قص...



سماح طالبه في الكليه العلميه عمرها 20 سنه 
البنت الثانيه لماجد ومريم 
مصابه بصرع وتطورت حالتها بسبب عدم تعاونها مع المرض..
جميله وحادة الملامح ودلوعه بعض الشيء..






هيثم\ياهـــــــــــــــــــــــوااا...طلال,,,,

طلال\هــأ..

هيثم\لالالا أشك أنك منت بصاحي....طلالوا..

طلال\أووووف منك....ياأخي خير شتبي....!! خلصنا!!!

هيثم\لا ..وبعد معصب ...أقول يالحبيب وشفيك..مش بعوايدك تخبي عني شي....

طلال\هيثم.
.
هيثم\نعم...

طلال\أبي أتزوج...!!!

هيثم\طيب...

طلال\أقولك أبي أتزوح تقولي...طيب...

هيثم\شتبيني يعني أقول.....اذا قلت لك أنت مجنون بتقولي ليه!! واذا سكت وما أهتميت بالموضوع بتقول لي 

أنت ماتحس فيني ياهيثم...

طلال\خلاص..هيثم...ماعدت أتحمل أبي أتزوج...

هيثم\ومنوا اللي تبي تتزوجها !!

طلال\......راوين.....

هيثم\منوا راوين...!!!!

طلال\بنت عمي ياغبي...

هيثم\. مبروك مبروك.......وسكت …. أنت من صجك....!!

طلال\توك تقولي مبروك..شفيك غيرت رايك!!!

هيثم\ومالقيت غير راوين..

طلال ومات قهر\وشفيها راوين..هي بنت عمي وأنا أولى من الغريب...

هيثم\وأنت تتوقع أمك بتوافق...

طلال\هذا اللي مخوفني ياهيثم..اخاف ترفض وتذبحني...

صدقني اذا ماتزوجت راوين بمووت..تعرف وش بسوي بمووووووووووووت..

هيثم\بسم الله عليك من الموت ..ياأخي لاتفاول على روحك..وأن شاء الله موضوعك بيتسهل ..

طلال\أدعيلي ياهيثم أدعيلي صدقني محتاج لدعواتك...

هيثم\من عيوني ياأخوي...الله يوفقك ان شاء الله..

طلال\آميييين..

هيثم\أسكت اسكت جاء أخوها...أنا مدري كيف أنت مستحمله !!

طلال\ومين قالك أني أجلس معه....أنا ياأذاكر ..او أني طالع مع الربع..مستحييل أجلس معه في مكان واحد...



طلال طالب في جامعة الملك سعود بالرياض تخصص جراحه عمره 24سنه ساكن في بيت عمه بو تركي 
يحب بنت عمه راوين ...

هيثم طالب في جامعة الملك فهد للبترول والمعادن عمره 23 سنه الولد الثاني لأبو أحمد 






يمشي في شوارع فرنسا...وللأسف ....ماله أي هدف..!!

شعره الطوييل ..لحيته اللي كثرت ..ملابسه المبهدله ..اللفافه اللي على رقبته..أيده اللي ترتجف من كثر البروده..


كل هذه أشياء تدل على حالة حزنه وتوتره الدائم...!!

يشوف الناس كيف تبتسم ..وهو مايعرف كيف الأبتسامه...

يشوف الناس كيف تضحك وتتمايل في مشيتها من كثر الوناسه وراحة البال...وهو مايعرف وش ورى هل الأبتسامه...!!


تمنى يرجع الزمن لورى..تمنى ترجع 11 سنه ..تمنى يكون كل اللي صار له حلم وأنتهى..تمنى يفتح عيونه 

ويشوف نفسه في بيته..في حضن أمه وأبوه...بين أعمامع وجده وجدته...وتمنى وتمنى وتمنى....


ويابعد هالأمنيات..

لحد اللحين مش مصدق اللي صار له..!!

مش مصدق أنه متغرب 11 سنه عن بلاده ..

وعشان ايش...!!

عشان غلطه بسيطه....ماينحاسب عليها...!!

توه يعرف مين هو..!!مين يكون..!!وولد مين..!!

هو ولد رجال ...حاله زي أي مواطن بالمجتمع..

له حقوق ..وعليه واجبات...

لو يدري أنه هالشيء بيوصله لهالمرحله..!!

كان ولافكر حتى أنه يجازف ..المجازفه اللي سببت لحياته الموت...

ومش أي موت...

هذا الموت البطيء...

هذا الموت اللي يذبح الروح والقلب...

موت الغربه..

موت الوحده...

موت الهجره من بلادك اللي عشت فيها وتنعمت..

موت الهجره من أعز الناس لك..

موت البعد عن أحبابك...

ذبحت قلوب يايوسف...

ذبحت قلوب متعذبه من بعدك...

ذبحت قلب أمك وأبوك...

وذبحت قلب ثاني ..قلب كبير...لكنه رهيف وتعبان..

قلب كان يكتب أحلى أنواع القصيد ...

قلب يحبك حتى النخاع...


قلب وفي ..أنتظرك 11 سنه...ومامل من الأنتظار...!!

وبيظل ينتظرك وينتظرك ...لمن يجيه خبر وفاتك...

وأنت في الغربه...



أرسم يايوسف...
ارسم....ماصار عندك غير هالذكرى...!!

ماصار عندك غير الواح وريشة فنان...

فنان حزين راحــل....مهاجر في دنيا بعيده...

بعيده....

صرت أثنين يايوسف..

لوحـــــه ..وغربــــــــه...!! 


-------------------------------------------------------------------------------- 

الجزء الثالث
………………





عبد الرحمن\حبيبتي..وبعدين يعني..خلص خليني أناام...وغمض عيونه..
وفتحها فجأه..
أوووووه...نامي حبيبتي..نامي...
ريوف وتضربه بأيدها\بابا..بابــا..بابــــــــــــــــــا...لاتن ام...
عبدالرحمن\ريوفه..حبيبتي أنتي...علامج اليوم...!!ترى بوديك لــ روز تناميين معها...
ريوف\لا بابا خلص...بثكت..وحطت ايدها على ثمها...
ريوف\بابا..بقولك ثي...
عبدالرحمن\قولي ياروح بابا...!!..
ريوف وهي تقرب من أبوها\بابا ..أنا أحبك....كثيييييييير....وباسته على خده
عبدالرحمن\حبيبتي أنتي,,,,,انا أحبك أكثر..واكثر بس نامي ياعيون بابا...
ريوف\تيب قولي قثة ليلى والذيب...
عبدالرحمن\اوكي عيوني...قربي حبيبتي...
أخذ عبد الرحمن بنته وحطها في حضنه وحكى لها القصه وهو يمسح على شعرها بأيدها اليمنى ..أما ايده اليسرى كان ماسك فيها ظهرها ..وماحس الا بأنفاس بنته تتزايد ..وعرف أنها نامت مثل أي ليله تنام فيها...

عبدالرحمن وهو يناظر للسقف\ماأصعبج ياسماء..وماأصعب بعدج..
خلتيني لوحدي ورحتي لبعيد..
آآه ياسماء...بعدج عذاب...

هذا عبدالرحمن كويتي الجنسيه ..يشتغل مع الجد يوسف..وهو الوكيل الرئيسي لمحلات العالي للعطور العربيه..


أمانته وطيبته خلته يكون زوج لــ سماء بنت الجد يوسف...
اللي توفت بسبب مرض السل ...
وماكان عندهم غير بنت وحده أسمها ريوف عمرها 4سنوات وبتدخل في الخامس..
مقطوع من الشجره بعد وفاة والديه ..واخذ الجنسيه السعوديه...
وبــ نباهته وأسلوبه السلس في المعامله وشدة ذكائه..
صار أفضل تاجر كويتي صغير السن..
وبسبب شغلته التجاريه عرف فيها عايلة العالي وكون معاهم شراكه ظلت سنين طوييله..
وأتحدت هالشراكه يوم تزوج عبدالرحمن سماء..
وبسبب جدراته ووفائه اللي ماله نهايه وتضحياته ..
أصبح االوكيل الرسمي لمحلات العالي..



كان أجمل يوم في حياته..يوم عرف سماء وصارت حليلته على سنة الله ورسوله...
حبها من أول نظره بريئه..وأول ماشافها عرف أنها هذه رفيقة الدرب اللي بيكمل معها حياته الناقصه
كان مفتقد الحنان قبل مايعرفها..كانت حياته كلها غربه..كان فاقد الجو العائلي..
وماعمره عاش هالجو الا يوم عرف سماء وعايلتها..
حسدهم من قلب على ترابطهم اللي شافه بعيونه..
بس ماكان يعرف أن بعضهم كانوا يتخذون هالرابط قناع أمثال ماجد وغيره اصحاب القلوب الخبيثه..

ريوف وهي نايمه\بــابا..أحبك..يابابا..
عبدالرحمن وهويناظر بنته\وأنا اكثر حبيبتي..ياريحة الغاليه والله..
حب عبدالرحمن راس بنته وسمى عليها ووغطاها عدل ونام الجهه الثانيه..





_______________________________________________

كـــفـــاك دمــوع يـــاقــلــبـــي تــرى دمــعــك عــلــّي غــالــي...

أنــا مــالــي بــهــالـــدنــيـــا ســـــواك أحـــٍد يـــواســيــنــــي....


دخـيــلــك حـتــى لـوصـاحــت جــروحـك تـرفـق بـحـالـي...

أخــاف صـيــاحــهــا يـحــيـــي جــروحٍ مــيــتـــه فـيـنـي...


صـعـيــبــه والــلــه هـالـدنـيــا عـلــى مــثـلــك وأمـثـالـي...

صـغـار عــالـحـزن لـكـن أبــت تـسـتــوعــب سـنـيـــنــــي...


سـقــتــنــي الــّمــر فـي عــمــرًٍ شـرب بـه غـيـري الـحـالـي..

وكـل مـاصـحــت يـادنـيــا ذبـحـــنــي الــمـــر تــســقــيــنــي.!!


وحــيــده عـشــت أنــادي الـفـــرح لـجــروحـــي ولاجــالــي...

رحـلــت بـكــل صــوب ومــالــقــيـــت الــلــي يـــداويــنــــي...


وتـــراهـــا مــاغـدت تــفــرق مــعـــي لــو طــــال تــرحـالــي...

أنــا أصـــلا ســكــنــت الـجـــرح وضـاعــت بــه عـنـــاويــنــي...


عــشــقــت الـحــزن مـو بـرضــاي وعــيــّا الــوقــت يـصــفــالـي...

ويــوم إنـه رجــف دمــعـــي ذبــحــتــه فــي وســـط عــيــــنـــي...


لــك الـلـــه وش يــفـــيـــد الــدمـــع ولــو هـــو ســـيـــل مــتــوالــي...

لــك الــلـــه امــســــح دمــــوعـــك تـــرى هــالــدمـــع يـشــقــيــنــي...


مـصــيـــر جــروحــنــا تــذبــل قــصــر هــالــعــمـــر أو طــالــــــي....

وإذا جــرحـــك أبـــى يــبــــرى بـــضـــمــــده بــشــــرايــيــنـــــــي...مع التحيه:فجــر______________________________________ _________

قريت الردود اللي جات على أخر قصيده نزلتها في المجله ..وفرحت كثيير .. !!
كل مره يزيدون عدد قراء قصايدي..
واللي مفرحني أكثر أن هذه القصيده تعني لي الكثيير..!!
خصوصا لمن أشوف بصمة الحزن في عيون كلماتها..!!


طويت على الصفحه الشعريه ..وسكرت المجله ..وأنا أبتسم بصمت..
قمت من كرسي المكتب واتجهت للنافذه الي تطل على حديقة بيتنا..
شفت الشمس وهي تغرب وماأحلى غروبها...!!مدري..!!حسيت بشيء..!!.شي حلو...
.بس فيه مراره..!!
حسيت أن غروب هالشمس يمس شي من شخصيتي...!!
بس بالظبط مدري أيش..!!
يمكن لأن مدة غروب الشمس فيها طول أنتظار..!!
أو يمكن لأنها نوع من انواع الصبر..!!
أو لأن خيوط الشمس الساطعه قريبه مني....!!
وهي بالأصل بعيده..!!
أمممممم كل البشر يفكرونها بعيده..بس ياترى.!! 
ليش أنا بالذات أحسها قريبه...!!
أحسها ألم وأمل..
أحسها حلوه ومره...
أحسها برد ..صقيع..!!لكنها حاره..حريقـه..!!
شالأفكار المتناقضه يافجر...!!




هاللحظه..
جات في بالي خاطره ..
وعلى طول ماصدقت خبر وأخذت قلم وورقه
وبديت أكتب مطلعها...



ماتعبتــي...!!والا لســــه مأعلنتي الأنهزام..!!
مابكيتي...!!والا باقي على هالمحــاجر مكان..!!
مانسيتي..!!والا نفسك أبعدت النسيان..!!
ماأنجرحتي..!!والا كثر الجروح أطلقت الأستسلام..!!
ماأنتهيتي ..!!والا نفسك ابت تقبل حرقة النيران..!!

يامنار(ن) للوفا..يافانوس (ن) للمكان...ياتغاريد الصبح....يا....يا....
وقفت عند هذا المقطع..... وماكملتها ..!!

الصراحــه..
ماأأبي أكملها...!!
خصوصا هالوقت...!!
لأنــه..لأنه..هالوقت حرج جدا بالنسبه لي...!!
هالشهر ..من اصعب الشهور اللي مرت فيها...!!
هالأسبوع مضى زي الشيء المتعلق في البلعوم...!!
من اسوء أيام حياتي كانت شهرمــارس ...وماأبي أتذكر وش حصل في شهر مارس..!!
طلعت من الغرفه وأنا أسكر جرح عيا يبرى...وكتمت آهاتي..وتنفست الصعداء...






هذه أنا ..!!
أنا فجر... 
....................................
جرح..مابرى..
وانتظار ماله نهايه...
....................................

عمري 28 سنه معلمه في رياض الأطفال..
أهوى الشعر والقصيد وبعض كتابة الخواطر..
أحب الليل والقمر..
أحب الشمس وغروبه..
ولي أكثر من 88 قصيده كاتبتها..
وكلها في مجلد محفوظ..باسمي..
.................................................








رحت لغرفتها..وأنا ناويه على اللي في بالي...
ومستحيل أخلي اللي يبونه يصير ...هذا اللي ناقص بعد...
تتزوج سماح وأنا لسه مطلقه وماتزوجت...!!
لازم أخرب عليهم مخططاتهم..
لازم أنهي كل شي اليوم...
أنا أعرف أمي وابوي..بيحاولون فيها لمن ترضى..بس لا وألف لا ...
سماح ماتتزوج أحمد...مستحيييل...مستحييل تتزوجه..


سميه العمر30 سنه مطلقه أنانيه وحقوده وسيئة المعامله مع الآخرين..
كل هذه أسباب في عدم استمرار زواجها .. 

مريم أم طلال\شفتي يابنتي..حتى عمك سلطان جاك وكلمك عن أحمد..خلص عاد.أرضي وريحينا..
سماح وشوي وبتصيح\يمــه أنتوا ماتفهمون...!!نا ماأقدر أتزوج أحمد ماأقدر..
مريم\ليه يابنتي وشفيه أحمد..
سماح\مافيه شي ..مافيه شي..أنا ..أنا اللي فيني..
مريم\ويه...بسم عليك تهبلين ..كامله والكامل الله سبحانه وش تبين أكثر من كذه..
سماح\ومرضي نسيتوه...!!
مريم\لا ياحبيبتي مانسيناه...بس كل شي له حل وأنتي اذا تجاوبتي مع المرض صدقيني بترتاحيين..
يمه سماح..ريحي قلب أميمتك وخذي احمد..وصدقيني بيحطك بعيونه..
ها يابنتي وش قلتي...!!
سماح\يمه أرجوك...خليني أرتاح أنا تعبانه...
مريم\حبيبتي أجيب لك الدواء...!!وتوها بتقوم الا شافت سميه واقفه ...
أنتي من متى هنا...!!
سميه\توني جايه...!!
مريم\المهم روحي جيبي كاس مويه لأختك بسرعه..
سميه وتوها بترد بعصبيه الا أمسكت نفسها عشان مايخترب اللي سوته\أن شاء الله
وراحت تجيب كاس المويه..
مريم\خلص حبيبتي بكره أكلمك واللحين بخليك ترتاحيين وفكري بكلامي زيين...
جابت سميه المويه لأختها واعطتها أمها الدواء
وطلعت مريم مع بنتها عشان تنام سماح وترتاح...

بس هيهات ترتاح..!!هي تعرف أنها تكن مشاعر خاصه لأحمد ولد عمها ...
وكانت تتمنى له الخير...
وتتمنى أن الله يجمعها وياه بالحلال..
بس كانت خايفه..
خايفه من مرضها..
خايفه أن هالحب الكبير يختفي فجأه..
.كانت خايفه انها تكون ثقيله على أحمد..
كانت خايفه انه يمل ومايستحمل مرضها خصوصا أنها دلوعه زياده عن اللزوم وحساسه حييل 
وماتستحمل أي كلمة من أي شخص حتى لو هالشخص تعزه وتحترمه...

بس اللي ماتعرفه أنه أحمد يمـــوت في شي أسمه سماح..
ويتمنى اليوم اللي يجمعه هو معها...
ياما تقدم لــ سماح وياما رفضته ..وكل مره يخطبها وهي ترفض ..
بس هالمره هو مصر وبنفس الوقت صابر...
بس المهم أنه يتوصل لحل ونتيجه تريح الطرفين..


أحمد العمر 28 سنه ظابط في قسم الشرطه الولد الأكبر لشيخه وناصر ..









توني داخل البيت...وتعبااااان..منهد حيلي...!!
اليوم المدرب الألماني الله ياخذه قولوا آميين كارفنه كراف..
الناس عطله ومفتكين من الدراسه..وأحنا من صبح الله وفي صقعة الشمس نتـدرب ..!!
أوووف شالحاله....!!
والله مرض هالمدرب
أنا لازم أقدم شكوى عليه..!!
مستحييل أخليه بحاله...
أبد ا..مافي راحه لو تموت ..
حتى شرب الماي مانعنه عنه..
واللي يغلط غلطه ياويله...!!
أمه داعيه عليه...!!
ياناس لا تلوموني اذا قلت اكرهه..
أكرهه من قلب بعد..!!
لا ويبينا بكره من الساعه 5 ونص في الملعب...
والمشكله أنه مايتعب كأنه رجل آلي..!!
ماعمري شفته يقول ستوب وقفوا اللعب..!!
ولا عمري سمعته يقول خلص كفايه جري..!!
أنا أشك أنه دجاجه ينام الساعه 6 المغرب...!!
أيش عليه أجنبي مش مثلنا مسلمين نخاف ربنا..!!
الله حاله..!!
الله يعينا عليه بكره..!!
وشكلي من كثر الهذره وصلت الغرفه بدون ماأحس..
وعلى طول رميت نفسي على السرير..وغمضت عيوني...ونمت...


الوليد عمره 20 سنه طالب في كلية المجتمع التابعه لـ جامعة الملك فهد
هاوي للرياضه من صغره وخصوصا كرة القدم

لدرجة أنا معدله في الدراسه نازل بسبب هذه الهوايه
أختاروه نادي الأتفاق لاعب سنه عندهم حتى يثبت وجوده وتحت المراقبه
وصار من أفضل لاعبين نادي الأتفاق السعودي..
ويطمح للمزيد في مجال الكره مستقبلا...



أحس بازعاج وحركه على شعري...
ودي أفتح عيوني وأشوف وين مصدر هالحركه ..!!بس النوم مغطي على الوضع كله...!!
عبست وجهي وفركت عيوني بقوه وماحسيت الا بأيد صغيره على شعري ..
واللحين بس عرفت مصدر هالأزعاج كله..!!
أنتظرت شوي عشان اعرف وش نهاية هالحركه..!!
وفتحت عيوني شوي وانا أطالعه بغيظ....


أطالع الخبل عبد العزيز..!!
الوليد بغيض\عزيز وعمى أن شاء الله..صدتك يالسبال..ومسكت أيده عشان مايفلت..
عزيز\أي أي أيدي أيدي...وليد..أيدي
الوليد وهو ماسك المقص اللي في أيد عزيز\ومدام تعرف انه يعور ليه تقص شعري..!!

عزيز أخو الوليد من ابوه ولد لطيفه
عمره 5 سنين
شعره أسود وناعم وبشرته بيضه وعيونه كبار وشعره ماشاء الله بسرعه يطول وهو يموت على الشعر الطويل...الولد راعي كشخه بس دايم أمه تقص له شعره وتخلي شوي شعر بين عيونه
عشان كذه هو دايم ينقهر وييي يقص شعر الوليد الطوييل ..

وهو والوليد دايم مع بعض على أن فارق السن كبير مابينهم بس عزيز اللي يشوفه يعطيه عمر اكبر من كذه وكل واحد مايقدر يستغنى عن الثاني ودايم يتضاربون ويتصالحون بنفس الوقت..

عزيز\وليد ..انا لازم أقص شعرك...!!
الوليد\ليش!!
عزيز وبصوت واطي\عشان بعدين مايخترب شعرك...!!
الوليد\لا والله!!
عزيز\ايه...واذا قصيته لك بيصير بعدين حلو مثلي...صح!!
الوليد وهو معصب\عزيزو هذا أخر مره تجي وتدخل الغرفه وأن شفتك مره ثانيه ماسك المقص بذبحك...فهمت!!
عزيز شوي وبيصيح\فهمت..
الوليد\يالله أنقلع بره خلني أنام...
وتوه بيطلع عزيز الاتذكر شي مهم وأبتسم بخبث وقرب من أخوه\أقول وليد...
الوليد\ها..ياليل ماأطولك...
عزيز\ترى ابتسام...
الوليد وهو مغمض عيون\أيش فيها ابتسام..!!
عزيز\خذت...
الوليد\أيه!!
عزيز\............الصور
الوليد\أي صور....!! وفتح عيون...الصور اللي بالدرج...!!
عزيز وهو يضحك\أيه..وبتعطيهم جمانه..

وعلى طول قام من السري وراح لغرفة ابتسام وهو غالي نار عليها
وفتح الباب بدون مايستأذن وشافها تتكلم بالتليفون..
الوليد\ابتسام...وين البوسترات اللي بالدرج...
ابتسام\لحظه جمانه
أبتسام بغباء زايد\أي درج...!!
الوليد\الدرج اللي بغرفتي...!!
أبتسام\أها....عندي..
الوليد\لا والله ومين سمح لك تاخذينهم..!!ولا تقولين لي بتعطينهم جمانوا...!!
ابتسام\هههههههههههه لحظه جمانه سكتي لاتفضحينا...
الوليد\هذه جمانه..
ابتسام بابتسامه\ايه..تسلم عليك...
الوليد\الله لايسلمك ولا يسلمها..ومره ثانيه أن خذتوا صور بدون ماتعلميني ياويلك...وطلع من الغرفه وهو معصب..

جمانه\أنا بعرف شغله وحده بس..ليه اخوك مايطيقني مالت عليه..
ابتسام\تكفيين اللي يشوفك يقول أنك تحبينه ياأختي كلكم نفس الصنف ..
جمانه\بس أحسن حرييت قلبه باخذ الصور...هههههههه
ابتسام\أيه حبيبتي لو ماخذتهم كان ماطلتيهم...أنا مدري وش عاجبك بهالــ نواف ..!!!أخوي أحلى منه..!!
جمانه\وععععععععععععع أيش جاب القمر لأخوك...أقول خليك ساكته بس....شخبار مرت أبوك..
أبتسام \آه بس ياجمانه خليني ساكته بس...
جمانه\ليه أيش صاير..!!
ابتسام\كالمعتاد ياجمانه الكلمه في البيت لها واي شي تبيه مجاب..وابوي لا حول ولا قوه ..مايقدر يسوي أي شي ..!!
جمانه\طيب ليه ماتكلمين أبوك عن هالمفتريه!!!
ابتسام\اللي جاء لأبوي كفايه وماابي أزيد عليه المواجع...!!
جمانه\ولو ياابتسام لين متى بتظلين ساكته وحقوقك مسلوبه..لازم تسوين شيء..!!
ابتسام\خلاص ياجمانه من أول ماتوفت أمي الله يرحمها وأنا مش في الدنيا ..في دنيا ثانيه بعيده كل البعد عن هالدنيا الفانيه..كفايه صدمات ياجمانه..
انا خلاص أستسلمت...ماأبي أخسر ناس ن على قلبي ..
خسرت كثيير كثيير ومابقى لي غير أبوي وأخواني الأثنيين..
وأنتوا الله يخليكم لي...!!
جمانه\زمن قاسي ياابتسام...مايرحم ...
طيب بتجينا بكره...!!
ابتسام\لا ماأتوقع لأن حرمة أبوي بتطلع عندها زواج وصعبه أخلي البيت فاضي..والوليد أكيد عنده تدريب..
جمانه\حسافه يعني مش شايفتك لأن بنروح راس تنوره بكره..!!
ابتسام\أفا ليه..!!
جمانه\أبوي عنده شغل لسه مابدت أجازته..
أبتسام\طيب ليه ماتمين بيت جدي..!!
جمانه\أخاف أزهق ..بس أن شاء الله على الأسبوع الجاي بنجي الخبر..
ابتسام\أن شاء الله..
جمانه\يالله مااطول عليك سلمي على عزيز وحافظي على الصور أوكي..!!
ابتسام\أوكي حبيبتي مع السلامه
جمانه\مع السلامه..




صحيت من النوم وأنا مرتاحه
وكانت الساعه 12 الظهر..!!
بسبب الحلم اللي حلمته..
.هذه أول مره أحلم فيها عن أحمد ..!!
وكان الحلم حلو...!!
حلو كثيير ..!!
وبتحفظ فيه لنفسي..!!
وقمت من سريري
وأنا احس بنشاط غير طبيعي ..!!
وعلى طول رحت توضيت وصليت شكر لربي ..!!
وبعدها..!!
رحت لغرفة أمي
عشان أقولها الخبر اللي بيفرحها وبيفرح ابوي..


سماح\يمـــه...انا موافقه...
مريم\أيش..!!
سماح\أنا مواقفه على أحمد ولد عمي..
مريم\ياقلبي والله..واخيرا...



\وأخيــــــــــــــــــــرا...
سماح\وأخيرا...
سلطان\صدقيني مراح تندميين..!!
سماح بابتسامه\أن شاء الله..مشكور سلطان
سلطان\لا وبعد سلطان..شكلك نسيتي أني عمك يابنت..
سماح\شسوي بعد عمي صغيير حييل ماأقدر أسميك الا سلطان..
سلطان\المهم لا شكر على واجب وأنا اللي قلته عن احمد قليل ..صدقيني لو أتكلم عنه ليل نهار مراح أخلص...
سماح\لهدرجه!!
سلطان\وأكثر بعد..عاد يالله ماأطول عليك بروح أدق عليه عشان افرحه وأخذ البشاره..
سماح\أوكي مع السلامه..
سلطان\في حفظ الله..

كل العوايل عرفوا بموافقة سماح على الخطوبه وأنتشر الخبر على الأهل كلهم...

أنتهى الجزء الثالث 

الجزءالرابع
........................................



\مادريت الظابط أحمد خطب بنت عمه
العسكري2\وأخيرا بيطلع من حياة العزوبيه..!!
العسكري1\وأنت الصادق بيفكنا من أحكامه الصارمه علينا..!!
العسكري2\أي والله هذا أحسن مافي الموضوع..!!
العسكري1 بقلق\خلاص سكر الموضوع كل الدائره سمعتنا..!!
العسكري2\وأنا شعلي جاء الفرج والله يعين بنت عمه عليه
العسكري1\هههاي ظحكتني ...يابابا الظابط أحمد يطلع حرته فينا لكن مع الجنس الناعم شي ثاني..
العسكري2\وأنت شدراك اللي يشوفك يقول جالس معه 24 ساعه..
العسكري1\يكفي أنه متصنمين زي الأهرام جنب مكتبه...
العسكري2\شتسوي بعد هذا شغلك ولازم تأديه على أكمل وجهه بس من جد فاجئتني يوم قلت لي انه قرر يتزوج أخيرا...يالله عقبالي...!!


كل يوم تقول اليوم الله بيفرجها من العذاب اللي عايشه فيه...
وكل يوم تقول يالله...يالله صبرك...صبرك
هي عادي عندها تتقبل الأهانه ..
وتتقبل الضرب اللي يجيها...
بس أمها...أمها وين من هذا كله...!!
أمها الضعيفة الجسم والهيئه..
أمها ضعيفة القلب ومكسورة الخاطر..
هي طاحة تحت تضحية أخ ظالم ..وزوجة أخ أظلم
هي تقدر تستحمل..
جسمها لسه بنيته قويه
ويستحمل الضرب ..والتجريح..
لكن أمها...
أمها المسكينه اللي تالي عمرها 
صارت فاقده الرعايه والصحه
بعد ماكانت مهيئ لها كل سبل الراحه..
صحيح اذا قالوا الدنيا دواره ..
بس معقوله
معقوله.. بيجي يوم وبتدور على الظالم...!!
الله العالم.....!!





قاعد على كرسي حديقة بيته وحاط أيده الثنتين على العكاز وهو بهذه الوضعيه سرح فكره لبعيد.
وهو يتذكر أحلى المواقف اللي مرت مع ولده وهو صغير وعمره 11 سنه
يوسف\يبــه
بو يوسف\لبيه
يوسف\أنت تعرف..أن كبرت وصرت رجال أبي أسمي ينعرف بالسوق كله 
وأصير مشهور مثل جدي .
وأبيهم اذا مريت يقولون هذا يوسف بن محمد بن يوسف العالي
هذا السبع ولد السبع 
اللي شرف أهله هذا هو يوسف..
بو يوسف\ياولدي أنت توك صغير على هالسوالف اذا كبرت يصير خير لاتشغل أمورك بهالسوالف
يوسف\لا يبه أنا كبرت وطلع لي شنب 
بو يوسف\ياحليلك يايوسف أنت تسمي هالشعرتين شنب هههههه
يوسف بزعل\يبه الله يخليك لاتكسر مجاديفي أنا اتكلم جد...بس لحظه أنا ماأبي أصير عطار مثل جدي أبي أصير رسام عود ..ايه وأبي أسويلي معرض كبيييييييييير قد شركة جدي...
بويوسف\ولايهمك نذر علي يايوسف اذ كبرت لأسوي لك معرض لاصار ولا استوى...
أنت أكبر ياويوسف..وبتشوف اللي يرضيك...
يوسف بفرحه غمرته\صج يبـــه..
بويوسف\صج يايوسف...
يوسف\..طيب يبه بقولك شي ثاني بعد..
بويوسف\أمر ياولدي..
يوسف\أمممم بنت عمي فجر...
بويوسف\شفيها...**بنت عمك..!!
يوسف\أحبها...وابي أخطبها....
بويوسف\نعم....
يوسف\يبه أحبها...
بويوسف\أنت من صجك...
يوسف\أيه من صجي...
بويوسف\لالالا منت بصاحي... ياولديأنت تعرف كم عمرك اللحبن..
يوسف\أيه أدري 11 سنه ..بس لايغرك عمري ترى عقلي يوزن بلد..
بويوسف\وهذا اللي مخوفني...
يوسف\يبه تكفي على ألأقل كلم عمي بالموضوع ويصير خير بعدين..
بويوسف\أحاول بس لاتحط أمال...
يوسف\أنا واثق فيك كل الثقه..
كل الثقه..
كل الثقه..
فتح بويوسف عيونه على أخر كلمه قالها يوسف
وشاف دموعه تنهمر بهالمحاجر اللي عيت تستلم للحقيقه 
اللي يعرفها كل شخص
يعرف يوسف..







من أول ماعرفت ان ملكتها بعد اسبوعيين وهي في حوسه كبيره
من مجمع لمجمع...ومن مشغل لمشغل ثاني..
بس اللي مريحها شوي ان معها بنات عمها فجر وابتسام...
وخصوصا فجر أخت المعرس اللي تكفلت بكل شي ..
من الألف الى الياء..
عشان بس عيون وغلاة أخوها أحمد...

بكل براءه الدنيا\بقول لكم شي..
ابتسام\أيه بسرعه ترى دقايقي معدوده...
سماح بزعل\ابتسام..هذا وأنا ماأتكلمت خلاص لاتكلميني زعلت...
فجر\أقول بسومه..ياويلك أن زعلتي سماح...أنا ماأرضى عليها..
ابتسام\أيه وشعليكم بتصيرون نسايب...عقبالي يارب...
سماح\أقول كانكم طلعتوا عن الموضوع..نسيتوا أني بقول شي..
فجر\أي يالله تكلمي...
سماح\تصدقون ..وغمضت عيونها..أحس نفسي طايره...
أبتسام\يعني كيف طايره..!!
سماح\مدري..أحساس...أحس نفسي طايره من الفرحه...
أبتسام\أها اللحين فهمنا..قولي كذه من البدايه...قولي أنك تحبين...
سماح\أحب..أممم..يمكن...
ابتسام\الا أكيد تحبين ياسماح..
سماح\ليتني ماقلت لكم..أنا قلت أحساس ..أحساس ياناس...
ابتسام\شرايك ..فجر..!!
فجر\رأي بأيش...!!!
ابتسام\باللي قالته سماح...!!
فجر بابتسامه\ماأقول الا الله يهني سعيد بسعيده..
سماح\المهم شرايكم بهذا حلو...
ابتسام\لا هذا أحلى...
فجر\لا شوفي اللي جنبه أحلى وأحلى...
ابتسام\لالالالا هذاك أحلى...
سماح\لا أنا اقولك أول وااحد أحلى منهم...
فجر\ ..كلهم حلوييين ..أمشوا ندخل المحل ونشوف..
سماح+ابتسام\يالله






ماسكه المبخر وجالسه تدخن البيت كله..تبي ريحته تفوح من خشومهم ..
سمعت كلمات كثيره من أمها وكلها تهديد ووعيد ..
بس هي تبي تطبق المثل اللي يقول..
عمـــك أصمخ..
تسمع من هنا ..وتطلع من هنا..
على قولتها تبي تمسك مهمة أختها لو يوم واحد 
مدام هي طالعه من البيت..
بس هي اللي ماتعرفه
أن مافي أحد مثل فجــر...

هذه غلا بنت الثانيه لأبو أحمد 
عمرها 19 سنه
تدرس في كلية الأداب تخصص أنجليزي

بنت ياي وكشخه ودلع..
عكس أختها فجر تحب المظاهر 
ومتابعه جيده لأخر الموضا بكل أنواعها..
بس مع ذلك ماغرتها مظاهر العصر الزايفه 
لأنها والده من بيت كله موده ووفاء..
والده من بيت جذعه سالم وفاطمه
وساسه أحمد وهيثم
وقلبه فجــــــر..

أم أحمد\غلا..غلا...غلا وصمخ...
غلا\ها يمه..امري تدللي...قولي اللي تبين...
أم أحمد\ذبحتوني جننتوني..كمن مره أناديك وماتردين...
غلا بدلع\يمه..صدقيني ماسمعتك...
أم أحمد\المهم دقي لأخوك أحمد وقولي له ننتظره على العشاء والا لا...
وحطي هالمبخر في المطبخ خنقتينا بريحته...
غلا\من عيوني يالغلا أنتي بس هدي شوي...

\هــاتشوا..
سمعوا صوت عطسه ولفوا وجهم على مصدر الصوت..وشافوا...
أحمد\مساء الخير على أغلى أم ..واشطن أخت....
ام أحمد\هلا يمه..هلا بولدي الغالي..هلا بالمعرس...
غلا\أيه عرفت أنا السالفه اللحين ..أنا لي الزفه المحترمه والدلع كله لأحمد وهيثم...والحب كله لــ فجر..
لا وبعد أسمي غلا..أمحق غلا...
بو أحمد\ياغلا ..أنتي غلا أبوك وبس...
أم أحمد\بسم الله الرحمن الرحيم من متى أنت جاي...!!اللي أعرفه أنك نايم بغرفتك...
بو أحمد\أيه أنا من خذت التقاعد المبكر وهامليني بالغرفه..ولو غلا كان رحت فيها..
أم أحمد\والله محد قالك خذ التقاعد...أنت اللي ماصدقت على الله ...
أبو أحمد\أيه أصلا أنتي هذا اللي تبينه أطلع بره البيت...
أم أحمد\والله كيفك افهم اللي تبيه واللي ماتبيه لاتفهمه..
أحمد\يمه ..يبه..شفيكم 
...من اول ماتشوفون بعض وتبدون بخناقه جديده...
صلوا على النبي...الله يهداكم بس..
أبو أحمد\والله علم أمك هالكلام ..أنا مدري أشفيها علي ليتني جلست في الجيش وأفتكيت..من حنة أمك..
أم أحمد\شفت شفت..أنت اللي بديت باللي المعاير....
أبو أحمد\لا حول ولاقوة الا بالله...أستغفر الله العظيم..
غلا بصوت هادي\أقول أحمد...كأن السالفه مطوله...!!
أحمد وهو مش عاجبه كلام اخته\أقول غلا ..سكتي أحسن..
غلا بأدب\أن شاء الله عمي...
أحمد وهو يقاطع كلام أمه \يمه..الا وين هيثم ..وفجر مالهم حس...
أم أحمد\هيثم رايح للندوه اللي باللجنه ..وفجر بالسوق مع البنات...
أحمد\أي بنات..!!
غلا بخبث\علينا...حط عينك بعيني ..ماتعرف أي بنات...!!
أحمد\بنت استعدلي شالحركات....!!!أنا من صجي أتكلم أي بنات...
بو أحمد\مع بنات عمك يتشرون حق الملكه...!!
أحمد وهو مستحي ووده أنه ماأطول بالكلام\أها..أوكي بروح داري واذا جهز العشاء نادوني...
أم أحمد\الله يحفظك
غلا\ياحليله أخوي لحد اللحين يستحي...
أم أحمد\على الأقل أحسن منك ياخبله. 

واقف وسط غرفته وفاتح النوافذ عشان يدخل الهواء
لكن كانت الستاير شفافه ومسكره 
وماسك الريشه بأيده اليمين 
وبأيده اليسار ماسك قطعه من الخشب 
فيها ألوان البني والأحمر وتدرجاته..
هذا ألوانه المفضله ..البني والأحمر الفاتر..
مزج اللون البني بالأحمر الفاتح..
ورسم الجزء اللي ماكمله ليلة امس 
لأن النوم داهمه
وسيطر عليه..
والا هو بعادته مستحييل يخلي لوحه مش كامله...
لازم ينهيها بظرف يوم..
لكن في لوحه شاذه عن القاعده..
جلس فيها ثلاث أيام
بــ لياليها..
وكانت هذا عزيزه عليه..
بشكل جنوني..
ياما أشخاص شافوها..
وساموها بمبالغ باهضه..
لكن هو رافض فكرة
بيعها ..
لأنها أغلى من الغلا نفسه..
لذلك..
يحس أنه روحه الباقي..بهاللوحه
يحس أنه عايش معها..وبدونها ميت..
........................
وهو دايم يسمي أي لوحه يرسمها باسم معيين
وهو محتارأيش يسمي هاللوحه اللي جالس يكملها..!!
فلما شاف شكلها أنفجرت أحاسيسه باسم
معين وغريب بعض الشيء..
وسماها...بركان
،،..بركان ميييت..،،
لأن الرسمه تشبه
شكل البركان المتفجر..
وفي قمتها الوان تبدى تفتح...
لكن الشي الغريب في اللوحه...
أنها محايطه بسلاسل حديده غليظه..
وهذا الشي زاد جمال اللوحه


بكل دلع\هاااي جوزيف
عبس يوسف وجهه وهو يسمع الترحيب المايع..ومالف وجهه واكتفى بكلمه وحده..
يوسف بصوت رجولي\هااي.....سيلينا..
لؤي وهو يقرب من يوسف\روكي يسأل عنك ..وينك اليوم..!!
يوسف بصوت واطي\مو أنا قلت لك لاتجيبها معك..!!
لؤي\شسوي فيها..هي اللي لزمت أنها تشوفك..!!
يوسف\أووووف ..الله ياخذك أنت وياها...
لؤي\لا وأبشرك...بتجلس معنا طول النهار...

سيلينا..أمريكية الجنسيه لكن امها فرنسيه 

عاشت طول عمرها مع أبوهافي امريكا ولكن أيام الكريسمس 
تزو أمها..
وبعد مابلغت سن الرشد سكنت مع أمها ..
تحب يوسف بشكل مو طبيعي وتتمنى نظره منه ..
وكانت تعرف بقصته وغربته..وهذا الشيء زاد تعلقها فيه..
.................................................. ..

لؤي ..أخو دنيا لــ يوسف..ولو الله ثم هو كان مات وهو ميت جوع وفقر..
يشتغل هو مع يوسف في مطعم صغير ..
وبهذه الشغله البسيطه قدروا يتعايشون مع واقع الحياه المر..
.................................................. .......








بعد أسبوع ونصف من الأحداث السابقه



_أخيرا شرت سماح فستان لملكتها بعد مافرت روس بنات عمها وياها واخيرا استقرت على لون معين مناسب لها..

_بدت تجهيزات بيت بو احمد على احر من الجمر
وتقريبا خلصوا كل شي وحجزوا الأستراحه اللي بيسون فيها الملكه
والشغل طايح كله على هيثم وفجر وشوي غلا..
أما أحمد بحكم وظيفته كان ماينشاف الا في تالي الليل 
واذا قدر ياخذ ساعه أو ساعتين أستراحه عشان يكمل باقي ترتيباته


_أما بيت بو طلال فكانت سميه ماسحه أيدها من كل شي
وتاركه الشغل كله على سماح وبنات عمها
وهم ماشاء الله عليهم ماقصروا خصوصا فجر وابتسام...


_وصلت الخاله هند من راس تنوره عشان تحضر الملكه..
هذا بعد اصرار جمانه اللي ذبحتهم من الحنه وعوار الراس..
لأنها منقهره ليش بنات خالها كلهم مع بعض وهي لوحدها..
والسبب الخفي اللي مااحد يعرفه أنها تبي تشوف صور اللي واعدتها عنها ابتسام..


_اما العم بو تركي ماراحوا الرياض هالأسبوع لأنه ماخذ الأجازه السنويه
والعيال معطليين
وصار هالشيء من صالحهم عشان يحظرون الملكه





بيت الجد يوسف
الساعه 12 بالليل
...............................

كانوا كل بنات العايله مجتمعين في بيت الجد بسبب أنه جمانه وراوين موجوديين
وكانوا ناويين أنهم ينامون بعد..
بس مادرت الجده عنهم ..لو تدري بتطردهم بكشيشهم...


ابتسام وهي متسنده على الكنبه\أقول بنات..تدرون أيش أحلى مافي الجلسه..!!
غلا\طبعا..أنا
جمانه\ميين قال أنك أنتي....أنا جمانه والأجر على الله..
ابتسام\ياأختي واجد مصدقيين نفسكم أنتوا...خلوني أقول وش الحلو في جلستنا..
سماح\يالله قولي..
ابتسام\الحلو في جلستنا الله يسلمكم..
راوين\أقول بنات..ماتسمعون صوت..!!
أبتسام\أوهوا...ياختي كل ماأبي أتكلم تقاطعوني...والله حاله أنتوا يابنات عمي...
فجر\بنات رجاء ..لا أحد يقاطع الآنسه أبتسام..
ابتسام\أحلى مافي الجلسه ..أن مافي أحد ينكد علينا عيشتنا...
لا في مرت ابو ذابحتنا ..
ولا في بزاريين يزهقونا...
هههههههههه وعجيزنا نايمه...
حلوه الحريــــه...
صح..!!
سماح\وأنا اللي مفكره بتقوليين شي عني...!!
ابتسام\مشكله الدلع يابنت عمي..!!
فجر\الا صحيح ..وين عمتي هند..!!
جمانه\أمي الله يسلمك سهرانه مع مرت خالي أم تركي في شقتهم..!!
وشكلها اللحين طلعت لغرفتها وماحسينا فيها
ابتسام\والله ياحظكم..كل ماتبون تجونا على الشرقيه على طول تنامون بيت جدي..!!
مش أنا الجيه محسوبه علي ..
جمانه\أيه حسديينا على جيتنا...قول أعوذوا برب الفلق من شر ماخلق.
.تف تف تف
ابتسام بقرف\وع عليك طبعتينا..
غلا\المهم بنات..متى بتجي الحنايا بكره...!!
فجر\بعد صلاة المغرب...
راوين\بنات...تصدقون مشتهيه من باسكن روبنز ميلك تشيك..
غلا\ومين بجيب لنا هالحزه كلن نايم...
راوين\مالي شغل والله مشتهيته..!!
فجر\طيب دقي على أخوك يمكن يرضى..
راوين\مالت على هالأخو..أمحق يرضى..
جمانه\لحظه ..عمي سلطان كلموه هو لسه ماجاء من بره..
سماح\ومنوا اللي بيدق عليه...!!؟
ابتسام\صاحبة الفكره..
راوين\لالالا أستحي...
جمانه\كيفك أنتي الخسرانه...
غلا\يالله راوين دقي عليه بسببك أشتهيته...
راوين\أوكي ..ناوليني سماح التيلفون اللي جنبك..
سماح\تفضلي..
دقت راوين على عمها سلطان ومارد عليها..دقيت ثانيه وبرضوا مارد...
راوين\مارد..خلص مش مكلمته..
وبهالحظه دق التليفون وكان سلطان
سلطان\مرحبا..
راوين\مرحبتين عمي...شو أخبارك..!!
سلطان\هلا والله ببنت أخوي راوين.. هلا بالحبايب هلا..ولف على طلال وهو يبتسم بخبث..
راوين بترجي\عمــي...
سلطان\أها..مدام السالفه فيها عمي الله يستر.
.أمري شالمطلوب...
رواين\أفا ياعمي فشلتني..!!
أنا أصلا الوحيده اللي بالعايله اللي أسميك عمي ..صح!!
سلطان\أيه واضح واضح..المهم الزبده..أي وخر عني..
راوين\عمي أنت معي...
سلطان\أيه أيه معك بس في ناس جنبي ثقال دم..
روايين\منوا..!!
سلطان\عيال عمك...طلا وهيثم..
أرتبكت راوين من ذكر أسم ولد عمها.
بس قررت انها تطنش الموضوع..
سلطان\المهم شنوا تبين..!!
راوين\أحم..الصراحه..أأأ ..أممم
سلطان\أيوه..
رواين\أحنا البنات كلنا مجتمعين
وودنا أيس كريم من باسكن روبنز...
سلطان\خرعتيني مالت عليك..
فكرت السالفه كايده مثل بعض ناس ..
راوين باستغراب\أي ناس...!!
سلطان\لا ولاشي لاتشغليين روحك...!!كم وحده أنتوا...
راوين\أحنا..أممم وتعد البنات..سته بنات..
سلطان\أوكي أحنا راجعيين الحين..تبين شي ثاني..
راوين\تسلم...مع السلامه
سلطان\مع السلامه..


طلال\وش يبون البنات...!!؟
سلطان\يعني مسوي نفسك مؤدبها..
توك سامع الحوار كله..مالي 
داعي الزياده...!!
طلال\هذا جزاني أني معلمك سري المكنون..!!
سلطان\تكفي ياأبو سر مكنون...
ياأخي أنا مدري شاللي بلاكم بالحب...
وبلهجة تهديد ..أوعا..أوعا ياهيثم يجي يوم وتقول..
عمي الحقني أنا احب..هههههههههههههههههههه
هيثم\هههه وشفيها يعني الحب مش جريمه..
طلال\مالت عليكم وعلى اللي يقول لكم أنه حب...
رجال شكبري كلها كم سنه وبصير طبيب جراح وتطنزون علي..
سلطان وبدى يطرب\طبيب جراح ..قلوب الناس أداويها..
هيثم\ها..ها..وش قلنا أحنا بلا هلأغاني...
سلطان\أن شاء الله عمي..المهم وصلنا نزلوا..
نزلوا الشباب محل الأيسكريم وطلبوا للبنات أيسكريم بالتوفي
ويوم بيحاسب سلطان طلب طلال ميلك تشيك بالفراوله..
سلطان\ياحليلك تحبه..
طلال\لا ..هذا مش لي...
سلطان\أجل ..لمنوا..!!
طلال\بس كذه..حطه..زياده وبيتصرفون فيه..!!
سلطان\أوكي يالله...!!




غلا\مو كأنهم تأخروا...!!
جمانه\الا صحيح تأخروا...!!
فجر\الغايب عذره معه..
وفجأه وصل مسج لــ فجر على تليفونها..!!
قرت فجر المسج وابتسمت..وبنفس الوقت بانت على وجهها ملامح الدهشه
لكنها في الأخير زادت ابتسامتها..
ابتسام\وش سر هالمسج اللي خلاك تبتسمين هلأبتسامه..!!
فجر\أسرار..
سماح\أفا والله أفا..تخبين علينا ..ماهقيتك يافجر...
غلا\لا أعرفها فجوره أختي...ماتخبي علينا شي صح فجر...
فجر\ياويلي على الفضول اللي فيكم..
بقرى المسج لكم وبعدين بقولكم من وين أرتحتوا.
البنات\اأيه


فجر\

..قــــــول أحبـك يبتسم عالم خيالي ..
..وأحلم أني مالك الدنيا لحالي..
..واشتري كل النجوم من السماء ..
..ماأحلى ورده تشعر بالظمـا..
المرسل:أحمد

غلا\وااااااااااااو أخوي شاعر..
راوين\أحلى أحلى..
جمانه\ياويلي على الحب وسنينه..
ابتسام بصوت عالي\قول أحبك قـــــول..وريح قلــــوب... 

طبعا كل وحده تقط كلمه وتلفت على سماح...
وسماح ميته مستحى...
ماأستحملت مزح البنات وطلعت من الصاله..
طلعت من الصاله ودقت قلبها تضرب بقوه
لدرجة أنها راحت تاخذ دواها..
تحسفت على ايام عمرها اللي مضت بدون أحمد..
تحسفت على كل دقيقه بعيده عن أحمد.. 
توها تحس أن حبها لأحمد تعدى الخطا والحدود
توها تحس الشعور اللي ينتابها أنه قوي ومؤلم
لكن حتى وهو مؤلم حلــو..



غلا\ياحليلها مرت أخوي تستحي...
دق جرس البيت وطلعوراوين تشوف مين وطلع أنه سلطان جايب الأيسكريم..
راوين\مشكــــــــــــــــــور ياأحلى عم..
سلطان\لا شكر على واجب..المهم كلوه قبل مايذوب..
ايه على فكره ترى فيه ميلك تشيك زايد 
سلطان\مو حق أحد بس طلال شراه لكم..
راوين\أهــا..
سلطان\المهم بروح أوصل هيثم وأجيكم ...يالله سلام..

طلع سلطان وترك اكبر علامات الأستغراب بوجه راوين 
وراح فكرها لبعيد يوم طلبت من أخوها الصغير يشتري لها 
ميلك تشيك وكان معه طلال ولد عمها...

راوين\معقولــه ...معقولد لحد اللحين يذكر....!!!
غريبه..!!!
دخلت راوين للبنات وهو لحد اللحين السالفه في بالها وتفكر فيها... 

الجزء الخامس
..............................



بيت الجد يوسف
الساعه4 الفجر




\ياربي ياربي بموووووت بموووت يهبل…!!
ابتسام\موتي زين احد ماسكك..!!
جمانه\محلاه ..كل مره يحلو زياده..شكلي مش نايمه الليله بجلس سهرانه وأنا أطالعه…وتوها تتذكر كلام أبتسام…نعم نعم أخت أبتسام..أموووت…وبصوت عالي أن شاء الله أنتي قبلي يالخبله..بسم الله علي…
ابتسام\تصدقين عاد..والله منتي كفوا الواحد يجيب لك شي..هاتي أشوف هاتي ألصور…
جمانه\لالالا.أف والله أف..أنا جمانه…أصرخ على بسومه حبيبتي..ماصارت ولا ستوت اصلا….حقك علي وهذه أحلى بوسه وحبتها على خدها . …
ابتسام وهي تمسح على خدها\وععععععععع..ياشينك اذا قمت تبوسين..ياأختي لاتبوسين كل ماشفتي أحد ذبحتيه بوس…والله مسكينه جدتي أكيد خدها ملتهب…
جمانه \الا اقول على طاري جدتي…تهقين تدري انا احنا نيمين عندها…!!؟
ابتسام\لا ماأظن..واللد لو تدري كان تشوتنا برجلها أووه قصدي عصاتها..
جمانه\هههههههههههههههههاي أتخيل شكلها وهي تشوتنا ههههه فله
ابتسام\أقول فكينا وأمشي نصلي ونخمد البنات ينتظرونا فوق…
جمانه\طيب اسمعي أشكري أخوك على الصور لا تنسين..
ابتسام\وليه أنتي ماتشكرينه..!!
جمانه\أنت من صجك..!!
ابتسام\أيه من صجي..توك متغطيه منه..هذا اذا تغطيتي زي الناس..اذا شفتيه أشكريه
جمانه\يصير خير..
ابتسام\يالله خلينا نطلع
جمانه\..لحظه أنتظري خليني أطفي اللمبات..
ابتسام\يالله بنتظرك…
راحت جمانه تطفي لمبات الصاله ومابقى غير لمبة الدرج…
وكان شكل المكان يخرع..
واركظت ابتسام لفوق وتركت جمانه لوحدها تحت…
جمانه\ياحمــــــــــــــــــاره أنتظري…يالخاينه….أوريك…ولحقتها..






حـــــــــاير
وبنفس الوقت متوتر…!!
أحس أنها فهمت الحركه…!!
والله يستر مدري وش بتقول عني..!!
:وأنا شعلي…!!
:كيفها..!!
:تفهم اللي تفهمه..
:واللي ماتبيه لاتفهمه..
:أهم شي أني ارضيت قلبي..!!
مالت عليك ياطلال..
أمحق رضوة قلب…!!
مدامك راضي..!!
ليه حاير..!!!
:خلها على الله بس…!!
:واللي مكتوب بيصير…
:وهذه أول حركه…
:واللي باقي أعظم…
ياويلي منك ياطلال…!!
وش بتسوي أكثر من كذه..!!
معقوله تقرب المسافات..!!
وتجهر بحبك أكثر…!!
أنت اللحين علمت هيثم..
وبعدها علمت سلطان…!!
واللحين..
منوا الثالث اللي بتعلمه..!!
ياخوفي منك ياطلال..!!
صرت تخوف…!!؟







اليوم الثاني 
الساعه 12 الظهر
.......................................



\حسبي الله على بليسهم..أثاريهم هنا ولايقولون..!!
هند\ههههه يمه وأنتي شفيك معصبه...خليهم يستانسون..
نور\اي والله صادقه هند..خليهم يفرحون شوي..
الجده\اوريهم خليهم بس يصحون لقطعهم بالعصا
أول كنت اترجاهم يجون ينامون عندي واللحين يوم جت جمانه وراوين جوا...
..وأكيد كانوا سهرانين..ها!!
هند\أكيد يمه...المهم ماعلينا منهم...الا وين أبوي...!!
الجده\راح يصلي الظهر..اللحين بيجي..
هند\أها
الجده\هذه هو جاء...ماشاء الله عليه..
الجد يوسف\أدري..ادري أنكم تحشون فيني..
*الجد يوسف..عنده خمسة أولاد 
أكبرهم محمد بو يوسف
والثاني بو تركي
والثالث سالم بوأحمد
والرابع ماجد بو طلال
والخامس سلطان أخر العنقود
وبنت اسمها هند أم جمانه
أما بنتهم الثانيه سماء توفت كم ذكرنا في الأجزاء الأوليه
هند\لا والله يبه كنا نذكرك بالخير..
الجد\أها زين ..شخبارك يانور 
نور\بخير ياعمي..أنت شخبارك..!!
الجد\الحمد لله على كل حال..هند صبي قهوه..
هند\أن شاء الله يبه..
الجده\منت رايح الشركه يايوسف..
الجد\الا بروح..بعد شوي..
هند\نور..متى تسافرين لأهلك..!!
نور\والله مدري ياهند ..بس ماأتوقع هالشهر..
الجده\أيه أشوه لاتروحون اللحين..ماشبعنا منكم يابنيتي...والسفر لاحقين عليه..
نور\الله يسهل ان شاء الله
الجده\قوموا صحوهم..خاسوا نوم..!!
الجد\منوا اللي نايم هالحزه ..!!
الجده\البنات كلهم نايمين في بيتنا..!!
الجد\وفجر معهم...!!
الجده\أيه معهم..
الجد\يابعد هلي يافجر...خلوها نايمه أكيد تعبانه..
هند بابتسامه\وأيش معني فجر يبه...كل هذا حب فيها..!!
الجد\أكيد هذه فجر بنتي ..!!
هند\يعني أنا مو بنتك ..!!
الجد\وأنتي بنتي..بس فجر غير...!!
فجر\أدري...أدري أني غير...أعترفي ياعمتي أنك تغارين..!!
الجد\ياهلا ..ياهلا بريحة أهلي والله..
نزلت فجر من الدرج..وسلمت على جدها وحبت راسه..وبعدها سلمت على جدتها وعمتها وومرت عمها نور..
فجر\هلا فيك ياجدي...شلونك عساك بخير..وشخبار الكلسترول معك..!!
الجد\وأنتي كل ماتشوفيني تذكريني بهالمرض...خليها على الله يابنتي...
هند\هذه اللي تحبها يايبه ..يالله ذوق..
فجر\أيوه..ياعمتي تبين محد يقدر يخرب علاقتي مع جدي...لاتحاولين..
هند\ايه خلاص..أبوي بينسانا الللحين وبيجلس مع حفيدته.الله يخلف علينا..
الجد\وانا أقدر أنتوا كلكم عيالي..الله يخليكم لي ان شاء الله
فجر\ويخليك لنا ياجدي
الجده\أقول فجر وين الطابور اللي معك..شفيهم ماصحوا..!!
فجر\والله ياجدتي مانمنا الا متأخر ..مامداهم يشبعون نوم..
الجده\وايش معنا أنتي صحيتي..!! 
فجر بابتسامه\أنا غير..انا فجر...ماأحب أنام كثير نومي قليل..
الجد\والله جلستكم ماتنمل ..بس لازم أروح الشركه تأخرت..تبون شي..!!
الكل\سلامتك..
الجد\مع السلامه






\أيه..هي اللي تطلع وانا اللي أنحكر بالبيت...!!
مريم\طيب يابنتي ليه مارحتي معهم من البدايه..وبعدين هم قالوا لك كذه مره وانتي رافضه..شتبيني أسوي لك..!!
سميه\اللحين حطيتوا السبه علي ها..!!أنا اصلا ماني فاضيه لهم..عندي أشغال كثيره وماخلصتها..
بس اللي قاهرني
أنها مافكرت حتى تلزم علي
وبعدين هي أصلا فرحانه أني مش معها..
مالت عليها..
خلي ينفعونها بنات عمها..
طلال\والنعم ببنات عمها..
سميه\جانا محامي الدفاع الثاني...يالله شيفكنا من محاظرته..
طلال\أقول سميه..مو كأنك مزودتها شوي..ماله داعي هالكلام..
وبعدين كلام أمي صحيح..
أنتي اللي ماتبين تروحين ..
سميه وهي خلاص منفعله\أنتوا أصلا ماتحبوني...
تكرهوني...
ماتطيقون تشوفون شيفتي..
ليه...!!
وعشان أيش..!!
عشاني مطلقه يعني..!!
طيب أنا مو أول موحده أطلق..ولا أخر وحده..
يمه..
أنا أدري أنك تتفشلين اذا سألوك بنتك متزوجه والا لا..!!
ادري أنك تنحرجين..
وتتلعثمين,..
حتى ابوي..
وده يفتك مني اليوم قبل بكره..
صرت حمل على قلبكم ..
وهالحمل كبير...
كبير كثييييييير..
حسبي الله ونعم الوكيل..
حسبي الله ونعم الوكيل..
يارب أمووت وأفتك من هالدنيا..
يارب...





طلعت سميه من الغرفه بعد مارمت القنبله اللي هدت البيت كله..
واضح أنها منجرحه..
وهالجرح كل مره يكبر ويكبر..
طلال حرقته عيونه..وطلع ورى أخته
أما الأم جلست على أقرب كرسي يمها..
وحطت أيدها على فمها..
تمنع نفسها من الصدمه..
تحاول تمسك نفسها وتصير أقوى..
تقاوم الدموع اللي بدت تنزل..
لكن كان الموقف اقوى..منها بكثير..
ونهمرت دموعها أخيرا..
نهمرت دموعها على جرح بنتها اللي عيا يلتأم
كانتت تتوقع أن بنتها نست الموضوع..أو حتى تناسته..
لكن اليوم 
وبهالوقت..!!
بدى الجرح القديم يعود..
والحزن خيم على البيت...
....
مرت لحظات طوييله ومريم على نفس الحال..
دموعها تنهمر 
وأيدها على خدها
وماوعت الا على رنة التليفون
وكانت سماح متصله عليها
تستعجلها بالجيه..
حاولت قدر الأمكان أنها ماتبين شي لبنتها..
عشان ماتضايق...
وبالفعل قدرت..
ولا كأن صار شي..
سكرت السماعه منها 
وقامت غصبن عنها
عشان تروح لهم بسرعه
لأن الوقت بدى يمر..
وهي ماخلصت..
مرت من غرفة بنتها..
وكانت بتطق الباب..
لكن ماسرع مارجعت أيدها
وغيرت أتجاهها..






طلعت من الشركه
..وأنا تعبان..
منهد حيلي...
وكله بسبب 
هالعمال اللي مايفهمون شي..
توها وصلتنا طلبيه جديده 
والمشكله يبونها بأسرع وقت ..
وهالأغبياء لسه ماخلصوها..
واللي ذابحني أكثر واكثر
تصرفات ماجد اللي مايمل منها...
على كل شي يدقق فيه..
والأعظم من كذه 
أنه يلاحقني في كل مكان..
اذا رحت الشركه أشوفه في وجهي
واذا رحت للمصنع 
أشوفه ينتظرني..
أبي أعرف بس ..
كيف يدري بحركاتي..!!
صاير ظلي ...
يتبعني بكل مكان..
فكرت أني أكلم..عمي يوسف عنه..
بس خفت تصير مشاكل بينهم..
وسكت..
وياطول هالسكوت...!!
بصبر ..
وبشوف ...
يمكن يتغير...!!
ويمكن لا...!!

بس كل ماأتذكر مكالمة ريوف لي...
وصوتها الناعم...وهي تقولي 
بابا متى بتجي...!!
بابا أحبك...!!
تعال بسرعه...!!
أطير من الوناسه...
أحس أنها مو ريوف...
أحس أنها سماء هي اللي تكلمني...!!
رقتها..
نعومتها..
حتى ظحكتها..
تذكرني فيها...!!
صارت نسخه مصوره من أمها..!!
وياحلوها..مدام أنها صارت مثل أمها...
وحشتيني ياسما
وحشتيني..
وعلى هالذكرى..
وصلت البيت..
دخلت سيارتي الكراج..
وضربت هرن مرتين...
عشان ريوف تطلع..
وبالفعل طلعت..
وهي تركض 
وشعرها البني يطير بالهواء
والخدامه وراها تركض..
ههههههههه شكلهم يضحك..
كانهم توم وجيري..
نزلت من السياره 
وأنا أحضن بنتي..
وأمسح على شعرها..
وأبوس ها على راسها
ريوف\بابا...أنت ييت..!!شوف روز...ماتخليني البث على كيفي..
كله تلبثني نفنوف..وانا ماأحبه...
روز\riuof…comen..live your father..
عبدالرحمن\thank,s rose..give me adress
روز\o.k sir
عبد الرحمن\يابا..البنت الحلوه..لازم تلبس فستان..عشان تطلع أحلى..
ريوف بحزن\بس أنا ماأحبه..أبي ألبث جينز..
عبدالرحمن\طيب.سمعي حبيبتي..مو أنتي تقولين تبين تصيرن مثل ماما...!!؟؟
ريوف بعيون تلمع\أيه..أبي أثير مثلها...
عبدالرحمن\خلص حبيبتي ماما كله تلبس فساتين..ماتحب تلبس الجينز...يعني أنتي لازم تلبسين مثلها..
ريوف ببراءه\يعني هي ماتحب الجينز..!!؟
عبدالرحمن\لا ياعمري..ماتحبهم..
ريوف\خلص عيل..حتى أنا ماأحبهم...
عبدالرحمن\يالله تعالي معي عشان البسك ونروح بيت يديده...
ريوف بلهجه طفوليه\يالله... 

أجتمعوا الكل في البيت الكبير 
وجت 4 حنايات للحريم
لأنهم ماشاء الله كثار..
بس مش الكل حط حنى..
ومنهم جمانه..
لأنها ماتحب شي أسمه حنا..
ولا تطيق ريحته..
تحس اذا شمته تختنق
ويضيق صدرها
والود ودها تطلع من الصاله بكبرها..
لكن غصبن عنها جلست فيها..
عشان تساعدهم..
مسكينه
طول الوقت حاطه المنديل في خشمها..
عشان ماتشم الريحه..
جمانه\أوهوا..ياختي هالعروس..وايد وايد متشرطه..
مره تقول..رفعي كمي..
ومره تقول حكي يدي..فيني حكه..
ومره تقول شربيني ماي
ومره تقول صبيلي شاهي..
زهقتيني..أوووووف..
وياليت بس العروس..
الوصيفات حقينها يطلبون نفس الشيء...
لازم نجيب لهم كل شي يطلبون..
وبصوت عالي..
ماصارت هذه..
ياأختي طلعتوا الحنه من خشمي.
ليتني حبيته ..
ولا صار لي اللي صار..
غلا\بل بل بل بل..هي أنتي..والله أني أشك أنك بالعه راديوا..
مرره ماخلتينا نتكلم..
كل شي قلتيه..
ليكون هذه قصة حياتك 
وأحنا ماندري..!!
الجده\أنا قلت لكم..هالبنيه فيها شي بس ماصدقتوني..!!
فجر\عيني عليك بارده جمانه..ماتملين من الهذره..
جمانه\شسوي يااختي ..وبصوت حزين..الدنيا تعلم اللي مايتعلم...
يوم لك..
ويوم عليك..
ابتسام\أقول
جمانه وهي حاطه أيدها على خدها\ها..!!
ابتسام\شسم الفلم..!!
جمانه\أي فلم..!!
ابتسام\اللي قلتيه توك..!!
جمانه وهي مستغربه\أي واحد..!!
ابتسام\الدنيا مادنيا..مدري شنوا..!!
هند\هههههههههه الله يقطع بليسك يا ابتسام من وين جايبه خفة دمك..!!
جمانه\تطنزون علي مالت عليكم..لا وبعد أمي واقفه معكم..
أمحق علي..
ماعندي أحد يدافع عني..
ريوف\خاله جمانه..
جمانه\ها شتبين انتي بعد..!!
ريوف\تعالي ثيلي ثعري ..عيوني تأورني..والحنه يحرقني
الكل ضحك على ريوف..لأنها ماتدري شسالفه..
ولا كأنها سمعت المحاظره اللي قالتها من شوي جمانه..
وجات الخاله هند وضمتها بقوه وهي تضحك على بنت أختها..
أما جمانه برطمت..
يعننني ...!!
زعلانه البنت..!!
وطلعت الطابق الفوقي..
ترتاح شوي من ريحة هالحنا..
وهي طالعه سمعت صوت جوال يدق...ولمت دخلت الغرفه شافت جوال ابتسام..
ومكتوب على الشاشه 
الوليد..
ماتدري ليه ابتسمت لحظتها..
تتأملت الجوال مده..
لمن أنقطع صوته..
وطلعت من سرحانها..
لكنه دق ثانيه..
وتذكرت أنها بتشكره..
فخذتها فرصه وردت عليه..
الوليد\الوا..يالخبله ليه ماتردين..!!لي ساعه أدقدق عليك..!!
الوليد\الو..بسوم..
جمانه\الو..!!
أستغرب الوليد هذا مش صوت أخته..
منو هذه..!!
الوليد\ابتسام..
واللحين تأكد أنها مش ابتسام لأنها ماردت,,,
الوليد بابتسامه\جمانه...!!صح..!!
أستغربت جمانه..!!
معقوله عرفني...!!
لالالالا..ماأصدق...
وبعد لحظات
حست نفسها بايخه,,,
طولت بالسكوت..
فتكلمت..
جمانه\أيه جمانه...هلا الوليد..
الوليد\أهلين. جمانه شخبارك..وشخبار خالتي..!!
جمانه\تمام..
الوليد وبدى اسلوبه المعتاد\شعندك..رافعه السماعه...لاتقولين أنك تبين تسمعين صوتي..لأني مستحييل أصدق..!!
تضايقت جمانه..لأنه عرف أنه كلامه صحيح ..
جمانه\ويه..مالت من صجك أنت...أصلا أنا رحمتك لأنك كل مره تدق..وقللت خليني أرد عليك..
لاتصدق نفسك كثيير..
الوليد\وليه ..السنترال على غفله..وينها ابتسام عنك..!!
جمانه\أبتسام ياحظي المشؤم تحت تتحنى وانا فوق لأني ماأحب الحنى..!!
الوليد\وليه ماتحبينه..!!
جملنه\بس كذه...أنت شعليك...أحبه ماأحبه كيفي...
الوليد\ تصدقين عاد...حتى أنا ماأحبه..بس مدامك ماتحبينه بحبه عناد فييك..
جمانه\تكفى يارجل ياأنت..!!
الوليد\المهم..فكينا زين..قولي لأختي اني كلمت..فهمتي..!!
جمانه\لا..مش قايله..هذا اللي ناقص..تتأمر بعد..
الوليد\صج طويلة لسان..
جمانه\من قصر لسانك يعني...طالعه عليك..ياولد خالي..!!
الوليد\مالت عليك..
جمانه\وعليك..
الوليد وهو فاقد أعصابه\بااااااااي..وقفل السماعه بوجهها..
هنا جمانه ماتت من الضحك..
ماتت ضحك على ولد خالتها الغبي..
تحب تنرفزه..
تحب تقايظه..
بس ماتدري ليه.!!
والمشكله أنها تعرف أنه مو من طبعه هالأسلوب..
لكن معها شي ثاني...
أسلوب الهجوم عنده ..
أحلى اسلوب...
هي تدري ليه يعصب عليها..
وخصوصا اذ طلبت صور للاعبين..!!
وهو مسكين بسرعه يعصب ويرتفع الضغط عنده..!!
رجعت للضحك مره..ثانيه..
بس هالمره رمت نفسها لأقرب سرير..
لأنها تذكرت أنها ماشكرته على الصور..
صج
مجنونه هالبنت..!!




أنتهى الجزء 

الجزء السادس
.........................


طلعنا من بيت جدي الساعه أربع الفجر ..
ولو علينا كان جلسنا أكثر من كذه..
بس جدتي الله يهديها ذبحتنا وهي تصارخ علينا..
لمن يأسنا وطلعنا..
لاتقولون مجانين..!!
الناس عطله..وفاضيين
ماعندهم شي ..
بس أنا عندي..!!
بعد بكره ملكتي على ولد عمي..
بعد بكره بكون زوجه له على سنة الله ورسوله
بعد بكره ماأحد بيمنعنا عن بعض..غير الله سبحانه..
أكيد بتقولون هالأنسانه غريبة الطبايع..
مره ماتبيه ومرات تبيه..
أكذب عليكم اذا قلتكم أني مش غريبه 
ماتتخيلون قد أيش أستغرب من نفسي..!!
ودي بقربه ولو دقايق ..وبنفس الوقت.. أدعي ربي أنه مايكون من نصيبي..
أعزه وكل مافيني يعزه..لكن أتمنى تكون هالمعزه لها حدود..
أتمنى أني ماأنجرف مع التيار..
كل هذا ..
لأني أحبه..
لأني أحبه ..ماأبيه يتعذب معي..
لأني أحبه ..أبيه يبتعد عن حياتي..
لأني أحبه ..ماأبيه يتعب بسبب مرضي..
أنا أعرف نفسي..حساسه بشكل موطبيعي وأي شي يوترني أتعب أكثر
وكل ماتعبت أكثر أكيد هو بيتعب أكثر وأكثر..
وهذا الشيء ماأبيه لأني أحبه..واتمنى له الخير..
بس بعد أيش ياسماح...!!؟
بعد ماطاح الفاس بالراس..!!
الكلام مايفيد اللحين..
ولازم ترضين بالواقع ..وتمشين مع المكتوب..
غمضت عيوني ..وحاولت أني أنام...واتناسى كل اللي قلته..
وأعيش كل احساس حلو حتى لو كان فيه مراره..










ماجاني نوم..
وقلت خليني أطلع أشوف الشروق ..
وبالفعل طلعت..وخذت لي كافي بطريقي..
وجلست على واحد من الكراسي ..
وأنا اشرب الكافي..
دققت بشكل الشمس وهي تشرق..
دققت بألوان السماء المووجه..
وكانت رسمه ولا أروع..
سبحان من خلقها..!!
حسيت أنه فيه كلمات براسي وأنا أشوف شكل الشمس
وودي أكتبها بورق عشان ماأنساها..
بس حسافه ماكان عندي ..
لاورق ..ولاقلم حتى..
فكرت اني أدخل وأجيبهم..
بس الصراحه تعيجزت..
أدري..
أدري أني كسوله..
بس المنظر..والتأمل الطوييل..خلاني نعسانه..
مرت لحظات طوييله وأنا أتامل بكل شي يشوفه ناظري
بالسماء..بالسحاب..بالشمس..بالعصافير.. بالزرع بكل شي..
وهالتأملات ..خلتني غصبن عني أني أتذكره..
أتذكر يوم كنا نتقابل بالخش بالحديقه..بدون محد يدري
أتذكر الفل اللي يقطفه من حديقة بيته ويعطيني أياه كعربون أعتذار
أتذكر نظراته اللي تحرقني وتزيد الحب اللي بقلبي..
كل شي..كل شي يذكرني فيه..
وبهاللحظه..
ذرفت دموع حاره..
ذرفت دموع حاره نابعه من قلب متعذب وصابر..
بس اللي الذابحني ومقطع فؤادي..
أني ماأدري..!!
ماأدري اذا كان موجود بهالدنيا والا لا..
ماأدري اذا كان حي والا ميت..
عقلي يقول ماااات..
بس قلبي..قلبي يقول أنه حي..
حي موجود مابيننا..
حي قريب مني..
أسمعه ويسمعني..
أحس فيه..
والله أني أحس فيه..!!
بس ماكنت اقدر أقول أني أحس فيه..
لأن الكل بيعتبر أني مجنونه..
كلن يقول لي أكيد ماات..
لو أنه مامات..وينه..
السنين تمضي وهو مارجع
لكن انا مستحييل أصدقهم..
مستحييل..
حتى عمي يحس فيه..يحس فيه..
يحس أنه موجود..وبيجي يوم وبيرجع..
وبيرجع..
أرجع يايوسف..
أنا أنتظرك..
أنتظرك..









كنت ماسك النافذه بأيدي الثنتين
بأقوى ماعندي..
كان الجو بارد..صقيع...
كنت أتأمل الناس اللي تحت العماره
اللي يلعب بالدراجه..
واللي يدخن..
وطاحت عيني على أثنين مساكين أيد بعض بكل حب ويمشون مع بعض 
والأبتسامه ماتفارق مبسهم
واللي شدني أكثر..
أنهم وقفوا عند محل ورد 
وأهدى حبيبته أحلى باقة ورد من الجوري الأحمر
وبساعتها..
تذكرتها..
وضو شبت بصدري..
شديت على النافذه بكل قوتي..
وكأن هالشد يخفف شوي عني..
لكن هيهات يخفف عن الألم اللي أحسس فيه..
جروحي زادت..
وهمومي كثرت..
وأنا خلاص تعبت..
تعبت..
أيه تعبت..
متى الله بيفرجها...!!
متى برجع..!!
متى بكون بين أهلي..!!
متى بشوفها..!!
متى بشوف اللي متفارق خيالي..!!
متى بشوفك يافجر..!!
أحبك..!!
أ..ح..ب..ك
أحبك يافجر...!!تسمعيني...!!
أرجوك اسمعيني
أنا أحس فيك..!!
تحس فيني..!!
أنا أفتقدك..
تفتقديني.!!

حياتي بدونك صعبه..!!
حياتي جمره تحرقني..
حياتي كلها ألم...
ياترى..تتألمين بدوني..!!
ياترى أنتي لسه وافيه بالعهد..!!
تزوجتي..!!
جبتي عيال..!!
وش أساميهم..!!
سميتي الولد جابر..
والبنت..
والبنت سميتيها حنان..!!
فجــــــــــــــــــــــــــــــــر..
وحشتيني...
وحشتيني...!!

ياترى....!!
تسمعينــــــــــــــــــي..!!

غمضت عيوني ..على أمل أني أفتحهم وأرجع لها

وبصعوبه فتحتها..!!
وأنعدمت الرؤيا بعيني..
بسبب دموعي اللي ذرفتها بحسره ..
بسبب الآمال اللي رسمتها
رسمتها من فراغ...
من فـــــراغ
كلها تهيأت...
شوفي لهم تهيأت...!!
وينك....!!
وينك ....ماأشوفك ...!!
وينك يافجر..!!
قربي يافجر...!!
قربي....
حياتي صارت ظلام
ظلام...
الغربه ذبحتني..
مافي شي يهون علي..
مافي غير طيفك اللي يصاحبني كل مكان..
كل مكان أشوفه فيه صورتك..
السماء صورتك..
والشمس مبسمك
والمطر محجرك
بس..
بس أنا وش بالنسبه لك اللحين..!!
معقوله أكون صفحه وانطوت...!!









يوسف..
ي..و..س..ف
أخيرا..
أخيرا قلت أسمك..!!
أخيرا نطقته..!!
يوسف..
يوسف..تكلم 
أسمعك..!!
كمل اللي قلته..!!
أنت تسمعني..!!
أرجوك..
أرجوكـــم..!!
لاتقولون هذه تهيأات..
صدقوني اسمعه..
أحس فيه..




غمضت عيوني..
وذرفت دموعي..
ولفيت وجهي
ورجعت لنفس المكان اللي جيت منه..
شكل كله شي كان تهيأات
كانت أحلام أرسمها من خيالي..
كانت أحـــــــــــــــلام يقظـــــــــــــــــــه..







لفيت أيدي الثنتين على جسمي
على أمل أدفأ من هالبــرد...
لكن شالفايده..!!
مدام أنه القلب محروووق
وطلعت الهواء من فمي..
وأنا أرسم وجهها بالهواء..
وسكرت النافذه
ورجعت لوراء
لنفس المكان.... اللي جيت منه

















..اللي مايبي يلتزم بالتعليمات..فهذا الباب قدامه...
واللي مش حاضر من البدايه
فلا يجي أحسن له..!!
هذه اخر كلمه قالها وبعدها طلع وهو يزفر...
حسبي الله عليه مدرب...والله مورينا الوييل..أنا مدري كيف صابرين..له..!!
أحنا لازم نقدم شكوى عليه..لازم..!!
مايصير كذه يلعبنا فينا لعب..!!
وبكره زواج ولد عمي مش حاضره..والسبب في مين..!!
في هالغبي مدربنا...
الله ياخذه...!!
قولوا آميييين..!!
ضربت الكوره بجهه ثانيه ورحت لــ خوي ثامر اللي كان يتدرب
ثامر\هلا..
الوليد\تعبت..
ثامر\الله يعينك
الوليد\مليييت..
ثامر\أها
الوليد\طفشت...
ثامر\كلنا بالهوى سوى
الوليد\لايطاق..صار لايطـــاق
ثامر\شنسوي بعد مدربنا مجنون ولازم نستحمله...
الوليد\أيه أنت شعليك...بكره خطبت ولد عمي..يعني لازم احضر..
ثامر\saw..!!
الوليد\أٌقولك بكره خطبت ولد عمي..وتقولي saw…..!!
ثامر\طيب ..يعني بتقدم شي..ولا بتأخر...النهائي قرب ولازم نتدرب أكثر..
الوليد\طيب تتوقع اذا طلبت منه أذن ساعتين يرضى...
ثامر\مستحيييل..
الوليد\يمكن يرضى...؟؟
ثامر\ماأتوقع..لاتعب عمرك على الفاضي..
من القهر اللي فيني خذت الكوره اللي يدرب فيها ثامر وضربته بوجهه ومشيت...
الوليد\مــــــــالــــــــــت عليـــك... 

شريت ثلاث فساتين حق بكره...
لكن ولا فستان عجبني..!!
واحد مدري شفيه فتحته حييل مايله..
والثاني ألوانه فاتره..
والثالث حلو بس مابقى لون بالفستان ماحطوه...
حشى..!!
صاير لو حه تشكيليه..!!!
أوووووووووف..
والله أحترت..!!
شسوي اللحين ..!!
منوا اكلم...!!
ومنوا يساعدني..!!
الوقت متأخر ...
والكل نايم..
وانا محتاره...!!
والله محتاره...!!
طلعت من الغرفه ورحت الصاله الفوقيه ..
وشفت هيثم جالس يطق طق على الكيبورد..
وألأخ متحمس..ومندمج حييييل
وشكله يفطس من الضحك..
عيونه صايره حوله..
هههههههه
ورجله...ورجله من طولها ساندها على طاولة الكمبيوتر...
الله نكته هالأخوان...!!
قربت منه وأنا احط أيدي على عيونه..
بوزعم بخرعه..!!
وقلت بصوت دلوع
غلا\أنا منوا...!!
هيثم\أنتي الجنيه اللي تطلع بالليل...اللي اسمك غلا...!!صح..!!
غلا \هههههههه بايخه..بس لاتعيدها...
هيثم\شفيك مانمتي ..الوقت متأخر...
غلا\وأنا أوجه لك نفس السؤال..ليه مانمت ..الوقت تأخر.
هيثم\والله أنا يالغلا..جالس أصمم ستايل جديد للموقع..
غلا\توك مصمم قبل أسبوع..!!
هيثم\مدري..ماعجبني ..وخليته مو شي..!!
غلا\على طاري الأعجاب...تكفى طلبتك...قول تم..!!
هيثم\قولي..
غلا بدلع زايد\لالا أول شي قول تم..
هيثم\تم يالدلوعه قولي...
غلا\تعال معي الغرفه...
مسكت أيده بدون ماتنتظر جواب منه ودخلته غرفتها ..
وهو اخترع الأخ من غرفة..
هيثم نادر مايدخل غرفة خواته لأنه شاب ملتزم شوي..
وبعيد كل البعد عن الجنس الناعم...
أبتسم أبنتسامه خفيفه وهو يطالع حوسة أخته..
عدة مكياج وعطورات على التسريحه..
وجواتي مرميه..
والفساتين محطوطه على السرير..
باختصار الغرفه
حوســـــــــــــــــــه..
هيثم\الله الله ..شنوا هذه ..شكلي غلطان بالغرفه...!!
غلا وتمط اسم أخوها بدلع\هيثــم..يالله عاد بلا تطنز...وقولي أيش رايك بالفساتين....منوا أحلى..!!
البني..والا البحري..والا هذا المموج...حلو صح..!!
تامل هيثم بالفساتين..وعبس وجهه على الفستان البحري...
هيثم\من صجك..هذا فستان..أستغفر الله...
غلا\يوووووه ياهيثم..أنا جايبتك عشان تقولي منوا احلى..موا تحطمني..يالله قول...!!!
هيثم\غلا..
غلا\هلا..
هيثم\تكفين ياغلا هذا طلب مش أمر..هذا الفستان ماتلبسينه..وأحلى واحد المموج..أتفقنا..
غلا بحيره\بس..أممم
هيثم\بس أيش..
غلا \خلص ولايهمك...تصدق عاد..
هيثم\أيوه
غلا\أنت أول واحد أستجيب طلبه..وخصوصا اذا السالفه تتعلق بكشختي...
هيثم\طبعا أنا هيثم مو حيلى..
غلا\زيين بس لاتغتر علينا عاااد...
هيثم \من عيوني..يالله نامي..الوقت تأخر...
غلا\وأنت بتنام...!!!
هيثم\شوي وبنام...تصبحين على خير..
غلا\وأنت من اهله...






الكل صحى بدري وبدى يتجهز..وخصوصا لأن الملكه بتكون بيت بوطلال..
البنات راحوا المشغل الظهر عشان يرجعون بدري..
وتكفل طلال أنه هو الللي بيرجعهم لأنهم على طول بيرحون بيت العم بو طلال..
ابتسام\بترفعين شعرك..؟؟؟
سماح\مدري...محتاره..!!
فجر\أنا أٌقول خليه مفتوح أحسن..والا شرايكم..!!
راوين\صح كلام فجر خليه مفتوح..
سماح\طيب شوفي..شوفي هالخبله بتقطع شعري..قولوا لها شوي شوي..
أبتسام\أقول رفيقه ...شعر مال عروس..لايخترب..والا ذبحتك...
راوين\هههه يعني اللحين هي فهمت عليك مالت عليك..هذه شكلها فلبينيه..!!
ابتسام\كلهم نفس شي..هنود فلبين..كلهم نفس الطقه..
سماح\بنات..خايفه...!!
ابتسام\لاتخافيين أحنا جنبك مش مخلين الفلبينوا يختلون فيك هههههههه...
سماح\مالت عليك..أنا خايفه ..خايفه من شي ثاني...
راوين\فهموا..البنت خايفه من أحمد...
فجر\أفا..أخوي يخوف ياسماح...!!
سماح\ياربي...ليه ماتفهموني...أنا خايفه وبس...قلبي يعورني..
فجر\سماح حبيبتي هذا شعور أي بنت في ليلة خطوبتها لازم تخاف...وبألــم..أساليني أنا..!!
البنات قاموا يطالعون بــ فجر..
ماتوقعوا ابدا ترد هذا الرد...!!
معقوله لحد اللحين مانست..!!
فجرظحكت على اشكالهم المتفاجأه..
ظحكت وهي في قمة أحزانها وجروحها
فجر\ياهوااااا..شفيكم....وحركت أيدها بحزن.. وقالت عـــــادي...



أجتمع بعد صلاة المغرب الكل بيت بو طلال 
وجاو البنات أخيرا من المشغل بعد ماطلعت قرونهم سماح بسبب دلعها..
كل شوي...تقول:
ماابي هذا...
مسحي هذا..
شكله غلط..
غامق حييل..
مش حلو..
يجيب المرض..
لمن طفرتهم ...
وارجعوا أخيرا..




عند الشباب الكل فرحان لأحمد لأن الكل يدري بمعاناته وحبه الكبير لــ سماح..
والشباب يباركون له ويمزحون معه مززح شوي ثقييل
لمن طفروه..
أحمد من النوع الثقيل والهادي 
وأبتسامته نادره..
واذا أبتسم تحلوا الدنيا كلها..
ملامحه حاده جدا
وخصوصا أنفه وحواجبه..وبشرته قمحيه وتميل للسواد..
كان جمييل بمعنى الكلمه
ويمكن بحكم شغله كظابط خلاه يكون اكثر صلابه وتشدد
وهذا الشيء مايعيب الرجل...
بل بالعكس..يزيده رجولته..
حتى كلامه رسمي ومايتخلله نوع من أنواع المزح..
لكن قلبه مافي أطيب منه..
وحنـــــــــون لأبعد حد..
وهو اللحين يحس انه أسعد رجل بالكون..
لكن مش قادر يعبر بفرحته ووناسته..
ويوم درى أن البنات وصلوا..
أبتسم ابتسامه خفيفه وماعلق..
يكفيه الشعور أنه يحس 
بان حبيبته موجوده هنا..
قريبه...
موجوده بنفس الأطار اللي جالس فيه..
مايفرق بينهم الا جدران..
يتنفس الهوى اللي تتنفسه..
ماأحلى هالشعور اذاكان من قلب صافي وحنون...
وقطع تفكيره صوت جده وهو يقول
الجد\يالله عقبالكم ياعيالي..
الكل\آمييين
الجد\ول عليكم أثركم ودكم بالزواج ها..!!
سلطان\أفكر
هيثم\يصير خير..
طلال\ترى يكذبون عليك ياجدي كلهم يبون وأولهم الصغار...
الجد\أها يعني أنت ..
طلال وانحرج\جدي أعتقد في غيري صغير..
الجد\أيه الوليد معروف لبنت عمه هذه قديمه...ومنوا بعد..!!شكلك انت الثاني صح..!!
الكل مستغرب من طلال شكله ناوي يتزوج بس ماسرع ماتكلم أبوه
ماجد\لالا ولدي توه صغير ..خله يخلص وبعدين يصير خير..
هيثم\الله ياعمي بيعجز وهو ماتزوج..
طلال\بسم الله علي...ويخز بعيونه في عدويني ان شاء الله..
هيثم وهو يبتسم\ومنوا عدوينك..!!
طلال\اللي مقهورين عدويني..
الجد\الا صج وين الوليد؟؟
سلطان\مسكين الوليد يبه..حاجزينه ..
الجد\ومتى الله بيفكه من هالكوره..خليه يكمل دراسته ويتزوج أحسن له..
هيثم\ياجدي شكلك ناوي تزوجه بدري..
الجد\أكييد ومن شيخة البنات بعد..والا شرايك يامحمد!!؟؟
ماعلق محمد واكتفى بالأبتسامه...


ياترى مين حاجزين له الوليد...!!؟
.................................................. ......









كان متملل وزهقان حده...أخوه لسه ماجاء..وهو زهق..
مافي أحد كبره عشان يلعب معاه..
هذا غير الثوب اللي ملبسينه اياه..
هو بطبيعته مايحب يلبس ثوب...يكرهه كثيير..
دايم يلبس بدله..لأنه يحب يقلد أخوه بكل شي..
طلع من المجلس بشويش بدون محد ينتبه له
وشاف بطريقه ريوف بتروح الصاله
نادى عليه وهو ناوي أنه يصيحها عشان يطلع حرته فيها..
\هي أنتي..!!
ريوف\نعم..شتبي...!!
عبدالعزيز\شاللبس اللي لابسته..ماتستحيين على وجهك..!!
ريوف وهي تطالع بفستانها الوردي\ثفيه نفنوفي ..حلو..مو!!
عبد العزيز\لا مش حلو يخرع..يالبومه...!!
ريوف\أنا مث بومه..أنت اللي بومه..!!
عبدالعزيز\لا..أنتي البومه..ويصرخ جنب أذنها بومه..بومه...بومــــــــــــــــــه..
ريوف وبدت تصيح\أنا مث بومه..أنت البومه...أنا ماأحبك..أكرهك..أكرهك...
وراحت تصيح لوحدها بدون ماأحد يسمعها ولاينتبه لها...


وبالصدفه شافتها جمانه وهي حاطه راسها على رجولها وتصيح 
جلست بمستواها وهي تقربها منها..
جمانه\أيش في حبيبتي ريوف تصيح...!!
ريوف\وخروا عني..ماأبي أكلم احد..
قربتها أكثر وحضنتها
جمانه\ليه حبيبتي أنا جمانه..قولي لي ليش تصيحين..!!عشان أضربه..
ريوف وهي تشهق\عزيز...عزيز كله يصرخ علي...ويقولي أنا بومه...أنا ماأحبه أكرهه أكرههه وصاحت أكثر
أنقهرت جمانه من هالولد وشره اللي مايخلص ..
وحزنت على ريوف اللي عايشه بدون أم ..
ومحد مهتم فيها..
ريوف\وينه هو اللحين..!!
ريوف وتمسح دموعها\مدري..
جمانه\تعالي معي حبيبتي..ولاتجلسين معه اتفقنا ..!!
ريوف\أيه..
قربت جمانه منها وهي تتأمل فيها وحضنتها أكثر وباستها..
تذكرت خالتها الله يرحمها..
تشبهها كثير..نسخه منها..
دمعت عيونها غصبن عنها..
تاثرت بمنظر ريوف وهي جالسه وتصيح ومحد يدري عنها
تحس أنها فاقده الحنان..فاقده الأمومه..
واكبر دليل يوم حضنتها ..تمسكت فيها بقوه..
وكأنها تخاف أني أتركها..
مشيت معها أدور عزيز وشفناه جالس يلعب بالدراجات ..
مسكته من طرف ثوبه وأنا معصبه عليه...
جمانه\شمسوي بــ ريوف ها...؟؟
عزيز وخايف\ولاشي..ماسويت لها شي..!!
جمانه\شف ياعزيز والله أن صارخت عليها ثانيه ياويلك ..فهمت..!!
عزيز\.........
جمانه\فهمـــــــــــــت..!؟
عزيز\أيه..
جمانه\اتأسف منها..!!
عزيز\ماأبي...
جمانه\قلت لك اتـاسف منها..؟؟
عزيز\أوهوااا زين لاتصارخيين...وبصوت هادي...أسف..وسلم عليها ...وبعديين باسها وركض...
حمرت ريوف على حركة عزيز
جمانه\شف القليل الأدب...والله أنك ماتستحي ياعزيز..
ومشت مع ريوف داخل.. 

نزلت سماح للصاله والبنات حوالينها يلولولشون ويصلون على محمد
الكل أنبهر من شكلها الحلووالناعم واللي زادها جمال أستحيائها وحركاتها التلقائيه اللي ماتحس فيها
يعني كانت كثيير ترمش..
وتحرك ايدها بتوتر
وتتنفس بقوه
وتضحك لاشعوري..
وكانوا مستغربين منها بس بعديين عرفوا أنها مش قاصده الحركه وهذه ارتباك طبيعي..
قربت سماح قبل ماتجس في كرسيها وسلمت على جدتها وأمهاويوم خلصت سلام
شافت طرف ثوب الرجال..
واتضح أنهم داخلوا وهي ماتدري ..
والكل مايدري شسالفه ..وليه دخلوا الشباب..!!
بس كانت صدفه حلوه وحركه جريئه..
دخل ماجد وأبوه وبو أحمد واخر أثنين طلال واحمد وكان شكلهم رزه
واول من سلم على سماح الجد يوسف بعديين أبوها وعمها وأخوها واخيرا سلم عليها أحمد..
وهي مستحيه وهو مستحي أكثر منها..
وأول ماشافها تذكر كل شيء...
تذكر حب الطفوله...
تذكر عشقه لهذه الأنسانه..
تذكر أنها كانت حلم ..حلم بعيييد..
بس اللحين صار حقيقه..
لكنه مش متخييل أبدا أنه سماح..
سماح حبه الأبدي ..
صارت له..
صارت زوجته ..
حليلته..
يقدر يشوفها بدون حواجز..
يقدر يكلمها..وتكلمه..
يسمعها وتسمعه..
يحسسها بحبه الكبير اللي بقلبه
حس بحميمه تخيم على الجو كله..
حس أنه مافي أحد غيره معها..
وطال كلام العيون..وهو لسه ماسك ايدها ..
مايبيها تبتعد أكثر..
اللي راح كفايه من عمرهم..
ولازم يعيش كل لحظه معها..حتى لو هذه اللحظه بسيطه..عابره مالها معني..
بس بنظره..لها ألف معني ومعني..
أحمد بهمس\مبروك..
سماح\الله يبارك فيك..
قربت فجر منهم وباركت لهم
وقالت لهم يجلسون بالكرسي..
وجلسوا ..والكل يبارك لهم ويسلم عليهم..
وبعدها جاوا الدبل وطقم من ذهب أبيض..
وكل هلأشياء تكفلت فيها فجر
وعطتهم الدبل
أول شي لبسها أحمد 
وصارت الدبله في نص أصبع سماح ..مش راضيه تدخل أكثر..
حاول فيها شوي شوي ومادخلت ..وبعدها مل ودخلها بقوه وتألمت سماح بصوت مسموع
لف عليها أحمد وشافها ظاغطه على شفايفها من الألم.. 
عوره قلبه عليها وتندم أنه ألمها...وقال بصوت واطي ومحد سمعه غيرها
أحمد\أســف..
ماعلقت سماح لأنه جاء دورها في الدبله وخافت تكون دبلته ضيقه وتتعرض لنفس موقف أحمد..
سمت بالله ولبسته ..والحمد لله دخلت بسهوله..
طبعا الك ينتظر يلبسون الدبل عشان يلولولشون ثانيه..<<هذه شغلتهم
وجاء قص الكيك والحمد لله مر بسلام ..
لكن المفاجأه بالعصير 
شربوا بعض وهي متوترييين ومن كثر التوتر أنكب شوي من العصير في ثوب أحمد..
وهنا الكل ماااات ظحك على سماح وخوفها الشديد
حتى أحمد أخيرا أبتسم أبتسامه طوييله حتى أسنانه طلعت
وفي قلبه كان مييت ظحك عليها بس ماكان يبي يحرجها 
وبلا شعور كان في مندييل قريب منها خذته وعطته أحمد..
واحمد استغرب منها..
ومره ثانيه ظحكوا على تعدييل موقفها الطفولي..
بس أحمد ماهانت عليه وخذ المندييل منها..
هنا توها تحس سماح باللي سوته..وكأنها ردت فعل غير مباشره 
وبان على وجهها الحزن والفشيله والأحراج القوي..
شاف أحمد ملامحها المتغيره..وعرف أنها مستحيه..
قرب من اذنها عشان محد يسمع لأن الكل حاطيين عيونهم عليها
أحمد\سماح..عادي..أدري أنك ماتقصديين...!!
طلال\سموحه حبيبتي ..خلص..لاتزعليين..يويلك ياويلك ياأحمد البنت زعلت..!!
خزت سماح أخوها..بمعنى أنطم وسكر فمك..
طلال\أوه..أوه وتخز بعد..
أحمد\طلال..كفايه عمتي تناديك رح لها..
طلال\أوكي خلص بنذلف...
بعد ماخلصت امور الكيك والعصير والحلاو..
جلسوا مره ثانيه..
ونفس الشي ..الكل ساكت...
وماينسمع غير صوت المسجله وألأغاني اللي ورى بعض..
طلعوا الرجال ومابقى غير أحمد جالس مع سماح..
قومتهم فجر وغلا وجلسوهم بغرفه بعيده عن هالجو..
حطوا الجماعه العشاء للحريم والرجال..
والكل فرحان ومستانس ماعداسميه وعيونها اللي مليانه حقد على أختها..
هذه أذا أعترفت أنا لها أخت...!!





جلس أحمد مع خواته في الغرفه..ونسى أنه سماح موجوده معهم..
هو يحاول يتناسى ويندمج مع خواته عشان يبعد التوتر اللي بينه وبين سماح..
بس سماح فكرت شي ثاني وأنقهرت لأنه داق سوالف مع خواته وناسيها..
وبالأخير تسحبت فجر بسهوله ومابقى غير غلا تهذر من سالفه لــ سالفه ثانيه..
وتوها بتقول سالفه الا شافت فجر تناديها وتأشر لها..
وتوها تحس أنها لازم تطلع..
واخيرا طلعت وهي متفشله من هالموقف..!!

مرت فتره طوييله واحمد ساكت ..كل مايبي يتكلم..
شي يمنعه عن الكلام..
والود وده مايتكلم..
مش مهم عنده يسمع صوتها..!!
يكفيه أن يتأمل فيها...!!

يحس أن مدام أنها موجوده معه وصارت له ..هذه اكبر نعمه عطاه ربه..
فاأكتفى بهالشعور الحلو..


أما بالنسبه لــ سماح ..فمستغربه من وضع أحمد...
من شوي داق سوالف مع خواته واللحين ساكت معها..ليش..!!
أكتئبت كثيير ..وقامت تفكر بأشياء غريبه..
مثل ...أكيد شعرها ماعجبه..
أو فستانها حتى..
أو يمكن يطنز من موقف العصير..
مابقى شي مافكر ت فيه..ويوم زهقت 
قالت مافي الا أنا أتكلم...شكله يستحي ولد عمي..!!
لكن اللي صار أنهم تكلموا أثنينهم بنفس الوقت..
وقالوا نفس الكلمه..
سماح\أنـــ ـ ـ ـ
أحمد\أنـ ـ وسكت ينتظرها تكمل..
ويوم ماشافها تكلمت ..تكلم هو 
ونفس الشي تكلموا مع بعض..
وبالأخير ماتوا ضحك على نفسهم 
وسماح تذكرت كل المواقف والصدف اللي صارت من أول مادخلوا الرجال بدون ماتدري والكيك والعصير والدبل والكلام كل شـــــي..
وضحكت أكثر واكثر وأكثر على غرابة الموضوع..
ويوم سكت أحمد عن الضحك...شافها لحد اللحين تضحك..
فاستغرب منها ..شاللي يضحكها كثيير وبدون ماتسكت..
حتى وجهها حمر من الضحك..
وبعدها قامت تكح بقوه..
وخاف عليها أحمد وقرب منها كثير ومسك ايدها بدون مايحس
أحمد\سمــاح..فيك شي...!!؟؟
سماح وعيونها تدمع من الكحه والضحك\لا..مافيني شي ..
أحمد ولسه خايف\طيب ..ليه تكحيين شي يعورك..أجيب لك ماي..
سماح\لا أحمدوالله مافيني شي وكحت زياده..
ولمن خلصت الكحه..ظحكت ثانيه...
أحمد\سماح..أرجوك لاتظحكيين مو زين الظحك كثيير..
كان يبي يقول عليك بس مايبي يجرحها والحمد لله هي ماحست..
سماح\أوكي وابتسمت..احمد...!!
أحمد\نعم..!!
سماح وهي تمسح دموعها\أيدي..
توه ينتبه أحمد أنه ماسك أيدها من زمان..توه يحس بهالشي..
ترك ايدها وهي منحرج..وسكت...وهي بعد سكتت..
بالأخير طالعوا بعض فتره طويله...وظحكوا مره ثانيه..
بس هالمره بدون توقــف..






دخلت عليهم غلا وهي تقول..
غلا\خلاص..ماشبعتوا سوالف..
أحمد وهو يضحك\قولي ماشبعتوا ضحك...!!
غلا\أيه شعليك ياسماح معاك أنتي يضحك بس أحنا خلف الله علينا حتى الأبتسامه يمن علينا فيها ..!!
أعترفوا يالله شقلتوا بسرعه..!!
يبي يتذكر أحمد سالفه وحده بس قالها مع سماح..ويوم فكر مالقى شي سولفوا عنه..
حتى مبروك ماقال لها ..
أحمد\مالك شغل وبلا لقافة بنات
غلا\مو قلت لك ياسماح أخوي مايعرف المزح..وبصوت واطي الله يعينك..
ناظر أحمد الساعه وشاف أنه ضاع الوقت على الفاضي..
وصار لازم يروح اللحين لنه يعرف الشباب مش تاركينه لحاله..
صح أنه استغرب على الوقت اللي مضى بهاللقاء الغريب والصدف الأغرب..
بس ماتندم والأيام بينهم واكيد بيتقرب من سماح اكثر وبيحسسها بشعوره أتجاهها..
أستئذن منها أنه بيروح اللحين
ويوم جاء بيسلم ماعرف وش يسوي..
باس ايدها ولف وجهه على طول ومشى
وبعينه... نظره حالمه..
.
مع تحيات وصيــت قلبـــي عليك 

السلام عليكم 
بيب بيب بيب اخيرا احد عبرني 
ابشروا يااعزائي الجزء جايكم يسلم عليكم 


الجزء السابع
..............................





مرت الأيام سريعه على عايلة العالي..
وكل هذا بسبب أنشغالهم بزواج أحمد وسماح اللي تحدد بعد شهرين ويصادف يوم ألأربعاء
"سماح خيطت فستان لعرسها وبدت تخلص أغراض زواجها..
"أحمد نفس الشيء يحاول قدر الأمكان يغتنم وقته ويجهز أساسيات العرس..وبكل شي طبعا يسأل سماح عن طريق 
أخته فجر اللي توصل لكل واحد أخبار بعض..لأن أحمد لحد الآن مكالماته قليله لــ سماح 
ومايدق عليها عليها الا في وقت الضروره وبالمووت طبعا
"وسماح نفس الشيء مش قادره تتعود أنها تكلم أحمد بسبب خجلها الملحوظ عند الكل..
"أما عايلة بو تركي قرروا يسافرون بالصيف بعد زواج أحمد مباشرع للهند عشان نور تشوف اهلها..
"هند وزوجها مازالت زيارتهم مستمره لولدهم ناصر ولحد الآن جمانه مش قادره تشوف أخوها..
"الوليد لازال يشتكي من مدربهم ..وبيجي وقت بينفجر قدامه..
عبدالرحمن الحزن مخيم عليه من جميع الجهات ومتضايق حده من الشركه بس اللي مهون عليه 
صورة سما اللي تزور أحلامه كل ليله..
"وبالأخير فجر ويوسف غرقانين في بحر ماله أخر ..
لكن مابعد ضيقه الا فرج أن شاء الله..





بعد شهر ونصف على ألأحداث السابقه






ايه جرحتك... باقتناعي وقد ماطالت ايديني أيه جرحتك
وبرضى قلبي وعقلي ولا تظن الجرح عابر
لا تناظرني حبيبي وانت تسئل عن حنيني لاتناظرني 
اصرخ بهمك وعاتب لين متى وأنت تكابر!! 
هذا بس اللي تقوله ..ليه رضيتي تجريحيني!!
ايه جرحت ليت تدري وش ورى جرح المشاعر!!
ايه احبك..مانسيتك والهوى بيني وبينك 
وادري أنك لو تغاظي عن هموم الوقت قادر
لاظمى شوقك حبيبي أرتوي من شوق عيني 
ماهو ذنبي لو جرحتك جيتني باحساس شاعر.


بعد ماخلصت قرايت القصيده اللي كتبتها لفت نظري على كورنر مكتوب فيه بخط عريض
" أحسن بيتين شعر"
قريت الموضوع وشدني بيتين كان مكتوب فيه

لو ننزف أجروح الألم والهزيمه
يكفي على ماصار حنا أقتنعنا
دام الهوى ماله مع الناس قيمه
ظنك ورى الأوهام حنا أندفعنا..!!
ظنك ورى الأوهام حنا أندفعنا..!!


وجلست أكرر أخر جمله في البيت 
وانا متأثره بكل جوارحي..
معقوله...معقوله ورى الأوهام أحنا أندفعنا..
معقوله أحنا وهـــم...وهم ماله أثر..!!

ظليت أفكر بعمق..مثل كل ليله تمر وأنا أفكر فيهابنفس الموضوع
لكن التفكير هالمره ذبحني زياده..
وهو يقطع كل أمالي المدفونه
لأني وصلت لنتيجه ماله نهايه..
بالأساس..ماله أثر ..
بعيده لأخر مدى..
وبتظل بعيده طول العمر...

قطع تفكير صوت أحمد وهو يناديني..
لملمت أوراقي بفوضويه سريعه 
ورفعت شعري اللي فاتحته بحركه وحده

وطلعت من الغرفه وأنا أتنفس بصعوبه..

فجر بابتسامه مصنعه\هلا أحمد..وناظرت الساعه أشوفك جاي بدري اليوم
أحمد\يقولون ..!! المهم تعالي بوريك شي أبي أخذ رأيك فيه..!!
جلست فجر جنب أخوها وشافت بأيده مجلد كبير فيه صور لأثاث غرف النوم...
فجر\لاتقول...
أحمد\أيش!!!
فجر\لأتقول انك لسه ماأثثت الغرفه....؟؟
أحمد\يعني..!!
فجر\كيف يعني..!!
أحمد\الصراحه أثثت وشطبت بعد..بس مدري شلون ماعجبني اللون..!!ومحتار أغيره ولا لا..!!
فجر\أها..بس ياأحمد مافي وقت..مابقى غير أسابيع .. مايمديك الصراحه..
أحمد بحيره\هذا رايك..!!
فجر\أيه ..هذا رأي...
أحمد\أوكي ..شورك وهداية الله..بس أبيك تختارين معي بعض الشغلات اللي بحطها بالغرفه..
تدرين..لازم أنحط لمسات أنثويه
فجر\أوكي...خلني أشوف الصور..
ظلت فجر تساعد اخوها وتختار معه وحاولت تبعد التفكير ولو دقايق معدوده
لكن للأسف حست وهي تختار لأخوها ..كأنها تختار لنفسها وهي عروس بتتزوج
ومابقى على زواجها الا القليل..
أرتعش جسمها بهالذكره القاتله
وتلخبطت ألأحاسيس وصارت ممزوجه ببعض...
أحاسيس فرح ..ويغلبها أحاسيس الحزن والكآبه..







في وقت البريك حق الغداء طلعت اتلاقى مع "سام" اللي يشتري مني اللوح اللي أرسمها
والحمد لله أغلب اللوح أعجب فيها وبعتها بمبلغ ممتاز جدا..
وطلب مني أرسم بعض اللوح اللي طالبينها الزاباين لأنهم أنعجبوا فيها
وخصوصا لوحة البركان اللي من فتره راسمها
وبعد ماخلصت
لازالت الفكره في بالي اللي كنت أفكر فيها من مده طوييله
لكني خايف من النتيجه..
ناظرت ساعتي ولقيت أن بقى لي ربع ساعه على أنتهاء البريك ..
وأتحمست أكثر واكثر..
ورحت أدور على كابينه تليفونات عشان أنفذ اللي في بالي...
صار لازم اتحرك..
وحتى لو مافي نتيجه أيجابيه من اللي اسويه..
لأازم احاول مره ومرتين لمن أنجح..
كل هذا الحماس بسبب محادثتي أمس مع لؤي 
اللي خلاني أتحمس للموضوع وماأضيع الأمل اللي فاقده من سنين طوييله
والحمد لله كلامه صار له تأثير علي بشكل قوي جدا
وبين هالتفكير العميق زادت أنفاسي
وصرت أتنفس بأقوى ماعندي..
لأني واخيرا لقيت تليفون في زاوية الشارع..
وقفت لحظتها..وأنا رجولي خاتنتني أني أتقدم أكثر..
حسيت بالهزيمه قبل ماأحاول..
لكن ماأسرع ماابعدت هالأحساس 
ومشيت وأنا أسابق الزمن اللي خذلني..
قربت الكابينه ودخلت ..
دخلت عملتين من المعدن
وظغطت على الرقم اللي حافظه عن غيب...
وأخر رقم ظغطت عليه وأنا مغمض عيوني وراص عليها بأقوى ماعندي..


.
وبالأخير..
كانت النتيجه..
أن الرقم مش مو موجود بالخدمه...


فتحت عيوني بألم ..وضربت التليفون بأيدي الثنتين 
وأنا أصرخ بداخلي بصرخه..
تقول ..لااااااااااااااااااااا



عادت الأحزان بموضعها اللي مكتوم بقلبي
بعد ماأنتابني شعور الفرح 
بعد ماغمرتني السعاده من كل باب
كنت متمسك باخر أمل ومتوكل على الله
لكن للأسف حظي دايم عثر
وبيظل عثر
طلعت من الكابينه جار أذيال الخيبه ..
وظليت أمشي وأمشي بدون أتجاه معيين...
وأنا عيوني في الأرض..
ودموعي تسبق خطواتي
وأنا أتذكرأخر مكالمه بيني وبين ولد عمي... تركي..








\وأحنا...بتتركنا..!!هنا..لوحدنا..!!؟؟
شد شعرها بأيده وحمرت عيونه غيظ
بندر\أنتي ماتفهمين..لازم أعيد كلامي مرتين...تقلعي أنتي وأمك ...تراكم عله على كبدي..
الله ياخذك أنتي وياها..فورتوا دمي...
وطلع..هذه اخر شي قاله..وكأنه سكين ينغرس بصدري ويقطعني قطعه قطعه..
يبينا نطلع..
وين..ماندري..!!
مين لنا..!!
ومين بيرضى فينا..!!
أب...!!مات وتركنا..
أخ..!!للأسف تبرى منا..
أهل..!!يكرهون طاري أسمنا...
مسحت دموعي ولفيت وجهي على أمي اللي طايحه على الأرض..
حاولت أصحيها...مره مرتين...لمن قامت..
سألتها عن حالها..وجاوبتني بصعوبه أنها الحمد لله أحسن من اول..
ترددت اقولها الحوار اللي دار بيني وبين اخوي..
وتوني بقول الا قررت اني أكلمه مره ثانيه..
يمكن يطيع ومايبيع البيت...
سرحت وأنا اناظر أمي المسكينه وكرهت أخوي وكرهت حياتي..وكرهت الساعه اللي جيت فيها..!!
ماأتوقع في أحد مثلنا ذاق المر..
أم نواف بتعب\بنتي..ياسمين...شفيك يابنتي..!!
مسحت الدموع اللي على خد أمي وانا أبتسم أبتسامه باهته..
ياسمين\مافي شي يمه..أرتاحي اللحين..تبيني أجيبلك شي تاكلينه..!!
أم نواف\لا يايمه..مش مشتهيه أكل..
ظلينا فتره ساكتين...
أمي سرحانه بملامح وجهي وكانها تبي تعرف وش اللي مضايقني..!!؟
وأنا أفكر كيف أحل المشكله اللي طحنا فيها ضحيه..!!؟

التفكير ذبحني..والضيقه خنقتني..
وفيني حره ودي أطلعها على أي أحد...
طلعت للحوش ولعبت بالكوره..
هوايتي المفضله
وحلمي الأول والأخير..
ظليت أسدد كوره ورى الثانيه
بالمرمى اللي سواه ابوي هديه لي..
ولمن حسيت أن جسمي صارت حرارته فاتره..
وقفت عن اللعب وجلست على الكرسي أشرب لي ماي..
لكن التفكير لسه في بالي..








أبتسام\ياهواااااااااااااا..نحن هنا..
عدلت جلستي وانا مخترع من اختي...
الوليد\هي انتي..متى جيتي..!!
أبتسام\من أول ماسرحت وأنا موجوده..وميته ضحك عليك..لاتسرح مره ثانيه شكلك يصير نكته..
الوليد بضيق\تدرين انك بايخه..
ابتسام\مالت عليك زيين هذا جزاتي أبي أونسك شوي...!!؟
الوليد\أبتسام...
أبتسام\لالا لاتكلميني زعلت...
الوليد\ابتسام بلا مصاخه سمعيني..
أبتسام\ها..شتبي...بسرعه ماعندي وقت...
الوليد\ودي أقولك شي..!!بس محتار..
أبتسام وتحمست\أسمعك الوليد تكلم...!!
الوليد\أمممم..تدرين أنا نجحت وجبت معدل كويس..
ابتسام\طيب..
الوليد \الصراحه وبدون مقدمات..جتني بعثه لأمريكا...وابي أسافر السميستر الثاني...!!
أبتسام وقامت من الكرسي\نعم..ماسمعت..عيد اللي قلته..!!
الوليد\أبتسام...شفيك..بدال ماتفرحين لي..تعصبين..!!
ابتسام\أنت شنوا...ماتحس..!!
تبي تذبح ابوي ثانيه..!!
أنت تبيني أذكرك باللي فات..!!
تبي تعيد الحزن بهالبيت...
يكفي أنا ساكتين وراضين بالنصيب..!!
تبي تعيد الغلطه ثانيه...!!
حرام ..عليك..حرام ....
قلوبنا..ماعادت تتحمل صدمااات..
كفااايـــه...أرجوك..كفااايه
وبصوت صارم...
الوليد...احنا خسرنا واحد...
ومش مستيعدين نخسر الثاني..
مش مستعيدين نخسر الثاني...!!
فهمت...؟؟
ركضت داخل البيت..وشكله كانت تصيح...!!
أبدا..ماتوقعت تكون ردة فعلها كذه...!!
ماتوقعت أني بسبب لها جرح ثاني..
كنت متوقع بتساعدني عشان اقنع أبوي...
لكن للأسف..شكلها هي اللي يبيلها أقناع..!!
الله يستر..
أنا أدري السالفه صعبه..وخصوصا اذا كانت مثل ظروفتا..
بس هذا مستقبلي..
ماأقدر لازم أسافر ..
واكمل دراستي..
وغير كذه أبي ألتحق بنادي هناك..عشان اقوي هوايت الكوره..واستفيد منهم..
بس مين يسمع..!!
معقوله اكون تسرعت في أتخاذ قراري..!!
معقوله صرت اناني وماأفكر الا بنفسي..!!
يارب ليش..!!
ليش مايفهموني..!!
هذا وأنا قلت لهم خبر واحد...أجل لو عرفوا الخبر الثاني وش بيسون...!!








بعد ايام على الأحداث السابقه..
.................................................. .....

\لا أعذريني ماأقدر اجي..!!!
فجر\زين ليش...عطيني سبب!!
سماح\فجر...لاتتغيببين..أنتي تعرفين ليش!!
فجر\عشان احمد..أنا قلت لك كمن مره أنه مش جاااي يكون بالدوام..وبعدين احنا مش جالسين كثييير بس بنرتب وبنطلع من الشقه...,اصلا عشان انتي ترتبين اغراضك يالخبله...
والا تبينا أحنا نتورط فيها..!!
سماح\مو أنتي قلت لي أنه كل يوم يمر على الشقه..!!
فجر\أيه..بس اللحين هو بالدوام يعني مش جاااي
سماح\بس يافجر..والله مستحيه وش يقولون عني اذا دروا..!!
فجر\ياربي هالبنت بتجنني..أقولك محد يدري...بس أنا وغلا وأنتي اللي بينروح...فهمتي والا أعيد..
سماح بخوف\طيب انتي متأكده أنه مش جاااي..!!
فجر بقهر\أيه متأكده..يالله عاااد...وافقي...
وبعد تفكيير..
سماح باستسلام\أوكي...
فجر\ايه هذه سموحه اللي أعرفها..
سماح\بس سمعي والله ان دريت انه بيجي لأذبحك يافجر..
فجر\لا تخافين هو مايدري أصلا أنا احنا بنروح...
سماح\خلاص ..متى تبوني أمركم..!!
فجر\تعالي اللحين عشان مانتأخر..
سماح\أوكي باااي...
فجر\بااااي..

خبرت سماح امها أنها تبي تروح وبالمووت امها اقتنعت..وكلمت اختها سميه عشان تساعدها..وكالعاده سميه ماوافقت..طنشتها سماح وفي قلبها أسئله كثيره..
ليه أختها حاقده عليها..!!
بس نست الموضوع وراحت لأخوها عشان يوصلها بيت عمها..

غلا\مو كانها تأخرت..!!
فجر\هذه هي على وصول ..مافيك صبر..!!
غلا\لا والله..متحمسه اشوف شقة أخوي..أقول بتاخذين كل الخدامات.!!
فجر\أيه عشان ينظفون معنا...ودق تليفون فجر وكانت سماح تنتظرهم بره..


وصلوا البنات الشقه ومشى عنهم طلال بعد ماقالوا له يجيهم اذا دقوا عليه..
كلهم مستغربين من تصميم الشقه ..
وخصوصا غلا لأنها تحب الزيين..والحلو والحلويين..
كانت الشقه لها ستايل خاص..وكأنها من العصر الغربي والبرونزي..
وتغلب عليها ألوان العنابي والخمري والبني الغامق..
وكل شي فيها مريح للنظر والنفس..
هذا غير ديكوراتها اللي أغلبها من الخشب..
باختصار شكل أحمد دفع دم قلبه فيها...بس سماح تستاهل ..
وعلى طاري سماح..البنت مصدومه وفرحانه بنفس الوقت..
ابدا ماتوقعت يكون شكل الشقه كذه..
تحس نفسها طايره..
لكن فجر مش مستغربه من الموضوع لأنها ساعدت أحمد في أختيار أثاث الشقه وخصوصا
الأبجورات والشموع والمناديل اللي متواجده في كل مكان ..
فجر\سموحه..شرايك بالشقه عجبتك..!!
أبتسمت سماح أبتسامه حلوه وأكتفت بهالشيء..
أما غلا ماسكت لسانها وكل شي تطيح عينها عليه تعلق فيه...
غلا\الصراحه أبدا ماتوقعت ذوق أخوي عالي..وانا اقول شفيه احمد مايبي يورينا الشقه..!!
اللحين عرفت ليش..!!
فجر\المهم يالله قوموا ورانا اشغال كثيره..
بدوا البنات يشتغلون بغرفة النوم ويرتبون أغراض سماح..
وخلوا الخدامات ينظفون الصاله والمجلس وباقي الغرف..





أستسلمت غلا مهمة ترتيب ملابس وفساتين سماح 
وكل ماتشوف فستان تنبهر بتصميمه
وتسرح بشكله ونوعية قماشه..
وتركز هالشيء في بالها عشان ماتضيع المودييل..
غلا\أقول سموحه..ملابسك تاخذ العقل بس لاتحاولين أنا أحلا منك..
سماح\هههههههههه بايخه...أنا أدري الغيره ذابحتك اللحين..
بس معليش بطنش كلامك..
غلا\لا من جد سموحه الصراحه وااااااااااااااو روعــه ..
شكلي بصمم عنده اذا صار عندنا زواج ثاني..
سماح\وليه تروحين بعيد بعرسك ان شاء الله صممي عنده..
غلا\ويه بسم الله علي..توني نونو خلني أتهنى شوي..
سماح\كل هالطول ونونو..أجل أيش خليتي للبقيه..
غلا\أنا ادري أنك منقهره من طولي ..بس حبيبتي معليش هذه الدنيا أخذ وعطا ..لاتحترقين زياده..
سماح وأنقهرت\ماااالت عليك..أمحق طول..يالطلولول..
فجر\بسسسسسس..يالله اشتغلوا ..
سماح+غلا\أن شاء الله أبله...
سماح\على طااااري أبله..شخبار الأطفال بالمدرسه...!!؟
فجر بابتسامه\ياربي لاتذكريني ياسماح ..احس أني كل يوم أحبهم أكثر من أول..
هالأطفال خلوني مجنونه فيهم..
حتى وهو يبكون يهبلون..فيهم براءه اذا شفتيها
تحسين هالدنيا ذي كلها ماتســوى شي...
سماح\الله يحفظهم ان شاء الله..
فجر\آمييين..







طلعت من الدوام بعد ماخلصت أشغالي كلها..
وخذتها فرصه ورحت الشقه ..
وقفت السياره في الباركن ونزلت
وتوني بطلع الدرج لأن شقتي في الطابق الثاني ..
بس الصراحه تعيجزت لأن جسمي مكسر مرره
فطلعت بالمصعد ..
يوم وصلت 
أستغربت من الأصوات اللي اسمعها..
فقلت يمكن هذه الشقه اللي جنبنا..
وطنشت الموضوع 
فتحت باب الشقه وحصلت المفاجأه..
شكل خواتي جاااين مع الخداماات ينظفون الشقه.
فيهم الخير والله..
وعلى طول دخلت غرفة النوم عشان افاجئهم مثل مافاجئوني..
لكن اللي شفته خلاني أتفاجأ مليووون مره..
سماح موجوده معهم..
وين..!!
بغرفة النوم...!!
حسيت بلحظه أني بحلم حلو وماصحييت منه..
سماح..علمي فيها من يوم الملكه..
حتى صوتها ماسمعته غير مره أو مرتين..
من جد أشتقت لها كثيير..
والشوق بين على ملامح وجهي..
حسيت بحنين لها ..
ياربي..هالبنت ذبحتني..!!
مسكت مشاعري غصبن عني وانا أتأمل فيها..
واللي أحلى من كذه كانت تتصرف بعفويه...
وتتحرك وهي تتكلم..
وكانها تعودت انه هذه الشقه ملكها ...
سماح بصوت تعباان\بنـــــــــاااات ..خلاص تعبت..خلونا نريح..
أحمد وهو يتحنحن\أحم أحم..
لفوا كلهم على مصدر الصوت 

غلا غطت الفستان اللي بأيدها
فجر حطت أيدها على ثمها
وسماح جلست على أقرب كرسي..

البنات\أحمــــــــــــــــــــــــــد..
أبتسم أحمد على وجيهم المتفاجأه ..وقال عشان يبعد الأحراج
أحمد\أيه أحمد شفيكم..اللي يشوفكم يقول شايفين جني...
فجر\أحمد متى جييت..!!!
أحمد \توني اللحين طالع من الدوام ماتشوفيني بالبدله وقلت خليني أمر الشقه.
ولف على سماح.. اخبارك سماح..!!
سماح ومنزله عيونها\الحمد لله
أحمد\اوكي أخليكم تكملون شغلكم..بجلس بالصاله وطلع...
سماح\ اللحين اللحين اللحين..أروح البيت...وشوي بتصيح..ياويلي فشله..بموووت أحراج...
غلا وهي فيها الضحكه\أشفيك ياسماح عادي تحصل في أرقى العائلات..
سماح\وش يقول احمد عني...البنت ماصدقت على الله وجات تشوف شقتها..!!
ياربي شالموقف المحرج...كله منكم..والله قلبي حاااس أنه بيجي ...بمووووت ودوني البيت..
فجر\سماح الله يهديك هدي أعصابك شوي..وأحمد ماكان يدري أنك موجوده...خلاص هدي..
سماح\ ياربي كيف بطلع اللحين قدامه..فشله...فشلــــــــــــــــــــــــــــ ه..!! 
غلا\سموووحه..بالعكس..وناااااااااااااسه...تصلح قصه...
البنت تتخبى عن خطيبها...وخطيبها شافها بالشقه,,,ههههههههههه واااااااااااي..وناااسه..
سماح\ماااااااااااالت عليك..أنتي وين..وأنا وين..!!فجر تكفيين تليفوني بالصاله..اذا ماعليك أمر جيبيه...!!
فجر\أسفـــه..
سماح\فجــــــــــــــــــــــــــــــــــــــ ـر
فجر\لاتحاولين مستحييل أجيبه..تبينه روحي خذيه..
غلا\عااااااشت فجـــر هههههههههه
سماح\فجر حبيبتي قلبي عمري أنتي جيبي التليفون..
فجر\no
سماح بتهديد\طيب طيب اشوف فيكم يوم أن شاء الله..قولوامييين..!!
غلا بدون ماتحس\آميييين..
سماح\عمى بشكلك بتموتين عشان تعرسين..ومن شوي تقول أنا نونو..
غلا\أقول مدام أحمد..روحي جيبي التليفون أحسن لك..
سماح\أنقلعــــــــــــــــي..





طلعت سماح للصاله اللي كانت اللي كانت تفصل بينها وبين الغرفه ممر شبه طوييل..
ولمحت أحمد جالس على الكنب وممد رجوله على الطاوله وشايل قباعته من راسه ويلعب بشعره الناعم
وكان يتفرج على التلفزيون..
قربت أكثر وهو لحد اللحين ماشافها..شكله سرحااان..
دورت على شنطتها مالقتها ويوم لفت عينها شافتها جنب أحمد..
وهنا كرهت عمرها على حظها اللي مش ماشي معها..
قوت عمرها ودخلت الصاله..
وحاولت قد ماتقدر ماتحط عينها عليه..
سماح\أحم..أحمد..
عدل أحمد من جلسته ورتب شعره وهو متفشل منها...ماتوقعها ابدا تجي لعنده..
أحمد\حياك سماح .تفضلي..
سماح قربت منه ومدت أيدها..
وأحمد استغرب من حركتها الجريئه..ومش عارف وش شتبي سماح..
ويوم شاف أنها تأشر على الشنطه أعطاها أياه
سماح خذت الشنطه وهي تبتسم أبتسامه غبيه..
سماح\شكرا...
أحمد\العفو..
مشت سماح بسرعه للغرفه لكن احمد سبقها وناداها
سماح\هلا..
أحمد\سماح جلسي شوي...
جلست سماح وهي تتنفس بقوه...تحس بحراره ..مافي هوى بالغرفه..
ظلوا ساكتيين..سماح تنتظره يتكلم
وأحمد مش عارف أيش يقول يبيها بس تجلس وماتروح عنه..
أحمد\سماح...خلصتي امورك..محتاجه شي تراني حاضر..
سماح وبالمووت تتكلم\أيه تقريبا خلصت أغراضي... وماقصرت مش محتاجه شي..وبالمووت قالتها وأنت..!!
أحمد حاول يتغيبى عشان تتكلم أكثر\أنا أيش..!!!
سماح استحت وغيرت الموضوع\ولا شي..شخبار شغلك..!!
أحمد \الحمد لله..كل شي ماشي ..بس تعبت ...!!
سماح وبسرعه\من ايش..!!
أحمد\من الشغل..!!سماح..
سماح\نعم..
أحمد\طالعيني..... ليه منزله عيونك..!!

قطع كلامهم تليفون سماح وكان طلال بيجيهم بعد ربع ساعه..
وسماح ماصدقت على الله أنه هو اللي دق ..
ويوم سكرت...
جاوا البنات بالصاله..وقاموا يسلفون لأنهم عارفيين أن سماااح وصلت حدها وبتموووت اللحين..
وهالمره الحظ مالعب دوره مع احمد اللي كان يبي هالجلسه من زماان مع سماح..
ولأول مره يحقد على خواته..بس ماسرع مانسى السالفه يوم شاف سماح أن وجهها بيختفي من الحيا...
فارتاح شوي أنه خواته جلسوا معهم..لأن أهم شي تكون سماح مرتااحه وماتتضايق
وأبتسم لها بدون شعور..والبنات يسولفون ومايدرون شسالفه..!!

جاء طلال وعلى طول سماح سلمت عليهم على السريع ومشت وهي تحمد ربها الف مره أنه الليله عدت على خير ومحد درى عنهم..

أما احمد من اول ماطلعت سماح أختفت الأبتسامه من على وجهه وهو صابر
متى بيفتك ويتزوج..!! 

الجزء الثامن
..........................................





ضاقت بي الدنيا..
وحسيت اني محتاج حضن دافي أضمه..!!
ومالقيت غير عمتي...
يمكن تعوضني الحنان اللي فقدته من سنين..
دشيت البيت وشفتها جالسه لوحدها..
واول ماشافتني رحبتي فيني والدمعه تسبقها...
هذه عادتها...!!
أول ماتشوفني تتذكر سما..وتبجي..
آآآه يا سماء..!!
فقدتج هاللحظه..!!
الجده بحزن\وينك ياولدي...تهون عليك أمك...!!يومين ماتزورني..!!
عبدالرحمن\موجود يمه..بس تعرفين الشغل ماخذ كل وقتي..!!
طمنيني عنج وعن صحتج...أن شاء الله أحسن..!!
الجده\الحمد لله ياولدي مانشتكي باااس..
تعشيت..والاتبيني أحطلك عشاء..!!
عبد\الرحمن\لا الحمد لله متعشي...الا وين عمي..ماشفته اليوم في الشركه..!!
الجده بحزن\عمك تعبان اليوم السكر مرتفع عنده ويحس بضيقه بقلبه..وجاء الدكتور لحد البيت لأنه ماله حيييل يقوم من السرير..
عبدالرحمن\كل هذا صار ..وليه ماقلتوا لي...!!
الجده\مارضى أقول لأحد..مايبي يزعجكم...!!
عبدالرحمن \أفا والله..تزعجوني...!!ماهقيتها منج يايمه..والا نسيتوا اني ولدكم..!!
الجده\يعلم الله شلون أعزك ياولدي واعتبرك مثل عيالي واكثر بعد..انت الغالي أبو الغاليه..
عبدالرحمن\وأنا من لي غيركم..!!الله يخليكم لي أن شاء الله..طيب بروح اشوف عمي...!!هونايم اللحين..
الجده\لا ماأظن...
طلع عبد الرحمن لفوق عند عمه...
ولقاه نايم ومش حاس بروحه من التعب..
ظل عنده ربع ساعه عنده وهو يد عيله من كل قلبه أن الله يقومه بالسلامه..
وبعدها طلع بهدوء عشان مايصحيه..








\مبروووووووووووووووووووووك..
سماح\الله يبارك فيك...
فجر ..
فجر وهي منشغله بتعدييل الطرحه\أيوه...
سماح\زحمه تحت..!!؟
فجر\سماااااااااااااااح..وبعدين يعني كمن مره تسأليه هالسؤال...!!قلت لك لاتخافيين كلنا معك..أجلسي هنا بنادي البنات وبجيك 
سماح\لاتتأخرين..
فجر بابتسامه\أوكي..
بعد ماطلعت فجر جلست على الكرسي وأنا اتذكر الأحداث اللي صارت لي هالأسبوع..
مرت الأيام سريعه..ماكنت اتوقعها تمر بسهوله..
كنت اتمنى أنها تطول عشان التوتر والخوف يقل..
لكن اللي صار انه خوفي وتوتري زاد عن حده..
لدرجة ان صارت امي ماترضى لي أحرك شي من بقية اغراضي..
كل شي تكفلت فيه..
لأن الرجفه مصاحبتني بكل مكان..وهذا شي سيء..
بس للأسف..مش قادره اتحكم بنفسي..
كل ماأتذكر أنه مابقى شي..
أتوتر أكثر..
ناظرت الحنا اللي بأيدي وابتسمت بصعوبه..
كان حلو ..
كان مد موج بأسود والبني..
يسمونه كوكتيل على قولتهم..
وانا من زماان خاطري فيه..
والحمد لله حطيته...
لكن المشكله ماحطيته الا أمس
و لحد اللحين ماطلع لونه عدل..
يبيله ايام عشان يثبت ويكون احلى..
وبين تفكيري هذا ..دخلوا علي البنات كلهم..
وكانت كل وحده أحلى من الثانيه..
شكلهم كلهم بينخطبون اليوم..!!




جمانه\ياعيني ياعيني...ماأقدر انا على هالحلاه هذه ..الله يعين ولد عمي..بيستخف من الزيين؟؟
غلا\يحق له طبعا..مرت اخوي تهببل..طالعه علي..
جمانه\مصدقه نفسك انتي...!!
غلا\أقول الشيخه..تكلميني أنتي..!!
جمانه\لا الطوفه اللي جنبك..!!
ابتسام\مبرووووك سماح...مبرووك حبيبتي...
سماح\الله يبارك فيك..زين انكم جيتوا بمووت لوحدي..الأفكار تجيب وتودي فيني..
تعالوا..وين راوين...!! 
ابتسام\لسه ماجت...بتجي مع امها اللحين..







واقف وسط جموع من الشباب...
وكل واحد يقط عليه مزحه من مزحهم البايخ..
لكن هو ولاهمه..
دايم واثق من نفسه...وهالشي مبين على تقاسيم وجهه...
وهذا اللي قاهر عيال عمه كثيير..
الوثوق والثقل ميزه من ميزاته...
ووبوسط هالزحمه..
حضروا أصدقائه من الظابط والملازمين ويتوسطهم رئيسهم..
وماكانوا احسن منه..
كلهم هيبه تدل على شخصيتهم القويه..
طلال\واااي شنوا هذا أحمد...أنت عازم القسم كله...
هيثم\طلالوا أسكت ولي يرحم والديك..هم قريبين منا....خلك ثابت مثلهم...
طلال\أنت شوف كيف يسلمون عليه..كأنهم في مهمه أمنيه..ياحليلك ياولد عمي منت بهين...
الوليد\كشيخ ولد عمي...شكل القسم كله أنعادوا منه...
هيثم\أمشوا أنطفر فيه هذا هم راحوا قبل مااحد يجي ..

قربوا الشباب منه وبدوا يطفرونا كالعاده..وهو سكت ويبتسم للمدعويين...
هيثم\أقول احمد مين هذا اللي في وسطهم....!!كأني أعرفه
أحمد\هذا الملازم عبدالله صديقي في العمل..
هيثم\أيه تذكرت هذا اللي عزمنا بالشاليه الصيف اللي فات...صح..!!
أحمد\بالظبط...أٌقول وين الشياب ماأشوفهم.. وعبد الرحمن وينه؟؟
الوليد\محد فاضي لأحد..كلن لاهي مع ربعه..ماشاء الله مابقى أحد الا جاء..شباب أمشوا نرقص فيني رقصه...
هيثم\استح على وجهك..بنت انت..!!
الوليد\قول انك مقهور لأتك ماتعرف صح!!طلال أمش عنه..
طلال وهو داش عرض\ياحظك يالوليد...أنت بعد أحمد بيجي دورك وبتتزوج..
الوليد وهو متفاجأ وخايف كيف درى\وانت مين قالك..!!
هيثم بخبث\تسوي نفسك ماتدري ها...!!
الوليد\والله أني ماأعرف شي..!! شسالفه..!!
طلال\تكفى هيثم خله يتحرقص..قاهرني أنا اكبر منه وماتزوجت...
الوليد\هيثم شسالفه..! بذبحك ترى ...!!
هيثم\أذبحني...!!
الوليد\مااالت عليك...الشرهه على اللي مجابلكم بروح أجلس مع سلطان...
هيثم\أستح قول عمي سلطان..
الوليد بغيض\عدااال..وراح عنهم







تمشي وسط المسرح وذيل فستانها الفوشي يتطاير وراها..
كانت الوانه رهيبه...ومخليها صغيره كثيير..هذا غير شعرها اللي صاير كيرلي
والللي محليه أكثر أنه طوييل لحد ظهرها..
كانت بدون مبالغه
تلفت الأنظار...
وكل تصرفاته العفويه محسوبه...
والكل يراقبها...
ويتحسر على جمالها اللي نهدم بليله وحده...
أنهدم بليله غريبه .
والكل صار يعرف ..مين هي..!! وكيف انخطبت..!! وش صار بليلة خطوبتها...!!
وباان الحزن على اللي يعرف بقصتها...
وصارت حكايه عجيبه وغير مفهومه...
حكاية البنت اللي محيره لـــ شخص...ميت وحي بنفس الوقت..

فجر\وينك انتي...!!
راوين\هذاني جيت ...أطلعي لي...
فجر\أوكي..
راوين بابنبهار\فجروه تهبلييين..تجنييين...الفوشي جنااااااااااان عليك...وسلمت عليها..
فجر بابتسامه\وأنتي بعد البطيخي مولع عليييك الله يحفظك..ليه تأخرتوا...!!
راوين\هالكوافير مالت عليها خربت شعري وغسلته وأستشورته من جديد بعد مافكيت التسريحه...
فجر\أها ..
راوين\وين البنات فوق...!!
فجر\أيه
راوين\أوكي أنا بطلع لهم بتجيين...!!
فجر\لا بجلس مع عمتي هند لمن تجي ياسمين..لأنه سماح طفشتني ..
راوين\صحيح ياسمين بتجي..والله أشتقت لها...علمي فيها من العيد الأضحى..
فجر\هي دايم تسألني عنكم...وتسلم عليكم كثيير...
رواوين\ياحبي لها هالبنت...المهم يالله بطلع للبنات..أشوفك بعدين..
فجر\أوكي







القاعه أمتلت بالمعزومين والبنات نزلوا عشان يبدون السهره على أصولها على قولة غلا..
وبدى الرقص من بنات العايله...
والعمه هند فرحانه ببنات أخوانها وهي ماقصرت معهم
وأخيرا جات ياسمين وأمها 
وسلمت عليهم أم محمد(الجده) سلام حميم لأنها من زماان ماشفتهم 
ونست الجده المعازيم وجلست مع أم بندر وبنتها...

دقت الساعه 12 وجاء وقت دخلى أحمد والشباب..
دقت فجر لأحمد وطمنته أنه كل شي اوكي..ويقدر يدخل اللحين ..
ودخل هو مع ابوه و وعمه ماجد..
أما هيثم مادخل لأنه مايحب يدخل على الحريم...يحس أنه ماله داعي أساسا
وأمتلى المسرح بأفراد العايله..
الكل موجود ..
البنت باليسار يشجعون ويصلون على محمد..
والحريم على اليمين...
والشياب واقفين مع أحمد...
وبعد كم اغنيه...


جاء الوقت اللي بتدخل فيه سماح..
واحمد هنا يحس أنها اسعد أنسان بهالكون...
كلها دقايق..والعمر يبتدي عنده..
والسعاده تفتح ابوابها..



كانت دخلة سماح غريبه شوي..
أنفتحت اأبواب اللي ورى القاعه وأنطفت الأنوار
وتسلط الضوء على عربه مليان بالورود البيضاء والحمراء
وكانت في العربه سماح جالسه بكل أناقتها ونعومتها..
بدون مبالغه صايره مثل الأميره اللي بالف ليله وليله..
واللي أحلى من كذه جاء طلال من الباب الخلفي ونزلها من العربه ..
وبدت المسيره بأحلى موسيقى رومانسيه للعاشقين..
المعازيم أنهبلوا على حركة العربه في البدايه
وماشافوا العروس لكن يوم دققوا النظر شافوا سماح باحلى طله..
وطلال ماتركها لحالها مشى معاها وساعدها ..وثبت أيدها لأن حس بتوترها وأرتجافها الغير عادي...
واحمد يناظرها من بعيد ومشال عينه عنها..وهو يسمي عليها...
تذكر اخته فجر يوم قالت له أنه فيه مفاجأه وقت الدخله...
وأبدا ماتوقع هذه المفاجأه...
شكر ربه وحمده على أخت مثل طيبة فجر وحنيتها..
وبين هالتفكير...تقدمت سماح ومابقى غير خطوات وتصير قباله..
أشرت فجر لأخوها عشان يقرب ويمسك سماح..
وبالفعل قرب لمن وصل لها ومسك ايدها..
ووقفوا في وسك المسرح..
وتغيرت الموسيقى..الى موسيقى مدموجه بأنواع التباريك والتليليش..
والبنات ماقصروا وصلوا على محمد...كل دقيقه..
جلس أحمد وسماح بالكرسي المخصص لهم...
والكل بدى يبارك لهم من الأهل...
أحمد بهمس\مبروك سماح..
سماح بنفس الصوت\الله يبارك فيك
بدت الأغاني تلعب دورها بالمسرح..وطلال وأبوه وعمه والجد ماقصروا كل أغنيه رقصوا فيها...
والجو رهيب ..الكل فرحان بهالزواج...والكل يبارك للثاني..
وجاء وقت طلعة الرجال...
الجد\أقول أحمد..هذا بنيتي سماح ياويلك ان زعلتها...
أحمد\من عيوني ياجدي..ان شاء الله مايكون بيننا زعل..
الجد\وهذا العشم فيك ياولدي..
ماجد\عاد يبه وش جاب الزعل اللحين...أحنا ماصدقنا يتزوجون...
بو احمد\أقول يالله شكلكم حلت لكم الجلسه...
ماجد\طلال..طلال...
كان طلال جالس مع أمه واخته يسولف معهم وعاجبه الجو..والود وده مايطلع على أمل أنه يلمح راوين بين بد البنات..بس للأسف ماعرفها لأن البنات كثار..
طلعوا الرجال..ومابقى غير أحمد وزوجته..
وفصخت فجر وغلا عبييهم وبدوا يرقصون قدام اخوهم من شدة فرحهم..
وبدى التصفيق والتصفير من البنات...





الحرمه\أيه هذه اللي لابسه فوشي..!!لا الثانيه...تركها زوجها وسافر..
حرمه ثانيه\لا أنا سمعت أنه مااات لأن أبوه طرده من البيت...
الحرمه\لالالا أنا اعرف أكثر منك الفريج كله يدري أنه مات..وهي المسكينه ترملت باول يوم..
حرمه ثانيه\لكن هي كانت بس مخطوبه وتوه ماملك..كيف تقولين تزوجت..!!
الحرمه\مين قال هالكلام أنا عندي مصادر أكيده على أنها متزوجه...ماتشوفين الحزن بعيونها..
حرمه ثالثه دخلت بالسالفه\الا صحيح كلامك..البنت متزوجه...

زوجوها...
وطردوه...
وسفروه...
وموتوه...

وبعدها..
رمــــلوهــــا....!!
هذا كلام الناس مايرحم...!!

بعد ماخلصت ألأغنيه..نزلت فجر من المسرح وسمعت كلام الحريم اللي يذبح القلب..
وماعلقت ...
أكتفت بأبتسامه حزينه..
والقلب دايم مجرووووح...
وعادي اذا أنجرح مره ثانيه...
هذه فجر...
جروووح..
مابرت..





جاء وقت طلعة المعاريس من القاعه..
والشباب كلهم ينتظرونهم بره عشان يبدون زفتهم المعروفه...
اللي هي مسيره شباب العايله..

قامت التباريك والصلاة على محمد وقام أحمد مع سماح ووراهم الأهل ينثرون الورد لمن نزلوا من السيج..
وحطوا العشاء للمعازيم...

في الغرفه اللي فوق طلع أحمد وسماح مع المصوره وصورتهم كذه صوره مع بعض..
وغلا وأم أحمد صورت معهم...
أحمد\وين فجر ماأشوفها..!!
غلا\صحيح وينها..!!
وتوها داخله فجر
فجر\موجوده فجر..لخدمتكم...
أحمد بابتسامه\زين تعالي صوري معنا...
فجر\أوكي..
قربت فجر وصارت بين أحمد وسماح وباليسار غلا وباليمين أم احمد..
ويوم خلصوا الصور الجماعيه...
بدت تصور صور خاصه لــ سماح...
وهنا تفشل أحمد وأستأذن بينتظرهم تحت..
لأن استغفر الله المصوره ماخلت حركه الا وسوتها لــ سماح...
وسماح مش قادره تتفاعل معها..لأنها منحرجه من احمد وأمه بعد..
عشان كذه حس فيها احمد طلع..
غلا\فديته.... أخوي يستحي..
طالعت سماح غلا بنظره غريبه..
غلا\خلص أسفه...



جلست المصوره تصور سماح ثلث ساعه وبالموت خلصت..
ولو عليها ماطلعت لأن بقى شريط كامل ماخلص..
لكن سماح تعبت منها وأكتفت بالصور اللي صورتها...





دق أحمد لــ فجر يستعجلهم والحمد لله هالوقت خلصوا فيه ونزلوا كلهم تحت..

وبدى الصياح عدل...

سماح صاحت مع أمها...
والغريبه أنه سميه صاحت هالمره...بس ليش..!!
وأم أحمد خانقتها عبرتها..ولدها الكبير أخيرا بيتزوج وبياخذ اللي يحبها...
كم تمنت هالليله من سنين..
والحمد لله ..الله ماخيب أملها
ماجد\خلاص سماح..صايرين فرجه للناس...ليش تصيحين...ولف على زوجته..مريم..سميه...وبعدين يعني الرجال ينتظر تركوا البنت...
غلا ابتسام راوين...خلاص
وشاف أنه مافي فايده...
بنات وبعدين يعني ..كل مره بتكلم..!!
احمد\عمي أتركهم على راحتهم...أنا مش مستعجل...
طلال\بس أحنا مستعجليين...
خز أحمد طلال..وطلال تفشل من نفسه بعديين ضحك ضحكه غبيه
وهنا تدخل سلطان..بو زعم يبي يكحلها عماها..
سلطان\سموحه..سموحه حبيبتي ..هذا وانتي تقولين موافقه ..أجل لو غصبن عنك وش بتسوين..خلص حبيبتي لاتصيحين..
وهنا سماح زاد صياحها أكثر..
طلال وهو يضحك\ههههههههههه سلطان..أكرمنا بسكوتك أحسن..!!

وفي النهايه ودعتهم سماح...واللي يشوفهم يقول مش شايفينها ثانيه..
وركب أحمد بسيارته الب أم...وطلال ساق السياره 
ووراهم سيارة سلطان وبعده سيارة الوليد 
وقدامهم سيارة هيثم...والمعارف..
وصارت المسيره أخيرا..
ومروا على شارع الكورنيش عشان الفندق والكل يضرب هرنااات...ومشغلين الأغاني بصوت عالي
حتى السيارات اللي جنبهم مايدرون شسالفه بس عرفوا أنه في أحد تزوج وصاروا مثلهم يضربون هرنااات..
والشارع كله زحمه وأزعاج..
وزين مالحقتهم الشرطه وسوت لهم سالفه...







الجده\ وشخبار بندر وزوجته..لحد اللحين على طبايعهم..!!
ام بندر \خليني ساكته..ومن متى بندر تغير..الله يهديه بس...
الجده\آميييين...
أم بندروهي تحاول تغير الموضوع\وين ياسمين والبنات ماأشوفهم...
الجده\والله مدري بس أكيد تشوفينهم عند البوفيه...


جمانه\بنااااااااااااات امشوا ناكل أنا ميته جوووع...
غلا\والله أنك فاضيه ياجمانه...هذا اللي هامك بطنك...
جمانه\هذا أنتي قلتيها ..أقول اللي يبي يجي حياه الله..وبعدين ياحبيتي أنا بروح احط لجدتي عشاءز.مو مثلك عفانا الله
غلا\تكفيييين يالحنونه أنتي...
جمانه\أحسن منك...
غلا\والله أني مالي خلق لك...
جمانه\يعني أنا اللي خلق لك...
وبعد فتره...
جمانه\بناااااااااااااااااااات وصمخ..ماتسمعون...!!
ابتسام\هي أنتي يالخبله شفيك تصارخين..
جمانه\تعالوا معي على البوفيه...!!يالله عاد...سماح مش طايره بكره بتشوفونها...
فجر كانت منشغله بالسوالف مع ياسمين
جمانه\فجور أقنعيهم هم يسمعونك...!!
فجر ماسمعت...
جمانه\فجــــــــــــــرررررررر
فجر\نعم
جمانه\ولاشي حر..الجو حااار..
ابتسام\هههههههه..خلص ولايهمك..يالله بنات أمشوا ناكل..
فجر\هذا اللي تبينه طيب اتكلمي...أوكي مشينا يالله ياسمين...
ياسمين\يالله
جمانه\أخيرا...

وهم يمشون..
غلا\تصدقين جمانه...اللي يشوف شكلك والفستان والنعومه هذه..مايصدق أنك جمانه الملقبه بعجوز العالي...
طالعت جمانه غلا بنظرات ناريه..وغلا على طول مشت بخطوات سريعه عشان تبتعد عنها..
وجمانه بحركه جريئه ركضت وراها وهي تمسك فستانها ..
ابتسام\من صجهم هذيلا..وين جالسين أحنا...والله لو تشوفهم جدتي بتذبحهم..!!
ياسمين بابتسامه\تصدقين عاد يذكروني بطفولتي..
فجر\ياحلوها من أيام...
روايين\ههههههههههه يمه يموتون من الضحك شوفي كيف يراكضون...
ابتسام\فشلونا حسبي الله على بليسهم





وصلوا المعريس الفندق وراح طلال والوفد اللي معاه الفندق مره ثانيه..
وهو ناويين أن الليله صباحي...

بالغرفه..وبنور خافت..وموسيقى هاديه...والشموع اللي موجوده بكل مكان..
أنفرض الجو الهادي والرومانسي للطرفين
مافي كلام..
مافي حركه...
مافي نفس..

بس همس..
وشوق العيون..
أحمد جالس قبال سماح...وسماح جالسه قباله..
الكل يناظر الثاني...ووده يبدى بالكلام..
وده يعلق باللي صار اليوم..وأمس وقبل أمس وقبله..
وده يقول كيف عاش حياته..
ينتظر..
ينتظر أمل..
عشان يكمل مسيرته...
ويوم جاء الأمل..
أجتمعوا أحلى أثنين...



أحمد\ماتلاحظين شي...!!
سماح\شنوا..!!
أحمد\كل مانجتمع لازم نظل ساكتين خمس دقايق...!!
سماح بابتسامه\شكلك موقت بالدقايق...!!
أحمد\بس تصدقين أحلى سكوت...!!وبجرأه..واحلى مكان...وابتسم..
توترت سماح..وسكتت
أحمد ويحاول ينسيها التوتر\الموسيقى حلوه صح..
سماح\أيه...
ودق باب الغرفه وكان العشاء اللي طالبه احمد...




جات الساعه ثنتين والمعازين بدوا يقلون ومابقى الا نسايبهم والأهل...
وبهالوقت بدى استخفاف الشباب الكل يدق على أخته عشان يدخلون ويرقصون...
على قولتهم العرضه أنتهت وهم مالحقووا عليها..
لكن ولا بنت راضيه أنه أحد يدخل لأن مالهم خلق يتغطون...
ويوم حسوا أن مافي مجال للدخله دقوا على عمتهم هند عشان تدخلهم..
وطبعا العمه من مؤيدين هالشيء..وكل ولا عيال اخوها لا احد يغلط عليهم وياويله اللي يرفض طلبهم..
ودخلتهم بسهوله...
والكل تغطى وهم يسبون بالشباب وخصوصا غلا لأنه مكياجها بيخترب ومافيها تعيد تظبيطه من جديد

واول واحد دخل سلطان وكان رئيسهم..
وبعده طلال طبعا والوليد وهيثم بعد اقناعات من عيال عمه وياسر وعبد العزيز أصغرهم 
أما تركي مارضى يدخل مع عيال عمه مو لله بس أنه يبي يطلع بسرعه ويلحق على ربعه..

وطبعا الحريم استخفوا على الشباب كل واحد يقول الزين عنده..
ومايدرون يلحقون على ميين والا مين...
واللي شدهم اكثر الوليد لأنه السكسوكه عليه جناااااااااااااان..وشعره اللي باين من تحت
واللي قالوا عنه رزه سلطان..
والثقيل كان هيثم...

وأول مابدت الأغنيه رقصوا ورقصت معهم عمتهم هند

أبتسام\ياحليله أخوي يهبل...البنات مستخفيين عليه...
جمانه\مالت والله احلى واحد فيهم خالي سلطان أما البقيه وععععععع..
غلا\والله كلهم خمقه..والثقيل بينهم هيثم...شوفي شوفيهم كيف يرقصون...حشى قلبوا المسرح فوق تحت...
ابتسام\هههههه شوفي شوفي سلطان والوليد حركاااات يعرفون ينزلون بعد..
الكل كان يعلق ماعدا راويين كانت تناظر وبس...
وماشالت عينها عن طلال...
تتأمل كل شي فيه عن قرب..
رقصته ..حركاته.ظحكته...كل شي...
وحست فيها فجر وابتسمت لها..

ويوم خلصت الأغنيه...
طلال\عمتي تكفيين ثانيه...
هند\والله أنكم طماعيين...
سلطان\هندوه..علشاني قولي للــ مدري شسمها ذي تغني ثانيه..
هند\استح على وجهك انا اختك الكبيره,..وأسمي هندوه..مافي خلص طلعوا بره...
طلال\لالالالا عمتي معليش منه...بعض المرات يخرف شوي...خليها تغني ثانيه..
هند\أفكر...
هيثم\عمتي تركيهم..تراهم شبعوا رقص بره...ماعليك منهم...
سلطان\مااالت عليك من ولد أخو...هذا جزاتنا نبي نوسك شوي..
هند\خلص خلص ..بس هالأغنيه وتورونا عرض أكتافكم..
وفعلا حطوا اغنيه ثانيه ورقصوا الشباب...
وبعد ماأنتهت ألأغنيه ودعتهم الطقاقه وهم ميتين ظحك عليها وعلى حركاتها...
وطلعوا بعد ماسلموا...



الجزء التاسع
..............................



صحيت من النوم من الساعه 8 الصبح..واللحين الساعه 11
وسماح لحد اللحين نايمه...
ماألومها..
شفت التعب بعيونها أمس..
عشان كذه ماحبيت اصحيها..
والمشكله مش قادر أنام..
مدري..مدري شقول..
أحس أني من الفرحه مش قادر أنام..
أبي الكل يقوم..
ويشهد بفرحتي..أبي اللي أهدتني هالفرحه تصحى وأشكرها على النعمه..


خذت دش حار ولبست ثيابي..
وطلعت للصاله اتفرج على التلفزيون وعلى طول بدون ماأشوف القنوات حطيت على الجزيره..عشقي الأبدي..


لفيت الجهه الثانيه وانا أتمدد براحه..
وكلها ثانيتين وفتحت عيوني بسرعه..
ورفعت راسي من المخده وقمت ...

الساعه 11ونص..
أحمد
أنا
أحنا...
ويوم استوعبت..
مت من الفشيله...
احمد قايم قبلي وانا ست الحسن والجمال لحد اللحين نايمه..
ياربي وش بيقول عني..!!
قمت من السرير وأنا أرتب شعري الطايح على عيوني..
وأاتجهت على طول للمرايه..
والشكر علي ..الناس يقومون للحمام..وانا للمرايه..
ويوم شفت شكلي...
أخترعت..وجاني أحباط موطبيعي
يمه..بسم الله الرحمن الرحيم
وش قال عني اللحين..!!
أكيد أخترع مني..
أو يمكن ضحك علي..
وش يمكن بعد..!!
أكيد مات من الضحك..
الشعر ذهبي صاير باربي منفوش 
والكحل سايح تقولون أحد راش عليه زيت
والوجهه منتفخ..
غطيت وجهي بأيدي وانا متضايقه حدي..
أبي أغير الصوره اللي شفتها بالمرايه
وشوي وبصيح..
هذا اذا ماصحت
وعلى طول ركض دخلت الحمام وأنا ناويه اتسبح..وزين ماطحت










قررت امي تروح لأخوي ناصر بالمستشفى..قبل مايجي الظهر والكل يجي عشان عزيمة المعاريس اللي مسويها جدي لهم..
وطلبت مني أروح معاها..
لكن أنا نفس الشيء ...جاوبت بنفس الجواب..
لا...
هذا اللي قلته..!!
تبون تعرفون ليه..!!
أقولكم ليه..!!
ماأقدر..مأاقدر أشوف اخوي لاحول له ولاقوه..
مأاقدر أشوفه بهذه الحاله واسكت...
مااقدر أشوفه معاق..وابتسم له
مااقدر أعطيه واجبي كاأخت..مااقدر أواسيه وامسح على شعره واسمي عليه..
لاتسألوني ليش..!!

لأني وبكل بساطه بقول لكم
خـــــايفه..
خايفه أنهار ..خايفه أصيح قدامه..خايفه اصرخ ومااستحمل شوفته..
وهو بهاللحظه بيتأثر ..لأنه يفهم..ويحس..

والمشكله أنه امي لحد اللحين مش عارفه ليه أنا ماأبي أزوره..
يارب ..شسوي..!
كيف أفهمها باللي بخاطري..!!كيف..!!

ولأني مالقيت حل لمشكلتي..
ذرفت دموع قهر وحسره..
وعلى طول مسحت دموعي بطرف كمي لأن شفت أمي داخله علي بالغرفه
جمانه\يمه..
ماناظرتني أمي...
لكنها تكلمت..
هند\أنا بروح اللحين مع ابوك.. انزلي لجدتك فطري معها..مع السلامه..وطلعت..
وانا هنا على طول حطيت راسي على المخده..
وكملت صياحي..




الساعه 1 بالظبط الكل اجتمع بيت الجد يوسف ..واللي يتأخر عن الموعد ياويله 
طبعا الكل تعبان من بعد ليلة أمس..لكنهم أيش يسون ..!!
حكم القوي..




جب ولاكلمه...!!
سلطان وفيه الظحكه\شفيك...!!
طلال وميت تعب\ياأخي ولوا عني ماأبي اسمعكم..تراني مطنقر حدي..
هيثم\وليه ياخوي..احد قايل لك شي..!!
طلال\محد قايل لي شي..بس أنا تعبان..وفيني نوم..ولي ثلاث أيام مانمت زي الناس..أرتحتوا اللحين...

سلطان\طيب ياأخ طلال معصب..مدام فيك النوم شحقه جاي ..كان كملت نومك وفكيتنا من نفسيتك الزفت..!!
طلال وهو نص مغمض\شوف سلطان ..ترى مالي خلق لكم..وحلوا عني أحسن..
سلطان\طيب ياهوا لاتفشلنا الناس يطالعون فيك يقولون من هالخبل اللي نص مغمض والنص الثاني مفتح...أستح على وجهك عدل نفسك..فشلتنا..
هيثم\ههههههههههه سلطان ..خله يبه..خله ..نبي شوي نضحك على شكله..
طلال ومسك راسه\لاتقعدون لي تتحلطمون..سكتوا أحسن خلوني أنام بهدوء..وهالمره غمض عيونه الثنتين

سلطان\والله من صجه هذا نام..طلال..طلالوا,,حسبي الله على بليسك..
هيثم\تكفي..تكفى سلطان خله شوي نايم أبي أصوره..لاتكلمه..
وبالفعل طلع هيثم تليفونه وصور طلال وهو شبه نايم..

و أنه المجلس كبير وهم جالسين بالزاويه..يعني محد يدري عن أحد






بعد ماطلعت من الحمام لبست على طول فستان العزيمه لأنه مافي وقت ومايمديني أبدل ..
وكان مره حلو مناسب لي
لونه برتقالي على ذهبي..
وصرت صج مطقمه..الشعر أشقر
والفستان ذهبي
والأكسسوار ذهبي..
يعني كشخه..
حطيت شدوا خفيف على عيوني ممزوج بنفس الوان الفستان..
وكثرت من البلاشر لأني أحبه..وروج بيج بس..
ويوم خلصت..أبتسمت..
وبدت ساعة الصفر..
اللحين لازم أطلع لأحمد..
والمشكله مش عارفه كيف أقابله..
ياربي شسوي..
والله متفشله منه مووت
ظليت فتره طويله على هالحال
ويوم حسيت اني مصختها
قررت أني اطلع له
تنفست بقوه
وطلعت بسرعه قبل ماأضعف وأغير رأي
وشفته جالس على الكنبه ويكلم بالتليفون..
المهمه سهلت علي شوي
وسكت لمن يخص مكالمته..
لكن هو حس فيني..وصوب أنظاره علي..
وظل فتره طويله يناظرني ويتكلم بالتليفون..
ويوم خلص..
أحمد بهدوء\صباح الخير..
سماح\صباح النور.
احمد\ها..نمتي زين..!!
حسيتها نغزه قويه..وخلاص استحيت..
يعني يكفي أنها يطالعني من أول ماجيت بعد يفشلني..
نزلت عيوني
أحمد\ليه واقفه جلسي..!!
سماح\أن شاء الله..
أحمد\الأهل توهم داقين علي..
سماح\خير
احمد\ينتظرونا عشان العزيمه
سماح\أيه..وسكت..
أحمد \ماتبين تاكلين..!!

تذكرت أني ماكلت العشاء اللي أمس..
ومن ذكرى العشاء حسيت بأصوات تطلع من بطني..
أستحيت أقول أيه..فظليت ساكته..
أحمد\المهم أنا طلبت فطور لنا..وبيوصل اللحين..
سماح بهمس\أوكي..
وظلينا ساكتين..نفس كل مره..
أنا ماسكه طرف فستاني وأتأمل فيه..
واحمد ساكت..مدري شيفكر فيه...
لمن جاء الفطور أخيرا..

وعلى طول خذه أحمد وجلسنا على طاوله فيها كرسيين..
صح كان الكل مايشبع أولا لأنه خفايف
وثانيا لأني مقدر أخذ حريتي قدام أحمد..
فظليت أكل ببطء وواضح اني منحرجه منه..
لكني اللي ماتوقعته ابدا منه..انه ياكلني بالشوكه اللي اكل منها..
وأول مامدها لي.ظليت اطالع فيه وهو يطالع فيني..ظلينا فتره على هالحال
وبعدها كسرت النظره وقربت منه وأكلت
وانا خلاص وجهي أحمر..
تعرفون كيف عرفت انا وجهي أحمر..!!
لأني حسيت بحراره..بضو موطبيعي..
واللي زادني أكثر أنه ماممل واكلني ثانيه وثالثه ورابعه وكأنه فرحان باللي يصير فيني..
وأنا هنا زي الأله أستجيب له بصمت..
ويوم تعبت وحسيت بالبخار يطلع من أذني..
طالعت فيه وشفته خلاص حابس الظحكه ..ووده يرتاح ويطلع هالظحكه اللي حابسها..
وأنا هنا تنرفزت اكثر وعرفت انه يتطنز علي..
ومدري كيف هالكلمه طلعت مني..حسيت أني بزره فيها
سماح\لا والله..!!تطنز علي..
وماوعيت الا اطلق هالظحكه اللي كاتمها
أحمد\ههههههههههههههههههههههههههههههه ههههههههههههههههههههههههههه 
سماح\لاتضحك..
لكن ماسمعني وضحك أكثر من قبل..
أحمد\هههههههههههههههههههههههههههههههههههههه
سماح\أحمـــــد..
أحمد\أحم..نعم..
سماح بضيق\لاتضحك علي..
حس أني زعلت ..وشفت الندم بعيونه..
احمد\أسف..ماأبيك تتضايقين..
سماح\لا عادي..
أحمد \طيب ممكن أسال سؤال ..
سماح\اسال..
أحمد\ليش تضايقتي..!!
وبعد عناء رديت ..وأنا منزله عيوني
سماح\لأنك تطنز علي..
أحمد\ماكنت اتطنز..لكن عجبني شكلك وانتي مستحيه..وماقدرت اقاوم أبتسمت لك..وبعدها ضحكت..بس..!!فيها شي...!!ماأظن هالشي يزعل..!!
سماح \أوكي..
أحمد\شنوا اللي أوكي...!!
سماح\مازعلت..
أحمد\وش اللي يخليني أتأكد..!!
سماح\والله مازعلت..
أحمد\طيب أبتسمي..
أحمد\عشاني..
وأبتسمت
سماح\شرأيك..
أحمد\يكفيني أبتسامتك..




والله بنفقدك ياسخيفه..!!
راوين\بناااات..خلاص عاد..ترى بصيح اللحين لكم..
غلا\اصلا انتوا ماتستحون..سماح تزوجت وشكلها بتنسانا..وانتي بتسافرين بكره ..وجمانه هالمليقه مدري شفيها ماده البوز شبرين..وابتسام ماتعرفين لها مذهب. مره تضحك ومره تحزن..وفجر ..آآه على فجر زمانها..
وانا اللي ضايعه بينكم..
فجر\بسم الله عليك من الضياع..شدعوه غلا..بديتي تخرفين مافينا شي..
ابتسام\خليها خليها هي تحب تتدلع..
غلا\أقول مالت عليكم..الشرها على اللي يسأل عنكم..وينك ياسماح..وينك يامرت أخوي..!!فكيني من هالبايخين..!!
رواين\سماح غرقانه في العسل اللحين..
ابتسام\والله لو تسمعك..بتذبحك وبتشوتك للهند على طول..
رواين\ههههههههههه والله ودي أشوفها تولهت عليها..مدري شسوت اللحين..!!
الجده\أستحوا على وجهكم..شعليكم من البنيه..خلوها في حالها..
ماتوا ضحك البنات على جدتهم اللي سمعتهم ودخلت عرض بالسالفه..وعشان يجنونها شوي..زادوا اكثر في الكلام.

ابتسام\ويه ياقلبي ياسماح..كنت بدق عليها أمس..بس للأسف جوالي يستقبل..
غلا\ههههههه خبرك عتيق ياابتسام يوم صليت الفجر دقيت على أحمد عشان اصحيه للصلاه..
ابتسام\وليه ماقلتيلي..!!
غلا\نسيت بسومه.... زين انك مادقيتي عليهم ..لأنه شكلهم مشغولين..
راوين\اي مشغولين..ماعندهم شي..حسافه أنك مادقيتي
ابتسام\خلاص ولايهمكم يابنات اليوم نكلمها بالليل..

الجده\والله يبيلكم طق بهالعصا ياللي ماتخيلون ولاتعرفون الأدب..
غلا وكأنه توها تحس\يوووه جدتي سمعتي كلامنا..!!فشلـــــه
الجده\سمعتكم ..أوريكم..قولوا أنكم تبون العرس وافتكوا..
ابتسام\شدعوه جدتي...عادي
الجده\عــــــــــادي..ّّاللي يسوي هالسوالف مايبي الا الرجل..هين أورايكم..!!
غلا\يعني قولي لي ياجده وش بتسوين يعني..!!
الجده\وش بسوي ها..هين ياغلا أنتي أولهم ..
غلا رمشت عيونها وقالت\ماخفت..
فجر وعشان تغير الموضوع\بنات..وين جمانه كل هذا تلبس..!!
الجده\وانا اقول في وحده ناقصتكم..عاد ذيك تموت على العرس..
فجر\شدعوه ياجدتي..تقولين عن جمانه حبيبتك كذه..!!
غلا\خلف الله علينا أحنا محد يحب يحبنا..!!كل الدلع معطينه جمانه..صح بسوم
ابتسام\في ذي صدقتي ياغلا,,,وحتا فجر..لها مكانه مو هينه..
فجر\يعني قلبتوها علي اللحين..!!غيروا الموضوع..

وبين سوالف البنات المعتاده...جوا المعاريس أخيرا والكل أستقبلهم وبعينه مية سؤال وخصوصا البنات يبون يعرفون وش صار بالظبط..!!
لكن أم سماح ماعطت البنات فرصه وخذت بنتها لزاويه بعيده بالصاله وكلمتها..

الجده\شف هالحرمه خذت البنت وبدت بالأستجواب..!!
غلا\وأحنا نقول من وين ماخذين القافه أثرها منك ياجدتي..!!
الجده\شتقولين..!!
غلا\براد..
راوين\حسبي الله على بلسيك ياغلا ليكون جمانه مسلمتك المهمه ..!!
غلا\شسوي بعد من عاشر قوما..
جمانه\وش فيها جمانه..مش عاجبتكم..!!
غلا\ويه..شفكنا منها اللحين..!!
فجر\هلا والله ..هلا بــ جمانه..!!

جمانه\ هلا فجوره....شيفكنا منها ها..!!أوريك خليني أسلم بس... وبجيك ياغلا.. وين بتروحين مني..




الوليد\أيه اكيد مش جالس جنبنا الحبيب خلاص تزوج وافتك...صح سلطان..!!
سلطان\أفا عليك ..أصلا مايبي لها كلام الرجال دخل القفص الذهبي وبيحقرنا..!!

كان أحمد يسمعهم لكن مطنشهم وجالس مع عبد الرحمن يسولف.. أحمد اكثر واحد يرتاح له عبد الرحمن زوج عمته ..وأيضا عبد الرحمن قريب لــ أحمد كثير..

سلطان\عمك أصمخ..حتى مش راضي يلتفت لنا..حاقرنا..!!
الوليد\والله ياسلطان أن تزوجت وصرت مثل بعض ناس ياويلك..
سلطان\ومين قالك أني بتزوج..ياحبيبي شيل هالفكره من بالك..
أنا أبي اعنس..ابي أجرب طعم العنوسه..
الوليد\أنا خبري العنوسه للحريم..
سلطان\أيه ادري..بس أنا بخترع شي جديد للبشريه..عادي..وش ورانا..خلنا نتسلى شوي..
الوليد\نرجع لمحور حديثنا.شفيه الحبيب مش معطينا وجه لحد اللحين ..!!
سلطان\أساله..
الوليد\لالالا..أنتي عمي اللي أكبر مني.انت لازم تساله..
سلطان\أيه..أيه أستعدل ياولد أنا عمك واكبر منك..أقول أحمد..!!
أحمد بهدوء\نعم..
سلطان\شخبارك..وعلى طول..وشخبار سموحه بنتنا..ليكون لعوزتها..!!
أحمد\بخير..ومالعوزتها..هي شكت لك..
سلطان\ايه شكت لي..
أحمد\ومتى أنت شفتها عشان تشتكي لك..
سلطان\ها...!!..ويوم زهق..أقول احمد..خلصنا.بدون مقدمات....شرايك بالعرس..!!
احمد\زين..
سلطان يأس من ولد أخوه الجامد\مالــــت..
عبدالرحمن\محد قالك تساله أسأله مالك شغل فيها..!!
سلطان\يعني أصدق انك ماسألته..!! أصدق
عبدالرحمن\لا ماسألته..!!
سلطان\حط عينك بعيني...ونعس عيونه ..علينا..!!
عبد\الرحمن\لا مو عليكم..على اللي جنبكم..!!




البنات\ياسلاااااااااااااااااااااااااااااااااااام.. 
سماح\هههههههههههههههه شتبوني أسوي يعني..هو دق علي ويبيني أطلع له..
غلا\وبدينا معاك ياأحمد..بدينا بحركاااات المتزوجين..!!
جمانه\ياحليلك ياولد عمي من اللحين يستفرد فيك..يالله عقبالنا
راوين\والله وصدقت جدتي ويوم قالت جمانه تبي العرس..
جمانه باحراج\وشفيها عادي..أصلا كل وحده مردها بتتزوج..
ابتسام\أقول أنسه جمانه هذا أنتي وتوك متخرجه من ثانوي وتقولين كذه أجل شبقيتي لنا..!!
جمانه\وانا ماقلت شي غلط عادي كل وحده منا تتزوج في يوم من ألأيام ...
ظلوا البنات يطالعون جمانه ..مش مصدقين انه اصغرهم وتتكلم بهالكلام يعني من صجها تبي تتزوج..!!وهنا جمانه ماأستحملت وانحرجت اكثر..وصرخت في وجههم
جمانه\بنااااااااااااااااااااااات..لا تطالعون فيني كذه...والله..ونزلت عيونها استحي..!!
غلا\ياقرادة حظ اللي بياخذ جمانه..!!
ابتسام وفيها الظحكه\لالالالا ماأسمحلك ياغلا ..ياحظ اللي بياخذ عجوز العالي..
جمانه\أنقلعـــــــــي..
وهالوقت دق تليفون سماح وكان أحمد يستعجل سماح عشان تطلع..
والبنات ارجعوا ثانيه لسماح وبدوا يزعجونها بحركاتهم الماصخه..

خبيث..محظوظ..ذكي..غامض
هذه أربع مواصفات لشخصيته المعروفه عند الكل
لكن الميزه الفريده من نوعها هي غموضه
محد يعرف وش يفكر فيه..!!
ولا أحد يقدر يصاحبه..!!
ولا احد يقدر يكذب عليه..!!
واصدقائه قله جدا..
واللي حظه ردي هو اللي يوقف في طريقه
لأنه وببساطه
مــــــد مـــــــر ..
وهذ الميزه الخامسه..وحطوها في بالكم ..
ياما دمر عوائل..وياما شتتهم..

حتى أهله اللي هم أهله ماسلموا منه..
لكن السؤال هنا..!!
أيش السلطه الغريبه اللي تخليه يتحكم بالناس بسهوله...!!
مع الأيام الجايه راح تتضح أجوبة هالأسئله الغامضه..
لكن الحذر..الحذر منه..<<شدعوه

واللحين ودكم تعرفونه..!!
تركـــي...حفيد الجد يوسف الثاني 
العمر 30 سنه موظف في البنك وتقدرون تقولون تاجر صغير وذكي جدا جدا..
يحب يشتري ويبيع..وأستغل كون امه هنديه وقدر يكون محلات في أغلب المجمعات التجاريه..

أكيد بتستغربون ..كيف قدر يكون عنده محلات وبمجمع تجاري وهو بهالعمر..!!
وجواب هالسؤال بسيط جدا..
فلوس أبوه+الخبره وهي وراثه من العايله+الذكاء الغير طبيعي+ الرشوات والربا=نجــاح..

وهذا اللي صاير هالأيام فلوس تجي بالساهل والعياذ بالله وبالنهايه نجاح وبجداره..

عنده صديق اسمه مبارك..وهذا الصاحب اللي مستحيل يستغنى عنه لا في مشاريعه ولا في حياته اليوميه..

مبارك\طيب ماودك تضيف شي قبل ماتسافر..!!
تركي\لاتكبر الموضوع..كلها أسبوع وراجع..يعني لاتعور راسي بهالأسئله..!!
مبارك\...متى طيارتك..!!
تركي\بكره الساعه تسع الصبح..أقول مبارك ماودك تجي معي..!!
مبارك\تصدق جالس أفكر بالموضوع..ودي أخذ فترة نقاهه..لكن مشكلتي مرتبط مع هالغبي المصري..
تركي بسخريه\يقص عليك مصري..!!جيبه لي أظبطه..
مبارك\ومو بس كذه أنت بتروح مع اهلك يعني ماله داعي أرز الفيس..
تركي\الله والأهل عاد..أسم بس رايح مع اهلي..خلك من هالحكي والحقني الهند.
مبارك\أشوف..أعطيك خبر بكره..
تركي\أوكي يالله بروح اللحين..
مبارك\وين تو الناس..!!
تركي\بروح عند الأهل مسوين عزيمه وتأخرت عليهم..
مبارك\أوكي
تركي\سلام...


طلعت من بيت جدها بسرعه وهي تضحك على تعليقات البنات ..
لكنها خافت أنها تأخرت على احمد..وهذ شي اكيد...ربع ساعه ناطرها بره وهي الحبيبه جالسه تسولف

ويوم أركبت السياره
سماح\السلام عليكم
احمد\وعليكم السلام
سماح\تأخرت عليك
احمد\لا عادي..
كان أحمد كان على أغنية محمد عبده(سير علينا ياهوى)ومقصر عليها..
سماح\تحب محمد عبده..
أحمد\آآآه كثيييير..
سماح\بس أنا ماأحبه..!!
أحمد\افا..ليه..!!
سماح\بس أحس أنه يجيب النوم..
أحمد وابتسم\شدعوه..أنتي لو تحسين بكلماته كان قلتي شي ثاني..
سماح\يمكن..بس لاتحاول مستحيل احبه..
أحمد\على راحتك..بس صدقيني بتحبينه لأنك بتشوفيني اربع وعشرين ساعه حاطه
سماح\ماأتوقع..
أحمد\سماح..
سماح\هلا
أحمد\كلميني عن نفسك..
سماح\عن شنوا بالظبط
أحمد\كل شي..كل شي قوليه وبالتفصيل..
سماح\طيب وليه أنت ماتبدى أحسن..!!
أحمد\بس أنا اللي طلبت في البدايه..
سماح بدلع\أدري ..لكن شقولك أستحي..ونزلت عيونها..
أحمد\سماح حرام عليك..!!
سماح\شنوا..!!
حمد\أنتي ماتدرين هالكلمه وش تاثيرها علي..!!
سماح ببراءه \مافهمت..!! 
احمد أبتسم وقال\مع الوقت بتفهمين..!!
سماح\طيب..
أحمد\سمعي هالمقطع رائع..
وكان يقول المبدع محمد عبده

سير وشوف اللي جرى من غيبتك حالي برى
النوم من عيني سرى وانا انتظر منك الوصال
..سيــر علينــا يـــاهـــوى سيــر علينـــا..
..سيـــر علينــا يـــاهـــوى سيــر علينـــا..

أحمد\سمــاح..
سماح\همممم
أحمد\أنا آسف ..
سماح\ليش الأسف..!!
أحمد\ما نقدر نسافر واكيد أنتي عرفتي..لكن صدقيني ظروف شغلي اقوى مني.
سماح\عادي ياأحمد لاتهتم..
أحمد\بس عهد مني أني اعوضك الأيام الجايه..
ماردت عليه سماح..
يكفي أنها شافت الصدق بعيونه
وحست بالندم بحروفه

كانت تبي تقول أشياء كثيره..
تبي تريحه وتحسسه بحبها له..
لكنها ماقدرت..
تحس أنها تبي تعطي ..بس مش عارفه كيف..
مش عارفه كيف تفهمه أنه مرتاحه معاه ..
ولانها عجزت وماقدرت..نزلت دموعها.
هذه صفه من صفات سماح..
ماتقدر توصل اللي تبيه لغيرها..
حتى لو كان هالشي احساس..

والمشكله...
كيف بيعرف أحمد بحبها له..!!
أكيد بتكون حياتهم صعبه..!!




وبين هالسوالف وظحك البنات وصراخهم اللي مايحلى الا بوقت الحكي..
كان في قلب يتعذب..
يسمع..ويبتسم..
يتكلم ..ويجامل..
يضحك..ويبكي بصمت..
بصمت..فجر..آآه يافجر تعلق وتنقد وتسولف وترد وبقلبها الف دمعه ودمعه..
دمعة قهر...دمعة ألم وجروح تنزف..
لاتلومونها ياناس..لاتلومونها ياأهلها..
كانت بتتزوج..كانت بتلبس فستان ابيض..كانت تحب وتوله وتشتاق..
كانت تحلم فيه..تحلم فيه من يوم وهي صغيره..
كانت تبني أمال صغيره وكبرت مع مرور الزمن..
وجاء اليوم اللي وقف الزمن ضدها..
وكل العالم عرف بقصتها..
مافي جرح أقوى من جرحها
ومافي قلب أطيب من قلبها..
بيظل يضحي ..وبيضحي...لأخر نفس..

تركت البنات بهدوء..مثل ماجلست معاهم بهدوء..وطلعت بره...ماقدرت تستحمل هالجو ..كان فوق طاقتها..
أغلب السوالف كانت تتكلم عن الزواج..
وشافت بعيون الكل نظره حالمه..
أولهم سماح واصغرهم جمانه..
لكن هي احتارت..!!
وش بتكون نظرتها قدامهم!!
معقوله شافوا الحزن بعيونها..!!
معقوله حسوا فيها..!!
لا..
ماتستحمل شفقه من أحد..
حتى لو كانت هالشفقه بعيونهم..!!
هي عزيزه..وبتظل عزيزة النفس طول العمر..قصر الزمن والا الطول..!!
تمت يكون عندها ورقه و قلم..
في تشتت بقلبها ولازم تفرغه..
في نقصان بذاتها ولازم ترجعه..







أمام الحضاره اللي تمزج العصر القديم والحديث وأمام الهرم الزجاجي المشهور بــ باريس..كان هذا مكانه..بعد مايخلص دوامه يلتجأ له عشان يرسم لوحه الفنيه ويبيعها للزوار..
ولكن هالمره ماكان عنده شي..كان بدون لوحه ولا ريشه..
كان واقف يتأمل الناس الجايين والرايحين..ومكتف أيدينه من برودة الجو
لكن بداخله مايحس باي شي...
يحس بظلام..
يحس بعذابه يتكاثر
كانه شمس..
شمس غروبها بعيد ..كل البعد عن حياة يوسف
ظل الطريق مره ثانيه..مثل ماظله بداية حياته
وموكل مره بتصير فرصه له
العمر يمشي ..ولازم أحنا نمشي معاه
لؤي\علامك..!!
يوسف\......ولاشي..
لؤي\كل هذا ولافيك شي..يااخوي قول علامك..لاتحط بخاطرك..!!
يوسف\شقولك يالؤي..!!آآآآآآه..آآه من الزمن الللي يخون وياخذ مايعطي..
لؤي\شصار....قول..!!
يوسف\شي غريب..شي غريب يالؤي..
حياتي صارت غريبه..
كل ماأقول الله بيفرجها وأتامل خير ..
وأحاول وأثبت وأجاهد ..
وأستمر..
ولمن أوصل لأول خيط ..ينفلت الخيط مني..
ياما عانيت....ياما قلت خلاص...
كفايــــــــه محاولات مالها فايده..
وبعدها أرجع واقول ..
لا يايوسف..لازم تثبت..لازم تبدى من جديد
لازم ترجع لأهلك وديرتك...
وبعدها..
وبعدها يالؤي أرجع..
ارجع وكلي أمل أني بنتصر..
ويبتسم بسخريه
واذا خلاص..
قربت اوصل...

يضيع كل شي سويته....

لؤي...
خلاص...
أنا مليت..
حرام..
حرام اللي يصير فيني..
لؤي..
بموووت..يالؤي..
الرحمه ياربي الرحمه..

صرخ بصوته

أنا منهار يالؤي منهــــار..!!
كفايــــــــه عذاب..كفايـــــــــه..
انا أنسان..
انســـــــــــان..
من لحم ودم..
تسمعون...
تسمعون ياللي هنا..

من لحم ودم..
أحب..
.واشتاق..
أغلط ..
واسامح.
واحن
.واعيش..واعيش ..
واعيش بحريه...
سمعوتني أنا أنسان...
أنســـــــــــــــــــــــــاااااااااان

الكل سمع صرخته..والكل شافه..
شافوا العذاب اللي بوجه..شاف الدموع اللي بعيونه..
ماكانوا يعرفون علامه..
لكن يسمعون صرخته
صرخة مظلوم يطالب بحقوقه ورجعته
لكن مين يسمع..!!
ومين يفهم..!!
البلد اللي متغرب فيها..!!
والا الناس اللي غريبين عنه..!!
والا الأماكن اللي تشهد بلحظات عذابه..


ماعرف لؤي أيش يسوي ..!!
شاف أنهيار يوسف
شاف عيونه اللي تنهمر بالدموع
شاف الألم بكل جسمه..
شاف الظلم اللي عمره ماشافه..!!
ماعرف كيف يواسيه
ماعرف كيف يطبطب عليه..!!
قرب منه ومسكه من كتفه وهو لحد اللحين يصرخ بجنون..
حاول يسكته
حاول يسكر فمه ..لكن ماقدر
لأنه حتى هو صاح مع اخوه وحبيبه وصديقه..
حضنه..حضنه بقوه عشان يحسسه بالأمان اللي فاقده..
ويوسف هنا.. استجاب له وسكت.. 
وكأنه ينتظر أحد يحضنه ويحس فيه ويرتاح..
يرتاح شوي بدموعه وبشخص يسمعه
===== 

الجزء العاشر
................................

بعد المغرب الكل راح يشوف أموره..
واللي ماعنده شي ظل في بيت الجد يوسف..

الوليد راح للنادي لأن عنده تدريب المغرب..
عبد الرحمن كان عنده موعد وطلع وترك بنته بيت جدها
طلال لأنه فيه النوم صعد لغرفة سلطان ونام فيها وحلف عليهم محد يصحيه الا العشاء..

==================



أشكالهم تضحك..وواضح من عيونهم الملل الكل راح يغفي له كم ساعه وهو جالسين لا شغله ولا مشغله
ويوم اتعبوا وطقت كبدهم..
أستسلموا للأمر الواقع وهدوا بعد الضجه اللي سوها في الصاله

جمانه حاطه راسها بحضن ابتسام وماسكه خصلات من شعرها..وحاضنه ريوف بايدها الثنتين..
وغلا نايمه على حضن فجر وراوين مسنده راسها بجهة فجر الثانيه..
بالفعل
يبي لهم صوره على اشكالهم المتلاصقه..

هذا نهاية تعب شهر كامل اللحين طلع لهم..
ومش قادرين حتى يحركون نفسهم..
كل وحده منهم عاجبه هيئة جلستها...والود ودها ماتتحرك يوم كامل..

غلا\ملل
جمانه\طفش
راوين\زهق
ابتسام\تعب
فجر\أرق

جمانه\بسوم..
ابتسام منشغله بالتفكير ومالها خلق للكلام\ها..!!
جمانه ومغمضه عيونها\فيني حكه..حكي شعري..
ابتسام بضيق\حكيه انتي..
جمانه ومالها خلق\مقدر ..
ابتسام\ليه ماتقدرين..
جمانه\ريوف بحضني..عفيه بسوم حكي لي شعري..
ابتسام\طيب فكينا يعني يكفي انك جالسه بحضني..وحكته لها
جمانه\أيووووه.. وبراحه عجيبه حستها جمانه ..ايوه اليمنى.. من الجهه اليمنى.أيه...ياسلام عليك يابسوم..أنتي شي..
ابتسام\بس في وقت المصالح شي..

جمانه\أقول بسوم..
ابتسام\شتبين بعد..
جمانه ومقويه نفسها\شخبار أخوك مع النادي...!!
ابتسام\آآه ياجمانه لاتذكريني بالوليد..!!
جمانه بخوف\ليه..في شي..!!
أبتسام\أشياء مو شي..
جمانه\بسوم لاتخرعيني قولي لي...شصاير..!!
ابتسام\بعدين اقولك مو هنا..

جمانه وصبرها نافذ\مقدر.مقدر أستحمل..قومي اللحين..
ابتسام\جمانه شفيك انتي اهدي شوي..قلت لك بعدين يعني بعدين..
جمانه\أووووف..






معقوله بتروح..بتروح وتتركني.!.!
هي من متى كانت معاك عشان تتركك..!!

بس ولو... يكفي أنها موجوده قربي..
بنفس البلاد اللي أنا فيها..
تشم الهواء اللي أشمه
مايفصل بيني وبينها الا كم حاجز..
كل هذا ومش قريبه..!!
آه ياراوين..بعدك عذاب وقربك عذاب..
متى بتحسين فيني..
متى بتحسين بالشوق اللي بعيوني..
راوين انا احبك..
انا احبك واغليك.
ليتك تبعدين هالغيمه اللي بيني وبينك..
ليت الكل يعرف أني أحبك عشان ارتاح...
ليت الكل يشهد أنك لي ومستحيل تكونين لغيري..
لكن كيف ياراوين..!!
معقوله احنا عيال عم..!!
معقوله كل هالقرابه اللي بيني وبينك وبعاد..
معقوله ماأقدر أضمن حبي لك..!!
يارب ألهمني الصبر..
ماعندي غيره..
ماعندي غير الصبر..
بكره بتروحين والله العالم متى بترجعين...!!
آآآه ياراوين متى برتاح واريحك..!!
حتى النوم من عيني اختفى..
الكل يفكر أني تعبان عشان زواج اختي..
لكن اللي مايعرفونه اني لي أيام مانمت بسببك أنتي..!!
لو عندي أمل..أمل واحد بس يخليني أطمن كان صارت اشياء كثيره..
بس كيف ياربي..!!
حتى ابوي اللي هو أبوي معارض فكرة الزواج حاليا
لكن أبوي يهون قدام امي..
أمي اللي ماتطيق طاري بيت عمي بو تركي..!!
يارب أنت عالم باالحال..!!
أرحمنــــي..










قلت لأهلك..!!

ماكان يتمنى أنه هالسؤال ينطرح له..
لأن ناسيه لأجل غير مسمى
خصوصا لأنه بقى له سميستر واحد عشان يتخذ قراره
يعني بقى له وقت طويل وبهالوقت يقدر يخلص أموره ويناقش الموضوع مع اهله أكثر
وخصوصا ابوه اللي لحد الآن ماعرف عن بعثته..
والمشكله أنه ماكان متوقع أنه هالموضوع بيستصعب عليه
لكن اللي شافه من اخته خلاه يحط الف أعتبار لأبوه وموقفه من البعثه
واللحين هو محتار مايدري أيش يسوي..
لكن بالوقت الحالي مأجل الموضع لمن يتأكد خبر بعثته..
وألأجراءات الثانيه بسيطه لكنها تاخذ وقت وخصوصا الفيزا
ثامر\مارديت علي..!!
الوليد\لا لسه ماقلت لهم
ثامر\وايش تنتظر
الوليد\مدري..ماحصلت فرصه ..لكن ناوي أقول لهم باسرع وقت
ثامر\الله يسهل..
الوليد\خل عنك هالسوالف وألعب بل مايجي اللي مايتسمى ويغثنا..
ثامر\أي والله صادق..يالله ورني شطارتك ..خذ...ورمى عليه الكوره..
الوليد بتحدي\أوريك..






....حبيبتي...
أقدر أسميك هالأسم..!!

قالها والفرح مبين من عيونه..
ماكان يبي جواب
ماكان يبي أشاره
يكفي مشاعرها اللي تغيرت يو أنقالت هالكلمه
بس ..
يكفيه هالأحساس..
ومايبي أكثر..مكتفي فيه..
.
.
.
.
كانت تبي تتكلم لكن هو منعها 
وحط ايده على فمها
توها بتقول أيه..قولها..خليني اسعد انسانه في الدنيا
لكن حرمها من هالكلمه
لكن وش أحلى من هالحرمان..!!
مااتوقع في شي أحلى منه..
.
.
.
أحبك..
سمــــ....ــــاح
سمعتيها..!!
من يوم وانا صغير وانا احبك
حبك صار أحلى خيال
لكن
كنت اتمنى الزمن يسبق نفسه وتصير ين لي بالواقع والحقيقه
سماح..
ماكنت اعرف شي ولا اهتم بشي..
هذا نظرت الناس لي
كانوا يفكرون اني جامد المشاعر
حياتي شغل في شغل
وخصوصا المنصب القوي اللي مساكه
لكن اللي مايعرفونه
أني كنت أحب وامووت من الشوق
سماح
أنت اغلى شي بحياتي
ياما عانيت
لكن بصمت
محد كان يدري فيني
ويم دريت انك بتكونين لي
فرحت
لكن حتى الفرح كان بصمت
واللحين..
شفتي كيف أنا محظوظ..!!
.
.
.
ماقدرت اقول شي
كلامه كان فوق الخيال
حبه أسرني
ومنعني من الكلام..
ماقدرت أقول شي
صدقوني حتى حروف المعاجم ماتوفي حقه..
سكت لكن روحي ماسكتت..
وقربت منه وضميت أيده ودموعي تنزف
لكن هالمره دموع فرح وسعاده..








طلعت للحديقه مع أبتسام..عشان اعرف منها سالفة الوليد..
ويـــــاليتنـــــــي ماعرفتهــــــا..!!
الوليد..بيسافر...
الوليد ..بيبتعد..
الوليد...بيتغرب..
الوليد...
الوليد
الوليد
الوليد..منهو بالنسبه لك الوليد ياجمانه..!!
معقوله حلم طفوبه وانتهى..!!
والا أعجاب متبادل وانلغى..!!

ليه ياوليد..ليه بيتسافر..!!

جاوبتني أخته بعيون حزينه..بعيون تفطر منها الدموع القديمه..
جاوبتني وجروحها تسبق كلماتها..
هذا غير شهقاتها اللي بين كلمه وكلمه..

أخته خايفه..
خايفه تنعاد الكره من جديد..!!
شالقلب اللي بيستحمل بعد اثنين..!!
ياعمري ياأبتسام..كم بتستحملين..!!
ابتسام\تخيلي ياجمانه..
تخيلي الموقف..
رميت عليه جمله ومشيت..قلت له..
قلت يكفي واحد..مانبي نخسر اثنين؟؟
ومشيت عنه..
مشيت وكان كلي أمل يجي ويقولي..
آسف..أسف يا ابتسام..خلاص أنسي فكرة السفر من بالك..
أنا مستحيل أتخلى عنكم..
لكن..لكن ماقالها ياجمانه ماقالها..ولالحقني..
تركني وحيده..
وحيده بدون أحد أشكي له.
جمانه..

كنت اعتبر الوليد ألأخو والصديق وكل شي بعد أمي ويوسف..
لكني حسيت أنه مابقى لي أي شي..
أي شي ياجمانه..
حسيت بالوحده..
حسيت بالغربه ..
مقدر أوصف لك الموقف..
الموقف كان اكبر مني..
جمانه..والتفت لها..
جمانه..قلبي ماعاد يستحمل صدمات..
ماعاد يستحمل بعد..
الفراق ذقته مرات..
وماأبي أذوق الفراق ثانيه..
ماأبي ياجمانه ماأبي.. 
صاحت أبتسام..صاحت وقلبها ضايع ..
تايه..تحسه أكتفى بالألم..
ماتبي زياده..
كفايه اللي جاها..
وماتبي تذوق أكثر..


حضنت جمانه أبتسام..وصاحت معاها..
جمانه\خلاص ياحبيبتي ..خلاص ياأبتسام..
ابتسام\جمانه...شقول لأبوي ياجمانه..وش بتكون ردة فعله..
أنا خايفه عليه..
أبوي خلاص تعب من هالدنيا 
وكفايه عليه اللي جاه..
بظرف سنه فقدنا اثنين غالين علينا..
ومانبي نفقد غيرهم 
مانبي..
شسوي ياجمانه..قولي شسوي..!!
أنا ياست خلاص..يأست..
ماعندي أحد أقوله ولا أشكي له اللي يقلبي..
وقولي شالحل.
ماعدت اميز أي شي..!!








طلعت فوق عشان اصلي العشاء 
وبالمره كنت ابي أبدل ملابسي..
زهقت وانا لابستهم ابي أخذ راحتي
العزيمه خلصت
والليل جاء
بالعربي ماله داعي أتم بهاللبس الرسمي
وماوعيت الا أنا مصدمه بشي غريب
وتالمت بصوت وانا امسك راسي بتعب
راوين\أيي..شنوا..

.
.
.
.
.
.
.
وبعد هاللحظه ماحسيت نفسي الا بغرفة البنات وانا الهث من الفرحه اللي ماجات بوقتها..
أقولكم شنوا اللي صدمت فيه..
ذراع..

ذراع طــــلال..

قفلت الباب وانا ايدي ترتجف
مسكت قلبي وأنا خايفه عليه
ياربي يامسرع دقاته..
شصاير..!!
سرعت للمرايه وانا ابي اشوف شنوا التغيير اللي جاني
ومالقيت غير ابتسامه بوجهي
وها لأبتسامه انقلبت لظحكه خفيفه
ومن ظحكه خفيفه
لظحكه عاليه ..
أستغربت من حالي..!!
شفيني
أول مره اشوفه..
عجزت افسر شعوري
ومالقيت نفسي الا مرميه على السرير وحاظنه المخده بقوووووه عشان اكتم الظحكه الا مو بوقتها
-----------


أخيييرا..
صرت زي المجنون..
شنوا مجنون
مجنون قليله علي..
طلعت لشباب وانا طاير
طاير من الفرحه طاير
كان سلطان وهيثم بره جنب السياره
واول ماشفتهم 
تتوقعون شسويت..!!
مسكت سلطان وحبيته على خده
ومسكت هيثم ونفس الشي حبيته
وانا أظحك بهستيريا..
أقولكم ليه..!!
طلعت من غرفة سلطان ونمت لي ساعه والله العالم كيف نمتها
وبعدها مشيت وأنا ناوي أني أنزل تحت
جاني تليفون من الشباب 
وتوني برد عليهم الا صدمت بشخص
ويوم رفعت عيني
شفتها
شفت راوين
ماتتخيلون وش فرحتي
لدرجة اني تصنمت بمكاني وعجزت أسوي شي..
لاتلوموني..
والله ماصدقت انها قدامي
وبعدها..
أختفت فجأه..مثل ماطلعت فجأه..
يكفيني..
يكفيني شوفتها..
أدري أنه اللي اقوله غلط في غلط
لكن شسوي
القلب ومايريد..
سلطان\ممكن تعلمنا شسالفتك...!!
طلال\أحبكم فيها شي..؟؟
هيثم\لا والله توه طلع الحب..!!
طلال\حبي لكم من زمان لكن انتوا ماتحسون باللي بالقلب...ياقلبي والله
سلطان\لا ويعرف يتكلم..
طلال\أحبكم..والله احبكم..فهموني لو مره..

مر اليوم باحداثه الكثيره..
لكن كان حلو رغم مره..
وجاء يوم ثاني
===================








في واحد يبي يشتري منك كل اللوح..!!
يوسف وهو منهمك باللوحه العجيبه اللي يرسمها\ومنوا هذا...!!
لؤي ويجلس على الكرسي\مدري شسمه لكنه عربي..وبيزيد السعر اذا تبي...!!
يوسف رمى نظره على اللوح اللي ماخذه مساحه كبيره من الغرفه وبعدها لف على لؤي\أفكر
لؤي\شنوا تفكر..المساله مايبي لها تفكير..يوسف..خلاص لازم احنا نفكر صح عشان نحقق اللي في بالنا..!!
يوسف بعدم اهميه ويدمج اللونين بسهوله\وشنوا اللي في بالك..!!
لؤي بضيق\طالعني..!!
يوسف رفع شعره اللي مغطي الرؤيه\هممم كمل..
لؤي\أحنا لازم نبدى صح..يوسف..ورمى نظره على يوسف..فهمت..!!
يوسف\أنت قصدك..!!
لؤي\أيه..هذا قصدي..
يوسف بضيق\لاتحاول..أنا ياست..
لؤي\لا ياس مع الحياه..ولا حياه مع اليأس..
يوسف\بعدين لؤي خلني أخلص اللي بأيدي..!!
لؤي\أساعدك..!
يوسف بابتسامه حلوه\مشكور.. وبملل...خلاص لؤي سكر فمك..
لؤي\أوكي..ياحلوك وانت تبتسم تحس أنه الدنيا غير..
يوسف\حبيبي والله..خلص لؤي خلني أخلص..
لؤي\أي والله خلص ..سيلينا بتجي الحين..
يوسف بتأفف\وبعدييييين..قول لها يوسف مايبيك..قول لها بوجهها
لؤي\وليه انت ماتقول لها..!!
يوسف\ماتعودت..
لؤي\شنوا اللي ماتعودت.!!
يوسف\ماتعودت اجرح أحد..
لؤي\يعني أنت تعرف أنها تحبك..!!
يوسف\تتغيبيى مع وجهك
لؤي\يااخي صاحبها ترى بتكسبك ذهب..!!
يوسف\خل الذهب لك ..ماأبيه..يكفي مياعتها..
لؤي\آآآه..ليتها تعطيني نظره وحده..
يوسف\أشوفك متولع فيها...!!
لؤي\ياأخي الوحده تذبح..لا زم اتعلق بأحد..ماعلينا فكر باللي قلتك لك عليه..
يوسف ورجع يكمل رسمه\يصير خير..









في الطياره قريت المسجات اللي جاتني من البنات أكثر من مره ويوم حفظتها قفلت الجوال وكل ماأتذكر انيي مش شايفتهم أتضايق..
لكن اذا شفت الفرحه بعيون أمي تزول الضيقه..
امي اليوم سعادتها لاتقدر بثمن..
بتشوف أهلها..
بتشوف امها وابوها..
صار لها شهور ماشافتهم لأن أحنا متعودين نروح مره في السنه يعني اذا جاء صيف نسافر لهم..
لكن هالمره سفرتنا أحس انها غير..يمكن لعدم وجود ابوي وعشان كذه راح معنا تركي لأنهم مايقدرون يتركونا لوحدنا صح انه ياسر كبير ويعتمد عليه..
بس ولو لازم معنا احد اكبر منه..
واللي مستغربه منه زود أنه تركي رضى بسهوله يروح معنا..غريبه..!!
هذه مش من طبايعه انه يسافر معنا..!!
أكيد عنده شي..والا هالأخو من متى عرف صلة الرحم..
أستغفر الله..يمكن تغير..!!
مستحيييييل..
العالم كلهم يتغيرون الا تركي..!!
أعرفه..
ولد أمي وابوي..

تركي\شوفي نور شنوا تبي..!!
كان تركي جالس بالمقعد اللي جنبي
وامي مع ياسر قدامنا..
قمت وانا أتحسر على هلأخو اللي في ثانيه توقعت انه يتغير
لكن زي ماقلت
صعب انه يتغير

نور...كان نور اخته مش أمه..
آآآه ياتركي..حالتك صعبه..ومميته..

راوين\ها يمه..
نور\حبيبتي راوين تعالي معي الحمام..
راوين\ان شاء الله 
مسك تركي أيدي وماتكلم ..
صعب عليه الكلام يكفي نظرته اللي تحرق
وعرفت سؤاله
راوين\بروح مع أمي الحمام..
وسحب يده ولف الجهه الثانيه..




حبيبتي..
سمعته سماح وابتسمت له ..وماقالت شي
أحمد\حبيبتي..سماح
حطت راسها على المخده وبالمووت رديت عليه وكان صوتها مو واضح زين
سماح وهي مستحيه وفيها نوم\نعم
عرف أحمد انها مستحيه وأبتسم بفرح..
يحب خجلها وهذا اللي ذابحه أكثر
أحمد\قومي..يالله
ناظرت سماح الساعه ولقتها تسع
سماح بدلع\أحمد...خلني أنام تو بدري..
احمد\سموحه..قومي بنفطر بره وبعدها بنروح الشقه.
سماح وماستوعبت\أي شقه..؟؟
أحمد\شقتنا..
سماح وفتحت عيونها\شقتنا..!!
أحمد\يالله قومي أنتي كثير تنامين..
سماح\لا والله..طيب ليه أنت جالس على السرير يالله قوم..
أحمد\انا صاحي..مومثلك..
سماح\نفس الشي
أحمد\لا مو نفس الشي.. وتذكر شي...وتأوه بتعب
سماح\سلامتك..فيك شي
أحمد\لا ولاشي..بس ماأبي أحد يخرب وناستي..أخاف أقوم واشيك على التليفون واشوف مكالمه من الدوام..
سماح\واذا كلموك..بتروح 
أحمد وهو يتساند على السرير\أكيد..
سماح بحزن\وتخليني..!!
أحمد بحنان\شسوي ياعمري..كلها كم ساعه واجيك..
سماح\أحمد
أحمد بابتسامه حنونه\همممم
سماح\...مهما صار..ومهما أستوى..لاتتركني...... وبرجا فظيع..ارجوك..

أحتار أحمد معاها..
أول مره يشوف الأنكسار اللي بعيونها
هذا غير الضعف اللي يتخلل صوتها
أستغرب كثيير منها
وجاء في بالها تساؤلات كثيره 

وعشان يحسسها بالأمان
ضمها وهذه أول مره يضمها 
أحمد\مستحيل..مستحيل اتركك بعد مالقيتك..
لاتخافين حبيبتي
لاتخافيـــن

وهنا سماح ماأعترضت
بل بالعكس ضمته أكثر واكثر وهي خايفه 
خايفه من كل شي..وتبي الأمان
وغمضت عيونها عشان تتناسى كل شي وماتشوف غير أحمد حبيبها
سماح\وعــــــد..
أحمد ويبوس راسها\وعـــــــد..






أبي أكلمها..
أبي أِشوف شسوت معاه..!!
أكيد اللحين هي مستانسه وطايره..
أيه..!!
موهذا اللي تبيه..!!
كل شي تمنته وخذته..
وانا كل شي تمنيته وماخذته..
ليه الدنيا واقفه ضدي..ومتساهله معاه..!!!
ليه الكل يحبها ويخاف عليها
وأنا مش مهتمين فيني..!!
يعني عشان شنوا ..!!
عشان تطلقت..!!
أنا مو أول وحده تتطلق..!!
ولا أخر وحده..!!
.
.
يارب بمووت قهر..!!
احس نار في قلبي وودي اكفيها
يعني يكفي أني ماسكه اعصابي هاليومين..
واللحين مش قادره ااستحمل الوضع..
لازم اشوف حل..
لازم..!!

وجات فكره في بالي ولازم أنفذها اللحين..!!
دقيت على رقمها..
وظليت انتظرها..
وماردت..
دقيت ثانيه..
وماردت..
دقيت ثالثه وتوني بسكر والا اسمع صوت ضحك عالي..
ركزت عدل وعرفت أنها هي اللي تضحك
سماح\ههههههههه بس..خلني أكلم..
ايوه..
سميه وحبست ضيقتها\هلا بالغاليه..هلا باختي..شخبارك..!؟
سماح وهي مستغربه\سميـــه..
سميه\أيه سميه شفيك..
سماح\لا مافي شي..شخبارك وشخبار أمي..!!
سميه\ بخير يسامون عليك..وأنت شمسويه..!!
سماح بابتسامه\أنا بصحه وعافيه..
سميه وعشان تقهرها\عسى كليتي دواك..!!
سماح وأختفت الأ بتسامه\لا ..لسه ماجاء موعده..
سميه\وينك انتي..!!
سماح\في الفندق
سميه\أها..اوكي حبيبتي سماح بس حبيت أسأل عنك..اكيد أنتي مشغوله اللحين..
سماح\لا عادي
سميه\لالالا فشله وش بيقول عنا أحمد ..اذا حصلت فرصه بكلمك اوكي ..
سماح\طيب
سميه\مع السلامه
سماح\الله يسلمك

=========================













أقول..وجلست جنبها..
شتسوين..!!

فجر وترص على القلم\اللي تشوفينه.!!
غلا ترمش بعيونها\مامليتي..أيدك ماتعبت..!!
فجر ولا عبرتها وتناظر الصفحه\قولي ماشاء الله..وبعدين هذا مساحتي الحره..رجاء..لاتزعجيني..!!
غلا\أوف..اوف..زهق..طفششششششش..الواحد ليته خذ صيفي وافتك من هالروتين اليومي..على الأقل بيجابل ناس..
فجر وافصخت نظارتها\أنتي ليش دايم متذمره..!!سوي لك شي ينفعك بدال هالكلام اللي مايودي ولا يجيب..!!
غلا\حاولت..صدقيني حاولت..بس تعبت ..مدري شسوي..وغير كذه مضى اكثر من اسبوع ونص وأحنا مانشوف أحد ..ياربي انا ماتعودت على الحكره بالبيت..ياربي..
فجر تقلد صوتها أختها الناعم مررره\تعودي ياحبيبتي مافيها شي..
غلا\ماأبي..ماأبي..ماأبي..وبعدين أنا مااسمحلك تقلديني..وبنعومه اكثر هي ترمش عيونها..فهمتي..!!
فجر بنفس الصوت\أيه...فهمت..
غلا\فجـــــــــــــــــــــــر
فجر\غـــــــــــــــــــــلا
غلا\لاتقلديني..
فجر\طيب..عفيه غلا خليني لوحدي..دقايق بس..
غلا\اوكي..أمري لله..بدق على العجوز جمانوا..ماعندي غيرها كل وحده تشكي من الزهق..وطلعت
فجر\غلا..
غلا\نعم..
فجر\سكري الباب..
غلا وكاتمه عصبيتها\طيييييييييب
فجر\ياقلبي على اختي الصغيرونه..

بعد ماطلعت غلا من عند فجر دقت على جمانه تليفون..
وعلى طول جمانه ردت لأن مافي أحد في بيت جدها فاضي..

جمانه\الو..
غلا بدلع\الو..هلا جمانه..
جمانه\أهلين..كيفك خيتوا..!!منيحه..!!
غلا\أنا..الحمدلله..نشكر الله..انتي كفيك..!!وكيف الزهق معك..!!
جمانه ورجعت لدفاشتها\أقول ..بلا هذره زايده..غلوه..
غلا\شتبين..؟
جمانه\زهقانه..
غلا\ههههههههههههه
جمانه\ليش تظحكين..!!
غلا\لأني توني أقول لــ فجر...زهق ..مليت..
جمانه\أي والله صادقه..شنسوي..!!يااختي محسوب علينا عطله على الفاضي..أووف..والمشكله أبي أطلع أسافر قبل مايبتدي التسجيل حق الكليات..!!
غلا\أي والله صادقه..على طاي التسجيل..شنوا ناويه تدخلين..!!
جمانه\تصدقين عاد..مدري..
غلا\من صجك..
جمانه\أيه من صجي..!!
غلا\تعالي معي بالجامعه عشان اقول لهم هالخبله بنت عمتي..
جمانه بصراخ\خبــــله ماغيــــرك..مالت عليك..يالمايعه....
غلا\أجل دفشه مثلك..سوري حبيبتي عندي مايعه أهون من دفشه..!!
جمانه\طيري بس طيري..
غلا\من يطول..بس من يطول..ماعلينا..جمانوا..أبي أطلع..شوفي حل..
جمانه\ومن كثر الأخوان اللي عندي عشان اقول لهم..يااختي أنتي عندك هيثم قولي له..
غلا\هيثم...مو موجود..طالع..اقول جمانه قولي لــ سلطان واللي يسلمك..
جمانه\نفس الشي سلطان طالع..

جمانه+غلا بصوت عالي\اووووووووووووف

غلا\شوفي..بدق على هيثم يمكن يرضى يطلعنا..
جمانه بفرح\أوكي لاتطولين أنتظرك..
غلا\باااي..
جمانه\بااايات..


وعلى طول غلا دقت على أخوها وقالت له..
وكان معه سلطان والوليد وطلال..
وبعد جهد جهيد...
وافــــــــــقوا..
لكن المشكله..انه فجر ماتبي تطلع..
لأنه منشغله في خاطره جديده..
لكن غلا ماخلتها...وحاولت فيها..
وبالأخير ياست منها..وتركتها لحالها..
وعلى طول غلا cnnلــ جمانه..وجمانه cnnلــ ابتسام..

وللأسف الطلعه ماتحلى بدون راوين..
صحيح أنها هاديه..لكن لها مكااااااااان كبير..
وايضا فجر...لكن عادي تعودوا عليها..فجر اذا كانت مشغوله ماتحب أحد يزعجها ويهجم على عالمها الخاص..

المهم..الكل راح بيت جدهم عشان ياخذون جمانه..
وأنقسموا لــ سيارتين..

سياره فيها سلطان والبنات,,
وسياره فيها الشباب


جمانه\ونااااااااااااااااااااسه..واخيرا أحد عبرنا وطلعنا..
غلا\اقول جمانوا..لولا اللله ثم أنا..كان ماطلعتيز.يعني حمدي ربك وشكريه ألف مره انا عندك بنت خال مثلي..
سلطان\لا انتي ولا هي..أحنا اللي طلعناكم..لاتنسون لو سمحتم..
ابتسام\ويه..بدى سلطان يمن علينا..
سلطان\أبي أعرف شي واحد..متى بتعبروني وبتسموني عمي..ها..!!
ابتسام\ههههههههههه لمن تحج البقر على قرونها..
سلطان\أوريكم يابنات اخوي أن طلعتكم مره ثانيه..لمن تحج البقر على قرونها..ها..!!
ابتسام وبدت تتمسكن\أفا والله عمي الغالي أنت زعلت.. مايصير عمي الصغيرون يزعل علينا..أنت قدوتنا وأملنا..
غلا وترمش عيونها وفيها الظحكه\وسندنا
جمانه\هههههههههههههه وعزوتنا...حشى قلبناها مسلسل..
سلطان\ماااااااااااااااااالت عليكم..والله الشرهه على اللي عازلكم بسياره خاصه كأنكم أميرات...والله مافيكم حيا..
ابتسام\سلطان عاد لاتزعل ..والله أحنا نتغشمر...
سلطان\أيه واضح..ودق تليفون سلطان هاللحظه..

الوليد\الو..
سلطان\الوليد الحقني بنات عمك اذيابه جنونوني...
الولي\ليه شفيهم..
سلطان\مش مخليني اسوق براحه..ليتهم ماكبوا معاي
جمانه وبصراخ\لا والله..الله يعلم مين اللي مطفرنا ويبي يسولف باي وسيله..
ابتسام\الوليد..لا تصدقه..
سلطان\وقسم بالله مافيكم حيا ولامستحى..الو
الوليد\هههههههههههه..سلطان الله يعينك..أحسن محد قالك تركبهم سيارتك..المهم وين بتروحون..!!
سلطان\مدري والله شرايكم أنتوا..!!
الوليد\هيثم يقول على راحة البنات..
سلطان\بنات العالي..وين بتروحون..!!
غلا\خلونا نروح جيان..في بلوزه في بورشيكا ومشتهيه أشتريها..
ابتسام باعتراض\لالالا..مانبي سوق طقت كبدنا من السوقه..
غلا\شفيك انتي جيان فيه كل شي..نتسوق وبعدين نتعشى..شرايك سلطان
سلطان\كيفكم
جمانه\حتى أحنا اللي تبونه روحوه..
ابتسام\أووووف
سلطان بضيق\يالله عاد استقروا على مكان..!!
ابتسام\خلااااص نروح جيان..
غلا\عفيه على بنت عمي حبيبتي أنتي..
ابتسام\شسوي فيك بعد أدري أنك تموتين في السوق ..ينط لك عرق اذا نزلوا بضاعه جديده وماشفتيها..
غلا باحراج\بايخـــه..ونزلت عيونها
سلطان\خلاص الوليد جيان..
الوليد\اوكي باااي..
















مدري شقول..ومدري أيش أحكي..
..الـــهــنــــد..
شفت فيها الألم...والفقر.
شفت فيها السكوت.. والجروح..
ياااااه ..يادنيا...
أنتي بنظري..

ولاشي...!!
\
/
\
/
\
/
كل سنه اذا رحت فيها الهند نطلع للسوق نتشمى أحنا وخالتي 
نشوف الناس..نشوف الخضره والطبيعه والأنهار..
شي خيالي..
شي لايوصف..
تحسين أنك غير..
تحسين لحظه أنك بجنه حلوه..
جميله..
لكن هالجنه غريبه..
غريبة الوصف

ناس تشبع..وناس تموت جوع
ناس تضحك..وناس تبكي
ناس تحيا..وناس تموت..
..تمـــوت..
ايه تموت..تموت حاجه..تموت مرض وهموم..

ماتلقى نتفة خبز تاكلها..
ولاتلقى مظله تسترها من حرارة الشمس
ولاتلقى مأوى تستر فيه نفسها..

كلن ضايع..
كلن متشتت
كلن متغرب
كلن منبوذ..

معقوله عشانهم كثار..
والا عشان الجرايم اللي فيها
والا يمكن.. كثرة ديانتهم..!!

أكيد..عشان دياناتهم المختلفه..
نحطها اكبر الأحتمالات ..لعل وعسى نقتنع بالأجابه..!!

ولأني مقدر أستحمل نظرة الحاجه من أحد...
كنت كل مره احول جزء من مصروفي الى العمله الهنديه..
واذا رحت السوق الشعبي حقهم اوزع هالمبلغ على الأطفال اللي ساكنين بالحي ..
وأحاول قد ماأقدر اعطي الأغلبيه؟؟
يمكن أفيدهم..ولو بقليل..

صدقوني ماتتخيلون قد أيش تكونين فرحتي وأنا أعطيهم..
أحس أني أكون..طايره من الفرحه..
احس قلبي يكون مرتاح وصافي..
احس أني زاهـــده..زاهده من الدنيا ومافيها..

لكن في موقف مر علي السنه اللي طافت وهذا الموقف مستحيل أنساه
كنت مره وأنا أوزع هالدراهم التموا علي العيال كلهم ومن كثرهم
مش ملحقه اعطي مين والا مين..!!
وكنت أضحك على هجومهم الغريب..
ويوم خلصت الفلوس..راحوا العيال بهجوم مثل ماجاوا بهجوم
وبعدها
شفت واحد صغير وفي عينه دمعه..
واللي ذبحني زياده أنه مسح دمعته بايده وهو يطالعني..

قربت منه ونزلت لمستواه وسألته بحنان..!!
شفيك..!!

ولارد علي..!!
سألته ثانيه وأنا أحاول أحسسه بالأمان وأطمنه..
لكن نفس الشي مارضى ينطق بحرف..!!

وشكله كذا حس أني مستغربه منه..
ويوم شفت انه طال سكوته مشيته معي لمحل كان يبيع فيه عصاير وسندويشات
وشريت له وأعطيته أياه ..وهو على طول ماتردد وقام ياكل بشراهه وكأنه له أسبوع ماذاق طعم الأكل..
ابتسمت له وأنا أمسح على شعره بحنان 
أحس أنه كاسر خاطري ..ومش عارفه أيش أسوي له..
ومن كثر ماني كنت سرحانه فيه مالاحظت على اللي كان واقف قدامي..

وماحسيت الا بايد قويه تمسك ذراعي..
ويوم رفعت وجهي..

شفت..
تركـــي..
أخوي..

وبكل وقاحه جرني زي الشنطه قدام الله وخلقه وركبني السياره وهو في باله اني جايه السوق لوحدي


تتوقعون أيش ردة فعلي من الموضوع..!!

سكــــت..
وفي عيني الف دمعه ودمعه..

ويوم مرينا جنب الولد بالسياره..شفته الولد يطالعني وبعينه رجا..
وحسره وندم..
\
/
\
/
\
/
واليوم وزي كل مره نجي فيها الهند ..طلعنا لنفس السوق وكلي أمل أني اشوفه..
أحس أني مشتاقه له..
ودي أكلمه..
أعرفه أكثر..
لكن
ماشفتـــه في البدايه..و مايأست..
حاولت أدور عليه في كل مكان بين الدكاكين والمحلات.. والبيوت الصغيره..
ودققت النظرعلى الأولاد اللي يلعبون بالشارع واللي يمشون.. يمكن اشوفه..
لمن تعبـــت..
والنتيجه وحده..

مالقيــته.
تكملة الجزء العاشر
================





كانوا معاهم في كل محل يدخلونه..صايرين زي النحله من مكان لمكان..
ورجولهم لسه ماتعبت فيها حييل على المشي ..
ويوم زهقوا ووصل الطبلون حده..
صرخ عليهم هيثم وهو كاره الساعه اللي جاء فيها معاهم..
هيثم\وقسم بالله انهم ماينعطون وجه..
طلال ويضحك على عصبية هيثم\أقول هيثم تراك ماشفت شي أنا سماح ورتني الويل في المجمعات..
هيثم\بس أنا ماتعود على هالشيء..أقول امشوا نتركهم ونروح نتمشى لوحدنا..
سلطان باعتراض\لا ياحبيبي أنت شايف كيف المجمع متروس شباب ولا ويقولون ممنوع دخول العزاب.ياأخي أنا اشوف الشباب أكثر من الحريم..
الوليد\تشوف كل واحد جاي مع صديقته ويدخل بسهوله..والا جاي مع أهله وغاطهم وراح مع ربعه..والله حاله..






غلا بصوت ناعم\الأحمر والا الأبيض..!!
جمانه وهي ودها تذبح غلا\مدري
غلا\عفيه جمونه..أي وحده اخذ والله محتاره..!!
ابتسام\سألي ابتسام..!!
راحت غلا لأبتسام اللي كانت منشغله بــ الأيشاربات المعروضه قدامها..
غلا برجا\بسوم..حبيبتي..شوفي,,!!
ابتسام\بتشترينهم ثنتينهم..!!
غلا\لا طبعا كلهم نفس الديزاين..قولي أي لون أحلى..؟؟
ابتسام بحيره\غلا كلهم حلوين..البيضه لونها ناعم..لكن الثانيه شوي الوانها صارخه..أمممم خذي البيضا..
غلا\أكيد..
ابتسام\أيه خذيها
غلا بابتسامه\شورك وهداية الله..
جمانه وتوها جايه لهم\ها..وش قررتي تاخذين!!
غلا\باخذ البيضا..يالله بروح احاسب.!!خلصتوا..!!
جمانه\وأحنا قايلين لك بنشتري..يالله أخرتينا..
وراحوا البنات يحاسبون..ويوم خلصوا طلعوا للشباب اللي كانوا ينتظرونهم بره..
وقرب منهم هيثم..
هيثم بنرفزه زايده\خلصتوا بنات عمي..!!
غلا وهي مش مهتمه\تقريبا..
ناظرها هيثم بعصبيه..وتوه بيرد عليه الا سكتته غلا بكلمه وحده بس وهي كاتمه ضحكتها
غلا\خلصنــا.
هيثم\فكرت بعد.. وبصوت عالي... أمشوا قدامي يالله..
ابتسام ما عاجبها تصرف ولد عمها وقالت بسخريه وهي تهز جسمها \لاتطق بس..

سمعها هيثم ولف وجهه لها\نعم بنت عمي ..وش قلتي!!
ماتتتتتتتتتت ابتسام من الموقف المحرج اللي صار لها وسوت نفسها تطالع البنات وكأنها تقول ..شسالفه..؟مين يقصد..؟؟
لكن هيثم عرفها..وعرف انه أحرجها وقرر أنه يطنش اللي يسمعها ومشى ومشوا وراه..

واول مامشى هيثم عنهم غطت ابتسام وجهها بذراع غلا وهي مستحيه..و تمتم كلمه بداخلها
ابتسام\احـــــراج..

غلا وظحكت\هههههههههههههههه احسن محد قالك تتكلمين بصوت عالي..




..مشوا كلهم لقسم المطاعم عشان يشترون لهم اكل..
وكل وحده منهم تقول تبي مطعم غير عن الثانيه..
ولحد اللحين ماتفقوا على مطعم مخصص..

ويوم يأسوا قررت كل وحده منهم تشتري اللي تبيه..




الوليد\شتتتتتتت..
طلال\شفيك..!!
الوليد\جوالي نسيته بالسياره..!!
طلال\طيب انتظر كلها كم ساعه ونطلع..
الوليد\هي السالفه مو على ساعه..أخاف يدقون علي النادي وابتلش..وقام.. بروح اجيبه..
طلال\لحظه..وش تبيني أطلب لك..
الوليد وهو يمشي بسرعه\أي شي..بااي

=====================






يابابا..أنا بطلع شوي وبجي..طيب..!!
ريوف وفيها الصيحه\بابا... وتلوح بايدها الصغيره..لاتلوح.أقعد معاي..
عبدالرحمن بحنان\ياريوف ياحبيبتي..أناشوي..شوي بس وبجي.لازم أطلع اللحين عندي شغل عمري.. ونزل لمستواهاومسح على شعرها..ريوفه حبيبي اذا جيت بجيب معي لعبه جديده..خلاص أروح..!!
ماردت عليه وبنته وكتفت ايدينها بزعل وهي ماده بوزها الصغير..وكان شكلها يسلب العقل والروح..
وأول ماشاف عبد الرحمن شكل بنته..ماقدر..
على طول خذها بحضنه وهو يضحك عليها..
عبدالرحمن\فديت بنيتي اللي تعرف تزعل..حبيبة قلب أبوها والله..عمري ريوف لاتزعلين أنا بجي بسرعه..
ريوف\مابي.....مابي مابي مابي..أنا ماأحبك..
عبدالرحمن\أفا..ماتحبين بابا..خلاص أنا زعلت..!!وبعد عنها..وخري عني...ماأحبج..
تضايقت ريوف من زعل أبوها وماهانها..وحبته على خده برقه...ونزلت عيونها..
مات عبد الرحمن عليها..لكنه حب يتغلى شوي..
ومسح البوسه من خده..وهي مسوي نفسه معصب
عبدالرحمن\لا خلاص أنا زعلان..
ريوف بدلع وهي مغمضه عيونها\بابا..
عبدالرحمن وظابط الوضع\لالالا لاتحاولين بابا حبيبك زعلان..
رقتب منه ريوف وضمته بقوه ولأنها صغيره ماوصلت يدها الا صدره..
ريوف\بابا..خلاث..لاتزعل مني..انا ريوف..
عبدالرحمن\أول بوسيني..
وباسته ريوف..
عبدالرحمن\وحده ثانيه
وباسته ثانيه
عبدالرحمن\بقوه..
وباسته بقوه..
عبدالرحمن\اقوى..
وهالمره ماتركته باسته بقوووووووووه وطولت لمن حمر وجهه..
ريوف وبتعب\خلاااص بابا..انا تعبت..
عبدالرحمن طار عقله من تصرفات بنته العفويه وماقدر الا انه يضمها لصدره

وبعد دقايق وهي لسه بحضنه
عبدالرحمن\ريــوف..
ريوف\هممممم
عبدالرحمن\خلاص حبيبتي..بروح اللحين تأخرت..!!
ريوف\طيب ثيلني معاك..!!
عبدالرحمن خاف أنها تبي تروح معاه..وتضايق كثير شكل بنته مش هادته الليله..
عبدالرحمن\وين اشيلك..!!
ريوف\ودني الصاله..بلوح العب مع روز..
فرح عبدالرحمن..وعلى طول ماكذب خبر حملها.. ووداها الصاله ..ونادى روز تهتم فيها لمن يجي..








غبي..غبي..انا غبي..
كيف بدخل اللحين..!!

هذا الكلام اللي كان يدور في بال الوليد ..!!
توه يتذكر أنه اذا طلع مايقدر يدخل لأنه مامعه أحد..
تضايق حييل..ودق على الشباب..
ويود درى طلال تطنز عليه وقال له دخل نفسك بين عايله وسوي نفسك جاي معاهم..وسكر منه وهو ميت قهر..
ليته ماجاببهالجوال اللي بيخليه ينلطعساعه لمن يجون..
مرت ربع ساعه وهو على هالحال
كرامته ماتسمحله أنه يدخل ين الحريم ويقول هذيلا أهلي..

ويوم حس نفسه أنه مكبر السالفه قام وهو مصمم يتنازل شوي عن غروره ويدخل مع أي أحد..

وبالفعل تحرك بسرعه..وشاف حريم مع عيالهم الصغار بيدخلون المجمع.
وعلى طول دخل نفسه معاهم..
ويم تعدى البوابه..ماااااااااات ضحك على نفسه..
ماتوقع يجي يوم وينحط بهالموقف...لكن محد قاله يطلع عشان جوال...
يستاهل اللي جاه..





كنت واقفه جنب قسم كانتون..عشان أطلب لي..
ولأن زحمه عليه تنرفزت وبديت اعصب..
لين متى بظل أنتظر في الطابور..!!
ياربي كأني في مدرسه بسنه أولى بعد..!!
كلهم كلوا..واكيد خلصوا بعد..الا أنا..عاندتهم وقلت ماأبي مثلهم فاست فود..
أبي كانتون..ومالي شغل فيهم..
باخذه يعني باخذه..
وظليت انتظر..وانتظر..وانتظر...لمن سمعت أحد يهمس باسمي..!!

..جمـــانـــــه..

=================










بعد مالبست احسن لبس ..طلعت وهي تسبق الزمن.. 
كل شي حولها يحسسها أنها ماسوره.مملوكه..
مملوكه لحبه..
السماء مطرت عشان تعيش معها الجو
والطيور اعلنت أنسحابها من الساحه..
والورود تفتحت عشان تروي ظماها
اللحين بتبدى معركتها..
وياغالبه..والا مغلوب عليها..



دخلت المطعم اللي يشتغل فيه ..عشان تشوفه..
صح هي جات بدون موعد..لكن قلبها كان دليلها وماتقدر تستحمل بعده .ولازم تحط النقاط على الحروف..

كان يوسف توه مبدل ملابسه ولابس القحفيه عشان يرجع شقته..وتوه بيطلع الا شافها قدامه..
تفاجأ منها..!!
شاللقاء الغريب..!!
اول مره سيلينا تسويها وتتجرأ وتجي لحد مكان شغله..!!
ظلوا واقفين والصمت سيد الموقف.
ولمن طال الأنتظار
مشى يوسف ومشت وراه وهي طايره..
لكنها مش طايره وناسه..
طايره تعاسه وحزن..
يكفي أنها شافت نظرة الامباله من يوسف..
وهذا كفيل أنه يحرقها ويدمرها..
.
.
جلسوا على كراسي الحديقه اللي كانت قريبه من المطعم..
وبدوا يتناقشون بهدوء..
لمن تملل يوسف..





Ya..compilite iam lissoning..!\يوسف وهو متملل

\jozif iam not jokeing ..show me plesse..\سيلينا

\يوسف ونفذ صبره
Silina..that sit..ican not give as any thing..!!ok..do not tray agine understand..!!
\سيلينا برجا
Jozif..iam mad about you..iam realy love you..plesse git it me

\يوسف يوم سمع كلمتها حب أنه ينهي النقاش البنت بدت تتولع فيه أكثر..وهو مصيبته أكبر من الحب وجنونه..هوماجاء لــ هالديره عشان يحب..هو جاء وهو مظلوم..ويبي يرجع بأسرع وقت..هو مايقدر يعطيها شي..الحب كان لفجر وبيظل لفجر..لكن كيف يفهمها..!!
No silina no forgite.. you no ican not take the love..Ido not care explaine else ..
\سيلينا ويأست منه..
Ok..iam go no but remember……Ineed you...!!
.
.
بعد ماتركته لوحده...
قام وهو متألم..وزي الطير المجروح..
ماكان وده يقسى عليها بالكلام ..هو يعرف أنها تحبه..وتموت فيه..
لكن هو مو للحب..
هو عايش مشتت..غريب..لحد اللحين ماأستقر ولا عرف الأستقرار..
وهي تتكلم عن الحب..!!
هو يعرف الحب..ويعرف المعاناه اللي عايشه فيها..
لكن روحه..وقلبه..وعمره..يفديه لــ فجر..
صحيح انه ماله امل في رجعته وطنه..وكل شي متسكر حوله..
ومو معقول بعد 11 سنه يرجع..
لكن قلبه يقول انه بيرجع..
بيرجع لأرضه..
وبيموت فيها مثل ماحيا فيها..
اهم شي انه بيرجع..
ويكفي عنده هالشي..
أما سيلينا..فمستحيل ينكر وقفاتها معاه..
يكفي أنها شغلته بعد ماكان تايه..
وهالمعروف مستحيل ينساه..وبيجي يوم اللي يرد هالمعروف لكن بطريقته الخاصه..

وبين هالتفكير رجع لشقته وأول ماحط المفتاح شافه مفتوح..
فعرف أنه لؤي رجع..
دخل المطبخ وخذ له علبة ماي..وطلع لغرفة النوم..

وأول مادخل شاف لؤي نايم..
وفصخ جاكيته بتعب ..
وضحك على شكله وهو نايم..
وعشان ينرفزه أكثر..
جلس على السرير الصغير بكل قوته وأنسدح جنب لؤي ..
وعلى طول تخرع لؤي وقام وهو منزعج من هالأقتحام الغريب..
ويوم شاف يوسف شكله..
أطلق ضحكه طويله ومتواصله..
لمن شرق من كثر الضحك..
لؤي وهو مفول\عدال لتطيح ضروسك.!!
يوسف وهو يطلع أسناسه اللي زايدته جمال\والله ياحبيبي ماراح تلقى مثل أسناني..موووت حره..
لؤي وفرك عيونه\وبعدين أنت ليش دفش ومليق.ياأخي اذا بتجلس ..اجلس بهدوء..مو خبل كأنك مفجوع على القعده..
يوسف\والله سريري مثل ماهو سريرك ..وكيفي يبه..أسوي اللي أبيه.وانثبر وكمل نومك يالطفس..
لؤي\وانا اللي بنتظرك يعني أكيد بنام مع هالويه..سلام..ولف وجهه..

يوسف بهدوء\لؤي..
لؤي ومغمض عيونه\ها..
يوسف\ويعاه..
لؤي\أخلص شتبي..
يوسف ويطالع السقف\تقابلت مع سيلينا..
لؤي ولف وجهه \أحلــــــف..
يوسف\والله..
لؤي\وين..ومتى..وش صار..وش قلتها..وهي شقالت لك...وكيف راحت..!!
يوسف\ههههههههههههههههههههه شوي شوي علي..
أسمـــــع ولف عليه..







الوليد\شتسوين هنا..!!
جمانه\يعني شسوي..ماتشوفني واقفه انتظر ..!!
الوليد وتوه مستوعب\أها..أحم.شخبارك جمانه..!!
جمانه\بدري عليك..!!
الوليد\شنوا..!!
جمانه\قصدي الحمدلله..
الوليد\طلبتي والا لسه..!!
جمانه\أيه..وانت..!!
الوليد وتذكر انه طلال طلب له..لكنه بيطلب ثانيه عشان يجلس معاها شوي
الوليد\اللحين بطلب لي..
.
.
.
وظلت جمانه تطالع في الوليد وهو يطلب..وكان ودها تساله لكنها أستحت..
ويوم اتعبت ..قوت نفسها وكلمته
جمانه\لقيت تلفونك..!!وعلى طول أسألت..وكيف دخلت..!!
الوليد\أيه لقيته..وكيف دخلت..مع الحريم..يعني كيف بالله عليك..!!
رمت عليه جمانه نظرة شك..وهي منقهره منه.!!
وفهمها الوليد..وكان بيضحك لكن حبس ضحكته..وسوى نفسه معصب
الوليد\جمانوا ياحماره..بلا هالنظرات اللي مالها داعي.!!قلت حريم ..مو اللي في بالك.!!
جمانه بغرور\ وليدوا...شدراك عن اللي في بالي..!!
الوليد\اعرفك زين..وبلا هالغيره..!!
جمانه وأنحرجت\أنـــــــا..!!أنا أغار..ومن منوا..منك أنت..!!ههههههه ضحكتني ..لاتصدق نفسك كثير..
كلام جمانه أكيد لــ الوليد انها تغار ..
الوليد بهمس\متأكده..
جمانه وخلاص بتموته\أيه..وضربت رجلها بالأرض..متأكده..ولفت وجهها عشان تاخذ طلبها..
والوليد خذ طلبه هالوقت..
ومشوا للكراسي..
لمن وقفوا لمكان النساء..
الوليد\طيب أنتي ليش معصبه..!وابتسم بمكر..هدي شوي..مو زين لك العصبيه..!!
جمانه\ومين قالك أني معصبه..أقول وليد..روح هذا مكان نساء..
الوليد\واضح..انك مش معصبه..يكفي تورت ايدك..لانطيح الصينيه بس..
ماتت جمانه منه ورصت على اسنانها \سخيـــف....ومشت.
الوليد\جمانه
جمانه\نعم
الوليد\وانتي أسخف..ومشى بسرعه قبل مايسمع ردها وتقهره..
.
.
.
غلا\شفيك تأخرتي..!؟
جمانه وهي تحط الصينيه\مالك شغل..
غلا\جمــانه
جمانه\نعم
غلا\أنقلعي..وكملت غلا اكلها.
جمانه\غلوه والله مالي خلقك لاتخليني أدوس في بطنك..
غلا وتركت ألكل ولفت عليها\لا والله..دوسي احد ماسكك.!!
ابتسام زهقت منهم كل يوم هالسمرحيه لازم تشوفها..
ابتسام\أقول شرايكم تفصخون العبي وتشمرون وتتضاربون..
غلا+جمانه\أووووووف
ابتسام\ههههههههههههههه كلوا أحسن..
===============


كان فرحان اليوم..
لسببين..


الأول: كان توه مخلص صفقه تربحه ملايين وبشخطة قلم كسبها..
والثاني:لأن صديقه مبارك بيجي اليوم..ولازم اللحين يروح عشان يتسقبله بالمطار

طلع بسرعه من الفندق وهو يلبس نظاراته الشمسيه اللي مستحيل يفصخها..
واذا فصخها لازم يلبس نظارته الطبيه ..
وزين أنه كان مأجر له سياره خاصه ولا زحمة الشوارع..

مبارك\قول والله..
تركي\والله
مبارك\تركي..لي ساعتين أنطرك وانت مبرد..
تركي\سوري بو الشباب الله أنشغلت الصبح..وتوني مبدل وجيتك.. 
مبارك\المهم بلا أعذار..تعال بسرعه يالله
تركي\أوكي..سلام..وقفل منه..


وبظرف ربع ساعه وصل المطار ودخل بسرعه.
وشاف مبارك ماسك شنطته وواقف ناحية الأستقبال وداق سوالف مع الموظفه الهنديه.. 
ظحك عليه تركي وقرب منه...
تركي\وانت مازهقت..
لف عليه مبارك وسلم عليه وحضنه..
مبارك\طالع عليك ياولد العالي ياللي مابقى هنديه ولا أجنبيه وماطيحتها
الموظفه\!..what
مبارك\وييه..وش نقول لها ذي اللحين..nothing..bay honey..
تركي ويمسكه من بلوزته\أمش أمش لا هوني..ولاغيره..
مبارك\فشلتنا..وش بتقول عنا اللحين..!!
تركي\يعني أنت مهتم فيها..أقول طير..
مبارك\المهم شخبارك أنت...!!
تركي\تمام..جيب الشنطه..
مبارك\بتسرقها
تركي\مالت عليك..بحطها ورى..
مبارك وهو يركب السياره\أوكي..
دخل تركي الشنطه..وركب السياره..
مبارك\وش مخطط عليه اليوم..
تركي\لا اليوم مافي شغل..اليوم بسهرك سهره معتبره..
مبارك يبتسم بخبث\أمووت أنا في سهراتك.. تفهمني على طول..
تركي\هههههههه شسوي بعد لازم أفرغ عواطفك قبل ماتخرب شغلنا..








ياهند دقي على البنات..طالعين لي من وقت ..اللي مايستحون هايتين بالشوارع..
هند\يايمه..شفيها يعني عادي..خليهم يغيرون جو..
الجده\احنا ماعندنا بنات يهيتون بالشوارع لنص الليل
هند\يمه توه بدري حتى ماجات الساعه عشر..
الجده\ماعلي منك..تدقين عليهم يعني تدقين..
هند وعشان تهدي أمها كلمت البنات 
جمانه\الوا..
هند\هلا..وينكم فيه..
جمانه\بالسياره تبين شي يمه..!!
هند\ايه تأخرتوا..متى بتجون..
جمانه\اللحين بنجي..
هند\خلص يالله مع السلامه
جمانه\مع السلامه..
سلطان\شسالفه..!!
مانه\أمي تقول تاخرنا
سلطان وخذها فرصه\ايه تأخرنا والسبب أنتوا..مانتعطون وجه في السوق.
ابتسام\وعاد أنت ماصدقت على الله تمسك علينا شي..
سلطان وتوعد فيها\هييين يابسوم تعالي وقولي لي.سلطان طلعنا..بذبحك ان قلتيها..
ابتسام بثقه\ومين قال أني بقول ..خلااااص توبه..
سلطان وتنرفز\وبعد..وتقولينها بوجهي يابنت محمد...أوريك..
ابتسام\هههههههههههههه ياقلبي على هالعم اللي يعصب بسرعه ويرضى بسرعه..
ابتسام\سلطان..
سلطان ولازال معصب\شتبين
ابتسام\والله أحبك..
سلطان ناظرها وابتسم وعشان يخفف قهره\حبتك القراده..قولي آمييين
غلا+جمانه\آمييييييييييييييييين..
ناظرتهم ابتسام وهي منقهره منهم..وهم على طول ا سكتوا لأنهم تفشلوا.
ويوم شافهم سلطان ماقدر يمسك نفسه اشكالهم تضحك لأنه يخافون من ابتسام..وعلى طول ضحك بجنووون ..

وكلها ثواني وجمانه وغلا طنشوا ابتسام وظحكوا وراه


======================







زحمه..ازعاج..أصوات..أغاني..
ناس تضحك..
وتاس تتمايل..
وناس مجنونه سكر وبنات ودخان 
وناس ماتت
ماتت وهم..
ماتت مظاهره خداعه
كلن يجي هنا عشان يفرغ همومه
وفي صنف ثاني يجي عشان يستانس

كثير داخلين عشان يخلصون صفقه..
وكثير يدخلون عشان يغرغون حاجه..
حاجه مميته..
ممكن تكون مغريه..
وعشان كذه يبون يفرغونها بسهوله..

مبارك وهو يتمايل في مشيته ومش شايف الا البنت اللي معاه\وقسم بالله أنك شي...تركي..أنا بروح ولاتزعجني اوكي..يالله يالحلوه .وطاح في حضنها وهو مش حاس بنفسه..
تركي\ههههههههههههه مبارك..أستعدل يالخبل..
مبارك تكلم بكلام مش مفهوم لكن اللي عرف ينطقه\قولها هذه الطويله..خل تمسكني هي أنتي مسكيني يالنخله..
ومسكته البنت ومشت معاه للمتعه..وهي تتمايل معاه لمن وصلوا للغرفه..


ناظر تركي صديقه لمن شافه يغيب عن عيونه..
وماحس الا بــ بنت جنبه وتمسك شعره بنعومه
أستغرب منها..!!
متى هذه جات..!!
أبتسم لها بمكر..
وهي شكلها ماصدقت على الله..
وجرته معاها لصالة الرقص..

=========================== 

وينكم ياجمهور وين الردود
عالعموم انا طيبة وراح انزلكم الجزء

الجزء الحادي عشر
================




مر اسبوعين على زواجهم..وكل مره يحبهم يزيد لبعض..
عيونهم اذا تلاقت تحكي أسطوره من اساطير الحب القديمه اللي كلها وفا واخلاص..
أما أرواحهم فمتعلقه فبعض..وصعب أنها تنفصل..

واللحين هم في جدة عروس الخليج وبالتحديد تحت السحاب وقبال الموج..

قدام البحر..
أحمد\شفتي السماء..شفتي النجوم هذا أنتي..ماللحب عندي مدى..!!

سماح وتحاول توصل احساسها\شفت الهواء..شفت عشاقه..ماللهواء بوجودك قيمه...
أحمد وهو غرقان بالحب\سمـــاح..
سماح\تسمعك سماح..
أحمد\تحبيني..!!
سماح بحالميه\شفت الهواء..شفت عشاقه ..ماللهواء بوجودك قيمه...أظن أنها أجابه تكفيك..
احمد\لكنها ماترويني..!
سماح أبتسمت له وضربت على صدره\طمـــاع..
أحمد ويدعي الالم\آآآآه
سماح وخافت عليه\بسم الله عليك..حبيبي فيك شي..!!
أحمد بهمس\فيني اللي مافيه احد..سماح أحس أني سعيد..ماعمري حسيت بهالسعاده..
وباحساس صادق.....صدقيني بعض المرات احسد نفسي على هالسعاده..سماح الله يخليك لي..
صدقيني لوماكنتي من نصيبي مدري وش بيكون حالي..!!
سماح بعتب\أحمــد..حرام عليك لاتقول هالكلام ...وبحزن فظيع بعيونها اللي تشوفه..والله قلبي يعورني ..
أحمد بهمس\بسم الله على هالقلب اللي عايش له انا..سماح...انا اللي بموت اذا صار فيك شي..
سماح ومسك ايدها بحنان..حبيبتي أنا بدونك ولاشي..ولاشي..
سماح تاهت بعيونه\خلاص بس..
أحمد وتفاجأ\خلاص أيش..!!
سماح وغمضت عيونها\لاتقول أكثر..صدقني بتوه..
أحمد أبتسم بحب وبجنون\واللي يقولك أنها أحلى توهه.......

وبعد دقايق مرت بينهم,
أحمد\.سموحه ندخل اللحين..!!
سماح بتششت \لا أحمد خلنا شوي..

سكت عنها أحمد وظل يتامل بالبحر والناس اللي جايه ورايحه والأطفال اللي يحاوطون كل مكان..وكيف كانوا يلعبون بالتراب ببراءه؟؟
واللي ييبني بيت ..واللي يبني قلعه...
واللي يبني كوخ صغير..ويروح بعد هالتعب طويل يرمي نفسه بالبحر بكل حريه..

باختصاركانت ألأجواء فضيعه بالشاليه..على أنه حر..ومووت لكن وجود الناس كان معطي جمال للمكان وحيويه..


اما سماح تحس أنها متشتته..تحس بألم بقلبها..
هي فسرته أنه ألم
لكن هالألم كان حلو
كان متعب لكن حلو
كان يخفق عروقها ..
ويحسسها بالبروده..
كان يحتويها من كل الجهات
ويرعش روحها..
ماعرفت وش تفسير هالأحساس..!
عجزت ..وبين هالتشتت اللي في أفكارها..
حست بدفاء بأيدها ..
ويوم نزلت عيونها لمكان ايدها..
شافت أصابع أحمد تحاوط ايدها ..
ومنظر هالأصابع زاد الأحساس اللي بداخلها أكثر وأكثر..

============






في ذاك السحاب..وباحلى الوان الغيوم..
كانت في طياره ورقيه تحلق لبعيد..
تحلق لأخر مدى ممكن يوصله الشخص..
كان شعور حلو أنك تحلق بحريه..
<<ليتني أعيش هالشعور واطلق بحريه بدون قيود..
واللي زاد جمال الصوره..
كانت في طيور تطير بمسار واحد..
وباتجاه معين..
كانت طيور مهاجره..
بتهجر وطنها..!!
لكن على وين..!!

كم تمنى أنها يكون طير..
كم تمنى يحلق فوق السحاب..
ليته يعيش هالأحساس..
ليته يغوص بلا حدود..

ليته يحطم كل القوانين والأساطير المفروضه على البشريه..

كم تمنى انه يعيش.. يعيش بحريه..
كم تمنى يعيش بلحظة امان..
كم تمنى يغمض عيونه ويفتحها..
ويشوف نفسه ببلاده وبموطنه الغالي

آآآآواااه عليك يايوســــف..
يابعد أمنياتك..!!

وياصعوبتها..!!
ياثقلها..ويااٍستحالتها..!!

معقوله بترجع يايوسف..!!
معقوله بتصحى من هالكابوس المزعج..!!

معقوله هذا حلم وانتهى..!!
ليته حلم يايوسف
ليته حلم وانكوى..!!

ليتها اماني وأتحققت..!!

يابعد نظرك يايوسف..
ويا حلو صبرك اللي ظل 11 سنه..بدون امل..!!


وبعد هالتفكير الطويل وألأمنيات المستحيله..
رجع يوسف زي ماكان..
فتح عيونه بصعوبه..وهو يتمنى ألأ منيه ألأخيره
أمنيته الوهميه..
ويوم فتحها..
لقى انه كل على حالها..
هذا مكانه..
وهذه موطنه
وهذه بالنهايه امنيات..
رجع بعد ماأقتحمه البرد من كل ناحيه..
لف لفافته بصعوبه وعيونه تناظر هالسحاب اللي يضم الطيور المهاجره..
ومشى..ومشى..لحضن ممكن أنه يعوضه شوي من هالحنين اللي أقتحمه فجأه..

====================




فوق ..تحت..شمال..يمين..

Harry..up

فوق..تحت..شمال..يمين..

Harry..up
ثاني مره..كمل..
لاتوقف..ثامر..سعيد..الوليد..أســــرع..
فوق..تحت..شمال..يمين.
فوق..تحت..شمال..يمين..
فوق..تحت..شمال..يمين..
Stop
استراحه..خمس دقايق..وجاي
أنحنى الوليد ورمى نفسه على الأ رض بصعوبه وتعب شديد..
وبعدها على طول الشباب طاحوا..
تقريبا هم 12 شخص..
وكل واحد منهم ماصدق على الله بسبب وقفتهم اللي من ست الصبح..
وكان برنامجهم..تدريب x تدريب بدون توقف..

وكل هذا عشان مباريتهم النصف النهائيه 
ولازم يطلعون بأحسن صوره..

فتح الوليد عيونه بصعوبه ورجع شعره لورى وأعتدل في جلسته وشرب لها ماي عشان يبلل شفايقه الجافه وتوه بيرجع لمكانه ثانيه..الا لفت أنتباهه على أشكال الشباب اللي نايمين باستسلام ومش حاسين بالدنيا..
والمشكله انه كلهم فاتحين فمهم ..شكلهم يفكرون أنه بتمطر ويرتاحون بعد هالظما اللي صابهم..

أطلق ظحكه خفيفه عليهم..وهالظحكه تحولت لضحكه عاليه والكل أنتبه له لأن الملعب يطلع صدى..


لكن اللحين الشاب مستغربين من الوليد لكن منظرهم وهو فاتحين فمهم ويبون يتنفسون بقوه خلاهم يظحكون مثله واكثر بعد..

لمن امتلى الملعب باصوات الشباب والكل طلع متجهين للملعب عشان يعرفون سبب الظحك المفاجأ ..

مساعد المدرب وهو يلهث وكان سعودي الجنسيه واسمه ماهر\شفيكم..!!شصاير..

ماردوا عليه وظلوا يظحكون بشكل هستيري..ويتمايلون على أرض الملعب بحركات مجنونه..وكانهم ماصدقوا على الله يلقون مساحه خضره وفاضيه عشان يطلعون مواهبهم فيها

وماوقفوا من الظحك..الا لمن سمعوا صوت ثاني كره عليهم عيشتهم..!!

المدرب\what`s happing..?
الشباب ولقوها فرصه عشان يطلعون حرتهم ردوا بصوت عالي بكلمه وحده\NOTHING....

المدرب رمى نظره على المساعد وهو ميت قهر منهم ..وطبعا المساعد ماقدر يقول شي..ولف وجهه وكأنه مشدود أنتباهه على شي موجود في الملعب..

وهالحركه زادت قهر المدرب..وماقدر يقول شي..طلع من الملعب وهو يتمتم كلمه براسه وناوي عليهم نيه\it`s o.k








مشاعر غريبه..مرت علي وماتركتني بحالي
مشاعر مجنونه ..تخليني أحلم وهالحلم مكتوب أعدامه من زمان

اعدمه هو ..وهومايدري..!!
يوســـف
ليه هدمت هالحلم اللي كان لنا..
يوســـف..وينك..والله الصبر ذبحني وأنت بعيد..ولا أدري وين دنياك..!!
يوسف.تدري وش صاراليوم..!!
يوســف..امك ماتت هاليوم من حرقة الجوف اللي فيها..!!
يوسف وش بيكون حالك وانتي تدري أنه اللي ولدتك ماتت قهر من بعدك..!!
ليتك يايوسف موجود..
ليتك موجود عشان تداوي جرح عيا يبرى..
يوسف..بالقلب ألم مدفون..الم يذبح ومأسور..
وانت اللي أسرته بغيابك..

يوسف وينك..!!
متى الله بكتب علي أني اشوفك..!!

يوسف
ليتني ماتعملت الأنتظار..!!
ليتني جاحده وحقوده..!!
ليتني تعلمت النسيان..!!
ليتني ماأعرف أصبر..

يـــوســـف
.
.
...ليتني نسيتك بزحمة الأوهام...

ضعت يايوسف ضعت..وأنا اللي ضعت وياك..








اليوم..وبهالتاريخ..كنت كل سنه أدخل غرفتها..
وأنا اللحين على سريرها..
اناظر اغراضها..واشم ريحتها الطيبه...
أدفي نفسي بملابسها الدافيه
والتمس الحنان بعطرها..
أحاول
أحاول أحس بوجودها بكل الطرق..
أتذكر المواقف اللي تمر بيني وبينها بهالغرفه الفاضيه..
أعصر مخي لمن اتذكر شي حلو مر بيني وبينها
وأخير ا تذكرت..
تذكرت يوم نجحت من الأبتدائي..وبدخل هالسنه اول متوسط
كنت فرحانه ساعتها..
وجيت ركض من المدرسه عشان أبشرها
ولقيتها بغرفتها جالسه على كرسي الكمودينه وتتعطر باحلى العطور اللي مكتوبه باسمها
حبيتها على راسها وهاللحظه دمعت عيوني..
تدرون ليه..!!
لأني شفت دموعها تسبق حروفها.
وكل ماتبي تمسح دموعها..تدمع من جديد..
أنا بهاللحظه ماقدرت اتكلم ظليت اصيح واصيح
وهي حاولت تمسح دموعي اللي بوجهي
ضميتها بقوى وأنا أتمتم بداخلي أنها الحب كله.
ورجعت لأرض الواقع المر وفتحت عيوني

أنا اللحين بغرفتها
وبسريرها..
واشم ريحتها بكل مكان
لكن دموعي ملت مخدتها..
وينها اللي تمسح دموعي..
وينها اللي تحضني اذا بردت..
وينها اللي تفرح بنجاحي..
يمه صرت وحيده..
وحيده بدونك..
يمه أنا محتاجه لك..
محتاجه لحنان وعطفك..
يمه أنتي رحتي.والقلب راح بعدك
يمــــه..وحشتيني..
يمـــه تشتت من بعدك..
يمه حني علي وتعالي..
يمه تعبت من دونك..
يمه شوفيني انا اصيح..
تعالي مسحي دموعي..
يمه بنتك بردانه..
تعالي ضميها وريحيها
يــمـــــه..وينك..!!
وينك البيت أنطفت شمعته بعدك..!!
بعدك يايمه عذاب









أحس بشي غريب..
شي أعتصر قلبي..
حزن أجتازني وذبحني..
يمه قلبي..
الم فظيع بقلبي..

جاني لؤي وفي ملامحه خوف..بعدت أيدي عن قلبي وابتسمت بألم
لؤي\يوسف شفيك..!!
يوسف \مافي شي..بس قلبي يعورني..
لؤي وخاف على صديق عمره\بسم الله عليك..تبينا نروح المستشفى..!!
يوسف بضيق\لا لؤي شدعوه..شوي وبيخوز الألم..وبعدين انتي نسيت موعدنا مع اللي يبي يشتري اللوح..!!
لؤي وتوه تذكر\أوووه نسيت..لاتروح عني أنا عندي كم شغله وبجي بسرعه..
يوسف\لا تتأخر
لؤي وهو يلبس جاكيته\أن شاء الله ثلث ساعه وجاي..
يوسف\أوكي..
أول ماطلع لؤي مسكت قلبي مره ثانيه ولكن هالمره كنت ماسكه باقوى ماعندي وأنا أتألم بصمت.. 
ماقدرت استحمل الالم..وحاولت اريح جسمي على الكرسي الخشبي اللي جالس فيه..
أحس بحراراه بوجهي وبأطرافي..
حاولت افصخ جاكيتي..ونفس الشي الحراره تاكلني والم اللي بصدري يزيد...
فصخت بلوزتي ومسكت قلبي بتعب وانا ارص على عيوني..

ومدري ليش
دمعت عيوني..
ومدري ليش تذكرت أمـــــي هاللحظه..

ياكيف حالك يايمه اللحين..!!
نستيني..
نسيتي ولدك البكر والا لحد اللحين أنا ألأول بقلبك ومستحيل أحد ياخذ مكاني..

لالالا أكيد صار الوليد اللحين ألأول..ودمعت اكثر
والا يمكن ابتسام..ابتسام هي اللي بعدي ,اكيد ماخذه حبك كله..

تصدقين يمه..وبارتجاف قوي
أنا بدونك ولا شـــــــــ......... ــي..

ليتني أشوفك واشبع بشوفك..
على الأ قل مره..مره وحده بس..
صدقوني أنا ماطلبت الكثير..
حــــــرام الواحد يشوف امه..

لا مش حرام..
حرام الواحد يكلم امه..!!
حتى هذه مش حرام..
أجل ليش مااقدر أشوفها..ليش القدر أبعدك عني..
كيف أوصلك يايمه ..قولي كيف..!!
صدقيني بهرول لشوفتك..!!
وبصعوبه مسحت دموعي بأطراف أصابعي اللي ترتجف..
صدقيني لو خيروني بالموت وشوفتك..راح افيدك يايمه..

لكن ليتهم يطلبون وأنا المأمور.
ليتهم..

حتى أنت يبه شخبارك اللحين..!!
وكيف السوق والشغل معك..!!
أكيد مرتاح..
حسافه يبه كنت اتمنى اكون اليد اليمنى لك..
كنت اتمنى أني أساعدك مثل ماقلت لك من زمان..

يبه ليتك تدري وش صار بولدك..!!
يبه ولدك مات من بعدكم..
يبه أرجوك سامحني..ماقدرت احقق أمنيتك..

وانتي يمه سامحيني..
سامحيني على كل شي..أنا غلطت واعترف بغلطتي.
يمه سامحيني على العذاب اللي تسببته لك..
يمه ادري أنه قلبك مجروح..لكن شسوي يمه..!!
الدنيا لعبت فيني..ورمتني بقسوه..

يمه سامحيني امنياتي صارت صعبه ..وماعندي غير السماح..
يمه..يبه.. أغفروا لي..
يمكن ماأشوفكم أغفروا لي..!!


ليتك تسمعيني يايمه...ليتك تسمعيني..!!


هذا أخر كلمه قالها يوسف..وبعدها أنقطع صوته وضاع بين دموعه المره..
وقلبه؟؟!!
وش حال قلبه..!!
قلبه ميت.. من عظم الأم اللي حسه يوم تذكر امه وابوه..

واللحين..زادت الألام..وزادت الجروح القديمه..!!


ياترى وش بيكون حال يوسف..بيستحمل الألم..!!والا راح يصير له شي..!!

في التكمله راح تعرفون اكثر...!!

----------


الجزء الحادي عشر
الفصل الثاني
===================




سمع صوت جنب غرفته..ولمن قرب أكثر من الصوت..عرف وين مصدره
حاول أنه يدخل..بس تردد في النهايه..
هو يدري أنه هذه غرفة مقفوله من زمان وهذا اللي خاف منه ومنعه من دخول
لكن حب الفضول اللي فيه خلاه يدخل وهو مقوي نفسه ..

واول مادخل شاف أخته أبتسام حاطه أيدينها الثنتين على وجهها وتصيح بصوت عالي..
خاف عليها..ووبسرعه جلس جنبها ومسك وجهها بايدها الصغيره الناعمه..
وهمس بأسمها بصوت حزين وباكي..
عزيز\بسومه..شفيك..!!
عزيز\بسومه…لاتصحين..بسومه ترى بصيح معك.. …
شوفيني بسومه..بصيح..

مارديت عليه أبتسام ومازالت على حالها..
وعزيز مايقدر يستحمل وتقطع قلبه على أخته اللي يعتبرها أمه الثانيه..
حاول فيها بكل وسائله البسيطه ..
مسك أيدها وبعدها عن وجهها..ويوم تعب وسمع شهقاتها المتكرره
ضمها بصدره بضعــــف شديــــد وهو يصيح معها…

وكلهم لاحول لهم ولاقوه
.
.
.
.
طلع من النادي بسرعه..
وكان أحساس قوي ينتابه ويشعره بالمراره..
حس بأخته
وبأمه
وابوه
وبأخوه
كلهم بنفس الوقت حس فيهم..
حس أنهم يستنجدونه..يطلبون منه شي غريب..مافهمه..
لكن اللي يبيه اللحين أنه يوصل البيت بسرعه..
وبالفعل وصل ونزل من سيارته وهو يهرول لمدخل البيت..
واول مافتح الباب شاف عكس لللي توقعه..
توقع
يشوف أخته وأبوه.
توقع يشوف امه اللي ماتت واخوه اللي ضايع..
لكن كلها كانت سراب..
وحتى وجود أبوه واخته هاللحظه كانت سراب

طلع للدور الفوقي بصعوبه وهو يتذكر كل شي هاليوم..
صح أنه كان صغير في العمر..
لكن الأحزان محفوره بالقلب وصعب أنها تنسي..
ولام نفسه على الدقايق اللي كان فيها بالملعب ونسى أحتياج اخته وابوه له..

وزي ماتوقع لقى أخته بغرفة أمه والدموع والذكريات الأليمه عنوان يومها

مشى ببطأ لها..لمن جلس على السرير وعيونه تدور على ذكريات أمه الباقيه..
خانته دموعه ونزلت وحس بنفس البروده اللي أختها حست فيها..
وماقدر الا أنه يشبك أيدينه الثنتين بصدره وهو منكس راسه بتشتت وضياع

وسكت هاللحظه احترام لأخته وذكريات أمه اللي تدور بخياله..

ويوم تعب من السكوت والذكريات اللي ذبحته وكلت فؤاده..قرب من أخته واخوه الصغير اللي لازال يصيح عشان الم ابتسام..
الوليد بحنان وضعف\ذكري الله ياأبتسام..
ابتسام بشهقه\ونعم بالله...الوليد..ومسحت دموعها...انا محتاجه أمي هاللحظه..الوليد أبي أمي..وين أمي.!
الوليد أمي راحت وتركتنا..!!ويوسف راح وتركنا..وكلهم راحوا حتى أبوي راح..ابوي مسكين راح وهو مسكين..
حتى أنت..وبصوت عالي بتروح وتتركني..!
الوليد مسح على شعر اخته بحنان وعطف وهو مش قادر يسوي شي ..
ابتسام برجا فضيع\الوليد..الله يخليك قولي أنك خلاص كنسلت البعثه..الله يخليك..لاتتركني...الوليد أنا ماعندي أحد الا أنت..أرجوك..أبوس أيدك لاتروح..الوليد انا خايفه أنك تنسانا وتبتعد .الوليد أخاف ماأشوفك مره ثانيه
الوليد لو اتخيل اني ماأشوفك لحظه..
بموووووت
بموووت يالوليد

ماتدري ابتسام أنها جالسه تذبحه بكلامها
ماتدري أنها جالسه تقطع قلبه بدموعها
ماتدري وش داخل الوليد..والا أيش جروح الوليد..

حتى هو فقد الأم والأخو..
على الأقل هي لقت حنان..واسشعرت فيه..

لكن هو ..مين بيعوضه فقدان أمه..
مين بينسيه جرح أخوه..

كان دلوع أمه..كان حبيبها الغالي اخر العنقود..
كان صاحب أخوه..كان قدوته وخليله. 

واللحين ماعنده شي..

لا أم تحبه..ولا أخو يصاحبه..

ابتسام\ليش ساكت..!!تكلم..!!قول شي..قول أي شي..لاتسكتت..قول أنك مش رايح ريحني ..الله يخليك ريحني..الوليد أنا أتعذب..وأنت ماتدري..من أول ماقلتي وانا في عذاب..الوليد انا تعبانه..ريحني بكلمه..بكلمه وحده الله يخليك..ريحني..
ماأستحمل الوليد صوت أخته وهي تترجاه وحس أنها بيطير عقلها وبتجن من كثر ماهي مـتأثره ومصدومه وعشان يريحها قرب منها وضمها لصدره بأقوى ماعنده..
وهي لازالت تصيح في حضنه وتترجاه....
============








يـــــــــــــــــــــــوســــــــــــــــــــــــ ـــــــــــف

هذه الكلمه الوحيده اللي قالها...وبعدها طلب الأسعاف وراح مع صديق عمره المستشفى بسيارة ألأسعاف....


مايدري وش شفيه..!!
ولايدري وش صار عليه بعد ماطلع من عنده..

كل اللي يعرفه اللحين أنه لو فقد صديق عمره بيموت بعده..وبيفك نفسه من هالدنيا اللي حرمت كل غالي على قلبه 


ظل ينتظر بره الغرفه عشان يطمنونه على يوسف ..
وتعب من كثر ماينتظره..
أفكار كثيره طرت على باله..
وكلها خوف على يوسف..
ولمن تخيل أنه بيموت ومش شايفه ثانيه
ولمن تخيل أنه بيموت بغربته..
ولمن تخيل أنه بيموت وحيد بدون اهله 
ولمت تخيل انه مش شايف أمه ولا ابوه مره ثانيه..


انحـــرق قلبه حسره وقهر عليه.. 

وتمتم بداخله أنه مستحيل هالشي يصير
مستحيييل 

وبعد نص ساعه طلع له الدكتور ووراه النيرس..
حاول يفهم منهم وش يقولون ..!!
لكنه مافهم لأنه لغته مو مره بــ الأنجليزي لكن اللي عرفه وحسه فيه
أنه يوسف بخير..وبيرجع له.
/
\
/
\
/
دخل على يوسف بسرعه وشافه على السرير وسارح..
قرب مه وحضنه وكله لهفه وشوق على صديق عمره..
لؤي ولازال حاضنه\تدري..تخيلت لحظه
لحظه يايوسف أني مش شايفك ثانيه..
تدري وش صار فيني..!!

أنحرق قلبي عليك..
يوسف بضيق\لاتقول هالكلام مره ثانيه أنا موجود..
لؤي\صعب..صعب تحس بالأحساس اللي حسيت فيه..
يوسف أبعد لؤي عنه شوي وابتسم له\بسم الله عليك..
لؤي\وعليك..يوسف علامك....!!
يوسف بحزن فضيع\مدري شقولك يالؤي..من اول ماطلعت وأنا ماسك قلبي..وبعدها بشوي حسيت أني بدون قلب..صدقيني حسيت أنه قلبي أختفى .تفتت..ماااات يالؤي..
لؤي\واللحين شتحس فيه..!!
يوسف\مدري شقولك..المهم لازم نطلع اللحين..
لؤي\وين تطلع..!!
يوسف\مافيني شي كشف علي الدكتور وماقال شي..بس قال أرتفاع في الظغط وحراره ..يعني مافيني شي..
لؤي\من صجك أنت..!!
يوسف\والله حتى انا مستغرب من حالي..والدكتور مستغرب أكثر..ماعلينا لكن كيف دفعت حق الأسعاف الي طلبته..!!
لؤي\والله أنك فاضي يايوسف..دفعته وخلاص..!!
يوسف\أيه..من وين لك..!!
لؤي\مالك شغل..وأنثبر وفز من مكانك..خرعتني عليك..!!
يوسف\هههههه الا تعال نسيت اللي يبي يشتري اللوح..!!
لؤي \بالطقاق ..مومهم.. هو يعني واقف علينا وتارك شغله..يااخوي هذا مليونير..ومو مهم أحنا عنده
يوسف\ههههههههه..طيب شوي..شوي ..شفيك منفعل,,!!

لؤي بحزن\يوسف ياأخوي..لاتخرعني عليك..صدقني مالي غيرك بهالدنيا..
يوسف\فديت قلبك يالغالي,,خلاص أخر مره..تووووبه..

ناظر لؤي يوسف بحزن فضيع..وماقدر غير أنه يضمه..
يبي يبعد هالأحساس اللي فقده من لحظات ومش قادر..
ويوسف حس فيه وضمه أكثر وهو خايف من هالزمن القدار..
=======================



















هديتـــــي..!!؟
ابتسام ولازالت بحضنه\لا ...ماهديت..
الوليد\ومتى بتهدين..!!
ابتسام\اذا شلت فكرة السفر من بالك..!!
الوليد\ابتسام.
ابتسام وابتعدت عنه\وليد..لاتحاول..!!
الولي\طيب انتي سمعيني لو مره..
ابتسام وهي زامه بوزها\نعم..
الوليد\فديت هالبوز المنتفخ والله..
ابتسام\سخييييييييييييييف

نط عليهم عزيز وهو متضايق لأنهم مطنشينه وهو حبه ويعرف شسالفه..!!
عزيز\اللحين ماتقولون لي شفيكم..!!
الوليد وعصب وحرك ايده كأنه بيضربه\وانت شعليك..!!
عزيز وهو يقلد صوته باتقان وحركة ايده\وانت شعليك..!!وانت كله تزفني..!!أدري ادري أنك ماتحبني..!!ياأخي وقلها وفكني..!!
مات ضحك عليه الوليد..اللي يشوف عزيز ويطالع شكله وهيئة جسمه وشعره الناعم الطويل مايصدق أنه يتكلم بهالكلام..لكن اللي يسمع صوته يخترع منه..لأنه صوت خشن وفيه بحه خفيفه وهذا محلي صوته اكثر..

الوليد\أمووت واعرف من وين تجيب هالكلام..عزيزوا...والله تخرع...أخاف اذا كبرت تكفخني..!!
ابتسام\يعني من وين جايب هالكلام..منك طبعا.!!بتخربه وهو صغير..
عزيز\لاتقولين صغير...وقام من السرير وفرز طوله..أنا أطول منكم..!!أنا اخوكم الكبير...!!ولازم تحترموني..!!

أنا اطول منكم.. ..
..أنا اخوكم الكبير..
..ولازم تحترموني..

ثلاث كلمات رنت في بال ابتسام والوليد..
ثلاث كلمات اسكنت الحزن فيهم مره ثانيه
ثلاث كلمات أطعنت قلبهم بسهوله
ثلاث كلمات رجعتهم لورى قبل 11 سنه
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
.
رحتي للبقاله بدون ماتقولين لي..ها..!!اوريك يابسوم بس خلي وليدوا يجي..!!

كان يوسف ماسك اذن ابتسام بخفه..يبي يلومها ومش عارف كيف..
هي مو اول مره تسويها وتطلع للبقاله لوحدها..دايما تاخذ الوليد محرم وتروح مع السواق للبقاله القريبه من حارتهم..

وهالمره يوسف ماتركها بدافع الغيره..ومش عارف كيف يفهمها أنه اللي تسويه غلط وزمان الطلعات راح وولى..

ابتسام ماسكه ايد يوسف اللي ماسك اذنها فيها..وتبي توخرها لأنها تأملت..لكن يوسف حاكم قبضت ايده ومش موخر..

ابتسام\يوسف..ياربي..حرام عليك..وخر.يوسف..والله بعلم أبوي عليك..!!
يوسف\وبعد..طويلة لسان.
ابتسام\وش شفيها يعني اذا رحنا البقاله ...أنا معي الوليد..
يوسف\والكوبه في الوليد..يعني اذا جاك حرامي وليدوا بيدافع عنك يالخبله..
ابتسام\طيب الله يخليك هد اذني عورتني يوسف..شوف..شوف وليد هذا هو جاء..
كان الزليد توه جاي وخايف من أخوه يوسف..ومنزل عيونه للأرض ويوم شاف يوسف هالمنظر وكيف اخوه متمسكن وخايف ماقدر يقاوم الضحك..وضحك..
وكان ابتسام عطوها الضوء الخضر وافرحت بسبب ضحك يوسف اللي بيهدي الوضع شوي..
أما الوليد رفع عيونه أخيرا ..وارتاح شوي..وعرف أنه يوسف مش زعلان عليه..
وعلى طول بدون مقدمات جاء لــ يوسف وحضنه وتاسف..
الوليد\زعلت علي..!!
يوسف بحنيه\أيه..زعلان عليك..
الوليد ويناظر ابتسام بحقد\كل بسبب بسوم هي اللي قالت لي تعال معي,.
يوسف\لكن تقدر تقول لها ماأبي أروح..
ابتسام بتهجم\يكذب عليك حتى هو يبي يروح البقاله عشان يشتري له حلويات..
يوسف\كلكم غلطانين..وهالمره سماح ومره ثانيه أن سوتوها ياويلكم مني..ولاتنسونــــــ..
الوليد+ابتسام\ندري...انا أطولكم..أنا اخوكم الكبير..ولازم تحترموني..


أنا اطول منكم.. ..
..أنا اخوكم الكبير..
..ولازم تحترموني..



أنا اطول منكم.. ..
..أنا اخوكم الكبير..
..ولازم تحترموني..




أنا اطول منكم.. ..
..أنا اخوكم الكبير..
..ولازم تحترموني..


عزيز\يوووووووووووووووووووووووووووووووووووووووه..شف يكم..!!

جاءءصوت عزيز لهم وخلاهم يصحون من الحلم اللي دام دقايق معدودوه..
ابتسام ماسكه اذنها.وكأنها تبي تعيش الموقف وتتذكر أكثر عشان تغمرها الفرحه من جديد
والوليد سرحان..في أي أيش..!!الله يعلم..

عزيز\ياربي..وانتوا ياتسكتون..أو تصيحون..خلاص أنا ماأحبكم..
ابتسام وهي متجاهله كلام عزيز وتناظر الفراغ اللي حولها\شكل الله اليوم كاتب لنا نرجع لذكريات قبل..يارب ياعظيم..!!كم بنعيش..!!
الوليد\آآآه ياأبتسام..وش مصبرنا غير هالذكريات..
ابتسام قربت من اخوها وبدت تحن له وتمثل دور الأم اللي نسته هالفتره بين زحمة أحزانها\وليد..فضفض لي..من زمان ماسمعتك..!!
الوليد\..شتبيني أقولك..!!والا شلون أصلا أحكي لك....خلي هالجروح اللي تفتحت اليوم تبرى..
ابتسام\وليد..ترى جرحك اللي تعاني منه..هو اصلا جرحي..وحزنك اللي تشكيه هو حزني..كلنا نعاني..ولا احد داري عنا..
الوليد شوف عزيز..شفته..
طالعه..
أحس أنه يوسف 
الوليد\كيف..!!
ابتسام\خلني أكمل..أحس أنه يوسف ..شخصية يوسف..أسلوب يوسف ..شكل يوسف..أحس أنه نسخه مصغره منه..حتى حركاته..حركات يوسف..شوفه كيف جالس..!!وكان عزيز هالوقت جالس على السرير وممدد رجلينه وماسك خصلات من شعره اللي بدى يطول وشكله سرحان..
أنت ماتلاحظ ان الزمن يعيد نفسه ..صح في نقصان..لكن هذا هو يوسف..!!
الوليد بهمس\طيب اقولك شي..
ابتسام وتقرب أذنها\قول..!!
الوليد بجمود\تهقين أنه موجود..!!
ابتسام باستغراب\منوا..!!
الوليد بعيون منكسره ومتسأله نطق اسمه\يوســـف...!!

===================



كل منك يازفته..لو ماشفت وجهك الصبح كأن ماتأجلت بعثتي..!!
ياسمين تمتمت بداخلها\..
بندر\شفيك ساكته..مين بلع لسانك..!!
زوجة بندر\خلها..خلها ساكته ماأبي أسمع حتى صوتها؟؟
ياسمين\وش تبوني اقول لكم..!!
بندر\يلعنك..لاتقولين شي..وخري عن وجهي من شفتك وانا المصايب تتحذف فيني من كل جهه..وقرب من بقوه وصفعها عشان يبرد حرته وطلع..!!
زوجة بندر\تستاهلين...يابنت الفقر.

مسكت ياسمين خدها ببرود وكأنها متعوده على هالصفعات اللي كل مره لازم تكون مطبوعه على وجهها البريء
نزلت دمعتها ومسحتها بسرعه..وطلعت لغرفة امها عشان تعطيها دواها..

===========================












أول مره يشوفها بهالحال..
جسمها ينتفض..ووجهها صار ازرق..وكانت تصرخ بأعلى صوتها..

ماعرف وش يسوي..!!
الموقف أكبر منه
يحس أنه بكابوس مخيف يبي يطلع منه بس مش قادر..
مخه متلخبط وافكار كثيره في باله..
لحد اللحين مش قادر يستوعب الموقف..
هويعرف شفيها لكنه ماعمره شافها بهالحاله
يبي يسوي أي شي عشان تهدى..
لكنه هو مش فاهم..وهي مش حاسه بروحها
حس أنها بتموت وهي بين ايدينه..وهو جالس يتفرج ومنهار
ماقدر الا أنه يدعي ربه ويطبطب عليها وهو حاضنها بصدره..

وهي لازالت تصرخ وتصرخ وترتجف بجنون..

طاحت عينه على دواها وكأن الله أستجاب لدعاؤه وحققه
طلع أكثر من حبه وبسرعه قرب منها وفك فمها بصعوبه شديده..ودخل أخيرا حبه لفمها..لكنها طلعت هالحبه من كثر ماهي ترتجف وتصرخ وتتحرك..
وبحركه سريعه خذ له ماي وصب في أيده وعلى طول شربها ايها مع الحبه..وسكر فمها بصعوبه..وهي تشد على ايده ومش حاسه بنفسها..
ويوم عرف أنه الحبه دخلت أخيرا..حضنها بكل قوته وهي لازالت تصرخ وهالصرخات كانت ترن في أذن أحمد ..


لمــــن هــــــدت..وارتخت أطرافها وهي بحضنه..
فكر أنها ماتت بحضنه.. وعلى طول رفع وجهها وشافها مغمضه عيونها..وأنهار هاللحظه..
وبسرعه..حط ايده على قلبها ..وسمع دقاته الثابته.. 
ويوم حس فيها..رجعت له الحياه من جديد..
يكفي أنها حيه..ماماتت..وهذا كفيل انه يرعش قلبه وروحه..
حضنه بقوه..وهو ولأول مره يصيح على حالها..وهو اللي عينه ماذرفت دمعه بيوم على أحد الا هي

سمــــاح

=====================








بكره بنرجع الرياض..جهزوا أغراضكم اليوم..ولاتنسين...قولي لأمك..
راوين\بس تركي..أمي تبيــــ
تركي بصوت عالي\لاتقعدين تحنين..اللي قلتك عليه سويه..أنا طالع..سلام..

بعد ماطلع تركي راحت راوين تبلغ امها الخبر السيء اللي أحكمه اخوها..وهي تدري أن أمها بتتضايق اذا درت انه بترجع الرياض وهم اسبوعين كاملين ماخذوا...

قلت لأهلك..!!
تركي\أيه قلت لهم..
مبارك\طيب ماتقدر تخليهم هنا وتخلص شغلك وترجع لهم..!!
تركي بعصبيه\هذا اللي ناقص بعد اخليهم لوحدهم في هالبلد الزفت وامشي....وبعدين أنا مش ملزوم اروح وارجع مره ثانيه..عندي أشياء كثيره ولازم أسويها...والا نسيت مشروع جنا..
مبارك\طيب شفيك معصب..!!أيزي ياخي..مايستحمل الموضوع..ومين قالك أني نسيت هالمشروع..بس لوتبي الصدق ..خايف..!!
تركي\من ايش ..!!
مبارك\مدري شقولك...والمشكله أنه كل راس مالنا حطيناه بهالمشروع..ولا.. ويوم حسبت الميزانيه لقيت انه أحنا محتاجين نص المبلغ عشان نسدد الصندوق العقاري ولاتنسى السلفيه اللي ماخذينها من البنك ولحد الأن ماسددنا غير ربعها...!!
تركي بخبث وهو مساك أيد مبارك\مدام أنك معي..شيل فكرة الخوف من بالك..!!
مبارك\وانا شو اللي مصبرني غيرك أنت..
تركي\طيب ليش متعب نفسك ومتعبني وياك..ياأخي هذا اخر يوم لأجازتي..يعني خلني أستمتع على كيفي لاتصدع راسي بأمور الشغل..!!
مبارك\أفا عليك...ولايهمك اليوم عازمك على سهره ولاتحلم فيها..مظبط لك كل شي..وقرب منه..وضحك بخبث..وزي ماقلت اليوم اخر يوم..ولازم نستغله عدل..
تركي بــ همس\تعجبنــــي..
===================





ابتسام\أنت من صجك..!!
الوليد\وفيها هالمساءل مزح...!!..وبعدين تعالي قولي لي..شاللي خلاكم تتأكدون أنه يوسف مات...يمكن يكون حي..
ابتسام\تدري كم مر على هالحادثه...!11 سنه يالوليد..!!
الوليد بعتاب\واذا..ياما ناس فقدوا عيالهم وهم صغار..والدنيا تدور فيهم ويلقونهم..أبتسام..
شاللي يخلينا نتأكد أن يوسف مات..يمكن موجود..!!
وبعدين ليه أنتوا مادورتوه مره ثانيه..ليه ماسألتوا أكثر..
ابتسام بضيق\وأنت تتوقع أنه أحنا كتفنا ايدنا وأنتظرنا لمن يجينا يوسف..!!ياالوليد انت ماتدري عن شي كنت صغير..
أبوي طاحت رجوله وهو يدور على يوسف..مابقى مكان الا وراحه..
صار زي المجنون يدوره من مكان لمكان لدرجة انه صرنا مانشوف أبوي بالشهر والشهرين..ولمن نسأل عنه ..يطلع أنه مسافر يدور عليه بالخليج..
واللحين جاي تقول ليه مادورتوه..!!
انت ماتعرف شي..
ماتعرف..!!
وبعدين ماسالت نفسك ليه ابوي بعد وفاة امي الله يرحمها عزل نفسه..!!
ياوليد..أبوي يوم توفت أمي أنقطع أخر أمل عنده برجوع يوسف..وعرف أنه خلاص...
يوسف راح..ومش راجع..
وبعدها جلس فتره طويله فاقد الوعي
تقريبا أكثر من سنتين وهو بالمستشفى وفي غيبوبه ..
أكيد تذكر هالشي..
لكن ..الله رحم بحاله وحالنا وصحى من غيبوبته..
وردت الحياه فينا من جديد..
وبعدها جدتي أصرت على أبوي انه يتزوج عشان يطلع من حالة الوحده اللي عايشها..
وتزوج النسره لطيفه,,,
وحاول أنه يتناسى كل شي..
لكن انت تشوفه..دايم منعزل عن الكل..ويحاول يخفي جروحه اللي أحنا مخفينها..
يالوليد أبوي اكثر واحد عانا بينننا...لكن محد يدري عنه..
ولو تروح له اللحين وتجلس جنبه..بتشوف كيف الحزن يقطر من عيونه..
لكنه حزنه كان بصمت..
وانا خايفه على ابوي كثير..
خايفه أنا نخسره..
أحس أنه كل مره يبتعد عنا أكثر ..وكثير اذا جلست جنبه ماحس أنه موجود معي..
أحس أنه جسد بدون روح..
أحس أنه عقله مو معي..
دايم سرحان والتفكير ذابحه,,,
والمشكله انه لطيفه زوجه بالأسم وماقدرت تحل ولو جزء بسيط من مكان أمي الله يرحمها..
ودايما متمذره..
لكن ساعات أعذرها.
لأنه أبوي مبتعد عنها ومش معطيها حقوقها كامله..وهي مالها ذنب باللي يصير,,
وساعات ودي ذابحها..بسبب تصرفاتها اللي تقهر..
خلها على الله يالوليد..هموم كثيره بالقلب..
المهم ماعلينا لانغير الموضوع..
لحد اللحين مصمم على البعثه..
الوليد بعد ماسمع كلام أخته حس بالأنانيه واحتار كثير..لكن مايدري ليش مصمم على هالسفره
الوليد\انت اللحين خلتيني طايح بين امرين..يعني يكفي أنه ضميري يأنبني..مش هاين علي أروح واتركم..
لكن شقولك ياأبتسام..سفرتي هذه بتغير اشياء كثيره...!!
ابتسام\مثل.!!
الوليد\اولا حلو الواحد يكمل تعليمه بره..وخصوصا اذا حصل على شهاده من بره يعني اذا جاء السعوديه على طول يتوظف بدال مايجلس له شهور عشان يلقى له وظيفه تناسبه..
وثانيا أبي التحق بنادي للكوره واكتسب خبره اكثر..
وثالثا ويمكن اذا قلت لك مش فاهمتني لأني أنا اساسا مش فاهم ليه هالأصرار الشديد..
ابتسام\مافهمت
الوليد\مدري لسه أحس اذا سافرت وبغض النظر عن المكان اللي بروح له..أحس أني برتاح..
ابتسام\كيف يعني..
الوليد\أحساس..أحساس ياابتسام يراودني طول هالفتره اللي مضت..أحس أني بسمع شي عن يوسف..لاتقولين اني مجنون..لكن سبحان الله أحس أنه شي بيصير اذا سافرت..
ابتسام\كيف ..وليد..أنت شتقول..
الوليد\ماأدري ياأبتسام..قلت لك احساس..على الأقل وحتى لو ماعرفت شي عنه..على الأقل بريح نفسي..وبرضي ضميري اللي ذابحني..
ابتسام\وضح اكثر..
الوليد\أنا قصدي بدور على يوسف في كل مكان..وحتى اذا ماعرفت شي عنه ..على الأ قل برتاح نفسيا..لأني سعيت ورى هالشي..فهمتي!!
ابتسام\وليد..
الولي\هلا
ابتسام وهي ترتجف شفايفها\...احس أني بصيح..
ناظر الوليد اخته وشاف عيونها اللي مليناه دموع..
الوليد بحنيه\معقوله ياأبتسام..!!
ابتسام وغمضت عيونها\تدري وش سويت فيني..وخذت نفس وفتحت عيونها..
فكرة أنك بتسعى عشان تلقى يوسف.. طيرت قلبي..
وليد..تدري..لو يوسف رجع..تدري وش بيصير...!!
الوليد وهو متأثرمره\وش بييصير..!!
ابتسام ونزلت دموعها\شقولك..خليني أفرح بهالحظه بطريقتي..وتوه بيتكلم الوليد..الا قاطعته ابتسام...
ابتسام\أرجوك لاتتكلم..خلني أعيش هاللحظه,,ولاتخيب ظني..
الوليد بحزن على حال أخته اللي على طول صدقت أنه يوسف احتمال يرجع\لكن ابتسام مابيك تتفائلين ..قلت لك احساس..
ابتسام\بس وليد..لاتقول شي حتى هالأحساس مستخسره فيني..!!

وليد..
الوليد\نعم..
ابتسام \أنا راضيه عليك...روح.. والله معاك..

==================








طلعنا بغموض..ودخلنا بغموض أكثر..

الوليد..معقوله بيكشف حقيقة هالسر اللي دام 11 سنه..!!
وش هالأحساس اللي يخليه متأكد منه..!! 
معقوله عنده دليل يأكد كلامه,,,!!



وأحمد..ومرض سماح..وش بيكون موقفه بعد اللي شافه..!!
وكيف بتكون مقابلته مع سماح..!!

وتركي..ومشاريعه..
وياسمين ..وعذابها..
ويوسف..وغربته..

وراوين واهلها ورجعتهم للرياض..!!

أحداث صارت..ومرت وهي غريبه..
وأحداث كثيرع بتصير..وبتمر...وبتظل غريبه..



بانتظار تعقيبكم..!!


شكـــــــــــــــرا.
وصيت قلبي عليك


الجزء الثاني عشر
================






بعدما تأكدت أنها نامت طلعت أتمشى على البحر..وهذه الساعه الثانيه اللي تمر بدون فايده..

تعبت من التفكير
وتعبت من الألم اللي جاثم بصدري

ياما مرت علي أمور في أطار شغلي.. شديده..وقاسيه..وكانت تتطلب مني قوه عشان اسيطر على الموقف..

كنت احس بألمهم..
وكنت احس بظلم القدر عليهم..

كنت احاول بطريقتي أخفف عن مصيبتهم..واسهل أمرهم..
على أن الكل كان يسميني (الرجل الصلب)
وهالقب كنت دايم اسمعه من همسات الظباط والعسكرين والدائره كلها..
وكنت اضحك بداخلي..ماكنت اعصب على هاللقب ..بالعكس أفرح اكثر..
لأني قدرت وببساطه اكون مرتبه قويه والكل يحط له ألف حساب قبل مايتجاوز هالمرتبه..

لكن اليوم..وبهالوقت..

صار شي خلاني أعيد حساباتي من جديد..

شي خلاني أذرف دموع حسره..وأنا اللي ماعمري ذرفت دموع..

كنت اذا تضايقت..أتضايق بصمت..ماكان احد يحس وش اللي فيني..
لأن تكون ردة فعلي عكسيه...
أكون دايم أضحك ,اوزع ابتسامات..
أدري أن هذا تناقض ..لكن كل انسان له طريقته في التعامل مع حزنه..

وانا حزني ..يعني أني أدوس على جرحي بابتسامه..

وآآه من عذاب اليوم..وجرح اليوم..
كنت خايف أنها تموت بين ايديني..
ماكنت عارف وش أسوي..
ولا أبي أعرف أكثر..
كنت متجمد ..كنت بدون احساس..
أحساسي ذيك اللحظه ضاع..اختفى..
كنت اشوفوها شخص ثاني..
ولاتلوموني اذا ماعرفتها بلحظه..!!
كنت غريبه عني..
ماكانت سماح اللي أعرفها..
ماكانت سماح اللي قبل أشوي تمسح على راسي عشان أنام جنبها..
ماكانت سماح اللي تغطيني عشان ادفى وماازعجها بسوالفي اللي تعتبرها جريئه..

كانت غييييييييير
صدقوني غير..
وبوقتها..ويوم عرفت أنها سماح صحيح..
ضميتها بكل قوتي وأنا احاول اخفف عليها..
لكن هالحركه اللي سويتها زادتها أكثر..
وبحركه سريعه أعطيتها دواها غصبن عنها..
وارتاحت بعدها..

وارتخت أطرافها بحضني..
وانا ميت ذيك اللحظه لألمها وعذابها..

كانت معركه طوييله..كانت معركة اعصاب بطيئه..
كانت زي الشوكه اللي في البلعوم..

وبعد كذا تركتها بعد ماتأكت أنها نامت..وطلعت ..

كنت احس أني مخنوق أبي أتنفس..
أبي أفرغ اللي بداخلي كله..
لكن النتيجه وحده والألم واحد..

مدام سماح تعاني..أكيد أنا بعاني..








بابا..ثوف..ثوف الساعه كم..!!تأخرت وايد..

مسك عبد الرحمن بنته وشالها معاه لغرفته وهو ماله خلق لهذرتها وحنتها..

ريوف\بــابا..نثلني.نثلني..ماحبك..ماحبك..
عبدالرحمن\طيب أنا احبج~..كيفي..أحبج..وبعدين ليه مانمتي تدرين جم الساعه..!!
ريوف وشوي بتصيح\مافيني نوم..
عبد الرحمن بصوت قوي\لا والله..اللي كبرج اللحين نايمين عشان يصحون الصبح ويروحون مدارسهم..يالكسلانه..!!وغطها على سريره وهو من داخله ميت عليها وعلى عيونها اللي بتطلق العنان لدموعها...
لكن تركها لوحدها عشان تتأدب وماترجع تتنتظره زي كل مره ..
وبدل هدومه..وطلع للحمام...وهي لحد اللحين مش مستوعبه أنه هذا ابوها اللي تركها..

وكلها ثواني زي ماقال أبوها وتجمعت الدموع بعيونها وصااااحت..وهي بنفس الوضعيه حطاه ايدها على ثمها وبدون حركه واللي يهتز بس جسمها الضعيف..

طلع عبد الرحمن من الحمام وهو ناوي ينام ولايعبر بنته..
لكن يوم شاف اللي شافه..ماقدر يتحمل..
وعلى طول مسك بنته وحضنها بأقوى ماعنده..

عبدالرحمن\فديتــــــج..فديتـــج يابنتي ..ياحيببتي..خلاص..عمري لاتبجين..
لكن ريوف مااهتمت في أبوها وظلت تصيح وهي بنفس الوضعيه..وماتحركت ولاشبر..
واللي يضحك بالموضوع انه اذا زعلت ريوف دايم ماتتحرك من مكانها وكأنها صنم ثابت..الا اذا جاء أحد وراضاها ..وبعدين اذا شبعت دلع تتحرك..
لكن هالمره طال جمودها ,ابوها ميت ضحك على حركات دلعها..
بعد عبد الرحمن عنها ومسح دموعها ..ومسك خدودها بقوه..وهو وده يذبحها من الحب اللي يحس بقلبه لها..
عبد الرحمن\أموووووت فيج..والله اموووت فيج..مين مصبرني بهالدنياغيرج..ومين ذابحني بهالدنيا غيرج..ومين ماخذ قلبي بهالدنيا غيرج..ريوف..حياتي أنتي.اموووت فيج..

وبعد ماسمعت ريوف الدلع اللي كله لها..ارتاحت..وقالت كلمه وحده لأبوها وهي معصبه\حمــــار..
تفاجا عبد الرحمن منه وفتح عيونها بقوه لأنها أول مره تقولها له.. ويوم شافت ريوف شكل أبوها المتفأجأ ضحكت عليه مره..وهو على طول نسى الكلمه مع ضحك ريوف اللي يملي عليه دنيته... 


وبكذه انتهت الليله على عبدالرحمن وبنته واستسلموا للنوم..







فتحت عيوني بصعوبه..وبعدت شعري المتناثر من وجهي..
صدااع..أحس بصداع..
الم فظيع..
دارت عيوني على ألغرفه كلها..كنت ابي أتذكر ليه أنا نايمه هالوقت..!!
ناظرت الساعه ولقيتها 1 بالليل..

ودار سؤال في بالي..!!
وين احمد..!!
وعلى طول نسيت أدور الأجابة بزحمة الشريط اللي ينعاد قدامي..

غمضت عيوني بقوه..وأنا احاول أنسى كل شي..
أبي أنسى نفسي وأرتاح..

تذكرت كل شي ساعتها..
تذكرت اني جاتني حاله فظيعه..
تذكرت اني ماخذت الدواء واهملت صحتي..

وبكيت 
بكيت قهر ومراره..

ياربي ليه انا غير الناس..!!
ليه اللي كنت خايف منه صار..!!
ليه مااصير عاديه..
لامرض يحكمني..ولاهموم تذبحني..!!
ليش..ليش..!!


أستغفر الله..أستغفر الله..

وش بيقول عني أحمد..!!
وش بيكون موقفه بعد ماشافني..!!

أكيد..أكيد انفجع مني..
أكيد اخترع مني..
أكيد خاف مني..!!

هذا اللي كنت خايفه هذا اللي كنت خايفه منه..
ياربي شسوي
ياربي أرحمني برحمتك..

كيف بواجهه اللحين..!!
وش بقوله..!!
كيف بحط عيني بعينه..!!

كله منه..!!كله منه..
كله من هالمرض..ياربي..ياربي لين متى..!!
لين متى بيكون هذا حالي..!!

يأس.ضياع.حزن.عذاب.انهيار.

هذا احساس سماح اللحين..!!
اللي توقعته صار
والله حسبت حسابه بدى
وهذه أول غربه تحسها سماح..!!

أكيد في برد ..أكيد في جفا..!!

قمت الفراش وانا مرتاحه..
ليش..!!
لاتسالوني ليش...!!
أهم شي اني مرتاحه..
وعلى طول طلعت أتروش والبس..وكلها خذت نص ساعه..
بس..

نزلت تحت لوحدي كالعاده..
وبديت افطر وانا فرحانه..
أمي بيت الجيران..وأبوي يداوم.
وغلا وهيثم نايمين في سابع نومه..!!

تذكرت اني لازم أروح بيت جدي اليوم..
أمس دقت علي جدتي وقالت لي جدي يبيك تجينه الظهر وتتغدين عنده..
وأنا فرحت كثير لأني من زمان ماجلست مع جدي ولاسولفت معه..


مريت ليله علي أمس غريبه..عجيبه..
الله العالم..كيف مرت..!!

حسيت أنه قلبي أنقبض..
حسيته بألم وبحزن عميق..

ماعرفت افسر هالأحساس..
ولا بغيت أتعمق أكثر في هالأحساسيس اللي حسيتها امس..

لأنه كانت قويه بالنسبه لي..وماأرتحت الا لمن صليت ودعيت ربي يحفظ كل غالي على قلبي..
وبعدها ارتحت..ونمت بهدوء..


\بروح دورة المياه وبجي..
نور(ام تركي)\اجي معك..!!
راوين بنظره حنونه\لايمه..لاتعبين عمرك..شوي وبجي..
أبتسمت نور لبنتها وهي ماتدري ليش تتعاطف معها..!!
ماتدري ليش تشوف الحزن كله بعيونها..!!
أستبعدت نور الأفكار من راسها ورجع لها الحنين لأهلها اللي تركتهم وهي ماشبعت من شوفتهم..

بعد ماطلعت راوين من دورة المياه شافت كوشك بــ كورنر وشكل الأغراض اللي يبيعها رهيبه لأن الألوان اللي فيه تجذب أي شخص يمر جنبه...

قربت من عنده وهي فرحانه أنها لقت اللي كانت تبيه وبتتشتريه لبنات عمها
كانت حاطه فيبالها انها تشتري لكل وحده ساري مع الأساور الهنديه..
لكن لضيق الوقت ماقدرت تشتري غير الساري ..لأنها كانت حاطه في بالها أنها بتزهق من السوق وبتروحه كل مره لكن كلام اخوها واصراره على رجعة السعوديه مأاعطاها فرصه عشان تكمل باقي أغراضها..

راوين\أيوه..لقيت اللي أبيه..الأحمر لــ فجر وألوردي لغلا..والبرتقالي لــ جمانه..والفستقي لــ أبتسام..صح انه مو نفس اللون لكن تقريبا نفس الدرجات,, لقيتهم..
وانا باخذ الأصفر...يعجبني ألأصفر..!!..
just these ,please
thank you

البايع\
Welcome.mum

عطيته الفلوس مع كم درهم بخشيش له..
وعلى طول سرعت من خطواتي لأنهم اكيد يسألون علي اللحين.وماوعيت الا كل الأساور طاحت في ألأرض وألبعض منها انكسر..
وبحركه سريعه لميتهم وانا ميته خوف ..وانصدمت انه في أحد يلمهم معي..
\
/
\
/
\
/
\حاسبي..ايدك..
راوين\أووه..سوري...ناظرت راوين ايدها وشافت دم متجمع بطرف اصبعها..
وكانت شوي وبتصيح..
ماتدري تصيح عشان الموقف البايخ اللي انحطت فيه
والا علشان ايدها اللي أنجرحت..
الرجال بابتسامه غريبه\سلمتي..وأعطاها نظره اخيره..,ومشى بعدها...

وسرحت راوين بوجهه الرجال اللي شافته..
تحس أنه مو غريب عليها..!
ويوم عصرت مخها اكثر..
عرفته...
واصرخت صرخه مكتومه بقلبها
مبـــــــــــــارك
صديق تركي..
وماوعت الا بصوت امها يناديها 
وعلى طول مشت باتجاه أمها وهي خايفه اذا عرف أخوها وش بيسوي لها..
أستنتجت انها بيذبحها...وهذا اقل عقاب ممكن يسويه اخوها لها
----------




لفيت الجهه الثانيه بتعب شديد..وكسل فظيع..
فتحت عيوني عليها,,
على الوجهه السموح...سماح..وابتمست
ويوم تذكرت المها..وعذابها,,أختف مني الأبتسامه
حاولت أقوم من الفراش ماقدرت..
أمس ما نمت الا متأخر..
لأني
بعد 4 ساعات متواصله دخلت للشاليه وكنت متأكد مليون بالميه أنه سماح هالوقت نايمه
وعلى طول تسبحت عشان أنعس وانام..
لكني لانمت..ولاهم يحزنون..
وزاد التعب والأرهاق..
ومن كثر تفكيري بالموضوع...غفيت بصعوبه..
وانا متضايق من عدم وصولي لحل يريح الطرفين..

كنت اعرف قبل بمرضها,,,وكنت اعرف انها مازدات حالتها الابسببها,,
كانت تتعترض تلتزم بمواعيد المستشفى وتهمل صحتها من يوم وهي صغيره
لكني مرات ماألومها...
من يوم وهي صغيره وهي من مستشفى لمستشفى..لمن ياست وجاتها حالة طفش وعدم مبالاه..
وخصوصا لأن حالتها ماتتغير..يعني نفس النتيجه..

لكن لازم أكلمها..هذه صحتها واذا هي مش مهتمه..انا بهتم وبساعدها لمن تستقر حالتها
وبكذه نسوي اللي علينا والباقي على الله سبحانه..

مرت فتره طويله وفجر تنتظرهيثم يصحى عشان يوديها بيت جدها...
وأخيرا صحى..وماعطته مجال أنه يفطر ولاحتى يشرب ماي..
لأنها كانت متأخره وتعرف جدها يحب يتغدى بدري بعدين يرتاح له كم ساعه...
أخيرا وصلت فجر بيت جدها ومانزل هيثم معها وقال لها ساعتين وبيجيها..

الجد\هلا والله..هلا بفجر العالي..وفجر جدها والله..
فجر\هلا بجدي..وحبت راسه..شلونك..عساك مرتاح..!
الجد\ يابنتي..بخير دامك بخير..وينك يافجر ..وينك يابنتي لك فتره مازرتي جدك..!!
فجر باحراج\السموحه يالغالي,,..حقك علي..أدري أني مقصره..!!
الجد\يالله معليه,,هالمره بنفوتها لك ياأبوك..!!
فجر\أدري..أري أن قلبك كبير وماتقدر على زعلي..!!الا وين جدتي..!!
الجد بسخريه المعتاده\يعني وينها بالله عليك..!!في المطبخ تتخانق مع الشغلات..هذه شغلتها كل يوم..
فجربضحكه خجوله\جدي..ها..أشوفك تتطنز على جدتي.,لاتخليني أعلمها...!!
جدي بكبرياء\قولي لها..يعني بتخوفيني..!!
فجر\أنزين..بقول لها.أنا رايحه..!!
وفعلا فجر قامت من عند جدها متجهه للمطبخ..والجد مسوي نفسه مومهتم لكن بقلبه متضايق لأن أكيدحرمته بتكبر السالفه زي كل يوم وبيصدع راسه..

وعشان يفتك من الصدعه راح لغرفته بصعوبه 
وتذكر المفاجأ اللي محضرها لــ فجر,,,ولقاها فرصه عشان ينسيهم الموضوع..










\لو تلبس اللي تلبس...بتظل يوسف أجمل واحد عرفته...الله عليك يايوسف..يامعذب قلوب بنات باريس كلهم..صج يوسف... اسم على مسمى..!!

هذا كان أطراء من لؤي لــ يوسف..
لكن اللي يشوف الموقف بيستغرب..ليش لؤي يمدح يوسف..!!
على ان يوسف ماكان لابس غير لبس بسيط..جينزكحلي..وتشيرت أسود أكمامه طويله..
ومن برودة الجو صاير لونه أحمر على أبيض..وخصوصا اطرافه وشفايفه..
هذا غير الأبتسامه اللي محليه شكله أكثر ,اكثر..

ناظر يوسف شكله بحركه سريعه..وأستغرب من كلام صديقه.. لكن ماسرع ماأبعد هالأستغراب من نفسه..
وابتسم ابتسامة شكر لــ لؤي.
لأن لو لؤي مو موجود
الله العالم بحال يوسف ومعاناته..

لؤي\ياويلي عليك يايوسف..حتى ابتسامتك غيير..!!..أمش أمش..ترى بروح أذبح نفسي والسبب انت..!!
يوسف\ههههه لؤي حبيبي..سكر الموضوع ويالله تأخرنا على الرجال..!!
لؤي\أها..واضح أنك تقول أنطم يالؤي...لكن بفوتها لك هالمره..
يوسف بفرحه مايدري وش تفسيرها\غصبن عنك..يالله قدامي..
لؤي وياشر على خشمه\على هالخشم..!!


طلع يوسف مع لؤي واجروا لهم تاكسي ..
لؤي\أنا اللي بدفع هالمره..

يوسف \مو على كيفك..انا اللي بدفع..
لؤي\لا والله..منت دافع..!!
يوسف\أنقلع انا اللي بدفع..
لؤي وفيه الظحكه\ممكن تنطم..انا اكبر منك..يعني أنا اللي بدفع..
يوسف انتفض جسمه من هالكلمه..وحس بقشعريره قويه..
ياما كان هو الكبير..
هو المسؤل..
واللحين..!!
وينه من هذا كله..!!
ترك كل شي..!!
وتغرب..!!
لؤي وقطع حبل أفكاره \السكوت علامة الرضا..يعني أنا اللي فزت....لكن لاتصدق نفسك كثير أنت أكبر مني بكثير..وانا ياحليلي توني صغيرون..!!
مارد عليه يوسف..وابتسم له أبتسامه ماله أي معنى...
ومشى التاكسي على شوارع باريس الواسعه..
ودخل حي من أرقى المناطق بمدينة باريس..
الشجر الأخضر..والورود الزنبقيه البيضا..
والجو المغيم..
والا الشلالات اللي محاوطه الزرع..
كانت المنطقه روعـــه..
سبحان من خلقها..وصورها...
لكن مين اللي يتأمل خلق الله..ومين اللي يتعظ..
الأفواه مفتوحه..والعقل فارغ..

وأخيرا وصلوا..
ونزلوا من التاكسي..وهم لسه مش مصدقين اللي يصير لهم..
فتح الحارس البوابه لهم..
ودخلوا على الحديقه اللي تبعد أمتار عن البوابه الداخليه
وعشان تسهل المهمه..
جات لهم سياره من بعيد مفتوحه من جميع الجهات..وشكلها غريب وعشان تتصورن أكثر..تشبه السيارات اللي تنقلك من المطار لبوابة الطياره....
وركبوا فيها وهو لحد مش مستوعبين اللي يصير لهم..
لكن كانت هناك عيون تراغبهم..وتتفحصهم..من بعيد..
وهالعيون يوم شافت انهم قربوا من البوابه سكرت الستاره بخفه.,.وانتظرت ألأشاره عشان تستعد لهم..

نزل يوسف ولؤي من السياره وأنفتحت لهم البوابه الداخليه..
وهم اللحظه أتسعت عيونهم أكثر..من اللي شافوه..

أشبه من الخيال..واحلى من الأحلام..
قصر ولاكل القصور..
كل شي يدل على فخامته
التطريز الهندي والأحجار الكريمه في كل مكان..
والتحف اللي منتشره في كل مكان كأنها لوحه فنيه رسمها أحلى فنان..
والوان الجدران..ممزوجه باللون البنفسجي الغامق والذهبي الزاهي.. 
والكراسي كانت بنفس درجات ألوان واغمق شوي وأطرافها كانت مسندله فيها خيوط طويله من ماي الذهب...وكانت مرفوعه وهذا شي زاد من فخامتها..


وكانت في 3 صور قدام الصاله الخارجيه..وهذ شي لفت أنتباه يوسف لأنه هو حريف رسوم..
صورتين لشابين في مقتبل العمر وكانوا ماخذين زاويتين لللجدار وباين ان ملامحهم مو عريبه وتتوسطهم صوره لرجل كبير في السن ومايدري ليش يوسف أنتفض يوم شاف الصوره اللي في وسط..يمكن لأنها ملامح الرجل كانت كلها عظمه ورجوله..وهذا الشي اثر فيه كثير,,وحس أنه ياخذ من ابوه شوي..
ومايدري ليه ارتجف من هالتصور اللي تصوره..
11 سنه..
11 سنه أنحرمت عينه من خيال ابوه..
وهالصوره رجعته لذكرى قديمه..
معصوره بالقلب..









خذي يابنتي..هذه هديه لك...من زمان وانا ِأشتغل فيها..وان شاء الله تعجبك ياأبوك..!!
تفاجأت فجر من الهديه..وعلى الكثر الفرح اللي فرحته لكن أعتصر قلبها من الألم والحسره..
كانت الهديه عباره عن قرشة زجاجيه عطريه مخلوطه بريحة المسك والياسمين وشوي من العنبر

كانت ريحته فظيعه وهاديه جدا..
وغير كذا مكتوب بقلب القرشه أسمها..
فجـــر..
الجد\هذه اخر أصدار لنا في المصنع..وبكره بتنزل في السوق..وانتي اول وحده تاخذينها..وش رايك بهالمفاجأه الحلوه..
فجر وتتصنع الأبتسامه\مشكور يالغالي..هذه احلى هديه..
الجده\تستاهلين يابنتي..ولو أني زعلانه أن جدك ماأفتكر فيني ولاحتى فاجأني بس يالله معليش..
الجد وهو متفاجأ\شوف الحرمه شتقول...والله يافجر لو تدخلين غرفتنا وتشوفيه العطور ماتصدقين.والتفت لزوجته..عيب..يامره تكذبين وانتي بهالعمر..
فجر وميته ضحك على جدها وجدتها اللي مسوين نفسهم صغار \جدي..جدتي..والله انكم تفرحون الخاطر بخناقكم..شكلي بجي كل يوم عندكم عشان أستانس..
جدتي \والله يابنتي هذا جدك اللي مسوي نفسه مراهق..ومايدري أنه عجز..
الجد ويفرك ايدينه\لا انتي اليوم ناويه على خناقه صح..
الجده\شفت أنت اللي بديت..
فجر\هههههههههههه خلااااااص..ترى بروح بيتنا..
الجده\أحش رجولك لو رحتي وماضقتي غداي..بروح اشوف هالخبله اللي في المطبخ شصار عليها..!!
الجد بصوت واطي\
الله يعينها عليك
الجده\وش قلت..
الجد\قلت لا اله الا الله..
الجده وبتاكله بعيونها\محمد رسول الله..
وأول ماراحت الجده عنهم..
الجد\الله يعيني عليها..

تغدت فجر مع جدها وجدتها وعلى طول دقت على هيثم يوصلها البيت وهي مرتاحة البال..

كانوا يسمعون خطوات جايه من بعيد ..وكل مره هالصوت يعلى اكثر واكثر..
لمن اتضحت الصوره..
وحظر صاحب اقصر..
بكل هيبه ورجوله وثقه..
مد يده لــ لؤي وصافحه وبعدين مدها لــ يوسف
الرجل بصلابه\يوسف..
يوسف وبنفس الصوت\يوسف..يوسف محمد العالي..
ذكر يوسف اسمه وقرنه باسم عايلته..
مايدري ليه حب يقول أسمه كامل..!!
حس بحنين لصوته اللي ماسمع الا همس منه..
حس أنه يبي يتكلم ويتكلم..ومايسكت عن الكلام..
حس أنه فيه من ريحة اهله وابوه..
يكفي شكله..وحظوره..وهذ كفيل انه يريحه ويرد له الحياه من جديد..
الرجل\تشرفنـــا..
يوسف بنظره راجيه\زادني شرف..
الرجل\تفضلوا..حياكم الله..
يوسف+لؤي\الله يحيك..
لؤي\الطيب عربي..
الرجل\عربي.. وبثقه...وسعودي..
انتفض جسم يوسف للمره الثانيه..وكبر الأمل اللي بداخله..
لكن لسانه عجز عن قول أي كلمه..واكتفى بالصمت..
وقطع كلامهم صوت الخدم وهم يأدون دور الضيافه العربيه اللي مستحيل تنلغي هالعاده من أي بقعه من بقاع الأرض..
وأول ماشاف لؤي هالأكل اللي ماعمره شافه بدى ياكل بدون حيا وكانه هو الوحيد الموجود..
أما يوسف اكتفى انه يشرب عصير عشان يبلل ريقه الجاف..ونظراته ماغابت عن الرجل الغريب اللي جالس قدامه..






صحت سماح من النوم وعلى طول أتروشت بعد هالليله الكئيبه اللي مرت عليها.
وشافت قدامها فستان تركواز ومزموم ولبسته وحطت مكياج على نفس لون الفستان وروج بلون الزهر وطبعا البلاشر اللي مستحيل ماتحطه..وجفت شعرها ألأشقر شوي
وطلعت للصاله..
ومالقت أحمد..
وتضايقت..معقول طلع وتركها زي أمس لوحده..
وتأكدت من شكوكها..وتضايقت اكثر واكثر..
ورمت نفسها على الكنبه اللي قدامها وعيونها مليانه دموع وحاطه ايدها على خدها..

واللي ماتدري عنه سماح أنه أحمد جالس في البلكونه يكلم صديقه اللي معاه في الشغل
وشاف سماح من اول مادخلت الصاله وسم عليها من قلبه..
يحس انها ملاك نازله من السما..
والفستان جناان عليها..
لكن استغرب ليه جالس وشكلها متضايقه..
سكر من صديقه وطلع لها وهو يبتسم..
أحمد \صباح الخير.او مساء الخير..
سماح اخترعت منه..ماحست فيه .متى جاء..!!
وعلى طول مسحت دموعها بطرف اصبعها..
سماح وتناظر ساعتها بخجل لأنها تأخرت بالنوم\مساء النور..
أحمد وجلس جنبها\شفيه الحلو زعلان..!!
سماح\ولاشي..
وعم الهدوء بينهم..
سماح مش عارفه شتقول.
وأحمد مايدري كيف يبدى..
واخيرا نطقت سماح
سماح\أحمد..
أحمد\أمري يالغاليه
سماح\أنا أسفه..ونزلت عيونها
أحمد استغرب\أسفه..ليش..!!
سماح\عشان..أمســـ
ماخلاها تكمل جملتها وحط أيده على فمها\لا..لاتتاسفين...انا اللي ٍأسف..سماح..أعذريني لأني أبتعدت..بس صدقيني غصبن عني..
سماح وانجرحت\غصبن عنك..!!
أحمد\ماتخيليت أني اشوفك بهالحال وظل واقف مكتوف اليدين..تمنين اهون عليك باي طريقه ..لكن ماقدرت..كنت ابي أحميك من الأمك وعذابك..ماقدرت..
ماقدرت غير اضمك ..كنت عاجز ذيك هاللحظه..
سامحيني حبيبتي..
سماح\أحمد..أنت متضايق صح..اكيد أخترعت مني صح..!!
سكت أحمد
سماح\أنا كنت عارفه أنك اخترعت مني....لكن هذا شي مو بأيدي..
أحمد ومسك أيدها\شالكلام اللي تقولينه ياسماح...كيف خطر بالك هالشي..!!
سماح ودمعت عيونها\قول يااحمد..صدقني مراح ازعل عليك..أنا اعرف أني مريضه..لكن شسوي مو بأيدي شي..
أحمد وضمها\حبيبتي لاتصيحين..أنا احبك تعرفين شلون احبك..لاتخلين هالأفكار تلعب فيك وتضاقيك..ومشكلتك لها حل ان شاء الله..
سماح وغمضت عيونها بحضنه\أحمد..بتتركني..؟!
احمد\مستحيل..مستحيل اتركك بعد مالقيتك..مستحيل وأول مانرجع الشرقيه بوديك الدكتور..
سماح أبتعدت عنه\لااا
احمد مااستسلم وضمها ثانيه وحاول يستدرجها\حبيبتي سموحه..قلت لك انا معك..ولاتخافين احنا بنكشف عليك بس..
سماح بعصبيه زايده\لا ياأحمد..ماأبي..ماأبي..أرجوك..
أحمد بحزن\سموحه اهدي اللحين..ويصر خير بعدين
سماح\لا ياأحمد لاتغصبني على شي انا ماأبيه..
احمد وتضايق\خلاص..على راحتك..اهم شي ارتاحي اللحين..

سكت أحمد عن سماح وظلت بحضنه وهو يفكر كيف يخلي سماح ترضى..
وعرف أنه وهي متضايقه مراح يتوصل معها بنتيحه..

الرجل\أسمي سمير عبد الحي..طول عمري قضيته بفرنسا وتزوجت فرنسيه وجبت ولدين توفوا مع زوحتي بحاث سياره..
كانت الكلمات اللي قالها كأنها سم بحلق يوسف..
أسس احلام وانهدمت بدقيقه,,
بنى أوهام وأنمسحت وهي بحلاها
توقع انه يعرفه..
توقع انه يصير له..
توقع انه ابوه..
لكن لايعرفه ولايصير له ولاحتى ابوه.
وانقطع اخر أمل حلو عاشه..
وبدى سمير يعرض لهم قصة حياته وكيف عاشها بحلوها ومرها وكان الحزن بعض الأوقات يعم على الجو ويكون سيد للموقف..
تكلم عن بداية حياته..وكيف تزوج بفرنسا..وكيف بدت دراسته وخذ الدكتوراه بالموسيقى وكيف أسس هالثوره الكبيره من عرق جبينه..
كل شي تكلم عنه..
لكن اللي فجعهم وأثر عليهم بعمق..
أنه ولا مره دخل السعوديه..
ولاتنفس هواها..
يوسف\والله..
سمير\والله..شفت كيف الدنيا..!!..
يوسف بحزن فظيع\الله المستعان..
سمير\ماعلينا مانبي نفتح جروح قديمه..انا معجب برسوماتك يايوسف وعرفت عنك كل شي..
يوسف\كل شي..!!
سمير بثقه\كل شي..
يوسف وصابه الخوف\كيف..!!
سمير واول مره يبتسم\سر المهنه..!!
لؤي وتهجم بأسلوبه المعتاد\واللحين شنوا المطلوب..
سمير وغمز بعينه\تعجبني تدخل في المهم على طول..
لؤي ونفخ ريشه\أحم..أحم
سمير\نبدى بالجد اللحين عشان مانضيع وقت..أنا ابي منك ياوسف كل رسوماتك..وغير كذا أبيك ترسم لي بريشتك صالة الموسيقى.. وأضاف....هذا بعد اذنك طبعا..
يوسف\والله مدر شقولك..لكن أنا المساء فاضي وأبدى أشتغل بالرسومات وابيعها على الناس..
سمير\أعرف شفتك كذا مره..
يوسف\و الرسومات تقربيا امباعت لكن في كذا وحده بوريك أياها وان شاء الله تعجبك..!!
سمير باسلوبه التملكي\يعني أفهم انك موافق..
طال سكوت يوسف وبعده تكلم
يوسف\ ان شاء الله....وقام ببطء..نستأذن اللحين ..ونشوفك متى مابغيت
سمير بابتسامه\بكره حلو..
يوسف وحس بالنشاط\أوكي.من بكره نبدى..ومد ايده وهو يحاول يبعد المشاعر اللي يحس فيها
سمير بنفس الأحساس\حياكم الله..
=====================


أسبوع أنتهى بصعوبه على أفراد قصتنا
كان مغمور حزن وعاطفه ..وذكريات أليمه مالها أول ولا أخر
شفنا فيها القوي القوي.شفنا فيها الصبور المتحمل الشدايد..
وشفنا فيها المتعذب الضايع الزاهد عن هالدنيا الغريبه
وتأملنا لألمهم بصمت وعشنا معهم كل لحظه..

واسبوع ثاني مر زي البرق من تسارع احداثه واهميتها..

. بيت بوتركي رجعوا للسعوديه وقلب الأم مغادر للأض اللي انولدت فيها
..بدت جمانه تقدم اوراقها للجامعه ولحد الآن ماطلعت نتيجة القبول
وضع يوسف لمساته الأولى في تخطيط صالة الموسيقى وبدى يشتغل فيها كل مالقى وقت فاضي عنده
..تركي ومبارك أنفتح لهم باب من ذهب وبدوا في مشروع جنا الضخم
..سماح واحمد رجعوا من جده بسبب دوام ,ارتباطه بالشغل..
.. الوليد اليوم مباراته مع نادي النخبه السعودي والكل يترقب هالمباراه
(النخبه فريق من عندي ابتعاد عن المشاكل ^_^)

=======================








طلعت من بيت جدي زي المجنونه وعلى طول لبيت خالي محمد
اليوم المباراه بين الأتفاق والنخبه
وكلي أمل أنه ولد خالي يفوز...
لاتفكرون لبعيد..!!
ولد خالي واتمنى له الخير..
وكيفي..!!
صح والا لا..!!
صحيح هو مليق ومغرور ومتكبر شويه وماينهضم وتافه وسخيف وقليل ادب..!!
لكن بيظل ولد خالي..
وأنا وولد خالي على الغريب..
لكن نواف هو الحب الأول والأخير..
وأتمنى احصل له بوستر جديد..لكن ياعمري غايب عن الساحه هالفتره
والله يرجعه بالسلامه..
وبين هالهذره اللي براسي
وصلنا بيت خالي محمد..
وعلى طول نسيت أمي وسبقتها ورحت للصاله..
وشفت الكل مجتمع
وطنشتهم وسلمت على راوين اللي جات من السفر اليوم..
جمانه\فديتك..فديتـــــــــــــــــــــك..فديتـــــ ــك..وحشتيني مووووووووووت..
راوين والفرحه بعيونها\وأنا اكثر ياعمري..
جمانه وتاخذ نفس قوي\شخبارك وشمسويه عسى أستانستي..!!وشلون الهند واهل الهند ..؟؟
غلا بصوتها الناعم والرقيق وهي ترمش بعيونها\حسبي الله على بليسك من بنت..تركي راوين وسلمي علينا..ترى حتى احنا غايبين..!!
جمانه وتسوي نفسها انها توها تشوفها\يوووه..ماشفتك يابنت خالي..أعذريني..وسلمت عليها..شالزييين..شالحلاه...منوا ناويه تطيحينه اليوم..!!ها..اعترفي..!!
غلا وتأشر على كل الجالسين باصبعها الطويل\كلكـــــــــــــم..كلكم بطيحكم اليوم وبكيفي..وبمزاجي..عندك مانع..!!
جمانه\لا..
غلا بدلع وهي تعدل كم بلوزتها\حسبت..
جمانه مشت تسلم على البقيه لكن رجعت وضربت غلا بجبتها وهي تقول\روحي مستشفى المانع..!!ومشت بسرعه..والكل ضحك على المسرحيه اللي من زمان ماشافوها..
وغلا أحترقت واحمرت غيظ وقهر وهي ترمش بعيونها المكحله باللون الذهبي والأزرق\هين..أوريك ياجمانه..!!





هذا أنا جالسه معاهم..
ويقولون جالسه معاهم..!!
أوزع أبتسامات باهته..
وبداخلي..
وش أقول لكم عن اللي بداخلي..
شفتوا الجمره..!!
شفتوا كيف اذا ضوت..!!
هذا انا..
أحتضر موت وقهر..
وبداخلي شوق فضيع أني أدوره بحنايا وزوايا بيته..
ودي أدخل غرفته..
ودي أرجع للذكريات القديمه..
ودي أشم عطره..
ودي أشوف صورته..
ودي أجدد ملامحه بذاكرتي
ودي أقطف فل وأخيبها عن عين الكل
ودي أعلق على رسوماته ..واضحك عليها..
ودي اطير مع احلامي الوهميه..
ودي..وودي..وودي..
لكن ولاشي ممكن يتحقق..
وخطرت فكره في بالي..
وحسيت أنها خطيره..وصعب تنفيذها..!!
وعشان أخفف الألم اللي أعيشه..قررت اجازف وأنفذها..
لكن .....كيف..!!






في أستادالأمير محمد بن فهد بدت المباراه بين الأتفاق والنخبه..
وكل شباب العايله حظروا تشجيع للوليد..

وكانت المباراه بدايتها حماسيه
والكل ماشي على نفس الخطه المرسومه..

لكن اللي يضحك بالموضوع..انه ولا واحدمن شباب العايله يحب هالفريقين لكن حبا في الوليد شجعوه وصاروا ضد الفريق المنافس..
ماعدا عزيز اللي صار حب الأتفاق بدمه وقلبه..
لدرجة أنه تقاسيم وجهه ماتشوفونها من كثر الالوان اللي في وجهه..
نصه اخضر..والنص الثاني أحمر..
ومحكم راسه بشال بنفس الألوان..ويهتف بأعلى صوته باسم أخوه الوليد..
طلال ويصرخ بصوته\ياحمـــــــــار..مو كذا...فاول فاول..يلعنك..
هيثم ويمسك راسه \شوف الحمار..شيسوي..من وين جايبينه هذا..الله ياخذك..لالالا..مو عليه..أيه أيه..كمل..كمل..امش.
سلطان\راسي صده حسبي الله عليكم..جلسوا الكل يبي يشوف مو انتوا بس..!!
طلال\أسكت..أسكت..انا متفاعل حيييل..يالله..بسرعـــه؟؟ياربي بتروح الكوره وهو يتفرج..ياغباءه.. ويفرك يده بقوه...شفتوا..راحت عليه ..
وكانت هاللحظه الوليد بيسدد هدف وخصوصا وانا مهاجم في الفريق..
والكل متفاعل وحاط ايه على قلبه يبي الكوره تدخل المرمى..
لكن...
.
.
.
مادخلت..
والكل سب في الوليد لأنه ضيع فرصه حلوه..
والوليد مو اقل ضيقه منهم رمى نفسه على الأرض وهو ميت قهر..
وصفر الحكم..
وبكذا أنتهى الشوط الأول
تعادل سلبي ..صفر صفر..

جمانه وقامت من مكانها ووقفت في نص الصاله\ياغبــــــي..ياغبـــــــي..شفيه اخوك مايشوف مايفهم..!!صج ثور

ابتسام وعصبت\غبيه أنتي يابقره..أخوي أفهم منك..مالت عليك..
الجده\حسبي الله على بليسكم من بنات..قصروا على التلفزيون ازعجتونا..
غلا بدلع\أنا مدري ليه انتوا مهتمين بالكوره..وععععععععععععع حرق اعصاب على الفاضي..خليني أطلع احسن,,بدال ماأجلس مع هالبقره..
هند\طيب ممكن تستكتون نبي نتابع المباراه بهدوء..وأنتي ياجمانه أستحي على وجهك..احد يقول لولد خاله غبي..!!
ابتسام\أيه ياعمتي أدبيها ...وكشت عليها..
جمانه سكتت لأنها تفشلت من الكل اللي كانوا يتابعون المباراه ومن كثر ماهي منفعله ماحست بالكلام اللي قالته...
لكنها أنقهرت بداخلها كان الوليد يقدر يسدد ..لكن الحظ ماحالفه هالمره..
وجلست مكانها وهي معصبه عليه وودها تشوفه وتعطيه كف على وجهه عشان مايضيع فرصه ذهبيه مثل هذه..
وتذكرت كلام غلا انها هي البقره المقصوده..
وصرخت باسمها ولحقتها وغلا تركض خوف منها وشعرها يتطاير وراها
وجمانه ركظت وراها لكن سمعت الشوط الثاني بيبدى ورجعت للصاله مره ثانيه







قرف..قرف..قرف..

أنا الغبي اللي جلست مع الشياب وماطلعت مع الشباب..
لكن الحال واحد,,
الشياب سوالفهم ماصخه
والشباب طالعين للمباراه
ولأني ماأحب المبارايات اظطريت اجلس في بيت عمي
ولولا الفشيله كان قمت من زمان..
لكن جدي هالمخرف لزم علي اجلس معاهم..
وانا اللحين متملل منهم كلهم..
مالت عليهم..
طلعت للحديقه اللي بره الفله
وظليت أتمشى وأنا اتذكر ذكريات قديمه ومزعجه..
وكلها تدور حول شخص أكرهه واتمنى له الموت هاللحظه..
ومن يدري يمكن مات اللحين..
وحتى لو مامات أنا افتكيت منه وانتصرت بالأخير..
وهذا اهم شي عندي..
طاحت عيني على فل مزروع ببزاوية الحديقه
ولان عندي حساسيه من هالورود..مسكت وحده وظغطت عليها بايدي يأقوى ماعندي..قطيتها على الأرض..ومشيت وانا احس بالأنتصار,,
لمن دعمت بجسم صغير..ومسكت فمي بألم وأنا مغمض عيوني قهر
وتوني بصرخ الا مسكت نفسي وأنا احس أنا شي متعلق فيني..
ويوم أستوعبت اللي صاير..
شفت بنت غريبه والمصيبه أنها طايحه علي..وكلنا جالسين بالأرض
وقف مخي من التفكير..وماقدرت استوعب أكثر..
لمن صرخت هي..
غلا وتمسك شعرها\شعري...هد شعري ياغبي..
وانا لحد اللحين ساكت
غلا وهي منحرجه \شعري..
تركي بغباء\شنوا..!!
غلا\شعري..شعري متعلق......فيــــــ........ــــــك...
وتوني أحس اللي تقوله..شعرها الطويل متعلق بزر ثوبي ووعلى طول وبسهوله فكيته وصرخت من الألم 
شكلي قطعته لها وانا مدري..
حاولت البنت نها تقوم من الأرض لكنها هالمره طاحت علي مره ثانيه
ومن كثر ماهي مفجوعه وخايفه ومستحيه صاحت..وانا ميت ضحك عليها وعلي..
لمن رحمتها وقمت ومسكتها من كتفها قومتها معي..
وعلى طول ماكذبت خبر وركظت لمن اختفت فجأه..
وكانها حلم غريب..
لكنه حلو..لأنها هي حلوه..
ياترى من هذه..!!
أكيد وحده من بنات عمي شكلها صغيره..!!
وانا شعلي منها ..
كيفها..!!
ورجعت اتذكر الموقف وانا أضحك من قلب عليها
الصراحه لو أنا منها ماأطلع من البيت شهر كامل..
الله يعينها.. 

الجزء الثالث عشر
============



طلعت فوق أسبق الزمن.
مدري أسبقه والا هو اللي يسبقني..
وسرعت من خطواتي
وكاني مجرمه تنتظر عقابها بأي لحظه..
ألتفت يمين ويساري..و محد لاحظ أني طلعت والا انتبهوا اصلا لأن الكل جالس يتفرج على المباراه
وهذا انا اللحين بالطابق الفوقي..وكلها خطوات وأتقرب من غرفته
حسيت الزمن يعيد نفسه..
تذكرت قبل سنين مرت..
كنت كل مره اجي بيته وادخل غرفته..
ومكان احد يدري باللي يصير ..
صح أنه مجازفه خطيره..لكن ماكان يهمني أحد غيره..
واللحين وبهالوقت شفت بابه..باب غرفته..
وأتقربت اكثر وأكثر..
وانا الرجفه مصاحبه كل خليه من خلايا جسمي..
الموقف صعب..
صدقوني الموقف صعب علي..
ياربي ثبتني..
يارب..
حطيت ايدي على مقبض الباب وغمضت عيني وانا قلبي طاير..
أحس أنه طار للغرفه قبل ماأدخلها,,,
وتوني بشيل ايدي عن المقبض..وبحطها مره ثانيه عشان افتحها..
لكن..
وللأسف..
انا الغرفه مقفله..
..
..
دموعي نزلت غيظ وقهر..
ليه كل الأحلام تبخرت..
ليه عيشت نفسي بشي مستحيل
ليه كل ماأتقرب من الحلم يبتعد..
رجعت وأنا أزف روحي لقبري..
لقبر احزاني..
حكايتنا بتظل مستحيله..
وأحلامنا بتظل وهميه..
تسندت على الباب وطحت على الأرض وانا أبكي الم..أبكي وجع..أبكي عذاب..
أبكي هالباب اللي يفصل بيني وبينه..
مصيبه اذا شفتي الحلم قدامك وماتقدر توصل له..
مصيبه اذا مافي شي يهون عليك الالامك..
واكبر جريمــــــه..
أنك تحب وحبك محكوم عليه بالأعدام الأبــــــدي..
\
/
\
/
كم عمري اللحين..!!
28 سنه..
وكم بقى لي شهر عشان أدخل ال 29 ..!!
بقى لي 8 شهور..!
شفتوا كيف العمر يمضي..
شفتوا كيف الزمن دوار..!!
لا..والمشكله..بدون هدف..!!
حسافه على العمر اللي ضاع ياوسف...
حسافــــــــــ..........ـــــــه..
حسافه يايوسف..

وبعد فترة عذاب بالنسبه لي..
مشيت دموعي بصعوبه..والكحل تلخبط مع دموعي..
ورتبت شعري اللي طايح منه خصلات ورفعته..
وقمت من ألأرض..وأستعدلت..
وانا أقوى.واقوى..
قلبي صار صخر..
تعب من تحمل هالصدمات..
وصار ضعيف..ضعيف...ضعيف وتعبان.
ورجعتت للدور التحتي..
وأنا مستعده لهموم جديده..وجرح جديد ينزف..
وأبتسمت..
وظحكت..
وتكلمت..
وساعدت..
وعاونت..
وأديت التمثيليه اليوميه بكل أتقان ومهاره..
ومحد يدري..
ومحد يحس..
ولا احد بيعرف وش ورى هالأبتسامه..؟!!
::::::::::::::
:::::::





توني طالع من عند الدكتور سمير..بعد ماأنهيت جزء بسيط جدا من تخطيط الصاله..
وهالجزء كلفني يومين بــ لياليهم ...لكن ولا كأني سويت شي
والصراحه ماكنت متوقع أنه الصاله بتتطلب مني شغل كثير ..صحيح أنه المساحه صغيره..
لكن التخطيط..والرسم..وبعدها الألوان..والشكل العام بياخذ مني وقت..
الله يعيني..
لكن اللي سهل علي أنه اغلبية السقف منحوت بأشكال غريبه وممزوجه بلون الذهبي وألاخضر..
وهذا الشي ريحني كثير لأني ماعمري رسمت بهالمساحه..
وبحاول أنه تكون الألوان متناسقه ..عشان تطلع احلى..
ركبت سيارة الفلا الخاصه عشان توصلني لشقتي..
ناظرت الساعه وكان الوقت المتأخر..
وأنا أحس بالجوع والعطش..
وكنت ابي اوصل بسرعه عشان اكل شي وانام على طول
ويوم وصلت نزلت بتعب وفتحت باب الشقه ..
وزي ماتوقعت لؤي نايم وأنا المسكين اللي أكرف ليل ونهار
قطيت جاكيتي واغراضي على الكرسي..
رحت للمطبخ على طول وأنا احاول أفصخ الجوتي بصعوبه..
,احس أنه مافيني حيل شوي وبطيح..
ولمن انجزت مهمه فك الجوتي.فتحت الثلاجه وسندت جسمي فيها وأنا متمايل..
طلعت علبة المرتديلا والجبنه والتوست..وعصير البرتقال..
وعلى طول وأنا نص مفتح ونص مغمض سويت لي توست سريع.هذا أكلي الحالي..
لاعت كبدي منه,,
تذكرت أمي..
تذكرت طباخها الحلو..
الله عليك يايمه..كنتي ترغميني على الأكل وكنتي تأكليني بايدك غصب عشان اكل..
لكن اللحين يايمه ولدك يجوع.. ويموت من الجوع..ومايلقى الا القليل عشان يسد جوعه..!!
يالله..هذه الدنيا,..يوم لك..وسنين..عليــــــــــــــــك..!
طلعت من المطبخ..وانا أكل التوست وأشرب العصير..
وتوني بدخل الغرفه لكن ماقاومت..وعكست اتجاهي ورحت لملجأي الوحيد..
رسوماتي..
شلت الغطا على الرسمه اللي أعشقها بجنون وتأملت فيها وكأني أول مره اشوفها وأرسمها..
دققت فيها اكثر..وماخاب ظني يوم سميتها باسمها..!!
كانت الرسمه عباره عن لونين..
تدرجات الأسود اللي تغلب على اللوحه..والأصفر الباهت اللي بلون القمر..
كانت بسيطه لكن فيها األف معني ومعني..
كانت رسمه لــ بنت وباين نص وجهها..لكن الملامح مو معروفه وكأنها صماء..
والنص ثاني مغطى بشعرها الأسود..
وكانت ماخذه تقريبا نص اللوحه من الجهه اليسرى..
وكان قبالها صوره لجبال ثلجيه وبعيده وملونه باللون الأصفر الباهت..
وكانت هي تناظر وتتأمل هالجبال البعيده وتكتشف شي فيهم مو مفهوم..
وكأنها تنتظر شي أشبه بالمستحيل..
كانت روعه بتأملاتها وطولة بالها وخصوصا نظرة عيونها الحزينه والناعسه..

كانت اللوحه بسيطه لكنها تحكي ألف معنى ومعنى..
كانت تحكي قصه غريب..عجيبه.مالها نهايه..
وسميتها باسمها
فجـــــــر..

ومدري ليه طرى علي كلام لؤي هذه اللحظه..
معقوله..معقوله اقدر بهالشيء أرجع السعوديه..
لكن انا مافكرت اني اسوي اللي طلبه لي الدكتور طمعا في فلوسه..
انا ماتهمني فلوسه..
وكل اللي سويته لأني أحب أرسم ..وحتى لوماعطاني مراح ازعل لأني انا سويت هالشي حبا فيه..
ذكرني بذكريات حلوه وقديمه..صج تعذبت ساعتها...لكن الأمل زاد في نفسي أكثر ,اكثر..
وعطاني الثقه بكلامه بدون مايحس..
وكنت لحظتها بقوله سبب غربتي لكني تراجعت..مدري ليه تراجعت..
خفت أنه مايفهمني أو تتغير نظرته لي..
خفت أنه مايصدقني..
لكن مدري ليه أحس أنه يعرف كل شي عني..
لدرجة نه احس يقرى افكاري..
وغير كذا أرتحت له بشكل مو طبيعي..
آآه بس..انا ليه افكر كثير..خليني أبعد نفسي من هالأفكار اخاف اندم على أحلامي الكبيره..
وأرجع محطم ساعتها..
وكل شي مع الأيام بيتبين اكثر..
وبنشوف وش الله كاتبه لي..!!
خليني أروح أنام أحسن..
بكره وراي شغل من الصبح..
ولازم اصحى بدري..
رميت أخر نظره للوحه..وغطيتها يالقماش..
وطلعت للغرفه وعلى طول طحت على السرير بقوه عشان أقهر لؤي وهو الأخ في سابع نومه لدرجة انه ماحس..
وانا مالي خلق ألعوزه اكثر لأن فيني نوووووووووووووم..ونمت على طول باستسلام.
:::::::::::::::::::::::::::





نرجع للمباره ولحد الآن تعادل سلبي صفر صفر...
لكن الفرق اللي بالشوط الثاني أنه زاد الحماس أكثر وكل لاعب يحاول يعرض مهاراته قدام الفريق المنافس له
ولمصيبه أنه الجو حار جدا لأن احنا بعز الصيف والعرق ينقط من جبين اللاعبين ومابقى الا ربع ساعه وتنتهي المباراه ولحد اللحين محد تحرك كلن على أعصابه والكل يبي يسدد وكذا مره حاول فريق النخبه يسدد لكن الكوره ياتطلع فوق المرمى أو أنه حارس الأتفاق يمسكها بكل براعه..لمن جاء شي غير متوقع وصعب بهالوقت..
الوليد وهو يحاول يطلع الكوره من الاعب رقم 2 ضربه ضربه قويه برجله بدون قصد وطاح الاعب و مشى بالكوره..وماوعى الا بصفارة الحكم والكرت ألأصفر بأيده وطبعا هالوقت الضيق مو مناسب لكروت صفراء ..
والمدرب التفاق عصب مووووت وبدى يسب الوليد اللي مش طالع له من زور,,
تجمعوا لاعبين الأتفاق على الحكم وهم يحاولون يعرفون سبب هالكرت الأًصفر..
وولوليد شوي وبيزنطه على أنه هو الغلطان لكن ذيك اللحظه الكل اعصابه وصلت حدها ويبي أي شي عشان يتخانق..<<هذا مشكلة نقع فيها كثير..الحكام اللي مدري من وين لاقطينهم..والعصبيه الزايده عن حدها..
ثامر جاء مسرع وشوي بيشوت الحكم\خير..خير...ليش تعطيه كرت اصفر..
الوليد وحاط ايده على راسه وصرخ بعصبيه\ماسويت شي...يخليني أخذ كرت اصفر..
محمد\موعلى كيفك تعطيه بدون سبب..فاهـــــم
الحكم كان ياباني و مش فاهم شي منهم والكل يسبه من جهه وهو يتحرطم عليهم وحاول يكلمهم باللغه ألأنجليزيه لكن طنشوه وقعدوا يسبونه ..
لمن أعلوا بالمايك الكرت الأصفر للوليد...
وبدوا يلعبون الربع ساعه الأخيره..
والوليد متوعد فيهم كلهم..وبنفس الوقت متضايق لأنه المدرب بيمنعه من المباراه الثانيه مع الأهلي..
حاول ينسى كل شي ويركز باللعب وخصوصا انه مابقى غير القليل وبتنتهي المباراه..
:::::::::::::::::::::::::::::::



نجي عند الحريم..
الحريم ملوا من هالكوره والمعركه اللي صايره بين جمانه والبنات عشان الكوره..
وأظطروا يروحون غرفة الحريم ويسولفون على راحتهم..
ومابقى غير جمانه وابتسام اللي متصنيمن تحت التفزيزن خايفين تفوتهم أي لقطه..وفجر وراوين وريوف جالس على الكنبات ويسولفون..
ابتسام تناظر جمانه اللي شوي وبتتكلم لكن أمنعتها من الكلام\اووووووووووووص..اوووص ولاكلمه..ماأبي اسمع شي..والله ياويلك أن قلتي شي عن اخوي..!!
جمانه اتفاجأت من هالتهجم الغريب وفتحت عيونها على الأخير.. وعشان تبين انه أيزي أسكتت وهي بداخلها ميته ضحك على أبتسام اللي ماترضى على أخوها

وفجأه تذكرت جمانه غلا..وأستغربت وينها..!!
جمانه\أقول بنات وين غلا..ماشفناها..!!
راوين\يمكن تلقينها تصلي بغرفة الحريم.
ابتسام \او يمكن بالحمام تعدل مكياجها..وتشوف جمالها الخلاب..
جمانه\على طاري الجمال الخلاب...كأني سمعت أن سماح رجعت اليوم صحيح..!!
فجر\أيه رجعت اليوم..لكنهم ماقدروا يجون اليوم...عشان يرتاحون
ابتسام\ياحليلهم والله..وقسم يالله أشتقت لسماح وسوالفها..!!
راوين بابتسامه\كلنا اشتقنا لها..
جمانه ولفت وجهها عليهم\طيب لو سمحتم اسكتوا نبي نكمل المباراه..
فجر ورواين طنشوها وكملوا سوالفهم..وفجأه تكلمت ريوف اللي جالسه بحضن فجر وهي معصبه على جمانه..
ريوف\بثثثثث..بث..ثهقتوني..ومسكت راسها..كله... اثعاج..(ازعاج) أثعاج..راسي يعورني..
فجر ماتت ضحك على ريوف اللي حتى هي منزعجه من صوت التلفزيزن وضمتها بقوه\حبيبتي والله..كل هالفوضى بسبب بنت خالتك جمانه..
جمانه وعينها على التلفزيزن\ريوفوا ماني فاضيه لك اللحين..خلي تخلص المباراه وأوريك الأزعاج اللي على اصوله..
ابتسام\وين غلا بس وقسم بالله محد يقدر يسكتت غير غلا..!!
وقامت جمانه وحطت ايدها على على خصرها وهي بتبدى خناقه جديده\لا والله..أيش شايفتني ماأقدر لغلا..خليهابس تجي والله لأوريها مين جمانه..!!
وبهالحظه صرخت ابتسام وقامت وهي تنطنط..وتقول..\أخيييييرا..اخييييرا..جبنا هدف أخييييييييييرا..
وعلى طول جمانه لفت وجهها للتلفزيون وجات لقطة كل الاعبين قاطين نفسهم على الوليد..
يعني شنوا..!!
الوليــــــــــــــد
جاااااااااااااااااب
هــــــــــــــــدف
يـــــــاهـــــــــــــــــــــووووووواااااااااااا 
ونست جمانه كل شي وقامت تنطنط مع ابتسام الفرحانه..
وفجر وراوين يضحكون عليهم وريوف تأشر بوجهها وتقول والثكر...مجانين..

ابتسام\ونـــــــــــــأسه..اخوي جاب الهدف..ونااااااااااااااسه..وااااي بروح اقول لهم..ونااااااااااااااسه..
وجرت جمانه معها ..تعالي معي..
جمانه بخبال مدري من وين جايبته\يالله..
:::::::::::::::::::::::






طلال وفرحان ويصرخ عشان الشباب يسمعونه\والله وجبتها ياالوليد..وطيحتهم كلهم..
سلطان وبنفس الصوت\طالع علي ولد اخوي..
هيثم\ماسمعت عيد اللي قلته..!!
سلطان وتفشل\أحم ولاشي..ههههههههه..خلص عاد انطموا خل
هالدقايق تنتهي على خير ..

ومشى اللعب بتوتر فظيع..
الأتفاق يطمحون بهدف ثاني عشان يكسبون المباراه
والنخبه ماقدروا غير يدافعون عن مرماهم..
واللحين يلعبون بالوقت بدل ضايع..
ومابقى غير دقتين وتنتهي المباراه..
وبدت أصوات الجماهير تتعالى وتصفر بصوت عالي لأنه خلاص شوي وبيصفر الحكم وينتهي كل شي..
وبالفعل صفر الحكم معلن أنتهاء المباراه بفوز الأتفاق على النخبه..1_0
ونزلوا الجماهير على الملعب وأزدحم الملعب بسبب الجماهير والمصورين والاعبين...
وعلى طول النخبه طلعوا من الملعب وكل واحد بوجهه علامة الحزن..والكل رفض يطلع للكاميرا لأنهم حاطين في بالهم بيفوزن خصوصا أنهم أكثر من مره سددوا بالمرمى لكن الحظ ماحالفهم هالمره,.
أما الأتفاق مسوين بالملعب هيصه ولعب وأغاني وعرضات من فرحهم..ومابقى لهم غير مباراه ويتقدمون للدور الثاني ..
الوليد طبعا ميت من الوناسه والفرحه باينه بملامحه ووده يشوف المدرب عشان يكسر عينه لكن جاء مذيع من قناة السعوديه ويبي يسوي معاه لقاء صحفي على السريع<<مصدقه نفسي..صايره محلل رياضي^_^
وعلى طول المذيع مسكه وسلم عليه عشان مايروح ويتركه..
المذيع\مبروك كابتن الوليد على الفوز
الوليد\الله يبارك فيك..
المذيع\لمين تهدي الفوز.!!
الوليد\الحقيقه أهدي الفوز للأمير محمد بن فهد حفظه الله ورعاه..وكافة الشعب السعودي وبالأخص جمهور التفاق..وماأنسى أهلي اللي وقفوا معي..!!
المذيع\طيب هل تتوقع الحكم ظلمك في الكرت الأصفر..!!
الوليد وابتسم أخيرا\والله شوف انا ماأنكر اني غلطان لكن كان ردة فعلي طبيعيه وماكنت قاصد الخطأ..لكن حاولت ابين قدراتي وسددت هدف بالدقايق الأخيره..
المذيع\مره ثانيه ابارك لك الفوز..وان شاء الله من تقدم لتقدم أخر..
الوليد \مشكور أخوي يعطيك العافيه...سلام...
وجاء هاللحظه هيثم وسلطان وطلال وعبد العزيز وعلى طول عبد العزيز حضن اخوه بقوه ورفعه الوليد على فوق.
الوليدها شرايك فيني...
عزيز رفع ايده على فوق وطلع عضلاته\بطــــــــــل..اخوي بطل..
هيثم\أوه موكأنك سافطنا..!!والا الشهره نستك عيال عمك
الوليد\أفا والله عيال عمي واسفطكم..وماعاش مين ينساكم..
سلطان\مبروووك يالخبل..
طلال\مبروووووك فشلتنا..ليه خذت كرت أصفر..!!
الولي\يمه منكم كلكم منقهرين مني..مافي الا عزيز اللي فاهمني..
سلطان\هههههه نضحك معك صدقت أنت..المهم بتطلع اللحين للبيت..
الوليد\لا ماأقدر أطلع اللحين أجيكم بالليل ان شاء الله..
طلال\أوكي احنا طالعين ويبي لنا نص ساعه عشان نوصل البيت مع هالزحمه..
الوليد\الله يعينكم..
وهالوقت جاو شلة شباب يسلمون على الوليد ..والوليد ابتلش وترك عيال عمه وسلم على الشباب
وقال لهمانه بيشوفهم بالبيت.. واشروا عليه من بعيد أنهم بيرحون ومشوا ..وعزيز بالمووت رضى يفك اخوه..ومشى غصبن عنه معاهم..
:::::::::::::







مسكت قلبي..
صدقوني مسكته..
خفت أنه يطلع من كثر نبضاته
(وبلهجه باكيه وناعمه)..:
ياربي..شفيني..!؟
صار لي أكثر من نص ساعه بالممر اللي جنب الحمام عشان محد يشوفوني..
احس بحراره..هوخلقه حراره ..احنا بعز الصيف..!!
بس هالمره الحراره زادت..!!
يمكن لأن مافي كوندشن هنا..!!
والله أنك ياغلا تافهه وغبيه..
اللحين انتي تفكرين بالحراره..!!
فكري بالمصيبه اللي طحتي فيها..!!
لا..هذا مش مصيبه هذه كارثه..!!
والله لو يدرون اهلي بيذبحوني وبصير علك في حلق جمانوا..!!
اكيد بتضحك علي لو درت..!!
لكن أنا ماسويت شي..!!
أيه ماسويت شي..كل اللي سويته أني طلعت بره عشان اهرب من جمانه العجوز ودعمت بجدار قدامي..حتى هالجارد مدري من هو..
ولافكرت حتى اعرف من هو..
اول مره اشوفه بحياتي..!!
طيب وش دخله بيت عمي..!!
معقوله يكون حرامي..<<غبيه..معليش عذروها من كثر الفاجعه اللي طاحت فيها
لالالا وش حرامي ياغلا..لو حرامي ماكان لبس ثوب وغتره..وأصلا شكله كشخه..لكن انا اكيد احلى..
لا وبعد عرفتي أنه لابس ثوب وغتره..!!صج أنك بلوه ياغلا..
لاتفهموني غلط يوم طحت وياه بالأرض طاحت غترته معاه..يعني شي طبيعي بشوفها..
طيب ماعلي من هالأشياء التافهه اللحين وش بسوي؟؟
أطلع والا ماأطلع..!!
واذا طلعت أقولهم باللي صار..!!
والا أسكت..!!
لالا مش قايله لهم..وش بيفكني من لسانهم هذيلا..
طيب على الأقل بقول لــ فجر هي الوحيده اللي بتفهمني ..لكن مش اللحين بقول لها اذا رجعنا البيت..
طيب اللحين خليني أرتب شعري..وهالمكياج اللي منعفس..
والله أني فاضيه ..بس شسوي..ماأقدر اطلع كذه..
وعلى طول رتبت شعري وهالمره رفعته..الصراحه تبت عقب هالحادثه المحرجه..
وغمضت عيوني..اووووف ياربي ليه اتذكر اللحين وش صار..
مأأبي أتذكر..احس بفشيله وأحراج..
خلاااص..خلاص ياغلا..أنسي..أنسي وقوي نفسك ,اطلعي لهم..ولا كان شي صار..
مستحييل ماأقدر أنسى ..ياربي..اكيد اللحين وجهي أحمر وأكيد بيستغربون مني..
كرهت وجهي والسبب هاللون الأحمر.. طيب
واذا قالوا لي وين كنتي بقول لهم بالغرفه كنت اصلي..
اذا سالوني وشفيه وجهك أحمر بقول لهم أحتريت بالغرفه
واااااااااااو..عفيه عليك ياغلا ..صرتي اكبر كذابه بالعايله..
يالله خليني أطلع الوقت يمشي وأنا أضيغه بغبائي..
وبالفعل طلعت وأنا سامي بسم الله ..
ومن سوء حظي أني قابلت جمانه وفجر وراوين بوجهي وتغذيت فيها قبل ماتتعشى فيني..
غلا بصوت عالي أول مره يطلع منها ..
\لا تتكلمين ,انقلعي عن وجهي ..أنتي فاهمه.!
جمانه\ليه..خير ان شا ءالله..
غلا وكل حرتي طلعتها فيها لأنها هي سبب الموقف البايخ\بس كذا ..ياأختي ماأحبك..كيفي حره..
جمانه\شوفي انا مزاجي ؤايق..ومالي خلق اعفسد بتفاهتك يالدلوعه..ومشت..
غلا\احسن.وجلست بالكنب جنب فجر وراوين..
فجر بهدوء\شفيك غلا..!!ليه صرختي على جمانه
غلا\بس..كذا ماأطيقها..
راوين بطنازه\شي طبيعي..من متى أنتوا تظحكون مع بعض..!!
غلا\هذا انتي قلتيها..من متى احنا نضحك نع بعض..
راوين\لالالا امزاج اليوم مو مظبوط..ياأختي أفرحي الموته وحده..
فجر بجمود غريب\أي والله..الموته....وحـــده..
راوين\أقول ..اليوم بتنامون في بيت جدي..صح..!!
فجر\والله مدري..اخاف جدتي تطردنا..!!
رواين\لاوالله أنا اللحين جايه من الرياض عشان اتم لوحدي..
غلا وتذكرت أنها لازم تكلم فجر بالموضوع واذا ناموا بيت جدهم صعبه أنها تقول لها فعلى طول قالت بعصبيه
غلا\لا..مش نايمين بيت جدتي..!!
راوين ومتفاجأه\ليه..!!
غلا\ياأختي بس كذا مانبي..!!وتأففت..
راوين وتضايقت مره\مشكوره يابنت عمي..يجي منك أكثر..وقامت وهي متضاقيه من غلا وتعاملها الوقح معاها..وهي أصلا متضايقه من قبل لأنها أول مادخلوا سمعت الحريم يتطنزون على أمها..وأمها المسكينه على نياتها تفكرهم يضحكون معاها..وغير كذا سالفتها ويا مبارك..
باختصار.كل شي هالأيام تجمع ضدها..
::::::::::::::::::






توني مسكره من اختي مريم..وقالت لي أنهم مجتمعين بيت عمي محمد...ووناسه عندهم وبيسهرون االليل كله..
حسدتهم الصراحه..
من زمان عن جمعة البنات ولمتهم..
ودي اشوفهم اشتقت لهم والله..!!
وأستحيت اقول لأحمد يوديني لهم مدام هو عنده شغل... أووووف
واللحين صارت عشر ومارجع...
ياذا الشغل اللي مايخلص..
..والله طفشت..
لبس ولبسته..ومكياج وحطيته..وعشاء وسويته.. والشقه ونظفتها..وهو لساء ماجاء..!!
تذكرت أنا عندي ملابس لازم اكويها يوم جينا من السفر ولأن مالي خلق أبدا وتركتها..
فتحت التلفزيون وظليت اكثر من نص ساعه أفرر بالمحطات ومو ثابته على قناه معينه..
كل اللي فيها ماصخين..ومافي شي صار مهم عشان اتابعه..
حطيت على قناة المجد وكان البرنامج المعروض *سواليف*
احب هالبرنامج بجنون أحس أنه هالنص ساعه اللي تعرض فيه تخلص بسرعه من حلاوة البرنامج..
وأندمجت الصراحه ونسيت الطفش..
وانتهى البرنامج..وأحمد لسه ماجاء..
والله حسافه على اللبس اللي لبسته نظارت تنورتي البرتقايله القصيره..والبدي المدموج بالبرتقالي والذهبي..
أحب دايم البس البرتقالي لأنه شعري يناسب له كثير والمكياج اللي حطيته يبيلي ساعه عشان امسحه..
دخلت غرفتي وأنا مقرره اني أبدل وخذت لي ملابس بيجامه ودخلت اتسبح ..وفتحت الماي عشان يتعبى البانيو..
والا وسمعت صوت فتح باب..طليت من بابا وشفت أحمد يناديني..
وعلى طول سكرت الماي..وطلعت وانا ميته فرحه لكن سويت نفسي معصبه عليه..

حطيت ايدي بخصري وناظرته بنظره ناريه وبديت بالهجوم\بــدري..!!
أحمد وفيه الظحكه وقرب منها\بدري من عمرك ياحياتي..وباسني بخدي برقه.. وهمس بأذني..وحشتينـــــي....
طبعا أنا كل العصبيه اللي مثلتها تبخرت..وحلت بدالها أبتسامه..عرف كيف يذوبني....وسألته باحراج
سماح\ليه تأخرت..!!
احمد مسكها من ايدها وجلسوا على الكنبه\شسوي ياعمري..تركت الشغل اسبوعين وكله تراكم علي...!!المهم أنا ميييييييييييت جوع..ترى باكلك اذا ماحطيتي العشاء اللحين..
سماح وزاد احراجها وماعرفت شو تقول\لا والله..
أحمد\أيه والله...كيفي.....وحلالي..!!والا عندك مشكله..!!
مارديت عليه وقمت عشان ماأتبخر وأذوب قدامه ..وقمت وحشرت له العشاء اللي أصلا مخلص..بس سخنته بالمكيرويف..وحطيته على الطاوله..
وناديته وتعشينا وكان هو صادق في كلامه شكله ماأكل شي من الظهر,,
وظليت اناظره وأنا مش حاسه بنفسي..
كل يوم يزيد حبه بقلبي..وأحس من كثر ماأحبه ماأبيه يبتعد عني أبيه يكون ملكي أنا بس..
ياربي شكثر كنت غبيه يوم كنت ارفضه بسبب مرضي..
ماكنت ادري أنه هو الماي اللي أرتوي منه..
أحبك.
أحبك ياأحمد..
أحمد بابتسامه\خلصتي تأمل..!!والا بقى شي ماشفتيه فيني..!!
فشيييييييييييييييله...
وقسم بالله أني ميته احراج..سكت..
ونزلت عيوني بالأرض.
وشفته يكمل أكله..وبعدها قام..
احمد\..تسلم أيد اللي طبخه..
طبعا مارديت عليه..وهو راح يغسل..
وأنا قمت اشيل الصحون وأحطهم بالمطبخ..وظليت فتره اغسلهم..ويوم خلصت غسيل..أستحيت أطلع له..على أني كنت أبي أجلس جنبه بس أستحيت..لحد اللحين أنحرج منه..واليوم احرجني بما فيه الكفايه..
قررت اسوي شاي..وقهوه..عشان اضيع وقتي..
ويوم خلصت..سميت وطلعت..
وشفته يتفرج على التلفزيون ولابس بيجامه..وشوي وبيسكر عيونه..
ياعمري أكيد تعبان وفيه النوم..
ويوم حس فيني قام وشل الصينيه..وأنا هنا أرتبكت اكثر..وبعدها اشر لي أني أجلس جنبه وجلست..
وسكتنا..
وتوني أتذكر أني ماصبيت شاي له..
أوووه..شفيني اليوم..اللي يشوفني يقول أول مره اجلس معاه..
يمكن لأن تونا اليوم واصلين..وأول مره نجلس لوحدنا بالشقه...يمكن..!!
المهم صبيت له شاهي..,,ابتسم وشكرني..وشكله كذا كان يتطنز علي..!!
وصبيت انا بعد شاهي..وجلسنا نتفرج على التلفزيون والكل ساكت..
لمن جات اغنية حبيب احمد؟.
محمد عبده..
الأماكن..
وعلى طول..ترك احمد الشاي وطول على الأغنيه كلها..وأنا شوي وبذبحه..ماأطيق شي أسمه محمد عبده والأماكن بالذات تجيب لي النوم من كثر ماأسمعها<<ماعندها ذوق..
أوووف..صدع راسي هالعبده..
+++++++++++++

الأماكن اللي مرت أنت فيها عايشه بروحي وأبيها..
بس لكن مالقيتــــــك..!!
جيت قبل العطر يبرد.. قبل حتى يذوب في صمت الكلام وأحتريتــ,,,,,ــك
كنت اظن الريح جابت عطرك يسلم علي
كنت اظن الشوق جابك تجلس بجنبي شوي
كنت اظن وكنت أظن وخاب ظني ومابقى بالعمري شي
واحتريتــــــــــــك..
الأمــــاكـــــــن
الأماكن..كلها مشتاقه لك..مشتاقه لك..
++++++++++++
أحمد بحالميه\تدرين هالأغنيه..كانت تعني لي الكثير..!!!
وسكت أنا..ابيه يتكلم..
احمد\تدرين..قبل مانتزوج..وقبل حتى ماتوافقين..كنت دايم أحطها..كنت احسها مكتوبه لي..كلماتها لي أنا..
كنت أتألم لألم كلماتها..كنت اعيش هالأحساس,,كان احساس صعب..كنت ضايع بدونك ياسماح..وكنت انجرح اذا رفضتيني..لكن كنت اقاوم وأخطبك ثانيه وثالثه ورابعه ..ومايأست ابدا..كنت متمسك فيك..
وكنت احتريك كل يوم..وكل ساعه..وكل ثانيه..ومحد داري عني..!!
لكن اللحين ...الله حقق ومرادي وتزوجت الأنسانه اللي ظليت سنين احبها بصمت..
وصدقيني مستحيل اتخلى عنك ..مستحيل حتى المرض اللي أنتي تعانين منه مراح يأثر فيني..بالعكس..بيزيدني تمسك فيك..لكن اللي أبيه منك توافقين على طلبي..!!
سماح\.....اللي هو..!
احمد\أنا بحجز لك موعد مع الدكتور يفحص عليك..وأتمنى انك توافقين عن طيب نفس..وعرفي أنه كل اللي أسويه عشان اسعدك..ماأبيك تتضايقين من أي شي مدام أني حي ..
ظليت افكر بالطلب اللي عرضه لي أحمد..لكن لني كنت متشوشه ومش قادره استوعب..سكت وبعدها تكلمت بصرامه.
سماح\عطني مهله افكر..
أحمد\خذي راحتك حبيبتي أهم شي تكونين راضيه..و يالله خلينا نروح ننام..فيني نووم وتعبان..اخاف انام عليك اللحين..
سماح\هههههه..مومهم نام وبشيلك لكن اذا ظهري تكسر بقول أنت السبب...
مارد علي واكتفى بابتسامه هاديه..
..وسكر التلفزيون..ومسكني من ايدي ودخلنا غرفتنا..وانا أبتسم له لكن أفكر بالأعترافات اللي قالها لي ..
:::::::::::::::::::::::







قبل نص ساعه وصلنا بيت عمي بعد ماهد حيلنا طرق الدمام..كان زحمه بسبب هالمباراه..وعلى طول حطوا العشاء وطبعا ماسألوا وين الوليد لأنهم يدرون أنه بيتأخر..
وشفت الفرحه بعيون عمي محمدعشان ولده فاز بالمباراه..وفرحت لفرحته أكثر من فرحي للوليد..
عظيم هالرجل..!!صمته عظيم..!!
أحس أنه بداخله كلام كثير..ووده يفرغه..
دايم اذا شفته أتالأم لألمه..أحس أنه متعذب والحزن باين بعيونه..
واليوم شفت فرحه بعيونه..لكن حتى هالفرحه كانت هايده ومالها أي أثر..
غصبن عني دمعت يوم تأملت بعيونه..وعلى طول مستها بأصبعي..وأنسدت نفسي عن الأكل..!!
صعب تشوف أنسان يحس بالظلم وتظل مكتف الأيدين..وأنا أحس بهالشي كل ماشفت عيونه..
كنت عارف..والكل عارف انه التفكير ذبحه بولده يوسف..!!
آآه يايوسف..!!وينك اللحين ميت والا حي..!!
وبين تفكيري بيوسف..دخل علينا عزيز..وهو ميت ضحك..!!
ويوم سأله جدي شفيه..!!قال لنا (هناك البنات ذبحوني..كله يقولون ..وين الوليد..وين الوليد..أوووف زهقوني..!!)
وعاد جدي ماقصر ..قال لعزيز قول لهم(أستحوا على وجهكم شتبون في الولد..)وعلى طول عزيز ماكذب خبر وقال لهم..!!
وعلى طاري البنات.. تذكرت راوين..!! وغصبن عني أبتسمت
ياترى شتسوي اللحين..!!
أرتاحت بسفرتها والا لا..!!
أكيد أرتاحت..!!وأستانست بعد..!!
ياربي كيف اخذ أخبارها..سماحوا..متزوجه..وسميه ياويل اللي يكلمها..!!
اووووف..لو عندي خوات زي الناس كان توسطوا لها عندي..
يالله..الله كريم..وبيجي الفرج ان شاء الله..
وطاحت عيني بــ تركي..شفيه ذا بعد..!!
شيفكر فيه..!!ليكون يحب..!!أيه اللحين اللي يسرح معروف أنه يحب..مافي غير هالجواب..
لكن اقطع أيدي ورجلي بعد..
اذا هالقلب يحب..هو خل يحب أهله أول عشان يحب غيره..! مالت عليه..أتشائم اذا شفته أحس أنه أخبث مخلوقات الله..أستغفر الله العظيم..الله يستر منه..!!
:::::::::::::::::::







بعد ماخذت العفو أني أرجع البيت..وطبعا الشي جاء بعد صبر طويل..
..ركبت السياره على طول..وانا متشقق..
متشقق وناسه..!!مين قدي اليوم..هدف وجبته..وفوز وفزته..
وأهم شي بالموضع أني بقهر المغروره جمانوا..أكيد اللحين مقطعه نفسها من القهر..
ياربي لو حلال علي أشوف هالمغروره كان شفتها اليوم وظحكت عليها,,
بس حسافه..مو حلال..!!
ومن حظي النحس أنه بهالشارع في اشاره محطوطه..وهالأشاره تجلس فيها سنه عشان تفتح لك.. ياربي متى بوصل..أوووف وزحمه بعد..!!
يعني لازم الظغط والسكر يرتفع هاللحظه..سمعت صوت من برى ويوم لفيت لقيت مجموعة شباب.بسوبر يباركون لي من بعيد..ظحكت لهم وسلمت عليهم من بعيد وانا فرحان لهالحلم اللي ظليت سنين طويله اتمناه..و تحقق ومابقى غير القليل... وأشتغلت الأشاره..وطيرااااان لبيتنا..وكلها عشر دقايق ووقفت قدام البيت وأنا اهرن هرنات عشان اللي ينايم يصحى من نومه..ادري باخذ تهزيئه من جدي ..لكن كيفي اليوم فرحان ولازم أعبر عن فرحتي..ناظرت نفسي نظره اخيره بالمرايه ورتبت شعري الطايح بسبب هالحر الطاقي..
ونزلت من السياره..وعلى طول للمجلس وانا اصرخ بصوت عالي ,اظحك..

الوليد\وخروا...وخروا...وخروا..الوليد بشحمه ولحمه جاء...!!
وكأنهم ماصدقوا خبر..وكلهم قاموا يسلمون علي..لكن تركتهم وعلى طول رحت لعمامي اللي جالسين جنب بعض وسلمت عليهم و جدي اللي ضمني وبعدها سلمت على أبوي اللي الفرحه تقطر من عيونه..
محمد \مبروك ياولدي..!!وسكت وهو يدقق النظر فيني...ارتبكت بنظرته وعلى طول مسكت نفسي ورديت عليه
الوليد\الله يبارك فيك يبه...
ماجد\ها ياالوليد..كم بقى عاشن تخلص الدوري..!!
التفت لعمي وقلت له\بقى مباراه وحده..والله يستر منها..
بو أحمد\الله يوفقك ياولدي...
الوليد\آمييييييين..
سلطان وهجم علينا فجأه بكلامه\أقول يالوليد..ياحظك مدام أخواني فرحانين فيك...انا اخوهم واسم انه أخوان..
الوليد \مشكله الغيره..أعترف انك منقهر مني...
سلطان\مالت عليك..حق شنوا أغار..أنا اغار منك يالخبل..
الجد\ سلطانوا ويهد أسكت احسن لك...أنا ماأرضى على الوليد..
سلطان وقام من مكانه\لالالا خلاص أنا مالي قعده هنا..حتى ابوي يالوليد بتاخذه مني. واحمر وجهه من الغيظ...وقال...يقطع بليسك عليك حظ مو بصاحي..!!
والكل ضحك على كلام سلطان..وانا استئذنت منهم لأني أبي أبدل واسلم على جدتي..ومن داخلي رغبه فظيعه اني أشوف جمانوا المقهوره..

ولأني من أهل البيت دخلت وأنا اتحنحن واقول ياحريم أتغطوا ..
:::::::::::::::::::::



ظليت جالسه مع ابتسام..وبداخلي منقهره..لأني شوي وبنروح البيت..
ولو سمحتم بدون احراجات..انا منقهره لأني أبي أِشوفه..
لاتطالعون كذا..
ولد خالي وأبي اشوفه فيها شي..
وقطع افكاري صوت أبتسام.
ابتسام\لحظه..موكأن صوت الوليد..!!
جمانه\تهقين رجع..!!
ابتسام\أكيد..بروح اشوف..
ياحظها بتشوفه..
لكنها شفيها طولت..
مالت عليها وعليها..
وانا شفيني ماصدقت على الله انه يجي..أووووووف..ياهي حاله..
حاولت أسولف مع البنات وأغظ النظر لشخصين..غلا الخبله اللي مدري شفيها..
والوليد اللي أسمع صوته يعلى وهو يظحك ويتكركر مع اخته..
لكن اللي فرحني زود..أنه جدتي درت بوجود الوليد ولأنها تعبانه خانت حيلي قالت لنا تغطوا عشان اسلم على الوليد..
المهم كلنا تغطينا ودخل الأمير..الوليد..
ومن سوء حظي أن جدتي كانت قريبه من المدخل حق الصاله وماقدرت أِشوفه وأمي ماقصرت وقامت له وهي تسلم عليه..وحريم عمي سلموا عليه من بعديد وباركوا له..وحتى بنات خالتي سلموا عليه من بعيد..
ومدري ليه يوم قامت أمي.تذكرت أمه(عمتي أم يوسف)..وكل الغيظ والمشاعر اللي كانت أتجاهه تبخرت وحلت محلها الحزن والأسى..
صعب في هاللحظات الحلوه أنك تفقدين الام حتى لو في بديل..محد يعوظ الولد والبنت عن فرحة الأم..

لكن سمعت شي فجرني وانا مكاني ورجع الغيظ والقهر مره ثانيه وعيوني أمتلت شرارررر..
شفته يكلم ابتسام باذنها ويضحك معاها بصوت عالي ويطالعني بغرور واضح..وتكبر..
معقوله عرفني..لا مستحيل..!!
وليه مستحيل يالخبله..وأنتي ماتغطيتي عنه الا من كم سنه..!!صج خبله..
مالت عليه..الله ياخذه..ولا..ومصدقه نفسي أني أبي ِاشوفه..!من حلاته عشان اشوفه..
وعشان اقهره مثل ماقهرني..قمت من مكاني ورحت اخر الصاله وأتحداه ان شافني اللحين..
ويوم مرت دقيقتين أختفى صوته وعرفت أنه طلع غرفته..
وانا الحبيبه متغطيه عنه ولا احد قالي فتشي لأنه راح..

ومامرت نص ساعه الا كلن راح بيته لأنه تأخر الوقت..
وأنا في بالي أشياء كثيره ابي أعرفها
اولها ..عن غلا..أحس فيها شي ..البنت مو بصاحيه..والله يعيني على غرورها عشان تقولي السالفه..
والشي الثاني والمهم بنظري..ودي أعرف وش قال الوليد لأبتسام وهو يناظرني..
وكل هالأشياء بكره بعرفهم..غصبن عنهم..
أنا جمانه..مو حيا الله..!_*
::::::::::::::::::::










(طويل.).( يهبل)(.يلبس نظارات شفافه ماخذه نص وجهه) ..(وشايف نفسه)...(بس هذه مواصفاته)..!!وصح نسيت شي..(اللي يشوفه يقول عارض أزياء)..!!
هذا أخر كلام قالته لي غلا..وراحت لغرفته عشان تنام..
لكن لمحت..لمحت شي...
وياليتني مالمحته..
لمحت نظرة حالمه منها..
لمحت نظره متشوقه لمعرفة هالأنسان..
:::::::::::
والمصيبه..أنه كل الشكوك والمواصفات تتجه لشخص معين..
شخص أعتبرته غريب وبيظل غريب..
شخص كرهته ..من طفولتي..وبظل أكرهه..
لاتسألوني ليش...!.؟
بس عرفوا من هالشخص؟..!!
تـــــــركـــــــــــــــــــــي..!
كره الطفوله...!!
أمقتك ياتركــــــ]ــ]ـي
:::::::::::::











صحيت من نومي بدري..وتروشت على السريع ولبست جينز وتيشرت ابيض اكمامه طويله مع الجاكيت الأسود المعتاد..ونفس كل مره مافطرت..وهالمعده بتظل فاضيه لحد الليل..الا اذا رحمت نفسي وتغديت..
لكن تركت رساله لــ لؤي وكتبت له اني طالع للدكتور سمير عشان مايحاتيني..لأني اليوم عندنا ويك أند..وهالويك أند بقضيه بشغلي الثاني..
وزي ماتوقعت السياره كانت تنتظرني ..
ومامرت ثلث ساعه الا وأنا واصل..
واستقبلني..هالمره شخص أول مره اشوفه سلمت عليه بالفرنسي..ورد علي السلام بالعربي..
واكتفى بالسلام..وأنا ماحبيت أزيد بالكلام معه.وعلى طول دخلني صالة الموسيقى عشان ابتدي شغلي..
فصخت جاكيتي..وحطيته على جنب..
وبديت اكمل التخطيط اللي ماكملته أمس..وماحسيت بالوقت ابدا..
ولا حسيت باللي اللي دخل علي وأنا مندمج بشغلي..الا لمن نزلت ايدي من الجدار عشان اريحها..
وشفت الدكتور سمير واقف وراي على طول..
سلمت عليه..وسألني عن أخباري..وسكتنا..
ماعندنا حديث ممكن نتطرق له..وهو حس باحراجي..وطلب مني أكمل شغلي..
وجلس بعيد عني..
وارتبكت الصراحه..لأني ماأحب أشتغل وأحد يطالعني..
لكن طنشت..والتهيت بالتخطيط..!!
لكن رمى علي قنبله..ماأتوقعتها ابدا تصدر منه..!؟


الدكتور سمير\ماودك.بمعرض تعرض فيه لوحاتك..!؟؟؟
:::::::::::::










كانوا جالسين بالحديقه اللي بالحوش.. الجده..وجمانه وراوين..والعمه هند..ونور..
لأن الجوكان رائع خصوصا انه شوي وبيأذن المغرب...يعني لا حر ولابرد..معتدل..
والقهوه..والشاي..والحلى..والكيك..وكل شي يخطر في بالك..
وماعندهم غير السوالف..والظحك..ياحلوها من جلسه..!!
وكان ودهم يسيتمتعون بهالجو الحلو..لكن جمانه عفست عليهم الجلسه..
على قولتها تبي..تطلع..تبي تسافر..العطله بتخلص..وهي ماأستنشقت جو بره..تبي تتنفس.!؟
لكن لامجيب..
الجده تضربها بالعصا من جهه..
وامها تهزأها على طوالة لسانها من جهه ثانيه..
هند\يابنت استحي على وجهكك..انتي نسيتي أنه ماردوا عليكالجامعه..كيف تبين تسافرين..!!
جمانه بخشونه وصت رجالي\يمه..مالي شغل..أبي أأطلع..والله مليت..يعلها ولا دارسه..يعلهم ان شاء الله مايقبلوني..لكن أبي أطلع..شوفواو لكم حل..
راوين بنعومه وهي تاكل قطعة الكيك\ههههههههههه اللي يشوفك يقول انك جالسه في راس تنوره..احمدي ربك متى مابغيتي تجين الخبر جيتي..!!
جمانه وهجمت عليها\شب ..شب..ولا لمه يارواين..أشعليك.الهند وصيفتي فيها..وبعدها جيتي للشرقيه..يعني مالك عذر أنك تزهقين ..!!وبعدين عيب انك تاكلين وتتكلمين..يالخبله..!!
راوين وميته على بنت عمتها وبغت تغص بالأكل\فديت اللي منقهرين ومحترين والله..حبيبتي جمانه..لاينط لك عرق ..
جمانه والتفت على أمها وبدت تتمصلح وتتدلع\يمه..شوفي بنت أخوك تتطنز علي..!!
هند\ليتك بس تصيرين مثل راوين..عقل وادب..
جمانه وصرخت زي الصغار\يعني أنا مجنونه..ماعندي عقل..!!يعني أنا خبله..مااستحي..!!ولفت على راوين وكشت بوجهها..ماااااالت عليك,.!!
نور\حرام عليكم أنا ماأرضى على جمانه
جمانه وفرحت اخيرا أن احد عبرها\حبيبتي..عمري مرت عمي..فديتك..انتي اللي فاهمتني والله..خذي بوسها طايره على الهواء..ورمت لها بوسه..
والكل ضحك. على تصرفات جمانه الطفوليه..
الجده ومنقهره من صغر عقل جمانه \والله ياجمانه مايبيلك الا الرجل(الزوج)عشان يخليك مره..!!
جمانه\أيه أيه..أتحدتوا علي كلكم..أًصلا أنتوا هذا اللي تبونه..!!
هند\ياربي هالبنت بتجنني..كيف أخليها تعقل..!!
الجده\قلت لك ياهند العرس بيعقلها..متى بس يخلص ولد خالك عشان نفتك من حنتك..!!
رمت الجده هالكلام لجمانه..والمصيبه أنه قدام الكل..
صحيح جمانه..فري..وايزي..ويمكن ماتخجل الا قليل..
لكن غصبن عنها أستحت وحمر وجهها..
وأدركت هالشي بألأخير..يوم اظحكوا عليها..
ولأنها تعرف أنهم يقصدون الوليد..فصرخت عشان تمنع الأحراج وترجع جمانه الأوليه.
جمانه\وعععععععععععععععععععع..مابقى الا هذا أتزوجه..اخر يوم بحياتي ان شاء الله..
الجده\وشفيه ولد خالك..تحمدين ربك وتبوسين ايديك ورجلك على هالنعمه..يالخروه..!!
جمانه وخلاص ماقدرت تمثل أكثر..فقالت بصوت واطي وهي تمط بالكلمه\أمحــــــ،،،ـــــق..!!
وسمعتها راوين وماتت ضحك..على هالعجوز..عجوز العالي..^*
وماقدرت راوين غير أنها تسحبها وتوديها لقسمهم عشان توريها الهدايا اللي شرتها من الهند
وكانت معارضه ومعصبه لكن بداخلها مستانسه أنه ابتعدت عن الموقف واللي الأحراج اللي تسببته الجده لها..
ولمن وصلوا الغرفه..
جمانه\وقسم بالله ..اللي يشوفوني يقول عنز ويسحبونها..رواوينوا..تركيني ..!!
أتركتها راوين وهي تكتم الظحكه\أوكيز.اوكي....ممكن تجلسين بوريك شي..!!
جمانه جلست\وهذ جلسه..وريني..!!وبقلة صبر..بسرعه..
راوين\طيب..هدي أعصابك أول شي..
جمانه وفورت زياده لكن مابينت وكرهت بنت خالها بسبب هالبرود\طيب..وهذه هديناه..
راوين\أي تهدئه هذه..طالعي وجهك..اللي يشوفه يقول أِشاره حمراء..جمانوا ريلاكس..شفيك..!!
جمانه وتصنعت الأبتسامه والهدوء\مافيني شي..
راوين وبادلتها الأبتسامه\أوكي..أنتي تعجبيني كذا..
وطلعت راوين كيس كبير فيه الساري والأساور وورتهم جمانه..لكن تضايقت لأن أساور ابتسام هي اللي طاحت عليها بالمطار وقررت تعطيها اساورها الصفراء لأنها ساري أبتسام فستقي وفيه تموجات صفراء..وهي مو مشكله عندها مخزن اساور..
أما جمانه ماقدرت تقول غير \واااااااااااااااااااااااااااو..يجننننننننن راوين..
راوين\هذا هديه مني لكم واخترت لك البرتقالي..مدري ليه احس أنه بيناسب عليك..!!
جمانه وهي منشغله وماطالعت راوين\مشكوره..وأخيرا ناظرتها..أيه هذا بنت خالي..مو اللي من شوي..تقهرني..
راوين\واللحين..راح القهر..!!
جمانه ونعست عيونها\بقى شوي..!!
راوين\يمــــه منــــك..محد ياخذ منك لاحق ولاباطل..
جمانه\هههههههههه شسوي بعد هذا انا ..جمـــأنه..
راوين\واحلى جمانه بعد..






وبوم اذن المغرب جاو البنات واكتملت شلة ألنس..وراوين خذتها فرصه ووزعت الهدايا لهم..وصح أنها تضايقت من غلا بسبب سالفة امس..لكن مسرع مانستها لأنها أعتبرتها امر سخيف بالنسبه لأمورها الثانيه
وجمانه مانست سالفة السفر وشنت حمله على الكل عشان تطلع وتغير الجو..
وهالعدوه انتشرت للبنات كلهم..وصاروا صوت واحد..وكلهم مصرين انهم يسافرون أو يتمشون..
وطبعا محد من الحريم سمعهم..والرجال دوامات طبعا...
ومابقى غير الشباب وكل وحده قررت تقول لأخوها يمكن يرحمونهم شوي ويطلعونهم..!!
لكن عمتهم هند عرضت عليهم فكره...لكن جمانه كانت أول المعارضين..
جمانه\لاااااااااااااااااااااااااااااااااااااا..ماأ بي..ماأبي نروح راس تنوره..زهققق انا أبي أسفر مو أرجع البيت..
هند وطنشت بنتها الخبله\بنات تركوها..اذا جيتوا السكن هناك..بنطلع البحر..وبنشوي..وبنمشيكم كل مكان تبونها..وحتى السينما بنوديكم..
عجبهم البنات عرض عمتهم..وفرحوا..على ألقل شي..أحسن من لاشي..
لكن جمانه ماخلتهم وقرقرت براسهم..انه زهق..وحر..والسينما ماتعرض غير أفلام قديمه..
وشوي..شوي بدت تقنعهم..
هند\ها..وش رايكم بنات..
فجر\كيفكم..اللي تبونه سوووه..
ابتسام وتأثرت بكلام جمانه\لا بحر..حر اللحين..!!ماعندكم مكان ثاني..!!
هند عصبت..وعرفت انه بنتها أقنعت البنات.. وعشان كذا ماحبت تصر عليهم لأنه البنات شكلهم يبون يغيرون جو بره\على راحتكم..ومتى مابغيتوا..تجون بيتي حياكم الله..
ابتسام\ان شاء الله نجيكم مره ثانيه..!!بس عمتي تكفين أقنعيهم يسفرونا..وبضيق واضح...والله زهق..
هند واشرت بعيونها\من عيوني..بروح وبقنع الحريم..
ابتسام\تعيش عمتي..ياحضك ياحمانه فيها..
جمانه\أحم..طبعا..وهي طالعه علي ..أوووه قصديز.اانا طالعه عليها..!!
ابتسام وبسخريه\واضح..!!

غلا وأخيرا تكلمت وبدلع كالعاده\أنا عندي فكره..!!وياويله اللي يقول لا..!!
البنات وعلى طول نتفس صوت غلا المايع وهم حاطين أيدهم على وجههم\وش هي....!!

غلا ورمشت بعوينها\....البحـــــــــــريــــــــــن..!!
:::::::::::::
الجزء الرابع عشر
===========


كانت ماسكه طرف أصبعها اللي يقطر دم وتحاول تظغط عليه بلفافه عشان يخف هالدم اللي ينزف..لكن تصدقون...!!ماكانت تحس فيه..لأن اللي في القلب جروح غطت على هالجرح..في القلب جروح العالم كله..
جاها ولد أخوها اللي كان حاضر الموقف..ومسك اصبعهاوخذ اللفافه ولفها بكل قوته وشد عليها..وهي تشوفه وماسكه نفسها...مأتبي تضعف قدامه..لكن..توها تحس بالألم..كان يضغط عليه من جهه وهي تصرخ الأهات من جهه ..لكن حتى الصرخه اللي كنت تصرخها مكتومه..محد يسمعها..
لكن دموعها هي اللي أستسلمت ..
مروان بحزن\عمتي..تمسكي شوي..شوي وبيخف الألم..!!..عمتي لاتصيحين....!!
ياسمين وحاولت تقاوم دموعها\حبيبي....أنا مافيني شي..بس الجرح حرقني شوي..!!
مروان\كل هذا ومافيك شي..عمتي أرجوك لاتكذبين علي..بعدين كيف رضيتي له..ليه ماوقفتي في وجهه..
ياسمين ولازلت تتألم لكن ماسكه نفسها وراصه على عيونها\لا يامروان..لاتقول كذا هذا ابوك.. وبعجز...واذا سمعك أكيد بيزعل..!!
مروان وصرخ\يخسي..يخسي يكون ابوي..!!هذا مجرم..مش أبـــــ....
ياسمين وسكرت فمه بايدها\لا..لا يامروان...لا تتعلم القسوه..أرجوك..!!
مراون\وبعدكل هذا وتدافعين عنه..عمتي كان بيذبحك..وصرخ..وانتي ساكته...!!
ياسمين وبقلة حيله\ماكان يقصد..هو قط السكينه وجات بــ اصبعي..!!..بس..
وبعيدن انا الغلطانه...كنت اشوفه معصب وهو جايني المطبخ .. ولا رديت عليه وهو طبعا اكيد بيثور من تجاهلي له..ومامسك نفسه وغط السكينه بدون مايقصد..بس هذه الحكايه..
مروان وماسك راسه\عمتي..كل هذا وتقولين بس...عمتي..لين متى..لين متى قولي لي..!!ونزلت دموعه وهو عاجز وماابيده شي..
ياسمين أحتارت ماعرفت كيف تسيطر على الموقف... وبعجز..وضعف حيله ضمته بأيدها اليسرى..والمشكله أنها عاجزه تهدي نفسها\امسح دموعك ياحبيبي...ماأبي أشوفهم...أمسح دموعك...والله الوحيد العالم بهالظلم اللي نعيشه..!!
مروان ضم عمته أكثر وهو يبي يحس بالأمان اللي مو بحاسه ونسى جرح عمته..ونسى أنه جاي يواسيها..وهي اللي واسته\عمتي..كفايه..انتي عانيتي كثير..واستحملتي مشاكلنا كلنا.....ليتني بس..ليتني بس أوقف بوجهه واقوله ..حرام عليك كفايه ظلم..!!
ياسمين ونزلت دموعها ثانيه بمراره\مين قال أحنا ماأبيدنا شي..!!أصبر يامروان.. .....ان الله مع الصابـــرين..!!
مروان أبتعد عن عمته شوي ..يبي يشوف أي شي من علامات الصبر ..لكن مالقى غير..الأسى اللي بعيونها\وانتي..بتصبرين..!!
ماردت عليه..لكن تمتمت بكلمة ايه..وأخنقتها العبره..وظلت ساكته..!
مسك مروان طرف اصبع عمته..وضاقت عيونه... لحد اللحين ينزف,,!!
مروان\عمتي..شكل النزف قوي..
ياسمين وهي تمسح على شعر مروان\قلت لك لاتخاف..شوي وبيوقف النزف..!!..
لكن لحد هاللحظه مروان مش مصدق عمته..هي تقول شي..واللي يشوفه من نزف شي ثاني..!!
ياسمين وحست فيه \ياربي على هالولد..مروان..
مروان وهو زعلان\نعم..
ياسمين وخلقت ألأبتسامه وطربت بصوتها\مافيني شي..مافيني شي..حبيبي لاااا..تقلق علي...!!
جرح..(وناظرته)..في طرف اصبعي..(واشرت على أصبعها)بيطيب ويمكن يختفي...جرح في طرف أصبعي بيطيب ويمكن يختفي..!!(ومسكت ايده وبعيونها نظره حنونه)...لما ايدك تلمس أيدي...لما ايدك تلمس أيدي..وسكتت وهو ابتسم..
وكملت بداخلها..
ظحكتنـــــــي..
لوتشوف جروح قلبي وش تقول..!؟
لو تشوف همومي وثقالي الحمول..!؟
لو تحس بضمى روحي لفرحى..!؟
كان صابك من مقاومتي ذهــول..
:::::::::
ياسمين\واللحين..ممكن تروح لغرفتك....!!
مروان واعترض \لا عمتي..بزهق لوحدي..
ياسمين \طيب ياعيون عمتك..بنجلس ربع ساعه زياده..!!وش رايك..!!
مروان بابتسامه\وأنا اقدر أقول شي...وغمز بعيونه بطفوله..سكتيني؟؟

مروان..عمره 12 سنه..
تقدرون تقولون أنه أسم لولد بندر في التبعيه لكن اللي ربته وعلمته وخلته رجال بعين الكل هي ياسمين..
وعشان كذا هو قريب لها بدرجه غير طبيعيه..

جرحــ فيـ طرفـــ أصبعيـــ بيطيبــ ويمكنـــ يختفيـــ
:::::::::::::::::::::






كنت بالسياره اللي توصلني للشقه..
ورجعت افكر باللي صار لي مع الدكتور سمير..!!وكانه جبل عالي وشامخ مكبوت بقلبي
صدمني بسؤاله..!!؟
مين أنا..!!عشان يعرض علي هالعرض اللي بيكلفه مبالغ باهضه..!!
أوكي.. قلنا أنه فاقد الوطن..والأهل...
قلنا انه وحيد..وكريم..وطيب..وغني وهذا حطوا عليها مليون خط...!! لكن ماتوصل لهدرجه..!!
وايش بيستفيد اذا ساعديني..!!
أكيد فيه مقابل..
أكيد..وخصوصا بهالزمن..!!وأنا ذايق هالشي..وكان المقابل أني خسرت 11 سنه من عمري..!!11 سنه..والله يعلم وش ورى هالخساره...موته..أو فرقى طول العمـــــر..!!
أنا لازم اعرف ..ماأبي أكون ساذج والأشخاص هم اللي يمشوني..والمؤمن ماينلذق من جحره مرتين..!!
ودي أفض كل شي معاه..وارتاح..لكن اعرف أنه الخسران الوحيد هو أنا..!!
سحبت نفس عميق بوهن وأنا ارثي على حالي وتشتت افكاري..
يارب..!!والله محتار..وش موقفي اذا واجهته..لازم أفكر عدل قبل ماأتخذ أي خطوه..!!
واحمد ربي ألف مره أنه يوم سألني طلع على طول لأنه جاه تليفون من الشغل حقه..والا كان أتهورت ورديت عليه برد أنا مش مستعد له..
والمشكله أني متأكد أنه بيسألني ثاني مره..وبيعرف أني فكرت بالموضوع..
يعني.!!
لازم أفكر..قبل مأاتواجه معاه..!!لازم..
ياربي..ساعدني..!!
أحس متعلق..متعلق بنهاية خيط ..وهالخيط بيجي يوم وبينقطع
مين الجأ له..ومين يسمعني..!!
(وبحزن طفر منه)الله يذكر ايام اول..كنت مرتاح البال..مكان عندي شي يشغلني..! 
كنت بلاهموم..(وأبتسم على هالذكرى)
كنت مدلل..محبوب والكل بحسدوني على هالصفه..
لكن وش أستفدت من هذا كله..!!
ولاشي..!!
ولا شي استفدت..
الغربه هي اللي وصلتني لهالطريق..(وبصعوبه كمل)
وهي اليوم اللي خلتني وحيد..ماعندي أحد الجأ له..ولا أحد يفهمني..ولا احد أشتكي له..
ماعندي غير..ريشه افرغ فيها عواطفي..ولوحه أتامل فيها لمن يفيض عندي الحنين واشتاق..!وتذكر اللوحه بحنين..
وياعذاب هالشوق..اللي يقتلني حسافه وندم على اللي فات..!!
......
أنا ماأنكر وجود لؤي.والله الوحيد العالم وش حالتي بدونه..
لكن فاقد الأم..فاقد ألأبو..فاقد كل ماضي كنت اعيشه..!!
فاقـــدهــم..وربي فاقدهم..
:وبحسره..والم وضيع:داس على قلبه فيها..قال:
لو كان ابوي جنبي..موجود..كان ماأظطريت التجأ لأي احد..
ولو كانت أمي قريبه بحياتي..كان رميت نفسي بحضنهاوصحت..
وصحت لمن أحس أني مرتـــاح..
ويااااابعد هالراحـــــه..اللي أبيها..!!
/
\
/
وبعد فتره حسيتها طويله.. وصلت الشقه..
ورسخت في بالي أشياء كثيره..!!ولازم اغتنمها..!!
والا بتفوت محطه ثانيه من حياتي..."
==============






بعد مارمت غلا القنبله اللي سموها سحريه البنات..طاحوا عليها من وناستهم..وشوي وبيشقوقون روحهم من الفرحه..ومسكينه غلا ماقدرت تتنفس..وعصبت عليهم..لكن لاتخافون مو عشان أنها أختنقت..لا..!
عشان شعرها خرب ومالها خلق تظبطه..!!
غلا بنعومه ممزوجه بعصبيه\جمانوا..وخري عني..خربتي شعري..وخري..!!ليتني ماتكلمت..!!
جمانه بطنازه\شسوي ياقلبي من الفرحه والا أنا ماأواطنك..!!
غلا وحمر وجهها من الغيظ\يعني أنا اللي ميته عليك..!!
..done جمانه ومسكت كتوف غلا بدفاشه\أقول غلا خلينا نعقد فترة هدنه لحد مانروح البحرين وبعدين يصير خير
ياأخوك..اهم شي نطلع..!!done غلا بضحكتها الدلوعه\ههههه..حلوه هالكلمه..كثري منها..
فجر وتبي تغايضهم \وانتوا مصدقين نفسكم كثير يعني..!!أقول لاتحلمون كثيير..راس تنوره وكثير عليكم..!!
ابتسام بتوتر\ياربي..فجر..تكفين لاتحطمين مجاديفنا..خلينا نحاول ويصير خير ساعتها..!!
جمانه وولفت على فجر بتهديد\علمن يوصلك ويتعداك يافجر..والله ياويلك أني قلتي ماتبين تروحين.. ونعست عيونها وهي تتذكر شي قريب....موتسوين نفس ذيك المره طلعنا وجلستي بالبيت..!!
فجر بابتسامه\أفكر..!!
راوين وبان التعجب بعيونها\اي طلعه..واي روحه..متى صار ..!!
جمانه وتبي تقهر راوين\ويه فاتك..طلعنا..وطلعنا..وطلعنا..
راوين\وين طيب..!!
جمانه \أقولك لحظه..ورحنا..وشرينا واكلنا,,!!
راوين بقهر\حسبي الله على بليسك وين..!
جمانه وماسكه ظحكتها\صبري..وشرينا ملابس حق الكليه..وكلنا من كانتون..أممم و بعد أيش سوينا..!
ونجحت خطة جمانه في قهر راوين\خلاص..ماأبي أعرف شي..!!
ابتسام ورق قلبها لراوين\تركيها ياراوين..جمانه متخصصه في رفع ظغط الجميع..رحنا جيان..تمشينا شوي فيه ورجعنا البيت..
راوين وناظرت جمانه\ماااااااااااالت,,
جمانه وغمزت بعينها بكل جرأه\أمووت انا في اللي ينقهرون وويستسلمون بسرعه..أحبهم والله..
ابتسام بصراحه\والله ماينفع معك ياجمانه غير هالأسلوب..!!
غلا ورمشت بعيونها\المهم شفيكم تضيعون الوقت..يالله خلونا ننشر الخبر..مافي وقت..
فجر بثقه \ماله داعي ننشر الخبر..عندنا اكبر ثنتين حنانات بالعايله وهو بيتولون المهمه..
غلا+جمانه بفضول\منوا..!!
فجر وفيها الظحكه\...انتوا طبعا..!!
غلا+جمانه وبؤبؤ عيونهم شوي وبيطلع \أحنـــــا..!!
ابتسام\هههههههههههههههههههههههههه صدقتي يافجر..ماله داعي نتعب روحنا انتوا عن عشرين بنت..!!
غلا باعتراض\لالالالالا أحنا ماتفقنا على كذا..كل وحده فيكم بتكلم أخوها..والحريم عادي..بيرضون بالنهايه..!!
ابتسام وسكتت\طيب فكونا..يالله تفرقوا..كل وحده تدق على أخوها..
جمانه بدلع\وأنا طبعا بدق على خالي...حبيبي..سلطان..
فجر\ماله داعي تدقين ليه..أنا توني شايفته بالمجلس..
جمانه وقامت\والله زين..بروح اشوفه..
وبكذا اتفقوا البنات أنهم يستلمون المهمه الصعبه ويبدون باقناع اخوانهم..
وطبعا غلا أستلمت المهمه بدال فجر ودقت على هيثم..
وابتسام دقت على الوليد
وجمانه بتكلم سلطان
وبقى راوين اللي ظلت جامدة الملامح....!!
==========




كل وحده تكلم اخوها..والحريم عادي بيرضون بالنهايه..
كل وحده تكلم اخوها..والحريم عادي بيرضون بالنهايه..

هذه الجمله أنعادت ألف مره في بال راوين..!!
تحسها صعبه..صعبه كثير..
معقوله تقدر تكلم أخوها..!!
معقوله تقدر تحط عينها بعينه..!!
مستحيل طبعا..!!
أخوها..مو مثل أي أخو..!!
أخوها تركي..
تركي الصعب..
وبكذا أنقطع الأمل الوحيد عند راوين ..ومن البدايه استسلمت واعلنت أنهزامها..!!وبان الحزن بعيونها..
فجر مسكت ايد راوين وهمست بأذنها\راوين..!!
راوين بحزن وخيبة امل\همممم
فجر\شفيك حبيبتي..!!
راوين\ولاشي..!!
فجر ورصت على ايدها وبنفس نبرة الصوت\..متأكده..
راوين وغمضت عيونها\فجر..خلينا نطلع شوي احس أني مخنوقه..
فجر\أوكي..وقامت وظلت ماسكه ايدها..لمن طلعوا بعيد عن عيون البنات..
وجلسوا بالكراسي اللي بالحوش...
راوين ساكته والحزن واليأس باين بتقاسيم وجهها..
وفجر نفس الشي ساكته أحترام لصمت راوين..
راوين بضيق\..فجــر..أنا ماأقدر أروح معكم..!!
فجر بابتسامه \والسبب..!!
راوين وحست بصعوبه بالكلام\فجر..أظن أنتي أكثر وحده تعرفين ليش ماأقدر اروح معكم..!!
فجر وقربت منها وحسستها بالأمان بمسكة ايدها\أنتي قصدك أهلــــــ...
راوين وقاطعتها\أيه..
فجر وتناظر النحله اللي بالزرع وكيف تنتقل من ورده لورده\راوين..شوفي..الحياه صعبه..وفيها ممرات كثيره ..وكل ممر يختلف عن الممر الثاني..لكن الذكي اللي يقدر يتجاوز هالممر بسهوله...واكبر مثال ممكن تتصورينه.. (وبصعوبه كملت)....انـــا..
راوين باستغراب\كيف..!!

فجر وعينه ثابته لقدامها\أنا..طفوله صعبه..ومراهقه مجنونه..طفولتي كانت حلوه..لكن بنفس الوقت مره..ومراهقتي كانت مجنونه..راوين..الكل يعرف بقصتي..وماأظن..أنه احد يقدر يمسح الماضي.لكن اللي أبي أقولك اياه..على كل اللي مريت فيه..قدرت اتجاوز الممرات..وقدرت أكسر كل حاجز..ممكن يقتلني.انا ماأنكر أني أمر بلحظات ضعف كثيره..لكن قدرت..وصدقيني..كل أزمه تمر علي..خلتني أصير اقوى واقوى..
راوين وصابتها العدوه وظلت تتأمل بالورد\بســ...!!
فجر وتجاهلت كلمتها\راوين ابيك تكونين قويه..ابيك ماتستسلمين بسهوله..فكري..قاومي..حتى لوطحتي...قومي..وشدي الهمه..وثابري. لمن توصلين للي تبينه..!!لاتكونين مهزوزه من اول موقف يمر عليك.خليك اقوى..وأثبتي لمن توصلين للي تبينه..!!...............واللحين فهمتي,,!!
راوين بعيون تلمع\فجــــر..تدرين..!!.وخانها التعبير.........انتي صج فجــــر...!!
فجر وفهمت عليها لكن حبت تتغيبى شوي\طيب انا أدري أني فجر..!!
راوين وعصبت\يوووووه فجر..!!
فجر\ههههههه طيب..خلاص..ياربي صج اذا قالت جمانه..تعصبين بسرعه وتردين احلى وأحلى..
راوين وابتسمت وهالأبتسامه خلت وجهها أحلى\شسوي بعد..انا كذا..أستحملوني شوي..
فجر بابتسامه\واحلى استحمال..
راوين\ههههه طيب أمش نروح لهم..اكيد قلبوا البيت علينا اللحين..
فجر ووقفت\يالله..وزي ماقلت لك..حاولي..ولاترجعين ورى من أول محاوله..!!
راوين \...ياأحن روح..واطيب قلب... أوعدك.!!ومسكت ايدها وابتسمت..يالله ندخل..
================




وبعدين..!!
ابتسام وصابها قهر من برود أخوها\الولييييييد..وعمى..أنا اختك الكبيره وغصبن عنك بتوافق على اللي أبيه..!!
الوليد وضحك على عصبية اخته\هههههههه بسوم..شفيك..أنا ماقلت شي..حرام اقول بعدين..!!
ابتسام وودها تشوف الوليد عشان تذبحه\لا مو حرام لكن اسلوبك ينرفز ياأخي..ذكرتني بجمانوا..!!المهم..أنت وينك اللحين..!!
الوليد وفرح بهالأقتران اللي بينه وبين جمانه حتى لو كان سخيف لكن مابين\انا كنت بالنادي..وجاي لعندكم..
ابتسام\طيب الوليد..وبترجي الله خليك..الله يخليك..كلم الشباب باسلوبك السحري..وبصوت بدوي...تكفى..!!
الوليد ويقلدها\تكفى..!!
ابتسام وفيها الظحكه لكن مسكت نفسها\أيه تكفى..........وماقدرت...وظحكت...هههههههه وليد أنا أختك الوحيده..ياحبيبي يالوليد..
الوليد وسكتها\طيب بس بس..لايجيني شي غير تكفى وحبيبي..!!
ابتسام\هههههه يقطع بليسك..يالله تعال,,,
الوليد ويمثل العصبيه\زين...زين....صمختي أذني..أررررررف..والله مصخره..ودلع بنات..وقفل السماعه بوجهها..
مسكت ابتسام تلفونها بكل قوتها..ومابقى سبه الا سبة فيه اخوها..
ولعنت نفسها ألف مره على هالترجي والخطبه الطويله اللي ماتودي ولاتجيب..
واتجهت للبنات وهي ميته قهر وأي وحده بتشوفها بوجهها بتحط حرتها فيها..
والمصيبه..
انها مالقت ..جويلتا..
عرفتوا منهي..!!
هذه الله يسلمكم..اللي تتناجر كل يوم..وكل ليله مع الجده..
مديـــرة المنزل..
ابتسام وتضرب على رجلها بقوه\وخري عني..أقولك وخري عني..ترى النفسيه واصله.(.ورفعت ايدها لخشمها)...لحد هنا..!!
جوليتا وتمسح راحة ايدها بملابسها\طيب ماما أنا أيش يسوي ادا انتا زعلان..!!(وبطريقه تضحك رفعت رجولها عشان تشوف عيون ابتسام اللي تطلق شرار)تبي ماي..!!
ابتسام\لااااا
جوليتا\تبي عصير
ابتسام\لااا
جوليتا\تبي شاي
ابتسام\لاااااااااااا
جوليتا ومصدقه نفسهاكثير\تبي ثلج..هدا حلو ثلج..عشان يخفف حراره مال أنتا..!!
ابتسام ووصلت خلاص عندها\جوليتاااااا
جوليتا\نعم..
ابتسام ورفعت ايدها بشكل فوضوي وغمضت عيونها وصرخت\أنقلعـي من وجــهـي...!!ومشت عنهــا..
جليتا\أيش فيه هدا ماما ابتسام..مافي عقل..كلوا نفر مجنون في هذا بيت..ودخلت المطبخ وهي تتحرطم على كل نفر في هالبيت من كبيرهم لصغيرهم..
=============






دقت غلا على هيثم وقالت له ينطره بره جنب ممر الصاله..وطلع لها وهو مستغرب منها طلب منها تبدى بالموضوع لكنها لحد الآ ساكته..والمشكله أنه هيثم طفش منها..ومن اسلوبها المايع.وهيثم من النوع اللي مايحب أحد يدلع عليه...لكن غلا أخته..ومايقدر على أخته..!!
أحد يقدر على غلا..!!
ويوم حس أنه راسه دار من كثر ماهي تروح وتجي بنفس الأتجاه مسك اعصابه وكلمها برقه مثل ماهي تتكلم..!
هيثم\أيوه غلا...!!شنوا تبين..!!
غلا وقربت منه بدلع ومسكت ايده ورمشت بعيونها ومطت أسمه\هيثــوم..!!
هيثم فتح عيونها على الأخير بطريقه مسرحيه\هيثوم..ومسكة ايد!!..لالالا السالفه فيها أنا..غلا..شنوا تبين..!!ولأنه عملي زهق منها و ضاف على كلامه...خلصينـــي..!؟
غلا تركت ايده وشبكت اصابيعها بتوتر\هيثم..انت تدري اني أخر العنقود..صح..!!
وتدري انه مابقى شي على الدومات..صح..!!
وتدري أنه أحنا ماسافرنا..صح..!!
وتدري اني زهقانه وملانه ومتقرفه وطفشانه..هيثـــوم..احنا البنات قررنا نرووووووح..البحريــــن...وأنتوا بتودونا..!وصرخت بوجهه وهو اخترع المسكين...شرايك بفكرتــــــي الجهنميـــه..!!
ورجعت لصوتها المعتاد وهي تتمايل)... حلوه موا..!! 
ظل هيثم يناظر اخته فتره طويله تذكر أنه صحيح هم ماسافروا هالصيف والدوامات بتبدى وحتى هو محتاج يغير جو..وعجبته الفكره كثير..فمبدئيا هو موافق..وبيحاول في الشباب لمن يوافقون..
هيثم\وأنا قادر أرفض طلب أختي...!!أكيد موافـــق..!!
وماوعى الا غلا بكبرها طاحت عليه وحضنته..!!
غلا\ياربي عليك ياهيثم..والله محد يسوااااااك..!!
هيثم وميت ضحك على غلا وبنفس الوقت منحرج\طيب غلا وخري عني زنطتيني..!!
غلا وابتعدت شوي عنه شوي\شسوي بعد..يلوموني ليه احبك..!!يالله شاو بروح أبشر البنات..!!وطارت زي العصفوره باتجاه الصاله وهي تتكركر..لكن بعدين احترمت نفسها لأن شافت قدامها نور مرت عمها..
أستحت منها ونزلت عيونها بــ الأرض..وقالت سوري...ومشت ..وهالمره بهدوء ووقار...
=========


طلع مع لؤي يتمشى في بارك أندريه ستروئن وخصوصا لأنه محتاج يشم هواء نقي وهالمكان يقدر فيه يعيد حساباته من جديد..وحس أنه الوقت المناسب عشان يقول لــ لؤي كل شي صار بينه وبين الدكتور سمير..
وبدى يعرض له الأحداث اللي صارت امس واليوم..

وأستغرب وبشده من ردة فعل لؤي وموافقته المباشره على عرض الدكتور سمير..توقعه يتفاجأ مثله ويسال ليه كل هالعروض المغريه...ّّوأيش الغرض منها..!! لكن كانت ردة فعله موأيده ميه بالميه وبدون تراجع للتفكير..
..وماينكر يوسف انه شجعه وخصوصا أنه بيسهل له أشياء كثيره هو في غنى عنها..!!
لؤي\ولك عين بعد تفكر..!!يوسف لين متى الأنتظار..!!الفرصه جاتك لعندك..!!
انت ماعليك غير تمارس هوايتك اللي تحبها بكل أتقان وسرعه..!!السالفه جدا سيمبل..!!اوتوكل على الله وانا اخوك..!!

يوسف مسح على حاجبه الأيمن بضيق\بس لؤي..انت ليه مافكرت بالمقابل..!!صحيح انه الدكتور سمير كريم لكن مو لهدرجهـــ......
لؤي وبتسرع ماكان متوقعه\لأني أعرف ليه هو يسوي كذا..!!
يوسف ووقف مشي وهو يحس بشي غريب يجهله\شقصدك..!!
لؤي ولعن نفسه على زلة لسانه\...أوهوووواااا مو قصدي شي...وبعدين ليه تحط هالعثرات بطريقك:.!!يايوسف ياحبيبي فكر..فكر عدل..وبصوت واطي..الطريق قــــرب..شوفه قدامك..!!

(وناظر يوسف قدامه بعيون تايهه وضايعه تنتظر لو شمعه وحده عشان تضوي حياته ومالقى غير سراب..سراب بعيد..وبنفس الوقت قريب.. وفجأه شاف صورة أبوه تمر حذاله..وبعدها أمه وهي تضحك له..وتزاحمت الصور وشاف ابتسام والوليد وجده وجدته..وغمض عيونه وهو متشتت واول ماغمض شاف فجر وبعيونها نفس النظره اللي بعيونه..وكأنه مرايه تعكس ملامحه وجهه واحساسه..فتح عيونه على طول لأنه ماقدر يستحمل هالنظره الغريبه..وماشاف شي من اللي تخيله..حتى الناس اللي كانوا يمشون والضجه اللي يسببونها ماحس فيها..يحس أنه يمشي بدون اتجاه وضايع بين الطرق ومافي أحد يشوفه ولا يشوف أحد..مافي غير طريق وقباله سراااااب يختفي ويطلع فجأه..

يوسف وألف أحساس يعيشه هاللحظه\بس يالؤي..كفـــايه..!
لؤي بصرامه أول مره يعهدها\لا..مو كفايه.!!...يوسف..حرام عليك..!!لين متى بتظل تعطي بدون مقابل..ليت متى بتظل حابس هالألم الي بعيونك..حتى لو كنت غلطان..حتى لو كنت خايف من المواجهه..حتى لوكنت خايف من ردة فعل أهلك اذا دروا..لاتسكتت..أقنعهم..ناقشهم..أظن 11 سنه كفيل أنه ينسيهم الماضي وينسيك أنت أغلاطك..أنت غلطت والقدر غلط معك..ولازم..لازم تصحح غلطتك..!!لاتعاقب نفسك هالعقاب اللي أول نتايجه غربتك..!!يوسف لاتنسى أنه في ناس كثير عايشين لك..لاتنسى امك وأبوك اللي محترقين لشوفك..او حتى يكتفون بسماع صوتك..أو حتى لو يضمنون وجودك بهالدنيا..لاتكون أناني يايوسف..
فكر عدل واحسب حساب لكل شي..ولاتضيع هالفرصه..(واضاف بحذر)...ترى الفرصه ماتجي الا مره وحده بالعمر..!

يوسف ومش حاس بنفسه\وأنا اقولك نفس الكلام...(وبتحدي يجهله)...احنا اثنينا في مركب واحد ونهايتنا شبه معروفه والسؤال يطرح نفسه اللحين..!!..!!اظن انك تتمنى ترجع لديارك..!!
لؤي وداس على جرحه وقالها باللم وضياع وأنكسار وحالميه\أتمنـــى..!!....
أظن اتمنى قليله....وبالم فضيع...قول أحلــــــم..ورص على أيده....احلم بشوفوتهم...
انا ادري انه مافي أحد بينتظرني..وأنا ادري اني بسبب لهم العار القديم من اول مايشوفوني..!!
لكن لحد يلوموني على اللي سويته..!!كنت صغير..ماافهم شي..
كنت فقير..أو بمعنى اصح...كنت محتاج
كنت ابي أي شي عشان أسد جوعي فيه..واسد جوع أهلي اللي كانوا برقبتي..!!
لكن خذت الطريق الخطأ وسببت لأهلي العار والذل..
وجلس على الكراسي اللي جنب البارك بهدوء وهو يناظر كيف الجو بدى يغيم والليل يعلن بدايته....وبدى يتذكر قصته القديمه..
كنت صغير..مأفهم شي..وعيال الحرام استغلوا حاجتي وضعفي..
وبدوا يلعبون فيني..لمن صرت صيده سهله لهم..

وأستغلوني وانا راضي كل الرضا على اللي أسويه..
كانت حالتي زي الموت البطيء..وكنت اعرف أني ميت ميت..!!
لكن غصبن عني اللي سويته..!!
ماكن عندي غير هالحل..!!
وهم كانوا يعرفون اني محتاج لهم..عشان كذا خططوا ببراعه وانتصروا وانا اللي طحت فيها وتغربت..
...ونزلوا دموعه حسره والم وندم... مدري كيف طاوعني قلبي ورضيت..!!
(وتذكر أخر عمليه وصلته لهالحال..!!) 
كنا خمسه...ثنين بالسياره..وثلاثه مستلمين المهم الصعبه وكنت انا ثالثهم واصغرهم..!!ولبسنا كان اسود في أسود ومغطين روسنا بلفافه سوده..وقبل مانتفرق عادوا كلمتهم المعروفه وكلنا كنا حافظينها عن غيب..
يوسف\شنهي..!!
لؤي\كانوا يقول زعيمنا: اذا أندق الجرس محد يعرف أحد..!!وكانوا قصدهم اذا أنكشف امرنا كل واحد يتبرى عن الثاني ومراح احد يساعده..المهم طلعنا فوق السور احنا الثلاثه..ووصلنا اخيرا لمزرعة البيت..وكان البيت يبعد عن المزرعه حوالي ستين قدم..مشينا بهروله وبدون صوت ماعدا نفسنا هو اللي ينسمع..ودخلنا البيت اللي كان مظلم وماكان أحد موجود..وسرقنا كل شي ثمين يخطر على بالك..التحف.....والذهب والألماس..وخزنة الفلوس كلها..وطبعا ماكان هذا غرضنا الحقيقي..هذه كانت مجرد اكسسوارات نمشي فيها حالنا..
غرضنا كان سرقة الملفات المهمه اللي تهز امور الحكومه والدوله..ونعطيها مليون خليجي يتمنى هالملفات تكون بأيده..
يوسف\طيب صديقكم هذا اللي مشترك معاكم اللي كان ماخذ منصب كبيرفي دائرة الحكومه.....ماكان يعرف أنه بيجي يوم وبتسرقونه..!!
لؤي\سالم يعرف أنا أحنا اكبر زعيمة عصابات في الدوله وهو اللي ٍأسسنا..وحتى يوم طلبني معاهم كان قاصد أنه ياخذ شخص صغير في السن ومن احياء فقيره لأنه بعض العمليات تتطلب بواحد مثلي يكون فيها....لكن ماتوقع هاليوم بينقلب عليه الحال ونسرقه..!!
وخصوصا وأنه كان معطينا اكثر من مهمه نسويها في اليوم الواحد..وكلها مهمات صعبه وتهز السوق هز..
لكن انكتب لنا ذاك اليوم ندخل بيته ونسرقه..
وهو بسهوله كشفنا لكن بوقت متأخر..وطبعا لأنهم اذكياء اللي معي كانوا مخططين أنهم يهاجرون في بلاد ولايرجعون مره ثانيه والله يعلم وين هي بقعتهم هالوقت.. طبعا بعد ماعطوني مبلغ محترم اسد فيه فمي..لكني كنت ذيك اللحظه غبي وساذج..وطحت بالصيده ..وطاح علي كل شي وانكشفنا عند سالم.... ولأنه مايقدر انه يشتكي علي وخصوصا لأني بفضحه بسبب مؤمراته وبوقاته اللي خلته مليونير سفرني زي الكلب باول طياره في ألمانيا..ومن المانيا لباريس..ومسح دموعه اللي عيت تجف بطرف كمه وتمتم بصعوبه 
بس هذه قصتي...وتقريبا نفس نهاية قصتك..!!
يوسف وكل مافيه يرتجف\........على ألأقل قصتك كانت شريفه بالنسبه لقصتي اللي كل يوم واحسها تكون أكثر دنائه..
لؤي ومسك أيد صديقه وحس ببرودتها\يوسف..على الأقل انت كنت مش واعي..مش حاس في نفسك..وتحملت غلطة غيرك..ومو ذنبك اذا كنت يوم من الأيام مدمن ...
وصدقني أنه في لبس بالموضع..!!مستحيل اصدق أنهم يسفرونك بدون سبب..
لأنك مو اول واحد ولأا اخر واحد يتعاطى..!!
(وسكت لؤي وظل يناظر بيوسف وماشاف غير دموع تنهمر وقلب محروق بسبب هالكلمه.وماقدر غير أنه يكمل كلامه حتى لو كان قاسي...)
انا ادري انه كلامي مو جايب فايده اللحين..لكن فكر مين اللي طيحك هالطيحه القويه..
يوسف وعلا صوته..وقام من مكانه زي الطير المذبوح\بـــــس...أرجوك لاتتكلم.. ارجوك...!!لاتذكرني بأي شي..(وغمض عيونه)..والله لو تشوف هالقلب كيف مذبوح واشر على قلبه...كان بكيت على صديقك مثل ألأم اذا بكت على مرض ولدها... والله لو تحس بهالجبال اللي على صدري كيف أتحملها..كان متتتت وأنت راضي ولا أنك تعيش لحظه مره..أرجوك يالؤي أرجوك..لاتذكرني بالعمر اللي ضيعته..ترى حتى الذكرى تفتتني قطعه قطعه لمن اصير زي الرملا اللي تهب من ارض لأرض ومالها لا مكان ولاوطن ولاعزوه..!!
==================






رجعت الصاله بعد ماكلمت ابوي وفرحت كثير أنه وافق .. لكن اللي صار وماكنت اتوقعه انه أبوي ملزم يروح تركي معنا وخصوصا لأنه بيكون محرم لي..وأنا أعرف أنه تركي مستحيل يوافق على طلب أبوي حتى لو ابوي بنفسه طلب من تركي..!!
صابني الحزن واسرني من كل جهه..لكن خطر في بالي كلام فجر.وكأنه عسل صافي يمتع الطعم والنظر..
وتراجعت لقسمنا وأنا أتذكر أني ولامره طلبت من تركي شي..وأكيد بيحن قلبه هالمره مدام أنه فيها طلعه ومتعه له 
وبكذا مسكت تلفوني على طول ودقت عليه قبل ماأتراجع وأغير راي ..وكرهة نفسي اني متحمسه أكثر من اولز.اخاف يرفض منه..لكن أبعدت عني هالأفكار السوده وتوكلت على الله..وضربت رقمه اللي نادر مااستخدمه..
لكنه مارد ....سحبت نفس عميق.... وقويت قلبي ودقيت عليه ثانيه وثالثه..و مارد..والمره الربعه دقيت ورد اخيرا..وابتسمت بعفويه..
وقالت له السالفه باختصار لأنه هو يحب انه يدخل بالموضع على طول وحاولت يكون صوتي فيه حنيه أكثر من أنه يكون فيه طلب مفروض عليه..... وكنت أتخيل أني اذا قلت أن الشباب كلهم بيروحون بيوافق لكني نسيت من فرحتي انه ولا واحد من الشباب يحب تركي وهو بالمثل مايطيق يسمع أسمهم..والود وده يتبرى من هالعايله بكبرها..
وحتى أحنا يتمنى يتبرة منا..ويفتك من واجباته كاخ..هذا اذا عرف وش معنى الواجبات..!!
وماانتظر رد مني او كلمه عشان يبرر موقفه..سكر السماعه بوجهي على طول............!
رميت نفسي على الجدار..وظليت أخنق واخنق في نفسي العبره..
لمن ماقاومت..وبكييييت.. وانا عاجزه كل مافي الكلمه من معنى..!!
أي تفاؤل..!!وأي أمل..!!وأي أخوه اللي أنتوا تسمونها..!!
كنت اكذب على نفسي..!.كنت أحط ألف عذر عشان أتفائل وأكلمه بطبيعه مثل أي أخت تكلم أخوها..!!
كنت أتوهم أني اخته ..وانه أنسان ومخلوق مثلنا..
ماكنت ادري انه حجر..قاسي..!!ظالم..!!جبار..
لا... كنت ادري أنه حجر..لكن توهمت بداخل نفسي أنه بيحن قلبه علي..
بيرق شوي..ويسألني.. وين بتروحون!!
أو مثلا أسباب هالطلعه..!!
أو اقلها..لا ..علامة الرفض..
لكنه ماسال,,واكتفى باسهل الحلول..
تسكير السماعه..
=============







خلااااص قرروتوا..!!
جمانه وتحاول تنسق كلماتها وماتطينها\أي قررنا..وأحم الكل وافق بعد حضرة جنابي..!!
هند وتمسك بطنها بتعب\وياحضرة جنابك قلتي لأبوك..!!
جمانه ضربت راسها بقوه لأنها توها تتذكر أبوها\هـــا..لا..أيه.. وخذت نفس...بكلمه.!!
الجده وتحاول تلقى أي شي عشان تتخانق\هذا اللي ناقص بعد..تروحين بدون شور أبوك..!!
فجر وأنقذتها\لا اصلا جمانه بتكلم أبوها لكن جلسنا نخطط وش بنسوي..!!وضاع علينا الوقت..
هند وتتفحص بنتها وشافت الكذب بعيونها\أكيييد..!!
جمانه وهي ترص على اسنانها\وانا اقدر اصلا..!لازم بابي اقوله..!!وبصوت عالي..هذا اللي ناقص بعد اروح بدون شور ابوي..أذبح نفسي ولا أسويها.. واضافت وهي فرحانه لأنها قدرت تنقذ نفسها...أصلا لازم يعطيني الجواز..يعني يامامي أكيد بقوله..!!
هند\فكرت بعد..ماتقولين له..!!
جمانه وهي تنفي كلام أمها\افا والله.كيف ماأقوله..!!لازم اقوله..!!
هند بتعب\طيب فكينا من هذرتك وسكتي تراك صدعتي راسي وتعبتيني..يكفي أني خلقه تعبانه..!!
الجده وخافت على بنتها اللي صارت وحيده بدون أخت\بسم الله عليك يابنيتي..وناظرت جمانه بعصبيه ..جمانوا وهيد..قومي تعبتي أمك من حنتك يالخبله..!!
جمانه بصوت رجالي وهي معصبه لأنه كل شي بيلومونها فيه\يمـــــه..ياربي..ماسويت شي..ليه انتي معصبه علي..!!
هند وتشد على كل كلمه تقولها\لأنك زي ماقالت جدتك..خبله..!!أقول بلا هذره قومي جيبيلي الدواء مع ماي,,,!!
جمانه واشرت بعيونها الثنتين عشان تمتص غضب أمها\من عيوني..يالغاليه..!!
لطيفه أم عزيز\أقول هند..أنتي أي شهر اللحين..!!
هند وتمسح على وجهها بتعب\في نهاية السادس..!!
لطيفه وبعيون حسوده\مايبين عليك..!!
هند\انه كذا بحملي بجمانه بين..لكن حمالي بناصر مابين..!!
لطيفه\أجل بيجينا ولد..!!
هند بحسره وامل بنفس الوقت\اللي الله كاتبه لي..راضيه فيه..!!
============




ياأخي مايصير لنا أكثر من ساعه جالسين مع بعض وانت كله تسرح..والتلفون اللي جاك خلاك تسرح اكثر..!!أمووت واعرف مين اللي كلمك..!!
تركي بنظره غير مباليه\أختي..وظغط على الكاس من جهه ثانيه ....بارد كثير..عطني منديل..!
مبارك وجاته العدوه من تركي وسرح من أول ماجاء طاري راوين وهو يتذكر اخر موقف بينهم..وابتسم على هالذكرى..
تركي بسخريه\ياحبيبي..اللحين أنت اللي سرحت...مبـــارك..!!
مبارك وانتبه\هــا..!
تركي\ٌأقولك عطني المنديل اللي جنبك..أيدي تجمدت من البروده..!!
مبارك\حلاتــه بارد..وينعش القلب...ويار على راسه.. ويخليك تصحصح..
تركي ويصغر عيونه\دعايه على غفله..
مبارك\لالالا هـ الأمور مايجبون لها دعايات..!!ورمى عليه المنديل بخفه.....تفضل..!!الا أقولك..بكره بتروح الرياض..
تركي وبثقه\أكيييد..زين مني جالس يومين..!!
مبارك بعفويه\والأهل...اوه قصدي يعني بيجلسون هنا مين بعيدن بيجيبهم..!!
تركي\أنت نسيت أنه الوالد موجود..!!
مبارك وتوه متذكر\أيوه..نسيت انك قلت لي..!
تركي ويلتفت حوالينه ويناظر اللي رايح وجاي\غريبه ماأشوف زحمه اليوم..
مبارك\تلقاهم لسه ماأرجعوا من السفر..!!
تركي وتنهد وفكره في مكان ثاني\أيــــه..
مبارك ومستغر بمن تركي\والله انه فيك شي..
تركي ويشرب شوي\مافيـني شي..متملل..هذه السالفه ومافيها..
مبارك مافهم عليه..وسكت عنه...وظلوا أثنينهم يشربون..وماهم أي احد..أهم شي يرضون روحهم المتعطشه لها الأمور..
مبارك ويناظر قدامه \شوف مين جاي...!!
تركي ومش مهتم ولا هو ملتفت \..منوا..!!
مبارك\جاسم وربعه..من زمان عنهم..!!
تركي بضيق\خله يولي زين..مش فاضي لتفاهتهم..
مبارك\فشله تركي قوم نسلم عليهم..!!
تركي وعلا صوته شوي\ياخي ماتفهم..ماتستوعب..قلت لك ماأبي..!!
مبارك طنش تركي وقام يسلم عليهم..
أما تركي..نسى سالفة اخته ولا اهتم فيها أصلا..مجرد تلفون أزعجه..ونساه بكاس واحد..
لكن الموضع اللي يفكر فيه اللحين..البنت اللي شافها بيت عمه..
يتمنى يعرفها ..ومايدري ليش هالفضول اللي فيه..
يمكن شكلها ابهره..
أو يمكن كانت من النوع اللي يعجبه..
وهو بأقل من دقيقه حفظ شكلها..ولبسها ..وحركاتها..وشعرها..وأهم شي شعرها لأن أثر فيه بقوه..
وغير كذا جرأتها..جراتها في الكلام وكيف أنها تقبلت الموضوع وحتى في مشيتها كانت جريئه..
مو جريئه..يعني أيزي..
لا كانت جريئه في الوثوق..وهذا اهم شي عند تركي..
الجرأه في الوثوق في النفس..
نقدر نقول أعجبته..أو المعنى الأصح..أبهرته شكليا وشخصيا..
تذكؤ كيف طاحت عليه..!!وكيف علق شعرها بزر ثوبه الفضي..حس أنه نفسه أختف ذيك اللحظه,,ومابقى غير ريحة العطريه الجريئه..
كان الموضوع فعلا يضحك..
لكن ماعمره سمع سبه من احد..وتجي هي بسهوله وتسبه..!!وماحط في باله ذاك الوقت لأنه في موقف لايحسد عليه..وعرف أنها مش حاسه بنفسها أصلا وهي تتكلم..ويوم شافها تصيح..توه يحس بالموقف..وعلى طول أبعد شعرها من ثوبه بخفه..وحس أنه ألمها لكن ماكان همه في ذاك الوقت غير أنه يطلع شعرها وتبتعد عشان يستوعب الللي صاير..

وعلى طول ربط سالفته بالطلعه اللي قالت عنها اخته..وخصوصا لأنها قالت البنات والشباب هم اللي بيرحون..
وهو متأكد أنها بتكون معاهم..لأنها اكيد هي يابنت عمه أو بنت عمته..
وجات في باله فكره أنه يوافق على طلب أخته.. 
لكن مااسرع ماطرد هالفكره السخيفه من باله..
لأنه مادخلت عقله..!!
أوكي هو يتمنى يعرف من هي البنت..لكن ماتوصل لدرجة انه يوافق على طلب أخته عشان بنت لاراحت ولاجات..
وبكذا نسى سالفة غلا..وحس أنه غبي لأنه يفكر فيها..
وهو مو أي شي يفكر فيه..
لازم تفكيره ينحصر بمستواه او اكثر..
اما الأشياء السخيفه..فبتكون لغيره...مش له...!؟؟
================






بعد مشاوارت طويله بين الشباب ...وبعد تعبهم في أقناع الوليد اللي مش راضي بهالمصخره على قولته...
قرروا انهم يروحون بكره الظهر..يعني العصر بالكثير بيكونون بالبحرين..
وعزيز شم ريحة خيانه ويوم درى بسفرة البحرين تعلق بالوليد وظل يحن ويزن عليه ومابقى شي ماسواه..لكن الوليد طنشه ومارضى يروح معهم وخصوصا انه محد بعمره بيروح...وحاول في ابتسام لكن ابتسام حاولت تراضيه بانها بتجيب له حلاو وبدلات من اللي يحبهم قلبه ..لكن مارضى..وفي النهايه تعلق فيها وماييبي يرجع البيت لكن امه عطته ضربه في ظهره وسكت والدموع متجمعه في عيونه..وابتسام عصبت لكن ماقدرت تتكلم لأنه لطيفه امه بعض ألأحيان تفرض سيطرتها على عزيز وماترضى ابدا احد يناقشها بالموضوع حتى لو ذبحته قدام الكل..
==========
أما عند البنات اتفقوا أنهم يباتون في البيت الكبير
عشان تكون الطلعه جماعيه.... وابتسام كان عندها لبس في البيت والجواز عند الوليد..لكن دقت على ابوها قبل كل شي عشان تحطه بالصوره..أما فجر وغلا راحوا البيت عشان يجيبون أغراضهم وبالمره ياخذون الأذن من ابوهم..ورجعوا على طول لأنهم متحمسين كثير وهيثم ظحك على خبالهم وخصوصا غلا اللي بتقطع روحها من الوناسه..ودقت الساعه 12 أعلان ليوم جديد..ولحد اللحين البنات صاحيين
يخططون وش راح يصر اذا وصولوا البحرين..وكل وحده حاطه مخطط في بالها وتبي تسويه..
ماعندا راوين اللي ساكته وجالسه تقرى مجله وتلهي ررحها وقلبها يحترق من الحزن اللي أسرها..
ومحد حس فيها..وحاولت فجر أكثر من مره أنها تكلمها لكن راوين رفضت انها تتكلم وأكتفت بتوزيع ألأبتسامات بين فتره وفتره..
والبنات مايدرون شسالفه وفكروا أنها بتروح معهم حالها حالهم..

ابتسام واصلبت جسمها وبان طولها وبيجامتها اللي مستعيرتها من جمانه\شوفوا أول شي على طول نروح السيف نشوف الفلام لمن نقول بس..وبعدها نتعشى..وماله داعي نتغدى لأني أسوي ريجيم ,انتوا بعد اشوفكم زايدين هأليام سوا مثلي..
جمانه وققامت وعلت صوتها بخشونه\شوفي عاد..مو يعني لأني عطيت بيجامتي تستقوين علينا..ولاتفكرين روحك كبيره..تراني أطول منك..!!والمخطط حقك فاشل..فاشـــل..فاشــل..!!والتفت لغلا..!!غلا..!!
غلا وتبر اظافرها اللي زايد طولها\هلا..
جمانه واشرت لها\تعالي ياحظي أحنا اللي مخططين..ولازم اللي نقوله يصير..(وابتسام تسمعهم لكن مطنشه جمانه ودزتها بعيد)
ابتسام\مااالت عليك..مخططي أنا اللي بيصر غصبن عنك..!!وعنها..!!
فجر بعيون صارمه\أقول..بلا خبال انتي وياها..سمعوي أقتراحي أنا..!!
جمانه وجلست جنب فجر بسرور\اذا تكلمت فجر...الصراحه وعذرا يعني مأاقدر أردها..أمري يافجر العالي..وش مخطط..!!
فجر بصلابه\أول شي..نتغدى بالسيف هذا البوفيه اللي جنب السينما..وبعدها ندخل نشوف فيلمين..واحد مصري عشان نراضي فئه..وواحد أجنبي عشان نراضي فئه ثانيه..وبكذا ارضينا الكل..وبعدها نطلع نتسوق شوي..ونتعشى باي مطلعم تبونه..!!عجبكم ألأقتراح..!!
جمانه وحاطه ايدها على خدها وتتأمل فجر\عسسسسل..كل شي من فمك الصغيرون عسل..لكن عندي سؤال.!!
فجر وبنفس الصلابه\تفضلي..!!
جمانه بغباء وهدوء\ليه دائما أشوفك رافعه شعرك..ماعمري شفته مفتوح..دايما ترفعينه..!!
الكل ناظر جمانه حتى راوين اللي متضايقه ناظرتها وبعيونها الف سؤال وسؤال..وفجأه الكل ضحك بدون توقف..وزاد ضحكهم يوم شافوا أنه جمانه تطالع فيهم ولا كانها مسويه شي..
جمانه وبانت على ملامحها التعجب \شفيكم..انا من جد اسأل..!!
غلا هنا ماقدرت وجهها حمر وماقدرت وطاحت على الكنب وهي تكمل ضحكتها..
راوين وتكلمت اخيرا بعد ماتعبت من الضحك\من صجك أنتي..هذا سؤال..!!
جمانه وفتحت عيونها\أيه..فيها شي اذا سألت هالسؤال..
ابتسام ومسكت قلبها اللي المها من كثر الظحك\شوفي جمانه هههههه السؤال مافيه شي..لكنه دخل عرض..أحنا وييييييييييين وانتي وين..!!
جمانه وتوها تفهم عقلية بنات خالها\سخفيييين..
فجر وماتبي تحرج بنت عمتها وجاوبت على سؤالها\سمعي جمانه..أنا ماأحب أفتح شعري لأني تعودت على رفعه..يعني المساله عاديه..واللي ماتعودت عليه ماأحب أسويه..!!
ابتسام بسخريه\ها..طاحت الدوده..!!
جمانه بقهر\أيه...طاحت..ومسكت مخده قريبه منها ورمتها على غلا اللي مازلت تضحك...يعل أٍسنانك الكسر قولي آميييين..!!
غلا ووقفت الضحك وهي خايفه من هالدعوه\ ياربي..بسم الله علي...وضحكت عشان تقهر جمانه..هههههههههههههههه في أعدائي ان شاء الله..!
ابتسام ودخلت في موضوع ثاني\..ياربي تصدقون نسيت عزيز أكيد اللحين فاقدني..!!
جمانه وحزنت عليه لأنها تمووت فيه\الصراحه اللي سوته أمه غلط..والله بغيت أفعصها لكن مسكت نفسي..
فجر\المشكله أنه مانقدر نقول لهاشي لأنها هي متعصبه في هالأمور ..
ابتسام\أنتوا ماشفتوا شي..في البيت تسوي بلاوي وانا اللي أطيح فيها..والمصيبه أنه مر وقفت في وجهها وصرخت علي وعطتني كلام يسم البدن..والي يضحك بالموضوع أنه طول الوقت عندي لكن واذا شافت أي غلطه منه تحطه فيني لأنها عارفه محد رباه غيري وهي مطنشه حضرتها..
فجروبحزن\ياعمري ياعزيز يوم شفت الدموع بعيونه ماقدرت... ودي ضميته ذيك اللحظه..
جمانه بطنازه\أنتي تضمينه من هنا وهي تخنقك من جهه ثانيه..!!
ابتسام بضيق\ودي أشوفه..ياربي أكيد لحد اللحين يصيح..!!
غلا باستنكار\وش يصيح ..!!أكيد تلقينه نايم اللحين شوفي الساعه كم..!!
ابتسام وناظرت ساعتها\ول...الساعه 3 ..!!مر الوقت بسرعه..!!مافي الا بكره أكلمه 
فجر بتعب\بنات أمشوا ننام بكره ورنا قعده من الصبح..!!
غلا وبرقه\لا ياعيوني ..ولو سمحتم لحد يقومني الا اذا جهزتوا نفسكم وركبتوا السياره..!!
جمانه\لا ياحبيبتي..انتي نسيتي جدتي بتقومك من الضحى..
غلا بدلع\عادي بسوي روحي نايمه..
جمانه وتضحك\أهي والعصا فوق ظهرك..!!
راوين وقامت\أقول أنا بروح انام..تصبحون على خييير..
فجر\حتى انا بعد..!!تعبانه مره..وقامت فجر ورى راوين وكانت حطه في بالها أنها تكلمها اللحين لكن فضلت أنها تعطيها مجال لبكره وخصوصا أنه الوقت مايسمح للنقاش..
وناموا البنات وكل وحده تفكر في بكره ..وايش راح يصير من مغامرات في البحرين..
====================






لفيت الجهه الثانيه بضيق..هي تسمع صوت من بعيد وهذا اللي مزعجها..وماقاومت اكثر وفتحت عيونها بطء وكسل شديد..
ناظرت الساعه ولقتها 12..صرخت باعلى صوتها
..بنااااااااااااااات...
مكست جوالها ولقت 13 مكالمه من هيثم..و6 مكالمات من سلطان..
رفعت شعرها بحركه سريعه وقامت وأصلبت روحها..وراحت للحمام عشان تصلي صلاة الفجر اللي فاتتها قضاء والظهر..
وبعد ماطلعت صلت وهي تستغفر ربها اكثر من مره وتفكر كيف أخذها النوم ونساها حتى الصلاه اللي مستحيل تقدر تفوتها..ولمن خلصت صلاه فتحت الستاير عشان تدخل الشمس وتصحي هالميتين ومش حاسين بروحهم..
فجر بصوت عالي\بنااااااااااااات قوموا يالله مافي وقت..
ويوم حست فجر انه مافي فايده مسكت كل وحده وفعت المفرش عنه بكل قوتها..وقربت عند غلا اللي ولا قنبله تصحيها..
فجر\غلا..غلا..غلا..غلااااا..قومي يالله..
غلا حركت عيونها وهي منزعجه\أووووف الواحد مايقدر يرتاح في هالبيت..!!ياربــــي
فجر ومالها خلق تضحك\قومي يالخبله..قومي..وراحت لجمانه\جمانه..جمانه..ومسكت غرتها اللي دوم طايحه على وجهها..جماااااااااااانه؟؟
جمانه عطتها رفسه معتبره من كثر ماهي رجولها طويله وصرخت بصوت خشن وفيه النوم\وخررررري..
فجر وطفشت منهم ووقفت في وسط الغرفه الكبيره\بناااااااات قوموا والله زهقتـوني قوموا..
راوين أستجابت لنداء فجر وصحت لأنه نومها خفيف ورفعت شعرها اللي متناثر\فجرز.كم الساعه..!!
فجر\12 ونص ..راوين قوميهم الله يخليك بنزل تحت وبدق على الأولاد..
راوين وقامت بكسل\أوكي..روحي بصحيهم لك..
ابتسام وصحت من ضجة البنات والنور اللي بالغرفه وهي مخترعه\ياحسره ..تأخرنــــــا..
فجر وهي طالعه\بدر عليكم من زمان متأخرين..!!
راوين\اللحين شيقوم هذيلا ..!!جمانه...غلاااا..
ابتسام وقامت من فراشها\صبري اللحين بيقومون..ومشت ابتسام جنبهم وداست على رجولهم..
وماسمعوا غير صرخه هزت البيت هز..
صرخة جمانه اللي غطت على صرخة غلا الناعمه..
=======








اتصلت فجر بهيثم وعرفت انه كلهم مجتمعين في بيت جدهم ماعدا الوليد اللي لسه ماجاء من النادي وقالها في ظرف ربع ساعه تتجهزون لأنه مافي وقت..
وتذكرت فجر راوين وطلعت فوق عشان تسالها لكن ماشافت غير غلا واقفه جنب باب الحمام وتصرخ على ابتسام اللي طولت بالسبوح..أما جمانه أنحاشت قسمهم عشان تخلص بسرعه..


فجر \وين راوين..!!
غلا بتأفف\راحت هي وجمانه لقسمهم..!!
فجر وتوسعت عيونها\يعني راوين بتروح..!!
غلا وانزعجت من فجر\أكيد بتروح.!!كيف ماتروح..!!
فجر وتوها تحس أنه غلا ماتدري بالموضوع\يووه نسيت أنك ماتدرين..!!
غلا وضاقت عيونها\شنوا..!!
فجر وحست انه مافي مفر من السكوت\راوين يمكن ماتروح..!!ومشت مسرعه..بروح اكلمها.!!
غلا وعلت وصتها عشان تسمعها فجر اللي طلعت\تعالي...كيف مش رايحــــــه....!!؟؟أوووف..ياربي من صجكم..!!مايصير لازم راوين تروح وضربت بأيدها على الباب ومسكينه ابتسام اخترعت..!!وقالت كلمتها المعتاده...يـــاربـــــي..!!
=============





حاظنه أمها وهي تصيح عشان تفرغ كل اللي بداخلها ..هي من امس حابسه دمعتها عند البنات وماتبي تضايقهم لكن من شافت أمها صاحت وهي عارفه أنه أمها حاسه بمعاناتها..
راوين بصوت يذبح\يمه شسوي..أكيد اللحين بيرحون..كيف اقول لهم أني مش رايحه..!!
نور وتطبطب على بنتها بحنان\حبيبتي راوين..أبوك راضي وانا أمس قلت له..وماعليك من اخوك هو اصلا بيروح الرياض بعد شوي..!!
راوين وتضايقت أكثر وبان هالشي من صوتها\بس يمه لازم يروح تركي..مايصير أروح لوحدي..!!
فجر وتوها داخله وفاجأتهم\ليه مايصير,,والا نسيتي سلطان..!!
راوين والتفت لفجر\فجر..!!
فجر وجلست جنببهم على الأرض عشان تكون بستواهم\أيه فجر..!!وانا اللي مفكره انك بتردين علي..طنشتينا وجيتي هنا.!!
نور بابتسامه حلوه وهي تمسح دموع بنتها\شفتي..خلاص أنحلت المشكله أنا بقول لأبوك أنا سلطان بدال تركي..!!شرايك..!!
راوين وتناظر فجر مره..وأمها مرات\لايمه لاتقولين له ماله داعي..وناظرت فجر..خلاص فجر,..!! أنا مش رايحه..!!
فجر بحزن\ليـــه..!!
راوين واصلبت طولها\بس خلاص ....
أنا قرررررت..!!
ومستحيل أتراجع عن قراري..ومشت وهي حزينه لبعد وظلم اخوها..أكثر من حزنها من عدم روحتها..



حلقة الغموض انفتح جزء منها وبانت بأبشع صوره ممكن يتصورها الأنسان..لؤي اللي كان حرامي وتاب...ويوســـف المدمن..!!
هل من مزيد من غموض في باقي القصه..!!


وغربة ياسمين وعدم شعورها بالأمان..!!بتغير في مجرى القصه..!!


تركي المحظوظ الجبار..بتضحك له الدنيا كل مره وبيمارس تعذيب احبابه..!!

قرار راوين بيأثر على طلعتهم البحرين..!!

وطلال وش موقفه من هذا كله..!!


تابعوني في الجزء الجاي..يمكن تلقون اجابه لبعض الأسئله..!!


الجزء الخامس عشر
==============





صرخ زي الريح الهايجه.. والصدى الظل الصاحب لهالصرخه..
حقد عليه اكثر من اول..وتمنى له الهم والذل مثل ماهو ذله في حب راوين البريء..
لكن مين يسمع..!!
ومين يفهم..!!
سلطان اللي ماتعدى اطار الحب..والا هيثم اللي حياته تقتصر عاطفة الأب والأخوان....
محد حاس بهمه وصرخته..وحتى لو حسوا..صعب يعيشون اللحظات الحلوه اللي مخططها من اول مادرى أنه بيلتقى معها في مكان واحد..!!
اشتاق لها..!!
أيه اشتاق لها..
وكل خليه مزروعه بداخله تشهد على هالحب الكبير..
وكل نبضة قلب تعذبت من هالنبض المأسور لها..
ماهمه وش يحكون الناس عنه..
ولاهمه وش يفهمون..!!
حتى لوقالوا عنه مجنون.
ليه مايفهمون..!!ليش مايستوعبون..!!
ليش يبعدونها عنه..!!
ليش مش حاسين فيه..!!
يحبها..يعشقها..يموت في هواها..!!
فيها شي..!!
:::::::
أنولدنا وقلبنا زي بياض الثلج
صغار على الحب كنا..لكن أرواحنا مدفونه فيه
يلومونـــا..!!
أحد يلوم الحب..!!
الحب مو حرام..!!
الحب كلمه حلوه..
لكن الكل يفسرها على هواه

همسه:هذه الكلمات أنا اللي ألفتها واحب دايم ارددها لكن لايروح فكركم لبعيد..




طلال جلس على الكرسي وحط ايدينه على راسه عشان يهدي أعصابه واحساسه اللي بيخليه يتهور ويزل لسانه على الموجودين..
سلطان ووده يضحك عليه لكن احترم مشاعره\وقسم بالله انك سخيف..يأخي قلت لك فجر والبنات يحاولون يقنوعونها وان شاء الله بترضى وبتقتنع..!!
هيثم وجلس جنب العاشق الولهان\طلال..خلاص فكنا لاتكشر أحنا نبي نستانس..لاتضيق خلقنا زياده..يكفي أنا أحنا متأخرين عشان بنت العم توافق..!!
هيثم وحزن على ولد عمه وكره هالحب اللي يذل العالي \طلول..أرفع راسك..ليت هالحب مااعرفته..!!
سلطان رمى نظره تقتل لهيثم وكانه يقوله هو ناقص عشان تشعللها وتذكره بالذل..وعشان يخفف التوترقال\ طيب اترك هيثوم على جنب منقهر لأنه ماجرب الحب..ناظرني عاد..
لكن طلال ماكان يحس لا بسلطان ولابهيثم..كان يحس بنبضات قلبه اللي تخونه وتنطق باسمها..
سلطان يحاول ينطق طلال \وهذا وأنا عمك وماترد علي..أفا والله أفا..!!طلول يالجراح..!!
طلال واخيرا نزل أيه و نطق لكن الضيق باين بملامحه\يوووه عليكم..ماتخلون الواحد يختلي بنفسه شوي...!!
هيثم وقرب منه أكثر\لا..ممنوع الخلوه..تبي تختلي روح بيتكم..!!
طلال وماله نفس أبدا\خير..!!رجال وحرمه على غفله..!!
سلطان وظحك على كلمة طلال حتى وهو متضايق\هههههههه..أيه هذا طلول..يقط الكلمه وماهمه احد..مو مساعه..ونعس عيونه..تلوع الكبد..!!
طلال وصلب طوله وقام\تدرون عاد..!!
هيثم+سلطان\شنوا..!!
طلال وبصعوبه طلع هالكلمتين وهو حاس بالجبل اللي بصدره\الواحد مايقول لكم شي...تجلسون بالبلعوم..ماتخلوني أتنفس..!!
هيثم وكانه من عباقرة الزمان\هذا حال أي واحد يقع في الحب..فحذاري من هالسم القاتل,,!!
سلطان ويدخل معه في الجو\..ياويلتاه..انه الحب..الذي..وكمل بالعاميه..مايخليك تعرف روحك من قفاك..!!
هيثم\ههههههههههه حلـوه..بس لاتعيدها..!!
سلطان\أقول..خلوني أشوف شصار عليهم..جلسوا البيت بيتكم..!!
هيثم وبثقه\غصبن عنك..!!
رمى سلطان نظرة أستحقار لهيثم ومشى للصاله..وهو ناوي يكلم راوين ويقنعها غصبن عنها..



وأول مادخل الصاله مالقى احد وسمع صوت امه ونور وهندبالمطبخ..وعرف أنه البنات فوق..وطلع بخطوات سريعه وهو يتذكر سماح وكيف اقنعها أنه تتزوج احمد..وشكله اللحين بيستعمل هالأسلوب مع رواين عشان توافق ألأميره..
وضحك على نفسه بغباء لأنه صاير مراسل الحب للعايله كلها.. لمن وصل غرفة البنات..وشاف فجر حاضنه راوين.. 
وغلا وجمانه واقفين بزاويه..وابتسام جالسه على السرير وماسكه ايدها بتوتر..
أشرلهم عشان يطلعون..وتوها فجر بتتكلم لكن منعها..واحترمت فجر رغبته وطلعت اخر وحده وسكرت الباب وراها بهدوء..
ابتسام وجلست على الكنب اللي قدام التلفزيون\يعني أصدق اللحين أنه سلطان بيقنعها..!!مستحيل...!!
فجر وهي متاثره مره\ليته يقنعها..!!لكن كيف..!!
جمانه وتناظر ساعتها\ياربي تصدقون الوقت تأخر. وبضيق أضافت...شكلنا كذا مش رايحين..!
غلا وارتاعت وهي تتخيل فكرة انه كل شي يتكنسل\لا أن شاء الله بنروح..وراوين معنا...!!
فجر وتدعي بداخله أنه الله يبرد على راوين وينسيها همها\أن شاء الله..
============





دخل غرفة الوليد زي الحرامي اللي ينتظر أعدام.. وهو مصمم انه يسرق أي شي عشان يبرد فؤاده اللي محترق..
وأول شي سواه فتح دولابه وشاف كذا تيشرت لأخوه يتمنى في يوم أنه يكون عنده كثرهم..وبدى يشد على الثياب وهو مش قادر يوصل لهم..وصارت زي المصارعه..
هو بشد كل اللي طاحت عينه فيه وياصابت أو خابت..
لمن جمع له اكثر تيشرت وبثغره أحلى ابتسامه اجراميه..
قط التيشرتات على السرير بيفوضويه وقرب جنب التسريحه ومسك مشط الوليد ومشط شعره الطويل فيه وكل مايرفع خصل تطيح خصل اكثر عند عيونه....وطاحت عينه على عطوره..وبدى يتعطر باكثر من قرشه لمن امتلث الغرفه بريحة العطور المركزه..
وكان بيطلع بعد مابرد حرته..لكن حس انه هالفوضى اللي سواها مو كفايه..
ورجع لورى لمن جلس على السرير وهو يفكر بشي ثاني يتحمس فيه..
وظل مده وهو يفكر..لمن جات على باله فكره وهالمره ابتسم أبتسامه كبيره وبانت تقاسيم وجهه الطفوليه والمجرمه بنفس الوقت..
وقام من السرير وراح للمكان اللي صدق بيحرق قلب الوليد فيه..
لمن مسك البرواز اللي فيه أحلى صوره للوليد وخشه ورى ظهره وطلع لغرفته..
وفتح الباب بسرعه وخش الصوره في دولابه وحط عليها ملابسه عشان يخفي جريمته..
وطلع من غرفته ونزل للدور التحتي وهو لازال يبتسم على أفكاره الجهنميه اللي بتوديه بخبر كان..
============




بغرفتي..هذا مكاني اللي يشهد لحظات عذابي..
بكيت هنا..وأنجرحت هنا..
بكيت ألم..وأنجرحت قهر.. حتى الجدران ملت مني..
ملت من صوتي اللي زي الجمر..
يازمن جرحك كبير..
وش اليوم الأحد..!!
وبكره الأثنين..
العمر يمضي..ويمضي..وانا ماتغيرت..
الكل تخلى عني..حتى أقرب الناس لي تخلوا عني..
أمي.أبوي..طلال..سماح..
وينكم..!!
انا ماأشوفكم..!!
ليه كرهتوني..!!أناشسويت لكم..!!
موذنبي..موذنبي أني ماأبين حبي لكم..
انا محتاجه لكم..
ليه خلتنوني وحيده..!!
ليه حسستوني بالغربه وانا بينكم..!!
ليه ماتسمعوني وانا أناديكم..!!
سمعوني..انا أصرخ..سمعوني..
بنتكم تتعذب سمعوها..
بنتكم ماتت وانتوا اللي دفنتوها..!!
انا ماأنكر أني كونت لي عالم خاص..لكن ماسألتوا نفسكم وش السبب..!!
ماسألتوا ليه أنا أنطوائيه وحقوده وانانيه..!!
السبب أنتوا..والقدر اللي كتب لي أنا اشقى طول عمري..
وش هالدنيا هذه..!!
لا أهل يحسسونك بالأمان..ولاخليل ممكن تكمل معه بقية حياتك..
ولاطفل تعيش لاجله العمر كله..
خساره يازمن..
خساره
=========




>>وافقـــت<<
هذه الكلمه الوحيده اللي قالها سلطان..وطلع تحت يبشر العاشق الولهان..وياخذ البشاره...

البنات كلهم قاموا وكلهم يركظون لمكان معين..
لـ ـراوين..
يبون يعرفون سبب الموافقه المفاجئه..!!؟
غلا جلست جنب راوين بكل قوتها اللي استمدتها من جسمها والفضول ينبع من عيونها نبع\امووووت وأعرف..امووووووت واعرف..وش قالك سلطان..!!
جمانه ودزت غلا بدفاشه عشان تسوي لها مكان وعلا صوتها اللي فيه خشونه\لالالالالا..محد راح تقوله راوين غيري أنا.وضربت ايدها على صدرها بقوه..تكلمي ياعمري..غردي..وصوصي..بلبلي..(حشى) . واظحكت على هالمصطلحات....ههههاي وش قالك سلطان..!!
أبتسام جلست على ألأرض وربعت رجولها وهي متلهفه تسمع ولو القليل من صوت راوين\راوين..عمري..فديت هالقلب الطيب والله قولي بسرعه..!!
كل هالمسرحيه اللي تصير وراوين ساكته ومنزله عيونها بالأرض والحيا والحموره محتله كل أجزاء جسمها..هذا غير الأرتباك والتوتر اللي باين زي الشمس في وسط المغيب..
فجر هي الوحيده اللي واقفه ومكتفه ايدينها..وحست أنه الموضوع يزيد غرابه..
فمسكت راوين من ايدها ووقفتها والبنات معترضين ومعصبين والفضول زاد عندهم اكثر من قبل..
فجر ورفعت اصبعها وهي تحاول تسكتهم\أووووش..مالكم خص فيها..واهم شي أنها وافقت..!!صح راوين..
راوين حست بالشكر الكبير لــ فجر..وماعرفت كيف تجازيها على وقفتها اللي استمرت لأخر لحظه..وماقدر غير تضمها وتبكي..!!
لكن البكا هالمره ..كان بكاء فرح وراحه وسرور يغمرها وينسيها همومها اللي أجتازت كيانها من الأزل..
جمانه وهي كارهه الغموض وودها تقطع فجر وراوين لأنها زي الحيطه اللي مش عارفه وش الموضوع\بعد..!!وتبوني أسكت ها...!!وقسم بالله أنه فيكم شي..ومو أي شي..!!شي كبير..واللحين اللحين لازم نعرفه..!!
غلا وقفت مع بنت عمتها الخبله وهي تايدها\أيه.لازم نعرفه..!!
ابتسام وهي لازالت بوضعيتها ووجهت كلامها لغلا وجمانه\أقول..أستحوا على وجهكم..البنت ماتبي تعلمكم..ومالكم شغل زين..!!وخزتهم..
غلا بضيق ودلع\أوكي..أهم شي انك وافقت ياراوين..!!
جمانه ومش من قلبها هالكلام لكن أظغطت على نفسها الفضوليه\أيه..مو مهم..!!
راوين بعد ماأرتاحت ابتعدت عن فجر شوي وابتسمت وهي تمسح دموعها \مو انتوا تبوني أروح..!
جمانه+غلا+ابتسام\أيـــه..
راوين وعلا صوتها من كثر فرحتها\يالله..بلا حزن بلا هم..!!
وقطع أصواتهم صوت تلفون فجر وكان سلطان يقول لهم انهم بيطلعون اللحين لأن الوليد وصل..
============



هند\هالله هالله بالثقل والعقل..وياويلك أن مشيتي لوحدك..!!
جمانه واقفه وأبدا مو عاجبه كلام أمها وهالشي واضح من ملامح وجهها المنزعجه..ورجلها اللي كل مره تضرب بالأرض عشان تكتم غيظها..
الجده كانت جالسه على ألأرض ومشغوله بالريحان (المشموم) والورد اللي تصلحه لحريم عيالها وبنتها..لكن بنفس الوقت منقهره من طلعة البنات والود ودها انها تمنعهم لكن الموضوع طلع من ايدها..
الجده وتجمع الورد وتغرزه بالخيط الأبيض\وهي صادقه عمتكم..ياويلكم أن سرحتوا أي بقعه لوحدكم..!!والا والله بالعصا بتجيكم للبحرين؟؟!!
غلا وترتب غطاها المشكوك بالفص ألأسود الناعم\..هههههه هالعصا بتلحقنا للبحرين..!! الله حاله...!!
ابتسام وتبي تهدي الوضع اللي مش من صالحهم أبدا\ياجدتي..ياعمتي..الله يهداكم..يعني وين رايحين أحنا..!!كلها كم ساعه وجايينكم..والتفت على البنات اللي واقفين زي طابور الصباح بنظامهم وهدوءهم....صح بنااات..!!
فجر بابتسامه ريحت الجده والعمه\صح..يالله ياحلوين تأخرنا الشباب ينتظرونا..!!
جمانه وتمتمت بداخلها وهي تطلع زفره الكل سمعها\وأخيييرا...ولبست نقابها بحركه سريعه ..وسلمت على أمها وجدتها..وطلعت أول وحده وهي ميته وناسه..
والبنات بالمثل سلموا على الموجودين وطلعوا وكل وحده تفكر بشي مختلف ..

اجتمع الكل جنب السيارات..وقرراوا ياخذون سيارتين..وينقسمون فيها..
البنات ركبوا في سيارة سلطان الفورد ..وطلب سلطان من الوليد يركب معه وبعد أقناع طوييل رضى الوليد ..
وهيثم ركب بسيارة طلال الكدلك..
ومسكوا خط البحرين..
==============




ياحظــــــه..
هذه الكلمه اللي رددها طلال كذا مره..كان يغبط الوليد بشكل جنوني..تمنى لو يكون مكانه..
لكن ظبط نفسه وارتاح باله شوي..
أهم شي تكون موجوده..وهذا كثير عليه..
صحيح هو لحد اللحين ماشافها..لكن هالساعات هذه بتكون من نصيبه..وبيستلقها..
شد على السكان باقوى ماعنده..وزاد السرعه..
يبي يوصل البحرين بأسرع وقت.مايبي يضيع ولا لحظه,,,
هيثم تفاجأ من سرعة طلال \شعندك مسرع..مو من عوايدك..!!
طلال وهو يشد على السكان أكثر وبتوتر\لا..مافيني شي..ومسح على وجهه بايده اللي ترتجف ولف على هيثم....وهمس... عــادي..!!
هيثم وابتسم بمكر وهو يناظر السيارات اللي قدامه\..واضـــح..!!
طلال وتنهد من قلبه\آآآآه..بس..
هيثم ولف على طلال\شفيك..!!ياأخي والله أنك غريب الأطوار..شتبي أكثر..كل اللي طلبته اليوم مجاب...صار عندك الفانوس..ماعليك غير أنك تنفخ فيه ويتحقق مطلبك..!!
طلال وابتسم أخيرا\منت حاس فيني..ياخي ماأقدر.. وأسترخى شوي على ورى وهو يحس بالتعب..احس أني مرتبك..مش حاس بنفسي..
هيثم طبطب على كتف طلال بعطف\لاتخاف ياطلال..ان شاءالله كل اللي في بالك يتحقق وترتاح..وأبتسم..وتريحنا معاك..!!
طلال حس أنه كلام هيثم زي البلسم اللي يبرد فؤاده وماقدر غير يدعيله دعوة أخو صادقه بظهر الغيب..
هيثم وظحك وهو يتذكرالوليد\تصدق ماوافق الوليد على طلب سلطان الا علشان ينام..!!والا هو مستحيل يركب مع البنات,,!!
طلال وتوه يتعاطف للوليد ونسى غيرته اللي ماستمرت غير ثواني \والله مسكين الوليد..شفت شكله..!!اللي يشوفه يقول مانام له شهر..!!
هيثم\ههههههههه والله محد قاله يلتحق بالنادي هو يعرف انه ماوراه غير التعب والأرهاق..لكن ماشا ءالله عليه قدر يثبت نفسه بوقت قصير..وكل ماله يتقدم اكثر وأكثر..مين يصدق أنه ذاك الوليد الصغير الطايش..!!صار مشهور وصيته على كل لسان..
طلال\أي والله دوام الحال من المحال..الله يوفقه..وبحزن لا أرادي ..ويعوض عمي خير..
هيثم وتذكر وجه عمه المريض\آميييين..
==========


الجو عند البنات ربشــه في ربشه..الكل يضحك من جهه..ويسولف من جهه ثانيه..وسلطان مستمتع ودخل معهم بالجو..أما الوليد..ياقلبي على الوليد..يصرخ عليهم من جهه ويسكتون شوي..وكلها كم دقيقه ويسولفون مره ثانيه..
الوليد ويمسك راسه بتعب وخلاص وصلت عنده\بسسسسسسسسسس..ذبحتوني..زهقوتني..والعثره تعثركم.. تونا ماخذنا نص ساعه وانتوا تهذرون سكتوا شوي..حرام عليكم..!!والله راسي مصدع..!!
جمانه وبدت بالهجوم الأسطوري\أقول أخ الوليد والله ماضربناك على أيك وقلنا لك تعال معنا..بالعربي..آسفيين جدا..سوالف بنسولف ومو أنت اللي بتتحكم فينا..!!
الوليد وماصدق أنها تكلمت اخيرا\جمانه
جمانه وبعجله\نعم..
الوليد واخذ نفس\جببببببب
سلطان وماقدر يستحمل وضحك\هههههههههه كوكوكو..ويك ويك ويك..فشلوها..أحرجوها.. قفطوها...ههههههههههههههههاي
وبدون شعور الكل ضحك على ضحكة سلطان العجيبه وجمانه محترقه ومشتعله ومابقى غير يعدون لثلاثه عشان تنطلق زي الصاروخ اللي في الجو..
ابتسام ولازالت تضحك\هههههــ أقول جمانه..لقطي وجهك اللــ اللي طايح..ههههههههه
سلطان وسكت اخيرا\لالالالا الا جمونه بنت أختي ياويلكم أن زعلتوها,,ترى ها..ياويلكم..!!
غلا ومؤيده لسلطان\أيه والله الا جمانه..صج كل مره نتخانق لكن ماأرضى أحد يزعلها غيري..!!
لكن جمانه ماردت على أي واحد منهم..وحقرتهم..وظلت ساكته والقهر يتعالى من كل خليه ينبض فيها شريان ووريد..
والوليد استغرب من سكوتها وعرف أنها زعلت..وتمتم بداخله وهو دايخ و تعبان\ياكثر زعلاتها اللي ماتخلص..!ورجع راسه لورى وغمض عيونه وهو يحاول انه ياخذ قيلوله ولو نص ساعه..
مرت ربع ساعه ووصلوا الشباب جمرك السعوديه ومن حظهم السيء انه كان زحمه فظيعه والشمس تصقع من حرارتها..والكل يتلاحق بسيارته عشان يتقدم ويطلع من هالجموع الكبيره..
ونزلوا البنات هاللحظه عشانمطبقة الجوازات..
وكلها خمس دقايق ورجعوا وركبوا السياره..
أما سيارة طلال سبقتهم وصارت في المقدمه..وسلطان بعده بثلاث سيارات..
============



في شركة العالي للعطور العربيه..
في قسم الأداره العامه..
كان عبد الرحمن منهمك بشغله بين أوراقه اللي محتاجه مراجعه وبعض توقيعاته..وبين الملفات اللي لازم تنعرض على الجد يوسف اليوم..
وكالعاده مارجع وقت بريك البيت عشان يتغدى وفضل أنه يشرب قهوته المميزه عشان يصحح أكثر..ويدقق على كل رقم موجود بالفاتوره اللي كل مره تزيد أرتفاع يوم عن يوم..
أرتفع صوت السبيكر وكان السكرتير عمير يصرح بدخول ماجد هالوقت..
تنهد عبد الرحمن بضيق وشرب أخر قطره موجود بفنجانه وقال للسكرتير خله يتفضل..
دخل ماجد وبأيده اليسرى شنطته الدبلوماسيه وجلس على الكرسي المقابل لعبد الرحمن..وبعد ماأستقر في جلسته سلم أخيرا وهو يخبي ابتسامة قهر ويبدلها بابتسامة امتنان وراحه..
عبد الرحمن وتنهد للمره الثانيه\حيا الله من يانا..!!
ماجد بنفس الأبتسامه والنظره\الله يحيك..!!
عبدالرحمن وبادله ألأبتسامه\ها..وش تشرب,,!!
ماجد\مشكور وماقصرت..بس لقيت نفسي قريب من القسم فقلت خلني أسلم وأسأل عنك..من زمان ماشفتك..
عبد الرحمن وفيه خاطره يقول\أي من زمان ماشفتني..أمس كنا في البيت الكبير..!!
عبد الرحمن\تشوفك العافيه يارب..لحظه شوي..وظغط على السبيكر..عمير ثنين قهوه اذا ماعليك أمر..
عمير بصوته الرجولي\حاظر أستاذ..
ماجد وبدى في هجومه المعتاد\ها شخبار بو عبد الله..يقولون الشباب توه موصي على طلبيه ضخمه..!!
عبد الرحمن وأنقهر على تدخل ماجد في خصوصياته وتوه يعرف وش سبب هالزياره اللي مو لله\..صحيح كلامك..توه موصي..وكنت توني بمر المصنع عشان اشوف وصلت والا لا..تدري بعد هذ بو عبد الله..صاحبنا من زمان...
ماجد بضيق وهو يحرك ايدينه اللي مش ثابته\ماله داعي تروح..واللي بالمصنع بيكفون ويوفون..
عبد الرحمن وقام من كرسيه الجلدي وجلس قبال كرسي ماجد وهو يحاول يوتره أكثر\لالالا..مايصير هذه بو عبد الله..ولازم نقوم بالواجب عدل..
وتوه بيرد ماجد على كلام عبد الرحمن اللي رفع ظغطه لكن عمير دخل وبايده القهوه اللي طلبها عبد الرحمن..
وكانت هذه هدنه لثواني معدوده..وراحة اعصاب للطرفين..
عبد الرحمن ويشرب قهوته وعلى وجهه أبتسامة أنتصر\تفضل..أشرب قهوتك..لاتبرد..
ماجد وحس بالسخريه بلهجة عبد الرحمن..وكان رد فعله أنه قام من كرسيه وخذ شنطته ...وطلع بدون مايسلم..
لكن ماحرك ساكن في عبد الرحمن..وتعود على تصرفه المراهق..
وشرب رشفه ثانيه ودوعيونه على الباب اللي طلع منه ماجد
\أناني.وتملكي.ومتهور...وأضاف بضيق..لايحتمــــــل..
.وقام من الكرسي وتوجه للملفات اللي تنتظر عرضها للجد يوسف..
جمعها كلها وخذ سويج السياره ودخل كل الأوراق المهمه وقفل عليها..صار مايستبعد أي شي من ماجد..ولازم ياخذ الحذر منه حتى في أصغر الأمور..
=======


تونا طالعين من المسجد بعد ماصلينا العصر..
وشكلنا اللحين وعلى مااظن بنتجه للسيف..
فرحتي كبيره اليوم..
اليوم اكتشفت شي خطير ..شي ماتوقعت اني أسمعه ..
شي حلمت فيه من سنين..
شي كنت جاهلته وكاتمته بصدري..
شي حلو..لا مو حلو..
شي ممتع..قلب حياتي بعد ماكنت اشوفها بمنظار أسود..
تبون تعرفون وش هالشي اللي قلبني..!!
لا ماأقدر أقوله..
خلوني أستمتع أكثر بتخيلاتي..
خلوني أبني أحلامي ألأسطوريه..
خلوني أفكر من جديد..
خلوني أفرح بطريقتي..
احس أني من زمان مافرحت بقدر اليوم..
من اول ماجيت من الهند وانا ناسيه شي اسمه فرحه وسعاده..
الله يادنيا..
الله ياقدر..
ساعات تحسسك بالأسى والخوف من المستقبل..وساعات تحسسك أنك تملك الكون كله بقبضة ايديك..
ومن كثرة تاملاتي بهالموضوع اللي شاغل بالي..
وصلنا السيف وماحسيت الا بالبنات يصرخون بسبب سرحاني الغريب..
وهم صادقين من اول ماسمعت الخبر وأنا مسافره لبعيد..مع أحلامي الورديه..
نزلنا من السياره وأنا كل عضو في جسمي يرتجف..
اللحين بشوفه.
بتسمتع بشوفته..
أنحرجت على افكاري اللي تحولت 150 درجه..
صرتي قوية عين ياراوين..!!
تبين تشوفنيه..!!
صج ماتستحين..!!
وظحكت على نفسي وأنا أكابد الفرحه المكتومه..
مسكوني ياعالم أخاف أطير في السماء عالي..وأطيح ولحد بيسمي علي..
سمعت سلطان يقول لنا نمشي ومشينا وراه ولحد اللحين ماشفته..
ياربى وينه..!!
شكلهم فوق..سبقونا..!!
طلعنا فوق بالدرج المتحرك وعلى طول دخلنا قاعة السينما عشان نحجز تذاكر..
ووقفنا كلنا وشفت هيثم يرقب منا وشكله يبي يكلم خواته.
بعدت شوي عنهم وظليت اطالع في البوسترات اللي تعرض فيها افلام اليوم
واخييرا..لمحته..
ولمحت من بعيد يكلم سلطان ويضحك ويطلع شي من ثوبه شي ويوم دققت اكثر شفته يطلع تلفونه ويبتعد عنهم ويظحك..
جاتني جمانه وهي تسرع خطواتها وبايدها مجله صغيره
جمانه \تعالي راوين ..شوفي أي واحد تبين..!!
صج أنك ياجمانه لزقه..مابقيتي تجين الا اللحين..
رديت عليها بدون أهتمام \أي واحد مو مهم..
جمانه وعيونها على المجله\شنوا أي واحد..قولي من اللحين..!!
راوين وعيني على طلال\مدري..اللي تبين..أنتوا شو ريستوا عليه..!!
جمانه تتصفح المجله\شوفي الصراحه مافي شي حلو كلهم أحس انهم بايخين..ومافي مصري غير بوحه القديم.والسفاره في العماره..وواحد جديد أسمه معليش احنا بنتبهدل..يعني كلهم ماصخين..وشكلهم كذا بيدخلون السفاره في العماره..!!
راوين\خلاص ندخله..مو مشكله..ورفعت عيني وشفت طلال يناظرني من بعيد ولحد اللحين السماعه باذنه..
معقوله عرفني..
مستحيل..
لا..
والمصيبه انه جمانه رفعت عينها هي الثانيه وشكلها كشفتنا..
ياويلي جمانوا سوسه مايتغبي عليها شي..
جمانه وكاتمه ظحكتها\أهـــا..وأنا أقول شسالفه..!!
تظارهت بالغباء وأنا عيني على جمانه مره وعلى طلال مرات اللي جالس يناظرنا وكانه حس باللي أحس فيه\أي سالفه..!!
دزتني جمانه بكتفي وبغيت اطيح لولا أنها مسكتني بايدها بقوه..وهي تسمي علي
\شفيك..ثبتي حالك..!!لاتسيحين اكثر...ومشت عني..وراحت للبنات..
غمضت عيني باحراج..وانا أحاول أهدي نفسي ..
واول مافتحتها ماشفته..شكله أنحرج هو الثاني..
أوريها السخيفه فشلتني قدام طلال..ناقصه احراج أنا..
وانا وش موقفني هنا...
صج غبيه..
فضحت نفسي بنفسي..
وقربت من البنات وانا أسب روحي على سذاجتي ..
ناظرت جمانه اللي قتلتني بناظراتها الناريه ..وتجاهلتها..
راوين\وش أتفقتوا عليه..
رديت علي فجر\خلاص قررنا نشوف السفاره بالعماره الساعه 9
والساعه أربع بنشوف اجنبي وٍاسمه 
narnia
وشكله حلو..
راوين\أها...أوكي..واللحين وش بنسوي..
غلا\أظن بنتطلع نتغدى..وبعدين بنتسوق..
وقرب منا سلطان والوليد اللي شكله ناوي حرب كلاميه مع جمانه وهيثم وطلال وراهم..وأنا لارأدايا رجعت ورى فجر ولصقت فيها..
سلطان\أي مطعم تبون..!!
غلا وترمش بعيونها\مشتهيه أيطالي..
ابتسام ومو عاجبها الكلام\أي أيطالي الله يخليك..شاورما وتخب عليك..!!
غلا وكتفت ايدينها بدلع\الشاورما ماتكلينها الا أنتي...
ابتسام وتتكلم بكلمة غلا المشهوره و بميوعه عشان تقهر ها\ياربي,,
غلا وتضايقت\يوووه قلت ألف مره لاتطنزون على كلامي..!!وبعدين..!!
جمانه\وشفيها اذ تكلمنا مثلك..بالعكس حمدي ربك أنه احنا نقلدك..في كثير يتمنون أنا نقلدهم يالخبله..!!
غلا\أقول قص على هندي..مو علي انا..
جمانه وتوجه الكلام لسلطان\على طاري الهنود.. سطان تكفى ابي أِشوف فلم هندي.!!
الوليد وتدخل فجاه\مايعرضون بالسيف أفلام هنديه الا نادر جدا..
جمانه وتناظره من فوق لتحت\وانت احد طلب رأيك..!!
الوليد ووده يشوتها بجزمته لأنها دايم تناقضه\لا..بس كيفي بقول اللي أقوله..ومو أنتي اللي بتمنعيني..!!
توها بترد جمانه عليه لكنها سكتت لأنها تذكرت أنها واعده نفسها انها بتجطله وبتحقره..وهذا افضل وسيله عشان تقهره فيها..
هيثم وعلا صوته لأنه بعيد عنهم شوي \أقول وأنتوا بتظلون تتناقشون للصبح..يالله مافي وقت..!!
وبكذا سكتت جمانه..وسكت الوليد ..وكل واحد يحمل على الثاني حقد عميق..
=========




قرروا الشباب يروحون بيتزاهات لأنه الوقت ضيق جدا ومن حسن حظهم أنه كان قريب لطريقهم..
جمانه وبينط منها عرق\ماأقدر.ماأقدر..أحس أني شوي وبذبحه..!!لا ولابس لي الناظره الشمسيه يخاف أحد يعرفه ويتفشل..اللي يشوفه يوقل مره مشهور..لاعب لاراح ولاجاء..مو مثل نواف..بسم الله عليه..
ابتسام ومو عاجبها الكلام أبدا\أقول أشوفك نسيتي أني أخته..!!
غلا وتبي تقهر جمانه\والمصيبه انها تدري انه بيكون من نصيبها يوم من ألأيام..
جمانه وانحرجت وووجها صار بلون الدم وماقدرت غير أنها تخز غلا,,
وغلا خذتها فرصه أكثر وأحرجتها\سكتي ها..!!لأنك تعرفين أني أقول الحقيقه..
ابتسام وميته ضحك\ياويلي على مرت أخوي..تستحي..ماأصدق جمانه تستحي..
جمانه وخلاص وصلت عندها وتركت البيتزا اللي ماكلت غير نصها\ليه أيش شايفتني ..ميت عندي الحياء..!!
فجر ولأول تكون جريئه عند جمانه\أصلا ياجمانه منتي لاقيه مثله..أخلاق..
واضافت راوين\وشهره
وكملت غلا\وجمــال..شي ولد عمي كشيخ..
ابتسام بلهجه مازحه\خلاص...خلاص جيبوا الملاك..البنت ساكته..والسكوت علامة الرضا..
كل هذا وجمانه ساكته وودها تذبحهم وتقطعهم قطعه قطعه..
تحس باحراج فظيع ..وحراره بكل جسمها..
ليه تنكر..!!
هي تدري أنه يعني لها الكثير..
وماترضى عليه ابدا أبدا..
وتدري بعد أنها بيوم من الأيام بتكون زوجه له..!!
لكن متى..!!
تذكرت أنها مصختها معه اليوم..واجرحته كثير..لكن هذا مو شي جديد عليها..هي كل ماتشوفه لازم تدور أي شي عشان تقهره..وهو بعد مايقصر يعطيها حامي..
فجر بلهجه حنونه\شوفي جمونه..وخذيها نصيحه مني..أنتي اذا شفتيها سكتي...حتى لو هو كلمك حقريه..وللعلم أنك أنتي اللي تبتدين..وصدقيني هذا من صالحك..!!
جمانه ومستنكره كلام فجر\أي صالح اللي تتكلمين عنه..!!
غلا وتتطنز وهي وتشيل الزيتون اللي بالبيتزا \ولد الجيران..هههههه
جمانه وعصبت عليها\سخيفه..
فجر وتكمل كلامه\غلا كملي اكلك..والتفت على جمانه..جمانه أنا قصدي لصالحك بعدين..وغمزت لها..فهميها عاد..!!
انحرجت جمانه للمره الثانيه..وعرفت شنو قصد فجر..
ابتسام\كلللللللللللللوليش..يالله وهذه وجمانه وبنزوجها..بقى راوين..والتفت الكل على راوين.!!
وراوين على طول غصت بالأكل وظلت فتره طويله تكح بصوت مخنوق..لمن شربت ماي وخفت الكحه شوي..
فجر بابتسامه وهي حاسه بشي غريب \صحه
راوين وتمسح الدموع من عيونها من كثر الغصه\صحه على قلبك..
جملنه وبدت بالهجوم وهي ناويه تفضح راوين\أقول..!!
راوين ومسكت ايدها وتكح\لااااااا
غلا بفضول\لالالالا تقولون..بسرعــه..شسالفه..!!
جمانه وكملت\راوين..وووو
راوين وعلى طول سكرت فم جمانه وبعينه نظرة توسل\ارجوك..
ابتسام وقربت منهم اكثر وهي مستمتعه بخوف راوين\شنوا..شنوا..لالا مأاصدق ..راوين تحب..مستحيل..
جمانه وشالت ايد راوين\حب من طرفين..
راوين وعلا صوتها\لااااا
جمانه\بس خلاص ماأقدر اقول شي ثاني..
وبدت ابتسام وغلا يفكرون مين اللي في بال راوين..
ولأن شباب العايله قليل..حطوا في بالهم اسمين..لكن استبعدوا ألأول ورجحوا الثاني وخصوصا لأنه قريب منهم ويسكن معاهم..
غلا+ابتسام بصوت عالي ومجنون\طلاااااااااااااال..
جمانه وظحكت بفرحه\هههههههههه شدراكم..!!والله أنكم ملاعين..
ابتسام وفرحت لراوين\واضحه زي الشمس..هو يسكن معاهم له اكثر من 3 سنين وأكيد طاح في حبها..وغمزت لراوين الي كانت مو حايه بروحها وصارت تشرب بكاس الماي لمن خلصته....بنت عمي مو سهله تنحب..!!
غلا جات في بالها فكره غريبه لكن قالتها\وانا اقول شسالفه..وشلي خلا راوين تواقف..أكيد سلطان قال شي يتعلق بطلال...صح..!!
وكانت ردة فعل راوين انها نزلت عيونها للأرض والكل عرف أنه كلام غلا صحيح وهي اللي خذته بسبيل المزحه..
ابتسام\ياربي ماني مصدقه..طلال راوين..راوين طلال...واااي تهبلون..وبعدين بتجيبون عيال وبصيرون دكاتره مثلكم..
فجر\خلاص عاد احرجتوا البنت..!!
جمانه وقررت تنتقم لراوين\وأنتي ياأبتسام بنعطيك هيثم..!!
ابتسام وظحكت بعدين أسكتت وهي تفكر\من صجكم انتوا..أنا اكبر منه بسنه..!!
فجر وظحكت\عادي
غلا وحلت لها الفكره\واااااااااااي شحلاته ..الحب مايعرف لاصغير ولاكبير..تصلحون لبعض..ثنائي خيالي..
ابتسام واستنكرت كلام غلا\لا ان شاء الله..تبين نقلب البيت حريقه...هو عصبي وانا عصبيه..خلينا عيال عم احسن..
جمانه وقررت\لالالا خلاص انا قرررت ابتسام لهيثم..وبيكون حبكم اسطوره..وبعدين أنتي بتكبرين وبتصيرن عجوز وهو يعايرك لأنك أكبر منه بسنه..!!
راوين وتبي تنتقم\أيه صج..تستاهلين أنتي اللي بديتي..
ابتسام بضيق\لاياعمري انا عادي اخطط لمستقبلكم..لكن أنتوا لا..!!
غلا برقه ونعومه\ليه حلال علينا وحرام عليك..!!
ابتسام وباصرار\أيه..
ودق تليفون فجر وكان هيثم يسألهم اذا خلصوا والا لا..!!
وقالت له فجر انهم ماذاقوا شي أساسا..وعصب هيثم على دلعهم.. وسكر السماعه..
فجر\حسبي الله على بليسكم..قمتوا تسولفون ونسينا ناكل..بسرعه هم خلصوا ..واحنا تونا..
جمانه وتبتسم بمكر وتاكل بنفس الوقت\أقول فجر..مين اللي دق عليك..!!
فجر وبدت تاكل وردت بعفويه\هيثم..ليش..!!
جمانه وتناظر ابتسام\لا بس أسأل..!!
ابتسام وانقهرت موت..لكن ماردت عليها الا بكلمتين..
ابتسام\سكتي يامرت أخوي.
وعلى طول أرتفع ظغط جمانه وقلبها زادت نبضاتها..
لكن تظاهرت بالبرود وردت\وانتي بعد..يامرت هيثوم..!!
ماقدرت ابتسام وكان جنبها كومة مناديل خذتهم كلهم وقطتهم على جمانه..
وجمانه تضحك لأن كل المناديل طاحت بالطاوله..
=========



قررت أكلم ام لسان طويل..
لاتسألوني ليش..!!
بس كذا أبي أشوف ليه هالحرب الكلاميه اللي لازم تصير كل ماأشوفها.
بس كيف..!!هذا اللي أفكر فيه حاليا..أبي أغتنم الفرصه اليوم..واكيد بلقى اللي أبيه..
قررنا نرجع للسيف مره ثانيه لأن الأميرات يبون يتسوقون قبل مايدخلون السينما..
وعشانهم هم اللي طالبين هالطلعه رضينا..ولو علينا ماطبينا سوق معاهم مره ثانيه..لكن للضرورى احكام..
ولأن الوقت تأخر مامرينا الا محلين وطلعنا على طول لفوق لأن الفلم دقايق ويبدى..
دخلنا القاعه و أنه احنا بالصفوف اللي ورى..وكنا ماخذين صف كامل..ماشاء الله علينا..
وكانوا البنات داخل بالاخير وأحنا في البدايه..وسلطان يتوسطنا..
وطبعا لأني شفت هالفلم من قبل قررت انام لأني تعبان ومنهد حيلي..وأجلت سالفة المواجهه بعدين..لأنه اللحين نو واي أقدر أكلمها..وأنا اصلا مش قادر أسيطر على نفسي وافكار براسي كثيره…أولها النادي..والبعثه وابوي..وغير جمانه اللي متعبتني معاها..مدري شسوي فيها عشان تفهم..
وبكذا غمضت وهيهات انام معا هالأزعاج..وحاولت أريح ورفعت رجلي شوي لفوق ولفيت الشماغ من الجهتين.ماني ناقص الصراحه فضايح..
الوليد بالسينما ونايم..وش بيقولون الناس عني..
يكفي اللي صار لي ذاك الشهر يوم رحت البحرين حسيت بألأحراج والناس تطالع فيني وأسمعهم يهمسون أني الوليد لاعب الأتفاق..وكنت ولاهمي أضحك وانكت مع الشباب واعلق مع الفيلم..وأنا احس أني صغير ورجعت لأيام الثانويه..ويم حسيت انهم مصخوها وهو يدققون على أقل حركه أسويها..
تبت بعدها..وصرت هادي وثقيل واذا ابي اخورها اتلثم والبس نظاراه ومحد بيعرفني...
ومع تداخل ألأمور براسي غفيت شوي..
وماحسيت الا بهيثم يكفخني بخفه على خدي..
ولأني مالي خلق. فتحت عيوني شوي ورديت غمضتها بقلة حيله 
رديت عليه بضيق عشان اعاتبه على ازعاجي
الوليد\شتبي..أووف..
هيثم وفيه الظحكه\وخر رجولك هالطويله..البنت تبي تمر..!!
فتحت عيوني شوي وانا اناظر السواد اللي قدامي..ولأنه النوار مسكره ماحسيت بالموقف الا بصعوبه..وعلى طول نزلت رجلي وأنا متفشل حدي..وهي مرت بسرعه
والمصيبه انها كانت جمانه..عرفتها من عيونها اللي شوي وبتذبحني فيها..
شكلي أحرجتها..الله يعنيني عليها..أوووف ناقصين أحنا..
هيثم وميت ظحك\يالهرم..فشلت البنت..وفشلت نفسك..
عدلت قعدتي اكثر وفتحت الشماغ..\وانا شدراني وانتي ياأخي ماقلت لي..
هيثم وعينه على الفيلم \وش ماقلت لك..لي ساعه وانا أناديك..الوليد..الوليد ويوم زهقت ضربتك على وجهك..وقسم بالله أنك نكته..
قمت من الكرسي وانا ناوي أروح دورة المياه واغسل وجههي واصحصح..
ومسكني هيثم من ايدي\وين بتروح..!!
لبست نظارتي وقلت بعجله\دورة المياه..
طلعت بسرعه وغسلت وجهي مرتين لازم أصحح الكل مستانس وأنا ابي أنام..الله حاله..
ظبطت غترتي ورفعتها على فوق حركتي المفضله.. عالسريع ولبست النظاره..وخذت نفس وطلعت,,
ولأن دورة مياه الرجال ملاصقة لدورة مياه الحريم..جات في بالي فكره وأبتسمت بجنون..مافي أحلى من هالفرصه..!!
ووقفت أنتظر بعيد شوي عن الشبهه..
وبالفعل مرت نص دقيقه وطلعت..وعلى طول ناديتها..
الوليد\جمـانه,,لحظه..
قربت مني شوي وحسيتها خايفه من مشيتها وحركة ايدها..وانا قربت شوي و انه مافي أحد...تقريبا كل القاعات مليانه تعرض افلام هالوقت..
تحنحنت وأنا ناوي أني أتكلم وكل كلمه كنت مجهزها لها ضاعت..
حسبي الله على بليسك ياجمانه نستيني كل شي..
وتذكرت شي.. وقلته عالسريعه ولو أنه غبي بس قلته\شخبارك..!!
جمانه ومستحيه لأنها تذكرت الكلام اللي صار بالمطعم\..........
شفيها..لالالا..ليكون غلطت..شكلها مو جمانه..!!
طيب لو أنها مو جمانه كان ماردت علي..شالورطه..!!
جمانه وتلتفت حوالينها بكل توتر\الوليد تبي شي..شكلنا غلط كذا..!!
فصخت نظاراتي ومسكتها بأيدي\الحمدلله..فكرت أني خربطت وأنتي مو جمانه.
جمانه وماأستوعبت كلامه ونعست عيونها\أنت شتقول..!!
الوليد\ماأقول شي..وصوتي رق لأراديا بسبب هدؤها..جمانه..أنت شفيك علي..!!قصدي ماتلاحظين انه كل مانتواجه لازم نتخانق..!!
سكتت جمانه..وحسيت كأني رميت قنبله عليها..ونزلت عيونها..!!
لالا..أصدق انها بنت عمتي ام لسان طويل..
والا يمكن الكلام اللي قلته ماتوقعته مني..
الوليد بهمس\جمانه..طالعيني..
جمانه وعلى نفس الوضعيه\الوليد ماأقدر بروح اللحين...
الوليد وتهورت شوي\لااا لحظه شوي..خليني أقولك اللي أبيه وبعدين روحي..أرجوك..
جمانه وخذت نفس\مايصلح الوليد..
الوليد وضاق حاله\ليه مايصلح..
جمانه وتعبت منه\ياربي شفيك انت ماتفهم..
الوليد ويأس منها\شنوا اللي تبين أفهمه..
جمانه وبصعوبه قالتها\أفهم..احنا.. أثنينا..مع..بعض..يعنيـــ .......وغمضت عيونها باحراج..خلاص مااقدر أكمل..
حسيت باللي تبي تقوله وعرفت أنها منحرجه فما حبيت ازيد عليها..لكن..ماقدرت لازم افهمها اللي ابيه\طيب.طيب..جمانه بخليك تروحين اللحين لكن بطلب منك شي..ولازم توافقين عليه ..
جمانه بعجله\اللي هو..
الوليد وهديت أعصابي\اول شي قولي موافقه..
جمانه وبحيره تطفر منها\ماأدري..
الوليد وأصريت عليها\لا قولي موافقه..
جمانه ونفذ صبرها\خلاص موافقه قول بسرعه..
الوليد وبسرعه قلتها وبجرأه كبيره\اليوم..بكلمك..على تلفونك..ضروري..!!

جمانه وعلا صوتها\نعــم..!!






Cut>>وحشتني هالكلمه.. 

الجزء السادس عشر
============

كنت متفاجئه ولحد هاللحظه متفاجئه..وماقدرت غير أنطق بكلمة..نعم..
هذه كانت ردة فعلي..
أبدا..أبدا ماتوقعتها منه..ماتوقعت يجي يوم ويلفظها...
ياربي ,,,وش يبي مني..!!
ليه يبي يكلمني بالتليفون..!!
أكيد في شي في باله..!!
ليكون يبي يسألني مره ثانيه عن خناقتي أنا وياه..!!
والله اذا كان هذا السبب بيكون صج سخيف..وغبي..وماله داعي..!!
رفعت عيني عليه..وشفته ساكت ..وشكله كذا متلوم..
متولم من الكلمه اللي قالها..وبعيونه حيره وقلق,,,
جاني صوته خفيف..يهمس.. وكانه طالع من مكان بعيد..وبالموت سمعته..
الوليد\..أتفقنا..!!
رديت عليه بصعوبه..\اتفقنا على شنوا..!!تبين اكلمك.. وبالموت نطقتها.. ممن اعرف ليش..!!؟
الوليد وهو يظغط على نظارته بصعوبه وشوي وبتنكسر بأيده..ويرص على اسنانه\اذا كلمتك بتعرفين..!!
وعاد الكلمه للمره الثانيه وبنفس النبره\..أتفقنـــأ..!!
لا..الرجال مصرّ..السالفه شكلها قويه..خليني أجاريه واللي بيصر بيصير..
الصراحه ماأقدر ارفض طلبه...اوكي جمانه..لاتخورينها زياده وردي عليه..
أنت تدرين انك بتموتين وتعرفين وش يبي فيك..!!
ومسويه نفسك ثقيله..وانتي كلش..مابينك وبين الثقل صله..!!
بلعت ريقي وقلتها بصعوبه\اوكي..ممكن اروح اللحين..!!
الوليد بلهفه غريبه ونظره اغرب\يعني موافقه..!!
أنحرجت الصراحه..شنوا يعني..!!يبيني أقوله كاش..اتفقنا..أستحي..ليش مايفهم..!!
..ماعنده احساس..كل الشباب كذا دفشين..وماعندهم مشاعر..ويفكرون أنا البنات عادي عندهم..
الوليد واصر برايه\مارديتي..
نفذ صبري منه وماعدت أقوام رغبتي الفظيعه اللي تقول أيه ياجمانه قولي له ايه ورحي نفسك وبالك المشغول فيه..ومدري كيف قلتها..لكن حسيت مو أنا اللي قلتها قلبي اللي قالها..أيه يالوليد أيه..\خلاص أتفقنا..
الوليد وابتسم اخيرا وبانت الفرحه بعيونه\أيه..قوليها... والله أنك ياجمانه .....وبرقه...جننتيني..!!
.
.
.
Oh my gad... Oh my gad ..
شيقول هذا..!!
ناقصه أنا..
جننتيني..شقصده ..؟
يكفي كلام البنات اللي يرن بأّذني اللحين..وكلام فجر اللي فتح عيوني على اشياء كثيره,,
أووف..ياربي والله بمووت..
شرد عليه اللحين..!!
لفيت وجههي الجهه الثانيه وانا ميته احراج..ماأقدر أحط عيني بعينه..مأاقدر..ليتني ماقلت له ايه..ليتني..!!
الوليد وضحك هالمره بنعومه وارتياح\هههههه..خلاص جمانه..يالله روحي..أفراااااج..
وماأنتظرته يكمل أصلا..مشيت بسرعه..وانا احس بالشبهه وألأحراج..أحس انه الكل يطالعني.والله اللي يشوفوني يعرف أني مسويه شي غلط..مفضوحه..أنا مفضوحه,,زين اني متغطيه ومحد يشوفني..والا كان رحت فيها..
..أكيد اللحين بيسئلوني..
ليش تاخرت عليهم..!!
وش أقول لهم..
ماعندي عذر..
لي اكثر من ربع ساعه طالعه....
مافي الا أني أسكت وماأرد على أي أحد..
هذا الحل الوحيد..
ان شاء الله بس مايحسون بالوليد..
يارب مايحسون..
يارب استر على عبادك..
دخلت على طول القاعه..وجلست بكرسي..
و..الحمدلله..الكل كان مندمج أصلا ومو حاسين باي أحد..
صج ضاع نص الفلم..بس يالله..معليش..فلم لاراح ولاجاء..
مومهم..اللي في بالي أهم..
ولفيت وجهي لاراديا صوب الشباب وشفت الوليد توه جاي وجلس بمكانه ولاكأنه شي صار..!!
خبيث يالوليد..
مر الوقت بسرعه وانتهى الفلم..والكل يعلق من جهه..
اللي تقول يجنن..واللي مغامره وممتع..واللي تقول نفسي أشوفه ثانيه..
وأنا ساكته وهاديه مره..ولا ادري وش صار بالفلم..وكل تفكيري باللي صار بره..
طلعنا من القاعه ونزلنا تحت وهالمره تسوقنا نص ساعه قبل مايبدى الفلم الثاني..
++++++++++



مسكت ايدها ومشينا..وين ماندري ..أهم شي نمشي..وأيدي بايدها..
طبعا هي منحرجه..وايدها حسيتها نار..مدري من الدفا اللي فيني..والا شي ثاني..
همست بأذنها بأنه بيكون حلو عليها..وهي انحرجت وخذت قطعه ثاني..
أحمد\والله حلو..شفيك مااتطنز..
سماح برقه\أدري..بس لاتطالعني..!!
أحمد\وش دخل هذا بهذا..!!
سماح بعجز فظيع \أحمــــد..
ظحكت عليها...حتى في هذا بتستحي..
احمد\أوكي..خليني أنا اختار لك..شوفي هذا اللون بيطلع جنـــان عليك..!!وكنت اشر على بلوزه سوده وفيها شهخابيط ذهبيه..
سماح وتتأمل في البلوزه وشكلها عاجبتها\يعني رايك أخذها..!!
أحمد\أكيييد..وخذي هذه بعد..وكان نفس الشي بلوزه سوده صوفيه وناعمه ونص كم واللي محليها القلوب الحمراء اللي تبرز على جنب بشكل حلو ..
سماح وتناظره بحالميه وحب\ياحبك للأسود..!!
أحمد وابتسمت لها\عشقي الأسود..!!وفي شي ثاني بعد..!!
سماح\شنوا..!!
أحمد\ومحمد عبده..أحبه كثير..
سماح بغيره\بس..
احمد بهمس\بس..
سماح وبدون اهتمام\طيب..سلملي عليه..!!
أحمد برقه\منوا..!!
سماح وعطتها البلوزتين عشان يحساب وكلامها فيه قهر واضح\محمد عبده..
مشيت لعند الكاشير وانا طاير..كلامها يجنني..ويمحي أي ذرة عقل فيني..
ويوم حاسبت جيت لعندها وطلعنا..وطبعا مسكت ايدها وابتسمت..
سماح وهي مركزه على شي بعيد\أقول أحمد..!!
أحمد\هممم
سماح وركزت اكثر\مو كأنه هذا هيثم أخوك..!!
وقفت عن المشي.. وناظرت على قدامي وشفت هيثم..ويوم دققت اكثر شفت سلطان والوليد وطلال ,,
أحمد وعيني عليهم\أي والله صحيح..أمشي نفاجأهم..
سماح بلهفه بشوفتهم\يالله..
مشينا لهم وهم ماحسوا ابدا ويوم قربنا اكثر علا صوتي\صج ماتستحون..لاحقيني للبحرين..!!
هيثم وتفاجا\أحمـــــد..
وكلهم قالوا بنفس الوقت ..احمـــد..
سلمت عليهم وشفت بطرف عيني سماح تبتعد شوي..لمن تركنا طلال وراح لها..
سالتهم عن اخبارهم وأحوالهم..وسبب جيتهم البحرين..!!
سلطان\شنسوي بعد..هالبنات ذبحونا..شكلنا بنزوجهم عشان نفتك منهم..نفس سموح..أفتكينا منها..
أحمد وماعجبني كلامه\أقول..شخبارك سلطان..!!
سلطان وحس فيه\زين بخير..يعلك البخير..
أحمد\يعني البنات هنا..!!
هيثم\ايه موجودين..وفجر غلا بعد موجودين..
أحمد\وفجر..بعد..!!وينهم..!!
هيثم\داخل بهالمحل ..
وبالفعل رحت لسماح اللي فرحانه بشوفة طلال وخليتها تدخل على البنات تفاجأهم وتنادي خواتي أسلم عليهم..
++++++++++++



بعد ماطلعت من الشركه..مريت على عمي اللي صار في أخر أيامه جالس في البيت ومايقدر غير أنه يوقع على بعض الأوراق المهمه..
دشت علينا أمي وحامله بايدها ريوف..ياقلبي عليها ..الصبح كله ماشفتها..
لأنها كانت بيت جدتها تسبح وتلبس وعلى طول تجيهم مع روز..والحمدلله انه البيت جدار بالجدرا والا كان عانيت مع ريوف..وروحاتها اللي ماتخلص..
مسكتها بأيدي وحضنتها وانا مشتاق لها حييل..
وكلمتها بشوية عصبيه..ومو من خاطري..
\وانتي كله جايه هني..وبعدين معاج.عيب يابابا..تطلعين ولا تقولين لي..!!
وزي ماتوقعت تركتني وراحت لجدتها وهي شوي وبتبجي..
الجده وهي معصبه\يوووه ياعبد الرحمن شفيك على البنيه..خلها هنيه تونسني مو كافي أنه البنات سارحين لي لحد اللحين..وحضنت ريوف....تركيه ريوف..ابوك خرف..اذا صرخ عليك مره ثانيه قولي ..طيب.. 
ريوف ودمعت عيونها\تيب..بقولج..اذا صرخ علي مره تانيه..
الجده وشدت عليها أكثر\بعد قلبي والله..أمي أنتي...ياحلو تيب من ثمك الصغيرون..!!
الجد\خلاص ياعبد الرحمن..البنت بتكرهك والسبه أمك..!!
الجده وعلا صوتها\أيه أنت هذا اللي تبيه اصلا..!!
الجد واستغرب \وانا شقلت اللحين..!!
الجده بعصبيه\ماقلت شي..
عبد الرحمن ويبي يهدي الوضع\أقول عمي وش قلت على مناقصة الوضيحي..
الجد واحتار\أنت درستها عدل..
عبد الرحمن بثقه\ميه بالميه..
الجده\خلاص أتكل على الله..
عبدالرحمن باصراره\أكيد..
الجد بكل حب\أكيد وانا ابوك..عمرك ماخذلتني ياعبدالرحمن..وانا أعتمد عليك بكل صغيره كبيره..
تاثرت من كلام عمي..وخنقتني العبره..شي حلو أنك اللي يعتمد عليه..
يالله..أحساس كبير.أمر فيه..ماعمري ذقته..
عايله..
أب..وأم..فقدتهم كلهم بأول حياتي..
وفقدت كل شي يوم بديت حياه جديده مع سماء..
وينج ياسما..!!اشتقت لج..!!
لكن الله عوضني في بنتي ريوف..وعمي الغالي..
++++++++++


أول ماقال لي أحمد أنه البنات داخل..دخلت على طول لهم ونسيت أحمد اللي جاء وراي وهو يظحك علي..شسوي والله أشتقت مره..
سلمت عليهم وكان استقبالنا فيه شوية جنون..
تذكرت ظحكهم وسوالفهم تالي الليل..وجمعاتهم..وسهراتهم..
مقادرت اقاوم ودمعت عيني من الفرحه بشوفتهم..
سماح\حبايبي والله..وحشتوني.,حشتوني...وحشتوني..
فجر بلهفه\حتى أنتي وحشتينا والله..لحظه سماح بسلم على أحمد وبجيك..!!أمشي غلا..
راوين ونفس الشي مشتاقه لسماح\سموحه..شسويتي..وش أخر أخبارك..!!
سماح\أنا بخير ونعمه..أنتوا اخباركم..واخبار جمعاتكم..!!وبعيدن قولوا لي شمجيبكم البحرين..من وراي يالخونه..!!
ابتسام واظحكت\هههههه شنسوي بعد ..والله من الزهق أقترحنا هالأقتراح على الشباب..وزين منهم وافقوا..!!
وجات فجر وغلا هاللحظه..
فجر\ حسافه سموح ماسولفت معك..احمد يقولك يالله..
جمانه وتبي تحرج سماح\أحم أحم..الرجال مش قادر يستغنى عنك..!!
وانحرجت طبعا..وقويت نفسي شوي,,
سماح\ياربي جمانه ماتغيرتي..!!
جمانه وظحكت على نفسها\ههه الكل يتغير الا أنا..
سماح\طيب بنات..اشوفكم قريب ان شاء الله..يالله مع السلامه..
البنات\مع السلامه..
طلعت لأحمد اللي كان ينتظرني بره..وعلى طول يوم شافني قرب مني وطلعنا من المجمع..وركبنا السياره..
كنت أبي أعرف وين بنروح اللحين فسألته...
وجوابني بهدوء \أنتي وين تبينا نروح..!!
سندت راسي على ورى بتعب وقلت له\تبي الصراحه..!!
أحمد بابتسامه\وفي أحلى من الصراحه..!!
غمضت عيوني ومش حاسه بنفسي أبدا وقلت له\البيت..من الصبح واحنا طالعين..واحس أني مرهقه..!!
وماحسيت الا بايده تمسك ايدي..ويظغط عليها
احمد\ولايهمك..ماطلبتي شي..تبين البيت نروح البيت..!!
رديت عليه ولازالت مغمضه\أحمد..
أحمد ويناظر الطريق\ايوه..
ومدري لسه حسيت اني أبي اسأل هالسؤال,,وعلى أني عارفه الأجابه لكن حبيت اسأل..أحس براحه اذا سمعت صوته الدافي..احس أنه يحتويني..ويطمني....
\تهمك راحتي...!!
مارد علي..وظل ساكت..معقوله الجواب صعب..!!
وبعد فتره قصيره رد علي\..أنتي اذا أرتحتي أنا ارتاح..! سمــاح.. وشبك اصابعه بأيدي وظغط عليها وبكل هدوء..أحبـــــك..
++++++++++++




حلو صح..؟!
هيثم و يتأمل القلاده\أممم يعني..!!
طلال وطالعه بنظره\مالت عليك..!!
هيثم ويبي يبرر موقفه\هي حلوه..لكن انا ماأهتم في هالأشياء..!!يعني ماأعتبرها شي مهم..!!تدري فيني عملي بقوه..!!
طلال بجديه\أوكي حلوه العمليه لكن بنفس الوقت جميل التنوع في الأمور..
هيثم\معاك حق..لكن شتسوي في عقلي اليابس..
طلال بظحكه\رش عليه ماااي؟؟خله ينقع..ههههههه...ويكلم راعي المحل..غلفها لو سمحت..!!
الرجال\باي نوع يالطيب..!!
هيثم بصوت واطي\وفيها نوع هذه بعد..!!
طلال يتأمل الأقمشه وعجبه الكحلي اللي مطرز بذهبي\عطيني المخملي..!!
الرجال\أي لون..!!
طلال وياشر عليه\هذه الكحلي..!!
ظل راعي المحل يغلف بالعلبه ويتفنن فيها بذوقه ..وكانت عباره عن سلسله ذهبيه وبوسطها حجر من ألأحجار الكريمه لونه كحلي غامق ممزوج بعنابي ..وكانت ناعمه جدا لكن ممسكها ثقيل..
هيثم ووده يطفر بطلال\أقول طلال..!!مين له هالهديه..!!
طلال ويطالعه بنظرة\لأمي..!!وكمل بضيق...وانت شعليك يالبايخ..!!
هيثم ومات ظحك على ولد عمه المتهور\والله أنك ياطلال..رومانسي بقوه..ولا..وجراح..الصراحه مايلبق..!!
طلال وعصب عليه\..ياملقك..!!
+++++++++++++++++




ياختي عاجبتني كيفي..!!
ابتسام ومو عاجبها ابدا ذوق جمانه\خبله أنتي خبله...صج خبله..!!
جمانه \طيب شالفرق..!!
ابتسام وعقدت حواجبها\أي فرق..!!
جمانه وجاده بكلامها\شالفرق بين خبله..وخبله..وخبله..!!
ابتسام ومالها خلق الظحك\جمــــــــــانه..!!
جمانه ومسكت الشنطه اللي تبي تشتريها ومشت عن ابتسام\احسن لي بروح لغلا أم الموضه غلا..احسن منك يا..هيثوم..!!
ابتسام وصرخت وهي مش حاسه أنها بالمحل\تعالي ياحماره..!!اوريك..!!
راحت جمانه لغلا وشافتها واقفه بالزاويه وماسكه 3 شنط بأيدها وشكلها كذا محتاره..!!
جمانه\أقول غلا..!!
غلا ومارفعت عينها عن الشنط\ها
جمانه\طالعيني..!
غلا ولازالت تناظر بالشنط\شتبين خلصيني..!!
جمانه وعرفت أنها مستحيل تاخذ شي من غلا فوقفت قدامها عشان تشوفها\غلا تكفين..شوفي هالشنطه حلوه..!!
غلا ورفعت عيونها وقعدت تقلب بالشنطه..حتى القماش اللي داخل الشنطه لمسته..
غلا\حلوه..لكن خذي لون ثاني..!!
جمانه\مافي الا لون فيروزي..!!
غلا\خلاص خذي هالفيروزي..!!
جمانه واستغرفت\لا ماأبي..
غلا وعصبت\اووه جمانه خذي اللي تبين؟؟
جمانه\اوكي..وأنتي وش بتاخذين..
غلا وتناظر الشنط\محتاره بين هالذهبيات..!!ودي بهذه لكن كبيره حيل,,
جمانه\ويه مااتخيل أخذ شنطه ذهبيه..!!وبهالكبر..!!
غلا ولازالت محتاره\الموضه ياحظي ذهبي..!!
جمانهورفعت حاجب بعدم اهتمام\والله عليك ياغلا الوان..!!
غلا ورفعت عينها\جمانوا..وخري عني أحسن لك..!!
جمانه وتأففت\أوووف طيب سمعي
غلا وتعبت منها\ياليل مااطولك
جمانه\أخذ البيضه اللي بأيدي والا فيروزي..!!
غلا\اللي تبين خذيه..!!
جمانه بحيره\مدري وش أخذ..
غلا وطفح الكيل\خذي الفيروزي..خلاص..
جمانه\متأكده..!!
غلا ورمشت بعوينها بعصبيه\أنقلعـــي..
جمانه\شفيكم انتوا كل وحده تسبني من جهه..!!مالت عليكم..!!صج بنات خال خرطي..!!ومشت وهي تتحرطم وتسب...وبالنهايه..خذت غلا الذهبيه..وجمانه الفيروزي..
أما البقيه ماعجبهم شي وطلعوا من المحل..
وعلى طول قطوا اغراضهم بالسياره وأتجهوا للسينما لأنه بيبدى الفلم..!!
وتقريبا جلسوا بنفس المقاعد لكن صار في أختلاف شوي..
سلطان يتوسط الشباب وبيمينه هيثم الوليد طلال
وعلى يساره ابتسام غلا جمانه فجر راوين
وبدون سابق أنذار ابتسام حست بركبه خفيفه..وماتدري ليش حست هالأحساس 
يمكن لأنها قريبه من الشباب وخصوصا هيثم اللي مايدري عن هوى دارها..!!
أو يمكن لأنه موضوع البنت أنغرس في بالها
أو يمكن لأنها أستلطفت هالجانب بدون اراده..
اسباب كثيره ماعرفت لها أجابه او تفسير..
وأمور كثيره تزاحمت في بالها..وشتت افكارها..
وحست بعدم الراحه على هالقرب الشديد..
هذا غير الكلمات اللي تجيها من غلا وجمانه لأنه هالثنائي مافاتهم الموقف ابدا أبدا وناوين على ألأنتقام بشده..
--------------------
بدى الفلم اللي كان بطولة عادل امام ..وماأدراك عن عادل أمام.!!
من بداية الفلم طلعت لقطه ممكن اقول أنها مشفره شوي.. أحرجت الكل وخصوصا البنات اللي أبدا ماتمنوا هالموقف يصير قدام الشباب..
وتكلم سلطان بشكل كوميدي ومظحك عشان يخفف الأحراج اللي طغى على الجو.. واللقطه لسه مانتهت وشكلها مراح تنتهي,,
سلطان\بنات..شباب..شوفوا جوالاتكم الظاهر فيها مسجات جديده..
طبعا الكل عرف وش ورى هالجمله الغريبه..
وبدون شعور.ابتسام مسكت شنطتها ونزلت راسها كله وهي تدور أي شي..المهم انها تلهي نفسها بحاجه معينه..ووخصوصا لأنها جنب سلطان..وسلطان رجال..حتى لو كان عمها.. بيظل رجال..أحرااااااااااج ياناس..
وعفوية أبتسام خلقت ألأبتسامه في وجهه هيثم اللي لاارادي ألتفت على البنات وخصوصا لما حس بالأزعاج اللي صدرته ابتسام بعد الهدوء..
وظل مبتسم..ويوم حس أنه مصخها لف وجهه وكمل مشاهدة الفيلم و انتهت اللقطه المشفره بسلام..
مر الوقت والفيلم لسه ماانتهى والظحك قايم في القاعه كلها..عادل امام ماخلى أحد الا وظحكه..حتى الوليد اللي كان نعسان ظحك بشكل هستيري ..وهو باله مرتاح جزئيا
وانعرضت لقطه مره ثانيه مشفره ..وهنا البنات مااستحملوا ..وابتسام على طول ارخت جسمها في الكرسي لمن صارت شبه راكعه..وهي تلعن وتسب في البنات اللي وهقوها في جلستها جنب سلطان..
جمانه حست بالموقف البايخ وماهانت عليها ابتسام ابدا وهمست لغلا\ياويلي ..وش مجيبنه البحرين..!!
غلا بصوت أوطى وهي خلاص ماتبي تكمل الفم\سكتي بس محد رضى بهافكره الا راسك..!!
واظحكت جمانه وهي في قمة احراجها\أقول غلا شخبار اللي جنبك..!!ياعمري الله يعينها..!!
غلا وطلت على ابتسام اللي ماغيرت وضعيتها\مسكينه متكوره في الكرسي..!!هههه شكلها يظحك..!!
جمانه بيأس\غلا امشي نطلع ماأقدر..!!
غلا\من صجك انتي..خلاص شوي وبينتهي الفيلم مسكي أعصابك..!!
جمانه\وهو في أعصاب..!!غلا والله أحنا مانستحي عل وجهنا..!!والله لو تدري امي بتذبحني..!!كله منكم تبون هالفلم..!!!
غلا وعصبت ورصت على اسنانها\وهو في غيره عشان ندخله يالبايخه..!!
جمانه وقهرته\أقول بس لاينط لك عرق..!!
أنتهى الفلم بيسلام بعد مانشف دم البنات من الأحراج والتوتر والفشيله..
وفجر عصبت عليهم وعلى هالفيلم اللي دخوله..
لكن جمانه بالظحك والأستهبال أمتصت العصبيه على الكل ..لكن لحد الآن ابتسام منقهره ومتفشله..وتبي تذبحهم كلهم..
وبعد مااطلعوا كان ترتيبهم أنهم يدخولون البوفيه اللي جنب السينما ويمشون السعوديه على طول..
ودخلوا المطعم على عجله وماكان في أحد كثير خصوصا لأنه وسط اسبوع والوقت متأخر والمطعم أصلا شوي وبيقفل يعني زين منهم جاو في اللحظات الأخيره.. ..
ابتسام ولحد اللحين فيها حره وبدت تعلق على اللي صار وبصوت عالي لأنه ماكان ابدا فيه احد\ياويلي..ياويلي..مت..متتتتتتتتتتت من الفشيله..ياربي ماتتخيلون قد ايش أنحرجت..وقسم بالله جلست أدعي على هالثنتين..وتأشر على غلا وجمانه اللي ياكلون..يعلكم ماتربحون أن شاءالله ورصت على اسنانها.. أنتوا السبب..انتوا السبب..!!
سمعت جمانه كلام ابتسام وردت عليها\والله محد قالك ترتزين وتجلسين جنب سلطان..!!
عصبت ابتسام اكثر\وتتكلمين بعد..!!والله يبيلك ذبح ياجمانه..سكتي تراني معصبه..!!
فجر أنزعجت كثير وماتبي تتذكر سالفة الفيلم فردت بهدوء مصطنع\أقول حبايبي..كلوا,,الوقت تـأخر ولازم نرجع البيت..!!
أيدتها راوين لأنها خلاص تعبت وتبي تنام وترتاح وتجلس معا نفسها شوي \صحيح بنات كلوا بسرعه..تاخرنا كثير..
وبكذا وكأنه الكلمه السحريه أللي أنقالت للبنات وسكتتهم..وهم يتذكرون انهم بيرجعون البيت..
يعني..!!
الطلعه انتهت..!!
يعني..!!
أهلا للطفش ..ووداعا للوناسه..
:::::::::
أنتهى اليوم الجميل بأحداثه على الشباب والبنات..
ورجعوا للسعوديه الساعه وحده بالليل..
وكل واحد فيهم فاز بذكرى معينه تشهد بحلاوة هاليوم ونقائه على الكل..
..واهمهم..
جمانه اقتحمتها مشاعر الحب فجأه...بعد ماكانت هالمشاعر مركونه في زاويا من زوايا قلبها الشجي..!!واعترفت اخيرا بينها وبين نفسها أنها تكن مشاعر للوليد..
ومو أي مشاعر..مشاعر غريبه....مااكتشفت هويتها الا لمن لمحت نظرة اللهفه بعيون الوليد..
طلال أكتفى بوجود راوين معاه..وماتحرك خطوه وحده..
واحتفظ بالهديه اللي شراها..وكأنه عاجز عن فعل أي شي..
ممكن انه يقربه ويبعث الأمل بداخله..!!
وللعلم هذه مو الهديه ألألى اللي يشتيريها ويركنها بغرفته..!!
هدايا كثيره محفوظه عنده..وكلها تدل على البعد الأبدي اللي بينه وبين راوين..

ابتسام والافكار الجديده اللي رسخوها البنات في مخيلتها..!!
للأسف كان أثرها وقتي ومحدود..واول مرجعت للسعوديه انمسحت هالأفكار ورجعت للواقع اللي تعيشه
==========



أسبوع مر بأحداثه الكثيره..
عودة بيت بو تركي الرياض..وبعدها بيومين رجعت العمه هند راس تنوره..
::::
صراع يوسف مع نفسه اللي ٍاستمر خمس ايام..وهو شتان بين عاطفته ورجوعه بلاده بقبول عرض الدكتور سمير..أو رفضه النهائي..وبالنهايه هو الخسران..
ولحد هذا اليوم ماقدر يوسف يكمل صالة الموسيقى وكل هذا بسبب أحساسه بخيبة الأمل اللي كل مانفتح له باب ممكن ينور له الطريق يتسكر عليه بكل قوه في وجهه 
وكل هذه الأحاسيس..دمرت يوســف وقضت عليه..
::::
فجر رجعت لدفتر خواطرها ونزلت خاطره جديده باسم ..كل الورق يسأل عليكــ..في مجلة الأسبوع..
::::
فوز منتخب الأتفاق بالمركز الثاني في الدوري النهائي..وعدم مشاكرة الوليد اللي انوضع في الأحتياط.. في المباريتين الأخيرتين وكل هذا بسبب حصوله على الكرت ألأصفر اللي خلاه في موقف صعب قدام الكل وأهمهم المدرب..
::::
راوين واخيرا أمتلكت الأمان اللي كانت فاقدته طول هالسنين اللي مضت..
وتنتظر بشغف عودة طلال الرياض عشان يكمل دراسته اللي بتبتدي بعد المدارس بأسبوع..
::::
سميه والموت البطيء اللي بدى يقتحم حياتها..سبب لها يأس أبدي ماله علاج..
::::
أخيرا أنقبلت جمانه في الجامعه والجميع فرح لها..لكن هي ماأستمتعت بفرحتها ..ماحست فيها ابدا,.وكانه شي عادي وبيصير يوم من ألأيام..
تبون تعرفون ليش..!!
الوليد..
أخر شي بينه وبينها كان أتفاق على المكالمه اللي راح تصير باقرب وقت..!!
لكن الوليد خلف بوعده..واختفى فجأه عن بيت العايله ..
وجمانه بالمقابل كان لها أخر أسبوع في الظهران..روجعت لراس تنوره والحيره واحساس بالمهانه مصاحب لها في كل مكان ممكن تلجأ له..
::::






جالسه بغرفتها اللي اثاثها يغلب عليه اللون الأصفر والبيج..
وماسكه دبدوبها االكبير..وتفكر..وتعيد حساباتها من جديد..
رفعت غرتها اللي دوم طايحه بعيونها ومسكتها بمشبك بلون الزهر,,
حست بدمعه حاره أسرتها وحسستها بالألم الكابد بقلبها الصغير..
خانها من اول وعد بينه وبينها.. 
كذب عليها وهو بعيونه الصدق واللهفه..
صدقته وهي تعيش أول أحساس ممكن أنه يجدد حياتها..
تحبــــه..
أعترفت أنه تحبه
وتوها تحس بلوعة الغدر والخيانه..
توها تحس باوراق البعد..وعذاب الفراق..
توها تحس بشوق المحبين..وعجزهم القاتل..
توها تعيش هالصمت المأسور اللي يدمر كل كلمه ونظره حلوه صارت في اول لقاء بينهم..
ليه صدقته..!!
ليه وافقت على طلبه..!!
ليه أسمحت لقلبها بأنه يعلن أعترافه..!!
ليتها ماكلمته.!!
ليتها ماردت عليه..!! 
ليتها ماحبته..!!
ليتها ماأنكتبــــت له..
هذه اخر شي توصلت له جمانه....ليتها ماانكتبت له..!

سمعت امها تناديها من الصاله أكثر من مره..لكن لعجزهاللحظه ..تجمدت زي ورقة الشجر اللي تعلن أستلامها في فصل الخريف..
سندت طولها ببطء ومسحت دموعها اللي كل مره تعلن أنهزامها..
وطلعت للصاله وهي مثل الآله المبرمجه ..ممكن ينتهي وقتها باي لحظه..
طلعت كلمتين من فمها وتوها اللحين تحس بطعم المراره بلسانها\نعم يمه..!!تبين شي..
ردت عليها عليها هند وهي تغوص في وجه بنتها عشان تعرف وش سر تقلب مزاجها الغريب\جمانه..شفيك..!!
ابتسمت جمانه وجلست جنب أمهها بتعب ووهن\مافيني شي..!!
ماصدقت هند كلام بنتها لأنها تعرفها..تعرفها أكثر من نفسها\متــأكده..؟!
ابتسمت جمانه للمره الثانيه وقالت بلهجه مرحه ومسكت ايد أمها وهي محتاجه حنان..او بالأحرى..مكان يضمها بين حضن أمها\صدقيني يمه..مجرد ارهاق وتفكير..
رقت ملامح هند وهي تتوهم انه بنتها تحاتي الجامعه فارتاحت شوي وحبت تطمنها\جمونه..لاتخافين يمه..الجامعه حياه حلوه..وان شاء الله بتستمتعين فيها...انتي لاتحاتين وكل شي بيتيسر..
استغربت جمانه على بساطة تفكير امها وماحبت تضايقها أكثر وغيرت الموضوع على طول..وامها أستجابت لها وبدت تسولف على حملها والبيبي المنتظر..وجمانه بين كل فتره تضحك عشات تريح امها أكثر..لكن القلب مشغول..
مشغول وحاير..
++++++++++++




بعد تفكير خمس ايام بلياليها قررت أروح للدكتور سمير..واوافق على عرضه اللي طلبه مني..لكن قبل كل شي..بواجهه في كل أمر مستعجب منه وبهالحل ممكن أريحه وارتاح....
انا شاك بأنه يعرف كل شي حياتي وخصوصا الماضي اللي غربني..
لكن لازم اقطع الشك باليقين واواجهه..
وحتى لو طلب مني أكشف هالسر اللي ظل 11 سنه مدفون..
راح اكشفه..لأنه مافي مجال لدفنه أكثر..
ومدري ليش أحس...أحس بفك غربتي على ايده..
مدري ليش أحس بالأمان بوجوده..!
شوق وحنين يقتحمني بشوفته..
شي يخليني أرجع للماضي الجميل اللي عشته مع اهلي..
أحساس غريب يجذبني له ويرغمني على الصبر اللي هجرته بأيدي وانا ساكت..
ياربي الهمني..
الهمني الصبر والقوه....
انا محتاج لهم اللحين..
وصلت الفله أخيرا..ونزلت من التاكسي اللي أجرته..
وانا كلي شوق بشوفة الدكتور سمير..
ظغطت على زر البوابه الخارجيه ودخلوني كالعاده بسيارة البيت الثانيه..
لمن وصلت الباب الداخلي وتوني بطق الباب الا طلع بوجهي هذاك الشخص اللي قابلته أخر مره جيت فيها..
سملت عليه كالعاده..وجلسني بالصاله الخارجيه وتوجه داخل المكتب اللي اللي يتواجد فيه الدكتور سمير هالوقت..
وعلى طول مامرت الا ثواني قليله وشفت الدكتور سمير قبالي..
وكاني أول مره أشوفه..
دققت بملامحه اكثر وخاصه عيونه البنيه اللي تحكي ألف كلمه وكلمه هاللحظه..
..وشفت التعرجات اللي تتخل وجهه وأصابع ايده البيضا..
وشعره الأبيض اللي اقتحم شعره كامل..وهذ الشي زاد من هيبته اكثر بالنسبه لي..
رحب فيني بشكل كبير..وهذا دافع بانه يزيد الطمأنينه بنفسي..
وسأل عن سبب غيابي الطويل..
وأنربط لساني وانا عاجز.وبنفس الوقت متوتر..
مش عارف كيف ابدى..
الحقيقه اخاف أضايقه..وهو مايستحق غير الحب 
وألأحترام والموده ..وخوفه عن حالي وطيبته الكبيره اربكتني اكثر..
وعشان ماأتعبه أكثر..قررت أبدى والرجفه مصاحبتني في كل حرف أقوله ..خذت نفس عميق وسالته عن أخر موقف دار بيني وبينه\دكتور سمير..تذكر الطلب اللي عرضته لي أخر مره..
رد علي واللهفه بعيونه واضح زي الشمس\أيه اتذكر..
جاوبته اخيرا وانا أحاول أنسى التعب النفسي اللي صاحبني ببسب هالطلب\وانا موافق..بس ودي اسالك سؤال واتمنى تريحني..
ابتسم لي بحنان \تفضل..
قلتها بسرعه وأنا أحس بالضياع\أنت تعرف سبب غربـــتي...ورصيت على نفسي اكثر...صح..!!
ظلينا فتره طويله والصمت سيد الموقف..وماينسمع غير الهواء اللي يحايط الجو ويعلن اجراس البدايه..
وقطع هالسكوت صوته الشامخ وهو ممزوج بدفا وسكينه غريبه\أعرف..أعرف كل شي عنك يايوسف..غربتك..ابتعادك عن اهلك..عذابك ألمك..كل شي..وكل ماأشوفك احن لك أكثر ,,واقول بداخلي ياأنا ورجعتك بلادك..والا الزمن اللي خانك ..

لكن يوسف..كيف قدرت...!!وكيف وصلت لهالمكان..!!
وايش هالقوه اللي خلتك متغرب طول هالسنين..!!

رديت عليه وانا أكابد الآهات والجرح اللي عيا يطيب\أنت مستعد تسمع قصتي بلساني..!!
قرب مني اكثر..لمن جلس بنفس الكرسي اللي جالس فيه..
وفي عيونه حزن فظييع..لو وزعته على العالم كله ممكن انه ينكتب لهالعالم الحزن ألأبدي..
وبديت اعرض له أول صفعه تلقيتها من حياتي...
.
.
.
.
.
.
.
.
1985 april 23
\\غربــــة وطـــن\\

أحس برجفه...رجفه فظيعه..
تحتويني من كل جانب..وتقظي علي..!!
ليش أنا بالجو..!!
الطياره تطير..تطير فوق السحاب..
وين..بتستقر الطياره
وين بروحـــ...!
وين اتجاهي..
الله الوحيد العالم..!!
غمضت عيوني بصعوبه وانا اجاهد..واجاهد أنه يكون عندي لو ذرة عقل وحده..
عشان اتذكر اللي صار..!!
معقوله انا بحلم...
معقوله بفتح عيوني وبلقى نفسي في البيت..
في بيت عمي..!!
لحظـــه..
اليوم ملكتي.
على بنت عمي
فجر
فجــرأكيد تنتظرني اللحين..
اكيد جابوا الملاك عشان املك عليها..
كلهم ينتظروني اللحين..
ومحمد صديقي..أكيد ماطلع من شقته..
ينتظرني أجيه عشان نطلع سوى..
سوى
سوى
++++++++++
تذكرت اللحين...!!
الطريق
الرصاص
محمود رفيق السوء
تركي
أنا
المزرعــــــه..
المزرعه ..بعد ماشفت اخوه محمود وهو مقتول قطني بالمزرعه..!!
تذكرت اللحين..
أنا كنت امس بالمزرعه
مزرعه بعيده..لكن ماشفت طريقها لأنهم كانوا مسكرين عيني ..لكن اللي عرفته أنها تبعد تقريبا 25 كيلوا عن المنطقه..
ويوم وصلنا قطوني بالأسطبل انا مع ناس غرب من مختلف الجنسيات..
وماحسيت الا بضربه براسي ماصحتني الا يوم شرقت الشمس من جديد..
حاولت استكشف المكان أكثر بطرف عيوني اللي كانت ممنوعه أنها ترفع سانتي واحد لفوق..
وماقدرت استكشف الا أني بعيد..بعيد عن كل شي..والعوده صارت شبه المستحيل..
طلعونا من ألأسطبل وكنا تقريبا 11 نفر..وركبونا سياره كبيره أشبه بالشاحنه..
وظلينا ساعتين بالطريق..
واحنا لاحول لنا ولاقوه..
وبعد هالرحله اللي صارت مثل الموت البطيء 
وصلنا المطار
وانا هنا بدى قلبي يفقد دقه من دقاته,,
++++++++++
فتحت عيوني..وكل شي توضح قدامي..
أنا بهاجر..
بهاجر لوطن جديد..
\
/
\
/
\
حان موعد نزول الطياره على موطن مش عارف أصله..ولا أرضه..ولا سماه..!!
التفت حولي ولقيت مئات ألأشخاص اللي بعيونهم نظرة الحيره اللي بعيوني..
وودهم يسالون أحنا وين..!!
لكن المصيبه اللي طايحين فيها كانت كفيله بانها تخرسهم حتى موعد قبض الروح..واستلامها لباريها,,,!
نزلنا زي الحيوانات المهاجره من الطياره
ورفعت عيني للسماء اللي كانت تعيش أحتظاري..
وقلت للعالم والكون والأرض والصحراء..بصوت ينبع من أعماقي..


.. ..أنــا غريـــ،،،،،،،ــــب.. ..

غريـــب..غريــــب




أنتهـــى


الجزء السابع عشر
الفصل الأول
===============



1995 april 23
جــوع على حـدود باريـس.


أنا غريب
هذا اخر شي توصلت له..
كل شي يدل على الغربه بعيوني..
الأرض غريبه..ماعدت أحس أنها أرض..احس اني متعلق بالهواء..والهواء هو اللي يسرح فيني على كيفه..مره شمال..ومره يمين..
والسماء مغيمه وبدت تظلم و كئيبه تمطر بغزاره..وماعدت أفرق بين دمعتي وماي المطر..
احساس الضياع والتشتت ذبحني بالصميم..والذكرى قتلتني وماخلت فيني شي حي
مسكت زجاج نافذة المطار بايدي أبي أتحسس أنا هذا حلم مو حقيقه..
أبي أًصدق أني متغرب..أبي أحس..
أبي أحس قبل ماأصير مجنون..
ولقيت كذا طياره تحلق بالجو وصوتها صم اذني..غمضت عيوني على طول ودموعي تنهمر بدون توقف..والكلمه تترد باذني..
أنا غريب
أنا غريب.
مسحت دموعي اللي عيت تتوقف..
حاولت اكلم أي أحد..
أبي أحد يسمعني أو يشرح لي الموقف..
وشفت اللي كانوا معي بالطياره جالسين بارض المطار .. البعض منهم مش مستوعبين اللي صاير..أما الباقي راضين بالقدر..!!
حاولت أكلمهم..لكن لامجيب..وكانهم صنم متجمدين بدون روح..
حاولت أشر لهم عشان ينتبهون لي..لكن جمودهم وصمتهم ذبحني..
وطلعت صرخه مكبوته بداخلي وانا عاجز..عاجز عن كل شي..
ضاعت كل قوتي هاللحظه وطحت زي الغرقان في بحر كله أمواج..
وبديت اصيح
واصيح على كل شي صار لي..
صحت بصوت مسموع وأنا أبي حل..حل لكل سؤال في بالي..!!
ومحد عبرني
ولاحد كلمني
ولا أحد اهتم فيني
ولا مسح هالدموع اللي تبكيني
سمعت من البقيه أنه في باص ينتظرنا بره المطار..
وقمت..والله العالم كيف قمت..لكن عرفت من نبضات قلبي أني أهرول و أبي أبتعد من الحقيقه اللي كل مالها وتتوضح صورتها قدامي..
وشكلها رحلة الغربه بدت
+++++++




ركبنا الباص ومشينا ..وبعد 25 كيلوا وصلنا باريس..
وجانا صوت بشع غليظ وهو يصرخ من الغيظ وكان سايق الباص
ولجهلنا اللغه الفرنسيه مافهمنا له..
لكن باب الباص أنفتح اتوماتيكي..وعرفنا وش قصده أخيرا..
وبلاشعور طلعنا ورى بعض بكل أنصات وانصياع والخوف مسيطر علينا
ومشى الباص بعد مارمى جمله بصوته الجشع وهو يبصق بنافذة الباص علينا
والشي الوحيد اللي فهمته منا..كلمة (عرب)..واكيد كانت سبه أو لعنه لنا..
عيوني كانت متعلقه بالباص زي اللي متمسك بألأمل الوحيد أني ممكن ارجع مره ثانيه...لكن ماشفت غير الغبار اللي طلع من الباص وأختفى..
وكانه روحي راحت معاه ولاراح ترجع مره ثانيه.. 
لفيت عيني كذا اتجاه وانا ابي اركز على أي شخص كان معي لكن ماشفت ولا احد وكان الأرض أنشقت وبلعتهم؟؟
واستسلمت للقدر ومشيت..وين..!!ماعندي خبر..المهم أني أمشي..
والله العالم وين بتودي بي دروبي..!!
توني أحس بالبروده وبالسماء اللي تمطر لكن خف الماي ومابقى الا رذاذا خفيف
شبكت ايديني حولي جسمي لا أراداي وأنا احاول واجاهد أني أستمد ولو دفا بسيط من حرارة جسمي الداخليه..لكن بدون فايده..
البرد أكلني وقلص عظامي..
نزلت عيوني لملابسي وشفت اني لابس جينز عادي وتيشرت عادي لكن أكمامه طويله..
حسيت بالجوع..وتذكرت أني ماكلت شي من ليلة امس
مسكت راسي وبالتحديد مكان الضربه اللي خذتها من عيال الحرام
وحسيت بالألم يزول شوي..
لكن معدتي فاضيه وبدت اصواتها تظهر..
وين اروح اللحين..!!
ومين أشتكي له..!!
ناس غريبين عني..والمشكله ماعرف شي بالفرنسي..
رفعت شعري اللي غرق بالمطر بضيق..وانا عيوني تدور على أي مكان ألجأ له ..
لكن لقيت نفسي امشي قريب من نهر جنب شارع عام...وشكله مكان للمشي...
يعني الطريق طويل..طويل كثير..




شفت الناس تطالعني كأني شي منبوذ وصخ..وسمعت ظحكاتهم اللي كانت بسبب لبسي وكيف هو غرق بالمطر..وشفتهم يأشرون علي بالجنون والغباء..
لكن ماعطيتهم أي أهميه..وظليت أفكر بالمصيبه اللي طحت فيها..
وطلعت من تنهيده من قلبي اللي يرتجف بروده وجفا,,
حسبي الله ونعم والوكيل..حسبي الله ونعم الوكيل..
الحقير مالقى غير فرنسا..يغطني فيها..
ياربي..ياربي..عطني قوه..قوه توقفني ..
والا طلبتك ياربي.. طلبتـــــك..وبياس وضياع وانهيار
أنك تومتني وارتاح من هالعذاب اللي عايشه..
وعلى طول..
جات في بالي فكره وابتسمت بدون شعور وتهلللت الفرحه بعيوني
وصرخت...لقيتها..
تركي
هو اللي بيطلعني من اللي انا فيه..
وبكذا نسيت الجوع وألألم والأهات وبديت ادور على كبينة تلفونات..
لكن من وين أجيب الفلوس..!!
ماعندي شي..تحسست جيوبي وأنا كلي امل أني القى أي شي..أقدر أبيعه..ومالقيت شي..
صفعت ايديني الثنتين بقهر وتسندت على جسر النهر بتعب ..
ولا اردايا تحسست الساعه اللي لابسها ورجع لي الأمل مره ثانيه
تذكرت أني انه أبوي شراها لي هديه يوم دخلت الجامعه..وماعندي غيرها .زكلن صعب علي أفرط فيها ..والله صعب..ظليت أفكر وأتعمق بالتفكير..ومالقيت غير هالحل..واكيد بلقى اللي بيشتيرها مني..

جلست أردد هالكلمه وانا أهرول بجنون عشان القى أي محل مفتوح
تجاوزت الشارع الرئيسي بسرعه وسمعت اصوات السيارات وهي تهرن وكان بيصر لي حادث بسبب جنوني..لكن ماهتميت ووظليت اتجاوز سياره ورى سياره و,انا اركض واركض بدون ماأحس في نفسي..
حسيت بروحي تطلع من كثر ماأركض وماقدرت غير أني أنتفس باقوى ماعندي وأنا اركض..وأدور على أي محل ممكن أبيع فيه ساعتي.
وبالأخير وبعد حسيت اني مشيت عدة اميال لقيت محل وكان يبيع اثاث للبيت واكسسورات..
ظبطت نفسي ومسحت على شعري وخذت نفس ودخلت على طول للكاشير وكان كبيرفي السن تقريبا مابين الأربعين سنه والخمسين..
وهنا ماعرفت كيف أكلمه لكني حاولت معه بالأنجليزي والمشكله مافهم شي..
حررت ساعتي من ايدي وأنا أناظر فيها أخر نظره وبعيني حزن فظييييع..
وأعطيتها راعي المحل.. وفهم علي أخيراوظل يقلب فيها فتره طويله..وبعدين جاب زي العدسه وحطها بعيونه..وظل يتأمل بالألماس اللي كانوا حوالين الساعه,,
وبعدها ابتسم لكن ماعرفت ورى هالأبتسامه ولا بغيت أعرف اساسا..أهم شي اني أحصل على فلوس..هذا اهم شي..
وشفته يطلع لي من الدرج اللي كان جنبه.. عمله غريبه..
وكانت كذا عمله حديده اللي مكتوب فيهم عشره فرنك وفي بعضهم خمس فرانك.
فرحت على طول وماجادلته لكن أحساس الضياع غمرني واسرني وأنا اشوف الساعه وهو يحطها بالدرج ويقفل عليها وكانها شي ثمين واملكه....
تناسيت هالأحساس هالوقت لأني لو فكرت فيه بتوه..
طلعت من محله على طول ..وبديت في البحث على كابينه تليفون..
واخيرا لقيت وحده بزاوية شارع وعلى طول هرولت لها وشفت واحد يكلم فيها وعرفت أنه عربي من ملامحه..
وبعد ماخلص ظل يناظرني باستغراب لكن مااهتميت فيه وعلى طول دخلت عمله ودقيت الرقم اللي حفظته عن غيب..
وظليت ماسك بالسماعه باقوى ماعندي وأنا متلهف أنه يرد علي تركي..
ظليت أعد الثواني وانا اتمتم بداخلي رد..رد علي ياتركي..
وسمعت صوت من بعيد يجيني من السماعه..وعرفت أنه تركي
ظحكت بجنون وانا اصرخ\تركــي..تركـــي..أنا يوسف..
ظل فتره طويله ساكت..ورجعت اتكلم واناديه\تركي..ماتسمعني أنا يوسف..
واخيرا رد\يوسف..وينك أنت..!!
علا صوتي أكثر وانا اكابد الدموع اللي تنزل من عيوني\تركي أنا بفرنسا..قطوني بفرنسا ياتركي..قطني الحقير محمود..الله يلعنه الله يلعنه..وكملت بصعوبه وأنا احاول أسيطر على نفسي..تركي شف لي حل ياتركي...أنا بمووت خلاص بمووت..
تركي\يوسف انا عرفت من الشباب أنك بفرنسا وعرفت انه سحبوا جوازاتكم..لكن لاتخاف بحاول أجيك اذا قدرت..لكن مش اللحين..وبغيت اقولك عن أهلكــ...

وانقطع الخط..وعلى طول حطيت عمله ثانيه وأنا اظغط على نفس الرقم واصبع ترتجف وانا اترك اهلي,,,شفيهم اهلي..!!..
وعلى طول رد علي تركي..\ايوه تركي وش كنت تقول شفيهم اهلي..تكلم..
تركي رمى القنبله اللي ذبحت يوسف\يوسف......أهلك دروا انك مدمن..وابوك منوم بالمستشفى جاته جلطه ..وبقولك شي ثاني أنا بسافر هالفتره.وأبي اهرب من محمود وأتعالج من ألأدمان لأنهم عرفوا أني مثلك...مدمــــــن..مع السلامه يايوسف..مع السلامه..
وسكر تركي..
وتسكرت حياتي من بعده..
اهلي دروا..
أهلي دروا اني مدمن
ابوي
ابوي مقطوط بالمستشفى
وتركي بيسافر ويخيليني
بيتعالج وبيخليني..!!
وأنا مين لي..!
مين لي..!!
ولا احد
ولا احد
لااااااااااااااااااااا
---------









22 april 1994
(اليوم الثاني)


الم فظيع في ظهري..آآه يمه...الم فظيع
فتحت عيوني بصعوبه وحصلت نفسي مركون ......بزاوية الرصيف..
جفت دموعي..
مابقى محجر لهالدموع..
تذكرت أني طحت أمس بالشارع من المصيبه اللي حلت علي..
وشكلهم ماتعبوا روحهم وقطوني باقرب مكان جنبهم
ظحكت على نفسي..
أيه ظحكت على نفسي..أشمئزاز وكره..
وسندت طولي وانا ماسك ظهري بتعب..
جـــوع
حسيت بالجوع مره ثانيه..
ومشيت ادور لي على أقرب مطعم ممكن أني أسد جوعي فيه..
و كان في مطعم قريب من الشارع
دخلته على طول وطلبت لي 2 كروسان وشاي وقرشة ماي..
وماجلست على الكرسي..
ظليت أنتظر طلبي جنب راعي المطعم..ماني أقدر أستحمل..بطني يأن من الجوع..
لمحت راعي المحل يبتسم بسخريه..لكن مااهتميت فيه..اهم شي اني أكل واسد هالمعده اللي فاضيه من يومين..
وكلها دقايق وجاء الطلب..محطوط بصينيه..وعلى طول أمديت ايدي للكروسان قبل ماأمد يدي للصينيه وحطيتها بفمي وانا اكلها بكل شراهيه..
وبأيدي الثانيه مسكت الصينيه وجلست على اقرب كرسي وانا اكل الكروسان واشرب الماي لمن فضيت القرشه كلها لدرجة انه نزل بعض الماي من فمي ومليت نفسي..
تركت القرشه على جنب وأكلت الكروسان وبديت اشرب الشاي الساخن..وعجبتني حرارته وظليت ماسكه بايدي وانا استمد حرارته اللي بعثت الدفء في نفسي.
وكلها دقايق وخلصت ألأكل..وارتحت وتسندت شوي في الكرسي.. لكني فزيت على طول لأني تذكرت اني نسيت شي اسمه صلاه..
وظليت اردد هالكلمه في بالي..
صلاه
صلاه
صلاه يايوسف
من متى ماصليت ياويوسف..
كم شهر ماصليت..
وكم مره أصلا صليت..
يمكن بس أيام الجمعه..وبعض المرات اذا كنت رايق فيها..
يوسف
الأدمان نساك الصلاه يايوسف
نساك الصلاه..
وحتى يوم تركت المخدرات مارجعت تصلي يايوسف
مارجعت تصلي..
متى بتصلي يايوسف..متى..!!
أسئله كثيره دارت في بالي لكن لأني ماأبي أجاوب عليها..تناسيتها..
وطلعت من المطعم بعد ماحاسبته ومابقى عندي غير عمله وحده..
عمله وحده بتعيشني كيف..!!
ماأعرف..
مشيت في شوارع باريس..تايه ..ضايع..بدون هدف..
أمس لقيت لي مأوى أنام فيه..
وكان شارع يضمني مع احزاني.
واليوم لقيت لي لقمه تسد جوعي فيها
لكن بكره كيف بنام..وكيف باكل..
وكيف بعيش..!!
لازم القى حل لازم..
فكر يايوسف..فكر..وش الحل..!!
لازم تعيش..لازم تعيش..
لازم تصحى..أصحى يايوسف اصحى..
أنت في غربه..أنت غريب يايوسف..
غريــــــب
غريب
غريب
:
:
:
هالكلمه اصبحت صدى في أرجاء قصر الدكتور سمير..
حس فيها الدكتور..حس كيف غربه..
أثاري الغربه مو غربة وطن..!!
الغربه اللي يعييشها يوسف غربة روح..واهل..وارض وندم..

جاء صوت الدكتور سمير وهو يطلب من يوسف يكمل بقية قصته
ويوسف ابدا ماأعترض..وكمل القصه وهو في حالة استرجاع الماضي المؤلم
يوسف\خلصت فلوسي..وقضيت على اخر فرنك عندي..وبديت ابحث عن شغل..!!يعيشني..
انصدم الدكتور سمير..شغل في باريس..وش هالشغله اللي بتعيش يوسف..!!
الدكتور سمير بحيره\وأيش أشتغلت..!!
تالم يوسف على هالذكرى لكن قالها وهو يدوس على جرحه\أشتغلت شغله بسيطه لكنها وكلتني عيش..
ورجع يوسف يتذكر أول شغله اشتغلها..
:
:
:
:
:
:
:
:
:
:
:
:
:
: 
:
:
:
:
:
:
:
:

بعد تفكير يوم متواصل قررت اني أغسل أي سياره اشوفها بوجهي
وبالفعل فصخت التيشرت حقي وكنت لابس فانيله بيضاء داخله..
فصخت الفانيله البيضاء ولبست التيرشت ورحت لاقرب صنبور ماي وبللت الفانيله بالماي..ورفعت اكمامي وبديت اقرب جنب السيارات واغسلهم وحده ورى الثانيه
والبعض عطاني بطيبه..
والبعض ولافكرحتى يفتح نافذة سيارته عشان يقولي مايبي..
وظليت طول النهار و,انا بغسيل السيارات المهم اني أجمع مبلغ يوكلني والا بينحكم علي بالموت وبكون أنا الوجبه السهله للكلاب المنتشره ..

هبط الليل على على المدينه وأنا على وقفتي من الصبح ..ويوم حسيت بأني خلاص مافيني ولاذرة حيل..جلست بكل قوتي على المكان اللي كنت دايم اجلس فيه ذا تعبت..
وكانت حديقه شبه مهجوره في الحي..نادر أحد يجيها..وكنت أنام طول الليل فيها وذا جاء الصبح أقوم وماأرجع لها الا بالليل..
اسبوعي في باريس ماذقت فيها طعم الراحه..
اشتري الخبز اذا كان عندي فلوس كفايه.
اما اذا ماعندي اظل طول الليل وانا أأن من الجوع القاتل..
كنت اتمنى اشتري لي جاكيت يدفيني لكن كنت اعرف اني مستحيل راح ألقى جاكيت يسعر رخيص..وخصوصا في باريس العاصمه..

لمن جاء ذاك اليوم اللي ماكان عندي فيه ولاقرش..وكنت طول اليومين صايم..
ظليت أتكسح في الشوارع وانا رافض أني أطلب من أحد شي..
وقفت عند محل خباز..وظليت أتامل الخبز وهو بالتور..وأشم ريحته ممكن ِاشبع بهالطريقه..لكن زادت عندي الشهوه ولعابي زاد في فمي وانا متعطش أحط أي لقمه بحلجي..ظليت فتره طويله وانا أناظر الخبز وايدي ماسكه زجاج المحل..
ولا أردايا نزلت دمعه مني..وحسيت باحاسيس الذل والمهانه..مسكت بطني بقوه وانا اجاهد وأجاهد الألم والوجع..معدتي فاضيه والأصوات زادت وأنا مرهق..
وعشان ماأعذب نفسي اكثر رجعت لمكاني ألأصلي..للحديقه وبالموت وصلت لها..
وزادت علي حرارة جسمي وخصوصا بأنه الجو بارد ويمطر..وانا على لبسي اسبوع مر وأنا لابس نفس اللبس..ينزل عليه المطر ويتبلل..ويجف بعدها بساعات..وانا بكل الحالات اتألم..

حسيت باعراض الفلونزا..وأرتجاف قوي بجسمي كله..
مسكت جسمي بقوه وانا ابي أخفف الأرتجاف اللي صاحبني..لكن بدون فايده..
وبلعومي كان جاف ومتشقق..حسيت أني محتاج أي شي حلو اكله..
احس بدوخه ودوره قويه..
وتسندت على كرسي الحديقه وانا امسح العرق اللي على وجهي..وكل ماأمسح يزيد العرق واتعب..
وارخيت كل جسمي على الكرسي..وظليت أكح بصوت مسموع..
وحسيت بالموت يجيني..
واستسلمت
بانه روحي بتنقبض اليوم..
وغمضت عيوني بعجز فظيع وقل حيله..
وتشهدت..وأنا غير راضي على نفسي..
بمووت وانا وحيد
بموت واهلي مش راضين عني
بموت وانا ماأصلي
بموت وانا كنت يوم من الأيام مدمــن..
وبسبب هالجروح اللي احس فيها...زاد علي المرض أكثر وظليت اكح واكح بصوت عالي ومسموع.
وماوعيت الا بأحد يمسكني من ايدي..
فتحت عيوني على طول وشفت شاب طويل وعريض..ماقدرت أدقق بملامحه اكثر..
لأنه اغمى علي ساعتها.



30 april 1995


كنت اتمشى بالحديقه اللي جنب الشقه وسمعت أحد يكح ..قربت من الصوت أكثر وشفت شاب...نايم على كرسي قربت منه أكثر..وعرفت أنه هو اللي طلع منه الصوت لأنه كح مره ثانيه..
ومدري ليش جاني شعور أني أبي اشوفه..
لكن طنشت ومشيت عشان ارجع الشقه..
الواحد بهالدوله نفسي..نفسي..
لكن سمعت صوته وهو يكح بشكل مستمر وماطاوعني قلبي وغيرت مساري ورحت له..
واول ماقربت منه..مسكت ايده..وغمض عينه..وكنت احسبه مات..خصوصا لأنه وجهه قلب أزرق وشفايفه بيض..
ماعرفت شسوي ساعتها..!!أرتبكت كثير..
قربت من صدره عشان اتحسس نبضات قلبه..
ولقيت في نبض..
يعني حي..
حملته بكتفي و انه الشقه تبعد خطوتين عن الحديقه..
ومشيت بصعوبه ووصلت أخيرا بعد ماأنهد حيلي..
سندته على اقرب كنبه وركظت للمطبخ وخذت لي مناديل ثقيله وبللتعم بالماي وحطيتهم بطاسه ..
ورحت له زي البرق..
تحسست خده وجبهته ولقيتهم نار..وحطيت اول منديل على جبهته.
فصخت جوتيه وكانت اطرافه بارد زي الثلج..
وتيشرته بعد فصخته وكان كله ماااي وكانه مصبوب صب..
وجبت له فراشي وغطيته..
ياربي كيف استحمل..!!
كان بيموت ولا احد داري عنه..!!
الله بعثني له..
الله بعثني له..
فصخت جاكيتي الجلدي..وقربت كرسي وجلست جنبه طول الليل وانا أغير الكمادات بين فتره وفتره..وحسيت بانزاعجه وخصوصا لأنه كل مره تتغير ملامح وجهه..
ويتحرك بقعدته..لكنه مش حاس بنفسه ابدا..
وكأنه جسد بدون روح..
ظليت أتامل فيه..
لمن داهمني النوم ونمت وأنا مش حاس بروحي..
+++++++


اليوم الثاني
أنا وينـــــ..!!
لؤي\أنت بدارك..!!
قمت بصعوبه وانا مستوحش المكان..لكن جاني بسرعه وجلسني ..
لؤي\علامك ياخوي..علامك خايف..!!
وقلت بعجله\انا وش جابني هنا..!
رد علي بهدوء \امس أنا شفتك بالحديقه..وكنت بين الحيا والموت..وماقدرت أخليك وامشي..بكون نذل..ومو من طبع العرب النذاله..وبعدين لا تستهم المكان مكانك..أنت ارتاح بس.
حسيت بالأمان من نظرته الحنون وكلامه اللي ريحني..
وكنت اول مره أحس بانه في أحد معاي في غربتي..
وارتحت مع الوقت..وعرفني عن نفسه وعن وحدته في هالبلده..
وكان هو اللي يتكلم وأنا أرد عليه بكلمه او كلمتين..
ماعندي شي اقوله
ولا عندي ماضي يشرفني عشان اناقشه..
++++++



اشياء كثيره اتضحت بهالجزء..



يوسف كان مدمن وتاب..!!


تركي أيضا مدمن وبيسافر يتعالج..!!

مين محمود..!!

وش العلاقه بينهم..!!


يوسف وبداية التعارف مع لؤي..

فكروا بهالجمل عدل...وأنتظروني مع تكملة الجزء


الفصل الثاني
=========

7june 1995 
أهي خطوط الحقيقه..أم الربيع أتى...!!



مرت الأيام ببردها وجفاها..مره تكون لي شمس تسطع في وسط المغيب..ومره تكون لي غيمه تهطل مطر..
وفي كل الحالتين أنا عايش..
برحمته..
اللي عيونه ماتنام..
ظليت عايش مع لؤي ..صديق الغربه..وأحرجني بكرمه وطيبته..وماكان في فرق بيني وبينه في العمر..
عمري عشرين..وهو واحد عشرين سنه..
لكن اللي يشوفه يعطيه أكبر من سنه..
عرض علي أني أِشتغل بنفس المطعم اللي يشتغل فيه.وماترددت ابدا ومن أول يوم اشتغلت معه..وبدت تتغير اشياء كثيره من حياتي..وقبضت اول راتب لي في المطعم اللي كنت اشتغل فيه نادل..
واول شي سويته شريت لي بدل ثقيله وجاكيت جلدي يحميني من البرد..لأني بصراحه متفشل من لؤي ..حتى ملابسه أستعرتها منه..وهو ماعارض أبدا..
وكنا نقسم بيننا اجار الشقه وهذا الشي كان من صالحنا احنا ألأثنين..
واخيرا استقريت ولقيت لي مأوى خاص فيني بدال نوم الشارع اللي ذبح ظهري وأرهقني..
أخيرا قدرت اكل لقمه تدفيني من جوعي القاتل
لكن في شي كنت ناوي عليه ومعزم..لكن ماعندي الهمه القويه..
وكنت متضايق من هالموضع لكن مش عارف كيف أوجه نفسي..!؟
الصــــلاه..
كنت اشوف سجادة الصلاه اللي يصلي فيها لؤي كل يوم..وكنت امنع نفسي عن رؤيتها..لكن زي الخنجر..زي الخنجر بصدري اذا كانت قدامي..
وكنت بحيره وقلق..
ودي أصلي..لكني أحس بالخمول والعجز..مش عارف كيف أواجه نفسي.وكيف ابدأ..
كانت صعبه..البدايه كانت صعبه جدا..
لكن جاء اليوم
وقررت اصلي بعد ضياع خمس شهور بين الأبر والحشيش..
نستني نفسي..نستني روحي..نستني صلاتي..
ويوم أمتنعت عنها أمتناع كلي..ماعرفت كيف ارجع لصلاتي وخصوصا لأني مبتعد عنها خمس شهور بين الم وحيره وضياع,..
آآآه يانفس..يانفس ياطماعه..ياهاويه
أحساسا الندم يحتويني من كل جهه..
وبلا شعور
وبلا مقومات
وبلا حواجز
قمت من مكاني ورحت اتوضأ وانا أبكي...أبكي نـــدم وحسافه..
توضيت بسرعه وكأني زي المحروم وابي أكفر عن ذنوبي..
ذنوبي اللي غربتني ..
ووقفت قدام للقبله وأنا خاشع كل الخشوع ..
وراضي كل الرضا عن نفسي..
وبديت اكبر
الله أكبـــــــر
وعلى طول بديت اصلي ..وكأني توني مخلص فرض وبصلي السنه..حسيتها خفيفه على النفس والروح..حسيت أني ضيعت شي كبير وأسترديته من هاللحظه..
حسيت أني نظيف..ومجرد من أي ذنب كان فيني..
حسيت بالتوبه وبالنيه الصادقه تغمرني..وتدفي قلبي..
وحمدت ربي..وشكرته..
أخيرا
أخيرا رجعت يايوسف..
قمت من مكاني وجلست على الكرسي وأنا انتظر لؤي..
اول مره أحس أني أبي أتكلم أبي الكل يسمعني ومايسكتني..
أبي أقول اسباب غربتي وضياعي..
أبي أحد يفهمني..
خلاص يالؤي
خلا ص يايمه
خلاص يايبه
أنا طهرت
طهـــــرت
\
\
وكأنه الله نادى لؤي وجابه لعندي..والفرحه مرسومه رسم بمعالم وجهي..
ناديت لؤي يجي لعندي\لؤي قرب..
قرب لؤي وهو يسلم علي\سلام يالحبيب ..شعندك مارحت الدوام اليوم..
تجاهلت سؤاله وكملت\لؤي ماعلينا..اسمعني..مو أنت تبي تعرف سبب غربتي..!!
وعلى طول رد لؤي\أكييد


جاوبته بالسؤال اللي محيره من اول مانزلت ضيف عنده\بلحظة ضعف..وبعد اقتاع من تركي ولد عمي..خذت اول حبه..وحبه تجر حبه..وصرت مدمن عليها..
شفت التقطيبه على وجهه لؤي..لكني كملت\كنت مراهق..مراهق ويبي أي شي يغير مجرى حياته..كل شي كان عندي..
الفلوس.. وكملت بصعوبه..الوظيفه اللي كانت بتزوجني بنت عمي بدون شهاده جامعيه..
وقاطعني لؤي\طيب كيف تتزوج بنت عمك وانت بهالعمر..!!
رديت على سؤاله غصبن عني\انا وبنت عمي نحب بعض من زمان ..والكل عارف هالشي..وكنت حاجزها من وانا عمري 11 سنه تخيل الوضع..وقررت اني اول ماادخل جامعه اتزوج واتوظف بشركة جدي..
ماعجبه لؤي كلامي\طيب كيف البنت راضيه تتزوج واحد بعمرك..
ابتسمت بدون شعور ونطقت باسمها بتهور\فجر كانت تحبني..!!عشان كذا رضت فيني..وكملت باحراج..ياأخي مو كل شي بفصلك اياه افهم انت على طول..
ابتسم لؤي بخبث\اسمها فجر هــا..!!
عصبت شوي وكملت له\الله يقطع بليسك خليتني أنطق باسمها قدامك..
ظحك علي بجنون\كمل..كمل سالفتك..يالعاشق..
يوسف\وطبعا قبل ماأوهق عمري .. قطعت الحبوب لأني كنت عارف انها بتضيعني لكن حسيت بصعوبه كبيره..لكن ماأستعملت الأبر اللي كان تركي ياخذها..
وظليت خمس شهور أعاني..واخذ حبه أو حبتين بألأسبوع.لمن حسيت أني بديت أتركها..والحمدلله أني ماتعودت عليها كثير..هي كانت لحظة ضعف وندمت عليها..والحبات اللي أخذتها تنعد بالأصابع..وكانها مرحلة مراهقهه وولت..
وحاولت امنع تركي عنها لكنه خلاص دخل في القوي...وماقدر يمنع نفسه وخوصا لأنها تأصلت في دمه...
تحمس لؤي وشفته بياكلني من عيونه أكل ..وكانه يقولي كمل ..لاتوقف..\المهم بعدها وقبل ملكتي بيوم واحد..جاني أتصال من تلفون غريب.. وكان تهديد أنه في أحد بيفضحني يعرف عني كل شي.انا هنا خفت..وخصوصا أنه كل الشباب يعرفون عني والكل طايح بهالسم الملعون وكان في واحد معنا اسمه محمود وكان ولد كباريه ولد وزير تعرفنا عليه بسفرتنا لأمريكا انا مع تركي وهو اللي خلة تركي يتعاطى وكان يجيب لنا الحبات ببلاش لأنه ولد جخ وماهمه الفلوس أبدا وكل مايجي من امريكا يجيب لنا حبات غريبه..وأنت بس أخذ ونعنش..يعني تركي ومحمود كانوا اكثر ناس قريبين للموت..المهم جات فتره ابتعدت عنهم هالأثنين وعرفت كيف أرجع نفسي الأماره بالسوء .. وكان صديقي محمد هو الوحيد اللي يعرف بسري هذا كان أخو دنيا بالنسبه لي..كان حريص لي أشد الحرص..وماتخلى عني بيوم واحد ودايما ينصحني...وماأكذب عليك هو من ألأسباب اللي خلتني أمتنع عن الحبوب..وياما حجزني بشقته يوم كنت اعاني واحتاج حبه تهدنيني وتريح بالي..كنت تايه..تايه ومحمد الله يذكره بالخير رجعني لطريق الخير..وسكت وانا اتذكر ألأحداث
خذ نفس لؤي ووده يذبحني\كمل واللي يرحم والديك..!!كمــل
يوسف\وجاء يوم ملكتي على بنت عمي..وكان ذاك اليوم ماأنساه ابدا..كنت بشقة محمد صديقي..وجاني أتصال غريب وكان صوت رجال اول مره اسمع صوته..وطلب مني أقابله بمكان معين..وقال أنه محمود بين الحيا والموت وطلب مني أني أجي لعنده....
لؤي بهجوم\وانت رحت طبعا..!!
يوسف\أكيد رحت..وليتني مارحت..بعد ماوصف لي المكان لقيت نفسي في بر بعيد على الطريق اللي يودي الرياض..شفت سياره مركونه بالشارع..وعرفت انها سيارة محمود..وعلى طول نزلت من سيارتي..ومشيت للسياره..وأول ماقربت من عندها سمعت طلق نار..وأنا هنا أرتعبت.وتجمدت..لأني شفت محمود طايح بالأرض.
ومين اقتله..!!
أخوه سلمان اللي اكبر منه..
واكيد بتسال اللحين ليش قتله..
أّكر قبل اذا دخلنا بالجو كل واحد فينا يقول قصة حياته همومه..ومره وأنا جالس مع تر كي ومحمود في شقته أحاول أقنعهم أنهم يتركون هالحبوب..سمعت محمود يهذي أنه سلمان يكرهه ويتمنى موته عشان يورث أبوه وهو السبب في ضياعه وتشتته..

وسكت وأنا مش مستحمل أني أكمل رفعت عني لــ لؤي..وشفت الحيره والغموض في وجهه..
ظغطت على نفسي وحاولت أني أكمل\ المهم أنا يوم شفت جثة محمود طايحه بألأرض ركظت لسيارتي وبدون سابق أنذار وأنا أبي أهرب...ابي أبتعد قبل مايشوفني سلمان..لكن لعدم وجود أحد بهالمكان وبسبب الفوضىوالحركه اللي صردت مني لمحني سلمان وهو بالمثل ركب سيارته ولحقني..دعست على البنزين كله..وانا حاس بالموت..وقرب مني لمن ماصار بيني وبينه الا مسافه بسيطه...لكني زودت السرعه.. لمن وصلت شقة محمد..وتوني بنزل من السياره الا شفت محمد بالشارع وأبي أقوله شي ماقدرت ..ولأني خايف عليه مانزلت من السياره لأني شفت سلمان وصل وماقدرت غير أهرب وانا أقوله بصوت عـــالــــي
خل بالك على ألأهل.
.وصرت امشي بالسياره بجنون وابي أتوه سلمان لكنه كان يطاردني ومامل أبدا..ودخلنا عند بيوت قديمه ومهجوره و كنت امشي بدون ماعرف وين اروح..وماحسيت الا بانفجار كفرات السياره واحد ورى الثاني...واثاريه الخبيث فجر الكفرات بالرصاص..
وبعدها ماحسيت بشي لن فقدت سيطرتي على السياره,,,واغمى علي..
وشفت نفسي بااسطبل خيول لمزرعتهم اللي كنا نسهر فيها مع محمود...وثاني يوم على طول ركبوني سياره للمطار.. وأول طياره على باريس..
بس..
. هذه قصتي..
أنا مأنكر أني كنت أتعاطى فتره...لكن دفعت الثمن غالي.. ودمعت عيني...وانا مظلـــوم..
فتره طويله لؤي ساكت وانا بالمثل استرجع الذكريات المؤلمه اللي تدور في بالي..
لؤي\يوســـف..شالعيشه اللي عشتها يايوسف..!!
كيف قدرت..
وخانه صوته..كيف قدرت..تستحمـــ ــــل..!!
رديت عليه بحيره\خلها على الله يالؤي..خلها على الله..
لؤي أحتار من امر صديقه\طيب اسمع..ماتحس أنه الموضوع غريب شوي..
يعني مثلا..مين اللي كلمك وخلاك تجي لمحمود..!!وليه سلمان ماقتلك وفك نفسه,,,!!
يوسف\أنت مجنون تبيه يقتلني..وبعدين يروح اعدام..!!ليته قتلني ولا غربني.!!لكن هو اختار الحل السهل واللي بيطلعه من التهم..ولأنه من الكباره سفرني بسهوله..
أما اللي كلمني لحد اللحين مااعرف مين..!!ولا اعرف ليش كلمني بألأساس..!
لؤي\طيب وتركي ..وش صار عليه..!!
يوسف\هو الوحيد اللي كلمته..وقالي انه اهلي دورا أني مدمن ..وقال انه بيسافر..عشان يتعالج من الأدمان..وكلمته مره ثانيه لكن كان الخط مقطوع...!!
لؤي\تصدق أحس انه ولد عمك ورى هالمشكله اللي أنت طحت فيها..!!
عارضته على طول\لا مستحيل..ولد عمي يسوي كذا..!!
لؤي وظحك بسخريه\وليه مستحيل ياحبيبي..مو هو اللي اعطاك الحبوب..!!
يوسف ومنعته يكمل\مستحيل ماتوصل لهدرجه يالؤي..!!وبعدين أنا كنت بكامل وعي ..يعني هو ماغصبني...!!
لؤي\طيب وهذه البدايه ياحلو..يعني تتوقع أنه يغصبك من االبدايه..!
يوسف\شوف انا عرف تركي أكثر منك..صحيح هو أناني وتملكي بعض الأحيان لكن هو يدري أني أمتنعت عن الحبوب وماسألني ليه..بالعكس تمنى انه يقدر يمتنع مثلي لكن ماقدر..!!
لؤي وتضايق من موقف يوسف\أوكي يوسف..صدق اللي تبي تصدقه..لكن أحساسي مايخيب تركي له علاقه بالموضوع..صدقني..
\
\
\
\
\
\
\
\
\
\
\
\
\
\
\
\
وماصدقته..!!
يوسف\لا طبعا..
الدكتور سمير\وانا مع لؤي..ولد عمك أكيد له علاقه بالموضوع..لكن هذا مو المهم..المهم اللحين أنك ترجع بلادك..!!
يوسف بحالميه فظيعه\على ايدك يادكتور..!!
مسك الدكتور سمير ايد يوسف وربت عليها بحنان\أسمعي ياولدي..!!الله يعلم قد أيش انا أعتبرك بغلا عيالي..وخذ وعهد مني أني أساعدك بكل اللي أقدر عليه..والله معانا لأنه يدري أنك مظلوم..
يوسف بامتنان طاغي\ماتتخيل..كيف أرتحت يوم قلتك يادكتور..ماأدري كيف أجازيك..لأني لاحول ولاقوه..
الدكتور سمير بهدوء\تبي تجازيني..كمل صالة الموسيقى..ووافق على المعرض..
يوسف بعجله\طيب انا موافق..!!
الدكتور سمير بحنيه وعاطفه ابويه\من قلبك..!!
يوسف بامتنان وابتسامه\من قلبي....وبعد فترة سكون...طيب ممكن أسألك سؤال..!!
الدكتور\تفضل..
يوسف\كيف عرفتني..!!وليش تبي تساعدني ..!!
الدكتور وهو يفكر لبعيد\كيف عرفتك..الصراحه الفضل الكبير يعود لــ لؤي صديقك..لكن هو ماحب أنك تعرف لأنه على قولته بترفض أني أساعدك..اما ليش أساعدك مراح أجاوبك على هالسؤال لأنك لسه ماتعرف قد أيش أنا اعزك .اعتبرك واحد من عيالي اللي تركوني وحيد بهالغربه..!!
يوسف بهدوء وطمانينه نابعه من قلبه\خلاص ماأبي أعرف..يكفي أنك تعتبرني واحد من عيالك.. وهمس بكل محبه..لي الشرف..
حس الدكتور سمير براحه تامه خيمت على الجو ورجعت ذاكرته لعياله اللي مسحوا ألأبتسامه من بعدهم واليوم رجعت برجوع يوسف\خلاص يايوسف..يالله ابيك اللحين تكمل هالصاله اللي تنتظرك..!! وظحك بزهو..والا شرايك انت..!!
قام على طول يوسف وكانه اشتاق لهالصاله اللي شهدت لحظات قلقه وتورتره واليوم بتشهد راحته اللي بعثها الدكتور سمير في روحه وقلبه..

وظحكي يادنيا..ظحكي بوجه يوسف..

=================


فرحـــــــــــانه..
أيه ليش يافجر...!!
مدري...(وهمست وانا مغمضه ومش عارفه ليش أحس بهالأحاسيس).. فرحانه وبس..!!
طيب شرايك تكتبين خاطره تفرح..مازهقتي من الخواطر الحزينه..!!
أيه والله زهقت..فتحت شعري اللي نادر ماأفتحه وتذكرت كلمة جمانه وظحكت من قلب عليها..ياربي هالبنت أشتقت لها موت..!!متى بيجون الظهران..!!حطيت ايدي على خدي..ومسكت الدفتر..دفتر ذكرياتي..
وبديت اكتب
..
وهالفرحه أنكتبت بكل حرف خطيته.
في ذلك الأفق البعيد
حبست انفاسي
وقبضت قلبي الراجف
ثم تنفست الصعداء
ولمست بعض أوراقي
فشممت تلك الرائحه
رائحة عطر الياسمين
التي تتبخر ثم تعود
لتفوح من جديد
فنظرت الى تلك الحروف
التي تتراقص فرحا
وتغني بأجمل أنواع الطرب
فلمعت عيناي شوقا
فعاد الي الحنين من جديد
وتذكرت الماضي
والحلم الساطع
كنجمه تبرق في سماء دنياي
المفعم بقطرات الندى والأمل
المحلى بأحلى كلمات المد والغزل
وبعدها
وبعد ذلك...
لملت أوراقي الورديه
واحتفظت بها
الى مدى (ن) قريب
أكتفيت بهالكلمات..وطويت الصفحه..وكتبت تحتها..
بين اوراقيــ..فترة حب\\
++++++++++



كنت في الملعب..لوحدي ومافي أحد معاي
الليل غطى على الساحه..وانا جالس في أماكن المقاعد..
واناظر هالنجوم اللي تبرق في ليله قمريه..
أكيد بتقولون ياه مجنون..او مخبول..!!
لكن قولوا الأثنين..ماصرت تفرق عندي..
حيـــره أعيش بحيره..!!
كل ماأتذكرها أحتار..واحس أني جبان..!!
لكن شسوي..الظروف أقوى مني..
الظروف حكمت علي أنا نبتعد..!!
غمضت عيوني وخذت نفس بعمق وانا أكابد
اللهفه والشوق لسماع صوتها..
آآه ياجمانه
وحشتيني..
تسمعينها..!!
أكيد اللحين ماخذه موقفي مني..لكن صدقيني غصبن عني..
انحطيت بموقف بايخ قدام ابوي..تمنيت أنه الأرض تنشق وتبلعني..لكن جمانه معقوله بنتفهميني..بتحسين فيني..!!
ياربي محتار أكملها واقول لها..والا اسكت وأكتم في نفسي..
ودي أكملها...لكن خايف..خايف تردني...أو انها ماتسمعني..!!
اعرفها..يمكن تسكر السماعه بوجهي ..!!
وظحكت بخفه.. تسويها وهي بنت ابوها..!!
ياربي عليها.. ليتها تفهم بس..
أحبهــــــــــا..
تررددت هالكلمه في الملعب كله وتشكل صدى قوي..
أحبهـــــا..
أحبهــــــا..
وضحكت بجنون..وعدت الكلمه ثانيه وثاله ورابعه لمن مليييت..وماأظن أني أمل
وقرر بألأخير وبلحظة جنون أني أكملها الليله.. للسف ماأقدر استحمل..أسبوع كفايه وهي خاربه خاربه..!!
++++++++




اقول وش تلبسين بكره..!!
رديت عليها بضيق وضجر\يعني وش بلبس بكره..!! باكيني.شرايك..!!
اظحكت غلا بكل رقه وانوثه وهي تتخيل جمانه كيف انها معصبه اللحين\..وقسم بالله انك ياجمانه تحفه من التحف النادره بالوجود..يالسبال هذا جزاني اني داقه عليك ومخسره نفسي عشان اشوفك وش بتلبسين بكره..!!
رفعت جمانه غرتها اللي كل مالها تنزل بضيق وقررت أنها تقصها اليوم بعد ماتسكر من غلا\والله محد قالك دقي علي..وسبال ماغيرك يالقمله..!!
رمشت غلا بعيونها وهي متخيله أنها قمله\أنا قمله..يالسبال..يبيلك ضرب..ياحمــــاره...!!
تنرفزت جمانه وردت بهدوء وهي بداخلها ضيقه غريبه وكلها بسبب الوليد\حماره بعد..يعني ماكفتك سبال يالقمله..خليني أِشوفك بالجامعه بكره والله لوريك..!!
ظحكت غلا للمره الثانيه\ههههههه نشوف بكره مين بيلحق الثانيه يالسبال..
وجاء خط لجمانه وعلى طول صرفت غلا\أقول يالقمله عندي خط أشوفك بكره..!!
عصبت غلا وحست بخدش بكبريائها\وبعد..!!وتعرفين تصرفين.أ.وريك بااااي وقفلت على طول..
ردت جمانه على الخط الثاني بدون ماتشوف الرقم\الو
بلهفه وحب واشتياق رد الوليد وهو مغمض ومش مصدق انها ردت عليه يعني مازعلت مثل ماهو متصور\جمــــــــانـــه..!!
++++++++++




ردي الزيـــاره..
ردي الزيــاره علينا ياحلو الأطباع
ماعدت أقوى فراقك أكثر من اسبوع
أكثر من اسبوع..

هذ حال راوين..تعيد وتزيد في هألأغنيه..وهي مش حاسه بروحها..
تعيش أحلى حلم وردي..وماتبي تصحى ابدا ابدا..
راوين كانت جميله..جمالها هندي..أخذت من امها كل شي..عيونه وساع وجايه عرضيه..وشفايفها صغيره وبارزه..وانفها طويل وفيه أنعواج بوسطه..وبشرته سمره..لكن سماره يجذب ويخرق ألأنفاس..
وماتحب الشعر الطويل وتظحك على بنات خالتها اذا شافت شعرهم يمس الأرض....تحبه وسط..ودايما تقصه مدرج..

ظحكت على افكارها المجنونه..
وهمست لنفسها..
متى بيجيــــ...!!

مين اللي بيجــي...!!
جاها صوت غليظ من بعيد وقطع جملتها.. رفعت راسها اللي وشافت تركي بغرفتها..
أرتعبت ..وحست بموتها قرب..
وحمرت..وهي تحمر في حالة الخجل والخوف..
عاد عليها السؤال مره ثانيه\مين اللي..بيجي..!!
أرتعبت وردت بتوتر\محـــد...كنت اقصد ..ونزلت عيونها..متى ياس بيجي ..طلبت منه يشتري لي أيس كريم..وماجاء..وبالفعل راوين طلبت ايسكريم من باسكن روبنز لأنها تموت فيه وخصوصا الميلك تشيك اللي بنكهة الفراوله..

قرب منها تركي لمن صار قبالها..وجلس على كرسي مكتبتها..وسكت..حست أنه يبي يقول شي..وتـاملت أيده اللي كل مره يحركها ويعدل فيها نظاراته..واستغربت منه..مو من عوايد تركي التوتر..دايم صريح ويقط الكلمه بعمليه ويطلع..
واخيرا تكلم وحست بالتررد في كل كلمه يقولها\أقول راوين..
وعلى طول جاوبت\نعم
خذ نفس تركي..ورفع ايده ومسح على وجهه بضيق ..وقام من الكرسي وطلع بدون كلمه..

تفاجأت راوين..شفيه تركي..غريب..حاله غريـــب..!!
وطاحت على السرير بقوه ومسكت قلبها..تذكرت أنها كانت بتنفضح لكن الأيس كريم انقذها..
وعلى طاري ألأيس كريم...مسكت التلفون تدق على ياسر تتطمن عليه..
+++++++++


يوسف..أخيرا أكتملت الحلقه الغامضه..ومابقى الا القليل وييتوضح كل حدث..!!

الوليد..وش سبب تأخر مكالمته لــ جمانه..!!

راوين وزيارة ألأسبوع الجاي..وش راح توصل له..!!

وتركي وتررده..!؟

تابعوني بالجزء يمكن تلقون ايجابات لــ هالأسئله..!

الجزء الثامن عشر
++++++++++++




يوسف\ســـــلام..
رمى يوسف جاكيته على جنب..وفصخ جوتيه وغط كل واحد على صوب..وراح المطبخ التحضيري وهو يحس بالعطش يبي يشرب شي..ومالقى غير قرشة ماي بـ باب الثلاجه....خذها..وشرب منها..
بدى لؤي بالكلام..ويتمنى يعرف وش صار بين يوسف والدكتور سمير..\أقول يوسف..ماقلت لي وش سويت مع الدكتور سمير..!!
حب يوسف يلعب باعصاب لؤي..ناظره بنظره غريبه وظل ساكت..ويوم حس باظطرابه..تكلم وهو يتقدم صوبه له\مافي شي يستحق الذكر....!!انت شفيك مانمت..مو من عوايدك..!!
ابتسم لؤي ابتسامه مو من خاطره\كنت انتظرك..
جلس يوسف جنبه ومسك ايده وتكلم بهدوء \ليش..!!تبي تعرف شي معين..!!
أستغرب لؤي علامه يوسف..مو هذا أسلوبه..معقوله قاله شي الدكتور سمير..!!عزة الله رحت فيها يالؤي شكوك يالؤي؟؟
لؤي\يوسف..يوسف..يوسف..اذا عندك حجي قوله..لاترفع أعصابي..
ضرب يوسف لؤي بالمخده اللي جنبه وهو لازال ماسك ايده..يحس بالأمتنان له..لكن مش قادر يعبر..يحس كل قواميس العربيه أنمسحت..
مايعرف كيف يشكر لؤي..
وده يضمه...يضمه هاللحظه ومايفكه ابدا..لكن أكيد بيسال ..وبيشك..!!وهو مايبيه يعرف..تنهد يوسف بعمق براحه وعيونه كلها حب وهوى لــ لؤي
ظحك لؤي على تنهيدة يوسف الطويله وعرف انه وراه شي.وفضوله المثير بيقتله\يوســـــف علامك..قول الزبده..شعندك..
يوسف بكل هدوء\..أحبـــك يالؤي..أحبـــك ياأخـــــوي..!هذا اللي عندي .. وهمس..فهمت اللحين..!!
كل الشكوك اللي في بال لؤي كانت صحيحه..يعني يوسف درى وماكبر الموضوع..يعني راضي....
أرتاح لؤي..وماقدر يقول شي.ولأنه متوتر ومش عارف كيف يتصرف..قام من مكانه على طول...لكن أيد يوسف مسكته مره ثانيه ووقف قباله.. وظل فتره طويله يناظر لؤي وكانه يشكره على كل شي فعله له يشكره على المأوى..والمسكن..والطمانينه والراحه..والحب..وألأخوه....وضمه على طول بدون أي كلمه..
ولؤي هنا ماقدر يستسلم وفتح ايده وضمه اكثر واكثر..
لكن ليش يحس بفراق يوسف..!!
ليش...!!
خانته دمعته وهو يتخيل فكرة انه يوسف يبتعد ويرحل عنه...
.وعلى طول مسحها وهو يدعي ربه أنه مايفرق بينهم الا المــوت
++++++++++++



الوليـــــــــــــد...!
طاحت قوى جمانه على الجدار اللي قبالها والسماعه لازالت باذنها....وهي تبي تتنفس..تحس بصعوبه في التنفس....
ماتدري تفرح..ولا تحزن..
ماتدري تبكي راحــه..ولا تبكي قهر..!
الوليــد كلمها..
الوليد ماجطلها..مانساها..ماطنشهـــا..
الوليـد وفى بوعده..
أكرهك يالوليد أكرهــــك..
الوليد متلهف على صوتها..وحتى على خنقاتها تلهف عليها.. وحب يسمع أي شي منها..وبيكتفي بالقليل..حتى لو همس منها\جمـانه.. تسمعيني..!
ماردت جمانه..وعرف الوليد أنها زعلانه..لكن أحساسه خطأ..
جمانه مش قادره تتنفس يالوليد..
خذ على خاطره وتضايق لأنها فهمت اللي تبيه وهو لسه مابرر موقفه ولاحكى..\طيب جمانه لاتتكلمين سمعيني بس..!!بتسمعيني صح..!!
واخيرا ردت لأنها فعلا تبي تسمعه..وجلست على السرير وهي تجاهد الهدوء\..اسمعك..
فرح شوي لأنها مابدت بالهجوم..ونزل من المدرج اللي بالملعب بخفه ووقف شوي عشان ياخذ نفس.. وكمل\أنتي أكيد تبين تعرفين ليش أنا كنت ابي أكلمك..وأكيد ابين تعرفين ليش ماوفيت بوعدي....
ظلت جمانه ساكته وكان هذا مو من صالح الوليد لأنه حتى هو منحرج ومش عارف كيف يبدى معاها..قوى نفسه وخذ نفس وتكلم عن كل شي\..أممم شوفي جمانه أنا بكون صريح معاك..لكن ارجوك لاتفكرين أني جريء لهدرجه..ورق صوته..صدقيني ياجمانه أنا مرغم أني اكلمك بهالموضوع..يعني بلييز لاتفهميني غلط..
وبدون شعور نطقت جمانه \تكلم الوليد..اسمعك..!!
وبهالكلمتين السحرتين الوليد عرف كيف يتكلم وكأنه منتظر الأجابه من جمانه\..أنا ماأدري أذا أنتي تدرين ببعثتي والا لا..!!ويمكن تدرين..!!لكن اللي أبي اقولك اياه..أني أمس جاني الخبر أنهم قبلوني في الجامعه اللي مختارها..وكنت حاط في بالي أني أدرس هالسيمستر هنا والثاني بامريكا و أتفاجأت أنهم قبلوني بهالسرعه..كنت متوقع المسأله تطول أكثر.و طبعا شي طبيعي أني بطول بالدراسه.. يعني بجلس تقريبا 4 سنين..4 سنين بهاجر عنكم..والله يعلم وش بيصير بــ ألأربع سنين..
جمانه حست انه قلبها اللي يتكلم هالمره\لازم..!!لازم تســافر..!!
ابتسم الوليد..وارتاح..يعني جمانه تحاتيني..!!متقبلتني..قوليها ياجمانه وريحيني..\أيه لازم اسافر...واذا تبين تعرفين ليش..أسألي ابتسام هي بتقولك..هذا مو صدد حديثنا اللي أبيك تعرفينه أنــــ....وسكت ثواني..وتكلم بصعوبه..والله مش عارف اشرحلك..
أنــا..وانتي..أممم..آآآه.. أنتي..وووأنـــــا..وغمض عيونه وقالها بسرعه..جمانه أنا أبي أخطبك رسمي..!!
\
\
\
شنوا..في هواء..لا مااظن..انه في هواء بالغرفة..جمانه سحبت الهواء كله..
خبت وجهها بالمخده ورمت التلفون بعيد عنها.. 
وظلت تتمتم في داخلها..لحقوا علي.
الوليد يبي يخطبني..
يــــــاويـــلـــــــــــــي..
والوليد بالجهه الثاينه يتكلم ويناديها كذا مره.وهي مو بوعيها..واستدركت الموضوع..الوليد لسه على السماعه.. ورفعت وجهها عن المخده وهي ترفع غرتها اللي دوم تشتكي منها....وومسكت التلفون باقوى ماعندها..
الوليد\جمانه..جمانه..جمـــانه..وينك..!!
بهدوء ردت لكن وقلبها كأنها معركة خيل من سرعة نبضاته\انا موجوده الوليد..!
ارتاح الوليد..خاف انها تسكر السماعه بوجهه..ركب سيارته بعد ماطلع من الملعب وشغل المكيف كله ورجع ظهره لورى\طيب ليش ماتردين..!!(سؤال غبي)
كرهته هاللحظه\..يعني شتبين اقول..!!
ظحك الوليد وكمل براحه\لاتقولين شي..يكفيني سكوتك..!!
ماتت جمانه..وماعرفت ترد اللحين..
صاير قوي وقليل أدب وماخذ راحته حيل..
وعشان تهرب من الموقف بتقوله انها بتسكر ..صحيح هي لحد اللحين ماعرفت ليش تأخر بمكالمته لكن مش قادره تكمل معاه..الموقف صار كبير عليها..والوقت تاخر\الوليد أنا مظطره اسكر اللحين..
رفع الوليد ظهره وبدى يحس أنه الوقت ضاع عليه\ليش..انا ماخلصت كلامي..
احتارت جمانه ودها تكمله.وودها تسكر...واسكتت..مش عارفه كيف تتصرف
وكمل الوليد\جمانه..ارجوك سمعيني للأخير..وصدقيني بتكون هذه أخر مكالمه وصدقيني ماراح اظغط عليك اكثر ..لكن عطيني دقيقتين أقول اللي عندي واسكر...اتفقنا..!!
جمانه واستسلمت لكلام الوليد وهي تتمنى تسكر قبل ماتنفضح بصوتها اللي كان هايم عكس طبيعتها\طيب..
بدى الوليد يسترجع الأحداث\أنا بعد ماجيت من البحرين كلمت ابوي عن الموضوع..موضوع بعثتي لأني كنت مرغم خصوصا انه ماعندي الوقت الكثير......وموضوعنا.. وابتسم وهو يعرف أن جمانه اللحين بتنحرج وكمل على طول ..لكنه صدمني لأنه رفض..رفض أني أخطبك واسافر..لأنه..لأنه خايف تنعاد الكره مره ثانيه..ويصير فيني اللي صار بأخوي...
انا ادري أنا موضوعي مختلف..لكن أبوي جرحه ماطاب..ولاراح يطيب الا اذا شاف ولده بحضنه..وسكت دقايق..وهو يحاول يرش الملح على جرحه وجرح ابوه..
المهم
أنا ماأبي ردك اللحين..أبيك بس تنحطين بالصوره..ومسألة أبوي بحلها باذن الله.
والسفره بسافرها..لكن اتمنى انه الوقت اللي ٍاسافر فيه فترة تفكير لك وتردين علي بأقرب فرصه..واذا علي أبوي لاتخافين بقنعه وان شاء الله يوافق..
واللحين ماأطول عليك..بكره وراك جامعه.. وابتسم من ورى خاطره...مبروك ادري أنها متأخره..لكن أعذريني. كنت ضايع ومحتار طول هالأسبوع..وماأرتحت الا لمن قلت لك كل اللي عندي..وسكت فتره..
واللحين اخليك.. تصبحين على خير..مع السلامه....جمانه..وقفل السماعه..وماأنتظر ردها..يمكن يبي يهرب..وهذا المتوقع..مايبي لايسمع رد..ولاتعليق على الموضوع..

استيعاب جمانه قل هاللحظه....
تبي تفهم اللي قاله الوليد وماقدرت..
تبي تركب هالجمل اللي رماها عليها,,وحست بصعوبه شديده..ماتدري هل صعوبه بألأستيعاب...أم صعوبه في عدم التصديق..
تركت الجانب الحلو بالموضوع.وظلت تفكر في الجانب السيء..
او نقدر نقول الحزن اللي بالموضوع طغى على الخبر المفرح اللي بشرها لها الوليد..
عمها مو راضي يزوج الوليد عشان يوسف..
عمها لسه ينتظر يوسف اللي مايدرون هو يمت والا حي..
عمها يخاف يتعرض الوليد مثل اللي تعرض له يوسف..
آآآه ياعمي..يعني جرحك ماطاب..مامسحته السنين..ماانهته الأيام..!؟
ظلت تفكر وتفكر وتفكر وحزنها عشان عمها نساها كل أحلى خبر..
خبر كل بنت تفرح فيه من زمان
وكيف اذا صار بحبها اللي فجرته الطفوله..
حب الوليد..
مانامت جمانه..ولاذاقت طعم الراحه..!!
كيف تنام..كيف يغمض لها جفن وهي تدري بصعوبة موقف الوليد..وهي تدري أنه بين نارين..
وهل عيونها بتنام اذا درت انه في شخص عيونها ماتنام..أعترفت بين وبين نفسها أنا عمها اكيد ماينام..واذا نام ينام عشان ينسى ويرتاح
ياما تمنت تفسر النظره الحزينه اللي بعيون عمها و ابتسام والوليد..واثاري هالنظرة نظرة الم وفراق..
وتأكدت وايقنت..انه همومها بسيطه تافه...سخيفه...قدام هموم عمها اللي ينتظر خبر يوسف..!!
وتذكرت الوليد..
الوليد..حسته يبي يتكلم.يبي يفضفض اللي فيه.. يبي يفرغ ..لكن جمودها والخبر الصعب اللي تعرضت له..خلتها صامته وما قّدرت موقفه...ولا قدّرت ألمه..
وزاد همها همين..هم الوليد وعذابه..وهم عمها المريض..أيه مريض..أيقنت انه مريض..ومراح يشفى الا بوجود نظر عينه..يوســف..!


اشرقت شمس الصباح..واعلنت يوم جديد بحلوه ومره..
وكثير أحلموا بأمل لبكره..وكثير خافوا من الم بكره..
لكن مين الرابح..!!
وايش الربح..!!
+++++++++





صحيت اليوم وانا ودي اروح الكليه..لكني ماقدرت وخصوصا لأني أعاني بالأرهاق والتعب يزيد يوم عن يوم..فقررت اني أروح بكره واكيد مافي شي مهم اليوم عشان اتعنى له..أتجهت المطبخ عشان أحظر فطور سريع لأحمد..وسويت له خفايف بسيطه وحطيتها عالطاوله على طول وناظرت الساعه وكانت سته ونص..ياربي تاخر كثير.شفيه ماصحى..!!
ناديته وانا متجهه للمطبخ عشان اجيب له الحليب\أحمـــد..أحمـــد..
وبعد فتره حسيت بازعاج بالصاله وعرفت أنه صحى من النوم..حملت اكواب الحليب ودخلت الصاله وفجأه حسيت بدوخه وألأكواب بيطحون مني لكني تداركت الأمر على طول وتسندت على الجدار ويوم حسيت أنه الدوخه زالت شوي رحت لأحمد وانا أحاول أني أبتسم عشان مايقلق علي...\صبــاح الخير,,شفيك ياأحمد تأخرت..!!
قرب مني وعرفت وش بيسوي وعلى طول غمضت عيوني منحرجه وباسني على خدي كالعاده\صبــاح الخير..شسوي لك أنتي اللي ماصحتيني بدري..!!وضحك وبدى ياكل...
سويت نفسي أني مو منحرجه لكني أعرف أنه يحس باحراجي حتى لو قالي كلمه حلوه...حاولت غير الموضوع وتذكرت أني أبي أزور اهلي اليوم\أحمــد..
رفع عينه وابتسم\عيون احمد..
وثاني مره انحرج..ياربي كاني ناقصه..قاومت مره ثانيه\في وقت البريك حقك أبيك توديني بيت اهلي من زمان مارحت لهم..!!
أحمد\لازم..!!
ابتسمت له\أيه لازم..وسكت وعرفت انه راضي..وسكت أنا وصبيت له كوب حليب وأول ماصبيته حسيت بالدوخه مره ثانيه وهالمره دوخه قويه وماقدرت استحمل ..أحس كل شي يدور حولي وأنفلت مني الكوب..وطاح على ألأرض..
سمعت صوت احمد يجيني من بعيد وحستيه ماسك كتوفي ويهز فيني..لكن الدوخه عملت فيني عمايلها وماقدرت أسوي شي..وغمضت عيوني عشان أخفف الدوران اللي براسي ويوم فتحتها لقيت احمد يشربني ماي وبعيونه خوف وحيره..
ياربي شفيني..!!
أحمد\سمـــاح..قومي..قومي حبيبتي بوديك المستشفى..!!
تضايقت...مااحب أسمع طاري المستشفى..حتى لو كانت صحتي متدهوره\..لا أحمد..ماله داعي أنت وراك دوام وتاخرت عليه..وانا مافيني شي..دوخه وبتروح..!!
لكن أحمد ماطاعني..\مو على كيفك..!!وقام..وانا تسندت على الطاوله..أبي بس أغمض عيوني.وارتاح..!!وماحسيت الا باحمد ماسكني ويلبسني العباه..\ياربي أحمـــد..ماأبي أروح المستشفى..!!ماأبي..
أحمد\سماح لاتجنيني...لازم تروحين..أنا اصلا ملاحظ عليك التعب من زمان..بس ساكت لك..
وطعت اوامره..أنا فعلا تعبانه..تعبانه كثير..لكني أقاوم..وهذه مو أول أحس بالدوره..لكني ماأحب المستشفى..ليش مايفهم ليش..!!
طلعنا من الشقه وركبنا السياره..وشفته يكلم بتليفون وشكله يكلم الشغل..غمضت عيوني وانا ابي أنام..وماتهنيت بغفوتي لأنا وصلنا المستشفى..نزلنا من السياره..ودخلنا على الطوارىء وجلسنا ننتظر دورنا..ولأني مش قادره أسيطر على نفسي..طاح راسي على أحمد بدون شعور..
أحمد\سماح..فيك شي..!!
قلت له بصوت واطي عشان مايستهم علي \لا مافيني شي أحمد..لاتخاف..!!
++++++++++




داومت اليوم بالجامعه..وليتني ماداومت..ضيعت وقتي على الفاضي..مجرد تنزيل جداول وفوضه مالها داعي..
أحس بالنوم يداهمني ويعتصرني من كل جهه..كم مره غمضت عيني وغفيت وانا مش حاسه بنفسي..وماأصحى الا بضجة البنات اللي حولي..مسكت التلفون وانا أترقب مكاملة غلا..والأخت مسويه لي طاف ولحد اللحين ماشفتها..مالت عليها ..!!يعني سوتها وبتخليني لحالي السخيفه..!!أوووف..
شسوي اللحين لحالي..!.!والمشكله هذه مش عوايدي..أنا اذا رحت مكان ماأجلس ابدا..دايما أتحرك وامشي وأظحك واسولف..لكن احس اني وحيده..مافي أحد معاي...حتى صديقاتي اللي كانوا معي بالدفعه تركوني وتفرقنا وكل وحده راحت تدرس بمكان ثاني..
ظليت فتره أناظر اللي رايح واللي جاي..ودققت عيني على وحده تضحك بصوت عالي وتتحرك وهي تتكلم..ومسيطره على الجو كله..وكانت معطتني قفاها..ويوم لفت عشان تسلم على البنت....شفت أنها غلا..بنت خالي..!!وعرفتها من شعرها اللي يدوم فاتحته و ناظارتها اللي دوم أضحك عليها.. نظارتها أكبر من وجهها..!!امحق موضه..!!
ظحكت عليها..!!حتى هنا ياغلا بتسيطرين على الجو..!!أثاريك منتي هينه يابنت خالي,,!
وشفتها تلف على جهتي ..وبعدها أستأذنت من صديقاتها... وجاتني تضحك وتركض وتصرخ..!!ياربي فشلتنا..!!
غلا\جمـــــــانه..!!هلا وغلا..أسفرت ونورت بــ بنت عمتي الخبله..!!
قمت لها عشان اسلم عليها \والله ماغيرك خبله..!!..ليش ماتردين على تلفونك..!!
غلا\يووه نسيت أني حاطته على الصامت..!!شخبارك..!!
ابتسمت لها من ورى خاطري\زفت..ياختي طفشت أبي أرجع البيت..!!
غلا بنعومه وهي متوقعه كلامي\لأنك اول يوم.وبعدين بتتعودين على الجو..!!فطرتي..!!
تذكرت أني ماشربت غير ماي وانا بالبيت\لا مافطرت..!!
مسكت ايدي وصرخت بدلع\أجل أمشي نروح الكافتيريا..!!
وقفتها وقلت\وصديقاتك..!!
ابتسمت بخبال على غير العاده\بالطقـــاق أمشي..انا اليوم عازمتك على حسابي..!!
ومشينا مع بعض..وحسيت اني طفله صغيره..وغلا هي اختي الكبيره اللي تجرني وراها..مدري شفيني..مش عاجبني هالجو..!!
يمكن زي ماقالت غلا هذا أول يوم..وبعدين بتوعد..!!
كل شي جايز..!!
+++++++


مبروك يامدام..أنتي حامـــــل..!!

كررت الكلمه اكثر من مره..سماح حامل..حـــامل مني..ياربي كم انت كريم
لفيت وجهي عليهاوشفت الفرحه بعيونها..ولولا الحيا كان ضميتها..
مشاعر غرييه..مشاعر غريبه امر فيها..!!وكلها تغمرني سعاده..!!
الدكتوره\أنا بكتب لك شوية فتامينات وأبيك الشهر الجاي تراجعيني عشان أطمن على صحتك..!!
وطلعنا من المستشفى بعد ماخذت الأدويه من الصيدليه..وركبنا السياره..وانا ساكت..وسماح ساكته..
مش عارف كيف أتصرف..أول مره أمر بهالموقف...وفرحتي سكتتني..ومشكلتي ماأعرف أظهر مشاعري بوقت الفرح..!!
لكن مستحيل..مستحيل أخلي هاللحظه تمر عابره..مستحيل..!!
وصلنا الشقه وطلعنا بالمصعد ..ودخلنا اخير الشقه..!!
وشفت سماح بتدخل غرفتها..لكني على طول مسكتها وضميتها بكل قوتي فيني حب كبير وابي أفرغه كله لها..لها لوحده.. وهمست باذنها\مبـــــروك حبيبتي..مبروك علينــــا..ماتتخيلين قد أيش أنا سعيد..!!بجـــن ياسمـاح بجن من فرحتــــي..!!
سماح بهمس\وانا اكثر ياحمد..واكثـــر..من زمان وانا اتمنى أجيب طفل منك..!!
بعدت عنها شوي..ومسكت وجهها بأيدي الثنين..وشفت دموعها\ليش الدمــوع..!!
سماح وعيونها تلمع\من الفرحــه..من الفرحـــه ياأحمد..!!
ضميتها ثانيه وانا ودي أدخل بروحها..ونكون جسد واحد نموت ونحيا مع بعض..وغمضت عيوني براحه..!!
وظلينا فتره ساكتين واحساسنا بالحب كل ماله ويكبر بداخلنا
وبعد فتره..
سماح\أحمد..منت رايح الدوام..!!
تضايقت..لازم اداوم..لكن سماح..ماأقدر أخليها لحالها..!!وتذكرت انها تبي تروح لأهلها\تبين تروحين لأهلك اللحين..!!
سماح\ياليت عشان أبشرهم..!!
وابتسمت لأني تطمنت عليها\خلاص أجل..بوصلك قبل ماأداوم..!!
++++++++++







ظليت فتره حاط ايدي على الكيبورد واضرب بهالأرقام اللي محتاجه تخزين..
وتذكرت أني لازم اروح دبي هالأسبوع..في أجهزه نازله جديده ويبيلي أطلع عليها..!
لكن الوقت ضايع..ضايع علي..ليش ماأدري..!أبي أركز..!!
ركز ياتركي..ركز.!! 
فصخت النظاراه ومسحت على وجهي بضيق..شكلي باخذ أجازه يومين..!!
لكن مالي وجه ..توني طالع من أجازه..ومدير البنك صاير لعين هألأيام..!
خلاص..مافي الا بالويك اند أروح دبي وارجع الجمعه باللليل..
هذا أريح حل..والمحلات بيشرف عليها مبارك..!
ناظرت الساعه بملل..بقى ساعتين على البريك..!!
طلبت لي كوفي عشان اصحصح..وحاولت أِشتغل وانا تفكيري كله البنت اللي شفتها في بيت عمي..
ارحمني يارب..ماأبي أفكر فيها.!
ليش هي بالذات..ليش..!!
قطع على تفكيري..صوت تلفوني..رفعته على طول لأني عرفت مين المتصل
تركي\هلا
مبارك\هلا تركي.شخبارك..!!
جاوبته بضيق..أخباري زفت..بنت لاراحت ولا جات شاغله بالي\تمام..وينك انت.!
مبارك\توني طالع من البيت بمر المكتب..وبعيدن بروح المحلات..!
تركي\أوكي..حلو..
مبارك بهدوء\أقول تركي..!!
وسكت انتظره يكمل..مالي مزاج ازيد في الحكي
مبارك\اليوم أبي أِشوفك..عندي موضوع وودي أكلمك فيه..!
ولأني ماحب التأجيل بالمواضيع\خلصنا مبارك..شنوا عندك..!!
مبارك\ماينفع تركي..لازم اشوفك..!!يالله مااطول
ولأنه مالي خلق اتجادل معاه سكرت على طول..ولا سلمت..!
ورجعت اكفر بهالمفعوصه اللي شغلت بالي...!!
++++++++





بشرت امها بحملها..وفرحت كثير..ياما تمنت تشوف حفيد لها..واليوم حققت لها امنيتها..لكنها ضايقتها يوم قالت لها عن سميه..!!صار لها يومين حابسه روحها بغرفتها ومش راضيه تطلع..
راحت لها وهي ناويه تبشرها..أكيد بتفرح لها..
دقت باب الغرفه وشافته مفتوح..وحمدت ربها لأنها ماراح تتعب عمرها بالدق مثل امها وهي تتعب من كثر ما تدق عليها الباب..
واول مافتحته..شافت منظر يقطع القلب..منظر ممكن أنه يذوب الصخر..ويمرض الروح الساهيه التعبانه..
شافت أختها سميه جالسه على ألأرض بزاوية الغرفه وضامه رجولها بحضنها ومنزله راسها وشعرها متناثر على جسمها كله..
أبدا...ابدا..ماتوقعت يجي يوم وتشوف أختها بهالمنظر..ماتصورت انها حزينه لهدرجه..
حستها ميته..بدون قلب وروح ..وجو الغرفه البارد كمل الناقص وزاد الهم والغم كثر ماهو موجود...
حست بالبروده والجفا تتخلل أعظامها...وماقدرت غير أنها تنحي ظهرها وجلست قريب منها وعيونها متحجره..متحجره دموع على حال أختها اللي وصلت له...
وماقدرت غير تنطق بأسمها..وكانت تعني كل حرف تقوله\أختــــي..أختي سميــه..!!
رفعت وجهها سميه..وحست باأختها..
ياللــــــــه..من متى ماسمعتها منك ياسماح..!!
تقولين أختـــي..متأكده أني أختك...!!
هذا اللي كانت تنطق فيه سميه..لكن ماسمعتها سماح لأنها كانت تهمس بداخلها..وماتبي أحد يحس بضعفها اللي يهد حياتها يوم ورى يوم..!!

طال سكوت سميه بالنسبه لسماح..وهذا الشي خوفها..واربكها..
تبي تقول شي..!!توقعت أنه هالكلمه بتهزها..لكنها ماتاثرت...وظلت جامده بدون حركه..
وهي بداخلها..براااكين ثايره..وتنتظر مين يخمدها..!!
رجعت سماح مره ثانيه وهي تحاول أنها تثير عواطف سميه بحنيتها وحبها الواضح بمعالم وجهها..ومسكت ايد سماح اللي كانت حاظنتها واول ماصار التماس بين الطرفين صرخت سميه\طلعي..بره..أنا مو مجنونه...اطلــــــــــعي بـــــــره..!!بــــــــــره..كلكم تكرهونيز.كلكم ماتحبونيز.ليش...! أنا شسويت..!!
تدرين عاد حتى أنـــــا أكرهكـــــــــم..!!بـــــره..طلعي بــــــره..
تكرهها..!!اختها تكرهها..
موقف صعب..موقف صعب اللي تمر فيه سماح..اختها تطلب خروجها..خروجها من حياتها اللي بدت تنتهي..وتكرههـــــا..
هي تعرف أنه سميه شخصيته صعبه وغامضه..لكن ماتوقعت توصل لهدرجه..!!تذكرت انها تبي تقولها عن خبر حملها..وقلبها اعتصر حزن والم..وهي تدري أنه أختها مش فرحانه لها..
اختها الوحيده..ماتفرح لها..!!
وهي شكلها نست أنه متى اختها أصلا فرحت لها بشي..!!
أجل منوا لازم يفرح..!!
تمنت من زمان أنه يجي يوم وتتصلح علاقتها مع أختها..لكن كل مالها وتتدهور أكثر واكثر..وكل مره يكبر الحاجز..وتطول المسافات...والجفا والبعد هو عنوان أخوتهم..!!
كل مره تسأل نفسها هالسؤال..!!
ليش..!ليش هالبعد والجفا لي بينها وبين أختها..!!
ماتذكر انها أساءت لها..ولا غلطت عليها يوم من الأيام..!
لكن شخصية اختها الحقوده نفرت كل الناس منها..وأولهم زوجها اللي تركها بدون سبب ظاهر ممكن يسكت فم كل من يتكلم عليها,..!!
وهي تعرف ومتأكده أنه السبب الأول وألأخير أختها..!!
وأحتارت تطلع وتترك اختها..والا تجلس وتواسيها..!
وبين تفكيرها وحيرتها صرخت سميه للمره الثانيه..وهالمره وكانها ريح هايجه تبي تقضي على أي أحد قدامها\أنت ماتفهـــمين..ماتسمعين..قلت أطلعي بـــــــره..بـــــــــره..ذبحتونــــــــي كلكم بـــــــــره...بــــره..

وطلعت سماح من غرفت أختها وهي جاره أذيال الخيبه والألم..حست بتعب خفيف وتذكرت أنها ماخذت الدواء..وتضايقت اكثر..
ورجعت تاخذه... وهي تحاول تتناسى جبروت اختها..وتفكر بأحزانها ومرضها اللي قتل كل شي حلو فيها....
ونست فرحتها بحملها..ولا تهنت فيه..!!وصغرت الدنيا بعينها..!!
وتمنت أنها مادخلت عندها..ولاسمعت كلامها اللي حرق سعادتها..

ياترى مين اللي ظلمه القدر !..سميه الحاقده..والا القدر اللي زرع الحقد في قلب سميه...!!
+++++++++







طيب وش الحل..!!
الوليد\ماأدري..ماأدري ياأبتسام..صدقيني مافيني حيل..وعندي أكثر من شغله لازم اسويها..!!
ابتسام\طيب ليش أنت ماتسافر..واذا خلصت تعال واخطبها..!!
تضايق الوليد..!!شيقول لأخته..!!يقول لها خايف يروح وتنخطب لغيره..!!والا يقول أنه يبي يخطبها عشان يطمن ويرتاح..!!
لكن يحس انه ولا سبب من الأسباب اللي ذكرهم مقنعه..
وسأل نفسه..انا ليش أبي أخطبها..!!
ليش مأأصبر..!!
الكل يعرف انها بتكون لي يوم من ألأيام..!!
لكن هو عنده مخططات ثانيه..!!
مايقدر يصبر يبي يخطبها ويرتاح...
من حقه..!!
الوليد\وانت مفكره اربع سنين سهله..!!ياربي ليش..محد راضي يفهم..!!
قربت ابتسام من الوليد ولصقت فيه وابتسمت له وهي ناويه تجننه\لهدرجه تحبها يالخبيث..!! وغمزت بعينها
عصب الوليد..فاضيه..اخته فاضيه..هو وقت حب اللحين..!!\ابتسام فكينا..مالي خلق لخرابيطك..وشوفي لي حل..أحس انه عقلي وقف..لازم أتخذ القرار بسرعه..!!
ابتسام\طيب الوليد..متى انت بتروح..!!
الوليد\يمكن 3 اسابيع بالكثير وبسافر..!!
ابتسمت أبتسام بالم..وأخفت حزنها غصبن عنها وبدون شعور رق صوتها وصار هادي\..3 أسابيع..!!
حس فيها الوليد..!!
معقوله بيصبر على فراق أهله 4 سنين..!معقوله تقدر يالوليد..!!
لكن لازم ..لازم تقاوم..!!
انت رايح عشان اخوك..!
لازم تدوره..لازم,,!!
ابتسام\كيف تقدر..!!كيف بتقدر تغيب عنا 4 سنين..!واخنقتها العبره وماقدرت تكمل
ابتسم الوليد بحزن\بجيكم..بجيكم ان شاء الله أيام العطله...ولاتخافين ماراح أنساكم..!!وكل يوم بكلمكم..وبكون معك على الماسين..والا نسيتي..!!
حاول الوليد يخفف على ابتسام..!!بشتى الطرق..!!
لكن مايدري..هل هو يخخف على روحه والا على أخته..!!
اربع سنين صعبه..صعبه كثير..بس أيش يسوي ..غصبن عنه..!!
الوليد\ابتسام..سمعيني..احتمال الجامعه اللي أروحها يحذفون بعض المواد اللي درستها هنا..يعني ان شاء الله تقل السنين ..!!
وارجوك..خليك قويه..لاتضعفين..انتي اللحين اللي لازم تصمدين..وأنتي تعرفين ليش أنا بسافر..وتكفين..خلي بالك على ابوي..لاتخلينه يجلس لوحده...وحتى عزيز..خلي بالك عليه..وبتشوفين أنه السنين تركض..وبجيكم وانا حامل الشهاده..
دمعت عيون ابتسام ومسكت ايد اخوها الثنتين وهي تقاوم حزنها\لاتخاف..لاتخاف يالوليد..كل شي بيكون على ماهو..أنت بتروح وبترجع بالسلامه ان شاء الله..
وظحكت بين دموعها..وفيه وحده بعد شكلك نسيتها..ماتبيني أخلي بالي عليها..!!
وابتسم الوليد..وعرف أنه ابتسام تبي تغير جو الحزن\أنتي تعرفين..يعني ماله داعي تسألين ياحمــاره..!!

وظحكت اكثر...لكنها حزينه.ومش قادره تنسى انه أخوها بسافر ويبتعد\أيه هذا اخوي..طلعت على حقيقتك اللحين..مش من شوي صاير لي حنون..!!
وحاول يسايرها غصبن عنه\شسوي لك..تعودي على مزاجي..مره حنون..
وقاطعته على طول\وعشر مرات ثقيل وماتعطي وجهه..!!
++++++++++






سكرت أمي السماعه من احمد..وظليت انتظرها تتكلم..!!
مو من عوايده أحمد يدق هالوقت..!!
وليش أمي فرحانه هالكثر..!!
أكيد فيه شي..!!
فاطمه(ام أحمد)\تدرين وش فيه اخوك..!
بينت اني عادي مو مهتمه ..لكن ماقدرت وعلى طول تكلمت\شفيه..!!
فاطمه وظحكت \سماح حامـــل..!!
وصرخت زي الطفله اللي صارت عنده هديه ثمينه\صــــــــج..!!
فاطمه ولازلت تظحك\شتتوقعين يعني أكذب عليك وأنا بهالكبر..!
فجر\مبروك عليكم..يالله من متى وأنا أتمنى أشوف عيال احمد..!!
فاطمه\أجل شقول أنا..بيكون عندنا ولد صغيرون..!!
فرحــــانه..!!ياربي..يعل هالفرحه تكون دوم..من امس وانا احس بسعاده غريبه..والمشكله ماأعرف وش سببها..!!معقوله كنت متنبأه حمل سماح..!!\طيب يمه ليش ماخليته يجيب سماح عندنا..!!
فاطمه\قلت له..وقال لي هو بالدوام اللحين وسماح بيت أهلها..!وبكره ان شاء الله بيتغدون عندنا..
فجر\ان شاء الله..
فاطمه\بروح أبشر أبوك..أكيد بيستانس..!!
ظليت أناظر أمي وهي تطلع من الصاله وانا فرحانه لفرحها..كنت ادري انه أمي تتمنى يجي يوم وتشوف أحفادها..
وهاليوم كانت تتمناه من زمان..وتعد له الأيام عشان يصير..
كنت اذكر كلامها لي..وهي تقول متى بشوف عيالك يافجر..!!متى..!!
من 11 سنه..لكن الله له حكمه..ومستحيل نعترض عليها..
حاولت أنسى هالأفكار اللي تدور في بالي..واستمتع بخبر حمل سماح..
وطلعت فوق اجاري الزمن..وفكرت اني اكلم غلا وابشرها..اكيد بتستخف اللحين..!!
ودقيت الرقم..لكن ماردت..أكيد حاطته على الصامت..!!
كيفها هي الخسرانه..!!
++++++++++++



رحت الشقه بعد ماطلعت من الدوام..لكني شفتها مفتوحه..!وتذكرت مبارك..!اكيد جاء من المحلات بدري..!!
دخلت على طول وجلست باقرب كنب موجود بالصاله..وغمضت عيوني بتعب..
أبي أنام..هذا اللي جاء على بالي اللحين..
فصخت نظارتي والغتره.. واخذت المفاتيح والجوال وقطيتهم على الكنب..
وتوني بروح ألغرفه الا شفت مبارك بوجهي..!!
وشكله تفاجا أني موجود..!!
مبارك\متى جيت..!!
رديت عليه بتعب\توني جاي..وابي أنـــام تعبان..!!
مبارك\طيب ليش مارحت البيت ترتاح..!!
حكيت على شعري بضيق\لا مالي خلق أحد..قلت خلني أجي هنا وارتاح وبعدين أرجع البيت..!!وتذكرت شي..أيه تعال ..شنوا اللي كنت تبي تقوله لي..!!
حسيت بارتباك مبارك..!!شفيه اليوم مو طبيعي الرجال..!!والا أنا أتوهم هالشي..!!
مبارك\لا مايصلح اللحين..انت فيك النوم وتعبان اذا صحيت بقولك..!!
تسندت على الكرسي اللي قبالي بتعب\مبارك..أنت تعرف اني ماأحب هالأسلوب..ياأخي عندك حكي قوله..لاتصدع لي راسي..!!
مبارك\كيف تبيني أقولك وانت شوي وبتعطيني كف على وجهي..تركي انا أعرفك اذا مالك خلقك تكره الدنيا ومافيها..!!
تأففت من مبارك.!!مايفهم..يعرف اني ماأحب تطويل الموضوع..\أنت شكلك ماتفهم..مبارك...انا مافيني شي...قوللي اللي تبيه وفكني..
حسيته متررد..شكله فيه شي قوي..هديت نفسي ومسحت على وجهي..وجلست على الكرسي..وكرهت مزاجي المخترب..والمشكله أنه مبارك ماله ذنب..لكن هذه طبيعتي اذا كنت متضايق..اكره كل شي قدامي..\خلاص مبارك..أنا هديت..يالله قول اللي عندك..!!
جلس على الكرسي اللي قبالي ومن كثر ماهو متوتر ظل يحرك رجوله وهو مش حاس بنفسه..وبعدين نطق\أنا كنت حاب اخذ ريك بموضوع مهم..وكنت ابي اعرف ردك قبل ماأتقدم لكم.!!
ولأني مش قادر استوعب اللي يقوله سألته\كيف يعني..!!
مبارك واخذ نفس\تركــــي بدخل بالموضوع على طول..أنا أبي أخطب أختك على سنة الله ورسوله..وش قلت..!!
+++++++

أنتهـــــى 

الجزء التاسع عشر
==========


لأني من زمان مارسمت ..وانشغلت بدوام المطعم الصبح..وبالمسا أكمل الصاله الموسيقيه...
قررت اليوم ارسم في المكان اللي متعود ارسم فيه..

تركت رساله لــ لؤي وقلت له اني طالع ومو راجع الا بالليل وهو اكيد راح يعرف وين يلقاني..ولصقتها بوسط الثلاجه لأني أعرف أنه أول مايفتح عيونه بيروح سيده للمطبخ وخصوصا لأنه اليوم ويك أند..ومافي دوام..
يعني خذ راحتك يايوسف بعد عذاب أسبوع كامل كله الم وحيره..
ركزت اللوحه على ارض شارع الشانزلزيه اللي تكثر فيها مختلف الرسامين من جميع الدول..وناظرت متحف اللوفر اللي أمنيتي أدخله وامتع عيني بــ لوحاته اللي تجمع ريشة أحلى الفنانين..
لكن هذا شي مستبعد كثير..
أبتسمت على امنياتي البعيده.. وطلعت عدت الرسم..فصخت القبعه اللي شريتها حديثا و جاكيتي الجلدي المعتاد لأنه كان الجو ممتع بنسيمه اللي يهب بحلاوه..ونسمة الهواء اللي تنعشك وتعيش..
وبديت اشخبط..ومدري ليش حسيت أني أبي أرسم سماء....وزرع..وخضره.. و..شمس...ايه شمس..!!
نفسي ارسم شمس تمتلك اللوحه كلها بأشعتها الساطعه القويه..
وتنعكس على الأرض لترسم أحلى صوره أبداعها خالقها...
نفسيتي متفائله اليوم وهالشيء أثر على لوحتي بشكل كبير..!!
أجل انا من متى أرسم بتفاؤل وأمل..كل رسوماتي كانت تعكس شخصيتي المجروحه..
واليوم وبهالوقت نظرت للكون بنظره ثانيه..!!
الله ياعالم..الله يادنيــــا..شكثر أنتي غريبه..ومتقلبه..!!
والقدر بدى يبستم لي من جديد..!!
ويتكون صدمه قويه بالنسبه لي اذا هالمحاوله بتصير فاشله..!!
مش عارف وش بيكون حالي..!!
يأس..ضياع..الم.. جرح ثاني..!!
لا لا..شي اقوى من كذا..
راح أنهار للأخير..
لأني وبكل بساطه..ماعاد لي قلب يستحمل ويعيش من جديد..!!
شي عظيم اذا لمست الأمل بأيدك..لكن الموت اذا كان هالأمل الوحيد راح يكون من فئة المستحيلات..!!
+++++++++



لحظات طويله جالس فيها بالسياره وانا قدام باب بيتنا..
اذن العشاء وظلم الوقت..وأنا لسه بنفس المكان وأفكر بالموضوع..
.. بعد ماطلعت من الشقه وأنا ضايع
وعقلي عاجز عن التفكير..
مبارك..صديق عمري..يبي يخطب اختي...!!
معادله صعبه وعاجز أني أحلها..
انا أكثر واحد يعرفه حتى أكثر من أهله...وماضيه السيء كأنه شريط ينعاد قدامي..!!
وانا وهو نمشي على نفس التيار..وكل واحد فينا عارف معدن الثاني..!!
لكن السؤال اللحين..!!
هل انا راح أرضى أنه اختي تعيش عيشة مبارك..!!
مبارك اخو وأتمنى له التوفيق في حياته..وبرضوا راوين أختي الوحيده ..!
شفيك ياتركي..!!شالمشاعر الغريبه اللي تمر فيها..!!
من متى وأنت تهمك مصلحة أختك..!!
ومن متى أنت تفكر بسعادتها..!!
لك سنين وانت هاملهم وحاطهم أخر اهتماماتك..!!
ولو عليك كان اتبريت منهم للأبد..!!
شالتناقض اللي تمر فيه ياتركي..!!
شكل النوم لعب دوره وبدى يرهقني..
طلعت من السياره ودخلت البيت وانا ناوي أني أجل السالفه لوقت أفضل..
وأول ماطلعت الصاله الفوقيه..شفت راوين جالسه مع ياسر ويلعبون سوني ويظحكون..ومش حاسين بالي حولهم من وناستهم..!!
ظليت فتره واانا أتأمل في راوين..
بــــراءه..رواين أختي كلها براءه..
معقوله اقدر أسلمها لمبارك..!!
غمضت عيوني باستسلام و بتعب وتوجهت لغرفتي..
وشفت نور طالعه من غرفتها..أبتسمت لي وتوها بتكلمني لكن سبقتها ودخلت غرفتي على طول..
أكره ابتسامتها..واكره كل شي فيها..
وهي الوحيده اللي سببت لي التعاسه..!!
+++++++++



اليوم الثاني على طول تغدى أحمد في بيت أبوه وخذ سماح معاه..
وتونسوا الكل بشوفتهم..وام أحمد فاطمه..ماتدري شتسوي بمرت ولدها..ودها دوم تشوفها وتكون تحت نظر عينها..
وفجر وغلا ماقصروا ابدا..
أرتاحت كثير..وتمنت لو هالفرحه تكون في بيت اهلها,,,
وتضايقت على طول.وهي تفكر ليش أهلها مافرحوا بخبر حملها مثل فرحة اهل أحمد..اللي عيونهم تقطر سعاده وراحه..
وتذكرت أختها..وتضايقت كثير..
وهالضيقه بينت كثير بملامح وجهها..
والكل لاحظ حزنها وأولهم أحمد اللي يحاتيها من أمس..لكنها مارضت تنطق بكلمه له..وماتبيه يتضايق عشان أختها..واعتبرتها مسأله بين أخت واختها..وفضلت السكوت..
رفعت عينها وشافت أحمد يناظرها من بعيد..وعرفت أنه حس فيها..وعلى طول ابتسمت بوجهه..ماتبيه يحاتيها..وهو مايستاهل الا كل حب ومعزه..
وهو بادلها باحلى ابتسامه وكأن ينتظر من زمان هالأبتسامه عشان يهدى..
لقطت الموقف غلا وظحكت وهي ناويه على مصيبه....ومين يفتك من لسان غلا..تؤام جمانه في التحرش والنقزات..
غلا\ياعينـــــي ياعينــــــي..وهذا بعد قدامنا..أجل وش تسون من ورانا..!!
أنحرجت سماح لأنه هالموقف صار قدام الكل..اما أحمد مابين شي على ملامحه الجامده دايما..
خزت فجر غلا بعينها..وعلى طول أم أحمد ضربتها بايدها الطويله\صج ماتستحين على وجهك ياخبله..
مدت غلا بوزها الصغير وسوت نفسها زعلانه وقالت كلمتها المشهوره\ياربـــــي..يعني أنا كل ماأتكلم تسكتوني..شالعيشه هذه..!!اوووف
ماعجبه أحمد دلع أخته الزايد..واعتفست ملامحه..وغلا حست بتهزيأه جديده..وعلى طول تنزلت عيونها للأرض..تحترم أحمد بشكل كبير..واحترامها زاد لمن صارت تخاف منه ..وسماح حست بالكهرباء والتوتر فحبت تلطف الجو\\لا الا غلا عاد..لحد يزعلها..!! 
غلا بهمس\بـــدري يامرت اخوي..!!

كملت أم أحمد تهزيأها\ليش اذا مو عاجبها..بالطقاق.محد مفتكر فيها..!!
تضايقت غلا..واخترب برستيجها قدامهم..وام أحمد ظحكت لأنه عرفت تقهر بنتها الدلوعه..ورفعت عينها لأحمد وشافته يظحك وملامحه صارت أحلى..أرتاحت هنا..اهم شي أنه اخوها مايعصب عليها..

وكملوا سوالفهم اللي كانت كلها تقتصر عن الطفل الجديد المنتظر من قبل العايله كلها..لمن قام أحمد وهو ماوده يطلع من هاللمه الحلوه
ام أحمد\على وين يمه..!!
ظحك أحمد براحه وتذكر كيف أمه كانت تحاتيه قبل زواجه وماتخليه ابدا يطلع الا لمن تعرف هو وين رايح ومن وين جاي..وماكانت تنام ابدا الا اذا شافته قدام عيونها سليم معافى..ولدها البكر.ومن حقها تخاف عليه وتحبه هالحب الكبير..وناظر سماح وشافها مبتسمه لأنها تعرف هو وين رايح اللحين..!!..
أحمد\الدوام..والمكتب ينادني..ماأقدر أتأخر أكثر..!!
ضرب أم احمد على صدرها بحسره وقلة حيله\ومتى بتفتك ياولدي..!!
ناظر أحمد أمه بعيون حالمه كلها امل وحب لوطن كبير في قلبه\من وظيفتي..!!أمن هالبلاد بعروقي يمه..افديها بروحــــي وبكل خليه فيني حيه..!!
زادت ابتسامة سماح وافتخرت باأحمد كزوج واخو وحبيب لهالوطن..
وفجر ماعلقت ...تعرف أخوها..وتتذكر كيف عانا وهو يرتقي لهالمنصب..وماقدرت غير تدعي أخوها في ظهر الغيب..
وطلع من عندهم أحمد بعد ماسلم عليهم وعيون الكل تحفظه وتدعليله وترعاه..
++++++++++


اليوم هو الأربعاء موعد اجتماع العوايل بيت الجد يوسف..لكن هالأربعاء كان هادي وبارد من امره..ومو الكل حظر..واولهم بيت العم بوتركي..والعمه هند اللي اشهرها الأخير في الحمل قربت وتنتظر هالمولود اللي ممكن يقلب حياتها الى تفاؤل وامل..

مرت هالثلاث ايام زي البرق وخصوصا على الوليد اللي تقدمت بعثته على الأسبوع الجاي يوم الجمعه المغرب..وقرر اليوم ينشر الخبر على العايله كلها..
واللي مضايقه أكثر..أنه قدم خطاب لنادي الأتفاق بانه راح يغيب بره للدراسه..والنادي وافق على هالخطاب..والحلم اللي كان يتمناه أنتهى..ومايدري هل راح يرجع للفريق اذا خلص دراسه او لا..!!
ومايدري هل راح يتوفق والا لا..!!لكن اللي مريحه شوي...صديقه ثامر بيكون معه وهذا الأمر بيكون من صالحه وبيونسه في غربته..وسأل عن المواد اللي درسها ونجح فيها وطلع انه يقدر مايعيدها لأنه الجامعه اللي بيلتحق لها تقريبا تعطي نفس المواد اللي يدرسها..

وأول من درى بالخبر الحريم لأنه ابتسام ماقدرت تكتم حزنها والكل لاحظ هالشيء وأول ماسألتها الجده عن حالها وسبب ضيقتها أنفجرت بكي بدون شعور..وهي تدري أنه الوليد اليوم بيعلمهم بخبر بعثته اللي بيتفاجأون منها..وحاولوا البنات يهدونها لكنها مش قادره وخصوصا لأنها كانت تحت ظغط كبير هالأسبوع اللي مر..واحساسا الوحده والتفكير للمستقبل بيدمرها..ومالقت أحد تشكيله وهي تشوف كيف الوليد يستعد لسفرته ومشغول في ترتيب اموره..ولااحد حاس بالنار اللي عيت تطفيها..
ماقدرت ولاراح تقدر تخبي شعور الحزن والأسى على حالها..!

خذت الجده ابتسام في حضنها وبكت معاها..بكت لوحدتها..و بكت لأمها وليوسف..
حست الجده فيها..وحست بظلم القدر على هالبنت..وماقدرت غير تضمها وتوسيها وابتسام تشهق بصوت مسموع ومؤلم..وكلهم لاحول لهم ولاقوه..و اللي جالسين شعروا بالرهبه والموقف الصعب اللي تمر فيه ابتسام..وكلهم أشفقوا عليها..حتى لطيفه اشفقت عليها لكن بنفس الوقت أستغربت من الموضوع وتضايقت لأنه محمد زوجها ماخبرها بشي..وتذكرت فجأه أنها أسم متزوجه وماله داعي تتضايق وتستهم وهي عارفه وضعها عدل..

الخبر انتشر بشكل سريع في المجلس والبعض كان معارض والبعض موافق..والوليد كان موقفه صعب وحاول قد مايقدر أنه يتحاشى نظرة أبوه الحزينه,,لكن ماقدر انه يقاوم وكأنه عيونه لاأراديا تطيح في عين ابوه..

ومن المؤيدين للبعثه كان ماجد(بوطلال) اللي شجع الوليد\أيه هذا الكلام زين..روح ياولدي أهم شي مستقبلك ماعليك من جدك...!!
تكلم الجد بعصبيه وهو ابدا مو عاجبه الوضع\يالوليد وش لك بــ هالبلاد..أركد في ديرتك احسن لك..ولاتسمع كلام عمك..!!
رفع الوليد عينه على الشباب اللي جالسين جنبه ويبي مساعدتهم في اقناع جده..فحس فيه عبدالرحمن اللي كان جالس قريب من أحمد وتكلم بلباقه\ياعمي الله يهديك هذا مستقبل الوليد وهو أحرص منا كلنا..ومافيها شي انه يدرس بالخارج ..بالعكس تفكيره سليم ومدروس..
ولأول مره الجد يعارض رأي عبد الرحمن..وتضايق من الموضوع واعتفس وجهه وهو يزفر بحراره ويلف على الوليد\يعني شفيها دراستنا ..تقدر تقولي..!!هذا عمامك كلهم طلعوا منها..وماشاء الله بتوظفين في أحسن وظيفه. وماعليهم شر..
وتوه بيتكلم الوليد لكن سلطان رد قبله\يايبه الزمن اللحين تغير..والوظايف صارت صعبه الوصول لها ..وبعدين مافيها شي خلو الولد يدرس بره ولاتضايقونه أكثر..
تعب الجد يوسف من الكلام وحس انها جاي بالوقت الضايع..وصابه الحزن على الوليد اللي يعتبره من أحب احفاده على قلبه \اذا على الوظيفه من بكره بعطيك مكتب وبتستلم راتبك..فكر يالوليد..!؟وبعجز وقل حيله..قلبنا مايقوى على فراقك ياولدي....!

عم الهدوء في المجلس كله بعد الكلام اللي قاله الجد يوسف..كانت كل كلمه يقولها جد فيها رجا وعتب فظيع..وهذا شي أثر على الوليد زود ماهو متأثر اساسا بنظرات ابوه..
حس أنه يبي يبتعد عن المجلس كله..خلاص ماعاد يقاوم اكثر..يبي أحد يسمعه ويفهمه..لكن الكل عواطفهم تغلبت عليهم..وعرف أنه حتى عيال عمه مايبونه يسافر..وكانوا يجامولونه ظاهريا..
مايعرف مين يتوجه له هاللحظه عشان يفهمه..!!
حتى هو عاجز وحاير..ليش مش حاسين بالبروده اللي بقلبه..!!
يعني يفكرون أنه الغربه سهله بنظره..!!
هوعارف وفاهم..ومش قادر يشرح لهم كيف هو يعاني..!..الموضوع اكبر من مسألة غربه ودراسه..!!
الموضوع هو قلبه اللي يحسسه بشعور غريب اتجاه أخوه يوسف..وكأنه هالشعور قريب وموجود..يستشعره ويحس فيه..كل ماتذكر انه بيسافر..
ياما غمض عيونه وشاف أخوه قدامه كأنه نور سطع زي الشمس قدامه..
ياما حلم فيه أحلام يقظه وكلها تنبؤات بوجود أخوه بهالدنيا الوسيعه..
كل شي حوله يحسسه بالأمل..وبنفس الوقت كل شي يحسسه بالمحال..
اللي يعرف باحاسيس الوليد يقول هو يعرف مكان اخوه يوسف..وواثق كل الثقه انه بيحلصه يوم من ألايام..!!
لكن اللي محد يعرفه انه كل هذا مجرد امنيات واحاسيس ممكن أنها تكون حقيقه وممكن تكون تخيلات..!!
عشان كذا محد يعرف السبب الخفي اللي يكنه الوليد داخله الا أخته ابتسام وثامرصديقه ..
++++++++++


مسك يوسف مكان قلبه بقوه..واستنكر هالتغلبات اللي يتخيلهاهالأيام.يحس بقلبه بيطير..أو بينتزع من روحه..وهالأحاسيس صار متعود عليها..لكن شعوره كان غريب ..يحس بفرحه وبنفس الوقت بحزن فظيع..مش عارف كيف يفسر شعوره..!!
حتى مزاجه صار غريب هالفتره..!!ساعات يحس كانه طير على وشك التحليق لسما عاليه عليه..وساعات يحس كأنه العصفور اللي بعشه ومحروم من النور..وفي كلا الحالتين هو عايش وراضي بحكم ربه..!!
رفع عينه لــ لؤي اللي كان توه داخل الشقه وحامل معاه أكياس وعلى طول ابتسم له وشال أيده من صدره..\ياهلا والله..
بادله لؤي الأبتسامه وعلى طول أرخى كل قواه بالكرسي اللي قدامه والأكياس طاحت بالأرض\أووووف تعب والله..احنا لازم ناخذ لنا سياره على قدنا..!!
رفع يوسف شعره الطويل اللي يتخلله الخصلات البيضا اللي بدت تحتل قسم كبير من شعره الخفيف\لاوالله..ومن وين لنا الفلوس..طايحين على بنك وأنا ماأدري..!!
ابتسم لؤي على سخرية يوسف الواضحه\لا طايح على عبير,,!!
تذكر يوسف صديقة لؤي الجديده اللي تعرف عليها من أيام وكانت أردنية الأصل تدرس في فرنسا عشان تكتسب لغه فرنسيه..وأنعجبت في لؤي يوم دخلت مع صديقاتها المطعم اللي يشتغلون فيه..وأول ماشافته وهي متعطشه للحب وخصوصا لأنه عربي وجميل بنظرها..
لؤي\تدري وش احسن شي بالموضوع..!!
يوسف\شنوا..!!
لؤي\انها ماشافتك..لأني أعرف اذا بس طاحت عينها عليك بتنساني وبتنسى أني موجود أصلا ..
ظحك يوسف على حال لؤي وتذكر سيلينا..وحمد ربه انها ماأقتحمت حياته بعد أخر موقف بينها وبينه\أقول قوم وحط لنا العشاء تراني حدي جوعان وانتظرك من زمان..!!
قام لؤي للمطبخ وحط ألأغراض بصينيه وجابها لــ يوسف\الله والأغراض عاد..أنت كثير عليك جبنه فرنسيه وخبز محمص..!!
ظحك يوسف براحه غريبه\وانا راضي كل الرضا..!!...أهم شي تكون وياي..
وبدى يوسف ياكل ولؤي يشاركه في الأكل وبنفس الوقت يختلس نظراته له وكملته الأخيره ترن في أذنه..
يكفي أنك وياي
يكفي أنك وياي
وبدون شعور تكلم وهو يهمس له\..وانا ويــاك..
ظحك يوسف على لهجة لؤي الهاديه وتوه يحس بمدى تأثير الكلمه عليه..
+++++++++++ 



كان الوضع بين مبارك وتركي متوتر والرسميه صارت ماخذه حيز كبير في تعاملهم..وكأنه هالسنين الصداقه اللي مضت أنمحت في يوم وليله..وكل هذا بسبب رد تركي الجاف على مبارك..وأخذ موضوع دراسة راوين عذر لأقناعه في تأجيل سالفةالخطبه..وبكذا تسكر الموضوع لأجل غير مسمى للطرفين..
واليوم موعد رحلة تركي لدبي ومبارك موجود معاه بمطار الملك خالد..
تركي\اذا دق عليك عميل المنتجات وطلب فلوسه قول له أني مسافر وبرجع خلال هاليومين..
مبارك\واذا طلب رقمك..!!أعطيه اياه..!!
تنرفز تركي..من متى احد يعرف رقمه الشخصي..صج غبي\شفيك مبارك..!!ياأخي تصرف مو كل مره بقولك لاتعطي أحد رقمي..!
عض مبارك على شفايفه بقهر..ومايدري متى ينكسر غرور وجبروت تركي \أوكي نسينا..أي أوامر ثانيه أستاذ..!!
تنهد تركي ومسح على وجهه كالعاده اذا تنرفز..
مايدري ليش ماهو طايق مبارك هالفتره..وكل مايتذكر أنه طلب أيد أخته..يتجمع الدم كله براسه..!!
مايدري ليش هالأحاسيس الغريبه,,!!
وين الصداقه...معقوله تنتهي بموقف واحد..!!
شالتناقض اللي يعيشه تركي..!!
وليش..!!
وليش جاء بهالوقت..!!
اسئله كثيره مش عارف لها جواب..!!وتصرفاته صارت غريبه..!!
تناقض..
تركي يعيش بحالة تناقض...
+++++++



طيب ممكن تهدين اللحين..!

مسحت ابتسام دموعها بالمنديل اللي تبلل دموع\ماأقدر..انتوا مو حاسين..!!
ابتسمت فجر لها..اذا هي مو حاسه فيها..أجل منوا اللي بيحس ياابتسام..؟
فجر\يعني هذا رأيك فينا..!!
تأففت ابتسام بضجر..وكرهت لسانها اللي يدوم يزل\لا ..هذا موقصدي..لكن انا متضايقه يافجر..من زمان وأنا اعرف والتفكير أتعبني..ومو لاقيه احد أشكي له..كنت اشوف ابوي حزين وساكت كالعاده..وبنفس الوقت أشوف الوليد يرتب أموره ومتوتر..وأنا اللي طايحه بينهم..مش عارفه كيف اتصرف..والا مين أكمله عشان يريحني...كنت ضايعه يافجر..كنت أتمنى ذيك اللحظه تكون امي بجنبي تسمعني واسمعها..وكل واحد فينا تهون على الثانيه..
لكن لا امي موجوده..ولا احد موجود يسد مكان امي عندي..!
واليوم يأست وماقدرت استحمل وبدون شعور بكيت يوم حسيت بنبرة الدفا اللي بصوت جدتي...وكانت كل قواي انهارت وكأني زي اللي منتظره أي كلمه أو نظره عشان أفرغ اللي بداخلي..
صعب.صعب يافجر تحسين باللي كنت احس فيه..
حسيت بالغربه طول هالأسبوع اللي فات..وكنت أشفق على حالي..
ومالقيت..مالقيت غير جدارن تحاوطني من كل جهه..وتشهد لحظات صمتي وعذابي..
أكره هالأحساس يافجر..أكرهه..
أكرهه الغربه اللي مصاحبتني وكأني مأسور لها..
وهالغربه اليوم بتبعد عني الوليد..اللي طالع الله ثم اطالعه..!!
تدرين فجر..صرت وحيده..خلاص مافي أحد بعد اليوم بيكون معي..
مافي أحد بتخانق معاه..وبحاتيه في اكله وشربه..!!
مافي أحد بنتظره اذا رجع متأخر بالليل..مافي أحد بيسأل عن حالي..!!
محد بيعرف اذا كنت مريضه ومحتاجه دواء يريحني..
محد بيعرف اذا انا متضايقه والا لا..!!
أنا ضعت يافجر..
ضعت بعد الوليد..مثل ماضعت..بعد يوسف وامي ..
مابقى أحد..خلاص مأبقى أحد..!!
..
تاثرت فجر بكلام ابتسام وابدا ماتوقعت أنه ابتسام حزينه ومكسورة الخاطر..وماقدرت تسوي شي لها..لأنها ضربت على الوتر الحساس..لكنها تعرف اذا سكتت بتذبح ابتسام أكثر..
و قاومت وتكلمت والكلمات تطلع بدون شعور\واحنا..وين رحنا..!!وابوك..وعزيز..وجدتي ..والا نسيتهم بعد الوليد..!!
قامت ابتسام من مكانها وهي مجروحه أكثر من أول ودموعها بللت وجهها كله\أنتـــوا....تصدقين احس سؤال صعب...ماأعرف اذا بيبقى أحد بعيني بعد الوليد والا لا..!!
وطلعت من المكان وهي ضايعه..وعيون فجر تتبعها و مليانه دمــوع على حال ابتسام المؤلم..
++++++++


أنتهى الويك أند بهدوء..وبدى اسبوع ثاني ثقيل للكل..
ومتعب لــ سماح اللي بدت ترهق بسبب حملها..لكن وجود أحمد بجنبها عامل اساسي و كبير في تنشيط يومها اللي تصحى فيه بأدويه..وتنام على أدويه معينه.. هذا غير أكلها المنتظم ونومها المبكر اللي تتضجر بسببه ..وكل هالأمور تفعلها بسبب أنجاب طفل سليم معافى..

أحمد\ممكن تاكلين بدون تذمر,,!!
اخفت سماح ابتسامتها وتصنعت العصبيه ورمت الشوكه على الطاوله\لا
هدى أحمد أعصابه وخذ نفس طويل\سمـــاح
ظحكت سماح\أحمد
خزها بعينه وهو ناوي عليها اليوم\سماح
مطت اسمه بدلع\أحمــــد عطته نظره ساحره وهي متونسه من عصبيته و
احمد\وبعــدين..!!
سماح\ههههههه ولاقبلين..!!..احمد عاد..والله خلاص..بموت..شبعت والله..شوفني كيف صرت دبه..!!
احمد\أوكي خلصي صحنك..وصدقيني بعدها مراح افتح فمي بكلمه..!!
سماح\لاااا
أحمد\أيه
سماح\أوووف..
أحمد\بسرعه..لك 15 ثواني...
سماح\شنوا أحمد أحنا جالسين بالبيت مو بالشغل
احمد\10 ثواني
سماح\أحمــــــد..
أحمد ويناظر ساعته\5 ثواني..
سماح\ياربــــــي
مسكت سماح الشوكه بضيق وبدت تاكل..وتاكل.وأحمد يناظرها وحابس الظحكه..
احمد\صج اللي المثل اللي يقول..
سماح وهي تاكل\أي مثل..!!
أحمد\حريم مايجون الا بالعين الحمراء..
+++++++++++




توني طالع من الجامعه..
هذا أول يوم دام لي..والله ياخذ هالدوام..!!
أنا شلي يخليني أخذ هالتخصص اساسا..والله لوعه وبطة كبد..
أمحق جراح ياطلال...
صدقوني زهقت..مليت من الدراسه..ولو علي أطلع منها وافتك..
ومسوي نفسي بو زعم دكتور..وين الدكتور..ووين انا..!!
الطريق طويل ..وانا لسه..توني ماطلعت من البيضا...
الله يعدي هالسنين على خير..وأتخرج وافتك..بعدها أتزوج...
وعلى طاري الزواج..
آآآآخ بس..ووين اللي ابيها..!!
طول هالأسبوع اللي مر وانا أترقب رجعتي للرياض زي المجنون..
أعد الأيام عد..وأنتظر يوم الجمعه يجي ..
ويوم جاء حسيت بكآبه ..
مدري شنوا كنت متوقع يصير..
اللي يشوفني يقول اني بشوفها..او حتى بسمع صوتها من بعيد..
لاكان لاهذا صار..ولاذاك..
وهذاني موجود احترق شوق و قهر..
ياناس..هي جنبي ومش قادر أوصل لها..
شعور صعب..
لكن الله كريم..
ومن كثر تفكيري وصلت البيت ونزلت على طول وأنا عيني رافعه فوق واشوف نافذة غرفتها..هذا حالتي..شوف وحرقة جوف..
معقوله وصلت البيت اللحين...
مااظن..شكلها ماخلصت دوام..وهذا اللي خمنته..
دخلت البيت لأنه كان عندي مفتاح سبير له...وشفت ياسر يلعب كوره..
اشتقت له هالولد. لي مده.ماشفته امس جيت مـتأخر..وعلى طول نمت....
جاني من بعيد يركض وهو يلهث..ووجهه محمر من صقعة الشمس..لمن صارقدامي ,ومد ايده يصافحني..\هلا والله 
ياسر\هلا بولد عمي..وينك أمس ماشفتك..!!
طلال\جيت متـاخر وماحبيت أزعجكم..دخلت الغرفه سكرت على روحي الباب ونمت..شخبار أول يوم دراسي..!!
مرر ايده بجبينه اللي معرق \حليو..لكن اليوم كان فاشل جدا..وماله داعي..ماخذنا غير الكتب..وطول الحصص هذره وسوالف..
طلال\هههه ذكرتني باللي مضى,,أيام المدرسه وخبالها..ياحلوها من ايام ليتها تعود والله...
ياسر\من صجك أنت وش تبي فيها..أحمد ربك اللحين أنت طالب طب..مليون غيرك يتمنى دراستك..!!
أعتفس وجهي على طول يوم ذكر اني طالب طب..مسكته من ايده ودخلنا داخل\تكفى..لاتذركيني بشي عن الطب..تراني كاره عيشتي والله,,
الا تعال..وين تركي ماأشوفه..!!
ياسر\هو من متى أحنا نشوفه.!
حسيته يتكلم بسخريه..لكن صاج بكلامه..من متى أحنا نشوف تركي..!!نادر جدا..
ياسر\له يومين مسافر دبي..ورجع امس الصبح..وعلى طول طلع للدوام...
ظليت فتره أفكر بتركي..خبيث هالولد..مايفوت يوم الا ويشتغل فيه..يموت اذا جلس بدون شغل..
طلال\وش عنده بدبي..!!
ياسر\على قولته..وثقل صوته..بيزنــــس..!
ظحكت على لهجة ياسر...وكملنا سوالف عن كل شي..ماشاء الله على هالولد..ارتاح له كثير..واللي يشوفه يعطيه اكبر من عمره..
الله يحفظه,,
==========




أول مارجعت الجامعه مريت على أمي أشوف أخبارها..!!
ويوم دخلت غرفتها..شفتها متمدده على السرير وعلامات التعب والأرهاق مبينه في وجهها..جلست جنبها..وانا خايفه عليها..\يمه أنتي تعبانه..!!
ردت علي بصعوبه\لا جمانه مافيني شي..بس أحس أنه ولادتي قربت..
فتحت عيوني على الأخير وانا مستغربه\شلون..أنتي توك..!!
وبنفس اللهجه\أدري..لكن مدري شفيني أحس بخمول فظيع..والالام قويه...الله يستر..
كلام أمي خوفني أكثر..ومش عارفه وش أقول. هذا مصيبتي ..ماأقدر أعبر..واظل ساكته..وبعدين استوعب,,,.وأمي حست فيني..وانا اللي مفكره أمي صعب أنها تحس فيني.هي من اسبوع ومهتمه فيني حيل..من أول مارجعنا البيت وهي ملاحظه التغيرات اللي طرت علي..وكثير تسألني..وانااسكت ماعندي رد مقنع عشان اريحها فيه..
هند\جمانه.روحي ارتاحي..أنت اكيد تعبانه من الطريق..
جمانه\لايمه عادي..بجلسك معك شوي..
هند\لا قلت لك لا..اللحين روحي أرتاحي لك ساعتين..,انا مافيني شي..واذا أحتجت لك بنادي الخدامه تصيحيك..
ماعجبني ردها..وظليت ساكته..لكنها ماخلتني واعترضت للمره الثانيه لمن أرغمتني اروح غرفتي وارتاح..وفعلا أنا محتاجه راحه..وابي أريح جسمي..ممرات الجامعه ماخلت فين حيل..وغصب طيب بتضعفني..
دخلت غرفتي وغيرت ملابسي ونمت وأنا مستهتره بصحتي..ووجبتي وحده باليوم غدء وعشاء في وقت واحد..وقبل ماأنام أكل سنيكرس وببسي..عشقي ألأبدي..وأنام على طول..
هذا حالتي كل يومي..كرهت هالروتين اليومي..لنا اسبوعين مارحنا الظهران..وتبون الصراحه أشتقت لها..ل.يتنا بس نروح..لكن ماأظن هالفتره..أمي على وشك ولاده..والروحه غير وارده أبدا....

لمن جاء يوم الأربعاء زي البرق..و الصبح قبل ماأروح الدوام سمعت أمي تكلم جدتي وتقول لها انه كل خوالي بيجون راس تنوره ويبظلون لحد نهاية الأسبوع..
ماتتخيلون قد ايش فرحت..
نقزت من الوناسه..كلهم وحشوني..أحس أني دهر ماشفتهم....الا غلا ماوحشتني..كل يوم أشوفها بالجامعه...لوعت كبدي بدلعها..!!
وعلى طاري الجامعه خليني أروح أتأخرت عليها..
والله يعني برجع العصر..ليتني أرجع بدري..عشان أتجهز..
ياحظي..من قدي اليوم..!!
+++++++++++


كلمتي أخوك..!!
راوين\أيه كلمته..لكن مااظن انه يجي ..!!
ابتسمت نور بحزن\الله يهديه.. وعلى طول غيرت الموضوع...المهم متى بتجين..!!
أمتلى قلب راوبن حزن ويأس..كل ماتتذكر أنه أمها ماتقدر تكلم تركي تموت قهر..
للأسف تركي مش معترف أنه عنده أم..واذا كلمته يطنشها..او يتنساى وجودها..
ماتتوقع أنه في أحد قلبه حجر كثر تركي..!!
ياما دعت له بالهدايه..لكن العاصي..عاصي..لو طلع للعالي أو دنى للأرض مذلول..
راوين\ماعندي الا محاظره وحده..الساعه وحده واصله البيت..!!
نور\طيب يابنتي لاتتأخرين...ورانا مشوار للشرقيه..!!
راوين\ان شاء الله يمه..مع السلامه..
نور\مع السلامه..!!
سكرت من أمي ومشيت للكفتريا لأنه بقى على المحاظره ربع ساعه....وظحكت على نفسي..لأني تذكرت الأحلام اللي بنيتها هالأسبوع..وبطلها الأول وألأخير طلال..
وهذا الأسبوع كله مر عادي..وبدون نتايج ملحوظه..
حتى ظله..ماأنسمح لي أشوفه..
على أن ساكنين في بيت واحد..وندرس بجامعه وحده..!!
لكن امنياتنا مستحيله...
سبحان الله..كل شي أشوفه قريب..وبنفس الوقت بعيد..!!
لكن ليتني أعرف..ليتني أعرف أكثر عن اللي قاله لي سلطان..!!
بس ماعندي الجرأه أني أتكلم معه عن هذا الموضوع...
وش بيقول عني أصلا..البنت ميته على الحب...وماصدقت على الله أحد يحبها..!!
والله أني متندمه..ياليتني خليته يكمل اللي يعرفه...ولا أظل بهالحيره..
ويمكن أنا فهمت غلط..
بس ماأظن..كلماته كانت واضحه ومالها الا معنى واحد..!!
طلال يعتبرني غير..يعني يحبني..!!
صح..والا أنا غلطانه..!!
+++++++++

يمــــه لكم 5 دقايق اذا ماطلعتوا..بحلف أني مااروح..وشوفوا عاد مين يوديكم..!!

نزلت فجر ووراها غلا تلبس نقابها..\ زين لاتعصب علينا..!!..ولفت على فجر...السخيفه جمانوا..حتى ماقالت لي أنه بنروح لهم اليوم..!!
لبست فجر عباتها وردت على أختها\يمكن نست..!!
ظحكت غلا بسخريه\كل الناس تنسى الا العجوز..ماتنسى..!!
كل هذا وهيثم يسمعهم يتكلمون وهو مبردين على الأخير..وهو معصب..ليش.!!بس كذا هو عرق في العايله كلها العصبيه الزايده..
..واللي يشوف هيثم يقول أنه في زلزال بيصير اذا مامشوا هالوقت..!!
كتف هيثم أيدينه بعصبيه..وزفر بقوه\قولوا والله..وين امي..!!
فجر\شفيك معصب..أمي بتنزل اللحين..!!
هيثم\تدرون كم الساعه اللحين..!!
غلا\يعني كم..!!
هيثم\أربــــع..اربع العصر..!!
أم أحمد\وخير ياطير..!!هذا أحنا جاهزين..!!
رفع هيثم عينه على أمه وكانت تنزل من الدرج ويوم شافها لابسه عباتها هدى شوي..وطلع يشغل السياره,,!!
وغلا تتبعه بعيونها..ويوم شافته طلع كليا..تكلمت..
غلا\كبريت..ولدكم هيثم كبريت...!!تعالي كم خذتي لبس..!!
تضايقت فجر من غلا..هذا اللي هامها لبسها وبس..\أوووف غلا..يعني كم خذت عشر..!!..ثنين بس..!
رمشت غلا بعيونها ووقفت جنب باب الصاله\ويه انا خذت خمس..!!
حط فجر أيدها على خصرها\وليش ان اشاء الله..ثنين يكفي.!!وين رايحني أحنا..كلها الجمعه وراجعين..!!
ظحكت غلا بغرور\صحيح هولبسين..لكن ثلاثه احتياط..!!
توها بترد فجر على أختها الا سمعوا هيثم يهرن..طنشتها وطلعت بره تلحق على حلف هيثم....وغلا تتمخطر وراها....
+++++++++++




اجتمع البعض في بيت جاسم ..زوج هند..
ماعدا عبد الرحمن اللي مايقدر يترك الشركه..
واحمد اللي أمتنع عشان راحة سماح..
أما بيت بو يوسف..
لطيفه مارضت تروح عشان ماتنبط مرارتها كثرماهي منقهره بحمل هند..وحطت عذر أنها بتجلس مع زوجها محمد اللي أعتذر عن الروحه..
والوليد منشغل بسفرته اللي بقى لها يومين..واللي طايح فيهم أثنين..عزيز وابتسام..
لكن الجده خذت ابتسام معاها وماقدرت تاخذ عزيز لأنه أمه مارضت..
والوليد بعد تفكير واقناع من جدته قرر يجيهم بالليل اذا خلص أموره وبالمره يسلم على عمته قبل مايسافر..
=============




جمانه بغرفتها..ماجات من الجامعه الا متأخر وعلى طول دخلت غرفتها تتروش وتغير ملابسها..
احتارات وش تلبس..!!
طلعت لبسين..الأول بلوزه صفراء بوسطها كلمات بالأنجليزي بيجيه..وكانت نص كم من الجهه اليمني..وكم طويل من الجهه الثانيه..وتنوره ميدي بيجيه..!!
والبدله الثانيه..كانت ورديه صوف هاينك.. نص كم ويتخللها على طرف اليسار وروود بنفس اللون..والتنوره جينز عاديه..!!
وبعد حيره طويله أختارت البدله الأولى..وجعدت شعرها عشان يكثر ..
وحطت بلاشر بني وملمع بني على شفايفها.. وشدو بيج على عيونها وكحل خفيف....
ناظرت نفسها بالمرايه..
وصرخــــت...
وااااااااااااااااااو..تهبلين ياجمون..منوا ناويه تطيحين اليوم..!!
وظحكت بخبث...
غلا الخبله..ناويه اسرق الأضواء منها...

جمانه جسمها ضعيف شوي وطويله....وملامحه ناعمه كثير..واللي يميزها يمكن عيونها اللي تدل على شطانتها..كانت حاد كثير..لكنها مو وسيعه.. وشفايفها شوي بارزه..وبشرتها قمحيه..
يعني البنت ناعمه..واللي يشوفها مايصدق انه كل هالبراء ه تخفيها جنون بنت..!؟

بعد ماناظرت نفسها أخر نظره..صفرت بخبال..وطلعت للصاله تستقبل اللي جايين..
وشافتهم كلهم..وكانت جدتها بالوسط..والبنات على يمينها والحريم على اليسار..صفطتهم كلهم وجات تركض تسلم على جدتها\فديت اللي وحشني والله..نورتي راس تنوره كلها..!!
مسكتها جدتها وحضنتها باقوى ماعندها..اشتاقت لهالبنت الشيطانه...واشتاقت لحركاتها اللي تعصبها
الجده\يعلي ماانحرم من شوفة عيالك قولي آمييين..!!
ظحكت جمانه بخبال كالعاده\آميييييييين..
هند كانت جنب أمها ويوم سمعت كلمة بنتها عصبت\شف البنت صج ماتستحين..تبين تتزوجين..!! 
جمانه\وشفيها يعني ..وتبي تجنن أمها اكثر ا ضافت..هذه سنة الحياه..
هند لوزت بوزها وردت\بنات اخر زمن..
لازالت جمانه تظحك..ماتدري ليه قالت آمين...يوم شافت منظر اهلها فرحت كثير..وبعفويه قالت هالكلمه..ابتعدت عن جدتها..وسلمت على حريم خوالها..وبعدين رجعت تسلم على البنات..وعلى طول غلا استلمتها..\يالخاينه..ليش ماقلتي لي أنه أحنا بنجيكم..!!
عفست جمانه وجهها..وكل هذا عشان تقهر غلا\وليش ان شاالله أقولك.!!وبعدين أنا فكرت أنك تدرين..!!
رمشت غلا بعيونها بتوتر\لا ..ماأدري..!!
راوين\وان شاء الله أنتوا بتتخانقون مره ثانيه.أستحوا..
رفعت جمانه عيونها لــ راوين..وظحكت..\راوين..تصدقين وحشتيني..!!
انحرجت راوين..وحمرت\حتى أنتي...وحشتيني..!!
والتفت لــ فجر\حتى أنتي فجر..وابتسام..كلكم فقدتكم..!!
ابتسمت فجر..وماعلقت..اما أبتسام تصنعت الأبتسامه وبهدوء تكلمت\..حتى أنا فقدتك..!!
============



أنتهى الجزء..!!

وصيت قلبي عليك 

الجزء العشرين
الفصل الأول
===========


راوين\أبي أروح البحـر..!!
ابتسام\طيب روحي..!!والا أقول...قوموا كلنا نروح..!!محتاجه أشم هواء...!!
راوين\أبي اشوف الغروب..!!
شاركتهم غلا بالحديث وكأنها أكتشفت شي خطير\طيب شرايكم نقول لسلطان..!!صدقوني ماراح يرفض لنا طلب..!!
فجر وماعجبتها فكرة أختها\أقول غلا..مو كأنك زودتيها شوي..أركدي أحسن..!!
غلا بدت بالدلع\شفيها يعني..عمي..ومايرفض لنا طلب..!!والا عندكم كلام ثاني..!!
فجر\السالفه مو سالفة سلطان وبس..أهدوا شوي..تونا جايين..عينوا خير..!!
غلا\يوووه..أحنا جايين عشان نستانس..وينها جماونا..مسويه بوزعم ربة البيت..!!
راوين\هههههههه في المطبخ جمانوا..
استغلت الغرصه ابتسام وقامت المطبخ على طول\بروح اشرب ماي..عطشانه..
راوين\جيبيلي معاك ابتسام لو سمحتي..!!
ابتسمت ابتسام لراوين ومشت المطبخ..وهي تفكر شتقول لجمانه..
أكيد بتنصدم..
وكانت بتتراجع..لكن حست بغباء..جمانه مردها بتعرف ..عن طريقها والا عن طريق شخص ثاني..
دخلت المطبخ ووقفت جنب الباب وشافتها تصب العصير في أكواب..والراحه باينه بملامحها..
حست بالذنب والضيقه..هي تعرف انه اذا جمانه درت بتزعل..وهي ماودها تعفس مزاجها وفرحتها اليوم..!!
أحتارت..تقول..والا ماتقول..!!
وظلت فتره طويله تفكر وسرحانه..
وماوعاها من سرحانها الا صوت جمانه..\بســــوم..
ابتسام\هلا..
جمانه\شفيك..تعالي..!!
قربت ابتسام من جمانه..وابتسمت بوجهها
جمانه بحنيه\تبين شي..!!
ابتسام\لا..
ضاقت عيون جمانه واستغربت..شفيها ابتسام..!!\بسوم شفيك..احس أنك مو على بعضك..!!
ابتسام\أنا....!!مافيني شي..!!
جمانه\متأكده..!!
ابتسام\أيه..ونزلت عيونها..متأكده..
حملت جمانه صينية العصير..ومشت\طيب أمشي نطلع لهم..
ابتسام\جمانـــه..لحظه..!!
التفت جمانه عليها..وسكتت تنتظر ابتسام تتكلم..
ابتسام\عندي لك سالفه..وابي أقولها..!!بس أحس زحمه والوقت مو مناسب,,,
أحترات جمانه أكثر..وفضولها لعب دوره..لكن الصينيه بأيدها ..وماتقدر تمارس طواقيسها المعتاده..ففضلت أنها تصبر شوي..لمن تلقى الفرصه المناسبه..\أوكي بسوم..خليني نطلع اللحين..ويصير خير بعدين..اوكي..!!
ابتسام\مو مشكله..
وبكذا طلعت جمانه وابتسام للصاله ..
لكن جمانه حست أنه الموضوع يخص الوليد..ماتدري ليش..!!
احساسها هالمره كان كبير..وقوي..
حاولت تتناسى الموضوع وتندمج مع البنات وسوالفهم..
بس ماقدرت..فكرت أنه تاخذ ابتسام ويختلون بغرفتها لوحدهم..لكن حستها صعبه تترك البنات لوحدهم..
جاها صوت راوين \ياهوااا..وش تفكرين فيه..
ابتسمت جمانه باحراج وخفت نبرة صوتها\ولاشي...
راوين\ياويلي على اللي يقولون ولاشي..!!جمانه شفيك..صخيتي فجأه..!!ماهو من عوايدك الهدؤء..
جمانه\ومين قال..!!أصلا أنا كلي هدوء ونعومه..!!
راوين\أهــا..طيب جمون..تعالي بقولك شي..!!
جمانه\قولي..
راوين بهس\لا قربي أكثر...
قربت جمانه منها لمن ألصقت فيها\وهذاني قربت..
راوين\أقول.....ابي أروح البحر...
ظحكت جمانه على رقة وخجل بنت خالها\ولايهمك..نروح البحر..هو قريب كثير منا..
فرحت راوين واستمتعت من هاللحظه\يعني نقدر نروح له مشي..
جمانه\نقدر..بس بنتعب....يبيلنا سياره تشيلنا...
راوين\ومين بيودينا...!
جمانه\وفيه غيره..سلطان راعي الفزعات..
راوين\أخاف يفشلنا..!!
جمانه\لاتخافين مايقدر علي..بكلمه وعلى طول بيوافق..
راوين\وثوق..
جمانه\أحم أحم..غصبن عنكم..ههههههه
راوين\أهي هذا جمانه العجوز اللي أعرفها..!!
أقتحمت غلا حديثهم فجأه\شتقولون..!!
جمانه أرمقتها بنظره حاده\وأنت شعليك..!!
غلا\أقول جمانه..
جمانه كتفت أيدينها وتسندت على الكنب الجلدي\نعم..!!
غلا\أنقلعــــي...وقامت بسرعه جنب الحريم قبل ماتسمع ردة فعل جمانه اللي دوم تقهرها..
===========






متى بتجي..!!
الوليد\ماأدري..أحتمال بكره بالليل..اوفجر الجمعه..!!
ثامر\ماتحس انها صعبه وضيق عليك..!!
شرب الوليد الكوفي اللي طلبه وهو يحس أنه الوقت يمشي بسرعه زي ماقال ثامر..بس هو مجبر أنه يروح\أنا أصلا أنا رايح رايح..عمتي لازم أسلم عليها قبل ماأسافر..
ثامر\على راحتك..بس حاول تجي الخميس أحسن لك..
الوليد\يصير خير..وأنت خلصت أمورك..!!
ثامر براحه\..والله يصبرنا على فراق هالبلد..
الوليد\تكفى ياثامر لاتذكرني...كل ماأتذكر أني بتغرب بعتصر هالقلب..
ثامر\يالله أحنا رايحين ندرس..والله يثبتنا ان شاء الله...
الوليد\ أن شاء الله....يالله قوم وراي طريق..
ناظر ثامر ساعته وكانت 8 والعقرب الكبير على10\تونا..شفيك مستعجل...!!
الوليد\وراي شغله ولازم اخلصها..
ثامر\أوكي..
طلعوا الشباب من الكوفي وقرروا يتلاقون الجمعه
الوليد ماكان عنده شغل ولاشي..بس كان يبي يختلي بنفسه شوي..
الوقت صار يخونه..وهو يحس بالتشتت بأفكاره..
يتخيل وش بيصير اذا عرفت جمانه..
يتخيل كيف بيسافر عن أهله..
كيف بيكون الوداع..
كيف بيصبر من دونهم.
صعب ..سفره بيكون صعب..
بيترك كل شي وبيسافر..
بيترك أبوه وأخته واخوه..وجمانه... وحلمه بانه يكون مشهور ولاعب محترف....
كل شي بيتركه...بسبب مجرد أمل ضعيف..ممكن يحيا وممكن يموت وهو ماطلع للنور..
لكن خلاص هو قرر الله معاه ودليله في كل خطوه يخطوها..
هو يمشي باحساس قلبه..باحساس قلبه اللي يقوله يوسف حي مامات..
والله كريـــم..وعلى نياتكم ترزقون...
==========





لا..مستحييييييل..!!

بعد ماطلعوا البنات (غلا وجمانه وراوين وابتسام) للبحر قررت ابتسام تقول لجمانه كل شي وتحطها بالصوره..مدام غلا وراوين مبتعدين عنهم..ومافي ناس موجودين هالوقت..
لكن أبدا ماتصورت تكون ردة فعلها بهالصوره..
:
وتحسفت على قد شعر راسها أنها تسترت على الموضوع وماخبرت جمانه....
جمانه تايهه.. مساكه راسها بعجز..وتروح وتجي من التوتر والضيقه اللي مصاحبتها من أول مادرت بالخبر..
خلاص الوقت ضاع والوليد بيسافر بعد يومين..!!
وش بيكون حالها..!!
ووقفت وهي مقابله ابتسام وعيونها كلها لوم وعتب عليها..\ليش ياابتسام..ليش ماقلتي لي..!!
حال ابتسام ماكان أحسن من حال جمانه..حتى هي متضايقه..اذا جمانه بتفارق حبيب..فأبتسام بتفارق أخو وعايله كامله تشتت بعد الوليد\وش تبيني أقول..أقولك أخوي تقدمت سفرته وبيروح بعد يومين..جمانه..
لاتزيديني لوم وضيقه..يكفي اللي فيني..أنا خلاص ماعدت أميز أفعالي..ماعدت أعرف اذا أنا عايشه والا لا..!!
سفرة الوليد هدت حيلي وارهقتني..!!فلا تلوميني أرجوك..كفايه لوم..
أنا أبي أحد يواسيني..مو يزيد علي..!!
أنتوا مو حاسين بحرقة الجوف اللي بصدري..
مو حاسين..ولا بتحسون بيوم ..
مشت ابتسام بعيد عن جمانه وهي ماتبي تقول شي تندم عليه بعيدن
وجمانه كانت منصدمه منها..ومو مستوعبه اللي قالته ابتسام..
ويوم شافت ابتسام تبتعد عن البحر..توها تستوعب..وعلى طول صرخت باسمها بدون شعور..\ابتســــــــام....
وابتسام سمعتها ولفت عليها وهي بمكانهاواقفه..
مشت جمانه لها لمن صارت قبالها..وعم الصمت بينهم..وماينسمع غير موج البحر اللي يتلاطم على الصخر ويرتد بكل قوته..
رفعت ابتسام أصبعها السبابه ودمعتها بعينها\شوفي جمانه..اذا بترجعين تلومينــــي فروحي أحسن لك....
حضنتها جمانه بكل قوه كانت عندها وسكتت ابتسام على طول وكأنت فعلا محتاجه حضن يضمها ويريحها وينسيها هموم بكره..
تمتمت جمانه باذن ابتسام بصعوبه وكل مافيها يرتجف \ألوم اللي يلومك يابتسام..ألوم اللي يلومك..سامحيني..سامحيني أرجوك..
ابتسام\جمانه..ليش مو حاسني فيني..أبي ارتاح..تعبت ومو قادره ارسي على بر..حاولت كذا مره اتأقلم مع الوضع..لكن ماقدرت..غصبن عني..غصبن عني..ماابي أخسر أحد ثاني..مليت..مليت من وحدتي وحزني..أبي أنسى..ماابي أحب أحد ثاني..لأن كل اللي أحبهم يروحون عني..ويخلوني بروحي..
ماأبي أنصدم..
تعبت وانا عايشه بروحي..
متى برتاح..قولي لي..متى برتاح..!!
وسكتت..وظلت تصيح..وتصيح في حظن جمانه..
ويوم هدت أبتعدت عنها. ومسحت دموعها بطرف عباتها.
وجمانه حاسه باللوم.\أسفه ابتسام..
ابتسام\لاتتأسفين..وانسي الموضوع..
جمانه\كيف أنسى وانتي متضايقه..
ابتسام\لا خلاص انا مو مضايقه..ارتحت لأني كلمتك..خفت أنك ماتفهميني..

ابتسام بابتسامه جافه \أثارايك تحبينه وأحنا ماندري..
أنحرجت جمانه..ودزت ابتسام بعيد..\ومين قال أني أحبه..
غمزت ابتسام بعيونها\لا والله..!!
جمانه\أي والله..
ابتسام\بيجي اليوم...
مافهمت جمانه عليها وضاقت عيونها\منوا..!!
ابتسمت ابتسام\الوليد..بيجي الليله..
بدون شعور قالت جمانه\صـــج..!!
ابتسام\أيه صج..!!أمشي نروح للبنات..شفيهم كيف يلعبون بالماي..شكل غلا عطت جرعات خبال لراوين..
التفت جمانه للبنات ومشت مع ابتسام لهم.. ..وفكرها بالوليد..بيجي الليله..يعني بتشوفه..هذا الشي ريحها كثير..على الأقل بتشوفه قبل مايسافر..
============



هند\يعني مو جايين اليوم..!!أنت قلتي لي أنهم بيجون..!!
الجده\أيه كانوا بيجون لكن سميه مارضت تجي معهم..!!
تكلمت نور ولهجتها ممزوجه بخوف\طيب ليش ماتجي سميه..شفيها..!!
الجده\تقول أمها أنها تعبانه..وهي مافيها الا كل خير..دلع بنيات,,
تنهدت هند بحزن على حال بنت أخوها سميه\الله يهديها ان شاء الله....
الجده\وين عشاك..والا مانتي بعشيتنا..!!
هند\شدعوه يمه..أنا انتظر هالبنات يجون..والتفت على فجر..فجور حبيبتي..دقي على جمانه قوليلهم بنحط العشاء..
طلعت فجر تلفونها من شنطتها\ان شاء الله عمتي..
ابتسم الجده بوجه فجر بكل حب وفخر\أيه هذا البنت السنعه..مو مثل المهبل اللي هجوا بسرعه..
بادلتها فجر الأبتسامه وكلمت جمانه\هلا وينكم..
تكلمت الجده بصوت عالي عشان تسمع جمانه\ياللي ماتستحون بسرعه تعالوا البيت..ولاتهيتوتن زي الصبيان..
جمانه على الخط وهي تضحك على كلام جدتها\وييييه..الجده معصبه..
فجر\حدها معصبه.يالله تعالوا..
جمانه\اللحين جايين..بس ننتظر سلطان..
تكلمت فجر بصوت واطي\بسرعه..
جمانه\هههههه طيب سلام..وسكرت..
الجده\وش قالت..!!
قامت فجر وحبت راس جدتها\بيجون يالغاليه,,هدي أعصابك..مو زين عليك..
كلمات فجر البسيطه بعثت الأبتسامه في وجه الجده ونست البنات على طول..ويوم شافت هند الموقف ظحكت\مفعولك قوي يافجر..صرتي أحسن مني..!!
فجربهدوء\ليتني أصير مثلك..أو حتى جزء منك..!!
هند\ياعمري والله مين مثلك أنتي..!!...والتفت لأم أحمد وقالت..الله يخلي لك فجر ان شاء الله..
رفعت أم أحمد ايدها لفوق \آميييييين..
وكلها لحظات وجاوا البنات وحطوا العشاء لهم وللرجال وتعشوا
==============




كانت ماسكه كيسه مليانه حلويات وطايره من الفرحه لأنه أبوها رضى لها تشتريهم..وكل مره تفتح حلاوه وتاكل شوي منها وتفتح الثانيه وتاكل شوي منهاوتضحك بجنون..وابوها جالس يناظرها وهو يسوق ويظحك على ضحكتها \يالدبـــه..!!بسج حلاو..
مااستوعبت ريوف كلام أبوها وظلت طول الطريق تاكل وتفتح لمن فتحتهم كلهم وارتاحت\اللــــه حلو حلــــو..ثنوا تقول..!!وحطت ايدها على فمها ودمعتها بعينها..أنا دبـــه..!!
ظحك عبد الرحمن على براءة بنته وحركاتها العفويه اللي تهبل فيه وتمسح أي ذرة عقل عنده\أيه دبه..دبـــه كبيره بعد...
قطت ريوف الحلاوه اللي بفمها ونزلت دمعتها\أنت الدبه..!!
علا نبرته شوي\لا أنتي الدبه..يالدبـــه..
ريوف\لااااااااا..انا مو دبه..مو دبه..
عبدالرحمن\وبعدين ليش تقطين الحلاو..اللي يجيبك معاه مره ثانيه السوبر ماركت..باخذ روز معي..وبخليج لوحدج في البيت..
حركت ريوف رجولها بعصبيه وهي مصدقه أنه أبوها بخليها بالبيت لوحدها ورمت كل الحلاو بالأرض..وهو ماهتم فيها وظل يضحك على حركاتها لمن وصلوا البيت ونزلت على طول من السياره اما عبد الرحمن فتح الشنطه بينزل الأكياس وجاه تلفون وكان أحمد داق عليه وظل يكلمه ونسى ريوف اللي ظلت تصيح جنب باب البيت..ويوم أنهى مكالمته شافها وظحك عليها وخذا ألكياس وفتح الباب وطنشها ونادى روز تشيل باقي الأكياس معاه 
وظل واقف جنب الباب قبالها وهي بنفس الوضعيه ساكته ودموعها بعيونها.. وعرف أنها مو متحركه أبدا الا اذا أحد مسكها ..
ظحك كثير على بنته..هذه عادتها ومستحيل تغيرها ابدا وعلى طول شالها بخفه ودخلها الصاله وقطها على الكنب وفصخ غترته وجلس جنبها وحضنها\بنتي دلوعه..!!
مشت ريوف دموعها بثوب أبوها وتكلمت بصوت خشن من كثر الصياح \ماأحبــــك..كله تصلخ علي..بعلم يدتي عليك.
جارها عبدالرحمن بالكلام ومثل أنه خايف وحضنها بقوه\لالالا لاتقولين لها..أخاف تطقني بعدين..!!
شدت على اسنانها وقالت بقهر\الا بقول لها..تطقك بالعصا مالتها..وظحكت بخبث وهي تتخيل أبوها ينضرب بالعصا..
عبدالرحمن\ياشقيه..ترضين أنه أبوج ينطق..!!
ريوف\أحثـــن..تثتاهل..
فتح عبد الرحمن عيونه ومسوي نفسه مندهش وتركها وقطها على الكنب\وبعد أستاهل..أوريج..جلسي هني لوحدج...بروح أنا أنام..وياويلج ان جيتيني ولاتسبحتي..!!وابتسم بخبث..يادبــــــه..ودخل المطبخ وقال لروز تسبح بنته..وطلع فوق يتسبح وينام..
ويوم مرت ربع ساعه شاف أحد يفتح باب غرفته فتح عيونه شوي وعرف انه ريوف وعلى طول غمض عيونه وسوى روحه نايم ومو حاس فيها..وعلى طول جاته بنته وشعرها مليان ماي ولابسه بيجامه بيضه ومستعده للنوم ورفعت رجولها بصعوبه عشان تطلع للسرير وجلست جنبه ونامت..يوم حس عبدالرحمن أنها نامت ضمه لصدرها وحب راسها وعرف انها توها متسبحه وابتسم بحنيه.. مسك ريموت المكيف اللي كان محطوط جنبه وقصر عليه لأخر شي وغطاها بفراشه ونام وهي بحضنه كالعاده..
=================



ناظر الوليد ساعته الفضيه وشافها 12 ونص..
مر الوقت عليه بسرعه وماحس أنه وراه طريق الا على 12 .. بركن سيارته على جنب..وتفشل من عمره كيف بيدخل عليهم هالحزه أكيد كلهم نايمين..وكيف أصلا بيدخلونه الا بوجود جاسم زوج عمته هند..
ويوم وصل للبوابه قرر يكلمه عشان يدخله ..وضرب على رقمه وهو منحرج وتوقع انه مايرد عليه لكن تفاجأ أنه باول رنه رد..سلم عليه وسأله عن أحواله..وتفاجأ للمره الثانيه يوم عرف انه كان ينتظره هو وعمته هند..سكر منه وظل ينتظره..
وهو يسأل نفسه..مين قال لهم أني جاي..!!أكيد جدتي..!مافي غيرها..!!
والله أحراج ليتني ماجيت بس..وأنحطيت بهالموقف..اللحين وش بيقول عني الرجال..مستهتر وتوه متفرغ..!!
أوووف الله حاله..
وعلى هاللوم والتفكير شفت سيارة جاسم من بعيد..ويوم قرب نزلت من سيارتي ورحت اسلم عليه\السموحه منك..تعبتك معاي..
جاسم\أفا عليك يالوليد لاتعب ولاشي..يالله تعال وراي..عمتك تنتظرك..!!
ابتسم الوليد باحراج فظيع وقال\ان شاء الله..وركب سيارته..
وكلها خمس دقايق ووصلوا نزل الوليد وترك شنطته بالسياره ..ووقف له جاسم لمن جاء له وحط ايده بكتفه \حياك...
الوليد\الله يحيك...ودخلوا البيت وعلى طول للصاله لأنه هند كانت منتظرتهم وأول ماشفاها الوليد حن لها لأنه واضح عليها التعب والأرهاق وفجأه تذكر امه وترحم عليها بقلبه اللي أنفطر حزن بذكراها..سرع خطواته من عمته يوم شافها بتقوم عشان تسلم وجلسها وحب راسها\والله ماتقومين..وانت تعبانه...
ابتسمت هند بتعب خفيف وضربت الوليد على صدره بخفه\وليش توك تجينا..!!كنت أحاتيك..!!
جلس الوليد جنبها ..وناظر جاسم اللي كان يبتسم لهم وبعدين لف على عمته\شسوي ياعمتي..والله نسيت وماتذكرت أني بجيكم الا متأخر..
هند بعتاب\أخر مره تسويها...
الوليد\هههههههه ان شاء الله..
تذكرت هند سفرة الوليد وتكلمت بجديه عشان تخفي حزنها عليه\وش صار على سفرتك..!!
أستغرب الوليد..مايذكر أنه قال لعمته عن هالموضوع\أنتي دريتي..!!
هند\وفي أحد تتوقع مادرى...أنا ماراح ألومك لأن خلاص مضى وقت اللوم...لكن اللي ابيه منك تشد حيلك وترفع روسنا..وتجيب لنا الشهاده..
أرتاح كثير الوليد من كلام عمته..يمكن لأنها الوحيده اللي تقبلت الموضوع بكل واقعيه وماتضايقت زي البقيه..
الوليد\شفتي عيوني...من عيوني ياعمه..!
أخذت هند نفس وكملت كلامها بصعوبه\الله يوفقك..واللحين يالله قوم نام..تأخر الوقت..
جاسم\ها ياهند أرتحتي اللحين...!!
هند\أكيد.. ايه صحيح تعشيت..
الوليد\ متعشي..تسلمين..
قامت هند بصعوبه بعد مساعدة الوليد لها\..يالله أنا بروح أنام وراي قومه الصبح..وخذ راحتك ...وابتسمت بحنان...البيت بيتك
===========


جوعـــــانه
..وابي أكل شي يسد جوعي..
بتقولون لي ليه ماتعشيتي..!!بقول لكم جلست جنب الرقيقه غلا اللي كانت مسويه ريجيم وسدت نفسي على الأكل...وماكلت غير ملعقتين خضار وقمت وانا متنرفزه منها...وفي شي ثاني سد نفسيتي كلها..لكن ماراح أّذكره..أنتوا تعرفون أكيد..!!
طلعت من الغرفه بهدوء عشان مااقوم البنات اللي ناموا بغرفتي وسكرت الباب ببطىء..ويوم انجزت المهم الصعبه أطلقت واااااااو كبيره بعد..

ورحت للمطبخ وفتحت الثلاجه على طول... لعل وعسى أشوف شي بقى من العشاء..لكن للأسف مالقيت شي..
أكيد الخبله جيليتا خدامة جدتي رمتهم بالزباله أو كلتهم..مالت عليها الدوبه..
تسندت على الثلاجه وانا الجوع ذابحني واصوات بطني بدت تطلع وتقول أنقذوني..
وشفت علبة ببسي مسكره..خذتها وفتحتها..
أدري بتقولون مجنونه..بس شسوي هذا الموجود حاليا..
شفت كيسة توست محطوطه بطاولة المطبخ..وفكرت أسوي لي توست بجبن..لكن تعيجزت وطنشت بطني..تذكرت أني حاطه سنيكرس بدولاب الصاله وطلعت اخذه.ياسلام..حلت السهر عندك ياجمانه..!!
و شفته وماحد كله..فتحته على طول بأيدي اليمني..وأيدي اليسار ماسكه قوطي الببسي لكن سمعت أزعاج وراي وصكت باب.. لفيت وجهي بسرعه..وشفت الوليد وصرخت\يمـــــــه..وحطيت الببسي والسنكيرس بوجهي وكأنهم بيحجبوني عن الوليد..وعلى طول تخبيت ورى الدولاب لأنه كانت في فتحة ديكور جنبه..ودخلت نفسي غصب فيها..لمن تغلصت..!!
وقلبي..!!
شنوا قلبي..!!
احسه بيوقف من نبضاته المتسارعه..وغمضت عيوني بدون شعور والببسي والسنكرس بوجهي لحد اللحين..
:
سمعت صوته الهامس وكان قريب مني حيل\جمانه..؟
عرفنـــــــــي..!!يارب ثبتني ماأقدر أستحمل..
عاد اسمي مره ثانيه\جمانه وينك..!!
رديت عليه وجسمي ينتفض\هلا...هلا...الوليـــ ــــــد..!!
كلمني ووصوته هادي ومحرج\آسف ..ماكنت أدري انه في أحد موجود..!!كنت طالع أخذ شنطتي من السياره..وووبس..
جمانه\لاعادي الوليد..أدري أنك ماتقصد......وسكت..وهو سكت..وظلينا فتره ساكتين..سبحان الله تحققت أمنيتي على طول وشفته وهو شافني بموقف ماعمري تصوت أنه بيحصلي بيوم..
وبعد فتره..ماحسيت فيه..
وشكله راح..حسافه..
لكن أتفاجأت بصوته مره ثانيه..
الوليد\أحم..ماراح تقولين لي على السلامه..او على الأقل شلونك..!!
ياربي..وانا اللي مفكره أنه راح..أثاريه موجود..معقوله يفكر بنفس اللي أفكر فيه,...!!
رديت عليه بصوت واطي وأنا منحرجه\الحمدلله على سلامتك..
الوليد بهمس\بس..!!
ابتسمت له..ماراح يوفت هالفرصه\أيه بس......وكملت وانا مغصوبه... الوليد معليش تدخل غرفة العيال أبي أطلع..
الوليد\أفا طرده يابنت العمه,,!!..
لاياالوليد مو طرده..أخاف أذوب قدامك..ياويلي شفيني..!!
جمانه\لا ..أخاف يطلع ويشوفونا...ووو
قاطعني بسرعه وتفهم الوضع\أوكي..انا بدخل..تصبحين على خير ....جمــــانه..
غمضت عيوني وأنا هيمانه..اسمي حلو على لسانه..\وانت من اهل الخير..
وسمعت فتحت باب وعرفت أنه راح..
وانا على طول تركت هالببسي والسنيكرس اللي مخبيه فيهم وجههي وحطيت بالطاوله ودخلت غرفتي انام..وانا شبعانه...
شبعانه حــــب...!!
============



فتحت عيوني ومسكت ساعتي اللي جنبي وشفتها 11 بالظبط..لفيت وجهي الجهه الثانيه وشفت غلا نايمه وشوي بتوصل عند الباب من كثر حراكاتها....أما جمانه على سريرها..و مايبين شي فيها غير رجولها الطوال..
وشكل فجر وابتسام صاحين من زمان وماحسيت فيهم..
قمت من فراشي بكسل..الصراحه ودي أنام اكثر..لكن فشله وش بيقول عني..!!
دخلت الحمام اللي بالغرفه وكانت هذه أول مره أدخله..ياحليلها جمون..حتى الحمام صابغته اصفر..!!
تموت على الأصفر هالبنت..!!ولمساتها كلها أنثويه والورود المجففه منتشره بكل جهه حتى بالحمام..!!..بس لوتخف من دفاشتها تطلع بيرفكت..!!
غسلت ةجههي بالماي وشفت وجهي بالمرايه...
ضعفت كثير..
معقوله كل هذا تفكير..
لكن مو مشكله ضعفي أبرز ملامحي أكثر..
ابتسمت على تفاهتي..وذتكرت أنهم أحتمال يجون اليوم..
يارب يجون..!!وحتى لو جاوا..وش بيصير يعني.!!
صج غبيه..!!
خلني أطلع تأخرت عليهم..وبلا كلام ماله معني..!
وطاحت عيني على البنات مره ثانيه..وكنت بصحيهم لكني مو ناقصه تهزيأت توني صاحيه ومالي خلق..
طلعت من الغرفه وأتجهت للصاله وشفت الكل مجتمع ماعدا فجر وابتسام..لكن سمعت أصوات البنات في المطبخ ورحت لهم على طول وشفتهم جالسين يفطورن..
راوين\صبـــــاح الخير..
فجروابتسام\صباح النور..
طلعت فجر كرسي لي وقربته جنبها\تعالي فطري معنا..
جلست جنبها وشفت عصير برتقال وصبيت لي منه وشربته..من متى صاحين..!!
ابتسام\يعني ربع ساعه..
راوين\أها زين..خفت أنكم صاحين بدري..
فجر\والبنات صحوا..!!
ظحكت بنعومه وقلت\ولاقنبله تقومهم..
ابتسام\يمه منهم..أكثر ناس بالعايله ينامون..ماتشوفونهم صايرين طوال..!!
راوين\صج..!!اجل بظل طول اليوم نايمه..!!
فجر\أجل تصدقون أنا سمعت العكس..!!بس خلاص راحت علينا ووبيظل هذا طولنا..
مسحت شوي جبن بالخبز وابتسمت برضا\ على كل حال..
==============




توني ماسك خط الطريق وناوي أنزل الشرقيه..ومن الشرقيه لراس تنوره..
أمس قررت أني ماأروح وأخلص شغل المشروع..
لكن مدري ليش غيرت رأي على طول ..وماشفت نفسي الا مجهز أغراضي وراكب السياره..وكلها أربع ساعات وواصل ..
ظغطت على راسي بألم وفصخت النظاراه الشمسيه....راسي مصدع وكله بسبب سهرة أمس..
كثرت بالشرب لمن داخ راسي ونمت بدون ماأحس.... .. وغير كذا تذكرت أني ماشربت قهوتي الصبح..ومافيني أرجع وأشتري لي قهوه من أحد هالكفيهات..

شفت على يميني محطة بنزين وجنبها (قهوة الطريق) لفيت لها وطلبت قهوه وكلها نص دقيقه وخذتها وطبعا ماحطيت سكر لأني أحبها مره عشان تصحصحني أكثر..
ومشيت ودعست الطبلون..أبي اوصل بسرعه..وناوي أخلي هالأربع ساعات ساعتين..
شغلت على الراديوا عشان ألهي نفسي بهالطريق..
حطيت على أف أم وطلعت لي أغنيه غريبه مصريه وممزوجه بعربي..
صج سخفين كل واحد حس أنه صوته حلو حط له اغنيه وصار مشهور.
مصدقين حالهم كثير..أجل هذه أصوات..!!
طفيت الراديوا وخذت لي شريط لــ عبدالحليم حافظ...*..نار ياحبيبي نار..*وشغلته..
سمعت صوت تلفوني يدق..قصرت على المسجل..وجلست أدور عليه وأنا أبي أتذكر وين حاطه..
وبالأخير شفته تحت المقعد اللي جنبي خذته على طول قبل مايسكر وشفت المتصل مبارك..
ورجع لي الصداع ثانيه وضاقت عيوني بملل....شيبي هذا متصل..!!توني شايفه أمس..!!
وعلى طول بدون شعور قفلت تلفوني بوجهه..وقطيته ورى..وطولت على المسجل..
===========






صار لي نص ساعه واقفه جنب المرايه واحاول أدخل هالعدسات الكحليه اللي مو راضيه تدخل..
وياانا ياهي اليوم..بتدخل يعني بتدخل..
ومدام أني دخلت الأولى بتدخل الثانيه غصبن عنها..
بس شفيها زهقتني ياربي..الكل تجهز وخلص الا أنا..!!بقى لي اكمل مكياجي ومكياجي أعرفه ياخذ مني ساعه كامله ..ياربي شسوي اللحين..
والله يشوف شكلي يموت ظحك عيني مفتوحه على ألاخر وتدمع.. وجسمي كله على المرايه والشعر مرفوع أي كلام..
ليكون مقلوبه عشان كذا ماتدخل..!!
خذت العدسه وحطيت لها السائل اللي ينظفها وقلبتها وحطيتها بوسط عيني وتركتها...وعلى طول دخلت..
أخييييرا..أثاريها مقلوبه وانا ماادري...!!آآآآه ...غمضت عيوني عشان ترتاح شوي وجلست على سرير جمانه..ويوم حسيت أني أرتحت فتحتها وخذت منديل ومشيت دموعي اللي نزلت..
وبديت أشتغل بالمكياج..
ومدام أني لابسه بلوزه فوشيه وجينز كحلي..راح أحط مكياج بسيط..
خذت القلم الكحلي وحطيته تحت عيوني والماسكارا برموشي ثبتها..صحيح أني مو محتاجه تطويله رموش..لكن ماأقدر لازم أحطه.... وبعدها حطيت قلوس وردي وشوي بلاشر فوشي وانتهيت..
ماله داعي احط اوفر..
فتحت شعري ونفشته شوي ورفعته كله ونزلت خصلات من ورى..وانتهيت اخيرا..
بس بقى احط الحلق الغجري اللي كان بلون البدله فوشي..
خذته من الشنطه ولبسته..ولبست أساوري السته اللي كانت بالطراز الهندي..وهذا شي اساسي عندي..!
وابتسمت أبتسامة رضا على شكلي..
وطلعت للصاله وانا عارفه أني باخذ تهزيأه من امي على جلستي المتأخره...
وبالفعل اول ماطبيت الصاله عطتني أمي الكلام العدل..والمصيبه أنه الكل جالس ..وغير كذا كانوا يتغدون ومطنشيني..
هو أكيد بيطنشوني..أمس حالت فيني عمتي هند وبالموت كلت 
واليوم شكلها يأست مني..
...شفت سلة فاكهه على الطاوله..خذت لي تفاحه وجلست على الطاوله..وأنا شوي منحرجه..
أم أحمد\بدري غلا..كان كملتي نومك..
ظحكت على أمي عشان أخفف الموقف علي..وناظرن بفجر عشان أستنجد فيها\ههههههه والله كان ودي لكن أحترمت روحي...
سمعت ظحكة جمانه اللي كنت جالسه جنب ابتسام \هههههه صج أحترمتي روحك..!
التفت العمه هند على بنتها وضربتها على أيدها\وانتي مو أحسن منها..توك صاحيه ياحظي..!!
وأنا هنا مت ظحك..احسن مو أنا بس اللي أتهزأ..تستاهل جمانوا..مسويه نفسها بو زعم أنها الزينه..مالت عليها...وبكذا سكتت وسكرت فمها..أحس مالي خلق أزعاج من الظهر..
لكن حسيت أنا في أحد ناقص..مو موجود..
أيه..جدتي وينها..\أقول فجر..وين جدتي..!!
فجر\عند العيال بالمجلس..
غلا\أها..
فجر\تبين منها شي..!!
ظحكت...يعني شنوا أبي منها..!!\لا..بس أسال عنها..!
ابتسام\..
هند\وين ياأبتسام,,,!!
ابتسام\لا خلاص ياعمتي..شبعت يعطيك العافيه..
هند\يعني بتسوين نفس غلا..!!
التفت علي ابتسام وقالت بقهر\وأنا اقدر أصير مثل غلا..همتها عاليه البنت..!!
وظحك الكل على لهجتها,,أما أنا..ابتسمت بفخر وغرور ورمشت بعيوني\شكـــرا..وعلى طول جت عيني بعين مرت عمي نور..وانحرجت الصراحه..ليش مدري..!!
أحس اذا طالعتني اخجل منها عكس أزواج عمي البقيه..
يمكن لأنها هاديه ونادر ماتتكلم مع أي شخص..
أو يمكن لأنها دوم تبتسم بطيبه ونيه صافيه..
مااعرف ليش..!!
لكن اللي اعرفه انها الوحيده اللي أستحي منها..
واكره أني أنوضع بهالمواقف..لأن شخصيتي تتغير كليا..
ومااكون غلا اللي الكل يعرفها...
:
قطع افكاري صوت جمانه وهي تتدلع على أمها \يمه ترى أقولك من اللحين..بنطلع ونتمشى ..
رديت عليها عمتي وهي تتمصخر عليها\ومين ياعمري بيوديكم..!!
جمانه بصوت أجش وحريمي\لاتخافين علينا..احنا مرتبين الوضع عدل..سلطان بعد عمري..!!..خلف أهلي والله..يعلني ماأّذوق حرته بيوم بيتكفل بهالشي..!!
الجالسين كلهم ظحكوا على كلامها..ومطها بالكلمات...

مو قلت لكم أنها عجوز..وماتصدقون..!!
ومحد مصبرني على خبالها الا انها تفهمني بسرعه..لأني حتى أنا أبي أطلع..
جمانه\ها وش قلتي يمه..
هند\ماأدري..
الصقت جمانه بأمها أكثر وبدت تتدلع\يمه..تكفيييييين..
دزتها عمتي بخفه وهي مالها خلق للدلع اللي مو جاي بوقته\زين..زيــــن..وخري عني..
جمانه\يعني موافقه..!!
هند\اوووف اللهم طولك ياروح..مواقفه..وخري عني جمانوا..
ظحكت جمانه بجنون وباست أمها بدفاشه\واااي أموت فيك يمه..ياحبيبتي أنتي,,!!وقامت تنطط زي السبال.....يالله بنات جهزوا حالكم..وينــ فجر..!!
رفعت فجر راسها\هذاني موجوده..
جمانه\هههههههه والله ماشفتك..يالله قوموا..وانتي أول وحده بتقومين معانا..!!
فجر\يصير خير..
ضربت جمانه رجولها بالأرض بعصبيه\فجـــــــــــــــــــر..قومي....!!
فجر\ههههههه زين..أصلا حتى أنا نفسي أشم هواء..
=============





يتمشون على البحر..ومستمتعين بجو اليوم الحلو..
ماكان حار ولابارد..كان معتدل بنسيمه الدافي.. ولولا الرمل اللي عكر وذبح عيونهم..كان طلع ولا احلى..
الوليد حاط أيدينه بجيب بنطلونه الفضفاض النيلي..وكان رياضي قح بجزمته الرياضيه..تيشيرته أبيض ولابسه كاب نيلي\ماراح يجي طلال..!!
سكر هيثم تلفونه وحطه بجيب بنطلونه الجينز\مااظن.يقول أحتمال يجي..واحتمال لا..!!
الوليد بحزن ياكل قلبه\حسافه كان ودي نسهر الليله مع بعض..!!
حزة في نفس هيثم هالكلمه لأنها بتكون أخر سهره مع الوليد اللي كان صديق وولد عم واخو بنفس الوقت..
مايدري كيف بيقدرون على فراقه..
صحيح هم نادر مايشوفونه وخصوصا لأنه مقسم وقته بين النادي والجامعه..لكن بيظل له اثر كبير بعد سفرته..
والله يعينهم على فراقه المر..
هيثم حاول يبعد نظاراته عن الوليد..وناظرالسماء اللي مغيمه..والبحر اللي يلطم بامواجه \ماأتخيل..ولابي أتخيل أنك بتسافر عنا...
ابتسم الوليد بألم وقال\لا..تخيل ياهيثم..عشان أقدر اروح وانا مطمئن..
هيثم\أتخيــــل..!!
أحسها صعبه يالوليد..
كيف قدرت.!!كيف قدرت تترك حلمك وتروح..
وعشان أيش..!!
معقوله عشان دراسه..!!اللي تقدر تكملها هنا..في بلدك وعند أهلك..!!
رفع الوليد راسه للسماء وكانه يطلب المعونه من ربه أنه يصبره ويثبته..عظ على شفايفه وحاول يكتم سره ومارد الا بكلمتين وعينه متصوبه لمدى لبعيد محد يشوفه الا هو\حلمي هنــاك..حلمي بره ياهيثم..!!
هيثم بعجز واضح وقف قبال الوليد\كيف..قولي كيف..!!وين اللي يقول يبي يصير لاعب مشهور..وين اللي يقول يبي يوصل للنجوميه..وين أمنياتك وطموحاتك..والا كل هذه الأمور أنتهت..!!
الوليد جاوبه بعيون كسيره وضايعه\أرجوك ياهيثم..لاتذكرني..خلني أنسى..
هيثم\كيف تبين أسكت وأنا أشوفك تهدم كل شي حلو بنيته بايام طويله..ولاتبيني أذكرك..!!
الوليد بجمود غريب\هيثـــــم...اذا تبي تجرح هالقلب...وأشر على قلبه.... ذكرني..وتلذذ في تعذيبي..
واذا تبي تداوي هالقلب..أنسى...مثل ماانا بنسى...!!
ومشى بعد ماقال هالجملتين اللي عورت قلب هيثم..وشتته أكثر..
وظل واقف يناظر ولد عمه اللي يمشي بانكسار لوحده..
وكأنه غريق في بحر ماله أول ولاأخر..
وكان بيتبعه لكن تراجع لأنه عرف أنه يبي يكون لوحده ويراجع حساباته..
وطاحت عينه على سلطان اللي جايب البنات ..وظحك وهو في غمرة حزنه..لأنه كان شكل سلطان يضحك وجموع البنات وراه وكأنه أمير وهم يتبعونه..
قرب لهم وشاف وحده تلوح له بأيدها وتسويله باي...وعرف أنها غلا من نظاراتها..
سلطان\هلا وغلا بولد أخوي...وين الثاني عنك..تطلعون ولاتقولون لي..
هيثم\بلا كذب قلنا لك وأنت مارضيت..لف هيثم وجهه على بنات عمه وسلم عليهم..شخباركم بنان العم..!!
محد تكلم غير جمانه الملقوفه\وأنا مطلعني من الحسبه..!!
هيثم\ههههههه وانتي معطتني فرصه..توني بقول شخبارك بنت عمتي..!!
جمانه\وانا برد عليك..الحمدلله..
دخلن غلا عرض عليهم ولصقت بهيثم\أقول أقول أقول..هيثوم..!!
بعد عنها هيثم وهو متقرف من حركاتها\هيثم في عينج..شتبين..!!
جمانه\ههههههههههه أحسن..
خزت غلا جمانه من ورى نظارتها وبعدين طنشتها\نبي ندخل داخل..
هيثم\دخلوا..احد مسكم..
فجر\نبيكم تدخلون معنا..!!
هز هيثم كتوفه بدون أعتراض\كيفكم..عادي..!
قربت ابتسام جنب فجر وهمست لها\فجر..قولي له وين الوليد مايرد على تلفونه..!!
فجر\ان شاء الله...هيثم..
هيثم\هلا
فجر\وين الوليد ابتسام تسأل عنه..!!
بدون قصد هيثم طاحت عينه على ابتسام ورد عليها.. وهي أنحرجت من نظراته لها وعلى طول نزلت عيونها هيثم\الوليد يتمشى على البحر... قدام شوي..
فجر\أرتحتي..!!
رفعت ابتسام عيونها\يعنـــي..
جمانه\واحنا بنوقف كثير..!!
سلطان\لا طبعا..بس صبروا بدق على الوليد..!!
دق سلطان على الوليد ومارد عليه..وظل يدق عليه لمن رد وقال له أنهم بيدخلون داخل وقفل منه..
ابتسام\بيجي..!!
سلطان\أيه..يالله مشينا...
مشوا الشباب والبنات لـ داخل المركز وكان حلو وممتع.. تقريبا فيه بالجهه اليسرى سينما لكن مادخلوها وجنب السينما على طول مطعم لوجبات سريعه وبعدها مكتبه متوسطه اللي دخول فيها البنات عشان فجر... والشباب تركوهم ودخلوا صالة الألعاب اللي كانت محتله مساحه واسعه بشكل كبير.. والألعاب اللي كانت موجوده لعبة البولينج والبلياردوا كانت بصاله ثانيه أصغر شوي.. والعاب كثيره خاصه للشباب..لكن المركز كان عائلي..
::::
وهاللحظه دخل عليهم الوليد وهو متصنع الأبتسامه.. وشاف سلطان وهيثم ماخذين كور البولينج الثقيله ويبدون يلعبون..

خذ الوليد الكوره وقرر يلعب معاهم ويعرض مهاراته لهم..
وخذ له مكان معين..وصار بالجهه اليمنى وهيثم باليسرى وسلطان يتوسطهم وكلهم مستعدين ومنزلين ظهورهم للــ لعبه..
سلطان\أقول هيثم مدام الوليد جاي ماله داعي نفشل عمرنا ونلعب..امش ننسحب..!!
ناظر هيثم الوليد وفرح لأنه مبتسم وشكله حاول انه ينسى ومايضيع اليوم الوحيد اللي بيكون فيه مجتمع معاهم..وهو حس بالغباء لأنه حاول يذكره بجروح قديمه..وكره عمره على تسرعه.
لكن حاول يتناسى الموضوع ويستمتع مع الوليد بكل الطرق مدام هو حاب هالشيء..
هيثم\لالالالا بالعكس..انا أبي ألعب..ومقرر أهزم هالوليد..!!
ظحك الوليد بغرور وجارا هيثم وهو يدري أنه المسأله كلها تمثيل في تمثيل\مشكله الثقه..يالله 3..2..1..go....
ومشوا بسرعه لمن رموا الكور الحديديه والكل يناظر هالكور اللي تتحرك ومايدورن مين اللي بيطيح أكثر وبيوصول للهدف..
وطبعا زي ماقال سلطان الوليد هو اللي بيفوز عليهم وطيحهم ماعدا ثنتين صار متحكمين بوفقتهم ومانزلوا واللي بعده على طول هيثم اللي كان بقى له 5 ويفوز واخرهم سلطان وماراح أذكر كم لأنه فاشل بهالأمور ..واللي يعجبه بس لعب الورقه(الكوتشينه) والبقيه على جنب عنده..
سلطان\مو أنا قلت لك..خلنا ننسحب..هذا هو فاز علينا..أنا منسحب من اللعبه..ومشى عنهم..
ظحك الوليد بجنون على شكل سلطان المهزوم ومشى وراه وحاط أيده علة وجهه.. وباسه على خده\قلنا لك من زمان خلنا نعلمك ..لكن مارضيت..!!
مسح سلطان خده بقرف\ووع عليك..أحد قالك بوس..امشوا ندخل بس..!!
الوليد\وين.!!
هيثم\نلعب بلياردوا..!!
سلطان\مانبي بلياردوا..!!
ابتسم الوليد بخبث\ليش خايف من الهزيمه..!لاتخاف ماأحب العبها ولا أعرف لها اساسا..
هيثم\حتى أنا..
سلطان\والله اللي يعرف لها تركي...
الوليد\ولد عمي..!!
سلطان\أيه متفنن في هاللعبه..
هيثم\أصلا مايبيلها شي..
سلطان بطنازه واضحه\أيه مايبيلها شي..اشوفك تعرف تلعبها..!!
انحرج هيثم لأنه صحيح مايعرف لها ولا يبي يعرف أصلا\أقول أمشوا نطلع..
الوليد\يالله..
طلعوا الشباب من صالة الألعاب ودخلوا المكتبه اللي ماكن فيها أحد الا البنات اللي ماخذين راحتهم على الأخير وكل واحده ماسكه كتاب وتقرى....
هيثم\شسالفه ماأشوف احد موجود غيرنا..!!
سلطان\نادر محد يجي هنا اساسا..واذا جاوا مايطولون....أمش ناخذ لنا أحد هالكتب ونتعنقف...قصدي نتثقف..!!
هيثم\لا الله يخليك..مالي خلق أتثقف..عندي في البيت كتب يبيلها فتح..
:::::
بالجهه الثانيه غلا وجمانه جالسين جنب بعض ويطلعون بالهكتب يتصفحونها على السريع ويقرون من كل بحر قطره.. وياخذون كتاب ثاني ويسون نفس الشي..
جمانه\يععععع.مااتخيل أقرى كتاب كامل..
غلا\قولي لي...انتي شلون نجحتي..!!
جمانه\بالواسطه..خخخخخخخ..يعي شلون نجحت بالدز...والله..
غلا وتناظر جمانه بقرف\كنت شاكه...
جمانه وودها تفقع عيون غلا\أقول تراني معطتك وجهه..
غلا\والله محد قالك تجلسين جنبي.. وحطت ايدينها بخصرها..قلوا الأماكـــن..!!
جمانه تنفست بضجر\غلاوه..اجلي الخناقه للبيت..مالي خلق لك..
ظحكت غلا بدلع\ولا أنا..بس شسوي.. ماأقدر..
جمانه استغربت\ماتقدرين في شنوا..!!
غلا\ماأقدر لازم أتخانق معك..والا ماأصير غلا العالي..
قربت جمانه منها وساسرتها\تصدقين حتى أنا..ماأقدر..أحس بشي ناقص اذا ماتخانقت معك..
ابتسمت غلا \الله يخلينا لبعض..
بادلتهاجمانه الأبتسامه وقالت\ويخلي هالخناقات اللي تقربنا من بعض,,,
رفعت غلا ايدينها لفوق وقالت بصوت مايع\آمييييين..
جمانه وتجاري الخبله اللي جنبها وترفع أيدها لفوق\يارب العالمين,,,
جمانه وغلا\هههههههههههههههههههههههههههههههههه
فجر\اوششششششششش..استحوا..
حطت غلا ايدها بفمها وقطت الكتاب اللي بحظنها وسببت ازعاج بالمكتبه والكل التفت عليها...
خزت فجر أختها لأنها سببت ازعاج وهمست لها\شيلي الكتاب..فشلتينا..
غلا\يوووه طيب..
جات راوين للبنات وهم منحرجين من الموقف اللي صار
راوين\أقول امشوا نطلع..خلاص زهقت..
قامت فجر وهي شوي معصبه من حركات غلا الغبيه وراحت لهيثم\وهذا اللي بيصير أساسا..قوموا يالله..
هيثم\شفيكـــم,,!!
فجر\خلص..بنطلع..!!
سلطان\يالله..وين تبون تروحون..!!
فجر\كيفكم..
::
ابتسام\ليه ماترد على تليفونك..!!
الوليد\كان معي خط..
ابتسام\..تكذب على منوا أنت..!!
الوليد\على أختي الكبيره..بسوم..
ابتسام رصت على أسنانها\سخيف..
الوليد\مشكوره..يجي منك اكثر..
ابتسام\الوليد..
الوليد\ابتسام
ابتسام\الوليد..
الوليد ومصر\ابتسام..
ابتسام بتأفف\أوووف..خلاص لاتطول..شكلي غلط جنبك..مستحيل الناس يصدقون اني أكبر منك..
الوليد ظحك بخيلاء\والله محد قالك تكونين قزمه..!!صج سنفور..!
ابتسام\..أنا سنفوره..!!
الوليد\أيه..
ابتسام انقهرت ومابينت له\ياويلي..طلعوا وتركونا..أمش نطلع وراهم..
الوليد \من بعد المكان..يالله أمشي..
الوليد\أقول ابتسام..
ابتسام\ها..
الوليد\ويعاه..شنوا ها.!!
ابتسام\اوووه..نعم..
الوليد\أحم..ماقالت لك شي جمانه..
ابتسام\مثل..!!
الوليد\يعني..أي شي..
ابتسام ابتسمت وحبت تجنن أخوها\لا ولاشي..ولاجابت حتى طاريك..
الوليد حس بخيبة امل\مالت عليكم ثنتينكم..!!أمشي بسرعه..والا بروح عنك..
فرحت ابتسام..هي تعرف كيف تهبل في أخوها..يستاهل..أجل هي سنفور..!!
:::
طلعوا الشباب للبحر ثانيه وقرروا البنات يرجعون لأنهم تعبوا من كثر المشي..
اما هيثم والوليد مايبون يرجعون اللحين..
ووصل سلطان البنت للسكن ورجع للشباب مره ثانيه..
::
عند باب مدخل البيت..
غلا\ويه كيف بدخل اللحين..جزمتي اختربت وصارت مليانه تراب..حرااام..
جمانه\والله محد قالك تلبسينها وتتكشخين..وشفينا كلنا لبسنا نعال..
غلا بغرور\وانا وش دخلني فيكم.
دخلت جمانه البيت وتركت غلا\أجل لاتتذمرين..
تسندت غلا عند باب المدخل وهي تتأفف وتنظف جزمتها بمناديل حاطتهم بشنطتها الصغيره 
وماوعت الا بأحد من قوة جسمها طلعها بره باب البيت و هي أرتدت لورى وكانت بتطيح لكن مسكت على الجدار اللي خدش أظفارها الطويله ورفعت راسها تبي تشوف من هالوقح اللي عمل هالعمله..!!
وطاحت عينها على شخص مألوف بالنسبه لها طويل وعريض ولابس نظاره شمسيه ولابسه بدله ديزاينها هندي التيشرت بني على برتقالي..والبنطلون بني محروق وتلفونه بايده.. حاولت تتذكر منوا ..هي شافته من قبل..!!
هيئته معروفه..
بس منوا وهي لسه مو مستوعبه اللي صاير..!!
معقوله شافته بتلفزيون..لأنه مشبهته بعارض أزياء..دايم أتابعه,,
ويوم جات على بالها عارض ألأزياء
تذكرتــــــه..
و حطت أيدها على ثمها تمنع صرختها وسمعته يقول لها
أنتـــــــــي..!!
غطت غلا وجهها بأيدها وهي كارهه نفسها على هالمواقف اللي دايم تنحط فيها مع الشخص المجهول..!!
================



منوا هذا..!!
أكيد عرفتوه..!!

تركي طبعا..!!لأنه وصل الشرقيه..


هذا الفصل الأول من الجزء العشرين
بالفصل الثاني راح تعرفون ردة فعل غلا وتركي من اللي صار..
وأول يوم للوليد بغربته..وتعايشه مع الجو..
وصرخة قلب ..ومشاعر غريبه بتحل على يوسف..!

تابعوني بالفصل الجاي اللي يحمل عنوان >>..صرخة قلب


الجزء العشرين
الفصل الثاني
============



مسكت الغطا اللي قاطته أي كلام على راسي بايدي اليسار..وظغطت عليه بدون مااحس..
وكل قوتي كانت محطوطه على يدي اليمنى اللي متثبته على جدار البيت..
حاولت أرفع الغطا وأستر فيه نفسي وشعري اللي نصه طالع 
حاولت أهرب...او أمشي خطوتين حتى..
حاولت أحرك أيديني.. لكن حسيت أنه كل مافي جسمي أنشل مره وحده..
حسيت أني متكهربه..متجمده..خايفه..مشتته..
احاسيس كثيره تخالطت بذهني..
ومن صعوبتها ..وقفت كل شي فيني..!!
وأنا لسه واقفه..وهو بالمثل واقف..
وكل هالأحاسيس اللي أحسها ماخذت نص دقيقه..لكن صوته الغريب الرجولي اللي جاني مره ثانيه ونظراته اللي 
دخلت فيني..خلتني أستوعب أكثر..
تركي\أنتي...منوا..!!
وبسرعه وبدون أي شعور مريت جنبه وأنضرب كتفي بكتفه بقوه.. وماهتميت لأني أبي اهرب عن عيونه اللي غيرت شي فيني ماعرفته..
ودخلت البيت وانا أتنفس من أعماق اعماقي..
ولقيت راوين بطريقي وتناديني..
راوين\غلا..!!
تجاهلتها..ودخلت غرفة جمانه وانا اركض وكأن أحد يلاحقني....وقفلت باب الغرفه وانا خايفه..وجلست على السرير بعباتي ..
وانا كل تفكيري على هالشخص الغريب اللي اقتحم حياتي للمره الثانيه..!!
ليش تجمعني معه الصدف للمره الثانيه..!!
ليش وقفت وماعرفت أتحرك..!!
معقوله يصير لي..!!
لا مستحيل..لأنه حتى هو مايعرفني..!!
بس منوا..!!
منوا هذا..!!
ماأذكر اني شفته يوم من الأيام..!!
ومحد قال أنه بيجي أحد اليوم..!!
وليش حستيه شايفه نفسه أكثر من الموقف الأول..!!
أووووه وانا شدخلني فيه..!!
بس والله شكله غريب..
شكله غريب..كل شي فيه غريب..
نظراته..شكله..هيئته..أسلوبه..
ليتني أعرف مين هو..!!
بس كيف..!!
ومين اسأل..!!
وحتى لو سالت وش بيقولون عني..!!
أصلا مالي وجه اقول لأي شخص الموقف اللي تكرر معاه..
خلني أسكت أحسن..
ومثل ماأنكتب لي أشوفه بالصدفه..أكيد راح أعرفه بالصدفه

خذت نفس طوييييييييييل....
وقمت من السرير ورتبت شكلي وفصخت العباه..
وطلعت للصاله وأنا احاول أقنع نفسي باأني بعرفه بيوم..!
::::
شفت فجر جالسه مع جمانه وابتسام ويتفرجون على التلفزيون..
وبشكل أرادي جلست جنب اختي..
لأني أحس بالأمان مدام أني بتواجد بالمكان اللي هي بتتواجد فيه..
ابتسمت لي بحنيه\وينك أنتي..!!
رديت عليها بجمود\موجوده..بس دخلت الحمام..
جمانه\أكيد عشان ترتبين مكياجك اللي أختفى..
جاوبتها بسخريه\أيــه عندك مانع..!!
جمانه بصرخه \لاااااا..
ابتسام هالمره تكلمت غصبن عنها وهي تحاول تتنساى سفر اخوها وتنضم مع جو البنات\أبي أعرف شي واحد...اذا جلستوا بمجلس ماتقدرون تمسكون نفسكم..وقسم بالله أنكم قطاوه على هيئة بشر..
جمانه\ويه بسم الله علينا..أصلا أحنا نموووت في بعض.بس تدرين أنولدنا واحنا نتخانق ونعودنا على هالشي..عشان كذا صعب نقاوم رغبتنا ونكون مسالمين..صح غلا..!!
جاوبتها وانا اضحك على جنونها اللي ماأقدر أستغنى عنه\صـــح..
جمانه\سمعتوا..يعني لاتتكلمون رجاء..أحنا لابقين مع بعض..
فجر\خلاص محنا صاكينكم بعين..الله يخليكم لبعض..
وبعد كلمة فجر اللي سكتتنا..جات راوين وهي مبتسمه..وتذكرت أني طنشتها من شوي ومشيت..وكرهت نفسي..
أنا لين متى بتعلم الذرابه..صج ثوره..!!
وأكيد خذت بخاطرها مني..!!
كيف اعتذر لها..الصراحه ماأعرف أتكلم بهالمواقف..
راوين\سلام..
جمانه\ ياويلي على بنت خالي اذا أبتسمت...!!
راوين\فرحانه..فرحــانه ياناس..!!
فجر\فرحينا معاك..!!
راوين\تركي جاء من الرياض..وموجود بالمجلس..!!
::::::

تركي
تركي
تركي
تركـــي
لا ااااااااااااااااااا
معقـــــوله..معقوله يكون اخو راوين..!!
تركي..!!
ماأصدق..
ماأصدق..
ولد عمي..!!وماأعرفه..
وكيف ماجاء على بالي الشبه الكبير اللي بينه وبين راوين..!!
وانا اقول أحس أني أعرفه..ملامحه مو غريبه علي..!!
ياربــي ...يطلع ولد عمي...!!؟
وش بيقول عني اللحين..
أكيد بيقول أني متقصده حركاتي معاه..
أكيد..هذا اللي يجي في بال الشباب دايما..
طيب يمكن مايكون تركي..!!
يمكن يطلع شخص ثاني؟؟!!
لالالا أكيد تركي..محد غيره....
ياربي...شالصدف الغريبه..!!لفيت عيني على البنات.. وشفت فجر معتفس وجهها..وجمانه متفاجأه..وابتسام ملامحه هاديه..اما راوين..مبتسمه بفرحه كبيره..
جمانه\صج..!!تصدقين نفسي اشوف أخوك..ماعمري شفته...!!الا وأنا صغيره..
راوين\أيه هو قليل جياته معنا الشرقيه..بس أخاف اذا شفتيه تموتين..!!
جمانه\ليش..!!
راوين وغمزت بعينها\مزيون اخوي..!!
جمانه\خلص زوجيني أياه..
ابتسام\ومين قال أحنا بنرضى أصلا..!!
جمانه وكتفت ايدينها\وليش ان شاء الله..!!
ابتسام وابتسمت\أنتي أدرى..!!
جمانه أنحرجت وبدت بالسب\مالت..
ابتسام\عليك.. 
==========



معقــــوله...!!؟
صدف غريبــه..مثيره..عجيبه تجمعني انا وياها بنفس المكان..
مين هالبنت..!!
من تكون..!!
وليش تعرضت لهالموقف معاها..!؟
وكيف قدرت أسألها..!!ليش ماتحكمت بنفسي ومشيت..
ليش ظليت واقف أناظرها وانا مصدوم..!!
ليش ماتحركت وطنشتها..!!
أحس أني غبي..غبــي..
اللي يشوفوني يقول أول مره بحياتي يشوف بنت..!!
حسيت برجفه غريبه..مو مفهومه..تحتوي كل مافيني....
حسيت أني مش قادر أتحكم بنفسي..ولا اسيطر على الموقف..!!
ليتني أعرف مين هي..!!
ليتني أعرف..!!
لكن كيف..!!
كيـــف..!!
مسكت راسي بضيق وظغطت عليه....لازلت مصدع..!!
والقهوه ماأثرت فيني..ولاريحتني..!!
وشكلها زادتني تعب..؟؟!
دخلت داخل البيت..وعلى طول للمجلس..!!
وأنا متضايق لأامرين..
أولهم أني ماعرفت هوية البنت..وثانيا مالي خلق أي أحد..
وودي أرجع الرياض وارتاح..
لكن وين الراحه..
وأنا فكري مع هالبنت..!!
اللي اقتحمت حياتي بدون سابق أّنذار..
ويوم قررت أتناسها رجعت لي فجأه.. مثل مادخلت حياتي فجأه..
أكره هالشي..أكرهه..وماتعودت أني أعيش حالة هالغموض..
تعودت كل شي أبيه يتنفذ بسهوله..
وبدون حرق أعصاب..وضيقـة بال..
لكن بعرفها..
أكيد بعرفهــا..
==============





طلع من الدوام بدري..وارسل مسج لــ سماح تجهز حالها لأنه عازمها للعشاء بمطعم
ودخل الشقه للغرفه على طول وشافها مايله ظهرها على تحت وتدور شي معين
طاح على السرير بتعب وجاته رغبه بالنوم بس حاول يجاهد نفسه..
أحمد\مساء الخير..
ارفعت عينها صوبه ونزلتها\هلا احمد..انت جيت..!!
أحمد\أيه جيت شتسوين..!!
نزلت راسها ورجعت تدور\ادور على الحلق..طاح مني..مدري وينه..!!
.. قام من السرير..وقرب لها ومسكها من خصرها وهو ناويه بتهزيأه\وش قلت لك أنا..!!
خافت..وردت عليه بصعوبه\ماقلت شي..
أحمد\طيب..تركي الحلق..وخذي حلق غيره..بس لاتعبين عمرك ..
جاوبته بقلق\أحمد..عادي..
أحمد\حياتـــي..أخـــاف عليك...ليش ماتفهمين..!!
بعد ايدينه عنها اللي ماسكه خصرها وجلست على كرسي التسريحه وحطت بعض الأغراض بشنطتها وجاوبته بنرفزه\طيب..
.سماح.. جدا حساسه..ليش ماتفهم أنه خايف عليها..!!
وقف ورى الكرسي وحبيها على راسها عشان يراضيها وهمس بأذنها اليمين\بتطولين..!!
سماح بهدوء\لا..
أحمد\زعلتي..
سماح\شوي..
ابتسم على براءتها اللي تحرك شي كبير فيه..\أفديهـــم..أفدي اللي يزعلون شوي..!
وعلى طول ابتسمت على كلامه.. وقامت من الكرسي وخذت عباتها\جاهــزه..
ابتسم لها ومسكها من أيدها\وانا جاهز..
طالعته بنظره من فوقه لتحته\ماأنت مبدل ثوبك..!!
أحمد\يووووه..نسيت..
سماح\عرفت اللحين مين اللي يأخرك..!!
مارد عليها ودخل غرفة التبديل وبدل وخذ ثوب جديد ولبسه وسكر ازاريره وهو طالع للصاله\..يالله سماح....ورانا نومه..!!
سماح\ياحبك للنظام..كل شي عندك مرتب..حتى الأكل له وقته..وانا صرت مثلك..!!
وقف جنب مراية الصاله وعدلت غترته\ليش..ماتحبين النظام..!!
سماح\صدقني ..صرت احبـــه..والسبب أنت يأأحمد..!!
============




مضى اليوم على بيت العمه هند بغمضة بصر..
وكان جميل بأحداثه ..
قرروا الحريم فيه يطلعون للبحر بعد العشاء ويمضون أخر الساعات فيه
البنات دخلوا المطبخ وعملوا بعض الأشياء الخفيفه حق الطلعه..
جمانه عملت فشار وكان نصه محروق..وتوعدت انه اللي بينطق بحرف ويعلق ياويله منها..
وبكذا البنات اسكتوا وهو ماسكين الظحكه
وراوين جهزت العصير والشاي والقهوه بمساعدة ابتسام..
وفجر عملت كيكه بالشوكلاته..
وغلا جالسه على كرسي المطبخ وسرحانه بالخبر اللي عرفته اليوم..ولازالت متفاجأه..
وتمنت امنيه غريبه..
تمنت انها تشوفه..
ليش..!!
ماتدري..!!
فجر\أقول بسرعه خلصوا..الحريم مشوا مع سلطان..!!
حطت جمانه الفشار في علبه بلاستيكيه كبيره ورفعت غرتها اللي ذابحتها\واحنا ..مين بيودينا..!!
ردت ابتسام على جمانه وحطت باقي الأكواب في الكيسه\الوليد..الوليد يتسبح اللحين وقالي بعد عشر دقايق بيمشي..!!واللحين مضت خمس دقايق..!!
راوين\فجر خلصتي الكيكه..
فجر جلست على الكرسي وخذت نفس\أيه بس حطيتها بالثلاجه عشان تتمساك..ابتسام روحي شوفي الوليد..قولي له خلصنا..!!
ابتسام\أوكي..راوين السكر وملاعق التحريك ماحطيتهم....!!
راوين\ وينهم..!!
جمانه\بتلقينهم بالدرج الأخير اللي على اليسار..!!
فجر توها تحس بااختها وسرحانها..قربت الكرسي جنبها ومسكت ايدها اللي حاطتها على خدها\غلا..
غلا\همممم
فجر وهي رافعه حاجب\شفيــك..!!
غلا\مافيني شي..خلصتوا..
فجر\ايه..
قامت غلا من الكرسي وطلعت بره المطبخ..وفجر عينها عليها والتفت على جمانه..لكن لقتها حتى هي مصدومه ..
وسكتت..أكيد بالأخير بتعرف وش السالفه..!!
::::::
دقت ابتسام تلفون لأخوها وقالت له أنهم جاهزين..وهو بالمثل توه مخلص لبس..
وبكذا البنات طلعوا وركبوا السياره وانظغطوا ظغطه محترمه لأنه سيارة الوليد رياضيه وبالموت تلبق لثلاثه ورى..
ولأن حظ جمانه نحس واضعفهم أظطرت تكون شوي مقدمه هي مع غلا 
وابتسام طبعا قدام..وتضحك عليهم..
ابتسام\أقول بسرعه أتسعدلوا قبل مايجي الوليد..
جمانه ورصت على اسنانها\أنتي فكينا واللي يرحم والديك..جالسه لي قدام ومريحه..
ابتسام\ههههههههههه اذا تبين مو مشكله تعالي بدالي..
فجر\اسكتوا..هذا الوليد جاء..
ركب الوليد السياره وسلم عليهم..وحس انهم متضايقين وظحك بداخله\شكلكم متضايقين..!!
تكلمت فجر لأنها تعتبر الوليد اخوا صغير لها\لاعادي الوليد..بس سرع الله يخليك..
الوليد\ان شاء الله.
اللي هون عليهم شوي انه المسافه قريبه كثير..يعني خمس دقايق ووصلوا.
الوليد\وصلنــــا..حياكم الله..
البنات بصوت واحد\الله يحيك..
نزلوا البنات من السياره ومشوا لمن وصلوا للحريم اللي كانوا فارشين السجاده وجالسين جنب البحر والضحك كان عنوان جلستهم وخصوصا لأن الشباب كلهم جالسين معاهم وطاقين سوالف ونكت..واولهم سلطان اللي جالس جنب أمه ويجننها بسوالف ابوه..
أما هيثم كان جالس معاهم لكن بعيد شوي لأنه ينحرج من الحريم..
والغريب بالموضوع أنه تركي كان موجود معاهم لكنه بعيد عنهم يكلم بالتلفون..
البنات حسوا بالأحراج وجلسوا جنب جدتهم وسلطان..
اما الوليد جلس مع هيثم..
الجده\كان بطيتوا بعد..وين الشاي احتريه من الصبح..!!
دزت فجر ابتسام وراوين لأنهم هم اللي حطوا الشاي..\صبوا شاي..!!
راون أعترضت وانحرجت بطبيعتها\لا والله..
ابتسام\طلعي الدله..خليني أصب..!!
وبالفعل صبت ابتسام الشاي..وطلعت فجر الكيك والمكسرات والفشار وحطته بصحون بلاستيكيه مع البنات ووزعوه وهو جالسين..
ولحد اللحين تركي ماقرب ..ومحد من البنات يدري بوجوده معاهم..
الوليد حس بحزن يحتويه..ويعصر فؤاده..
معقوله بتكون هالجلسه الحلوه بعيده عنه..
معقوله بيتغرب عنهم..!!
بيقدر..!!
بيقدر على بعدهـــم..
رفع عينه بدون شعور لأبتسام أخته وشافها تسولف مع البنات.. وانتقلت عينه لجدته وسلطان..وبدون شعور ركز على جمانه اللي حفظ شكلها بين بنات عمه..وابتسم بحزن لها ..وهي حست فيه ورفعت عينها له وظلت تناظر فيه وهي مو حاسه بشي أبدا غير عيونه اللي تطفر حزن وشكوى..
وعلى طول تذكرت سفرته وقلبها خفق بجنون 
كسر الوليد النظره يوم سمع حس هيثم وهو يناديه واول مالتفت صوبه حس هيثم فيه من عيونه اللي تشكي الفراق..ومانطق بكلمه وظل يتأمل وجه ولد عمه اللي بغيب سنين عنه..ويوم حس بنفسه تكلم وهو يبي يبعد جو الحزن اللي اسره فجأه..
كل هذا وجمانه ماشالت عينها عنهم وهي تراقب حركات الوليد بدون محد يحس فيها..
حاولت أنها تبعد عيونها عنه لكن ماقدرت..
الوليد بيفارقها سنيـــن طويله..
ظلت فتره تناظره وتتأمل كل حركاته اللي يسويها وهو يتكلم..ويعلق على أي شي .
لمن سمعت صوت جدتها وهي تنادي الوليد يجلس جنبها ..وشافته قام من مكانه وجلس محل سلطان اللي قام هو الثاني وجلس جنب هيثم..
بعدوا البنات شوي ووسعوا للوليد اللي جلس بين اخته وجدته وعلى طول وبدون شعور حط راسه على كتفها وهو يبي يلتمس حنان وعاطفه فاقدها من سنين طويله..ويوم ابتسام شافت هالموقف اجتمعت الدموع بعيونها لكن على طول مسحتهم بكفها وابتسمت بشقاوه للوليد\بدينا بالتلصق..!!وخر عن جدتــي..!!
الجده وعشان تقهر ابتسام قربت من الوليد اكثر وحضنت ذراعه\وانت شعليك يالملقوفه..وخري عنا يالله...
كتفت ابتسام ايدنيها وهي تدعي الغيره\وبعــــد..ايه خلاص نستوني بعد الوليد اشوف..!! 
سلطان\بس أنتي اللي نسوك..أجل شقول أنا..!!
الجده\فديت الوليد والله..خلوني أشبع منه..
ابتسم الوليد لجدته بحنيه وحبها على راسها\بشتاقلك والله..!!
الجده\أحنا أكثر..بس شنسوي فيك ياوليد راسك يابس..!!طالع على جدك..!!
الوليد\هههههه حرام عليك ياجدتي..جدي راسه يابس..!!
كملت الجده\وشري بعد..انت ماتعرفه كثري..!!
وظحك الكل على الجده وتكلمت فجر\أنا ماأرضى على جدي..!!
الجده\جاتنا عاد حبيبة جدها..!!
سلطان\كملت والله..فجر حببية ابوي..والوليد حبيب أمي..وانا حبيب منوا..!!
هيثم\ههههههههه أنت حبيبي..!!
سلطان\لا والله..!!ماابيك..زهقت منك كل يوم معاي بالجامعه..!!
هيثم\لازم تحمد ربك وتشكره أنك تشوف طلتي كل صبحيه..!!
رفع ايده سلطان بسخريه وقال\أقول بس لايكثر وانا عمك..!!؟
جمانه مااستحملت..ماأستحملت اللي تشوفه..
ابتسام والوليد يجاملون وهي أكثر وحده تعرفهم..
قامت من مكانها وهي تسأل البنات\بتمشـــى ..مين ييقوم معي..!!
قامت غلا معاها..اما فجر وراوين وابتسام حلت لهم الجلسه وظلوا يسولفون..
وعيون الوليد تتبع جمانه لمن أختفت في ظلمة هالليله..
وجاء هاللحظه تركي وهو توه مسكر السماعه من مبارك اللي متفاجأ من غيابه..
وجلس جنب الشباب شوي وهومقرر انه يمشي بعد نص ساعه للرياض...
:
غلا\شفيك قمتـــي..!!
رمت جمانه الحصا اللي جمعتهم في البحر وردت على غلا بضيق\أنتي اللي شفيك..!!
تفاجأت غلا..وأدعت الامباله في كلامها\عــادي..
جمانه\أجل ليش طول الوقت كنتي مسرحه..!!
رفعت غلا أدينها الثنتين بخصرها\وليش..!!كنتي تراقبيني..!!
جمانه\مالت عليك..!!شنوا أراقبك بعد..!!صجــ..!!
غلا وقاطعتها\رجاء لاتسبين..!!أنا أكبر منك..!!
جمانه\لا والله..تصدقين توني أدري..!!
غلا\وهذا أنتي دريتــي..عندك كويز السبت..!!
أعتفس جمانه وجهها يوم تذكرت الجامعه وتذكرت أنه عندها اختبار انجليزي ولاعت كبدها..ماتطيق شي اسمه انجليزي\وععع..عندي انحليزي..!وأنتي..!!
غلا\أنا عندي كويز الثلاثاء..أقول كأنه بعدنا كثير..
جمانه وهي تناظر المكان\لاعادي..امان..
غلا وصابها الخوف\بس أنا اخاف..!!
جمانه وغمرتها الظحكه بعد ضيقة البال\صج انك..!!
غلا\أني شنوا..!!
جمانه\ولاشي..أمشي نلف..!!
غلا\يالله..
::::


ذكرى اليمه تعتصر قلب فجر..لمجرد رجوع الماضي لها..
ومو أي ماضي...
هذا ماضي تركي الأسود..
اللي يعرفه كل شخص سمع عنه..
مضت أيام كثيـره طويلـــه..وهي ماسمعت أي خبر عنه..
واليوم التقت عيونها فيه ..
وعرفت توها أنه الدنيا صغيره..
ومصير الحي يتلاقــى..
من اول مامسكت القلم وبدت تكتبت خواطرها اللي كانت دليلها في حلها وترحالها..
من أول ماعرفت الحب وعاشته بكل لحظه..
من أول ماكان عمرها 16 سنه وهي تحيا وتموت لأجل الــ (حـب)..
كانت تكتب له..وتسهر له..وتفرح له..
قلمها..كان عباره عن فيض مشاعر مكبوته بقلبها الصغير..
وهالمشاعر كبرت وانكتبت في كتاب لها..
ومع الوقت وتطورها في هالمجال نشرت أول خاطره لها في مجلة الأسبوع..
وبدت الدنيا تفتح لها ابواب السعاده من كل جانب..
ومشت الأيام وهي تكتب باوراق ورديه مغلفه بوله وشوق ولهفه..
وكانت هالأوراق هي وسيلة الأتصال اللي بينها وبين يوسف..
لمن أنكشف سرها بصوره مؤلمه وبشعه..
وانهدم أول حلم عندها..
كرهتــــه..وكرهت كل شي يتعلق فيه..
كان حبها عذري..
طاهــر.
لكنه كان ظالم ويبي يشوه صورتها بأي وسيله..
والسبب مو معروف..!!
هل هوحقد..!!او غيره..!!
لحد هاليوم ماتعرف وش السببب..!!.
لكنه أصبح محرم بين يوم وليله..
واليوم بدال ماتكتب هالأوراق الورديه..
صارت تكتب اوراق فرقــا منسيه..
منسيــه في عالم ظلمها وقسى عليهــا..
" سرحت فجر على ذكــرى قديمه تجمعها مع يوسف وتركي..وماوعت من صحوتها الا بصوت ابتسام يناديها"
ابتسام\فجور...وينك ياهــواااا..
فجر\هــا
ابتسام\ماتبين نمشي..!!انا وراوين بنلحق البنات..
ناظرت فجر ابتسام بيأس وقل حيله\ياليـــت..!!
قامت على طول وهي حاسه أنها متختنقه..وتبعتها ابتسام وراوين..
وشافوا البنات بطريقهم..
جمانه\وين على الله..!!
راوين\أنتوا اللي وين..!!
غلا\احنا بنرجع ...تعبنا من المشي..!!يالله جمانه..
ابتسام\مالت عليكم..احنا جايين لكم..
غلا بدلع\والله محد قال لكم ماتجون معنا..!!ورمشت بعيونها..وراي جمــون..
مشت غلا مع جمانه عند الحريم وهي ماتدري عن اللي بتشوفه..
مشت وهي زي الطفله الصغيره على الدنيا..
ماتعرف وش تخبي لها الأيام لبكره..
ولاتعرف غير انها بتعيش حياتها بكل لحظه تمر عليها..براحــه وصفــا نفس..
ويوم وصلوا قابلته ..وعرفته من طوله لأنه كان واقف وبيمشي..
وهي ماقدرت تمشي أكثر ووقفت بمكانها ورجولها خذلتها مثل كل مره تشوفه قبالها..
واللحين كل شكوكها كانت صحيحه..
وطلع ولد عمهـــا..
دنيــا غريبــه..تجمع أشخاص بعاد وبنفس الوقت قراب..
وعشان أيش..!!
القدر كفيل بهالجواب..!!

والبرد والجفــا...بيتصادم مع نسمة الهـــوى..!؟؟
:::
سلم تركي على اللي جالسين واسـتأّن منهم بانه بيرجع الرياض الليله
ولمح المعارضه وخيبة الأمل بوجه امه اللي فرحة بشوفته.. لكن كالعاده مااهتم للموضوع ولا لي نظراتها اللي تترجاه وكلهاحب وعاطفــة أم لولدهــا.. 
ويوم مشى عشان يروح التقت عينه بعينها..وعرفها..
وكيف مايعرفها...!؟؟
هذه عيونها اللي حركة شي فيه تتلاقى معه اليوم للمره الثانيه..!!
شالصــدف..وشالقدر الغريب اللي يجمعه وياها..!!
ظلوا ثواني معدوده يناظرون في بعض ..واللي حولهم مو حاسين فيهم ومنهمكين بالسوالف والجمعه..
ولولا أنه جمانه شدت طرف عباة غلا كان أنفضحوا وصاروا في خبر كانا..\غلوه..وعمى..تحركـــي..!!
انتبه تركي للحركه البسيطه اللي اصدرت من جمانه وعلى طول بعد عنهم ومشى جهة السيارات 
لمن وصل ووقف لحظه جنب باب السياره وهو حاس بتشتت أفكاره..
رفع ايده وفصخ نظاراته ومسح على وجهه بضيق..
وركب سيارته وهو في باله شي واحد بيريحه من اللي هو فيه..
كاسة خمــر..
محتاجــه اللحين 
==============





مرت الليله غريبه على الكل وكلن في قلبه شقى هالليله..
وقاموا بعد ساعات طويله قضوها على البحر..ورجعوا البيت..
وكلن في باله شي مختلف ومتعب..
راوين تحسرت على هاليومين الحلوين اللي قضتهم بعيد عن اللي تتمناه
وفجر رجعت لها ذكرى مؤلمه كانت منسيه في مخيلتها وجاء الوقت اللي تحيا فيه هالذكرى بكل قسوه مثل
ماعهد تها ..
وغلا تحس بشي يذوب بداخلـهــا..لكن جهلت حالتها اللي تمر فيها ورجعت تتذكر المواقف اللي رسخت في بالها اليوم وانطبعت في مخيلتها وكانها رملا تثبت في صخر مبلل بماي وعيت تختفي..وهالحاله خلتها تذوب أكثر..
أما جمانه وابتسام فحالهم مو أحسن من البقيه..
جمانه جالسه على سريرها وتتظاهر بالنوم العميق..وابتسام بالمثل,,جالسه تحتها على طول..
وكل وحده فيهم تفكيرها في اللي بيصير في بكره من أحداث..
ويوم يأست ابتسام وتعبت من تفكيرها هتفت باسم جمانه وماتدري ليش حست أنها صاحيه\أنتي صاحيــه...!؟
ردت جمانه بصوت اجش وثقيل\لانايمـــه,,
ابتسام\جمون يالله عاد..
جمانه\لا مانمــت...شتبين بســوم..!!
ابتسام وتطالع بالسقف\أنتي تفكرين باللي أفكرفيــه..
لفت جمانه جسمها بجهة ابتسام \اللي هو..
ابتسام\بكــره..تفكرين في بكره ..
جمانه\تبين الصدق..ايه..
ناظرت ابتسام بعيون جمانه وخذت نفس وبعدها تكلمت بصوت هامس وهي معقده حواجبها\مش مصدقــه..أحس أني أحلم..أحس أنه كابوس.جمانه الوليد بيسافر بكره..مش مصدقــه..
جمانه\خلاص ابتسام..ارضي باللي الله كاتبه له..وأدعي له بالتوفيــق..
تفاجأت ابتسام من رد جمانه الهادي...وين عصبيتها يوم درت بسفرته..\وبسهوله تقولينها..!!
جمانه\شو تبيني أقول..جاوبيني..!!
ابتسام\ولاشــي..لاتقولين أي شي..
جمانه وهي ضايعه\خلي اللي في القلب بالقلب..محد حاس فيني..
ابتسام وحنت عليها ورق صوتها\ولا أنا..!!
جمانه وحاولت تنهي الموضوع\خلاص ابتسام..ابي أنام..
ابتسام وتجاهلت ردها\تدرين أنا بنمشي الصبــح..
وانقبض قلب جمانه\صــج..؟؟!
ابتسام بصوت واطي وهي تلتفت للبنات اللي نايمين جنبها\أيه صج..
جمانه\ليش ماقلتي لي..!!
ابتسام\وهذاني قلت لك..
سكتت جمانه..ايش بتسوي يعني..!!
ماراح تسوي شي..والوليد مرده بيسافر سواء مشى الصبح او الظهر..
ابتسام\جمانــه..
جمانه\تصبحين على خير..
بهالكلمه عم السكون بينهم وجمانه فضلت هالشيء..تبي تختلي لوحدها وتفكر..وخصوصا مع القرار اللي اتخذته قبل يومين..وشكل هالقرار بيتأجل لمن تهدا الأوضاع شوي..
::
وانتهى اليوم وجاء الجمعه المنتظر..
في صباح الجمعه صحى الوليد وهو متروع بعد مانام له ساعتين بعد ماصلى الفجر 
ودق على ابتسام وردت عليه طول لأنها صاحيه وخبرها بأنه نص ساعه وبيمشون..

ودقت الساعه وبترحل السفينه....
ياعينه لاتبكين..دموع هالعيون تزيد عذابه..
.. ياقلبه لاتشكين..خلوه يبعد وهو مرتاح الظنينه.
..هذا زمن الغبرا يشتت الأحبه..
هذا زمن الفرقا والغربه والظليمه....
ودقت الساعه وبترحل السفينه....
:::::

واقف قبال باب الصاله وهو حاظن جدته بذارعه اليمين وعمته هند ياليسار ..والرجال مقابلينه والحريم جالسين يناظرونهم من بعيد 
..والجد يوسف ماسك عصاته وجلس بكرسي قريب من الباب وساكت..
الوليد حاول يدور بعيونه على جمانه بين البنات وماشافها..وعرف أنها مو موجوده...وحس بالضيقه لعدم وجودها..
الجو كان حزين ويتخلله هدوء وبروده..وكأن الكل عارف ليش هو بيتغرب عنهم..!!
ومحد قادر يتكلم ولاحتى يعترض..
والوليد يشوف ساعته ويبي يوصل البيت بأقرب وقت..
ويوم حس المسأله بتطول والجو بدى يتكهرب.. تكلم وهو يحاول يبتسم بصعوبه\يالله..لازم أمشي اللحين...!!
ومسك جدته وأول ماحظنها اهتز جسمها وظلت تصيح وتصيح وهو ماأستحمل الموقف وتركها وسلم على عمته والعيال..وقرب من جده وشافه منزل عيونه ويناظر الأرض وحب راسه وأيده \تروح وترد لنا سالم وووالله يحفظك ياولدي.. 
ابتسم الوليد لجده وماقدر ينطق بحرف وفتح باب الصاله وطلع وهو يسمع جدته تقول\
ودعتك الرحمن اللي لاتضيع ودائعه..
ودعتك الرحمن اللي لاتضيع ودائعه..

كانت ابتسام بالسياره لأنها ماتبي تحظر الموقف واول ماركب الوليد ماتكلم شغل السياره ومسك خط الخبر
ويوم وصلوا نزلت ابتسام \ماراح تنزل..
الوليد\بمر على صديقي وبجي..
ابتسام\اللحين بياّذن الظهر
الوليد\أدري بصلي عنده..تبين شي..
ابتسام\سلامتك..
سكتت ابتسام.تبي أشياء كثيره لكنها ماقدرت تقول شي..تبي تجلس معاه بس هو مو حاس فيها..
لكن الوليد يبي يطلع ويتنفس وخصوصا هالأوقات هذه مايبي يدخل البيت ويشوف ابوه ..
ولايبي يشوف احد..
يحس بالضيق كل مامر الوقت..
ومش عارف يحدد مشاعره..
لكن اللي يعرفه أنه يبي يبتعد عن جو البيت الكئيب,,وكل مايذتكر أنه ماسلم على جمانه يتضايق أكثر..
::::
دخلت ابتسام البيت وحصلت عزيز جالس بالصاله ويلعب كالعاده بلايستيشن قربت منه وسكرت عيونها بأيدها\منوا انا..!!
عزيز بصوت طفولي\منوا أنتي..!!
ابتسام\ماعرفتني..!!
عزيز وهو يفكر\لا.
بعدت ابتسام وضمته بقوه وهي مشتاقه له مووت\حبيبي عزيز وحشتني..
عزيز\وخري يالدبــه ليش رحتي عني..!!أنا ماأحبك..!!
ظحكت ابتسام وهي ميته عليه وضمته أكثر\وانا أموووت فيك..
عزيز\كذابه..ماتحبيبني..خلتوني لوحدي..حتى الدب الوليد راح..
بعدت ابتسام عنه وقامت وهي تمثل العصبيه\اشوفك مصدق نفسك كثير.انابطلع وبتركك لوحدك
خاف عزيز أنها تسويه مره ثانيه ولصق فيها وهو فيه الصيحه
ظل طول هاليومين زهقان وجالس مع الخدامه
ولطيفه الله بالخير ماتدري عنه وطول هالأيام طالعه يابيت أهلها او عند جيرانها وصديقاتها
والضحيه هو..
عزيز\لالالالالا خلااص أخر مره..بس لاتروحيين..
ابتسام\زين وين امك..!!
عزيز \أمي..!!نايمه بغرفتها
ابتسام\فكـــه..امش نطلع الغرفه 
عزيز\بسوم..
التفت له\شتبي..
تظاهر عزيز بالتعب وتمايل بجسمه وحب يتدلع ..من زمان ماتدلع على ابتسام\شليــني..!!
ماتت ابتسام على شكله وطنشته وطلعت فوق\اذا تبيبني الحقني..
===========



دخل الوليد البيت الساعه ثلاث العصر وطلع للدور الفوقي ودخل غرفته وشاف ابتسام وعزيز يرتبون اغراضه واول ماشافه عزيز ركض له وحضنه\وينــك..
الوليد\موجود..شخبارك يابطل..
ارتفعت معنويات عزيز بمجرد كلمة الوليد له وكأنه شهاده كبيره حصل عليها\الحمدلله
جلس الوليد على السرير واسترخى وعزيز جلس جنبه\شفتي ابوي..!!
ابتسام\أيه..سأل عنك..!!
الوليد\اهــا..بروح له اللحين..
عزيز\وليد أنت صج بتسافر..!!
ناظر الوليد اخوه \ايه
عزيز\وبتطول هنــاك..!
الوليد\لا..
عزيز فجأه ارتجف فكه\ومايصير توديني معاك..
عزيز برجا\ودني معاك..
الوليد\ماأقدر.
قرب عزيز من وجهه\ليش..!!
الوليد\بــس.....ماأقدر..
عزيز\طيب ..أنا ابيـــك..
الوليد\وحتى أنا... أبيك..
عزيز\طيب لاتروح..
الوليد\ماأقدر..
عزيز بدون مايحس باللي قاله\بتتركنــي لوحــدي..!!

سكت الوليد..وسكت عزيز فتره مو طويله.. وهو مش عارف كيف يعبر عن حزنه..مش مصدق أنه أخوه بيرحل عنهم.. وظل يصيح لوحده ودموعه ملت وجهه..والوليد ماأستحمل يشوف أخوه بهالحال قربه له وحضنه وهو تعبان..
كل هذا وابتسام تناظرهم وساكته....
تحس بقلبها يدق بقوه..وشي بخفوقها يحتــرق..
مااستحملت الوضع وطلعت بره الغرفه وهي كل مافيها يرتجف..
والوليد حس فيها..وقوى قلبه..
الوليد\عزيز..خلاص..أنت بطــل صح..!!
عزيز ولازال يصيح\صــح..
الوليد\والبطل يصيح..
عزيز\لا..
الوليد\يالله أمسح دموعك..
عزيز\مابــي..
مسح الوليد دموع أخوه وحب على راسه وحاول يهديه ويفرحه بأي شي\تحبني عزيز..
عزيز\أيه..بس لاتروح..
الوليد\عزيز أنا بروح لكن بكلمك بالتلفون كل يوم..واذا رحت بتشري لك كل تبيه..وحتى السوني اللي قلتي لي عليه بشتريه من هناك..ويالله اللحين ابيك ماتصيح..البطل مايصيح..يالله أبي اشوفك تضحك..
بعد عزيز عن اخوه ومسح دموعه اللي ظلت تنهمروسكت..
الوليد ابتسم له ومسك شعره اللي على عيونه ورفعه
وظل يناظر بعيونه اللي كانت نسخه من عيون يوسف\يوســف..انت يوسف..!!
عزيز\يوســف..!!مين يوسف..!!
مارد عليه الوليد وناظر ساعته بقلق وقام على طول يلبس ويتجهز..
::::::
على الساعه اربع ونص تجهز الوليد ولبس له بدله تيشرتها ابيض والجينز كحلي وجاكيته والاب توب بايده اليسار..وشناطه كانت بالسياره 
نزل للصاله وشاف ابتسام وعزيز وابوه جالسين بالصاله وينتظرونه..
وياكثر ماتعذب قلبه اليوم..
وياكثر ماصبر وتحمل..
تعب قلبه..تعــب.كفايه عليه اللي صار بالنهار والصبح..كفايــه..
حتى هو تعبان..وله قلب يشكي ويتألم,,ينجرح ويجاهد..ويسكت ويكبد بقلبه.!!
مين يسمعه..!!
ومين يشكي له وحدته..
مين..!!
طاحت عينه على عزيز وشافه يمسح دموعه بأيده الصغيره..ويوم التف لأبتسام شافها هي الثانيه تصيح بهدوء ومنزله عيونها للأرض..ويوم شاف ابوه كان ساكت وهادي ويناظر فيه نظره مافهمها ولاعرفها..
نظره غريبه..
ممكن تكون نظرة رجا..او نظره عتاب..
جهلها..
جهل هالنظره وماقدر غير يبعد عيونه عن ابوه..ويتقرب من ابتسام ويهديها بكلمات بسيطه وحنونه لكن هيهات ابتسام تسكت..بل بالعكس زادت بكا وهالمره بصوت مسموع يعور القلب..
عزيزماأستحمل يشوف اخته تصيح قرب منها وحضنها من ورى ظهرها وصاح معاها..
دق تلفون الوليد وكان ثامر يستعجله لأنه وصل بيتهم..سكر الوليد منه..وابتسام عرفت أنه بيمشي اللحين..رفعت عينه له وسألته\بتروح..!!
قرب لها الوليد وجلس جنبها\أيه بروح..
ابتسام بصوت يرجــف\ونهـــ ــون عليــك..
الوليد\لا...ماتهــونون..
ابتسام\أرجوك..لاتروح..وبنظره كسيره..تكفــــى.
حضنها الوليد وماقدرت تقول شي غير أنها تصيح لفراقه..
بعد عنها الوليد وراح لأبوه هو مش عارف كيف يسلم عليه..
يحب راسه..ولاأيدينه..ولايحضنه ويرتاح..!!
ظل واقف فتره..يناظر في أبوه..ودمعت عيونه هاللحظه وماستحمل وارتمى بحضنه\سامحنـــي يابوي..
رص أبوه عليه\مسامحــك..مسامحك يالوليد..روح ياولدي..انا راضي عليك..روح..وقلبي معاك روح..
الوليد\ صدقنــي برجــع وبفرحــك..برجع وبفرحك..
بويوسف\الله يرجعك لنا سالم..قوم ياولدي..
قام الوليد وحس أنه مرتاح..يكفي أنه أرتمى في حظن ابوه وارتاح ..يكفي أنه أبوه راضي عليه..
هالشي البسيط كفيل بانه يريحه من هموم كثيره كان شايلها بقلبه..
طلع من البيت بعد ماناظرهم النظره الأخيره وفتح باب الصاله 
وابتسام قامت له بسرعه ووقفت جنب الباب وبايدها كتاب\الوليــــد..
لف الوليد عليها وقرب لها
أعطته ابتسام الكتاب وابتسمت له بين دموعها\هذا قران..بيحفظك..خله معاك وين ماتروح..
اشر الوليد على عيونه\من عيوني...وباس راسها ومشى بره البيت..
ابتسام\الوليــد..
لف الوليد للمره الثانيه..ونااظر اخته نظره أخيره وطلع وسكر الباب وراه.
وعيون ابتسام تتبعه تحفظه وترعاه.. 

مشى وهو متمسك بأمل وحيد..
ممكن ينور دربه..أو يرجعه خايب..

وحلقت الطياره على سماءالسعوديه متجها لـ نيويورك
وقلوب كثيره تنتظره يرجع مرفوع الراس..
والله الوحيد العالم بحال الوليد ببداية غربته
=======

مسك قلبــه بشده من ورى ثيابه وغمض عيونه بالم..
وجلس على اقرب كرسي كان جنبه..وهو حاس بدوخه تتعب جسمه..
صرخااااات كبيره تتخلل قلبه..صرخات يحس أنها تنادي باسمه...
وتقوله أنا جاي يايوسف..
جــأي.
حس فيه لؤي وترك اللي عنده وقرب جنب صديقه وهو خايف أنه النوبه ترجع ليوسف مره ثانيه\يوسـف علامــك..!!فيك شي..!!
يوسف وهو مغمض وماسك جهة صدره\لا..مافيني شي..لؤي ساعدني أبي أجلس على السرير..احس بدوخه قويه..
تشتت لؤي لكن نفذ أوامر صديقه وساعده على الوقفه ودخلوا الغرفه وجلسه على السرير وفكك ازارره العلويه وراح يجيب له ماي يبرد على قلبه..
ويوم جاء شافه بوضعيته مسترخي وايده على صدره..رفعه شوي وشربه الماي\يوسف..أنت فطرت اليوم..!!
يوسف رد عليه بتعب\شفيك لؤي أنا فاطر معاك الصبح..!!
عتفس وجهه لؤي\أجل علامك..!!
يوسف بياس\مدري..مدري..تكفي لؤي خلني بروحي شوي..ابي أريح كم ساعه..
اعترض لؤي بقوه\مستحيييل..مستحيل اخليك..تبي يصير مثل اللي صار لك ذاك اليوم..أسف حبيبي..
ابتسم يوسف غصبن عنه عشان يريح بوقلب مرهف\أقول ماني بزر قدامك..روح وكمل شغلك..
لؤي\ظحكتني..اسكت احسن..مليق وانت تتحجى..
يوسف\كيفــك..مردك بتقوم..انا بنام وبتزهق..
لؤي\نوم العوافي الغالي..
يأس يوسف منه..وحس بالضجر وغمض عيونه وهو يحاول ينام..
لكن هيهات ينام..يحس بالهام غريب..وصرخات تعتلي قلبه وروحه..
ومايدري ليش..هالأحساس يتعلق باهله..!!
بس كيف يوصل لهم..!!
كيف..!!
دمعت عيونه وهو عاجـــز عن فعل أي شي يطمن قلبه عليهم..
ويوم شاف لؤي دموعه خاف أكثر\يوســف..!!
مارد عليه يوسف وظلت عيونه تدمع بحراره وهو مغمض وساكت
لؤي\شفت..وتقول مافيني شي..!!يوســف تكلم..
يوسف\مافيني شي يالؤي..لكن قل الحيله هي اللي وصلتني لهالحال..لؤي..
لؤي\فرغ يايوسف لاتكبد بصدرك..
يوسف\مشتاق لأهلي يالؤي..وحشوني..وربي وحشوني..أبي اشوفهم لو مره.ومسح دموعه..صدقني مراح اكون اناني ومتذمر بس شوفه...شوفه وحده.. حتى لوكانت بعيده..!!
انقبض قلب لؤي ..لازال يوسف متعلق برجوعه لاهله..مايدري وش يقوله عشان يهون عليه..لأنه حتى هو عاجز مثله..وهو حاس فيه..اكيد حاس فيه..
جمــره..جمره تحرق قلوبهم ومو مخليتهم يتهنون..وبيظلون متغربين في دنيا ناكرتهم وهم مو اهل لهالظليمه.\أذكر الله يايوسف..ومافي شي عند الله بعيد..
ردد يوسف بنفسه\ونعم بالله..ونعم بالله
========= 

الجزء الواحد والعشرون
=========

بكيــنا هم..بكينا جروح.
بيظل هذا القدر مكتوب.
::::::




فتح عيونه لعالم مجهول..غريب ..
ناس تمشي..وناس تموت..ناس تشبع..وناس تجوع..
محد يهتم فيك..ولااحد يدري اذا كنت حزين..والا مسرور..
العالم تمشي..وتمشي.وتمشـي..وأنت لازم تتعايش مع هالجو..غصبن عنكـ...
هذه أمريكا..بلد التحظر مثل مايقولون..!!
::::
اسبوع فريد من نوعه..عاشه في نيويورك مع صديقه ثامر..
رتبوا فيه أوراق الألتحاق بالجامعه..واستلموا الجداول...وسكنوا في الشقه اللي حجزوها من أسبوعين في السعوديه..
وكانت عباره عن غرفتين نوم وصاله صغيره وحمام ومطبخ..
كانت بسيطه جدا..لكنها مريحه بعين الوليد لأن الوانها فاتحه وهاديه..ابيض وديكوراته حلبي..
واخيرا وبعد عناء شهور طويله..
استقروا في نيويورك..
واليــوم..اول يوم دراسه لهم في الجامعه..
والوليد هاللحظه محتار بين بدلتين..لكن بالأخير استقر على تيشرت كحلي بقلبه كلمه أنجليزيهit is not me محطوطه بخط كبير ابيض ..وجينز بنفس لون التيشرت كحلي وجاكيت ابيض بكمه اليمين حروف انجليزيه بالكحلي..
كان شكل الوليد رائع..وجذاب..
طلع من غرفته بعد ماحط لماسته الأخيره ورشات العطر اللي غطت على برودة الغرفة وعطتها انتعاش غريب..
خذ بوكه وتلفونه وبعض الأوراق اللي كان محطوط فوق شاشة التفزيون البلازميه ونادى على ثامر وهو متجهه للمطبخ.\ثامــر..تأخرنا..
طلع ثامر من غرفته وهو بالمثل كاشخ ببدلته البنيه..والجل اللي في شعره عامل عمايله..\صباح الخيـر..
ناظر الوليد صديقه من نافذة المطبخ وسكر قارورة الماي اللي خذها من الثلاجه\صباح النور..مشينا..
ثامر\تو الناس..
ظحك الوليد بخفه\وهذه بدايتها...مسكه من ذراعه ..اقول امش لاتأخرنا ولاهم يحزنون..
طلع الوليد وثامر بره الشقه اللي كانت بالدور الأول..وركبوا السياره اللي استأجروها واتجهوا للجامعه وكل واحد فيهم معنوياته مرتفعه ومستبشر كل خير..
""""""""
وصلوا الجامعه ونزلوا من السياره وبركنوها جنب معرض السيارات والدراجات اللي من أنواع مختلفه اللي كانت قدامهم..
وقف الوليد وتسند على السياره وثامرمثله.\اقول..
ثامر\ها
الوليد ويحك راسه بعجز\كيف بندخل اللحين..!!
ابتسم ثامر بخبث ومسك الوليد من شعره الطويل\وين اللي يقول يالله تأخرنا..!!تراك ذبحتنا..أمش قدامي أشوف..!!
الوليد\بمشي وشفيها يعني..!!يالله..
مشى الوليد وجنبه ثامر ودخلوا الجامعه وعيونهم ثابته بمكان واحد..باب الجامعه اللي يبيله امتار عشان يوصلون له..
لاحظ الوليد انه الكل يناظره..وبنفس الوقت يحس أنه كل هالأشياء تخيلات واوهام..
يسمع اصوات شديده..عاليه..تصم الأذن..
اللي يضحك باعلى صوته ..واللي يصرخ بجنون..واللي يتخانق ومسوي حزب كبير..واللي يتمايل بمشيته..واللي يطرب بصوته..
امور كثيره لاحظها الوليد وهو يمشي عشان يوصل للبوابه..
وبيكذب على نفسه اذا قال مااهتم فيها..
وتخيل بنفسه..!!معقوله كل يوم بشوف هالمصخره..!!
ضاقت فيه الوسيعه وهو مو مستلطف هالفكره..
لكن ماسرع ماتناسى يوم تذكر حلمه اللي جاي له..
وبهاللحظه دخلوا داخل وظلوا يبحثون عن مكان الكلاس اللي تبدى فيه محاظرتهم الأولى..
استوقف ثامر الوليد عند مكان الكلاس\هذا هو..كلاس 9a..
الوليد\أوكي أنت معي بهالماده..يالله ندخل..!!
دخل الوليد ووراه ثامر وجلسوا بالمقعد اللي الثاني اللي كان يتسع لشخصين..
ولاحظوا كثرة العرب الموجودين..وخصوصا الخليجين..
ولولا وجود البنات اللي بكل جهه كان قالوا أنهم بدوله خليجيه..مو أمريكا..
خمس دقايق مرت ودخل الدكتور اللي بيلقي المحاظره وكان جنسيته هنديه..لكن هندي كشخه ببدلته الدبلوماسيه البيجيه..
ابتسم ثامر بقل حيله وهمس للوليد\هزلــت..
الوليد ومركز عينه للدكتور اللي يعرف على نفسه\أنثبر..
===========




بمكان ثاني من الأرض..وبأحلى بقعه...
كانت جمانه جالسه على الكرسي الجلدي الهزاز اللي بغرفتها..وحاطه ايدها اليمنى على خدها..وتفكر..
مر اسـبوع..
مر اسبوع على سفرة الوليد
وهي ماتعرف أي خبر عنه...
تذكرت مكالمتها لأبتسام اللي كانت فاشله من بدايتها..
لأنها ماأستفادت شي غير هم وحزن زاد في نفسها..
صحيح أنها تطمنت عليه وعرفت أنه أموره استقرت..لكن يبقى القلب محتاج وملهوف..
تحسف كثيير..كثير لأنها ماودعته..ولاسلمت عليه مثل باقي بنات خالها..
واللحين الندم محتل فكرهــا..
قامت من الكرسي وجلست على جهازها وفتحت النت..
وظلت تتصفح المواقع والمنتديات بدون هدف..
المهم أنها تقضي وقت فراغها بأي وسيله..
وفجأه تذكرت أخوها..ناصر..
ولهت عليه..وتمنت أنها تشوفه هاللحظه..
تمنت يكون موجود بينهم..
تتكلم معاه..وهو يسولف لها..
تناقشه..تحاوره..تضحك له..وتعاتبه..
ياما تمنت يكون لها اخ مثل باقي بنات خالها..
صحيح تعتبرهم أخوان لها..لكن بيظل وجود الأخ الحقيقي خالــي..
فقدتهـــا
فقدت كلمة أخ واخت..
أصلا هي ماتعرفها..
ماعاشتها..ولا حست فيها..!!
فكيف بتفقدها..!!
متى الله بيحقق امنيتها..!!
ومتى بتحس بهالكلمه..!!
سالت دمعه من عيونها وهي عاجزه..
تحس انه كل شي تجمع عليها..
أولهم أمها وحملها..وأخرهم الوليد..
طفت الشاشه وحطت راسها على طاولة الكمبيوتر وغمضت عيونها وظلت تصيح .
يمكن اذا صاحت..بترتاح..
وسمعت صوت تلفونها يرن جنبها..ظغطت على رد وهي ماشافت الرقم
جمانه\الو
جاسم\جمــانه..
رفعت جمانه تلفونها وشافت رقم ابوها..استغربت..!!ليش داق عليها وهو بالبيت,,,!!
جاسم\جمانه..وينك..!!
جمانه\موجوده..
جاسم\جمانه اسمعيني زين..انا وامك بالمستشفى..
انقبض قلبها..وعلى طول رفعت عيونها للساعه وشافتها 2بالليل..
وصابها الخوف على أمها..ليكون ولدت..!!
جمانه\أمي بالمستشفى..!!
جاسم بعجله\ايه..وولدت..وجابت ولد..يالله بسكر اللحين انتبهي على نفسك..ويمكن أجي أخذك الصبح..!!وقفل الخط..
لازالت السماعه بأّذنها..
تبي تستوعب أنه أمها ولدت..وجابت ولد..
سبحـــان الله..
توها كانت تفكر بهالموضوع..
توها كانت تتمنى الأخو..
واللحين استجاب الله دعائها من أوسع أبوابه..
يارب..كم أنت كريم..!!
كم أنت عظيم..!!
كم أنت رحيم..!!
نطق لسنها بكلمة ..وظلت تردد هالكلمه بدون ماتحس..ودموع عيونها شاهده على لحظة ضعفها..
كانت دموع فرح وسعاده..
(ولئّن شّكرّتم لأزيّدنّكـم)
""""""""""""""""""
لكن في شي توها تنتبه له..!!
هي بالبيت لوحدهـــا...!!!
قامت من الكرسي ودارت عينها على المكان كله...
مسحت دموعها بكف ايدها وفتحت عيونها وكل حواسها بخوف وركضت للباب غرفتها تهرول وقفلته مرتين..
ومسكت التلفون بأيدها..
خوافه..
لاتلومونها..!؟
============



انتقل الخبر بولادة هند على العوايل كلها وماجات الساعه 6 الا وهو منتشر وكله بفضل الجده اللي استلمت هالمهمه..
::::::
سكرت فجر من أمها والبسمه بشفاتها..
عمتها هند ولدت..وجابت الولد اللي تحلم فيه من زمان..
أكيد بتفرح..
حست فيها ياسمين اللي كانت مدرسه مع فجر بنفس الروضه
ياسمين\وشفيه الحلو مبتسم..!!
اتسعت ابتسامة فجر أكثر\فرحانه يا ياسمين..عمتي هند ولدت..
ياسمين\صحيح..مبروك..وايش جابت..!!
فجر\ الله يبارك فيك..ولد..
ياسمين\ولـد..يتربى بعزكم ان شاء الله..من يشوف جمانه اللحين..؟!
ظحكت فجر..وتخيلت شكل جمانه..اكيد طايره من الفرحه..فكرت أنها تكلمها ..لكن شافت أنه مافي وقت والحصه الرابعه بتبدى..
اجلت هالفكره لبعدين..وكملت حكي مع ياسمين السرحانه..
فجر\ياسمين,,!!
رمقت ياسمين نظره لفجر وابتسمت بحزن
فجر\شفيك..
ياسمين\سلامتك..بهدوء كالعاده..مافي شي يستاهل عشان اقوله..
فهمتها فجر على طول\أخوك..
تنهدت ياسمين بحسره\ومن غيره اللي معذب قلوبنا..
فجر\هدي يا ياسمين وحاولي تتجنبينه..
ياسمين\اوكي أنا أحاول أتجنبه قد ماأقدر..لكن امي..وش ذنبها المسكينه..!؟ومين بياخذ حقها..
رفعت فجر ايدها لفوق وردت على ياسمين\الله ..الله بياخذ حقكم منه..وامك حاسبه أجرها عنده..
ياسمين بقل حيله\تعبنا..تعبنا يافجر..كل يوم نقول بتفرج..بتفرج..وهذه هي مافرجت..ولولا الله ثم مروان ولده..كان احنا متنا جوع وقهر..
فجر وقطبت وهي مو مستوعبه\كيف..!!
ياسمين بعبره مخنوقه\تخيلي..أمس دخلت المطبخ..ابي ادور لأمي شي عشان تاكله..ومالقيت..فتحت الثلاجه أبي على الأقل القى تفاحه او أي فاكهه عشان تاخذها قبل حبوب السكر وشفت الثلاجه فاضيه..الحقيره زوجته صارت مثله والعن منه..تاخذ كل شي وتترس فيه مطبخها الفوقي وثلاجتها..
ويوم سألتها قالت عندك كومة فلوس صرفيهم بدال ماانتي صاكتهم على قلبك..
والمصيبه إني أنا اللي أصرف على البيت مو أخوي..
أخوي بخيل على كثرة فلوسه..
بخيل ومرته صارت أبخل منه..
المهم أنا بعد ماشفت هالوضع طلعت مع مراون وقضينا للبيت من كل شي ولحقت على أمي المسكينه..بعد ماصبرتها بخبز وعسل..قبل ماأطلع..
فجر انفجعت وانربط لسانها وماقدرت ترد ياسمين الا بكلمه\الله كريــــم..
ودق جرس معلن انتهاء الفسحه..وانتهى الحوار اللي بين فجر وياسمين بنفس النتيجه.
قامت فجر بعد ماخذت اغراض الحصه..وتبعتها ياسمين..
============



في المستشفى وصلت جمانه بعد ماحرقت جوال ابوها من المكالمات وشافت جدها وجدتها عند امها
سلمت عليهم بالأول وبعدين اتـجهت لأمها وحبت على راسها\وتهون عليك بنتك الوحيده تخلينها بالبيت بروحها..!!
ابتسمت هند بتعب\لا ماتهونين..مارحتي الجامعه..
جلست جمانه على طرف السرير وعقدت حواجبها يوم تذكرت الجامعه\وليش اروح لها بالله..أنا معطيه لنفسي يومين اجازه بعد هالخبر الحلو..
جاها صوت ابوها وراها\ايه..اللي بيخيلك عاد..
غمزت جمانه بعينها وهي واثقه\بنشوف..
تكلم الجد يوسف وهو عاجبه الوضع\ياحليلك يابنتي..تذكريني بوحده وهي صغيره..
اشتغل الغيره وولعت عند الجده وردت بضجر\ومين هي اللي تذكرك فيها..
ردت جمانه بصوت كله دلع وغنج\ومنوا يعني أكيد إنتي..يعني ماتدرين أنهم يشبهوني فيك..
ابتسمت الجده ولفت على زوجها وخزته\ايه اذا جمانه بنمشيها لك..
تذكرت جمانه شي هاللحظه وصرخت بجنون\البيبي..نسيته...وينه..يبه تكفى الله يخليك..أبي اشوفه..
جاسم\طيب..بعدين..
جمانه\شنوا بعدين..!!!؟يبه تكفى..أبي اشوفه..
ردت هند بوهن ورفعت نفسها شوي\ودها ياجاسم خلها تشوفه..
وعلى طول قامت جمانه ووقفت جنب الباب وعدلت شيلتها ولبست النقاب وبأسلوب شبابي\يالله يالله..
ابتسم جاسم على بنته الخبله\و احد يعصي لك كلمه أنتي..وطلع وطلعت جمانه وراه وسكرت الباب بقوه وراها بدون ماتحس..
الجده وهي مو عاجبها الوضع\حسبي الله على بليسها كسرت الباب..
التفت الجد يوسف على بنته\اقول ياهند ماقالوا شي عن الولد..
ردت هند بضيق\لا يبه..ماقالوا شي..
ابتسم الجد لبنته هند\لاتخافين...الله العالم بحالك يابنتي..
هند بضعف تخلل روحها\ونعم بالله..
""""""""""""""
في عصر هاليوم امتلت غرفة هند بالأهل والحبايب وناس داخلين وناس طالعين والجده مو ملحقه الحريم اللي صارو يجون فجاه ودفعه وحده ..
اما البنات ماأجتمعوا ابدا..
يوم جات ابتسام وابوها طلعت جمانه تشتري اغراض للبيبي,,
ويوم طلعت ابتسام وابوها دخلت فجر وغلا..وبعدها سماح وزوجها جلسوا ربع ساعه وطلعوا..
وبالمثل مالحقوا على جمانه الا بنهاية الوقت..
غلا جالسه براحه وحاطه رجل على رجل\وكل هذه مشتريات للبيبي..!!مايسوى علينا هالجيه..
جمانه وهيئت نفسها لخناقه جديده\أول مو اسمه بيبي..اسمه عمك عمر..
التفت غلا يمين ويسار وكأنها تبحث عن هالعمر\منوا..عمر..!!
جمانه مطت اسمه بدلع\أخــوي..مو عاجبك يعني.!!
فجر\ماشاء الله بتسمونه عمر..!!
التفت جمانه لفجر\ايه..شرايك بهالأسم..
فجر\حلو..وحاولت تلتمس هالأسم..كله عذوبـه..
جمانه\ياحبي لك والله..
غلا\أقول لاتغيرين الموضوع..بتجين بكره او لا..!!
جمانه بضيق كالعاده اذا انطرى اسم الجامعه\اوف..بجي.... ابوي مانعني أغيب..
غلا ظحكت بدلع\هههههه احسن..
جمانه\بس تدرين وش أحسن شي بالموضوع..أني مو داقه مشوار لراس تنوره على طول بيت جدي..
غلا\ومين اللحين مرتبه وضعك..!!!؟
جمانه\أكيد حبيبتي..خليني استغل جلسة امي هنا..
غلا\يمه منك..مايطوفك شي..
جمانه رصت عيونها وتكلمت بنبره عاليه\تحسدين الفقير على يوم الجمعه..حمدي ربك انتي مشوارك ماياخذ ربع ساعه..مو أنا..والله إني هلكانه بسببه..
التفت لهم فجر\وين جالسين احنا..استحوا شوي..
غلا ونزلت رجلها بنعومه\والله انا كلي حياء..قولي للي جنبك تخفض من صوتها مسويه نفسها طقاقه زمانها..
عصبت جمانه وبلحظه غبيه كان ودها تمط عر غلا اللي دوم فاتحته وتتدلع فيه لكن كلمات امها ونظراتها اللي خزتها من بعيد سكتتها ..وماقدرت غير إنها ترمي غلا بنظرات ناريه ومتوعده..
رصت على اسنانها بقوه وقالت\بكره الوعد ياحماره..
رفعت غلا اصبعها ورمشت بعينها\نشوف حبيبتي..
"""""""""""""


في اليوم الثاني بالليل طلعت هند لبيت اهلها على طول لأنها بتقضي هالأربعين يوم عند أمها كالعاده
لكن البيبي ماطلع معاها عشان يتاكدون من حالته الصحيه أكثر..
وهند سلمت امرها للباري سبحانه وماتبي شي غير الخلق التام لولدها
لكن الله بخلقه له حكمه بكل شي
========




حاول يتجنبها قد مايقدر..
لكن قلبه اللي محتاج حب هالمره لعب دور كبير في حياته..
تذكر كلام يوسف له..وتذكر أنه لازم مايعيشها على أي أمل مصيرها الموت..
لكنه مش قادر يسيطر على نفسه..
بدى يستلطفها..وقلبه مال بشكل جريء وغير متوقع..
يكفي دقاته اللي يسمعها كل مالتقت عينه بعينها..
يكفي الإرتجاف اللي يصاحبه كل ماابتسمت ابتساماتها الرقيقه الي تذوب شي فيه..
يكفي شعور الحنان..والعاطفه والحب اللي ياما أحتاجها في أوقات صعيبه في غربته..
عاش العمر كله وهو منحرم من أقل شي ممكن ينعش حياته ويعطيها طعم ثاني..
صحيح أنه الله عوضه بوجود أخ وصديق مثل يوسف..
لكن يبقى شي فارغ بقلبه..
يبقى عاطفه من نوع أخر فقدها..
وهو هالأوقات محتاج لها بشكل أكبر..
مايقدر..
مايقدر يقاوم..
هو محتاج لأحد يفهمه وينسيه غربة عمره كله..
عبير كانت حاظنه الكتب بايدها وعيونها تناظر زرع الحديقه اللي قدامها..بلعت ريقها بشده وحاولت تتكلم بهدوء\لؤي..!!مالك ساكت ..في شي شاغل بالك..!!
صحى لؤي من سرحانه ورفع خصلات شعره وهو حاس بحرارة الجو\لا..أبدا..بس كنت افكر شويه..
عبير \بشو عم تفكر.!!
التفت لها لؤي وظل يناظر بعيونها البنيه وابتسم بدون شعور\مافي شي مهم..لاتستهمين علي..
عبير عقدت حواجبها الهلاليه\شو..!وش اللي قلت.!!
لؤي\شو..شو..!!
عبير \شو معني كلمه تستهمين..!!
ظحك لؤي بخف\يعني..لاتخافين علي...فهمتي..!!
ابتسمت عبير باحراج وقررت بينها وبين نفسها أنه تتعلم لغة لؤي باقرب وقت..
تحس بالغباء بسبب كلماته الغريبه عليها
لكن بتحاول تفهمها لعيونه..
قام لؤي من الكرسي وابتسم عبير\يالله وراي اشغال.
عبير\أوكي..
كان وده يقول كلمه..لكنه مستحي..وبتهور قالها \ماراح أشوفج اليوم مره ثانيه..
انحرجت عبيروحمر وجهه وظغطت على الكتب أكثر\مأظن أقدر أطع اليوم..عندي بحث..ولازم اخلصوا...
تفشل لؤي من عمره ووتحسف أنه نطق\على راحتج..يالله نمشي..
مشى لؤي وتبعته عبير وهي حاسه انه لؤي مو طبيعي لكن لسه ماجاء الوقت اللي علاقتهم تصير اقوى..
وندمت كثير لأنها قالت له ماراح تقدر تشوفه مره ثانيه..
لكنها صحيح ماتقدر..ولو عليها كان ظلت طول عمرها قدام عيونه..
===========



تدري يادكتور سمير.. 
هالدنيا غريبه..
ماتفهمني..
ولاراح تفهمني بيوم.
أنا وياها خطين متوازيين مانتلاقى ابدا..
واذا تلاقينا فأأعرف أنها من فئة المستحيلات ..
..كم بقى لنا يوم عشان نموت..
وكم لنا عشان نعيش..!!
ابتسم الدكتور سمير على كلام يوسف ونظرته للحياه..وكيف هي بائسه..!!
قرب منه لمن صارت عيونه قبال عينه ونفسهم أختلط وصار واحد..وهمس بصوت هادي\واذا قلت لك..أنا الفرج قرب..!!
""""""""""""
ظحك يوسف على حظه التعيس وحاول يخفي جروحه ومايضايق هالرجل الكريم اللي فتح له بيته وقلبه.... واسند طوله.. وبدى يدمج بالالوان الزيته اللي مقرر أنها تكون بزوايا كل حائط\بكينا هم..بكينا جروح..بيظل هذا القدر مكتوب..!
الدكتور سمير ماعجبه كلام يوسف..وحس أنه فيه شي..لكنه مجهول..
كان وده يقوله بالخبر اللي بفرحه..لكن ماكان يبي يستعجل بالموضوع وخصوصا لأنه مو مـتأكد كثير..
اما يوسف فكان تفكيره بعالم ثاني..
تفكيره كله منحصر بـ لؤي صديقه..
كان متضايق لضيقة لؤي..ومش عارف وش سبب حزنه المفاجئ..
ويمكن هذه اول مره لؤي يغبي شي عنه..
ويوسف حز بخاطره هالوضع..وياما حاول يدرج لؤي بالحكي..
لكن لؤي كان ساكت ويدعي الامباله..
صحى يوسف من سرحانه يوم حس بحركة الدكتور وشافه بيطلع وماسك مقبض الباب المرصع بماسه كبيره تدل على فخامة الغرفه..لكنه قبل مايطلع قال كلمه ليوسف..وهالكلمه ظلت ترن في أّذنه لحد ماوصل الشقه..\ولاتهنوا..ولاتياسوا من رحمة الله..
ولاتهنوا..ولاتياسوا من رحمة الله..
ومرت ايام..وليالي والحال بين لؤي ويوسف مايسر أبدا..
كل واحد منهم يكابر.ويتجاهل الوضع..
ويرش الملح على جرحه اللي يكبر يوم عن يوم..
والقلوب..وش حال هالقلوب..!!
منتظره لمسه..أو نظره..أو أحساس..عشان تفرغ اللي مكبوت بداخلها..
===============




توها ابتسام داقه على أخوها عشان تتطمن على أحواله..
وقالت له عن ولادة عمته هند..
وفرح كثير لها..لكن حزة في نفسه أنه بعيد هاللحظات عنهم..
وطلب منها إنها تشتري باقة ورد من رابيه...وتقدمها لعمتها باسمه..
ابتسام\الوليد..خذ عزيز ..مزهقني يبيك..
يوم ذكرت ابتسام اسم عزيز...تذكر عيونه اللي كانت مشابهه لعيون يوسف..
وخفق قلبه بدقات متسارعه..وبدون شعور مسك قلبه بالم..وسمع صوت عزيز يناديه ولبى ندائه\الوليييييييد.
الوليد\شلونك يابطل..!!
عزيز بعتاب ولهفه\الوليد..متى بتجي..!!
تجاهل الوليد كلمة اخوه وظغط على قلبه أكثر\ها لعبت الكوره اليوم..
عزيز\لا..مالعبت اليوم..خلاص ماأبي ألعب..
الوليد ابتسم على لهجه أخوه الزعلانه\أفا...ليش..!
مسح عزيز دمعته اللي حرقت عيونه بذراعه الصغير\العب لوحدي..
رص الوليد على شفايفه وقال بالم\ابتسام تلعب معاك..
عزيز وأصر على كلامه\يعني انت مو جاي تلعب معاي..
الوليد بحرقة قلب\..لااا
انتفض جسم عزيز الصغير ويوم حس أنه بيصيح خلاص غط السماعه على ابتسام وطلع فوق لغرفته يصيح بدون محد يشوفه..
كل هذا وابتسام حاظره الموقف..وعلى طول قوة نفسها ورفعت السماعه..لكن لقت الخط انقطع..
وعرفت أنه الوليد قفل السماعه..وماأستحمل الموقف..
هي تدري انها لازم ماتضغط على الوليد..
هي تدري انه اللي فيه مكفيه..
لكن يوم هي سكتت وكابرت..
عزيز ماراح يسكت هو فاقد الوليد بجنون..
شافت ساعتها وتذكرت انها تأخرت على بيت جدها واكيد اللحين البنات مجتمعين بدري لأنه جمانه موجوده..
طلعت فوق غرفتها وخذت عباتها وشنطتها ..
ونزلت تدق على السواق يجي ياخذها..
==========



كانت بتطير من الوناسه..
تحس انه كل الدنيا فرحانه مثلها..
حتى الجو عايش احساسها..
كان مغيم بنسيمه الحلو..
ولو ينزل المطر اليوم راح تعرف انه السعاده انكتبت لها طول هاليوم..
رفعت عينها لأول مره من ركبت السياره وشافت طلال مندمج بالسوالف مع أخوها ياسر..
ويوم لفت على أمها شافتها مسنده راسها على النافذه ونايمه..
وتذكرت اخوها تركي والتجريحات اللي فعلها اليوم مع أمها.
وكله بسبب أنها قالت له ودنا الشرقيه..ابوك يشتغل الخميس..
وطبعا كالعاده..طنشها وطلع بسيارته..بدون مايقول كلمه اعتذار وحده..
تذكرت دمعة أمها..وحزنها على ولدها البكر..
لكنها ماقدرت تقول شي..وضمت أمها وهي حاسه فيها وبجروحها..
لكن احسن شي صار بالموضوع..انه طلال عرض خداماته وطلب من ابوها يوصلهم معاه الشرقيه..
وهذا الشي اسعدها كثير..
راويــن..
حست راوين أنه أحد يناديها..
لف ياسر وجهه للجهه اللي ورى\راوين..
ناظرت راوين بعيونها وماتكلمت..
ياسر\تبين شي من البقاله..
انحرجت راوين على عفوية اخوها..وخصوصا لأنه طلال ساكت وموقف السياره..وينتظر اجابه منها..
خزت راوين أخوها..وهي ودها تذبحه..
ويوم حس طلال انه مصخها طلع من السياره ودخل البقاله وهو الثاني منحرج.....
وراوين هنا استلمت ياسر\انت ماتستحي على وجهك..!!
ياسر\ليش..!!
راوين\ياحلاتي والله..وانا أقولك ايه أبي..
توه ياسر يحس بالموقف..ضرب على راسه وظحك على نفسه\طيب نسيت..شنوا تبين اللحين..
رجعت راوين على ورى وتسندت على المقعد\ماأبي شي..
ياسر\كيفك..وطلع ياسر وسكر الباب وراه..
وراوين رجعت تحلم بــ طلال..احلام يقظه..
وهي مو قاده تسيطر على دقات قلبها اللي تتسارع بوجوده قريب منها....
ويوم شافت طلال واخوها مقبلين..عدلت نفسها وحست أنه يطالع فيها من ورى النظاره اللي لابسها..
ارتبكت ونزلت عيونها على طول..
لكن اللي صج جننها وماخلا فيها ذرة عقل يوم شافت ياسر يغط عليها علبة ايس كريم باسكن روبنز اللي ينباع بالدكاكين الصغيره..
هذه اللحظه ماقدرت تسوي شي..
وماكنت لها ردة فعل ابدا..
لكن حست بالحراره تلفح وجهها وتحمرها
وبلحظه جريئه رفع طلال عيونه للمرايه وناظرها..
حس بتأنيب الضمير وهو يدري أنه كل اللي يسويه غلط في غلط..
لكن قلبه كان دليل له..ومو قادر يسيطر على نفسه اكثر..
ويوم حس أنه بينفضح أمره نزل عيونه وانتبه للطريق والشوق غالبه ومعذبه..
==========

يوم درت أنه باقة هالورد باعثها الوليد..
حست بالشوق يحتويها وينعش روحها اللي كانت ضايعه طول هالأسبوع..
وبدون شعور خذت ورده صفراء لأنها كانت تميل للأصفر وثبتتهافوق أذنها بطرف شعرها المرفوع لفوق..
و على أنه كان في تناقض بين لبسها الأبيض الباهت والأصفر الفاقع.
لكنها طلعت شمس منوره بفصل الصيف الحارق..
انتبهت لها غلا وهي ناويه أنها تقطع لحظة تفكيرها وسرحانها.
فضربت على راسها بخفه وركظت للمطبخ عن فجر وابتسام..
وجمانه ما صدقت على الله تلقى شي من غلا..
فكانت هي بمثابة الكبريت اللي تنتظر أحد يشعللها..
ركظت وراها وهي ناويه على تنتيف شعرها اللي دوم قاهرها..
وشافتها متخبيه ورى فجر والظحكه الخبيثه مرسومه بوجهها
شمرت جمانه أكمامها بفضوضيه واتجهت لها بقوه\جاك الموت ياتارك الصلاه..
ابتسام مسكت جمانه من ايدينها وماسكه ظحكتها\أقول بلا خبال..أنتي وياها...الحريم لسه ماطلعوا..
جمانه طنشتها وحاولت تفك ايدها وغلا تضحك ..وتضحك..وجمانه جاها المرض وارتفع ظغطها من ضحكها\وقسم بالله ماهــدك..
صرخت غلا بدلع\يعني وش بتسوين لي..!
جمانه\بسوي فيك هوايل..أول شي بنتف شعرك اللي تستعرضينه لنا..وثاني شي بمسح هالحفله اللي حاطتها بوجهك..
غلا\ههههههههه ..ظحكتيني..
ابتعدت فجر عنهم وخذت صينية الدلال وطلعت بره المطبخ..وابتسام صارت بينهم..غلا وراها..وجمانه قدامها..وكل واحده فيهم تضرب الثانيه بإيدها\حسبي الله على بليسكم..احترموني على الأقل..
غلا ترفع ايدها وتصوب ضربه خفيفه لجمانه وتشيلها ثانيه\هي اللي بدت..
جمانه وصلت عندها\انطمي ياحماره..لسه ماشفتي شي...ومشعت اطراف شعرها..وعلى طول غلا ضربت إيدها ورفعت شعرها..وطلعت لسانهاعشان تقهرها\يعني يتخويفني..يعني...!!
ابتسام يأست منهم ودزت جمانه وطلعت بره المطبخ تلحق فجر..
أما رقيه وسبيكه تشابكوا في بعض وبدو خناقه جديده..
مين اللي بينتصر..!!؟؟
=========



رفع عينه على ساعة ايده ..بقى نص ساعه ويبتدي الاجتماع..
وبنته مو راضيه تهده؟؟؟
تبي تروح بيت جدتها..وبنفس الوقت تبيه يروح معاها..
قابضه ايده وتصيح بجنون طفله..
وهو ثارت اعصابه..وتوتر أكثر..
وعرف انه بنته راسها يابس..ومو بسهوله ترضى..
هدى أعصابه شوي..وجلس على ركبته ومسح دموع بنته\وبعدين يابابا..خليني اغطج..واروح..عندي شغل..
ردت ريوف عليه وهي ماده شفايفها بطريقه تذوب\مابي..تعالي معاي..
عبدالرحمن\ليش حبيبتي..هناك بتشوفين بنات مثلج وبتلعبين معاهم..
جنت ريوف اكثر يوم تذكرت عزيز اللي ضربها الأسبوع اللي فات بدون سبب..وصاحت زياده..\عبدالرحمن\اللحين أبي أعرف ليش تبجين..!!
ريوف\بث..ماأبي ألوح لوحدي..
عبدالرحمن\عمري روز في بيت يديده تنتظرج,,
ضربت ريوف رجولها بالأرض وثارت أكثر وهي مصممه على رايها\ماأبي..ماأبي..ماأبي..
تضايق عبدالرحمن..بنته دلعها حيل..وهذه نتيجة الدلع الزايد..مسكها من ايدها وطلع من حديقة بيته متجه لبيت عمه يوسف ..
دخل حوش البيت وشاف بنته سكتت ..وشكلها ارتاحت..
لكن المصيبه كيف بيدخلها اللحين..!!
شاف حرمتين بيدخلون من باب الحريم وحس بالإحراج بعد شوي عن الباب وناظر بنته\ريوف حبيبتي .يالله دخلي
تركت ريوف ايد ابوها يوم سمعت صوت جدتها ودخلت البيت..
وهنا ارتاح عبد الرحمن وسرع من خطواته وركب سيارته للشركه..
واول مادخلت ريوف البيت شافتها فجر وخذتها لحضنها وهي مشتاقه لها مره\شلون الحلوه اليوم..
ردت ريوف بخجل\تيبه
ياسمين اللي كانت جنب فجر عرفت أنه اللي شافته من شوي هو عبد الرحمن..
فجر\امانه عليك ياياسمين..عمرك شفتي جمال مثل هالقمر..
ياسمين ابتسمت بحنان\ماأظن..تعالي حبيبتي .
فجر\روحي ريوف..سلمي على خاله ياسمين...
قامت ريوف من حظن فجر وقربت جنب ياسمين وهي مستحيه وايدينها الثنيتين حاظنتهم ومنزله عيونها بألأرض..
ياسمين يوم شافت حركات ريوف العفويه ماقدرت تستحمل خذتها بحظنها وضمتها\حبيبتي والله..تهبلين..
فجر\ريوف..قولي لخاله شكرا..
ريوف بمستحى\ثكرا..
ياسمين ماتت على هالبنت\فديت هالثكرا اللي طالعه من ثمك..تروحين الروضه..!!
ريوف ببراءه\ايه..
ياسمين\شاطره..
ريوف\الأبله تقولي شاطره..وحلوه..
ياسمين\وماكذبت ابلتك..انتي شاطره وحلوه وقمر بعد..
فجر\يالله ريوف حبيبتي..روحي لعبي مع البنات,,
أعتفس وجه ريوف بعد ابتسامتها الخجوله وقالت ببراءه\هنا عزيز..؟
فجر\لاحبيبتي ماجاء..
رجعت الأبتسامه لريوف مره ثانيه وراحت تلعب مع ألأطفال بطلاقه وراحة بال..
===============



كان وقف جانب نافذة الغرفه اللي تطل على الشارع..
توه كان متسبح ..والماي لازال مبلل شعره الطويل..
حط ايدينه بمخابيه يلتمس أي ذره دفا بحنايا جسمه الحار..
واللفافه الرماديه الصوفيه الطويله لافها برقبته بأحكام..
اليوم كان الجو صقيع..وبارد يخترق الأنفس..
وظل هو وثامر مرابطين بالشقه..
طاحت عينه على التلفون..ورجع يفكر.يكملها او لا..
قرب جنب تلفونه ومسكه بايده..
وده يكلمها..
وبنفس الوقت ماوده..
كل ماتذكر أنها ماسلمت عليه يتراجع ويقفل السماعه... ويرفعها مره ثانيه..
وبين هالحيره والتشتت واللهفه..
ظغط على رقمها وحط اتصال
ورجع للنافذه..
ينتظر رد منها..
::::::::
جمانه كانت توها طالعه الدور الفوقي ترتب شعرها ولبسها اللي عفسته بعد معركتها مع غلا اللي انتصرت هي فيها
وتوها بتدخل حمام الغرفه الا سمعت تلفونها يدق..
وكان المتصل رقم خاص..
دق قلبها هاللحظه..
حست أنه الوليد..
وبدون شعور ظغطت على رد وسكتت..
الوليد\جمــانه.


يوم سمعت صوته وهو ينادي باسمها التفت الجهه الثانيه وكانها تبي تبتعد عن مسمعه ..
ركظت لباب الغرفه وقفلته مرتين..
واحساسيس كثيره خالطتها خايفه..وتايهه..ومتولهه..
الوليد\جمانه..انتي معي..
أحتارت تتكلم..والا تسكت..ففضلت السكوت..
والوليد بعجز\اسكر..!؟
جمانه\لاااا...
ابتسم الوليد..اخيرا سمع صوتها..
يحس سنين طويله فاتت وهي بعيده..وهو بالمثل بعيد\ على سلامة عمتي..
جمانه بهدوء وهمس\الله يسلمك....شخبارك..
احتار الوليد..شيقول لها..
ضايع بدونكم..
مايقدر 
الوليد\..لكن ....مشتـاق..
ماتدري ليش تصير غبيه اذا كلمته..
ماتدري ليش ترجع ذيك الطفله الخجوله اللي تتخبى ورى أمها
ماتدري ليش تنسى كل الحروف الأبجديه 
وتظل ساكته تسمعه..
وتكتفي بصوته
كانت وده تقوله حتى انت وحشتني أكثر..لكن فضلت أنها تسكت مثل كل مره
لكن انفاسها كانت مضطربه وغير ثابته..
وهي تتخيل..أنها لو قالت له وحشتني..
وش بيكون حالها..!!
مسكت الورده الصفراء اللي تقطعت شوي من اوراقها وشالتها من شعرها 
ومسحت عليها برقه والرجفه مصاحبتها..وشمت رحيقها بعمق.. 
وهي تحاول تلهي نفسها باي شي يثبت أنفاسها. 
ظغطت على الورده عشان تخفف ارتجافها..
وحست بهدوء الوليد وحيرته..
"""""""
الوليد ظل يناظر بالسماء والثلج اللي نزل وغطى على الشوارع كلها..
ويسمع انفاسها تخترق التفلون وتوصل له..وتسكن روحه وكأنها عاصفه جارفه مليانه شوق ولهفه
وحس فجأه بحميمه..
حميمه عذبته أكثر..وخلته يشتاق ويحن..
جات في باله فكره لكن مايدري هل راح جمانه تقبلها أو لا..!!
قرر يقولها وهي بإيدها الخيار..
الوليد\جمانه..ممكن تعطيني ايميلك..!
جمانه كانت ساكته ومستلمه لأنفاسها الغير هاديه.
لكن يوم سمعت كلمته الأخيره رجعت لواقعها بعد هالأحلام اللي تتخيلها
وجاوبته بـــ ليش..!!
الوليد\يعني..عشان أيش.!!تتوقعين..لاتصيرين ساذجه,,!
جمانه بعتب وحيره\أنا ساذجه..!!
الوليد وتأفف\تونا حلويين..!
جمانه وعصبت اكثر على تأففه\وبعــد..!!..تبى شي الوليد..!!
الوليد\ايه..
جمانه بضيقه\الي هي,,!!
الوليد بكل جوارحه قالها\ابيــك..وسكت..ينتظر ردها..وطال السكوت فتره مو قليله..
جمانه غمضت عينها والكلمه ترد في أذنها..
أبيــك..
ابيـك
ومو أول مره يقولها الوليد لها..
لكن لاحظت هالمره كان له معنى مختلف...وشعور مختلف..
غمرتها فرحه فظيعه..خلتها تبتسم بدون شعور..
تخيلت انها مع الوليد..
لوحدهم..
بعالم خاص لهم.
وانحرجت من هالأفكار اللي تخيلتها
وسمعت طرق باب وفتحت عيونها على طول وهي خايفه
مسك الوليد النافذه اللي كانت مبلله بالماي وكتب اسمها بداخل قلب مايل \بتطولين..!!
جمانه\الوليد..اسمع أحد يطق الباب..مع السلامه..
الوليد\لا ..جمانه لاتقفلين..قولي اول..
جمانه وتناظر الباب \شقول..!!
الوليد\خلاص..برسلك مسج في ايميلي واضيفيني..اتفقنا..!!
جمانه\ليش طيب,,!!
الوليد\في اشياء كثيره أبي أقولك اياها..!!
جمانه وارتبكت\طيب مع السلامه.
الوليد حس بالراحه والقبول المبدئي منها\مع السلامه جمانه..وقفل الخط وهو مبتسم
واخيرا بيرتاح
================








بعد ماخلص يوسف شغل الصاله اليومي..
توجه للسوبر ماركت وشرى أغراض للثلاجه..
وكيكة التوت اللي يحبها لؤي بالكريمه..
حاسب الكاونتر..وطلع يمشي للشقه ..لأنها ماكنت بعيده كثير..
واول مافتح الباب حط الأغراض على طاولة المطبخ وفصخ جاكيته ودخل الغرفه..وهو مقرر أنه يفاتح لؤي مره ثانيه..
ولازم اليوم ينهي الموضوع باي وسيله..مهما كانت العواقب
لكن اللي تفاجا منه أنه لؤي مو بالغرفه,,
فتح الحمام ونادى باسمه..وماشافه..
رجع للصاله وهو محتار..!!
مو من عوايده يطلع هالحزه..!!
جلس على الكرسي وحط ايده على راسه..\وينك يالؤي..!!
معقوله مع عبير..!!
لكن مو لهالحزه..!!
وليش ماترك لي نوته..!!
حرام عليك..حرام عليك يالؤي..!!
تنهد يوسف بضيق..وحاول يلهي نفسه لمن يوصل لؤي,,
دخل المطبخ ودخل الأغراض بالثلاجه..
وصب له عصير ليمون يهدي اعصابه,,
ورجع للصاله مره ثانيه..
وجلس يشرب العصير ويفكر..وين بيكون لؤي اللحين..!!
مرت ساعه..وساعتين..وثلاث..وخمس..
ولوي..مارجــع..
والنوم بدى يسيطر عليه..
وخوفه وقلقه على صديقه موتره وناقز قلبه..
يحس أنه لؤي فيه شي..
لكن مو عارف كيف يتصرف.!!
هو يدري أنه طول هالأسبوع منشغل عنه ومبتعد..
لكن يجي الشقه ويشوفه نايم بسريره..
وحتى لو تأخر .مايتأخر لهالوقت..
وبين هالتفكير والحيره والخوف..
اسند جسمه على الكرسي..ومال براسه...
وغالبه النعاس..واستسلم له..
ونام بقل حيله..
ومعدته فاضيه وتأن من الجوع..
‘‘‘‘‘‘‘‘‘‘‘‘‘‘‘‘‘‘
كوابيس كثيره مرت في باله,,
وكلها مزعجــه وغريبه..
مر بخياله لؤي وهو يركض لبعيد والدموع تسبق انفاسه..
كان يناديه بصوت عالي..
كان يصرخ باسمه ويقوله لاتروح عني.أنا محتاجك....
كان يترجاه ويتوسل له..
لؤي..لــؤي تعال..لاتتركني بروحــي..ارجوك تعال..
لكن لؤي مايسمعه..كان يركض لمكان بعيد ويبتعد عنه..
ويوسف يحاول يسرع من خطواته ويجيه..
ويوم وصل له حاول يتمسك فيه بكل قوته..
واول ماالمسه..
أختفى لــؤي..
وكانه ســراب ..
فتح يوسف عيونه بشده وهو يحاول يلمس الهواء اللي كان مستحل روح لؤي..
لكنه ماقبض بأيده الا هالهواء اللي كل ماله ويزيد وكانه ريح بتاخذه وبتمحيه مثل مامحت صديقه..
وفجأه سمع يوسف صوت من وراه يناديه..
وهالصوت كل ماله ويزيد..
لمن حس أنه هالصوت بيخترق أّذنه..
ميز هالصوت..
هالصوت يعرفه..
نبرته مو غريبه عليه..
هذا صوتـه..
هذا صوت لؤي..
يستنجد فيه..
يوســـــــــــــــــف..
:
:
صحى يوسف من نومه وهو يصرخ وينادي لؤي..!!
ويوم فتح عيونه عرف أنه بالشقه..
رفع عينه على الساعه وشافها 4..4 الفجر..!!
حاول يتذكر اللي صار له أمس..
وتذكر أنه لؤي لسه مارجع..
وعلى طول قام من الكرسي وهو يلعن نفسه لأنه نام وماحس بروحه..
لبس جوتيه..وخذ جاكيته اللي معلق على الباب وطلع يدور على صديقه بكل مكان..
جات في باله اشياء كثيره...
وتذكر الحلم اللي حلمه عن صديقه..
ومات خوف ورهبــه..
وكرر في نفسه أنه لؤي صار له شي كبير..
وهو الغبي اللي نام وماحس بروحه..!!
وش بتكون حياته بدون لؤي..!!
وش الدنيا بتعطيه من الهموم أكثر..
مو كفايه عليه..!!
رفع عينه للسماء وشافها مغيمه والنور يتخللها من كل ناحيه..
فكر كثير.
وين بحصله اللحين..!!
وين ممكن يكون موجود..!!
تذكر صديقته عبير..لكن أستبعد الفكره على طول..
لأنه لؤي مستحيل يسويها ويبات عند صديقته..
نزلت الدموع من عيونه وهو عاجز عن فعل أي شي..
وهذا هو يدور بشوارع فرنسا بيأس وضايع..
محد جنبه..ولحد يخفف عنه مصيبته,
تذكر أول أيام غربته ..
وكيف كان يدور بهالشوارع بدون هدف..
تذكر جوعه ومرضه وحاجته.. والمه وعذابه..
ونزلت دموعه أكثر واكثر..
وهو حاس انه الزمن يعيد نفسه..وبيظل وحيد بهالبلده..
مثل ماكان وحيد ببداية غربته ..
ولأنه تعبان وعلى لحم بطنه من أمس..
ظل يكح ويكح من اعماق قلبه..
وصدره يألمه كل ماكح بشده..
حس أنه روحه بتطلع من كثر مايكح..
وجلس على الأرض الشارع بعجز..
هو يتمنى لو ماي يبل فيه ريقه..
دارت عيونه على المكان وشاف انه المكان خالي من الناس
والكل في بيته نايم..
رفع عينه للسماء وظل يدعي ويدعي أنه الله يبعد الشر عن صديقه..
ظل يدعي ربه بقلب صادق 
وقلبه معتصر ندم وحسافه على اشياء كثيره..
واولها أنه طول هالفتره كان هو ولؤي مبتعدين عن بعض..
وبدال مابياخذ بخاطره ويسال عنه..صده والتهى بشغله..
تذكر عيونه اللي كانت تحكي اشياء كثيره..
تذكر حزنه اللي يطفر منه كل مالتقت عينه بعينه..
وكل هالأمور تجنبها وطنشها..
واللحين هو ندمــان أشد الندم على ضياع فرص كثيره ممكن أنه يكتسبها..
هو يدري انه الندم ماله فايده اللحين..
لكنه مايعرف شي غير الذكرى الأليمه والدعاء لصديقه..
قام من الأرض وهو يتحسس صدره ويظغط عليه بالم..
ومشى يدور عليه للمره الثانيه..
وعهد نفسه بين وبين ربه اللي عالم بحاله وشاهد على كل لحظة ندم مر فيها..
انه يدور لؤي مره وثانيه وثالثه لمن يلقاه ويرتاح فؤاده..
وحتى لو هالشيء بيسبب ضرر له..
بيدوره بقلبه وروحه..
لمن ينقطع نفسه..
وكانه الله أستجاب دعائه وحقق مراده..
اول ماتحرك خطوه عن المنطقه اللي هو فيها
وصار قبال الجسر اللي يطل على شارعين..





سمع أصوات بعيده..ولها صدى قوي..
قرب من هالصوت اكثر..
وكانه يتذكر الحلم اللي بمنامه..
وعرف أنه لؤي قبل مايشوفه..
دموعه نزلت مره ثانيه وحاول يمسحها بطرف كمها..
وظل يركض للصوت لمن أختفى..
ووقف,,
وقف وسط الشارع وهو ينتظر الصوت يطلع مره ثانيه..
وطلع هالمره بصوت اعلى من اللي قبل..
لمن وصل لنهاية الجسر..
وشاف رجال ملتوي على الأرض مثل الربيانه..
وعرف أنه لؤي من لبسه..
قرب منه يوسف وهو ينادي عليه ويصيح\لـــؤي..
جلس يوسف على الأرض مقابل له..وحظنه بكل قوته وحط راسه على صدره.. وهو يحمد ربه ويشكره على استجاب دعائه..
حب راس لؤي ووجهه وايدينه الثنتين وهو يصيح ويصيح على شوفته..ويضحك بجنون وفرحه..
ولؤي كان يهذي بأشياء غريبه مو مفهومه..لكن يوم شاف يوسف نادى باسمه وظل يصيح مثله
حس يوسف بشي غريب بــ لؤي..وبريحه غريبه وكريه..
ويوم قرب من فمه..
شم ريحة الخمر اللي تفوح منه..
ابتعد عنه وقام وايده ماسك فيها صدره.. وكانه شي قذر والمسه.

لؤي رفع ايده صوبه باستسلام ورجا\يــوســف..


==========




الجزء الثاني والعشرون
آمـــال أم..أحــلام..
==============



دقت الساعه على 7 الصبح..والناس بدت تطلع لأشغالها عشان تكسب ثمره حلوه تجعل ايامها أمان..
الا أثنين..
بـ شقه بالقرب من ضجة باريس..
كان الجو يتخلله تيارات كهربائيه..والسيمفونيه اللي تعزف على المكان نحيب لؤي وهو يأن باسم يوسف بمنامه...
يوسف كان جنب لؤي على السرير ..
و حاط أيدينه الثنين على راسه اللي منكسه للأرض بكل ضعف..
كان حاير..ويفكــر بحالة لؤي اللي وصلته لشرب الحرام..
تذكر قبل كم ساعه وش كان حاله وحال صديقه..
تذكر كيف شاله وهو ماسك صدره اللي يأن من الألم..
تذكر تعثر خطواته وهو يحمله من كتفه بكل قوته..
تذكر المسافه الطويله اللي حالت بينه وبين هالشقه..
تذكر ريحته..وهذايانه..وعذابه..ونهايته..
كانت نهايه اليمه..جريحه بدموع ووهن وضياع..
أسئله كثيره مرت في باله..
ومو لاقي لها جواب..
يمكن من عظم الحدث كان عقله متوقف عن التركيز في افكاره..
او يمكن صدمته..
صدمته بصديق عمره ..
حس بخيانــه عظيمـه تتأصل جوفه وعروقه..
لؤي..
لؤي صديق عمره يشرب!!..
ليش..!!
وكيف..!!

يوســف..يايوسف
ليش الناس يشربون..
فكــر فيها.!!
عشان ينسون..!!
أو ينجرفون ورى متعه حقيره..ممكن تضيع حياتهم للأبد..!!
صح والا لا..!!
وحتى أنت..!!وحتى أنت يايوسف..!!
كنت مدمن..
ممدن مخدارت,,
واللحين السؤال يتوجه لك..!!
ليـــش أدمـــنت..!!؟؟؟؟

وش هي هالأسباب اللي خلتك تعصي ربك لها..!!
اكيد جوابك بيكون يشبه جواب لؤي..!!
حسافه عليك..حسافه عليك يايوسف..!!
وانت اللحين بدال ماتعاتب صديقك..
عاتبك نفسك اللي وصلتك للغربه.


ومع هالحوار النفسي المعذب..
حس يوسف بنقزه بصدره لمن وصل لهالنتيجه..
هو مدمن..ولؤي شارب..
ماتفرق..
كل هالأمرين سببها هروب..
هـروب من واقع مر..
"""""""""
حس يوسف بأيد تضمه بقوه..وكأنها تطلب عفو..او رحمه..
وكانت هالأيد ..أيد لؤي..
التفت يوسف له وطاحت عينه على عيون لؤي اللي كانت تعبر عن كلام كثير..
كلام يتخلله ندم واعتذار وعذاب..
أحرقته..
احرقتــه عيون لؤي وحس أنه هو المذنب بحقه..
حاول يبعد عيونه عنه..حاول يكسر النظره..
لكن في شي غريب..مثير بالموضوع..
جاء له صوت لي لؤي وهو يستنجد فيه..
وكان نفس الصوت اللي سمعه يوم شافه طايح بنهاية الجسر
يوســف..ارجـوك..
ظغط يوسف على شفايفه بألم ورد عليه بكلمه والحزن يعصر قلبه\ليش..!!
لؤي مسح دموعه مثل الطفل المظلوم \كنت ضايع..
يوسف وصغر عيونه بوهن\ضايــع..!!
لؤي\كنت ضايع بدونك..!!طول هالأسبوع..كنت أدورك..كنت أدور صديقي يوسف..ومالقيته..
سكت لؤي..وظل يناظر يوسف ويشوف علامة ألأستغراب بوجهه..وبعدها كمل..
رجعت أفكر اهلي..وتذكرت فقرهم اللي وصلني لهالحاله..
تذكرت ابوي اللي وصاني عليه ومات وتركني لعالم قاسي على أمثالنا..
تذكرت العيشه اللي كنت أعيشها وانا زي الكلب المأمور اركض ورى الفلوس وبس..
تذكرتهم يوم قطوني وهجروني وانا اللي كنت الأمل الوحيد لأهلي..
تذكرت أني ضيعتهم وراي..وضعت بعدهم..
وجيت بغربتي وحيد..وشفتك ونور الله طريقي بصحبتك..
عشنا وقلوبنا مع بعض 11 سنه..
وماأشتكينا وظلينا ناكل اللقمه الحلال بعد الحرام اللي جنيته بأيدي..
وبعدهــا.. 
...تخيلت..تخيلت أنك بتسافر ..وبتروح بلادك..وبتتركني..
كنت اعرف أن من الدكتور سمير انك بترجع بيوم من الأيام..
وكنت أعرف انه هاليوم قرب..ومابقى الا القليل ..وبترحــــل..
بتتكرنــي يايوسف..بتتكرني لوحــدي..
وبرجع وحيد وغريب..!!
ماقدرت اشوف الأنسان اللي عشت معاه طول غربتي على الحلو والمره يرحــل..
يوسف انت تعني لي الكثير..وماأقدر اتخيل بيوم وليله انك بتروح عن عيني..
ماقدرت اتأقلم على الوضع..
كنت اسمعك تتكلم عن شوقك لأهلك وحنينك لهم..
وكنت أحس بالأنانيه بداخلي..
كرهت هالشعور,,وكرهت نفسي أكثر..لأني حسيت بلحظه أني خذلتك..وخذلت أهلي قبلك..
يوسف..احنا عشنا مع بعض عيشه محد عارفها غير ربنا اللي خلقنا..
تشتتنا..وضعنــا..ووقفنا من جديد..
وبالأخير تتركنــي وترحل..
لايايوسف..لاااا..قلبي مايقوى على بعــادك لاااا..
حرام اللي يصير فيني ..حرام..
مو قادر اتقبل هالواقع اللي انرميت فيه..
انا انسان ومن حقي احس..وازعل..
لكن قبل ماأزعل على هالدنيا اللي غدرت فيني..
لازم ازعل على نفسي اللي دمرتني..
وضيعتنــي..

سكت يوسف..سكت لحظات ماهي طويله..
وثار زي المجنــون..
ومسك لؤي من كتفه اللي يرتجــف\وانت تتوقعاني أني بروح عنــك..!!
لؤي\وليش ماتروح..!!11 سنه ضياع..ويوم قرب الفرج بتتراجع عشاني..!!
صرخ يوسف صرخه هزت لؤي\..أنت شتقول..اترك صديق عمري..واروح..لا والذي خلق سبع سماوات أني ماأحط رجلي ببلادي الا وانت راجع ديرتك..!!
مو أنــا..مو أنا اللي ينكر صديق فتح لي بابه بعد ماكنت من الأموات..
لؤي\وأنا مستحيل اخليك تيلس عشاني..
ترك يوسف لؤي وقام وهو يحاول يهدي نفسه..
مسح على وجهه بتوتر وحاول يهدي نفسه وماينجرف بغضبه وفكرة أنه ممكن يخون بصديق عمره.. ورجع يناظره\لاتفكــر بشي اللحين..
لؤي ولحد الآن يحس بدوامه\ماأقــدر..أنا أحس أني أموت يايوســف.. أمــوت؟؟

رجع يوسف بسرعه ونسى جرحه..ونسى الامه..ونسى خيانة لؤي...وجلس على السرير جنب لؤي وظل يناظر فيه وهو خايف عليه\بسم الله عليك..يعل يومي قبلـــ
حط لؤي ايده على فم يوسف وهو يمنع تكميل جملته ودموعه انهمرت وهو يتخيل موته\لاتكمــل..بس بــس.. 

لكن..ابيك توعدني انك ماتخليني..وحتى لو خليتني ورحت.. وغمض عيونه ونزلت دمعه حار من 

حناياه...قول..قول لأهلــي اني حي مامــت..

خلهم يسامحوني..ويغفرون لي..

مسك يوسف قلبه والألم يزيد ويحتويه..جرح لؤي كبير وماانبرى..
لؤي يحس بالفرقــا..ليش,,!!
قطعت قلبي يالؤي..ذبحــته..
يوسف\مو قايل لهم..انت بتروح معاي...وبنمسك أيد بعض وبنطير مع الطيور..
صدقني بتشوف أهلك وبتكحل عينك بشوفتهم ..وبنرجع..وبنرجع كلنا مثل اول..وبتفتح لنا الدنيا أبوابها..
والعالم كله بيشهد بهاليوم..وذاك اليوم هو العيد الحقيقي..
ومسح دموعه بضعف..
قول يارب..قــول..!!
حس لؤي بأنه لسانه عاجز عن نطق هالكلمه..
كانت سهله..من أربع حرف لكنه تناساها بغمضة بصر..
لكن يوسف ماخلاه ورددها بأذنه بصوت قوي..
قول..قول يـــارب..يــارب
يــارب
رفع لؤي ايده اللي ترتجف برجا وضعف لفوق وقال
يــارب...ضم لؤي يوسف وحس بحب كبير يغنيه عن الكون واللي يحتويه 
و تمسك فيه بقوه وكأنه غرقان من بحر عميق واللي نجاه هو يوسف..
ظل يصيح..ويصيح.. معاه بحرقة جوف هألأيام الطويله المريره اللي كان بعيد فيها عنه.. 
وارتاح بحظنه وتمسك فيه اكثر وشعور الفراقا يتأصل روحه ويتخلد فيها..







----------------



بوقت الظهر وبلفحة الشمس القويه..
كانت جالسه بالأرجوحه والأبتسامه مافارقت وجهها القمحي وماسكه بأيدها علبة الأيس كريم اللي كانت بتذوب لو ماكلتها.
وجالسه تتأمل النخلتين اللي مسيطرين على مكان الزرع اللي بدى ينبت حولهم ويمتص مجرى الماء بكل عذوبه..
وعلى أنه الحر مسيطر على الجو..لكن الأيس كريم معطي مفعوله و كل ماتخللت قطعة ببلعومها تحس بالأنتعاش الغريب اللي يقضي على أي نسمة هوى حاره ممكن تحرقها..
يكفي أنها تتذكر صاحب الأيس كريم..
وهذا الشي كفيل أنها تعيش العمر كله وهي سعيده على ذكراه..
وماوعاها من حلمها الجميل الا بصوت جمانه المزعج..
رفعت عينها لها وشافتها كاشخه ببلوزتهاالحمراء وتنورتها الشاموا البيجيه اللي متقطعه أطرافها بحلاوه\كشيخ البنـــات..
رفعت ايدها جمانه لشعرها المرفوع وبعثرته بفوضويه\أجل انتي بس اللي تتكشخين ..لاياأم الأخضر(راوين لابسه بلوزه خضره مخططه بذهبي بشكل انيق والتنوره ميدي بحزام ذهبي عند الخصر)
راوين\فديت الأخضر ..يارب يفوز...وسرحت..
وسرحت معاها جمانه لكنها انتبهت بالعلبه اللي بــ أيد راوين..\شنوا هذ..!!
سكتت راوين..وصابها الحيا..وهي مش عارفه وش تقول ..!! لكن قوت نفسها لحظات\ايس كريم..ماتعرفين يعني..!!
قربت جمانه لها لمن لصقت فيها وطاحت عينها على داخل العلبه\ول عليك..خصلتيه بسرعه.
انحرجت راوين للمره الثانيه..شكلها ظلت تاكله بدون ماتحس بنفسها.وسكتت هالمره لأنها خلاص فاض الحياء عندها..
ولأن جمانه بالها مو معها أبدا غيرت الموضوع بدون ماتحس ورفعت اكمام بلوزتها وهي حرانه\أقول مامتي حر...امشي ندخل ..
قامت راوين من الأرجوحه بخفه وتبعت جمانه اللي فكرها وقلبها بمكان ثاني ..
لمن صلوا لباب مدخل الصاله 
راوين\وينهــم..
جمانه\كلهم بغرفة الحريم..
راوين\أوكي أنتي روحي وبجيك..
عطت جمانه راوين نظره غريبه وماعلقت وراحت للحريم وهي مستأه..
اما راوين قطت العلبه اللي بأيدها ورتبت مظهرهاوخذت منديل ومسحت فمها ورجعت عند الحريم وهي قابطه نفسها على فرحتها..وجلست جنب جمانه اللي جالسه بنهاية الغرفه بكنبه مركونه بالزاويه..
راوين\وش فيه الحلو جالس بروحه..
جمانه\ولاشي..اقول مو كأنه عمي تأخروا..
راوين \يمكن تلقين غلا ماضبطت مكياجها..
جمانه بابتسامه باهته\السخيفه توني داقه عليها وتقول هم بالطريق..!
راوين\ليش ..تولهتي على ضراباتها ..!!
جمانه\لا والله ماتولهت..بس تقدرين تقولين ماأقدر استغنى عنها..
راوين\الله يخليكم لبعض..
جمانه\وياك ان شاء الله..
===============




حبيـبي..لا
نطقت سماح بهالكلمه وهي معترضه على طلب أحمد
لكن احمد ماتركها وهو مصمم على رايه \سمــاح..أنتي محتاجه خدامه..وانا خلاص قدمت عليهــا..
سماح ويأست من زوجها\ليش يأحمد..!!ليش ماقلت لي قبل ماتقدم عليها..!!
أحمد باابتسامه مغريه\يعني شنوا..بتقنعيني مثلا..!!
وقربت منه بجرأه لمن صارت قباله ومايبعد بينهم الا سنتيمترات\وليش..مو واثق من قدراتــي..!!
تفاجأ أحمد من جرأتها لكن أنعجب بحركتها ..وحب يجرأها أكثر وبدون شعور باسها على خدها\لا..صدقيني واثــق..وهم واثق بعد..!!..لكن لاتحاولين..الخدامه جايه..جايه...وجلس على السرير يسكر ازارير بدلته ويجهز نفسه للدوام..
اما سماح مسكت خدها بخجل..وهي لازالت واقفه تسترجع المـوقف..
حس فيها أحمد وابتسم لها بحب\بتظلين واقفه كثيــر..!!
التفت له سماح باحراج\شنوا..!!
قام احمد بعد ماأخذ تلفونه ومحفظته\سلامتــك..تامرين على شي..!!
سماح\الله يسلمك..لا..بس لاتتأخر مثل كل مره..
احمد\احاول لكن مااوعدك..
انمحت الأبتسامه من وجهه سماح..وهي عارفه أنه اليوم بطوله بتجلس لوحدها بالشقه..
حس فيها ..لكن هذه طبيعة شغله..\حبيبتي..لاتزعلين..بحاول أبكر..عشانك..
سماح\لا أحمد عادي..هذا شغلك..وانا متفهمه وضعك..
احمد\وهذا العشم فيك....طيب تبين تروحين بيت أهلك..!!
سماح\لاخلاص أحمد عندي كم شغله بسويها اليوم..الله يحفظك..لاتستهم علي
أحمد بعجله\...ماأوصيك على عمرك..لاتتعبين نفسك..يالله..مع السلامه..
سماح وعيونها تتبعه وهو يطلع من الغرفه\الله يسلمك..
=============


منتي بطبيعيه..!!
جمانه بعصبيه زايده\يعني أنتي الطبيعيه..!!
جلست غلا وفستانها الفضفاض النيلي أنفرش على الكنبه اللي جالسه فيها جمانه ورمشت بعيونها الكحيله\والله ياعمري انا أعرف نفسي مو في بالي شي..!!مو انتي..!!
رفعت جمانه حاجبها اليمين\وش قصدك..!!
قربت غلا منها لمن صارت عينها بعيونها المرتبكه وهمست\والله أنتي أدرى..
قامت جمانه من الكنبه وايدينها الثنتين لامتهم على بعض بتوتر وعيون غلا تتبعها وهي محتاره وش اللي مغير طبايع بنت عمتها لمن وقفت جمانه والتفت على غلا\أقول..بس ماتقولين لحد..!؟
قامت غلا بالمثل وحطت ايدينها الطويله بكتوف جمانه\ يعني مكالمتك لي مو الله..!!مالت عليك..وربي كنت عارفه انه فيك شي...بس يالله معليش..!! بفوتها لك هالمره..تكلمي..سرك في بير ..وابتسمت.. يالعجوز..
تنرفزت جمانه من قلب ولأنها مالها خلق لغشمرة غلا اللي مو جايه بوقتها ابد سكتت بضيق..
استغربت غلا وعرفت انه جمانه فيها شي كايد وكبير ولأنه فضولها ذابحه حاولت تتناسى غشمرتها الثقيله ومثلت دور الحنونه\امزح حياتي..تكلمي.
.كلي أّذان صاغيه..
رفعت جمانه غرتها ورجعتها ورى أّذنها بضيق وترددت تتكلم..او تكتم وماتفضح نفسها..
وفضلت أنها تكتم في نفسها..
لكن هي ودها..وبنفس الوقت ماودها..
تحس انها خايفه..ومتشتته..ومحتاره..
وبين هالأمور كلها قالت كل السالفه لغلا 
كل شي قالته..
موقف البحرين..وموقف الي حصل بيتهم..ومكالمته لها..
وطلبه اللي لحد الآن محتاره فيه..
وغلا طابعا ماستنكرت حب الوليد لجمانه..
هي تعرف من زمان أنه الوليد شاريها ويبيها
لكن اللي استنكرته سالفة الأيميل..
ولأنه جنونها في أمور الحب طاغي..
تمنت بلحظه غريبه أنها تكون بدال جمانه وتعيش الحب وأصوله..
أحلام غلا كبيره وكلها تدل على رومانسيتها المتعطشه ..
لكن تناست هالموضوع اللحين ورجعت تفكر بموقف جمانه
جمانه\شرايك..!!اعطيه ايميلي..!!
غلا\اقولك الصراحه..
جمانه بعد تنهيده\ياليــت..
غلا\عطيه..شوفي وش يبي..لكن..ولكن..لاتطول السالفه..يعني لاتنسين نفسك..
جمانه بحيره\يعني هذا رأيك..
غلا\هممم..بس لحظه ايميله عندك..
جمانه\ايه..رسله لي اليوم..
غلا\أحلى..احلى..ورسايل بعد..ياويلي على الحب..وسنينه..
انصبغ وجه جمانه باللون الأحمر....والتفت على غلا وشافتها لازالت مبتسمه..عطتها ظهرها وجلست وهي حاطه ايدها على خدها وتبتسم بخجل..
شافتها غلا وقلدتها تماما..جلست جنبها وحطت ايدها على خدها وهي لازالت تبتسم ابتسامتها الخبيثه..
=============



اكواب ببسي مرميه بالأرض..وكرتونين بيتزاء محطوطين فوق بعض ومفتوحين باهمال..ومخدات بكل طرف محتله الغرفه..والتلفزيون مطول لأخرحد
هذه الصاله اللي كان جالس فيها الوليد وثامر
اليوم مباراة الهلال والأتحاد..واللحين بدى الشوط الثاني..
والأجواء في الملعب حاره والحماس يلعب دوره..وجميع المدارجات مليانه بالجماهير اللي حاظرين مباراة التأهل للنهائي..
ولحد الآن النتيجه من صالح الهلال بعد الهدف اللي سدده محمد الشلهوب..ويطمع بهدف ثاني بالدقايق الأخيره..
الوليد يصرخ من جهه ويحط حرته بالمخدات اللي متسند عليها ويرميها على الشاشه بكل قهراذا ضاع الهدف
الوليد\وقسم بالله أني ودي ادخل الملعب واوريهم اللعب عدل..ياأخي نبي هدف ثاني..
فتح ثامر علبة ببسي ثانيه وسند نفسه على الكنب..\وانت ليش حارق أعصابك..بتشوف بعد دقيقتين هدف من الأتحاد..
التفت الوليد على ثامر وناظره بنظره كلها سخريه ورجع يناظر الشاشه\الله لايقوله..
ثامر\شوف..اذا ألأتحاد فاز عليك غداء بكره..واذا الهلال فازوا علي الغداء..وش رايك
ضرب الوليد على صدره بكل ثقه\اتفقنــا..
المباراه في النص ساعه الأخيره بدت تشتعل اكثر..
والجماهير يهتفون بأعلى صوتهم بهدف ثاني يرضيهم..
والكل على أعصابه..ويترقب أي هدف يحمس المباراه اكثر..
لمن جاء الهدف الرائع بمرمى ألأتحاد.. واللي سدده الشلهوب بكل مهاره
صاح الجمهور بصوت عالي معبرين عن فرحتهم ..
والكل تجمع على الشلهوب..
نقز الوليد على ثامر وزنطه بأيده الثنتين وهو ناوي عليه اليوم\بكــره..بكره توديني ارقى مطعم بنيويورك..
حاول ثامر يبعد الوليد وماقدر ويوم حس انه بيختنق كح بقوه\ كح كح حسبي الله على بليسك يالدب وخر عني..كح ..كــح..
الوليد ولازال على وضعيته\اول شي توديني والا لا..!!
ثامر\أوديك بس وخر.. فكه الوليد وهو فرحان..وتذكر هاللحظه جمانه وابتسم.. 
"..أكيد بتفرح اللحين..الهلال سجل هدفين.."
دخل غرفته عشان يشيك على تلفونه للمره الألف بعد مارسل مسج لجمانه فيه ايميله..
ويوم شافه لقاه مثل ماهو..
رجعه مكانه وهو لازال ينتظر أي مسج منها.
وسمع صوت ثامر بالصاله وهو يصرخ وعرف أنه الأتحاد سجلوا هدف وتحسف أنه ماشافه
قام ثامر وهو يصرخ\هــدف..هـدف جبتها يانور..!!
الوليد وماعجبه الوضع\أقول انثبر مابق غير دقايق وتنتهي بفوز الهلال..
وفعلا صفر الحكم وانتهت المباراه بفوز الهلال..
=============




مجتمعين البنات في الصاله لوحدهم..ومسوين حزب عنوانه.." لا للــ ملل.."
واللي يترأس هالحزب غلا والعنصر الثاني كان ابتسام ولأول مره..اما جمانه هالمره مااستلمت المهمه و كانت الأطرش في الزفه متسنده على كنبه طويله بنيه وعينها تلف يمين ويسار تخاف تشوفها جدتها وهي بهالوضعيه وتصرخ عليها..وهي مالها خلق احد..كانت تمع البنات..
وتعلق بعض المرات..وتقط كلمه من هنا وهناك..لكن عقلها مع الوليد..وتفكر هل هو يحتريها..مثل ماتحتريه..او لا..!!
وقطع تفكيرها ضربه من غلا بــ شريط فيديو ماسكته بأيدها ولأنه المود مو ماشي معها..طنشتها وركزت على الشريط اللي تحمله بأيدها..
غلا وتلوح الشريط بأيدها\شرايكــم بهالمفاجأه..!!
وماوحى لغلا تستمع بهالمفاجأه الا وشافت ابتسام ماخذه الشريط ومتجهه للتلفزيون تشغله وغلا فاتحه فمها كله..
غلا بميوعه زايده قالت كملتها المعهوده\ياربـــي..
ردت عليها جمانه وهي مو هامها الموضوع\من وين ماخذتهم..
غلا وعشان ترجع برستيجها رتبت فستانها بفخر\طلعت فوق عشان اصلي..وشفت باب غرفة سلطان مفتوح..ولأني تعرفون أني فضوليه بدرجه كبيره دخلت الغرفه 
جمانه ومتنرفزه من لهجة غلا\وبعدين..
غلا\المهم..رشيت كم رشه من عطوره النسائيه..وبعدين فتحت درجه ولقيت كذا شريط..لكن هذا اثار فضولي أكثر لأنه مكتوب فيه".. رحلة راس تنوره.."
جمانه\عفيه على الشاطره..والله لو يدري عنك سلطان..بيذبحــك..
عادت ابتسام الشريط وخذت الريموت وجلست جنب جمانه\خلاص اسكتوا..اللحين بيبدى..
قامت فجر هاللحظه وسالتها راوين\وين..!!
فجر\مالي خلق..بتمشى بالحديقه..
راوين بحنيه\على راحتك..
خذت فجر دفترها اللي كان بشنطتها وطلعت وهي ضايقه الخاطر..
وبدت تكتب

الشمس غابت واقبل الليل بهموم
الله يعين العيـن طــول سهـرها
تسهر طول اللي ماذاقت النـوم
سبت وليف الروح بساعة هجرها
-----------------------




شريط الفيديو ابعد الملل عن بال البنات..وبدوا يستمتعون..وخصوصا لأنهم شافوا اشياء هم مايعرفون عنها لأنه التصوير كان للشباب وهم في البحر ..
لكنه ماكان طويل لهدرجه..
وطلعت هاللحظه لقطه فيها الوليد يلعب كوره مع ياسر وهيثم جالس على الكرسي من بعيد وطبعا ابتسام ماخلت جمانه ونقزتها من خصرها
ابتسام\فظيعــه..هاللقطه..اقول..شبعي منه..ماتتفوت ..
جمانه ارمقتها بنظره سامه..وعرفت أنها تقصد وجود الوليد فيها..وعشان تقهر ابتسام قالت لها\وحتى انتي ماتتفوت عليك..فيها حبيب القلب..!!
ابتسام عصبت وسكتت..
جمانه\عشان تعرفين مره ثانيه كيف تقهريني.

وبجنب ثاني كانت غلا متوتره وظاغطه على اصابعها الطويله بألم بدون ماتحس..
تتمنى لويطلع تركي بالغلط..
لكن هذا الشريط بيخلص وتركي لسه مابين..
تتمنى تعرف شخصيته..تتمنى تسمع عنه ويكون حقيقه وواقع..
الشي الوحيد اللي تعرفه أنه لها ولد عم اسمه تركي وهو اكبر اخوانه...
كانت تسمع أنها يحب السفر والتجاره..لكن ماكانوا يجبون طاربه ابدا..لا في خير ولا في شر..
التفت على راوين اللي كانت مندمجه بشريط الفيديو وركزت عيونها عليها..واصابتها رجفه..نفس عيون تركي..
لكن تركي أكثر حده منها...!!
جاء سؤال في بالها..
"..ليش دوم تفكر فيه.."
تحسه فجأه يجي على بالها و يختفي فجأه مثل ماجاء..وهاالشي مو عاجبها أبدا..!!
حست راوين بنظراتها وسألتها بعفويه\شفيك غلا..
انحرجت غلا وماردت ونزلت عيونها للصور وهي كارها انها تنحط بهالموقف..
والسبب..هو..تركــي..
وهالمره طلع تركي فجأه والتصوير كان بمجلس بيت هند..كان جالس ورافع رجلينه على الطاوله.. ومنزل عيونه يناظر تلفونه..ومو حاس انه أحد يصوره..وبعدين رفع عيونه يوم سمع صوت سلطان يناديه وانقطع التصوير..
وصرخت غلا\لييييييش..!!
والتفت لها 3 ازواج من العيون..وهي استحت وقالت عشان تبرر الموقف\ليش خلص التصوير..
جمانه\أحســـن..
ابتسام بخيبة أمل\حسافه 
جمانه\أحسن..احسن..احسن وقامت ومزاجها معتفس بسبب ذكرى الوليد
---------


مر هالأسبوع والوليد ينتظر أي خبر عن جمانه ..
وكان طول اليوم يشيك على تلفونه أو جهازه..يعلى يلقى أي اضافه منها.
.لكن اللي مايعرفه الوليد انه جمانه بعد ماكلمت غلا ارتاحت شوي بس لازالت تحس أنها بتخطو خطوه كبيره واساسها غلط..وهي تعرف نفسها بتنجرف مع التيار..
وهذا اللي ماتبيه..
لكن بنفس الوقت تحس انه الوليد محتاج له اكثر من أول وعاطفتها بعض الأحيان تتغلب على عقلها وتقرر أنها تضيفه وترتاح..وبالأخير اذا اضافت ايميله ترجع تحذفه من جديد وترجع خطوه ورى وهي شتان بين القبول والرفض..
هذه حالة جمانه..عايشه بدوامه كبيره..

واللي طايح فيها الوليد اللي طفش من طول الأنتظار..
--------------------



ذبحته..ضيعته..شتته هالعيون الكحيله..
غمض عينه والا فتحها يلقاها وكأنها ملكه اثيريه بأحلى طله
صابه الهيام والجنون بسببها..
تمنى أنها ماطاحت عينه بعينها
حاول بكل الوسائل أنه يبعدها عن مخيلته
لكن النتيجه كانت وحده
تربعت على عرشه للأبد
::::::::
هذا حال تركي وهو جالس بمكتبه يوقع على بعض الأوراق لمشروع جنا اللي بيفتح قريبا بالأيام الجايه
كان لابس نظاراته الطبيه الحديثه الــ بنية الأطار ويحاول قدر المستطاع انه يتعمق بالأوراق ويكمل شغله المتراكم
لكن وجود غلا بمخيلته استحوذت على كل ذرة عقل عنده..
اجل لو درى أنها بنت وش راح يصير فيه..!!
معقوله بيتغير شي فيه..!!
شعر فيه مبارك اللي كان جالس قباله ويراقب تقلبات وجهه..
مبارك\تركـي..!
ظلت عيون تركي متركزه على الأوراق المبعرثه بكل جهه بدون اهتمام\اسمعك..
مبارك\فيك شي..تعبان..!!
ولازال على وضعيته\...لا...مافيني شي..
احتار مبارك..تركي مو معطيه مجال للنقاش..!!
اندهش من مزاجه المتقلب..
يحس أنه الوضع مو طبيعي..
في شي..
ولازم يعرفه..
تذكر سهرة الليله ..وحمد ربه انه في موضوع ممكن يغير مزاج تركي..وعلى طول ماصدق خبر وكلمه\أقول تركي..لاتنسى يو زيد اليوم عازمنــا في بيته بسهره يحبها قلبــك.!!
تركي وعينه عألأوراق وماهمه الخبر\أعتذر منه..ماراح أجي اليوم..راسي مصدع من سهره أمس..
بصم على العشره مبارك انه متغيــر..
من متى تركي يفوت هالعزايــم..!!؟؟
وعشان ايش..!!
عشان راسه المصدع..!!
معقــوله..
طيب شي طبيعي راسه يصدع من الشرب اللي شربه امس..!!؟
من متى يهمه هالموضوع أصلا..!!
انقطعت افكار مبارك بصوت تركي وهو قايم من مكتبه وماسك بعض الملفات المهمه للمشروع\اقول.انا راجع البيت ..وايجارات محل الصالحيه بسددها بكره الصبح..سلام..
وطلع تركي..وترك اكبر علامة استفهام بوجه مبارك.!!؟
وعلى طول مسك خط البيت وهو مقرر يفاتح راوين بموضوع البنت اللي شافها بيت عمته..
و المشكله..مو عارف كيف يبدى بالموضوع..
وهو من النوع مايجب المقدمات الطويله اللي يسميها "..تفاهات غير معنيه.."
والحظ هذا اليوم لعب دوره عنده..
بعد ماجاء من المحلات دخل الصاله وشاف امه وتتناقش مع راوين..
ولقط كم جمله بدون مايشعرون فيه..
نور\ليت تركي ياخذها صدقيني غلا تناسبه..لكن مو عارفه كيف اقوله..قولي لي أنتي.. وبقل حيله وعينها مكسوره..هو يسمعك على الأقل..
راوين\يمه لو يبي تركي يتزوج كان تزوج من زمان..وانتي تعرفينه مايحب أحد يغصبه على شي هو مو مقتنع فيه..
نور بحسرات تخفق قلبها\آآه ياراوين..أمنيتي..تركي يفرحني واشوف عياله..تدرين..
تدرين لو يتزوج تركي..
قلبي بيرفرف..وبيقول ابشري بالفرح بعد العنا يانور..
وتكلم فجأه\السلام..
التفت نور وبنتها على الصوت اللي وراهم وشافوا تركي..واقف بجمود ويناظرهم..
تغافل تركي استغرابهم وجلس على الكنب بهدء..
وتوها راوين تستوعب وتوها ترد السلام\وعليكم السلام..

اما نور فظلت ساكته.وبعينها دمعه تحرقها..
ماتدري..هل لازم تنصدم..او تفرح..او تحزن..

ولدها تركي..له فتره طويييييييله..ماجلس جنبها..واليوم هذا هوقبالها ومابينه وبينها الا طاوله وتوصل له
ياما تمنت يحس فيها..
او يجلس معاها..ويتكلم بدون حواجز..
او حتى يناظرها بنظره حنونه..تنسيها عذاب العمر كله..
لكن حتى أقل القليل تركي مستبعده..ومتناسيه..
ومو حاس بعقوقه لأمه..
تركي\راوين..صبي شاي..
راوين بانصياع تام\ان شا ءالله..
صبت له الشاي وسألته\هو محلى..تبيني أزيده سكر....
تركي\لا..كفايه..
راوين\تفضل..
اخذ تركي منها البياله وظل يشرب الشاي وهو هادي وينتظر اي كلمه من أمه أو اخته..عشان يفتحون المجال له..
لكن نور كانت ساكته وعيونها متعلقه بتركي..والفرحه غمرتها ولو ودها تقوم وتضم ولدها اللي كبر وهو بعيد عنها..وتمسح على وجهه بعذوبه وتعاتبه عتاب الأم لولدها وتصيح وتقول..
هذا ولدي اللي رجع لي..

لكن كل هالأمور كانت تخيلات..واوهام..
كانت احلام نقيه..شفافه...عذريه..
تركي كبر..وتغير ذاك الولد اللي انولد بفطره طاهره بعيده كل البعد عن الجانب الأسود اللي يحتويه..
وبتظل هذه احلام تحلمها نور..
وقلبها بيظل يدعي.ويدعــي لمن يرجع تركي اللي تعرفه وربته بين أيدينها..
وبين هالتفكير اللي اشغل نور ..سمعت راوين تكلمها وهي واقفه..ويوم التفت على مكان تركي..شافته خالي من بعده..
وتاكدت هاللحظه..
انه الأحلام عمرها ماتكتمـــل..\ها يمه..
راوين\شفيك سكتي ..!!
نور\مافيني شي حبيبتي..وين بتروحين..!!
راوين\بروح لتركي..يبيني بموضوع..ومشت لغرفة أخوها..
وسكتت نور....وعرفت بينها وبين نفسها أن ولدها بيظل
قاسـي..

ورنت هالكلمه باذنها..
معقوله ولدها قااسي عليها..!!
ماصعبها من كلمه..
ماقدرت تنطقها نور..
ماقدرت تتقبلها..
ولدها..اللي حملته في بطنها تسع شهور..قاسـي عليها..
ولدها..اللي ربته..وراعته..قاسي عليها..!!
ولدها اللي اذا شكى..والا بكى..هي الحظن الدافي له..
ولدها اللي اذا مرض..والا تألم تتألم لألمه
قاســي عليها..
ماقواها من كلمــه..وماصعبها..وماأثقلها..!!
و يا كبر جرحك يانــور.. 
وياعظم مصيبتك..
ادعي يانور..ادعــي..
الله الوحيد العالم بحالك..
============




واقف وسط صاله عريضه جدرانها ناصعة البياض
وبعينه نظره حالمه..والدكتور سمير يربت على كتفه بفخر وعزه..
بيتحقق حلمه..!!
بعد هالعنا الطويل....!!
بيتحقق حلمه
الله جزاه بعد الصبر العظيم بشي ماجاء على البال ولا الخاطر..
واليوم بيكون ملكه قاعه تضم رسوماته..
هذه اول خطوه بيخطوها يوسف للمستقبل..
ومن هنا يببدى حلمه اللي ظل يتمناه من أول ماعرفت أيده معنى كلمة".. لوحه فنيه.."
هذا جزء صبرك يايوسف..هذا جزى صبرك..
يوسف\حروفي تخوني هاللحظه..وش تبيني اقول عشان أرد جميلك ..!
الدكتور\لاتقول شي..ولاتحس بالأمتنان لي..هذه تعب ايدك اللي انجزته في صالة الموسيقى وانا اللهم اني بأجر هالمعرض اللي تشوفه قدام عينك..
يوسف ماعرف يعبر عن شعوره ومالقى غير الدعاء\عمري مراح أنسى وقفتك وياي.. قول آميين..الله يفتحها بوجهك ان شاء الله
الدكتور سمير بابتسامه حنونه\آميين..يالله عاد يايوسف نجي للجد ابيك تملي هالصاله لوح جميله من ريشتك الفنانه..وخذ وقتك متى انهيت شغلك بنبدى بالخطوه الثانيه..وانا حبيت اوريك المكان عشان ترتقع معنوياتك وتشتغل اكثر..
يوسف\صدقني انا لها..
شعر الدكتور سمير بالرضا والراحه \وهذا العشم فيك يا....ولــدي....وسكت فجأه واضاف بحزن شديد..اقدر اسميك ولدي..!!

غاص قلب يوسف بحناياه
ولـــدي...
كلمه قديمــه..
كلمه كانت بذاكرته مدفونه..
والقدر امحاها بكل عنفه وجبروته
ولــدي.
كلمه من اربع حروف..خفيفه على النفس ومحبه للقلب..
ولــدي..
ياما تمنى يوسف يسمعها..او حتى يستشعرها..
واليوم الدكتور سمير يطلبها منه..
هذا جزاء صبرك يايوسف..هذا جزاء صبرك..
..اماالدكتور سمير فسر سكوته بعدم الرضا وخاب أمله وانطوى قلبه بلهيب حار يحرقه\آسف لكنــ..
يوسف وقاطعه بسرعه\لااا..مو قصدي.. سكوتي كان فرحه..دهشــه.. 
وخذ نفس ..تقدر تقول..أمنيه
وتحققت..
الدكتور وتسلل الأمل لروحه\يعني افهم أنك راضي..
مارد يوسف..واكتفى باابتسامه يتخللها دمعه ماكانت بوقتها وعلى طول مسحها بطرف اصبعه ورجع يبتسم للدكتور سمير..وللعالم.. والكــون كله....
=============





زهقانه ..ومالها خلق أي شي...وعزيز مصدع راسها وهو يلعب بالدراجه بالصاله..
فكرت أنها تدرس..وبعدين غيرت رايها..توها متخرجه..ومالها خلق أبد دراسه..
لكن أحساس الوحده يضايقها..دايم تفكر..وش هدفها بالحياه..مالها هدف..
بنت تخرجت من الكليه وجلست بالبيت..!!
وبعدي.!!وش يجي بعد الدراسه..ولاشي..!!
تذكرت سالفة اخوها الوليد وتضايقت اكثر..
وحاولت قدر الأمكان أنها تبعد هالأفكار من بالها..لأنها لو تعمقت فيها..ماتدري وش بيكون حالها..!!
وقطع تفكيرها صوتت عزيز..وشافت بأيده البوم صور..!!وماتت قهر منه..
حرفه..حرفه هالولد..مايقر بمكان واحد..!!
راحت له وخذت الألبوم من ايده\الشرهه مو عليك..وبصوت واطي..على امك اللي طالعه وهدتك..!!
صرخ عزيز بوجهها\ابتسام..كله تصرخين علي..كله تصرخين..أنامأأحبك..!!وبدى يصيح..
ظحكت عليه وعلى طفولته الغبيه..
هي ماتحبه..!!
هو اصلا لو كان مو موجود..كان صارت ميته من زمان..!!
من غيرك يونس وحدتها بعد الوليد..!!
من غيرك ياعزيز..!!
من غيرك اذا ضاقت فيها الدنيا تضمه وتصيح..!!
من غيرك ياعزيز..!!
من غيرك اذا اشتاقت ليوسف تناظرك وتعيش
من غيرك ياعزيز..!!
وبكذا رق قلبها له وأنفطر حب وحنين له..
..ومسكت وجلسته على الكنب بالصاله وبدت تفتح البوم الصور\شوف ياحظي..تعال قرب ..!!
قرب عزيز وفرح بالصور..وكل مايشوف صوره يعلق عليها..!!
عزيز\منو هذه أم كشه..!!تخرع
ماتت ظحك ابتسام على الصوره..كانت صوره جماعيه هي وبنات عمها..
وأم كشه كانت جمانه..كان شكلها يضحك..لابسه بنطلون اصفر على بلوزه حمره..وفاتحه شعرها وحاطته على وجهها وتضحك وكلها طفوله..وجنبها راوين وكانت هاديه ومبستمه..وعلى الجنب الثاني غلا وابتسام وهم يظحكون بااستهبال..!!
ابتسام\أم كشه..جمانه..!!
عفس عزيز وجه\جمانوا..!!لا هذه ريوف..!!يع
ظحكت ابتسام عليه..\ياحليلك ياعزيز ريوف وش جيبها لنا..لسه ماجات على الدنيا..
مافهمها ..واصر أنها ريوف..وابتسام جارته وتفرجوا على صور ثانيه..
لمن وصلوا لصوره..تمنت انها ماطاحت عينها عليها.!!
ظلت تناظر فيها وهي راصه أيدينها الثنين على الصوره وزي الوحده الخايفه أنها تضيع الصوره منها..أو حتى يمكن تبي تحفظ هالملامح اللي عيونها ماناظرتهم من سنين..
وبدون شعور نزلت دموعها بسرعه وهي تتخيل..تتخيل لو لحظه وحده تشوفه وتمتع عيونها فيه..
وجاتها رجفه فضيعه هزت كل خليه فيها..وهي تتخيل أنها تعيش لحظة أنه يوسف موجود قبالها ..

ماكنت تبي صوره..ولا ذكريات قديمه..
كانت تبيه أهو بجوارحه وروحه وقلبه الحنون..
سنين مرت وهي تتمنى تحصل أي شي عنه..
واللحين حصلت كنز تعتبره ثمين..ومستحيل تفرط فيه..
ظل عزيز يناظر الصوره وماحس بابتسام اللي حالتها صعبه..
وهو يكرر السؤال اللي ماسمعته ابتسام..!!
منوا هذا..!!هذا أنا..!!صح..!!
هذا السؤال اللي يطرحه عزيز لأبتسام..وينتظر اجابه منها..!!
كانت صوره لــ يوسف قديمه أبيض وأسود..وعمره بعمر عزيز تقريبا..والشبه كبير..كبير كثير..
كرر عزيز السؤال ..وكان ينتظر اجابه..وبدون سابق انذار طالعها من الغلاف وهو فرحان أنه لقى صوره له..
لكن ايد ابتسام مسكت الصوره بعنف.ورجعته بالألبوم..وهي لازلت تدمع..
جاها صوت عزيز وهو يترجاها \ابتسام..أبي الصوره عطيني أها..هذه حقتي..ابتسام..!!
صرخت عليه ابتسام غصبن عنها وهي تبي تسكته\لا هذه مو صورتك..!!
فتح عزيز عيونه وهو مش راضي يستوعب\لا هذه صورتي...عطيني اياها..وبدى يصيح مثل ألأطفال..!!
انزعجت منه ابتسام وقررت تعمله\أسمعني.هذه صورة..صورة يـــوسف..!!
سكت عزيز وعلى طول سألها\..منوا يوسف..!!
وصابتها رجفه بلفظ الكلمه\أخــونـــا...!!
فتح ثمه عزيز وتفاجأ\أخــــونــــا..!! أنا عندي أخو مثل الوليد..!! انزين ليش مايجي.خليه يلعب معاي..وين هو اللحين..!! 
ماردت عليه ابتسام..!!
شتقول له..!!
تقول ماتدري..!هوحي ولا ميت..!!
وسكتت وهي تتألم..
وورجع يسأل\وينــــه..!
ابتساموهي تبي تسكته\مـــادري..مادري؟؟
ومش قارد يستوعب\شلون ماتدرين..!!
ابتسام\يوسف مسافر..وبيرجع بعدين..!!
عزيز\وين سافر..!!
احتارت..وزاد الجرح كبرصار عميق اكثر من الأول..
هزت كتوفها ودموعها تسيل\ماأدري
وعزيز ماقدر يسكت..فرحان لأنه عنده اخو ثاني وكله حسباله أنه صغير لنه يفكر انه الصوره جديده..وبنفس الوقت متفاجا ويبي يعرف اكثر عن أخوه ..ومابقى سؤال الا وسأله لأبتسام..وابتسام ساكته..وماعندها الا كلمه وحده..مـــــاادري..هذه الكلمه اللي طلع منها عزيز..لكنه مش قادر يخبي فرحته.!!
ياما تمنى يكون عنده أخو صغير..مثله يلعب ووينام معاه..واللحين صار عنده..!!
فرح كثير..وتحمس بشوفته..
وقام يركض بالصاله وينط نط بفرحه ويقول\عندي اخو...عندي أخــو...
وابتسام تشوفه وتتمنى أنه يسكت ...
لكن عزيز زادت فرحته وهو مو حاس بدموع أخته اللي ملت وجهها..
لمن سمعت صوت التلفون وردت عليه عليه طول بصوت مخنوق\الو
هيثم\الو
مسحت دموعها اللي زالت تنهمر وحاولت تعدل نبرة صوتها الغليظه\الو..منوا..
هيثم وحاول يسمع بكل أفضل\السلام عليكم..
ابتسام عرفت هالصوت لكن لسه ماميزت\وعليكم السلام..
هيثم \شخبارك ابتسام..
ابتسام بحزن فظيع وهي تمسح دموعها\..
هيثم وحس أنه تصيح وتهور بدافع انه ولد عمها\ابتسام..شفيك..
تفاجأت ابتسام..يعني حس فيها..حاولت تاخذ نفس طويل وتعدل صوتها لكن ماقدرت وضاع صوتها وهي تصيح\مافيني شي..
هيثم عرف انه غلط يوم سألها وهو مو من حقه عشان كذا حاول يغير الموضوع\طيب..اذا ماعليك أمر عطيني رقم الوليد..ابي أتصل فيه..
ابتسام\ان شاء الله لحظه بس..
راحت ابتسام تجيب الرقم من غرفتها وهي تركض فتحت رفها اللي كان جنب سريرها وخذت الورقه وجلست على السرير وخذت منديل تمسح دموعها ونزلت تحت \الو..
هيثم\هلا..
ابتسام\اكتب الرقم.....وأعطته الرقم
هيثم\مشكوره..
ابتسام\العفو..وانتظرته يقول مع السلامه..
هيثم\أحم..ابتسام اذا محتاجين شيــ...
ابتسام وقاطعته لأنها مو محتاجه وخصوصا هاللحظه شفقه من أحد \ماتقصر ياهيثم..مع السلامه..
هيثم سكت وهو شوي عصب..ورد بسرعه\مع السلامه..
واول ماسكر رمت نفسها على الكنب وضمت الصوره لها ورجعت تصيح على يوسف..وعلى أمها اللي فقدتها..
وخلوها لوحدها..
وحيده..وحزينه..
ومحد بيحس فيها..ولا بيمسح دموعها..
==========





عطاها المختصر المفيد..وقالها جيبي من الأخر..!!
منو غلا..!!
وخبرته راوين بكل شي لأنها عرفت أنه سمع نهاية الحوار اللي بينها وبين أمها..!!
ومايدري ليش شعر انها هي البنت اللي يتلاقى وياها بالصدف..
احساسـ..
واحساسه هالمره كان قوي..لأنه كان متوقع خمسين بالميه أنه بنت عمه..
ولأنه حظوره طاغي..واسلوبه جذاب..ارغم راوين بــأنها تتكلم عن شخصية بنت عمه..وكانت حجته أنه فكرة الزواج عجبته..
وطبعا راوين من خوفها تكلمت بشكل بسيط ..وقلبها كان مقبوض ..ليش؟؟ماتعرف..!!
وبعد ماسمع تركي اللي يبيه..واكتفى بالقليل سكت اخته\خلـــص..
راوين وتبلع ريقها وحست بالجفاف\ان شاء الله..
ناظره تركي نظره غريبه..مافهمتها..لكن خافت منها كثير..واكتمت انفاسها غصب..وظلت ماسكه ايدها وشاده جسمها على الكرسي ..
تركي باسلوب هادي وعيونه متركزه على الفراغ اللي قدامه\غــلا...اسمها..غــلا....
راويـن
راوين بخوف\هلا
تركي\شفتي غلا..
راوين\أيه..
قام من كرسيه واحنى ظهره مقابل أخته وشد على كرسيها\أبي اخطبهــا...


اتسعت عيون راوين وهي تناظر تركي..
يعني كان من صجه..!!
يبي يتزوج..
وتركي يوم خذ اللي يبيه طلب من أخته تطلع..
وبالفعل طلعت راوين..
وهي مندهشــه...ومنصدمــه...!!

تركـــي يتـــــزوج..!!!؟؟

========
الجزء الثالث والعشرون
صدمــه 
============


قرار تركي انتشر بالبيت زي العطر اللي يفوح بالجو ويكون له اثر..
وكلن كان له رايه وتصوراته..
ابو تركي..فرح بصمت وكان مستعد للزواج من الألف للياء..
لكن القرار الأخير كان يعود لــ تركي صاحب الموضوع..
واول مادرت نور ماقدرت تمسك نفسها وهلت دمعه تتلوها دموع بعيونها..
ماعرفت تعبر عن فرحتها وسعادتها الكبيره..لكن عرفت أنه الله حق ومستجيب لدعوه محرومه وانرفعت للسماء السابعه بكل قبول ورحمه..
:::::::
وبهاللحظه وبعد ثلاث ايام مرو بسرعه كانت راوين لابسه بنجابي حلبي فضفاض وفيه تطريزخفيف بلون الذهب..ورافعه شعرها لفوق بفوضويه ..وجالسه مع أمها بعد غفوة العصريه بغرفتها ويخططون لأمور الخطبه وتحديد وقتها..
راوين\شوفي يمه..يوم الأربعاء مايصلح لأنه كلنا بنكون مجتمعين بيت جدي..
نور والسعاده غامرتها\مو مشكله حبيبتي..الخميس..زين..
رواين\مدري..احسها صعبه..وبحزن..ليتنا ساكنين بالشرقيه بدال هالطريق اللي ذبحنا..امي متى ابوي بيقدم على التقاعد ونرتاح..
نور\لا ان شاء الله..خلينا برياضنا أحسن..المهم..وقال لك اخوك..له ترتيب معين..!!
راوين\لايمه..ماقال شي.. تدرين تركي يحب يختصر بالمواضيع..
تضايقت نور شوي..لكن نست الضيقه ورجعت تفكر بتخطيطات الخطبه وكانت تتمنى هاليومين يمرون بسرعه عشان ينزلون الشرقيه وتتم الخطبه بكل هداوه..
وتذكرت هاللحظه اهلها بالهند..
وضاقت نفسها اكثر واكثر..
اكيد مو حاظرين الزواج..
وحتى لو قدروا يجون..
تركي بيعترض بشده..
حست راوين بسرحان امها\يمه..وسرحتي ثانيه..!!
ابتسمت نور وردت على بنتها\ماسرحت..لكن تذكرت اهلي..وو..وسكتت..
قامت راوين وقرت جنب امها ومسكت ايدها وباستها\تبينهم يجون..
ماردت نور واكتفت بهالأبتسامه
راوين ولازلت ماسكه ايدها\انتي قولي لهم..وابوي مو مقصر بيحجز لهم..
شتقول نور..
ماعرفت وش تقول..!!
وسكتت..ماتبي راوين تتضايق اذا قالت لها عن تركي ورفضه الأكيد
نور\وحتى لو قلت لهم..ماراح يجون يابنتي..خلاص سكري الموضوع..ولاتفتحينه قدام ابوك ولا اخوك..طيب..
راوين\ليش..!!
نور\بدون ليش....يارب..نرجع للمهم..
راوين بابتسامه\ولايهمك ياأم تركي..نرجع للمهم..
نور\اسمعيني..بدال مانجلس نفكر متى يوم الخطبه..دقي لأخوك وشوفي وش رايه..؟
راوين وعجبتها الفكره\يعني هذا رايك..
نور وبعجله\ايه..ويالله سرعي..روحي كلميه..
راوين\ان شاء الله..تلفوني بالغرفه بجيبه ..
نور\وليش ماتدقين من الثابت..
راوين ورق صوتها\ياسر يقول انه طلال شابك على النت..عنده بحوثات وو..
نور\طيب..ليش التفصيل..روحي كلمي من تلفونك..
راوين \ان شاء الله
طلعت راوين وراحت غرفتها وهي منحرجه بسبب ذكر اسم طلال بمخيلتها..
وظحكت على نفسها كانت بتكمل وبتبرر الموقف لأمها عن سبب انشغال خط التلفون
لكن عرفت بالأخير انها تتكلم بدون ماتستوعب..
==============




بعد ماتطمنت على امها ومتطلباتها وشافت انه الدرب امان..دخلت الغرفه وقفلت على نفسها مرتين ولو في ثاليه بتقفلها بعد..وجلست على السرير وفتحت الاب توب وشكبت على النت وكلها نص دقيقه وكانت اون لاين..سوت اضافه له وعلى طول قفلت النافذه وتركت ايدها فوق الكيبورد ثابته..

كل هالأمور كانت بخطوتين وبسرعه عند جمانه..
كان قلبها يدق بجنون لكن قوت نفسها لمن اضافته وانهارت بعدها تبكي..!!
ليش تبكي ماتدري..!!
لكن دموعها نزلت فجأه..
ماتدري هل هي دموع ضعف او دموع خوف..
ظلت على هالحاله تبكي وتبكي لمن سمعت اشاره انه في احد دخل الماسن ويوم فتحت الصفحه شافت نيك نيم جديد..
≡ ببحث عنك ياأخوي بكل مدينه وان مالقيتك..هذا القدر مكتوب≡
وعرفت أنه الوليد من ايميله.
ومامداها تستوعب الحدث الا بالوليد راسل لها

≡ ببحث عنك ياأخوي بكل مدينه وان مالقيتك..هذا القدر مكتوب≡
السلام عليكم..
≡ ببحث عنك ياأخوي بكل مدينه وان مالقيتك..هذا القدر مكتوب≡
منو معاي..!
≡ ببحث عنك ياأخوي بكل مدينه وان مالقيتك..هذا القدر مكتوب≡
بتتكلم والا بصكك ببلوك..
≡ ببحث عنك ياأخوي بكل مدينه وان مالقيتك..هذا القدر مكتوب≡
اوكي..سلام..

استوعبت جمانه الحدث يوم سمعت كلمة سلام..وظحكت عليه بين دموعها
هذا الوليد اللي أعرفه..!!..أسلوبه تهجمي وماعنده وقت..!!ينرفز هالولد..
وقالت بينها وبين نفسها..
..اشتقت لك..

\\..حبي لك وطنــ..\\
أصبر..لاتروح..

حس الوليد بأسم الأيميل انها بنت..وحس بهالبنت أنها جمانه..
وكل هذا بسبب قلبه اللي بدى يدق بصوره غير طبيعيه وكأنها ملاقي حبيب مفارقه
وبدون شعور ظغط على الكيبورد
≡ ببحث عنك ياأخوي بكل مدينه وان مالقيتك..هذا القدر مكتوب≡
جمــانه
ـــــــــــ
خافت جمانه..كيف عرفها على طول..!!
لكنها تنسات الموضوع باحساس وجود الوليد بينها..
حست انها امتلكته..
وكل هالدول اللي تبعدها بينه وبينها سراب..
وهو هذا هو
قبــالها..
ويحس فيها..
وعلى طول نطق بقلبه باسمها
جمانه..
ليتك يالوليد..مارحت..!!
\\..حبي لك وطنــ..\\
الوليــد
≡ ببحث عنك ياأخوي بكل مدينه وان مالقيتك..هذا القدر مكتوب≡
كنت عارف أنك جمانه..واحساسي مايخيب ابدا..

انحرجت ..وحبت تغير الموضوع والحميمه اللي طغت على الجو..وقالت له بعصبيه..
\\..حبي لك وطنــ..\\
ليش لحد اللحين صاحي..!!
≡ ببحث عنك ياأخوي بكل مدينه وان مالقيتك..هذا القدر مكتوب≡
كنت أنتظرك..
\\..حبي لك وطنــ..\\
تنتظرني..!!؟
≡ ببحث عنك ياأخوي بكل مدينه وان مالقيتك..هذا القدر مكتوب≡
كنت أنتظرك من اول مارسلت لك ايميلي..وكنت عارف اذا دخلتي بتدخلين هالأوقات أو بالليل عشان كذا كنت اصحى من نومي فجأه وادخل النت..
\\..حبي لك وطنــ..\\
لهدرجه..!!؟
\\..حبي لك وطنــ..\\
لهدرجه كنت تنتظرني..!!

وبجرأه قالها واحساس الشوق والحنين غالبه
≡ ببحث عنك ياأخوي بكل مدينه وان مالقيتك..هذا القدر مكتوب≡
وأكثر بعد..

تفاجأت جمانه..واحاسيس كثيره خالجتها..
خجل..فرح..وحزن على الوليد..
\\..حبي لك وطنــ..\\
اعذرني الوليد..لكنــ...والله مو عارفه وش أقول لك.
≡ ببحث عنك ياأخوي بكل مدينه وان مالقيتك..هذا القدر مكتوب≡
لا تتعتذرين.. صدقيني انا اعرف انه هالشي صعب عليك..

\\..حبي لك وطنــ..\\
..
≡ ببحث عنك ياأخوي بكل مدينه وان مالقيتك..هذا القدر مكتوب≡
على ايش..!!
\\..حبي لك وطنــ..\\
لأنك فهمتني..كنت متوقعه منك شي ثاني..!!

ظحك الوليد..وحس بهداوة المحادثه..
وكأنها مو جمانه اللي يعرفها..
وحتى هو كأنه شخص ثاني..!!
لكن سأل نفسه سؤال..دائما يردده ..
ليش معاها انقلب شخص ثاني..!!
وماحس الا بصوت تنبيه من جمانه
وعرف انه سرح بتخيلاته..وابتسم..ورجع يرد عليها..
\\..حبي لك وطنــ..\\
وينك..!!
≡ ببحث عنك ياأخوي بكل مدينه وان مالقيتك..هذا القدر مكتوب≡
معاك..بس كنت أفكر وسرحت..
\\..حبي لك وطنــ..\\
لا الله..!!ورسلت وجهه زعلان..
≡ ببحث عنك ياأخوي بكل مدينه وان مالقيتك..هذا القدر مكتوب≡
لاتخافين............انتي ماخذه تفكيري وحتى وانا سرحان..

شب ضو وجهها..وماقدرت غير تسلم وتطلع
\\..حبي لك وطنــ..\\
مع السلامه..الأهل ينادوني..

عرف الوليد انه أحرجها..وسب نفسه على تهوره وجنونه..
ومازاد عليها اكثر ألأيام طويله بينهم..وهي الوحيده اللي بتونسه وبتشيل همه في غربته.
.
≡ ببحث عنك ياأخوي بكل مدينه وان مالقيتك..هذا القدر مكتوب≡
اوكي..جمانه..بس ممكن أعرف متى بتدخلين مره ثانيه.
\\..حبي لك وطنــ..\\

خلها للصدف أحسن..ومثل ماأنكتب لي اشوفك اليوم..بيكنتب لنا لقا ثاني..
≡ ببحث عنك ياأخوي بكل مدينه وان مالقيتك..هذا القدر مكتوب≡
وبيطول انتظاري..
\\..حبي لك وطنــ..\\
توكل على الله..
≡ ببحث عنك ياأخوي بكل مدينه وان مالقيتك..هذا القدر مكتوب≡
ونعم بالله....
\\..حبي لك وطنــ..\\
ويالله روح كمل نومك...... وكانت تبي تنهي اللقاء الأول بكلمه وكتبتها بسرعه وقفلت المحادثه...
\\..حبي لك وطنــ..\\
تغطى عدل..

ظحك من قلب الوليد عليها..وتمنى لو هي قدامه اللحين..لكنــ القدر انكتب انه يكون بعيد عنها وعن احبابه..
وتوه بيرد عليها الا شافها اوف لاين..
انقهر منها..لكن عرف انها استحت..
ابتسم براحه وقفل الشاشه ورجع ينام وهو مو من عادته انه يتغطى لكن تغطى علشانها هالمره..ووقت تلفونه على الساعه خمس عشان صلاة الفجر.ونام على طول واحلامه تناديه..
==========


رجعت راوين بعد ماكلمت تركي عن موضوع الخطبه..
نور\ها..وش قالك..!!

جلست راوين جنب امها \في البدايه انا ماقلت له متى احنا ودنا..وتفاجأت يوم قالي مو مهم تكبير الموضوع هو قال لأبوي يكلم عمي..وبيشاور البنت..
نور وحست بخيبة امل\حسافه كنت أتمنى شي ثاني..خلاص مو مشكله اهم شي هو وابوه متفقين..
راوين وزل لسانه بعفويه\ليته بس..ليت تركي يدري بغلاه وحبك له..
نور وبحسره نطقت\مو مهم..اهم شي يكون قدام عيني ومرتاح..وربي يحفظه..
راوين\يمه..
نور\ايوه
راوين بكل حب\احبك..يارب يخليك لي..
وانتهى اليوم ومرت هالثلاث ايام بسرعه
وجاء يوم الأربعاء اللي يتلوه يوم الخميس المنتظر..




بجامعة الملك فيصل للبنات
وبوقت الخروج
كانت جمانه تتمشى مع غلا وتحكي عن اللي صار لها مع الوليد

كتفت غلا ايدينها بدلع وهي معترضه\وليش ياحبيبتي ماقلتي لي..يومين يالظالمه يمرون ولاتنطقين..!!
جمانه بضيق\سكتي عاد لا تجيك ضربه متحرمه بهالكتاب اللي ماسكته بأيدي..والله مدري مين اللي عنده امتحانات وميجر بعد هالأسبوع..
غلا\مو مشكله..عندك التلفون ليش ماكلمتيني..!!
جمانه بنرفزه وعلا صوتها الخشن\ييييييييه..بتمسكينها علي اللحين..وهذاني قلت لك..ومتحمله حرارة الشمس وجالسه اعيد لك الكلام عشان تستوعبين يافالحه..
التفت غلا يمين ويسار تتطمن هل أحد سمع صوت بنت عمتها الخبله والا لا..لكن ارتاحت يوم شافت الكل يمشي ويصارخ ومو همه أحد\ياربي..فضحتينا..ياأختي ماين قالك شي أنتي..المهم قولي لي..وابتسمت بخبث..وش قلتي له بألأخير..؟؟!وغمزت بعينها..
ارتكبت جمانه مره ثانيه..هذه ثالث مره غلا تعيد السؤال..
وكرهت عمرها لأنها تجرأت وقالت لغلا..
غبيه..ولسانها دوم يخونها..
جمانه\يعني بتمسكينها علي اللحين..
غلا\اللحين..وبعدين..ووبعد بعدين..وبعد بعد بعد بعد بعديين لو تبين..
جمانه\غلا
غلا بابتسامه ناعمه\هلا
جمانه\انا الحماره اللي التجأت لك وفتحت لك قلبي..
غلا وظحكت\ويه فديت هالقلب اللي احبه..امزح عيوني ماأقصد..شفيك اليوم مو كول انتي..!!
جمانه\شسوي لك ذبحتيني مايسوى علي أني قلت لك شي..
غلا\خلاص حبي..ماراح اذلك ..وبتحذير..بس اذا صار شي مره ثانيه وماقلتي لي..ياويلك..فهمتي..!!
جمانه\فهمت ياحماره..امشي ندخل الكافتيريا أو نشوف لنا أي مكان الشمس حرقتني..وتعبت من المشي..
غلا\اوكي..بس تعالي..خليني ادق على هيثم تأخر علي..
جمانه\طيب..
دقت غلا على هيثم وقاله تطلع اللحين سكرت منه \يبيني اطلع..
جمانه\مالت عليك ..شسوي بروحي اللحين..
غلا برقه\شتسويت بعد انتظري السياره.
جمانه\قهر والله تجين اخر وحده وتطلعين بدري..المهم اسمعي تعالوا بدري اليوم..مو تتاخرون..اعرفك انتي اللي تاخرينهم..
غلا\أنا حرام عليك..اقول جمانه بيجون بيت عمي تركي..
جمانه ورفعت حاجبها اليمين\وليش تسألين مو من عوايدك..
غلا وارتبكت\لا..بس أسأل أبي أعرف راوين بنشوفها والا لا..!!
جمانه\مدري والله بس ماأتوقع لأنهم جاوا الأسبوع اللي فاتت..
غلا بخيبة امل\اوكي..اخليك اللحين..باي حبيبتي.
جمانه\باي..
=========



كانت ألأوضاع بين يوسف ولؤي هادئه وتمر بدون أثر لكن في شي ناقص..وكأنه حاجز يحيل بينهم بعد هالصداقه الطويله اللي ظلت سنين متماسكه ببردها وهواها..
يوسف يحاول قدر المستطاع أنه يشارك لؤي بأي موقف يمر بينهم ولؤي حاس بهالشي وحاس بحب يوسف له..
لكنه جاهل هالجفوه اللي بدت تكبر بعد الموقف ألأخير..ويحس انه كل اللي يفعله يوسف لأجله تصنع ومو نابع من قلب..
لكن ماسرع مايبعد هالأمور من تخيلاته وهو يشوف الحب نابع من عيون يوسف..
و اذا تذكر فعلته وشربه للخمر يحس بخجل فظيع وكانه طفل مذنب أمام يوسف..
شعر فيه يوسف وهو يدمج الألوان عشان يوضع لمساته الأخيره في لوحته الحديثه ومال براسه له\نحن هنــا..
انتفض لؤي من صوته بعد ماكان الهدوء مخيم على جو غرفة المرسم\هلا..ولازال مو مستوعب..علامك..
يوسف\لاالحبيب..لازال سرحان..انت اللي شفيك..وين رحت ..!!
لؤي\موجود..الا تعالي اقولك وش بتسوي اللحين وانت ماعندك ولا لوحه..
يوسف\والله هذا اللي أفكر فيه..لكن قررت أني ماأبيع من اليوم ورايح... وببدى ارسم من جديد والله يسهل..
لؤي\أها..متى بتخلص اللي بايدك..!!
زم فمه يوسف وبهالحركه رجع صغير وقال\ امم..يمكن دقايق..بس لو تقول ثواني..بقولك تم ..وابتسم....وبخلصها بثواني..
لؤي ونسى حزنه ورد لؤي المرح\عيل بثواني..يالله راوني وش بتسوي..
اشر يوسف على عيونه بريشته اللي ماسكها \من عيوني..بس تعالوش فيم ودك بطلعه..!!
لؤي\ياليت حاس نفسي مخنوق..
حط يوسف الريشه على قطعة الخشبه اللي بجنبه \ولايهمك..وبيني وبيك اللوحه يبيلها ساعات مو ثواني.امش نطلع والباقي اسهر عليه الليله..
لؤي بتحذير\مو تقول لي..السبب انت..ماخليتني اكمل..!1
يوسف\وانا اقدر أصلا أمش بس أمش..خلنا نطلع حتى أنا محتاج هواء نقي يتخلل رئتيني..
ابتسم لؤي شكر لــيوسف.وعرف انه يوسف يقول هالكلام عشانه...وندم على كل فكره تخيلها ضد يوسف..
وطلع معاه لشوارع باريس اللي كانت ضاجه بالناس بصيفها وشتاها..
============




غربت الشمس ووصلوا بيت بو تركي الشرقيه ..وتركي كالعاده تعذر بانشغاله وماجاء..والمشكله انه ابوه مستغرب منه..لكن سكت وتعود على استهتاره ..
وكان الكل مجتمع بعد صلاة المغرب وألأهم انه بو أحمد موجود عشان اخوه يفاتحه بالموضوع على طول..
................
كانت غلا اليوم محط أنظار نور..لدرجه أنه مو عارفه كيف تتصرف بطبيعيه..
هي صحيح دوم تلاحظ هالشي..لكن اليوم تحس بشي غريب..جاهلته..
والمصيبه ماتحب تتقيد بجلستها..تحب تتصرف بطبيعتها..ومرت عمها نور مو مخليتها بحالها..يكفي ابتسامتها الحنونه اللي ترغمها تبتسم بخجل غصبن عنها..
مسكت غلا طرف كم فجر بخفه ونطقت بهمس\فجور..
فجر\نعم.
غلا وعينها على نور\شسالفه..!!
فجر ومنشغله بالحديث مع ابتسام\اي سالفه..!!
سكتت غلا وهي تشوف راوين ماسكه تلفونها وتعطيه امها..
وعلى طول امها قامت ودخلت غرفه ثانيه..
وكلها دقايق ورجعت وهي مبتسمه وعينها على غلا..
وهنا غلا ماقدرت تستحمل وقامت على طول لحديقة البيت..
شافتها جمانه اللي كانت توها طالعه من المطبخ وتبعتها..
جمانه\غلا..
لفت غلا وجهها لجمانه\وينك انتي..
جمانه\موجوده..وسلمت عليها..شخبارك..
رفعت غلا ايد جمانه وحطتها قريب من قلبها\سمعي دقاته..
جمانه ومستغربه\شعندك..مسويه حفله داخل..!!
غلا وعصبت من قلب على سخرية جمانه\كلي تبن..جمانوا..خايفه..!!
جمانه\من أيش..!!
غلا وبعينها دمعه\ماأدري..
جمانه\كيف ماتدرين..!!
غلا بنرفزه وخوف\قلت لك مدري وبس..!!
جمانه\لا الظاهر حالتك صعبه أنتي؟؟!
غلا\جمانوا..صدقيني مالي خلق لسخافتك..صيري جديه لو مره وحده بس..!!
جمانه وتحاول تهدي غلا\اوكي..شفيك..هدي..ومو صاير الا كل خير..امشي ندخل..
غلا ورمشت بعينها\ماأبي..
جمانه\ليش..!!
غلا\بس كذا..
جمانه\طيب انا بدخل..
غلا\لا تكفين تمي معي..
جمانه\شفيك غلا صاحيه أنتي..!!ابدخل وبتدخلين وياي؟وبلا سخافه مالها داعي..
غلا\ياربــي..
جمانه ومسكت ايد غلا\امشي..وبلهجه مازحه..اقولك..كم اسواره حاطه انتي..!!؟ماتعورك ايدك..!
ناظرت غلا ايدها اليمني اللي كانت مرصعه بالأساور البنيه والتفت لجمانه\والله أنك رايقه..
جمانه\الطف الجو شفيك..!!
غلا\مو وقتك جمانه..
جمانه بطنازه\عشان تحسين فيني بالجامعه يوم تنرفزيني..
غلا\اسفه زين..بس فكيني واللي يرحم والديك..
جمانه\طيب امشي ندخل..
غلا وبياٍس وهي تقوي قلبها\يالله..
دخلوا البنات داخل وجمانه انشغلت بالحكي مع بنات خالها اما غلا كانت طول الوقت ساكته وحست بالوقت يمشي بطيء واول مانحط العشاء وتعشوا طلبت من أهلها أنها ترجع البيت وتحججت بأنها مانامت العصر ..والبنات عصبوا عليها لكن قالت لهم بكره من الظهر جايه لكم بمزاج رايق ..ومشوا بيت بو احمد بيتهم ومشى الكل بعدهم..
============






صعقها الخبر..
ذبحــها ورجعها لذكريات قديمه منسيه..
لكن عرفت شي واحد من هذا كله..
مدام تركي طلع بعد غياب طويل بحياتها ..بيطلع مره ثانيه وثالثه..
وهاليوم طلع وبكل قوه وزلزلها بخبر ماتوقعت يجي يوم وتسمعه..
هذا حال فجر من اول ماعرفت من أمها أنه تركي خطب أختها..
وهي حالتها حالها..
كانت تبي تقول لا..حرام..ليش..!!
بس ماقدرت..حروفها خانتها..وعرفت أنه هالشيء مو من حقها..
مو من حقها ترفض خطيب أختها..
مو من حقها تتكلم..او تعبر..
يمكن تغير ولد عمها..هي من زمان ماسمعت عنه أي خبر..!!؟
لكن مع ذلك من حقها أنها تنصح اختها..
هذا هو حقها على اختها..ولازم تعجل بالموضوع بسرعه..
انتظرت بغرفتها وهي تبي اختها تدخل عليها لأنها عرفت من امها انه ابوها يتكلم مع غلا هالوقت..
وظلت تنتظر..وتنتظر بالغرفه.وهي خايفه..وافكارها ترجعها لأيام كريه انرفضت بحياتها فرض..
تذكرت ذيك الليله وهي فرحانه لأنها نزلت اول قصيده لها بالمجله.. 
تذكرت يوم دخل عليها ابوها وهو يقول لها.." سودتي وجهي يافجر.."
تذكرت معاناتها والمها وحزنها..
حاولت قدر ماتقدر اانها تدافع عن نفسها لكن ابوها كان معبى راسه بكلام ولد اخوه تركي وافكاره الخبيثه..
ومالقت غير اخوها احمد تستعين فيه..وهو اللي بيفهمها..
وعلى طول وبذيك الليله السوداء كلمت فجر اخوها وقالت له عن القصيده اللي كان عارف فيها وهو اللي شجعها بتنزيلها..
\
\
\
\
احمد بعصبيه لكن يحاول يسيطر على نفسه\لاتخافين فجر..انا معاك..وابوي بكلمه..والخسيس تركي خليه يتجرأ ويفتح فمه بكلمه..بيشوف الويل مني..
فجر وكانت ميته صياح وصدمة ابوها مأثره عليها\لا أحمد ارجوك..ماأبي الموضوع يكبر..وتركي الله بيني وبينه وهو بياخذ حقي منه..واذا صحيح تبي تريحني فهم ابوي الله يخليك..قوله أنك تعرف بسالفة النشر..الله يخليك..
أحمد\كيف تبيني اسكت له..مأقدر فجر..انتي تطلبين شي صعب..اشوفه يتكلم عنك واسكت..وهو يدري الحقير انك ماسويتي أي غلط..تيني اسكت..ماأقدر..اعذريني..
فجر برجا فظيع وألأنكسار بعينها\طلبتـك..طلبتك ياأحمد ولاتخيب ظني فيك..ماتسوي شي..لا تزيد علي الله يخليك..انا مو ناقصه مشاكل..وانا اعرف الناس..مايصدقون على الله يلقون ثغره والا وهم مكبرينها..ارجوك ياأحمد لاتتهور..بس كلم ابوي وطفي النار اللي تحرق بجوفي..
\
\
وعت فجر من ذكريات ماضيها الحارق بدخلت غلا عليها..
قامت من الكرسي ومسحت دموعها وسكتت تنتظر أي ردة فعل من أختها..
لكن غلا مو اقل صدمه من الخبر ومو مبين أي تعبير بوجهها..
فظلت فجر تبدى بالحوار وتتناقش بهدوء 
فجر\قالك ابوي..
رفعت غلا عينها وناظرت وجه فجر وهي مو مركزه\ايه
فجر\شرايك..!!
غلا بحيره\..انصحيني..
فجر بحنيه وهي تجاهد انها تنقل الصوره صح وماتشوه صورة ولد عمها\اوكي انا بنصحك لكن القرار ألأول وألأخير لك..
غلا وكانت زي المتخدره\اها..
فجر استغربت من ردة فعلها\شفيك غلا..
غلا\ها..مافيني شي..
فجر\مـتأكده..
نزلت غلا عيونها وهي تتمنى تقول كل شي لها وترتاح
تتمنى تقول لها عن المشاعر الغريبه اللي اقتحمتها بدون شعور
تتمنى تقول عن احساسها المثير اتجاه تركي
هي فعلا مصدومه..وبشده..
لكنها ماتنكر انها كانت تتمنى ولو القليل من اللي صار لها اليوم..
من أول ماتقابلت مع ولد عمها وهي حاسه بشي غريب يحتويها
وهالشي كل ماله ويكبر ..وكبر بدون ماتحس..
لكن اللي عرفته انها أنجرفت وبقوه اتجاه هالشخص.
وياما تمنت تلتقي معاه ثانيه وثالثه..
لكن كانت خايفه من نفسها وبالذات من مشاعرها ..
واليوم وبكل سهوله ابوها يصدمها بخبر كان حلم بالنسبه لها..
هي صحيح ماكانت تفكير بالزواج..
لكن كانت تفكر بالحــب واحساسه..
واللي صار لها اللحين اكبر من اللي تتمناه..
لكن مع ذلك تحس بشي غريب بالموضوع..
وخطر سؤال في بالها هاللحظه..

"معقوله يعرفني..معقوله يعرف اني غلا بنت عمه.."وليش مو معقوله..اكيد راوين قالت له.."لكن وش عرف راوين باللي صار بينا..!!؟
فجر\كل هذا ومافيك شي..!!
انتبهت غلا انها سرحت مع افكارها..وابتسمت بخجل..
فجر\بتقولين لي..!!والا...
غلا\وش تبيني اقولك..!!
فجر\كل شي..

غلا\ماأعرف وش أقول..او يمكن مدري كيف ابدى..لكنــ بقولك شي وانتي فهميها...انا..انا تقابلت كذا مره مع تركي..
اتسعت عيون فجر وهي تبي تفهم اكثر 
غلا\لاتفهميني غلط..ارجوك..كل شي صار بالصدفه..وببساطه انا وياها تصادمنا بدون مادري..
فجر\كيف..!!
غلا\تذكرين مره انا قلت لك اني تصادمت مع واحد وو
فجر وتذكرت الموقف\ايه تذكرت..
غلا\المهم تقابلت وياه مره ثانيه في بيت عمتي هند كنت انا داخله البيت يوم جينا من البحر وهو كان بيطلع..وسكتت بخجل وغمضت عيونها باحراج فظيع....وتصادمنا للمره ثانيه.. وقالت بسرعه وبعدها عرفت انها ولد عمي من راوين ..يوم ذكرت انه جاي من الرياض..وتأكدت اكثر بسبب الشبه اللي بينه وبين اخته...بس هذه السالفه..
فجر\بس,,!!؟
غلا بهمس\ايه
فجر\متأكده..
غلا\يوه يافجر..وش تبيني اقول اكثر..
فجر بدون شعور قالت\تحبينه..
رفعت غلا عينها مصدومه وكانها أكتشفت الشي الغريب اللي يجذبها له.. وعلى طول قالت\لا طبعا..
فجر\على مين تكذبين..!!
غلا باحراج\يوووه فجر..شفيك علي اليوم..
فجر وكارهه انه أختها تقع في حب تركي\مافيني شي..خلينا نتكلم بصراحه..
غلا بحيره وبعينه نظره حالمه\مـدري..
خافت فجر من هالنظره وتذكرت أنها نفس النظره اللي شفاتها بعيون اختها يوم قالت لها عن موقفها ألأول مع تركي..
غلا\شوري علي..احس اني متشتته...
فجر\شوفي غلا بيت بو عمي بو تركي طيبين ..ومرت عمي مافي أطيب منها..وطبعا انتي تعرفين راوين شهادتي فيها مجروحه اخلاق..أما تركي..سكتت..
غلا تحمست تعرف عن هالمجهول اللي اقتحم حياتها\كملي..
فجر خذت نفس وكملت\تركي كنت أعرفه من زمان يوم كنت صغيره..وحست بصعوبه وش تقول اللحين..!!..كان هادي وغامض بنفس الوقت..ماكنا نعرف وش يفكر فيه والا ايش يبي..لكن اللي اعرفه اللحين انه يمتلك محلات تكسبه ذهب..ووظيفته على مستوى.وو
غلا\وايش..
فجر\لكن ماأقدر احكم عليه..لأنه غاب عنا فتره طويله..ويمكن تغير اللحين مدري الصراحه..
غلا وحست بالضياع اكثر\طيب..
مسكت فجر ايد اختها ورصت عليها وهي تبي تحسسها بالأمان\شوفي حبيبتي استخيري..والله بيدلك..اذا حسيتي براحه او حلمتي بخير فتوكلي على الله..وبصعوبه قالتها...وافقي..واذا كان العكس ارفضي وكلنا بنكون معاك..

حست غلا بكلام فجر زي البلسم اللي يبرد قلبها وغصبن عنها نزلت دموعها وهي حاسه بالخوف من المستقبل\فجر..ضميني..انا..وغاب صوتها بين دموعها... خايفــه..
وعلى طول استجابت فجر وضمت اختها ..وغلا تمسكت فيها وهي حاسه بألأمان بحظنها..

وظلت فتكر فجر بكلامها اللي قالته لغلا..
ابدا ابدا ماتوقعت انه يكون رايها ايجابي..
لكنها عرفت انها استرسلت بالكلام وكان نابع من قلبها..
وتيقنت فجر انه هذا اللكلام اللي لازم تقوله..
لأنها ماتقدر تحكم على افعال شخص كانت بالماضي
هي ماتعرف تركي اللحين..يمكن تغير..ولو أنها تشك بهالموضوع.
لكن لازم تتفائل خير وماتضيع متقبل اختها
ويمكن يكون هذا خيره ومكتوب لأختها..

وبكذا انتهى اليوم بصعوبه على بيت بو أحمد
واليوم الثاني على طول بو احمد قال لهيثم يطلب احمد يجي البيت
وبالفعل أحمد جاء وعلى طول بو أحمد دخل بالموضوع 
وكان كل واحد منهم مصدوم وابدا مو متوقع انه بيجي يوم وتركي بيتزوج..
ومن مين..!!
من اختهم الصغيره..!!
اختهم..غلا..دلوعة البيت..
-----------------------------


رجع احمد شقته بعد مااصدمه الخبر
وسماح استغربت من وجود أحمد لأنه هالوقت هو بدوامه..
اما أحمد ماعطاها فرصه تستغرب اكثر وقال لها الموضوع..
سماح\مو مصدقه..
احمد ويناظر الفراغ اللي قباله\ولا أنا..
سماح\وش بتسون اللحين..
احمد\ماراح نسوي شي..القرار يرجع لــ غلا ومابيأيدنا غير ننصحها..بس لو تبين الصدق..انا ماأبيها تاخذه..
سماح استغربت من كلام احمد وبان هالشي بوجهها\ليش..!!
احمد\شقولك ياسماح..
سماح\اسمعك..
أحمد بجديه بكلامه\تركي رجل غامض..افعاله ماتعجبني..ومو ماشوفه بالمجالس..يعني اللي اعرفه انه دوم بره السعوديه..لكن لو نجي للحق..هو رجال ماعليه غبار ذكي واسلوبه خطير ويجذب أي شخص يتعامل معاه وبغض النظر عن ماضيه..
سماح\أي ماضي..
احمد بعدم اكتراث\مو مهم تعرفين التفاصيل..واللي فات مات..وماأبي اتكلم بالشخص بغيابه..
سماح\طيب وشفيك تقولها جاف كذا..!!
احمد وماحس بالجفاف بتعامله اللي تدعيه سماح\وش اللي اقول..
سماح وخذت بخاطرها\ترى أنت بالبيت مو بالدوام..!!
احمد\كل هالسنين اللي مرت ولاعرفتي اسلوبي ياسماح..!!
سماح\عرفته..وحبيته..غصبن عني..
ابتسم احمد بحنيه لسماح\طيب ياحلوه..النص ساعه خلصت وانا بطلع الحين..
سماح\اصبر على ألأقل تغدى..
احم\طيب حطيه بسرعه..ماأقدر اتأخر اكثر..
ابتسمت سماح وطلعت هي تقول ان شاء الله
تمدد احمد على السرير وتذكر فجر ..وخذ التلفون وكلمها..
=================



مرت الأيام بأحداثها الكثيره..
"غلا تفكر بالموضوع ليل نهار وكثير استخارت لكن ماحست بشي 
صحيح كانت تحلم..بس احلامها كانت عاديه ماتدل على أي شي..
وطبعا مانست تقول لجمانه اللي انصدمت هي الثانيه بالخبر وماقدرت تفيدها بأي شي غير أنها قالت لها استخيري وتوكلي على الله..

"تركي كان اكثر شخص رايق وكأنه الموضوع مايعنيه ابدا.لكن الشي الوحيد اللي متخوف منه..انها ماتطلع اللي في باله..وكان مصمم على شي اذا عرف بمو افقة غلا..

"يوسف كان شغله الشاغل بلوحاته ونوم الليل ماينامه وكل هذا عشان ينهي اللوحات باقرب وقت ممكن

"فجر كانت حزينه وبين نارين..ودها تعترض على زواج اختها..وبنفس الوقت عقلها يحتم عليها السكوت..ثم السكوت لأجل قريب..

"الوليد وبعد محادثته اللي صارت بينه وبين جمانه رجع ألأمل يكبر بداخله وكانه وجود جمانه بجنبه دافع له عشان يبدى تخطيطاته اللي رسمها من اول ماطاحت رجله بنيويورك..لكنه ظل يترقب محادثه ثانيه من جمانه تعطيه حافز اكثر وتروي اشتياقه لها..

"جمانه مو أحسن حال من الوليد..كنت تتمنى تعيد المحادثه وكانت تعرف بسهوله أنها تقدر..لكن احساس الذنب مانعها..لكن مشاعرها ولهفتها طغت على كل عادات وتقاليد واجبه عليها..وقررت أنها باقرب فرصه تعيد المحادثه..

"لؤي كان حاله مايسر..حاس أنه مو راسي على بر....مره يحس بالأمان بالقرب من يوسف ومرات شعور الحزن يغلبه ويهدم أي ذكرى حلوه خالده فيه..

"راوين وطلال غارقين باحلامهم الورديه اللي يبنونها بأيدهم ومو عارفين وش مخبيه لهم الأقدار..!

"ابتسام تصبح وتمسي على صورة يوسف وبدى أمل بداخلها يكبر..وكل مره تاخذ عزيز وتكلمه عن اخوها يوسف المنتظر..

"هيثم عايش بحيره والسبب خطبة أخته غلا اللي مو راضي فيها..

"احمد وسماح حياتهم هاديه يتخللها حب واحترام متبادل..

"سميه لازالت تندب حظها العاثر..وموضوع الطلاق معيشها بحاله نفسيه.

"ياسمين تعيش بحالة حرمان..

"عبدالرحمن ناسي الدنيا مع بنته ريوف

-------------




أخيرا وبعد طول انتظار اسبوعين غلا اعلنت موافقتها على تركي..
ويوم عرف هيثم كلم طلال وهو معصب ووده يدعم أي احد قدامه
طلال\ول ول ول..كل هذه عصبيه..ليش تنافخ يأأخي فقعت طبلة اذني..

هيثم بنرفزه وهو يرص على اسنانه\مقهور حدي..
طلال بطنازه\عسى ماشر يالحبيب..!!
هيثم\اختي غلا انخطبت..
طلال تكدر لأنه عرف من ياسر انه تركي اللي خاطبها وكان وده يعترض لكنه ماتهور وسكت\ادري..
هيثم\صج..!!
طلال\اجل اكذب عليك..!!
هيثم\وش رايك أنت..!!
طلال وبطنازه\وبعد لي راي..انت تعرف اني اموووت بتركي ولد عمي.أحبه حب مو طبيعي..اعشقه..احب التراب اللي يمشي عليها..!!
هيثم\خير خالد المريخي..
طلال\لا حامد زيد..!!
هيثم \ياثقل دمك..
طلال\عدال طالعوا مين يتكلم..
هيثم\الشرهه علي أنا اللي اكلمك وأبي افضفض ..
طلال\والله محد قالك دق على هالرقم..
هيثم\ايا الهيس..!!
طلال\جب..استح انا اكبر منك ..
هيثم\تخسي وانا ولد سالم..
طلال وميت ظحك\وتخسي مرتين وانا ولد ماجد..
هيثم وماقدر وظحك من قلب\ههههههههههه اقول..شفيك لك اسبوعين ماجيت..
طلال\شسوي يابوك الأمتحانات كسرت الظهر..
هيثم\ايه تحجج بالأمتحانات.اعرفك انا..مو علينا هالحركات يابابا شفت اللي بالي بالك ماجوا الشرقيه قلت ماأقدر على فراقهم..
طلال\ايا يالحمار..كاشفني وانا ماأدري..شسوي بعد القلب ياأبوك يذبح.بس والله كان عندي امتحانات..
هيثم\المهم بتجي هالأسبوع..!!
طلال\انا أقدر افارقك اكثر م اسبوعين..اكيد بجي..
هيثم\اجل اوكيك..انتظرك ألأربعاء..وخسرتني يالحمار باي..
طلال\والله محد قالك تدق..
هيثم\انقلع..وسكر بوجهه..
عصب طلال لكن ماسرع ماظحك على ولد عمه العصبي..
غط تلفونه بالسرير ورجع ياخذ كتابه ويكمل مذاكرته الا بجية ياسر له..وكان ماسك صينيه بأيده فيها فيها حلى التوفي..
ابتسم طلال وكان توه متعشي لكن مو مشكله بي يحلي.
خذ الصينيه من يد ياسر وحطها على الطاوله وبدى ياكل بالشوكه
طلال\تعال اكل معي..
ياسر \لا واللي يرحم والديك توها راوين مذوقتني اياها غصب طيب..
طلال وبعفويه قال\ليش هي اللي مسويته..!!
ياسر بعدم اكتراث\ايه.وماخلتني اطلع الا لمن اذوقه بنفسي..وظحك..تخاف مايطلع حلو وتتفشل من ابوي..
طلع ياسر بعد مارمى القنبله بوجهه طلال..
وطلال وش كان حاله..
حاله مايسر ابدا..
ابتسم بدون شعور..وهالأبتسامه تحولت لظحكه خفيفه ..وهالظحكه الخفيفه تحولت لظحكه قويه سببت صدى في الغرفه..
وكلها تدل على سعادته وحبه لراوين..
"..وتلومني ياهيثم..اذا ماجيت الشرقيه..انا اقدر اصلا اخلي القلب وانزل.."
"..احبك راويـن..احبك.."
===========




كلمت فاطمه(ام احمد) نور عشان تبلغهم موافقة غلا..
واول ماعرفت نور قالت لراوين اللي كانت تحتري امها تسكر السماعه
نور\واخيــرا.. لك يارب....
راوين\بس طولوا يمه..اسبوعين..
نور\يحق لها غلا..لو جلست شهرين بننتظرها..
راوين وحاسه بالغيره\ومن اللحين بتعطينها الحب..
نور\ليش تغارين..!!اقول بلا هذره وروحي دقي على اخوك..انا بروح ابلغ أبوك بهالخبر..
راوين بزعل\طيب..
نور\من صجك أنتي..!!اللحين بدال ماتفرحين بتغارين..!!
راوين وماسكها اصبعها بخجل\السالفه مو كذا..بس هذا وغلا وماجت وشوفي كيف تدافعين عنها..!!
سكتت نور..مو عارفه وش تبي تقول راوين.
لكن راوين كانت خايفه من شي معين..لكن حاولت تتناسى هالشي على الأقل هالفتره ..
وحست أنها غبيه
ليش تفكر بهالمواضيع وتستبق الأحداث..
ويوم التفت لأ امها ماشافتها وعرفت أنها ماقاومت وراحت تقول لأبوها..
ابتسمت لأمها..
من زمان ماحست انه امها فرحانه كثر اليوم..
خذت تلفونها ودقت على تركي تبشره..
---------------------



تركي هالفتره كان مع مبارك في المقهى وبأيده الاب توب يشيك على اسهمه اللي شراها من فتره
سمع تلفونه على الطاوله يرن وكان مكتوب"راوين"التفت على مبارك اللي كان جالس جنبه 
وحس بارتباكه..رد عليها من المايك وطنش مبارك..

تركي بصوت اجش\نعم
راوين\هلا تركي..
تركي\هلا راوين..خير..!!
راوين في بالها"يالله ياثقل دمك ياأخوي"\تركي..مبروك غلا وافقت..





لحظات قصيره مرت في بال تركي..
ويوم استوعب الخبر..رد على اخته بجمود
تركي\زين أنا جاي اللحين.سلام..وسكر السماعه..
مبارك\خير,,
تركي ووقف وسكر الاب توب\انا مظطر امشي..
مبارك\ليش..تونا جايين.
تركي\بنت عمي وافقت..
مبارك بابتسامه\لا..مبروك..
تركي\الله يبارك فيك..سلام..
مبارك\والقهوه..
ناظره تركي بازدراء وقال وهو ماشي\اشربها لوحدك..
طلع تركي من المقهى وترك مبارك يفكر بــ راوين..
هو ناوي انه يتقدم لها مره ثانيه..
لكن مو اللحين..لمن تخلص هالسنه..
------------------


ركب تركي سيارته وحط الاب توب بالسيت الثاني ومشى للبيت
وهو يفكر بــ غلا..

احداث كثيره مرت في باله..
وكانت اولها
موقفه معاها يوم طاحت بحظنه..
وكيف حركت شي فيه بدون مايحس..
تذكر شكلها وهي معصبه عليها تذكر شعرها الطويل اللي علق بثوبه..تذكر شتمها له.
وابتسم لأول مره..وهو يتخيل شكلها في باله..
تذكر الموقف الأخير في بيت عمته وكيف تصادم معاها
تذكر عيونها اللي جذبته..
لدرجة أنه ظل فتره يناظرها بدون مايحس..
واخر مره يوم شافها بالبحر وعرفها من بد البنات كلهم..
واتسعت ابتسامته أكثر
صحيح هالأسبوعين كان بحالة تفكير ..
لكن ماكان يعني له شي امام خوفه انها هي البنت نفسها اللي شافها او لا..!!
كان خايف انه كل تخطيطاته تكون خاطئه ووهميه..
لكن ثقته بنفسه خلته مايتراجع ويعرف انها هي غلا..
واللحين هو ناوي يتقدم للخطوه الثانيه بأسرع وقت ممكن..
وصل تركي البيت ونزل من السياره ودخل البيت على طول 
وماشاف احد بالصاله وعرف انهم بالصاله الفوقيه
طلع فوق وشاف الكل مجتمع
أمه وابوه وراوين وياسر..
غصبن عنه ابتسم لهم
من زمان ماحس بهالتجمعات
او يمكن هو اللي مايحرص على هالتجمعات
لكن اللي يعرفه اللحين انه سعيد بتجمعهم.
جلس جنب ابوه اللي بارك له
تركي\الله يبارك فيك يبه..
وسمع صوت ناعم يجيه من بعيد وعرف أنه امه تبارك له
رد عليه بجفاف غصبن عنه..وعلى طول رد على راوين اللي باركت له
بو تركي\ها وش معزم عليه اللحين..
سكت تركي..وش يقول لهم اللحين..
يقول أنه يبي يشوفها بنظره شرعيه
هو من حقه هالموضوع..لكن كيف يفهم ابوه..
تركي\عن اذنك يبه انا ابي اشوف البنت ..نظره شرعيه..
بو تركي وضاقت نفسه\مااظن انه له داعي..
تركي\ومين قال ماله داعي..انا هذا شي من حقي..
راوين شاركتهم بالموضوع\مافيها شي يبه..وبعدين لاتنسى انه تركي مو مختلط كثير معاهم.
بو تركي\شنوا يعني بتغير رايك اذا ماعجبتك البنت..

تركي كان هذا اللي حاطه براسه اذا ماكانت هي غلا نفسها بيتحجج بأي شي وبيطلع من الموضوع بسهوله ويبفك الخطبه..
وهو حسبها صح اللحين..ومحد بيعارضه اذا رفض..هذا شي من حقه..
هذا هو تركي..بيظل تركي الأناني..
لكن مين بيعرف وش براسه..
محد يدري وكلن كان على نيته..
وحتى بو تركي وافق على طلب ولده وكلمه اخوه بالموضوع..
وبوأحمد رجل متفهم ماعارض ابدا لأنه مايبي مشاكل وخصوصا بهالأمور 
وعرف انه النظره الشرعيه من صالح ألأثنين..
تركي..وغلا..
لكن السؤال اللحين..!!
وش ردة فعل غلا من الموضوع..!!
===============




شنوا..شنوا..!!ماله داعي هالحركات..!!

ام أحمد وهي تبي تمتص غضب ولدها\ياهيثم..هذا من حق الولد..وانت لو تزوجت أكيد بتطلب ..
هيثم\يمه شفيك..هذه بنت عمه..يعني شلون اذا ماعجبته بيكنسل الخطبه..
ام احمد\لا طبعا..هذه كلها شكليات..
هيثم\ومدام انها شكليات ليش يطلب..!!
ام احمد يأست من ولدها\أحمد عقل أخوك مانبي مشاكل..!!عمك وولده بيجون بكره واخوك ناوي يفضحنا..!!
أحمد كان طول الوقت ساكت ..ومو متقبل الفكره ابا..لكن مايقدر يقول شي..
أحمد وبهدوء\أنتوا كلمتوا غلا..
أم أحمد\أيه قلنا لها..
أحمد\وايش رايها..!!
غلا\ماقلت شي سكتت..
هيثم وثار زي المجنون\يعني موافقه..!!
أحمد\وانت ليش حارق اعصابك..
هيثم\والله اللي يجلس بهالبيت يستخف..انا طالع..
خذ هيثم غترته بعصبيه وطلع وهو يتحرطم وراح لسلطان..
أحمد ظحك عليه من قلب\كبريت هالولد..
أم أحمد\طالع على منوا يعني..على أبوه..
أحمد أستغرب من أمه كيف تقلب المواضيع\ردينا..!!
أم احمد\أسكت أنت بس..روح دوامك ليحاسبونك غياب..
أحمد\أفا الغاليه زعلانه علينا..!!
أم أحمد\مو زعلانه..اهم شي تكون مرتاح ياولدي وماعليك مني..شخبار سماح اللحين..!!
احمد وصابه الخوف\ليش فيها شي..!!
أم أحمد وعصبت عليه\شفيك أنت..أسال عنها حرام.!!؟
أحمد وتنهد براحه\اشوه..لا هي بخير ..
============



كانت ماسكه المخده بأيدها وتظغط عليها باظافرها بأقوى ماعندها
وتفكر..
تحس بحراره كبيره..بداخلها..
خذت شعرها المفتوح بكلب صغير ورفعته لفوق..
فصخت جاكيتها وظلت ببلوزه نص كم قطنيه ورديه
خذت منديل وامسحت الروج والكحل اللي ساح بعيونها.
تقدمت للمرايه تناظر نفسها..
كل شي بجسمها يدل على الأحمرار..
خدودها..شفايفها..اطراف اصابعها..
كل شي كان احمر..
تذكرت امها وش قالت لها..
وماتـت خوف..
تحس بقلبها طاير..مو موجود بداخلها..
تحس بالخجل بنفسها..
قدمت على خطو ه كبيره هي ماتوقعتها..
وبكره اول نتايج هالخطوه..
تركي بيشوفها
"لا مستحيل.. ماأقدر"

بذوب والله قدامه..
غطت وجهها بأيدينها وهي تتخيل الموقف..
وظحكت بخجل على حالتها..
"اوكي غلا خلاص..مابقى وقت لازم تجهزين عمرك.!!
شسوي طيب..!!
ماأقدر..ماأقدر..
اتجهت لدولابها وطلعت كذا بدله ورمتهم على السرير
ورمت نفسها عليهم وهي تصيح 
خوف..ورغبه مجنونه أنها تشوفه.. 

الجزء الرابع والعشرون
من يلبـي النـداء..!!؟===============





يالله حبيبتي.ابوك ينتظرك بالمجلس..ماراح أناديك ثانيه..رجولي تكسرت..!!
سمعت غلا كلمة امها ورجعت تجلس بالسرير مره ثانيه
مسكت قلبها بألم..وهي حاسه انه بيوقف من نبضاته..
من امس وهي ماطلعت من الغرفه الا مره وحده يوم شربت لها ماي ورجعت بسرعه..
وظلت طول الليله وهي تفكر بالي بيصير بكره..وصابها أرق فظيع وتوترت اعصابها..
ونامت وهي مو شاعره بنفسها..
وماراحت الجامعه طبعا وكملتها نومه لحد اذان الظهر..وكل هذا بسبب تفكيرها بالنظره الشرعيه..
سمت بسم الله وهي تجاهد تنسى افكارها اللي تخرعها..ووقفت وناظرت نفسها بالمرايه نظره اخيره..
كانت لابسه بلوزه سوداء مخططه على الجوانب باللون بألأصفر الفاقع والتنوره طويله وجينز اسود من النوع الثقيل..
رتبت شعرها وربطته للمره الثانيه بربطة الحصان..وماكانت حاطه شي اضافي غير الكحل والملمع الوردي الفاتح..
وطلعت من الغرفه ونزلت للصاله بصعوبه..ومالقت غير امها وفجر اللي ابتسمت لها ابتسامه حنونه..
ردت لها غلا الأبتسامه ومشت لممر المجلس..
وشافت الباب مفتوح وعينها طاحت على طرف ثوب ابوها اللي شافها ونادها..و رجعت على طول وهي خايفه ومو قادره تتقدم ولاخطوه..
رجولها خانتها..وكل احلامها وآمالها بشوفة تركي انتهت..
غمضت عيونها باحراج ورجعت فتحتهم من جديد..
تبي تركز وتلبي نداء ابوها لكن عجزت وتوها بترد الصاله الا شافت هيثم طالع من المجلس الثاني..
هيثم\شفيك غلا..تعالي..
غلا بتوتر\هيثم خايفه..
هيثم ويجاهد يمسك نفسه ومايخرب الموضوع\سمي بالرحمن ودخلي..انا بكون معاك..
غلا\مين داخل..!!
ابتسم هيثم بطنازه\مافي احد غير خطيب المستقبل وابوي..
غلا بعجله\عمي مو موجود..
هيثم\عمي معي بالمجلس الكبير..
ارتاحت غلا..على ألأقل ماراح تنحرج من عمها..
غمضت عيونها للمره الأخيره وهي تتنفس بقوه وردت تفتحها وتهدي نفسها ومسكت ايد هيثم بقوه..
رحمها هيثم وهو يتخيل اخته اخر العنقود دلوعة البيت تتزوج من هالرجل الآلي والغامض تركي..
تمنى يسوي شي ويفركش الخطبه..بس قل الحيله منعته..
ومدام أخته راضيه مايقدر يعترض ولايفتح فمه بشي..
غلا وترمش بعيونها بتوتر\انا جاهزه..
مشى هيثم معها للمجلس اللي مايبعد خطوتين وفتح الباب اللي كان مردود ودخل قبل أخته ودخلت هي وراه ولأنها كانت منزله عيونها شافت اثنين واقفين وعرفت أنه واحد منهم تركي..
حست بأخوها يجرها ويجلسها جنبه وهي كانت زي الآله المطيعه له..
واخيرا جلست على الكنب..لكن اللي عرفته أنها قبال تركي..

بوأحمد\غلا بنتي..رفعي راسك..
ماتت غلا يوم سمعت أبوها وكأنها ناقصه احراج..وبدون شعور مسكت ايد أخوها وظغطت عليها..
لمن سمعت للمره الثانيه اسمها .لكن ماكان هذا صوت ابوها..

تركي\شخبارك غلا..!!
كل اللي قدرت تقوله بصوت اشبه بالهمس.. ..\..وتركت أيد اخوها بسرعه.. وطلعت بخطوات سريعه.. وشعرها يطير وراها من طوله..

كل هذا وتركي متصنم لأنها عرفها..
كان خايف تكون وحده ثانيه
لكن يوم شاف طول شعرها ومشيتها وهي تمشي بتطلع تأكد
لأنه تذكرها يوم تهرب عنه وتدخل بيت عمه ذاك اليوم..
وبدن شعور ابتسم ابتسامه خفيفه على جنب ونزل عيونه لأول مره من جت..
أم احمد\ها شرايك ياتركي..!!
رفع راسه ولازال مبتسم\..توكلنا على الله..
"""
بعد ماطلعت غلا من المجلس طلعت غرفتها لفوق..وقفلت على روحها الباب.
ماتبي تشوف أحد وهي بهالحاله..
وبيت جدها مستحيل تطبه 
اول لازم تريح دقات قلبها اللي كأنها حفله على قولة جمانه وبعدين بترجع طبيعيه وبتطلع لهم..
لكن متى بتثبت هالدقــات..وتركي موجود!!؟..ماأظن..!!؟
==============





كانت جالسه جنب جمانه وينتظرون أي خبر عن غلا..
ويوم يأست وطفشت مسكت التلفون وعطته جمانه اللي كانت تنتظر مثلها
جمانه\شسوي فيه..
راوين\كلميها..!!
جمانه\وليش انتي ماتكلمينها..!!
راوين تفشلت..كيف تكلم غلا..وايش بتقول لها..!!
المفروض انها تكلم اخوها...لكنه مقفل جواله..ومايدري انه في ناس يحاتونه..
راوين\انتي احسن جمانه..انا بنحرج اذا كلمتها...!!
جمانه\ادري..لكن الحماره انا كلمتها بس ماترد علي..ويوم كلمت البيت ردت فجر وقالت مقفله على نفسها الغرفه..لكن كل شي اوكي..
راوين وبعجله\يعني شافها..
جمانه ومالها خلق تعيد الحكي\اي شافها..بس والله منقهره منها الحماره ماتبي تلكمني..
فرحت راوين ..\..قومي والله اني فرحانه..
جمانه\ايه حبيبتي اكيد بتفرحين..!!بس والله مو مصدقه السبال غلا بتتزوج..
راوين\هههههه يالله عقبالك..
جمانه وهي ناويه تجننها\وانتي بعد..
ابتسمت راوين..وتذكرت طلال..وسرحت..
جمانه\ياحليلك والله..يعني صدق...!!
راوين وتدعي العكس\شنوا اللي صدق..!!
جمانه\حطي عينك بعيني وتعرفين..!!
رفعت راوين عينها وناظرتها وماقدرت تطول ونزلت عينها..
جمانه\يعني اللي شفته صدق..!!
ماأستحملت راوين وقامت ورمت وحده من المخدات عليها..
جمانه ومسكت المخده\وبعد تضرب..تعالي وين بتروحين..
راوين\تبيني لحقيني..!!
قامت جمانه تتبعها ومسكت بأيدها وطلعوا فوق 
راوين\شتبين لاتحاوين ..ماعندي كلام اقوله..!!
جمانه\وانا ماأبيك تقولين شي..تعالي معي فوق..بقص غرتي..!!
راوين طالعته بنظره..وظحكت ..\ليش حبيبتي..!!
جمانه\بس..كيفي..زهقت منها..امشي بقصها..
راوين وعجبتها الفكره\يالله..امشي معي..بسوي لك فيها حركات..
جمانه\اقول اسكتي..مو ناقصه يصير لي مثل المره اللي فاتت..قصتيها لي وصرت عنز..
راوين\ههههههههههه والله أنك نكته..ياربي..جمون لاترجعون بيتكم خليكم جالسين هنا,,,
دخلت جمانه الغرفه وفتحت الأنوار\انطمي ..انتوا لكم اسبوعين ماجيتوا..وبعيدن انا اشتقت لغرفتي..وامي مابقى لها شي وبتخلص الأربعين..
راوين\وأخوك ماسمعتوا خبر عنه..!!
سكتت جمانه شوي..وبعدها تكلمت\يقول أبوي بكره بتطلع نتايج التحاليل...
راوين\يالله ان شاء الله كل شي سليم..
جمانه بهمس\تصدقين وحشني..
راوين\ليش انتي ماتروحين تشوفينه..!!
جمانه ابتسمت بحزن\لا انا وامي نروح له كل يومين.....بس انا قصدي... ناصر..
راوين متفاجأه\نــاصر..!!

جمانه والدموع خذت بمكان بمحاجرها\وحشني..وحشني راوين..ابي اشوفه..ابي اجلس معاه واضمــه واصيح..واقول له ياأخوي مانسيناك..
تدرين راوين..انتوا يمكن تفكرون أني ماأهتم فيه ولا يجي على بالي..بس الحقيقه مّره..راوين أتمنى وجوده.بيننا..وحتى لو كان معاق..راوين احسه محتاجنا..يبينا..يبي يكون موجودين جنبه .. اخر مره يوم شفته كانت دموع بعيونه..كنت اشوفها واتقطع ..كنت اعرف انه فاقدنا ..محتاج لنا..ويوم أمي قالت له هذه جمانه أختك..رفع عينه لي..وكانت نظرته زي السكاكين اللي تنقز بصدري..حسيتها كلها لوم وعتب والم..لكن احنا ظلمّه ياراوين ظلمّه..
راوين كانت تسمع جمانه اللي نفجرت فجأه وتشوف الدموع بعيونها..وخافت عليها..ورنت في بالها كلمة .."ظلمه"..

تداركت الموضوع..وتكلمت بسرعه\ومين قال أنكم ظلمه..جمانه حبيبتي..انتوا تبون له الخير واذا كان هو جنبكم بتظلمونه بجلسته اللي مالها فايده..هو هناك مرتاح..يتعلم اشياء كثيره..ماراح يتعلمها بوجوده بينكم..وبعدين لاتنسين أنكم تزورونه..يعني ماتقاطعونه مثل الباقي..
جمانه\بس ياراوين..انا قلبي يعورني..احس اني مقصره..صدقيني شعور الذنب ذابحني..لكني اكابر..اشوف أمي تصيح وتجفف دموعها بعيونها..وماأروح لها..ولا اقولها شفيك يمه..
ماعمري جيت وطبطبت عليها.ولا حسستها بان في أحد واقف معاه..يشيل همومها..
أنا أعرف انها تصيح على ناصر..لكن مو بأيدي شي اسويه..
ماأقدر اعيش الموقف..لأني تاثيري بيكون سلبي..
والمصيبه أنه امي ماتعرف باللي بقلبي..
تفكرني قاسيه عليه..وانا العكس..
انا تعبانه ياراوين..وصعب أني أعبر عن اللي بداخلي.
صدقيني حاولت كذا مره اكلم امي..افهمها..لكني جبانه..جبــانه..

سكتت راوين..وماعرفت كيف ترد..ولا أيش تقول..
وخطرت فكره في بالها..
راوين\تبين نصيحتي..
قامت جمانه واتجهت للنافذه وهي تمسح دموعها\مافي حل..
قامت راوين وراها ومسكت كتفها بحنان\شوفي..روحي قولي لأمك أنك تبين تزورين ناصر..
جمانه بعجز\ماأقدر..
راوين\ليش..!!
جمانه\لأني جبانه..ماأمتلك القوه عشان اشوف ناصر..
راوين\أنتي من متى ماشفتيه..
جمانه وعورها قلبه على فرقا أخوها\هالشهر..بكمل سنه..
راوين حطت ايدها على فمها\والله..
لفت جمانه عليها بعصبيه\شفتي كيف انا قاسيه..!!قلبي حجر..
راوين ولازالت منصدمه\مو من حقك..!!
جمانه\أدري..ادري..والله أدري..بس مو قادره..تكفين فهميني مأأقدر اشوف اخوي بهالشكل واسكت..فهموني ياناس فهموني..
راوين\فاهمتك..وربي فاهمتك..واذا تبين تريحين نفسيك من هالعذاب روحي زوريه..صدقيني بتجين وانتي شوي مرتاحه على الأقل سويتي الواجب..انا مااطلب منك المستحيل..بس حاولي تزورينه وتتقربين منه..يعني مثلا الزياره الجايه اشتري له هديه..تعبرين له عن حبك له اذا انتي ماتقدرين تبينين مشاعرك له..وصدقيني أنه بيفرح بوجودك وبهالهديه ..لأنه بيعرف أنك مو ناسيته..
مسكت راوين ايد جمانه واضافت..جمانه سوي اللي قلت لك عليه وباذن الله راح ترتاحين..ها..شقلتي..
جمانه ونزلت عليها الرحمه والسكينه\خليني افكر شوي..
راوين\خذي وقتك حبيبتي..وانا أعرف انه قلبك كبير وبتوافقين..
جمانه\ان شاء الله..
راوين\الا تعالي..ماأنتي ناويه تقصين غرتك..
جمانه\خلاص ماله داعي.
راوين هي ناويه ترد الأبتسامه بوجهها\لا ياعمري..مطلعتني فوق عشان تقولين لا..قومي بس قومي..جيبي المقص..
ابتسمت جمانه وهي عارفه انه راويان تحاول تسعدها\ماأبي..
راوين\مو على كيفك قومي..!!
جمانه\قلت لك ماأبي..
دزتها راوين بظهرها عشان تقوم..وجمانه تحاول تثبت نفسها..بس ماقدرت وقامت غصب..
-----------------
ابتسام\حسبي الله على بليسك..عزيز..وهذا احنا تونا جايين..
كانت ابتسام توها داخله بيت جدها ومعاها عزيز اخوها اللي من شاف ريوف استلمها ركلات بالكوره.وريوف مسكينه تفكره يلعب معاها 
عزيز وهو ماسك الكوره وبصوت فيه بحه\شسوي فيها هي اللي ماتعرف تلعب..
ضربته ابتسام بخفه وخذت منه الكوره وعطتها ريوف\ضربيه مثل ماضربك.
ريوف وهي تتمايل بدلع\ماأعلف..
ابتسام\الله وهقه.شلون ماتعرفين حبيبتي..
ريوف وشوي بتصيح\انتي تقيه..
عزيز بصوت عالي\لا والله..انقلعي يابومه..
ريوف\سوفيه يقولي بومه..
ابتسام\انت من علمك هالكلام..
عزيز وهو يدعي الخوف\وليد..وليد علمني..
ابتسام ومالها خلق تتجادل اكثر..خذت نفس وعلت نبرة صوتها\شوف عزيزوا..انا بطلع للبنات وان شفتك طقيتها ..والله باخذ الكوره وبشقها لك..
عزيز ومو عاجبه الموضوع ابدا\زييييين..بس تخانقيني..
ابتسام ولفت على ريوف\خلاص حبيبتي اطلع فوق..
ريوف وتفرك عينها ببراءه\خلاص لوحي..
ابتسام\فديت الحلويين والله..
طلعت ابتسام وهي تتوعد عزيز بعيونه..لمن وصلت غرفة البنات..وشافت جمانه جالسه على كرسي التسريحه وراوين واقفه وبأيدها مقص وشكلها قاصه ومخلصه..
جمانه شافت ابتسام لأنه صورتها انعكست بالمرايه\بسوووووم..
قربت منهم ابتسام وسلت عليهم وهي تشوف غرة جمانه المقصوصه..\واخيرا قصتيها..!!
جمانه بابتسامه روعه\شرايك..
ابتسام\محليه وجهك..
راوين\احم احم..طبعا كل شي مني حلو..
جمانه وهي تضبط شعرها وترفعه من جديد\ويـه وبدت تتكبر علينا..اقول تراهي قصة مقص لا اقل ولا اكثر,,
راوين\المهم اني سويت شي..
ابتسام\مو نازلين..
راوين\الا بننزل..زهقت من اغرفه..
ابتسام\يالله امشوا..
جمانه وصرخت\صبروووا..
ابتسام\اوووص..امشي راوين..
رفعت جمانه شعرها بسرعه ومشت وراهم لمن تخطتهم ونزلت قبلهم..
=========







يعني شنوا..مو رايحين بيت جدي..!!
ام احمد\انتي ماتشوفين اختك مقفله الباب والشكر كأنها الوحيده اللي انخطبت..!!
اظحكت فجر غصبن عنها\يمه تعرفين انتي غلا..دلع..
أم احمد بحسره\وهذا اللي مخوفني يافجر..
فجر\تفائلي بالخير..واللي الله كاتبه بيصير..
ام احمد\ونعم بالله..
فجر\اللحين هيثم وابوي بيت جدي..
ام احمد\ايه راحوا ..وهيثم يقول اذا بتجون دقوا علي..
فجر\طيب يعني شلون بنروح والا..!!
ام احمد\اكيد بنروح بس صبري على أختك..قومي طقي عليها الباب اخر مره وقولي لها احنا اللحين بنروح..وانا بدق على اخوك
فجر\ان شاء الله يمه..
قامت فجر وطلعت لغرفة اختها ودقت الباب دقتين وفتحت لها غلا وهي منزله عيونها
غصبن عنها فجر ابتمست لعفوية اختها..وماقدرت تستحمل وانفجرت ظحك\من صجك انتي..غلا كل هذا حياء..
غلا وتلعب بأظافرها\فجــر..شفيك يعني بتزيدين علي..
فجر\تكفين غلا خليني اشوف وجهك..
لفت غلا وجهها الجهه الثانيه وهي ميته احراج\ياربــي...شفيك فجر..!!
فجركتفت ايدينها\خلاص ماأبي اشوف وجهك..بس انا جايه اقولك بتروجين بيت جدي..!!
غلا على طول قالت\لاااا..مستحيل..
فجر\ليش تستحين..!!
غلا وترمش بعيونها\اكيد استحي..
فجر\وانا اقول رأيك صائب..بس تخافين لوحدك..!!
لفت وجهها غلا بسرعه\لالا ماراح اخاف..واذا سألوك عني قولي لهم أني نايمه..بس الله يخليكم لا تتأخرون..!!
فجر\من عيوني..خلاص ان بطلع..
بتطلع فجر توها الا مسكتها غلا من كتفها\فجــر..
فجر\ايوه..
ترددت غلا تتكلم او لا..ويو بتتكلم شافت شبح ابتسامه على وجهه اختها أنقهرت منها\لا تتأخرون؟؟
فجر\بس..!!
غلا وعصبت\أيه ..بس..
فجر\..على راحتك..
طلعت فجر وقالت لأمها انه غلا بتجلس بالبيت..ومامرت عشر دقايق الا بهيثم يدق هرنات عشان يطلعون
=============






كانوا يتمشون بشواراع نيويورك بعد مافطروا بمطعم قريب من الجامعه..
حدد واجهتك..!!لندن والا باريس والا المانيا..!!
مرر الوليد اصابع ايده بشعره بتوتر ..وسكتت..وظل يفكر ويفكر بعمق..
وزفر بضيق\شوف..انا قالوا لي المانيا بتلقى عرب بس من فئه خاصه وكلهم مطرودين..بس اللي مهاجرين كلهم بفرنسا..وبنفس الوقت ابي اروح لندن..احساسي يقول لنـدن..
احتار ثامر الوقت مايسفعهم أبدا والأمتحانات بدت تقرع ابوابها والوقت ضيق جدا\انا اقول.. اول نمر لندن..ومن لندن للقطار اللي يوصل لباريس..وبكذا بنضرب عصفورين بحجر..
عجبته الوليد الفكره...لكن هل بيلقون الوقت\بس على كذا بنطول..وانت تعرف مانقدر ناخذ اكثر من اسبوع...
ثامر\انت ماعليك بنلقى الوقت المناسب باذن الله..
الوليد\والمانيا..
ثامر\خلها نهاية واجهتنا..احنا مانقدر نمر كل هالبلدان مره وحده..
تضايق الوليد..وظلت هالضيقه معطيه اثر بوجهه..وحركاته وهو يمشي بالشارع من التوتر والخفقان اللي بقلبه\وهنا..!!
ثامر\محلوله نقدر بالويكند نروح أي ولايه..والترتيب بيكون سان فرنسيسكو لــ فلوريدا..
الوليد وقف فجأه\حسبي الله على بليسك..لحد اللحين فلوريدا في بالك..!!
ثامر\لاتفهمني غلط ياحمار..بس ياكثر العرب هناك..عشان اللي باللي بالك..!!
الوليد وحاط ايدينه بخصره\واللي يقولك مو رايحينها..!وش بتقول..!!
ثامر وظحك\بقول تم..وانا أخوك..
ابتسم الوليد..وضرب ثامر بذراعه بخفه\غصبن عنك..امش امش مت برد وشكلها بتمطر..
ظلوا يمشون والوليد رجع يفكر ويخطط بالموضوع من جديد
ولو عليه ..وعلى كيفه..كان مر بالبلدان كلها..ولف هالقارات بمدنها وشوارعها..
لكن وش بأيد الوليد غير الأحلام..والأمنيات..
وش بأيده يسوي..!!
يحس انه زي الطير اللي مو عارف وين يطوي جناحاته..
وهذا هو بيسافر ويبدور على اخوه من بلده لبلده..وقلبه بأيده بيمسكه وبيكون دليله في حله وترحاله. وعيون أخته واخوه وابوه يرعونه ويترقبونه وحاطين الأمل فيه..
يحس أنه حامل أمانه كبيره ولازم يوصلها..
تذكر عيون ابوه قبل مايودعه.. ذيك النظره البعيده كانت لها اثر كبير وعميق في مخيلته..
وكل مايتذكرها يحس بالشرايين تضرب بالخفوق وتعطيه قوه ماشعرها طول حياته..
وبسبب هالنظره..بيضحي بكل شي..
حتى لو كان على حساب نفسه..
ثامر\متى معزم..!!
الوليد\على..!!
ثامر ويطلع الهواء من فمه\على لندن..
الوليد\متى الله ما الله أراد..
===============



عدى اليوم على خير في بيت الجد يوسف..ومحد سأل ليش غلا ماجت لأنهم عارفين الأجابه.
لكن الجده عبرت عن فرحتها بطريقتها..وهي تتخيل هالغلا تتزوج وتجيب عيال..
--------------------



كان يبي مكان هادي يعيد في حساباته وبعيد عن الأزعاج وزحمة الناس..
ومالقى نفسه الا بكورنيش الدمام اللي قليل يتواجدون فيه الناس..وخصوصا بهالوقت المتأخر..
وقف السياره..ورجع السيت على ورى وفتح نافذ السياره اللي فوق..
ورجع يستذكر اخر الأحداث اللي صارت له هالأسبوعين..
وكانت بدايتها اعلان خطوبته الفوريه يوم درى أنه ممكن تكون هذ غلا بنت عمه..
هو ماينكر خطا خطوى كبيره لكن هو يعرف انه مرده بيتزوج والثلاثين سنه من عمره اللي مضوا 
كانت مرضيه بالنسبه له..وكفيله باعادة تفكيره ولو قليل بحياته الشخصيه اللي ماتكتمل الا مع شريكة حياته
..لكن اللي لازال مستغرب منه كيف طلعت منه كلمة الزواج بدون تفكير..
ويوم فكر شوي..عرف انه كان متهيأ لهالموضوع بشكل لا أرادي..وخصوصا لأنه غلا كانت ماخذه شغله الشاغل ومسيطره عليه بشكل كلي..
ومن كثر ماهي اسره تفكيره لازل يتذكر شكلها وهي داخله عليه بالمجلس..
ولولا وجود ابوها واخوها..كان صار شي ثاني والمقابله بتكون اجمل.
لكن اللي السؤال اللي طرى على باله..!!
"هل هي تعرف اني نفس الشخص ..!!"
وماسرع ماتناسى السؤال....وهو متيقن بوجود يوم بيعرف اشياء كانت تثير اندهشاته..
وبهالأجابه اللي كانت شبه مرضيه لتركي..
طرى على باله سؤال اقوى واهم من اللي فات..

"متى الخطوه الثالثه.. وبعفويه طلعت من قلبه.."متى تكون زوجتي."

وابتسم على هالكلمه اللي طلعت فجأه ..وظل يفكر بكل ماتحمله الكلمه من معنى..!!
ولمن اشبع رغبته بهاتفكير الممتع بالنسبه ه..
قدم السيت لقدام وشغل السياره وهو مو مستعد يفكر اكثر لأنه النوم داهمه اللحين بسبب عمق أفكاره..
..ورجع طريق البيت..وهو ناوي يمشي الرياض بكره..
لكن لازالت الأبتسامه موجوده..
واستنتج بالأخير أنه هالكلمه لها تأثير" قـوي" عليه..
================






صحت من نومها على صوت أزعاج بالدور التحتي..
غمضت عيونها النعسانه..وفتحتها من جديد بعد ماقامت من سريرها ورفعت شعرها بكلب صغير بفوضويه..
ونزلت لتحت..تبحث عن هالصوت الي بعث فوضوى بنفسها..
وأول من شافت جدتها وهي تضم أمها وتبكي معاها..
وبالزاويه مرت خالها نور جالسه وعيونها تدمع..
ولأنها لازالت غير مستوعبه..فركت عيونها بضيق..وحكت شعر راسها ببلاهه..
وقالت كلمه طلعت من فمها اذا ماكانت من انفها
"شسالفه"
لكن لامجيب..وألأسطوانه اللي عازفه بالجو هي النحيب..!
قربت من أمها اكثر..والخوف بدى يسري بدمها وقالت
"شفيكم"..شصاير"
التفت لها امها وضمتها بقوه وهي تهمس بأذنها
"عمر طلعت نتايج تحاليله..وكل شي سليم ياجمانه..كل شي سليم.."اللهم لك الحمد..اللهم لك الحمد"
اطرافها تجمدت بحظن امها..ولسانها عاجز عن قول أي كلمه تعبر عن مشاعرها..
وكل اللي قدرت عليه..تضم أمها اكثر واكثـر وبعيونها دموع فرحه كبيره انولدت اليوم..
جمانه\صج يمه..صج اللي تقولينه..صج عمر سليم..
مسكت هند وجهه بنتها بفرحه\صج يابعد أمك..الله عوضني..الله عوضني..
ضمت جمانه أمها مره ثانيه وهالمره براحــه وطول انتظار..
الجده\خلاص عاد..كافي دموع..
ابتسمت جمانه..وابتعدت عن أمها
جمانه\وينه عمر..!!
هند\راح أبوك يجيبه..بالطريق..
تذكرت جمانه حوارها مع راوين عن ناصر اخوها..
وهذه الفرصه اللي كانت تنتظرها 
هذا افضل وقت ..
اللحين تقدر..
الله اعطاها قوه..ماتدري من وين استمدتها..لكن اللي تعرفه انها قادره تحكي وتعبر وتشتاق لأخوها ناصر
هذه اللحظه اللي تنتظرها جمانه..اللحين تقدر تقول لأمها بكل حب.. أنها..مشتاقه لناصر..
مرت ربع ساعه وجاسم جاء وبحظنه ولده عمر..
دخلت هند عليه ووراها جمانه والجده
مسكت هند عمر بكل قوه وضمتها لصدرها وظلت تبكي وتحبه وترجع تضمه بحنان..
جمانه\يبه
التفت لها جاسم وابتسم لها..
جمانه بكل قوه\أبي اشوف ناصر.. والعبره خنقتها..مشتاقه له يبه..
تفاجأت هند والتفت لبنتها..وجاسم ماكان اقل دهشه منها...
هند\تبين تشوفين ناصر..
قاومت دموعها وقالت بلهجه مازحه\أيه ابي اشوفه والا حرام...
جاسم\لا مو حرام..اللحين نروح له..
جمانه وبسرعه\ومعانا عمر..
جاسم\ومعانا عمر..ولايهمك..
ناظرتها هند بنظره غريبه..لكن عرفت أنها نظرة امتنان..
وهذا اللي كانت تدور عليه جمانه..
هالنظره..
جمانه\اجل بروح البس عباتي..وبجيب عباتك..
طلعت جمانه بسرعه عن الغرفه..وكانت تبي تبتعد عن أمها..
وحست انه الكون كله يهون..
ونظرة امها تكفيها..
===========




بمركز تأهيل المعوقين..
كانت الحياه صافيه..وتخللها صفحات بيضاء مليانه حب وامل لمستقبل مجهول..
كان في صف هالوقت يحظر حصة الرسم..
والموهبين في المركز عده..لدرجة انه تخصص صف خاص لهم..
ومن بينهم كان ناصر جالس على كرسي متحرك بزازيه من زوايا الصف.. وبأيده قلم من نوع الفحم الرفيع..
وقدامه ورقه بيضاء وتحاوطه مجموعه من الأقلام اللي من نفس النوع لكن تختلف الأرقام
كان شديد الحب بالرسم على الفحم..وياما حصل على شهادات بالمراتب العاليه على مستوى المركز 
وهالمره كان بأيده رسمه على صدد نهايتها ومابقى غير اللمسات الأخيره
سمع صوت يناديه ورفع راسه بضيق لأنه مايحب باندماجه أحد يزعجه..
والكل صار يعرف بالمركز وخصوصا اساتذته بهالموضوع..
لكن اللي شافه هالمره غير..

شاف امه وابوه واخته اللي ركز عليها ..ورجع مره ثانيه يركزعلى أمه اللي حامله بأيدها طفل صغير..
وعلى طول ابتسم لهم بحب ووله وشوق..
وخانته دمعه وانهمتر بتلقائيه من عيونه..
كان مشتاق لهم..
كثير مشتاق..
صار له أكثر من 3 اسابيع وماشافهم..
ومايعرف كيف يسأل عنهم..او كيف حتى يعبر عن حاجته لهم..
ويمكن الدمعه اللي نزلت من عيونه كفيله عن جواب أي كلمه ممكن تعبيرها..
قربت منه هند وضمته وحبت راسه..وقربت من حظنه عمر وهي تهمس أنه هذا اخوه الجديد
كان ناصر شبه قادر انه يحرك مفاصل ايده ولأنه عمر خفيف قدر يمسكه بذراعه النحيله..
وبصعوبه رفعه عشان يوسه بجبهته ولولا رقبته المايله كان صار بأفضل حال..
شافت جمانه المشهد وماقدرت تستحمل وكانت زي كل مره بتهرب من هالموقف وبتطلع لكن ابوها مسكها من ايدها وقربها من ناصر لمن صارت قباله ..
اما ناصر حس بشي قدامه ورفع عينه اللي كانت مركزه بعمر..وشاف اخته قباله وبتلاقائيه مد ايده لها وبعينه رجا وعتب..وبعينه دموع فرح وشوق لأخته الوحيده اللي فاقدها..
ويوم حست جمانه بهالقبول..تحسفت على ايامها اللي كانت بعيده عن أخوها ..وتحسفت على انانيتها .
وعرفت أنه أخوها بالفعل محتاج لها..ومسامحها..ويبيها وفاقدها..
وبدون شعور طاحت على ركبها وظلت تصيح على رجوله وتقول سامحني يااخوي..سامحنـي..

مرت 3 ساعات وعايلة هند ملتمين عند ناصر..
وكانت ألأجواء روعه تخللها حميمه وحب..
وجمانه ظلت عند أخوها تشوف رسوماته وشهادته اللي حصل عليها ..
وكانت تظحك له..وتعلق على كل رسمه .. ومتمسكه بأيده وشاده عليها بحنان..ونست الدنيا مع أخوها والساعات مرت وهي مو حاسه بنفسها
لمن جاء وقت طلوعهم..
اللي زعلت فيه جمانه..
لكن ناصر كافأها باأحلى رسمه كانت عنده..وعطاها أياه بكل حب..
فرحت جمانه بهالرسمه اللي اعتبرتها أغلى هديه حصلت عليها
وحبت راس اخوها ووعدته بزياره أطول وهديه ثمينه..
وطلعوا من المركز وعيون ناصر تتبعهم وبيظل فاقدهم من هاللحظه اللي ابتعدوا فيها عنه..
وبيظل ينتظرهم..وكله أمل وشوق لهم.
وهذا قلمه..بيظل يعبر عن مافي داخله من حاجه لهم..
ورجعت جمانه البيت بقلب مرتاح ومستقبل مشرق
وحامله معاها أجمل هديه واحلى ذكريات مع أخوها...
=========



مرت الأيام وتركي تحددت اشياء كثيره من حياته والحظ يلعب معاه بشكل كبير.. وأولها ملكته اللي بعد اسبوعين..وغير كذا بدى يشتغل ببيته الجديد اللي كان يبعد بشارعين عن بيت ابوه..
واليوم كان يوم مميز بالنسبه له لأنه كان افتتاح مشروع جنا اللي ظل سنتين يخطط له بنشاط..
وكان هذا أكبرمشروع اتخذه تركي بحياته..

وكان له نظام معين. وعباره عن مبنى من طابقين 
الطابق الأول عباره عن أجهزة كمبيوتر من جميع الأصناف وألأشكال..

والدور الثاني يتكون من قسمين قسم خاص لمكتب تركي..وجزء منه لــ مبارك..
والقسم الثاني للعاملين على على تصليح الأجهزه وبرمجتها وتسويقها..
المبنى كان بسيط من نوعه لكن كان من عقل محترف ..وعاملين مميزين ..
والديكورات كانت عمليه يتخللها لونين الأخضر والفضي..
والزوار ملو المكان وتجماعتهم ملت الطابق الأول..
واللي حاب يشتري أو ياخذ فكره عن المكان يتجهه للطابق الثاني..
ولأنه اجهزة الكمبيوتر الشغل الشاغل للناس كان مستوى الزوار يفوق التصور.

بهاللحظه كات تركي يمشي مع مبارك بالممر اللي يوصله لمكتبه وبوجهه ابتسامة رضا\كل شي لحد الآن تمام..
مبارك\والمحلات وش ترتيبهم..
تركي\لاتخاف كل شي مكتوب بنوته..
دخل تركي المكتب وجلس على كرسيه والنافذه الزجاجيه اللي وراه تطل على الدور التحتي..
فتح له صلب زقاره \قول لعبد الحي يطلع لي على المغرب وبايده احصائية الفواتير اللي أصدرت لحد الآن..
مبارك مستغرب\ليش..!!
تركي\انا حاط في بالي ميزانيه معينه..وابي أعرف بهاليوم وين وصلنا..
مبارك\ولايهمك راح اقوله..شصار على البيت..
تركي وتذكر الموعد مع راعي الصبغ\نسيت...زين ذكرتني..وقام من كرسيه وخذ تلفونه ومفتاح سيارته..
مبارك\وين..!!
تركي\اللحين العمال خاسوا بالشمس وهم ينتظروني..سلام..
==========




دبي والا البحرين..!
غلا\دبي..والبحرين..
فجر\شرايك بعد لبنان..!!
حطة غلا ايدها على خدها بحالميه\ياليت والله..
فجر بلهجه حاده\انقلعي..غلا لاتجننيني..هذه ملكه.يعني ماله داعي كل هالمشاوير ..وبعدين لاتنسين أنه الوقت ضايع..
غلا والضيقه محتلتها\ادري..وهذا اللي مخرب ترتيبي..
فجر\سمعيني..احنا نروح الراشد والجمعه سنتر..وبنلقى ان شاء الله..وخلي سفراتك هذه للزواج..
غلا\بس أنا
فجر\أوش ولاكلمه..
غلا وترص عى اسنانها\ياربي..
فجر\اوش..
غلا وودها تتكلم\سمعيني..
فجر\ماأبي..
غلا وتنقز زي الأطفال\الله يخليك..
فجر\لالا لا..واذا عندك مخططات خليها للزواج..انا أعرفك يبيلك شهور عشان يركب اللي في بالك..واحنا ماعندنا وقت..وانتي ياآنسه مافي شي يعجبك..كل مانروح محل يعتفس وجهك..
جلست غلا على كرسي الصاله وهي مضايقه والوقت بدى يداهمها..
هي حاطه في بالها افكار معينه..
وماخلت شي من مواقه الأزياء والا وحفظته..
وودها تفصل لكن الوقت ابدا مايساعدها..
غلا\خلاص اليوم نروح الجمعه سنتر ونشوف..!!
فجر\اخيرا اقتنعتي..
غلا\شسوي فيك..اختي..ولازم اراضيك..
فجر\طيب قومي يافالحه ونادي هيثم..
غلا ورمشت بعينها\وليش أناديه..انتي قولي هيثم وهو بيسمعك..لأنه جالس بالصاله الفوقيه على الكمبيوتر..
فجر\طيب يالله ناديه..
غلا\اخاف حنجرتي الصوتيه توقف,,
هيثم\ماله داعي تنادوني..هذا أنا جيت..
كان توه نازل هيثم من تحت..بعد ماسمه كل حوارهم..
غلا وجلست\اشوه عشان ماأتعب نفسي..
فجر\أوكي قومي ولبسي..ليش جلستي..!!
غلا\طيب..اقول فجر شرايك ناخذ معنا سماح..!!
فجر وعجبتها الفكره\ياليت والله..
غلا\ياربي عاد مابغت جمون تروح بيتهم الا اللحين..ليتها معي..
هيثم بتلقائيه\وخذوا ابتسام بعد..!!
التفت له غلا بسرعه..وفجر انصدمت منه..

وهيثم حس أنه تسرع..وفهمومه غلط\شفيكم..!!
غلا وحطت رجل على رجل\لا والله..!!وايش معنى ابتسام يعني..
هيثم غصبن عنه ارتبك..وهو يعرف انه قال هالكلمه لأنه لازال متأثر باخر مكامله بينه وبين ابتسام وحس أنه حزينه على فراق أخوها مثل ماهو حزين على الوليد\اقول بلامصاخه انا مو قصدي شي..بس البنت اكيد طفشانه وجالسه لوحدها..وبعدين عادي انتوا دوم تطلعون مع بعض..
غلا بهمس\تكفى يابو قلب رهيف انت..!!علينا يالأخو..
هيثم خزها بعينه\اذا ودك تحكين..رفعي صوتك..ابي اسمع..!!
غلا وقامت\ومين قال أني قلت حاجه..خلاص سكتنا..خليني اجيب عباتي احسن..
طلعت غلا تاخذ اغراضها من فوق..وفجرظلت تناظر اخوها وتبتسم له..وهو ماحس بفجر لأنه لازال منصدم ليش الكلمه طلعت منه بعفويه..
وليش لازال يفكر فيها..
ولمن تعمق في تفكيره..تنرفز وطلع بره البيت وهو معصب من افكاره اللي حسها سخيفه..
=========



"انتي أيش..انتي ماتفهمين..صخر..حسي فيني..ذبحتيني بغرورك"
"نفسي يوم أجي واشوف زوجه تنتظرني وبوجهها ابتسامه تريحني من هموم شغلي"
"بس هذا اللي تعرفينه..هات.هات.هات..ماتعرفين يوم تعطين"
"فكيني..سو اللي تبين ..بس ارجوك أبي هدوء..ماأبي أكثر من الهدوء"
"طيب وش تبيني اسوي..هذولي أهلي يامدام"
"ارجوك اذا انتي ناويه على خناقه..قولي لي من اللحين عشان اطلع"
"وش تبين اكثر..عطيتك حبي ورمتيه ورى ظهرك"
"بنام بالصاله احسن..ولا شوفة وجهك"
"اكرهك..واكره الساعه اللي صرتي فيها زوجتي"
"انتي طالق.."
"طالق"
"طــالق"

كلمات تتخلل ذاكرة سميه بكل بشاعه ..كلمات جرحت سميه وضربت بالصميم..!!
مين الظالم.!!ومين المظلوم..!!
مين اللي لازم يعطي..!!مين السبب في طلاقها..
حظها العاثر..والا غرورها وكثرة متطلباتها..
واذا كانت هي السبب في نهاية زواجها اللي تتوج بالطلاق..
وش ذنبها تعيش طول عمرها محبوسة بين أربع جدارن..!!
صحيح هي اللي عيشت نفسها في هذا الوضع وبنت قصور ومسافات بينها وبين الناس..
لكن اكيد في سبب..!!
اكيد في سبب لأنعزالها بعيد عن ناسها واهلها..
اكيد في جرح لازال ينزف وينتظر مين اللي يرش ويطهر..
اكيد في دموع مظلومه تنتظر مين يمسحها..
اكيد في روح بردانه تنتظر مين يدفيها.!!
في الف من سميه..ومن دموع سميه..ومن جروح سميه..
لكن مين اللي يستجيب..!!
مين اللي يسمع ويلبي النداء..!!
مين اللي يفهم ويتعاطف بشكواها..
في رب يسمعك ياالف من أمثال سميه..فاأدعيله..ممكن يستجيب الدعاء بقلب طاهر وتائب..
==========












كان واقف بمكانه اللي متعود يرسم فيه..وهالهواء الطلق يهب بنسيمه الرفراف
والناس يمشون حوله..
ومو حاسين بهالقلب اللي يحمل ذكريات اليمه مدفون بداخله..
ومو شايفين نظرة عيونه اللي تغني عن أي كلمه حزينه كتبها شاعر أو فنان..
هذا يوسف..
:::::::::::::
ارسم صورته..واتخيل ملامحه
ملامحه اللي محفوظه بذاكرتي..
هذه عيونه..وهذه شفافيه اللي رطبه بذكر الله..
وهذه ابتسامته اللي تغنيني عن العالم كله..
هذا ابوي
بو يوسف..
انا مشتاق لك يبه
مشتاق فلبي النداء ياعيون يوسف..وقلب يوسف..وروح يوسف..
لبي النداء..
اكيد تسمعني يبه..
انا جاي..قرب موعدي..وقرب عيدي..ليتك تعرف بحاجتي لك..
ليتك تعرف بحبي لك وشوقي اللي وصل حده..
ليتك جنبي..قريب مني..اسمعك وتسمعني..ارتوي بشوفتك..وارتاح بحظنك..
ليتك تعرف وش كثر هالقلب مشغوف للــ لقياك..
لكني عارف أنك حاس فيني مثل ماأنا حاس فيك..!!
تنتظرني..مثل ماأنا انتظرك..!!
متشوق لشوفتي..مثل ماانا مجنون بشوفتك..
ارتاح يبه..وطمن قلبك.وقلب امي..
انا راجــع
راجع لكم..
=========






مافيني شي..
قرب وجلس جنبها\وتبيني اصدق..
سماح\صدقني مافيني شي.
احمد\ومدام انه مافيك شي ليش هالتكشيره..!!
سماح\انت تعرف ..فماله داعي اتكلم..!!
احمد\صحيح انا أعرف لكني أبي مصلحتك وبعدين لاتنسين يامدام أنه الحركه مضره بصحتك وبصحة بالحبيب اللي جاي بالطريق,,!!
سماح برجا\بس أنا أبي أروح..من زمان ماطلعت معهم..
احمد\قلبي..حياتي..سماح أنت كبيره وناضجه وتفهمين..وثقي أني خايف عليك.. وحتى انتي عارفه نفسك تتعبين بسرعه وحتى دراستك أجلتيها..فهميني..ولو علي كان قلت لك روحي معاهم وتونسيو
سماح وقاطعته بنبره عصبيه\ادري ادري..بتقولي عشان صحتي مره ثانيه,..خلاص أحمد فهمت..سكر الموضوع رجاء..
سكت أحمد وماحب يتكلم بالموضوع أكثر لأنه يعرف أنه بتعاند اكثر..وهو مايبي يضايقها ..
وبعد دقايق..ماهانت عليه وحاول يراضيها
احمد بهمس\زعلانه
لفت الجهه الثانيه وقالت\لا
لف وجهه عليها وصار قبالها\أكيد..
سماح\أحمد خلاص انسى..
أحمد\ماأقدر..
سماح ولازلت بوضعيتها\ليش..!!
أحمد ويناظر عيونها\ماأقدر اشوفك زعلانه..
سماح\خلاص راضيني..
احمد \قولي لي كيف..!!
سماح بصوت واطي\لاتداوم بالمساء..!!
ظل يفكر أحمد وعلى طول قال\ومن عيوني..لكن ليش ماتبيني ادوام..!!
سماح ولفت عليه\يعني ماتعرف ليش..!!
حك راسه وقال\للأسف لا..
سماح بسرعه قالتها\لأني أبيك..
أحمد\هذاني موجود..ماتشوفيني جنبك..
سماح وعصبت من بروده\أحمد
أحمد وتفاعل معاها\عيون أحمد..
سماح\خلاص عاد
أحمد وظحك\ان شاء الله..بس بلاش هالعصبيه..
سماح\احاول..
احمد\واذا قلت لك عشاني
سماح بابتسامه\برضوا بحاول..
احمد\أفا.
سماح بنبره هاديه وكأنها تفكر بكل شي يضرها\صدقني أحاول..عشانك..وحطت ايدها على بطنها..وعشان اللي في بطني..
احمد\تقدرين..ثقي بهالشي..وانا معك..
سماح بابتسامه حزينه\الله كريم..
=========






اتصلت فجر على ابتسام واقلت لها انهم بيطلعون لكن ابتسام اعتذرت لأنه مالها مزاج للسوق وصدعته
حست فيها فجر وقبلت اعتذارها..ومشوا للمجمع قبل مايفوتهم الوقت
وهيثم قرر يبعد هألأفكار باتتا من مخيلته.
وماسرع مانسى مع صدعة غلا وحيرتها باختيار فستان يناسب ملكتها..
لكن بعد فتره طويله حصلت لها فستان أول ماشافته قالت بلهجه عاليه "وااااااو هذا اللي في بالي.."

كان عباره عن لونين الفوشي والأصفر والأرتكواز ويتخلله ورود مركبه بارزه على طول الفستان والقماش ناعم وفيه تطريز بالترتر بلون الذهب..
وكان الموديل عباره عن كم واحد مغطى بقطع من الورود المركبه وفرنسي من تحت وله ذيل طويل تتدرج فيه الورود..
واللي محليه اكثر أنه معاه اكسسوارت ورد من نوع القماش بحلق وسلاسل طويله تنحط على ورى الفستان..
لكن المصيبه أنه مافيه مقاسها والفستان عجبها.
غلا\شنوا يعني ماأخذه..انا بالموت حصلت شي يناسبني..!!
العميل سعودي وعينه زايغه ومنبهر من دلع غلا\لاتخافين اختي أنا بعثت طلبيه وان شاء الله بتوصل بعد اسبوع..
غلا فرحت\
هيثم تفشل من اخته وخزها بعينه وتفاهم مع العميل على القياسات والسعر وطلعوا يكملون باقي مشترياتهم والأغراص الخاصه لغلا..
ويوم لفوا المجمع ثانيه..طلعوا وركبوا السياره..
فجر\بقى الحلاو والكيك والطاولات والورد 
هيثم\خلوها بكره..
فجر\ليش..!!
هيثم بتعب\رجلي تكسرت ..ول عليكم..ماتعبتوا..!!
فجر ابتسمت بحنيه\بسم الله عليك ياأخوي ولايهمك نخليها يوم ثاني..
هيثم ناظر غلا بالمرايه\وانتي يالدلوعه عندك اعتراض.
غلا كانت سرحانه ومو معهم ابدا..
هيثم\غلا وعمى
غلا وانتبهت\ها
هيثم\ويعاه..وين رحتي..
غلا\ياربي معاك هيثم شفيك تصارخ..ماأحب الأزعاج..
هيثم\صج أنك..والا اقول خليني ساكت احسن..
فجر\هههههههه اقول انتبه للطريق افضل..
==========




الله عليج يابابا..ذبحتيني ريوف...لاتتحركين..خليني انتبه للطريق..

كانت ريوف تتحرك بالسياره وتجر الكرتون اللي بالسيت الوراني لقدام....وابوها يصرخ عليها وهي لاهيه بالكرتون اللي داخله مطبخ صغير زي التركيبه توها شاريتها من تويز آرز..
عبدالرحمن وعينه مره للطريق ومرات لبنته\ريوف خلاص عاد اذا وصلنا البيت ركبيه بكيفج
عبدالرحمن بنبره علت شوي\ريوف وبعدين أنا أكلمج..
لكن ريوف لامجيب ومعانده الا تاخذ الكرتون وتحطه قدام..
وعبدالرحمن عصب منها ووصل بيته ووقف السياره واخذها وجلسها بقوه على السيت..
وعلى طول ريوف صاحت بصوت عالي..
وعبد الرحمن معصب منها..نزل من السياره وطلع بنته وهي تصيح وبنفس الوقفه تهتز بدون حركه.. وفتح الباب اللي ورى ونزل الكرتون ودخل البيت وهو حاقر بنته..
ولمن رجع ياخذها ماشافها..وجن..
وطاح قلبه وعيونه تدور على الحي الهادي في المنطقه..
وظل خمس دقايق يروح ويجي يدور على بنته..لمن توترت اعصابه..وبدى الخوف يتسلل قلبه..



ريوف واختفت فجأه..!!
وملكه منتظره.!! 
وقلق سماح..!!
وافكار تتخلل بال هيثم..!!
ونداء سميه..وجرح سميه..!!
والوليد وطريقه الى لندن..!!
ويوسف ولوحه رسمها لأبوه..!!
وجمانه واخيرا وصلت لقلب اخوها..!!
ومشروع تركي ونتايجه المستقبليه..!!


احداث صارت لها طابع مميز..وبتمر وبترجع بلون اخر..!!

انتظــروني بالجزء الجديد
سلامي وحبي لكم


الجزء الخامس والعشرون 
من المنتصر..!!؟
==============


بعد ماشرت اللوح وطبعت الصور اللي محتاجتهم لتحضير درس بكره طلعت من المكتبه ومروان يتبعها ويظحك عليها لمن ركبوا السياره ووصلوا البيت..
مروان وهو ينزل من السياره\ليتني طفل ارجع الون واشخبط وامسح من جديد..
ياسمين التفت له وهي تناظر حيهم الهادي \ولايهمك ياولد اخوي..اذا رجعت البيت وخذت لي دش بعطيك كراستين ومعاهم علبة الوان مجانا..!! وبلهجه طفوليه...شرايك..!!
عرف مروان انها تتمصخر عليه وجارها بالموضوع وهو يدعي ألأدب\حاظر ياأبله..عطيني بس هالأكياس لايشوفك ابوي ويسوي سالفه..
عطته ياسمين الأكياس ومشت وراه لكن ماسرع ماوقفت يوم سمعت صوت وراها..ويوم التفت حصلت ريوف متسنده على جدار بيت الجد يوسف وترتجف من البكي.
مشت لها بسرعه ونزلت لمستواها وهي خايفه عليها..\ريوف حبيبتي...!!
سمعتها ريوف وخافت منها..وظلت متصنمه بمكانها..
قربت منها ياسمين وخذتها لحظنها ودقت جرس بيت الجد يوسف ودخلت على طول يوم شافت الباب مفتوح..
وكل هذا ريوف زي المتجمده مانطقت بحرف ..لكنها تحاول تبعد ذراع ياسمين عنها..
وتوها تستوحش المكان..وظلمة الليل..وظلت عيونها تدور على كل جهه ومن كثر رجفتها ماانتبهت انها بحوش بيت جدها..
ياسمين حست فيها وعرفت أنها خايفه منها\ريوف حبيبتي ..انا خاله ياسمين..
لكن ريوف ظلت ساكته والدموع متجمعه بعيونها وماطلعت من فمها الا كلمة\بـا بـا..
ياسمين\ان شاء الله حبيبتي اوديك لبابا..

طلعت هاللحظه الجده وهي تراقب هالحرمه اللي ماسكه بنت..ويوم قربت اكثر عرفت انها ريوف..
الجده\ريــوف..
شافت ريوف جدتها..وصاحت وهالمره بصوت عالي..لأنها حست بالأمان..
نزلتها ياسمين للأرض وعلى طول ريوف ماصدقت وركظت بجنون لجدتها وقلبه شوي وبيوقف ..ومسكتها الجده وحظنتها وهي لازالت خايفه من هالمره اللي واقفه..
فصخت غطاها ياسمين وقربت من الجده\انا ياسمين ياعمه..
الجده بهلع\ياسميـن..
سلمت عليهاياسمين وهي تحكي لها الموضوع..ويوم سمعت الجده الحكي ضمت ريوف اكثر واكثر 
ياسمين\والله ماعرفت شسوي ..وعلى طول جبتها لكم..ومدري ليش طالعه هالحزه بره..
الجده وهي حاسه بالأمتنان من ياسمين\كثر الله خيرك يابنتي..مدري شقولك اقربي البيت..
ياسمين\مشكوره ياعمه امي تحاتيني اللحين..مره ثانيه ان شاء الله..
الجده\سلمي على امك يالغاليه..


هالفتره كان عبد الرحمن يدور على بنته ومابينه وبين الجنون الا شعره وحده وشاف سيارة سلطان مربكنه بالشارع وبدون تفكير دق عليه لأنه مايبي يزعج بيت عمه ولايخرعهم...لكن للأسف سلطان ماكان يرد وهذا اللي ذبح عبد الرحمن أكثر...فكر انه يدق لأحمد وتراجع على طول..وحط ايدينه على راسه بضعف وانكسار..
وحس أنه غريب هاللحظه..
غريب عن كل شي..
غريب عن أهله..وديرته..وقلبه..
بلحظه وحده فقد زوجته..
وهذا هو اللحين فقد ريوف بغمضة بصر..
شعور كره يمر فيه..
حس بالغصه تخترق بلعومه بكل عنف..وكأنها جمره تحرقه وتفتته مثل الرماد..
وبدون شعور وبلحظة يأس توكل على الله.. واستسلم ودخل بيت عمه هذا ملجأه الوحيد..لأنه فعلا هو وحيد..
ودخل للحوش وشاف قدامه حرمه متحجبه وبدون تركيز ابعد عينه وارتبك وياسمين ماكانت اقل ارتباك منه.. رفعت غطاها وطلعت بسرعه..
الجده بصوتها البعيد\عبدالرحمن..
رفع عبدالرحمن عينه.. ودمه نشف يوم شاف بنته بحظن جدتها..
وركظ بدون شعور لبنته..ودمعه نزلت من عينه غصب وقالها اخيرا\بنتي..

خذها من جدتها بسرعه وهو مو مصدق انها قدامه ..وضمها بصدره واحاسيس كثيره استشعرها..امان خوف من الايام ورهبه.. وظل حاضنها بدون مايحس انه المها بضلوعه.. وحلف بينه وبين نفسه أنه مايزعلها ابدا..
عبدالرحمن بنفس الأحساس\ليش يابابا.ليش رحتي وخلتيني..ذبحتيني ياريوف..
ريوف لازالت تصيح..وملتزمه السكوت..
الجده دمعت يوم شافت عبدالرحمن كيف حاظن بنته\خلاص ياعبدالرحمن..هذه بنتك قدامك..خلاص ياولدي قطعت قلبي..
سمع عبدالرحمن كلام مرت عمه..وتوه يستوعب ويرجع بأفكاره\وين لقتيها ياعمتي..!!انا تعبت وانا أدور عليها..!!
الجده\تعال ياولدي اشرب لك ماي واقولك السالفه..
دخل عبدالرحمن ورى عمته للصاله اللي كانت فاضيه بعد هند وبنتها..
الجده وهي تجلس\جابتها ياسمين بنت أم بندر..
عبدالرحمن ولازالت بنته بحظنه وعرف انه اللي شافها هي بنت أم بندر جارتهم..لكنه استنكر الموضوع\كيف..!!ووين حصلتها..!!
الجده\تقول انها واقفه جنب باب بيتنا وتصيح..الا صج ياعبدالرحمن..وش مخلي ريوف تجلس هالحزه بره..
ناظر عبدالرحمن بنته اللي خشت راسها بحظنه باحراج..\شقولج ياعمه..هالبنت دلوعه ماعندها غير الزعل..عصبت عليها ويوم وصلنا البيت دخلت وظنيتها بتدخل وراي..ويوم رجعت ماشفتها..بس هذه السالفه باختصار..
الجده\الله يهديك ياريوف..ياولدي مدري شقولك..لكن..
عبدالرحمن\قولي يالغاليه..في خاطرج شي..!!

الجده تحس بصعوبه بالكلام\ليتك تتزوج ياعبدالرحمن ...بنتك محتاجه أم..
-------------------

رجع عبدالرحمن بيته وبحظنه بنته اللي نامت ..حطها على سريره ودخل يبدل ثيابه وينام..واول ماحط راسه على المخده رجع يفكر بكلام عمته..
ابدا ابـدا ماتوقع أنه عمته تطلب منه هالطلب..صدمته بكلامها..
هو يعرف انه كلامها منطقي..وبنته محتاجه ام..وهو ابدا ماقصر مع بنته.كان لها الأم والأوب بنفس الوقت..
لكن بعض الأمور يوقف فيها..عاجز عن التصرف..
واللي ضايقه اكثر انه بنته في الفتره الأخيره كثير تسأل عن أمها..
وهذا معذبه..وذابح قلبه..
كثير كان يسأل نفسه..
ليش مايرجع لديرته..!!
ليش لحد الآن متمسك باأهل مرته..!!
ليش متحمل ماجد..ليش متحمل خبثه..!!
ليش مايبعد عنهم ويستقر بموطنه..
خلاص ماعاد له أحد هنا..
والحقيقه المره واللي عذبته اكثر..
مين له هناك..بالكويت مين له هناك..!!
وكانت الأجابه امر واكثر حزن..

"محد له هناك...!! "
نام عبدالرحمن وهو مرهق..نام بدون مايحس بنفسه..
وافكاره خذته لعالم ثاني..ومستقبل يجهله..
اولها نفسه اللي متغربه عن وطنه..واخرها بنته الوحيده..
============



مرت ايام عليه وهو مقسم شغله بين المطعم والمرسم..
لمن جاء هذا اليوم اللي فضت علبة الألوان ومابقى غير البقع الجافه اللي متبعثره بكل جهه..
وبعض اللوح اللي تنعد بالأصابع..
وكل هذا بسبب عدم بيعه أي لوحه من اللوح المرسومه.. اللي كانت تسد اغلب حاجياته..
وراتبه الضئيل لسه مانزل..
وهو بنهاية الشهر..
ومحتاج المال لـ لوحه..واغراضه الشخصيه اللي هاملها فتره طويله..
تنهد بحزن وزفر زفره طويله نابعه من اعماقه.. ورمى ريشته بالأرض وطاح على الكرسي خشبي بكل قل حيله ونكس راسه....

وظل يفكر بهالكارثه اللي حلت عليه..
كذا الشغل بيتوقف..وهو لسه في بداية مشواره..
ومحتاج أشياء كثيره..والقدر ابدا مو ماشي معه..
فكر يتسلف من لؤي..لكن يعرف انه لؤي حالته مو أحسن منه..
وفكر بالدكتور سمير وتضايق زود..هذا اخر واحد لازم يفكر..جمايله عليه كثيره..وهو يحس انه مارد الا جزء من جميله..باانهائه صالة الموسيقى..
هو يدري انه المعرض موجود لمن ينهي لوحاته.لكن شوقه وصل حده..وكل شي يعتمد اللحين بالمعرض..
يأس يوسف..
والأبواب انسدت بوجهه بكل قوه..
وهو الآن مسير غير مخير..
ياينتظر الفرج من ربه..او يسأل ..وياعظم هالكلمه..
دخل عليه لؤي وهو بهالحاله..وانصدم من هيئته..وتقرب منه بخوف شديد
لؤي\يوسـف..
كل اللي فعله يوسف انه رفع راسه..وتمتم بكملة\هممم
لؤي\علامك..
طول يوسف نظراته لــ لؤي ..وفكر يسأله..\لؤي
لؤي\اسمعك يالغالي..
احتار..وعجز يقولها..صعبه..صعب يساله..حروفه تخونه..\ولاشي..انا طالع..
طلع يوسف بعد ماخذ جاكيته..
وبالنهايه طلعت كلمه من فمه وهو يشكي ويرتجي
"يــارب"
===========





شتان بين الأثنين
11 سنه يطلب اقل القليل عشان يأمن مقومات حياته ..
والثاني مع مشاريعه للي يكسب منها ذهب وكل يوم رصيده بازدياد 
سبحان الله..دنيا تدور..وتدور..وبالنهايه مين اللي بترسي عليه..الله العالم..
هذا تركي اسبوع واحد من فتح مشروعه والحظ يلعب دوره..وحصل على مبلغ خيالي فاق توقعاته..
والأبواب مفتوح له بوسعها وتناديه..
وروحه متولعه بحفوز شديد..وتفكيره مرتكز بين شغله وخطبته اللي بقى لها كم يوم..
مبارك\وين فكرك يالأخو..وين وصلت..!!
قطع تفكيره صوت مبارك اللي كان يحط الجمر للمره الثالثه على الشيشه وهو مكيف على الأخير..
ناظره تركي وطول النظره..طول هالأسبوعين اللي مروا وعلاقته بمبارك رجعت مثل أول ..
ومايعرف ليش هالتغير..يمكن لأنه نفسيته تغيرت للأفضل..وهذا الشي أثر على شخصيته وتعامله.
وهذا الي وصل له تركي..
لكنه يعرف بالأخير أنه مهما صار..مبارك بيظل صديق عمره الصاحب له..وهالفتره اللي مرت كانت نزوه..وعدت..
مبارك وظبط الشيشه أخيرا\ياكثر سرحانك ياأخي..شفيك..
تركي بأسلوبه المعتاد\مافيني شي..
مبارك\متأكد..!!
تركي وقام فجأه\اقول قوم..
مبارك\شنوا نقوم..تونا..
تركي\برجع البيت..عندي اوراق لازم اخلصها..
مبارك\روح لوحدك..انا بجلس لسه ماشبعت..
تركي ابتسم بسخريه\وانت تشبع أصلا..!!.
===========




" وبعدين معاك..قلت لك هذا اللي صار..!! "
غلا بعدت السماعه عن اذنها بعد ماسبت جمانه بداخلها\يمه منك ..محد يقولك شي انتي..
جمانه ولازالت معصبه\شسوي لك ذبحتيني..صدقيني بعض المرات اسأل نفسي ليش اقولك انتي بالذات..!!
غلا بدلع\والله ياحبيبتي انتي ماتستغنين عني ابدا..واذا ماشفتيني يوم تصيبك حرقه..المهم لاتغيرين الموضوع بتكلمينه ثانيه..!!
جمانه\مدري غلا..تجيني لحظه مجنونه اشبك على النت..وانا ناويه ادخل..لكن اتراجع بالنهايه..وتشوفيني ميته هاللحظه..صدقيني بجن ياغلا..مو عارفه وش اسوي..!!تخيلي يوم رجعت من ناصر كنت فرحانه..وكنت ابي الوليد يشاركني هالفرحه..
غلا\وكلمتيه..
جمانه\لا..ماقدرت..
غلا\كيف ماقدرتي..!!
جمانه\حسيت بااحسايس كريهه ..وبنفس الوقت مشاعر غريبه ..مدري كيف افسر..لكن المره الأولى اللي كلمته فيه كنت سعيده وهالسعاده تلاشت بسرعه يوم حسيت بالذنب...
غلا سندت جسمها على سريرها وخطر في بالها تركي وقلبه يخفق وبهيام ردت على جمانه\حالتك صعبه جمون..
جمانه ماكانت اقل من غلا هيام..لأنها مشتاقه فعلا وهدى صوتها لا اردايا\شقولك ياغلا..انا محتاره..نفسي احط حل لهالمشكله..ضميري ذابحني..وبنفس الوقت ودي تستمر هالعلاقه..قلبي ياكلني عليه..وخصواصا وهو متغرب..احسه يبي يقول شي..بس انا جاهلته..
غلا وتلعب يخصلات شعرها اللي على وجهها\ماأعرف انصحك جمانه..بس زي ماقلت لك.حاولي بطريقه تعرفينه وش يبي وباقرب فرصه وانهي كل شي..ولاتتعمقين اكثر..عرفي انه بالنهايه هالأمر غلط..
جمانه بحزن\ادري ياغلا..ادري..الله يسهل..المهم ماعلينا..وش اخر ترتيباتك..!خذتي الفستان..!!
غلا \خذته اليوم..وليتني ماخذته..!!
جمانه\ليش..!!
غلا \الفستان حيل عاري..!!
جمانه\طيب انتي كنتي تعرفين الموديل..وش اللي غير..!!
غلا\قسته يوم رجعت البيت..وفتحه وسيعه..وغير كذا هو كم واحد بس..
جمانه\طيب خذي لك شال..!!
غلا\وهذا اللي بيصير لكن بيخترب الموديل...ماابي..!!
جمانه\اقول بلامصاخه..اصدق انك بتطلعين لــ تركي بهالشكل..!!
غلا بخجل\مدري مافكرت فيها.الا لمن لبسته..
جمانه\طيب عندك شال يناسبه..!!
غلا\ايه عندي بس عيبه انه جاي بالطول مو بالعرض..
جمانه\يعني..!!
غلا\مدري..بس مظطره البسه..لأنه يناسب الفستان كثير..لكني بطلع للسوق ثانيه وبدور..!!
جمانه\الله يعينك السوق شقى..
غلا\اي والله تكسرت رجولي طول هالأسبوع..
جمانه\يالله هانت..غلا مابقى الا كم يوم..كيف النفسيه..!!
غلا وقلبها دق بسرعه\سكتي لاتذكريني..والله اني ارتجف..
جمانه\عادي تعودي..تصدقين نفس اشوف تركي..!!
غلا\ليه انتي ماشفتيه بالكاميرا..!!
جمانه\شفته لكن مادققت..!!
غلا وحست بغيره\شنوا تدققين ياحماره..!!
جمانه وظحكت فجأه\غلا من اللحين تغارين..!!صج ماتستحين..!!
غلا ومطت الكلمه بدلع\سخيفـه..
جمانه\هههههههه وانتي اسخف..
غلا بعصبيه واحراج\باي..وسكرت بوجهها..
ناظرت جمانه تلفونها وهي حاقده على غلا..وتوعدت فيها بكره..
========



صج اللي تقوله..!!
ثامر\رجال شكبري..واكذب عليك..!!
الوليد\مو مصدق..ياربي ثامر..وعجز ينطق..
ثامر\شوف..السبت والأثنين الويكند..والأثنين نغيب..والثلاثاء عيد الحريه مدري شنوا اسمه..
الوليد وظحك بجنون\حلو هذه مدري شسمه..ماعلينا أهم شي في فرصه كبيره..ولازم مانخسرها..الله يعيني للأسبوع الجاي..!!
ثامر\اي اسبوع الجاي انت الثاني..!!بعد4 اسابيع..!
الوليد وعصب\شنــوا..!!
ثامر\ليش انت تفكر الأسبوع الجاي..
الوليد ورمى المخده عليه\اقول طاح حظك بس,,
مسكها ثامر وهو ميت ظحك\هذا جزا المعروف ياحمار..
الوليد\اقول اذلف لاتجيك ضربه ثانيه..!!
قرب منه ثامر وجلس جنبه\طيب وليش معصب يالحبيب صبرت كل هالمده ومنت قدار تصبر اسابيع..
الوليد وهدى صوته\لاتزيد المواجع ياثامر..ولله بالي مشغول باشياء كثيره..وودي اسافر اليوم قبل بكره..لكن شقول بس..!!
ثامر\اهدى يالوليد وبعدين في شي انت متناسيه..!!
لف عليه الوليد بسرعه..
ثامر\ابيك تعرف..انا احنا بندور..ومو أكيد بنلقى اللي نبيه..يعني لاتحط آمال وتندم..
الوليد وحس بلفحة نار بسبب هالكلام\اعرف..اعرف انه كل هذه امنيات..لكن اللي مصبرني احساسي القوي..
ثامر\طيب الوليد..ماسألت نفسك ليش اللحين بالذات..!!
الوليد\سألت ياثامر..ومالقيت جواب..
ثامر\طيب عندي سؤال بس ارجوك هو احتمال او ممكن تقول انه هذا شي واقعي..
الوليد وحس برجفه قبل مايسمع السؤال\اسأل..

ثامر\انت ليش حاس انه حي مو ميت..!!

سكت الوليد..سكت فتره طوييله..وغمض عيونه وهو يتذكر كلام وومواقف قديمه..
كلام كان قبل سنين طويله,,لكن لازال يتذكر الموقف..وكأنه اليوم
واختلط في باله اوجه كثيره..يشوف ابوه..وعمامه وجده وجدته..في نفس الوقت..
وكلهم كانوا مؤمنين بشي واحد
"انه يوسف اختفى وماراح يرجع"
ذبحته هالجمله..شتت افكاره..وضربت بالصميم..
وفتح عيونه بقوه وقام من مكانه وكأنه يصر ويأكد انه يوسف حي..حــي
الوليد بعزيمه كبيره\لؤي..يوسف حي..ولاتنسى انه ماجانا خبر وفاته..يعني في احتماليه كبيره يكون موجود..
ثامر\بســ
الوليد وقاطعه بسرعه\اسمعني..انا ماراح يرتاح لي قلب الا لمن اشوف اخوي..او ... قالها وحس انه شي فيه اختفى..او اشــوف جثته وارتاح..
ثامر\بعد 11 سنه..!!
الوليد\ان شاء الله بعد عشرين سنه..بدوره..وبلقاه..
اكتفى بالسكوت ثامر..عقب كلام الوليد ماعنده حكي يقوله..
وهو هنا بيساعده لأخر مدى..وبيمشي وراه للأخر..
قام ثامر وحط ايده بكتف الوليد يأزره وربت عليها بقوه ويحسسه بوجوده بأي وقت..
ثامر\معاك ياالوليد..معاك للنهايه..
=============


نزلت منه دمعة يأس
وظل يمشي ويمشي بدون هدف..
وياكثر ماكان يمشي قبل..المشي صار عاده عنده..
وراح لأقرب بحيره..وجلس فيها بوهن..
ورجع يفكر بحياته اللي تسكرت بوجهه..
لمن ظلم الليل وهو بالبحيره..ويوم حس بالجوع والتعب..
رجع للشقه بخطوات غير ثابته..ولقى لؤي يعابل بالمطبخ..
حس لؤي بحركته..وابتسم له براحه..

من اول ماطلع يوسف ولؤي يحاتيه..
ويوم طفش وهو ينتظره دخل المطبخ يلهي وقته..
عرف لؤي أنه يوسف ماله مزاج..وعشان يخفف الجو بادر بالسؤال
لؤي بابتسامه\خمس دقايق وبتشوف احلى باستا من ايد لؤي..!!
تجمع اللعاب بفم يوسف على طول وماقدر غير انه يستجيب لــ لؤي \بالصلصه..!!
لؤي وفرح بهالتجاوب\ثنين بواحد..صلصه حاره وجبن..!!انت اجلس على الطاوله وبيجيلك الشيف..
طلع يوسف من المطبخ وجلس على الكرسي بعد مافصخ جاكيته وجوتيه وسند راسه على ورى وغمض عيونه وهو مستمتع بريحة الباستا اللي فاحت بالشقه..
وفتح يعونه يوم سمع خطوات لؤي وهو يحط الصحون والببسي المثلج باكواب..
يوسف\متى شريت كل هذا..!!
شمر لؤي تيشرته وبدى ياكل بالشوكه\اليوم بعد مارجعت من الدوام..!!وليتك شايف الببسي بجم..!!
ابتسم يوسف واسترسل بتلقائيه بالكلام وبدى ياكل\الله يذكر ايام اول..الببسي عندنا بريال..وهنا القوطي بعشره..
لؤي تنهد بحسره\الله كريــم..
بلع يوسف الأكل بفمه ورنة كلم لؤي بأّذنه"الله كريم" "الله كريم"
==========

العد التنازلي بدى..ومابقى الا يوم وغلا تكون حرم تركي..
اليوم الأربعاء..الكل حظر بيت الجد يوسف وكأنها ليلة عيد..
الحريم فرحانين لأنه في عرس بيجيهم قريب..
والرجال فرحتهم تقتصر فقط بلم الشمل..
والبنات اجتمعوا بيت عمهم بوأحمد عشان غلا
وسماح جلست معاهم من المغرب>>لـ عيونكم

جمانه\قولي كيف..قولي كيف احمد رضى يخيلك..!!
ظحكت سماح بفرحه\شقولك جمون..والله لو مو بكره خطبت اخته كان شفتيني هالوقت بشقتي..!!
ابتسام اتفاجاءت\ليش..!!توها تسع..!!
سماح\صبري اذا جات عشر بتشوفينه داق علي..
دخلت هاللحظه فجر وباايدها عصير فواكه طازج\ها بنات..وش تبون العشاء..!!
غلا\انا ماأبي شي..
فجر وهي توزع العصير\ليش..!!
غلا باحراج\اخاف الفستان مايدخل..!!
راوين ظحكت\شدعوه..!!
انحرجت اكثر غلا من كلمة رواين..كل ماتشوفها تتذكر تركي..ماتتخيل بكره وش بيصير لها اذا شافت مرت عمها نور..بتمووت اكيد..حست فيها راوين وابتسمت لها..وهي تتصور قد ايش تركي يناسب غلا..
صحيح هي حامله عليه..وتكره ظلمه وجبروته..لكن تحس بشي مشترك بينه وبين غلا..
ابتسام\شرايكم نطلب..
جمانه\اي والله خلونا نطلب..!!
فجر\على راحتكم..بتفكوني من الطبخ..!!
راوين\بس من وين تبون..!!
ابتسام\انا مشتهيه كنتاكي..!!
غلا وشوي بتصيح\حرام عليك بسوم..جبتي العوق..
جمانه اصرت عشان تقهر غلا\خلاص حتى كنتاكي..
غلا\عناد يعني..!!
جمانه\ايه عناد..وبلا حركات..اكلي معنا..
غلا\ياربي
فجر وجلست\طيب تعرفون رقمه..!!
ابتسام\ايه اعرف رقمه..بس قولوا وش تبون..!!
سماح\انا شبعانه يالحلويين..بروح اشرب لي كاس حليب وبجي..!!!
جمانه\ياويلي سماح..هالكثر الزواج يغير..
ابتسام\قولي هالكثر الحمل يغير..
قامت سماح وتوجهت للمطبخ..وظلوا البنات يكتبون طلبهم ودقوا على المطعم..
وبعد مادقوا رجعوا يفكرون بتخطيطاتهم لبكره..وهم فرحانين أنهم تجمعوا اخيرا كلهم..وبينهم سماح اللي نادر مايشوفونها..
============

اما عند الشباب فكان الوضع ثاني..
جالسين بطرف المجلس..او بألأحرى منخشين عن ازعاج الكبار وفاقدين هاللحظات الوليد..
وحاولوا يكلمونه كذا مره..لكن ماكان يرد ابدا..
سلطان\استحوا الرجال في سابع نومه اللحين..!!
طلال ماسك تلفونه وكذا مره يسوي اعادة اتصال\يرد يعني يرد..السخيف راح امريكا ونسانا..!!
هيثم\ايه والله نسانا..بس حرام خلاص لاتدق عليه..شكله صج نايم..
سلطان وحب يغير الموضوع\اقول ماودكم تطلعون..!!
هيثم\يالله اشوفك فز..ان مالقيت طقه على ظهرك من جدي..!!
سلطان ويتصنع عدم الخوف\خليت الطق لك..ايام اول انطق..
التفت له طلال بمكر\ايه..ورجع يدق..
هيثم التفت لــ تركي اللي كانت ملامحه جامده ونظاراته اللي معطته هيبه اكثر\تصدق ولد اخوك ينخاف منه..دريت عن مشروعه الجديد..
عبس وجه طلال واكتفى بالسكوت..
سلطان\ايه دريت..ماشاء الله عليه..هاب ريح.
هيثم\كل يوم اكتشف في شخصيه جديده..الله يعين اختي عليه..
سلطان\تفاؤل بالخير..شفيك..
هيثم وتعكر مزاجه\ولاشي..سكروا الموضوع..
سلطان\انت اللي فتحته..!!
هيثم بعصبيته المعتاده\وهذاني سكرته..خلص..
طلال\منت بصاحي..لكن ماألومك.."وكان يقصد تركي"
سلطان\على طاري الزواج..العايله الكريمه قامت تتزوج واحنا مكتفين..
هيثم\تزوج..وش رادك..
سلطان\لا ان شاء الله..مهبول انت..اذا تطمنت على عيال اخواني كلهم بتزوج..
هيثم\اجل انطر..بتشيب..
لف سلطان على طلال..وتذكر سالفته مع راوين..وابتسم بخبث..
طلال\شفيك..
سلطان لازال يبتسم\ولاشي.
طلال\متأكد..!!
سلطان\ايه..
ناظره طلال بتفحص..ومو مقتنع بجوابه..لكن سكت غصبن عنه...
==========



بعد نصف ساعه دق احمد على سماح عشان تطلع..وتضايقت كثير لكن مابينت لأي أحد..
وطلعت وهي تسمع الأعترضات من البنات..لكن سكتتهم بأنها بتشوفهم بكره من بدري..
وطلعت للسياره..
احمد\مساءك حب..ياأجمل حب..
وعلى طول انرسمت ابتسامه على وجه سماح..وكل التكشيره والعصبيه اللي من شوي تلاشت..
احمد ويناظرها مره وللطريق مره\غايبه عني ساعات وماتردين..افا والله..
سماح\احسن..عشان تعرف كيف اتعذب اذا رحت دوامك..!!
احمد\لوتدرين بس لو تدرين كيف اشتاق..!!تعشيتي..!!
سماح\شربت كاس حليب,,!!
احمد\كثرتي حبيبتي..!!ليش ماكلتي..!!
سماح\ماادري مو مشتهيه احمد..
احمد\بكيفك هو..باكلك احلى شندويشات كنت اشتريها ايام العزوبيه..
سماح وحست بالمتعه والحب الفائض\ودني معاك أي مكان..انا راضيه باي شي.
احمد ابتسم\خليني بس اوصل البيت..!!
سماح وظحكت\ليش..!!
احمد\بسوي بلاوي..
سماح\حاسب بس الطريق..
احمد\لاتخافين..مدام انتي معاي..لاتخافين..
سماح\ادري..وهذا اللي مريحني..
========

عند الساعه 12 الا ثلث طلعوا الشباب يتمشون بعد ماهدى الوضع بيت الجد يوسف 
ولأنهم راكبين سيارة سلطان لف بيت أخوه بو أحمد يوم عرف انه البنات موجودين..
هيثم\شفيك لفيت جهة البيت..!!
سلطان\كيفي..بيت اخوي وبروحه...!!
طلال\من صجك انت..!!
سلطان وصل البيت وقفل السياره\اجل امزح معكم..بشوف البنات..لي فتره ماشفتهم..!!

"""""""""""
ابتسام\بنات اسمع صوت..!!
جمانه وماتت خوف خلاص لأنه سمعت صوت من نافذة الصاله\روحي شوفي..!!
ابتسام\عشتوا..وليش انتي ماتروحين تشوفين..!!
فجر\لحظه بنات..يمكن هذا غبار..او شي..شفيكم تعوذوا من ابليس..!!
راوين حاطه أيدها على قلبها وتقرى المعوذات\حسبي الله على بليسكم..انا خايفه..
غلا ولصقت بفجر ومسكت ذراعها\ليكون هذا الحرامي اللي قالوا لي عنه البنات..!!
جمانه وشوي بتصيح\اي بنات..تكلمـــي..!!؟؟؟
غلا\يقولون في حرامي بالدمام...وجاء الدوحه..ويقولون بعد انه شريف.. مايسرق الا ذهب..
هنا جمانه ماتتتتتتتتتت ضحك..ماقدرت تستحمل ..كلمة شريف جننتها رغم خوفها..ظحكت لمن قالت بس\من صجك انتي هههههههه أي شريف واي بطييخ..مين اللي قاص عليك..
راوين\الا حتى انا سمعته والله العظيم..بنات انا خايفه..
وهاللحظه سمعوا دق نافذه ومن قوته كلهم تجمعوا بكنب واحد وصاروا مثل الجالكسي..

غلا وترمش بعوينها بقوه من التوتر\عمري فجر..قلبي..قومي حياتي شوفي مين..انتي اكبرنا..!!
فجر ماكانت اقل منهم خوف ..فعلا كانت خايفه..وخصوصا البيت مافيهاحد ابدا..\اسكتوا..شوي..
راوين\اقول فجر..انت مقفله باب المزوع..
فجر بشك\اظن..!!
اتسعت عيون جمانه بااعتراض\ياويلي..ياويلي..الباب مفتوح يعني..!!
ابتسام بصوت هادي ممزوج بخوف شديد\بنات.خلاص..مو قادره استحمل..
راوين وتناظر تلفون الصاله البعيد\التلفون..مين يجيب التلفون..!!
جمانه ودمعت غصبن عنه وهي تتمسك بطرف كم ابتسام وفجر من الجهه الثانيه\بموت..ابي اروح البيت..!!
التفت ابتسام لجمانه وشافت دموعها\من صجك انتي..!!
جمانه وهي تمسح دموعها بسرعه وتتمسك بكم ابتسام\اجل امزح معك..!!وشافت جنب الطاوله الصغيره تحفه مثل الصندوق خذتها ومسكت بايدها..
غلا\وش بتسوين فيها..
جمانه بصرخه\ماعليكم مني..بمسكها..واللي يصير يصير..
ظحكت غلا بخبال..وماسرع ماسكتت وهي يتهيأ لها صوت ثاني..
ظلو البنات 3 دقايق والصوت مارجع..شوي استقروا..وخففوا على روحهم باابتسامه باهته من فجر وهي تمتم لهم"مافي شي هذا هواء" طمافي شي"


البعض صدق..والأغلبيه كذبوا على نفسهم وكبروا عقولهم وهدوا الوضع..وسكتوا..وعموا الهدوء بعد الضجه اللي كانت من ساعات..لمن جاء صوت نفضهم كلهم وصرخوا صرخه بصوت واحد..وكان هذا صوت تلفون البيت يرن..
راوين\وحده تقوم ترد..!!ولفت على ابتسام اللي جنبها عشان ترد وبالمثل ابتسام لفت على جمانه وجمانه لفت على غلا..وغلا ابتسمت ولفت على فجر اللي خزتهم بنظره..لمن سكت التلفون..
ابتسام\سكت..!!
غلا\يمكن هذا الحرامي..يبي يعرف في احد بالبيــ.وماوعاها تكمل جملتها الا جمانه حاطه ايدها على فمها بقوه
جمانه روصت على اسنانها\سكتي..لاتخرعيني اكثر..
لمن دق ثانيه..وهالمره قامت فجر..وتبعتها غلا بخوف..وتبعوها البقيه ورى بعض..
لمن وصلت لعند التفون ورفعته على طول وهي تتنفس بقوه\الـ....ـو
هيثم بظحكه كاتمها\فجــر
فجر يوم سمعت صوت اخوها صرخت بفرحه\هيثم حبيبي ..وينك انت..تعال بسرعه..!!
هيثم وعرف انه الخطه نجحت واشر بايده لطلال وسلطان اللي فاطسين ظحك\شفيك فجور..
فجر بلهجه باكيه\هيثم الحق علينا..تعال بسرعه.في احد بالبيت..نسمع صوت..!!
هيثم\شالكلام يافجر..وهذا وانت يالكبيره وتخافين.
غلا وتحاول تجر السماعه\شيقول...عطيني اياها..عطيني
خزتها فجر وهي معصبه\هيثم شفيك ماتفهم قلت لك تعال..
هيثم\فجر اظن بنات عمي كلهم عندك قفلوا على روحكم الباب..انا بالمقهى ويا الشباب..سلام..وقفل الخط..
لاالت فجر ماسكه السماعه بدهشه..والبنات ينتظرون اجابه منها..
جمانه بلهفه وخوف وماسكه الصندوق بقوه\شقال..!!
فجر\يقول قفلوا على نفسكم الباب..
ابتسام وتلتفت حوالينها ومو مركزه على جهه معينه\من صجه اخوك..انا لايمكن اجلس لحظه وحده..برجع بيت جدي..
غلا وتشبصت بأابتسام\وانا معاها..بالطقاق..
فجر سكرت السماعه..وناظرتهم بدون مباله\يالله اشوفكم..هذا الباب قدامكم..طلعوا..اشوف..
غلا\ياربي..يعني بننتظر لحد مانموت ومكتفين ايدينا..!!

ومامرت ثواني الا بسلطان داخل على البنات للصاله وهو يصرخ ويقول\جــااااااااكــم


نشف دم البنات كلهم وصرخوا بجنون على صرخة سلطان..وكل وحده فيهم سوت حركه غبيه..اللي طاحت..واللي سكتت مو عارفه تعبر..واللي رجعت لورى.. واللي ركظت لبعيد..ومااستوعبوا انه سلطان داخل عليهم الا بعد فتره يوم سمعوا ظحكته المعروفه..\شفيكم..انا سلطان يالخوافيين..
البنات بعيون مفتوحه على ألأخير\سلطااااااااااااان
سلطان ويقرب منهم\ايه سلطان..والله طلعتوا بزارين..وقلبكم قلب قطوه..
جمانه وبدون شعور قالت\يعل قطوه تاااا
سلطان وقاطعها\شنوا..شقلتي انسه جمانه..
جمانه وعصبت وشوي بتصيح\ولاشي..
فجر\حرام عليك..سلطان طيحت قلوبنا..
سلطان\هههههههههههههه مقلب بحياتكم ماراح تنسونه..عشان اذا عجزتوا تقولونه لعيالكم قبل ماتنومونهم..
غلا\ياربي,,سلطان..انت عيشتنا بحالة خوف..
راوين ولازالت حاطه ايدها على قلبها\يمه...يمه..والله بغيت اموت اليوم..
سلطان وهو يجلس على الكرسي\ول كل هذا صار لكم..شدعوه..!!
جمانه ولازالت معصبه\شدعوه ها..!!مردوده ياعمي..مردوده..!!
سلطان\حاقدين بقوه..بس على فكره هيثم وطلال معاي بالجريمه..!!
فجر\يعني هيثم كان قاصد يكلمني..!!
سلكان\ايه..ههههههه وقسم بالله انتوا نكته..
فجر\وينه هو..!!
سلطان\بالمجلس..!!
فجر وماتت غيظ\اوريك فيه...
ابتسام\بس تدرون وش احلى شي بالموضوع..!!
الكل\ايش,,!!
ابتسام\انه طلع سلطان..مو حرامي..!!
تنهدت جمانه ولأول مره براحه\ في هذه صدقتـي..
=========





انتهى اليوم المخيف على البنات اللي وصلهم سلطان بجية أم احمد وخلى طلال وهيثم بالبيت وبيرجع لهم..
وبدى يوم جديد كان سريع مثل البرق ..
ومابدت ألأوضاع تهدى شوي الا لمن اذان العشاء والتموا الكل بيت بو أحمد 
اللي بهاللحظه ينكتب فيه عقد زواج تركي بـ غلا..
والكل بدى يبارك لــ تركي بعد مارجعوا العقد بتوقيع غلا عليه..
""""""""""
نزلت غلا من الدرج على اغنية سمي لمحمد عبده ووراها البنات اللي يباركون لها وينثرون عليها الورد اللي كان من لونين وردي وازرق..
لمن وصلت لمقعدها اللي مرصع بالورد.
جاتها فجر وظبطت شعرها وابعدت الورد اللي لصق فيه..
فجر\شوي وبيدخل المعرس..
مسكت ايدها غلا\حلفي,,!!
فجر بابتسامه هاديه\توه داق احمد يقول دقايق وبيدخلون..
ارتبكت غلا..وحاولت تعدل شكلها اللي مو محتاج تعديل ابدا..
كانت جميله بكل ماتحمله الكلمه من معنى..وبدون مبالغ كأنها حوريه بفستانها اللي مرسوم رسم لجسمها..
وشعرها اللي كان مفتوح وكيرلي..
ومكياجها اللي يتدرج باللون الكحلي والأرتكواز والفوشي..وينتهي بالذهبي..
عدلت شالها الطويل وتحسفت انها ماشرت غيره ..كان طويل صحيح لكن مايغطي شي من جسمها..
ورموشه مثل توترها..كانت ترمش بجنون بدون توقف..
وخصوصا لمن حست انه الرجل دخلوا..بس ماجاتها الجرأه عشان ترفع وجهها..وظلت واقفه وعيونها ثابته للأرض..
""""""""
دخل تركي اللي كان يتوسط ابوه وعمه..ودخلوا وراه هيثم واحمد..
وكان حظور تركي ورجولته بمشيته وحركته طغت على كل شي موجود...دخل بهيبته وبكل كبرياء وكل شي فيه كان ثابت ومتركز لأمام..ولمن شاف غلا قدامه ركز عليها بثواني..وابتسم ابتسامه صغيره..وسلم عليها بأيده وجلسها معاه بالكرسي ..وفك ايدها بخفه..
ارتفعت التباريك..والكل بدى يبارك للمعاريس..واخرهم كانت نور ام تركي.جات لتركي ودموعها تسبق أي كلمه بغت تقولها..قام لها تركي وسلم عليها وحب راسها وحاول يكون بينهم خطوات معدوده وحدود..

لكن نور ماحست فيها..ولاأستنكرت الوضع..بل بالعكس انرسمت بشفاها احلى ابتسامه..
من متى ولدها ماحب راسها..!!
من متى ماقرب منها..!!
من متى ماأبتسم لها..!!
سنين طويله عدت بجفا واضح..واليوم حب راسها..وابتسم لها..يكفيها..يكفيها هالأبتسامه..بتعيشها العمر كله..

جمانه\الصراحه ماتوقعته كذا..ماشاء الله على ولد عمي..جنتل..!!
ابتسام بهدوء من تحت النقاب\لاتطولين النظره..عيب..في ناس يغارون..!!
جمانه وفهمتها على طول\ليش..وشفيها يعني..ولد عمي..حرام اشوفه
ابتسام وخذتها على قد عقلها\لا مو حرام..كملي شوفتك..
جمانه وانتبهت لغلا\شوفي غلا..ياعمري رقبتها تكسرت,,
ابتسام\مالومها والله..هي في موقف لايحسد عليه..
جمانه\بس مو لهدرجه..!!
ابتسام\اذا جاء يوم ملكتك بذكرك..
جمانه\سخيفه..
ابتسام\وانتي اسخف حبيبتي..!!
جمانه\ناظري بس هيثم..لايروح وتنقهرين..!!
ابتسام\يعلك ماتربحين ياحماره..ان قلتي سمعتك مره ثانيه تقولين كذا
جمانه\بتذبحيني..!!
ابتسام بنرفزه\ايه..
جمانه وظحكت\ان شاء الله
""""""""""
مرت امور الملكه بسرعه..اولها لبس الدبل والعقد اللي تكفلت فيه راوين بعد محاولات تركي
.. وتركي لحد الان مانطق بحرف لغلا..وهذا الشي مريح غلا بشكل كبير. ..لمن جات اللحظه الحاسمه اللي بيدخل تركي وغلا بغرفه معزوله عن الكل..
وهذا الشي ايضا تكفلت فيه راوين اللي دخلتهم بنفس الغرفه اللي شافها فيه في النظره الشرعيه..وكانت مرتبه وبوسطها طاوله فيها مقبلات وعصير وحلاو..
راوين بابتسامه \انا طالعه...تبون شي..
هز راسه تركي بالنفي..وطلعت راوين بهدوء وسكرت الباب وراها..

لحظات قصيره اغتنمها تركي وهو يتأمل بغلا اللي منكسه راسها..كل شي قدامه دقق فيه..وحس بمدى جمالها العذري..وشعرها اللي حرك شي فيه..
لحظات قصيره استرجعها مع الصدف اللي جمعتهم..وهذا القدر اليوم جمعهم بالحلال
قدم تركي جسمه شوي لقدام وقرب من غلا للي كانت جنبه بكرسي منفصل عشان يشوفها..وطبعا كل محاولاته باءت بالفشل..لأنها لازالت على وضعيتها..

تركي\مبـروك غلا
غلا بصوت اقرب للهمس\الله يبارك فيك..
كان لأول مره اليوم يسمع فيه صوتها..وحس بمدى نعومته الشديده..
أول مره يسمع مثل رنة هالصوت..وماقاوم اكثر..ابتسم بهدوء..
حاول يقول شي..يفتح موضوع..لكن مايدري ليش كلماته تخونه هاللحظه..والغريب بالموضوع انه مو أول مره يتكلم مع بنت مايعرفها..مروا بحياته بنات من مختلف الجنسيات..وهو باسلوبه سحرهم من اول نظره..
لكن غلا مو معطته مجال ابدا..تمنى لو ترفع راسها شوي عشان يشوفها..لكنها ثابته وماطلعت منها أي حركه..
شاف الطاوله اللي قدامه..واخذ كاسين عصير..وقرب واحد لغلا وبالتحديد لفمها\اكيد عطشانه..
ناظرت غلا العصير..وسكتت منحرجه..وهزت راسها بالنفي..
لكن تركي قربه اكثر وشربها بصعوبه لمن شربت ربعه وسكرت فمها غصب..ابتسم لها 
وحطه على الطاوله وشرب عصيره وهو يشوف تعابير غلا اللي تغيرت غيظ وخجل وركز على رموشها اللي ترمش بسرعه واستغرب من هالرموش..
لكن حاول ثانيه وكلمها\انتي أي سنه..!!
غلا\ثاني..!!
انصدم تركي لهدرجه صغيره\ثانوي..!!؟
رفعت غلا راسها بااستنكار وردت بدلع وبصوت انعم بتلقائيه\لا..ثاني جامعه..
تركي\اخيرا..
غلا وعقدت حواجبها\اخيرا..!!؟؟
تركي\اخيرا رفعتي راسك..!!
وعلى طول نزلت عيونها وهي تبتسم بخجل وحراره ومغمضه عيونها بقوه..
============

بغرفتها طلعت فوق بسرعه..
وكل شي فيها يدل حزنها..اللون الأسود اللي لابسته ومكياجها اللي بنفس اللون..
وشعرها المرفوع اللي فتحته كله يوم شافت نفسها بغرفتها..والكحل ساح وتخالط مع دموعها..
شهقات كبيره مؤلمه تعالت من صدرها..
وماقدرت تكتمها ابدا..الا بأيدها اللي محطوطه بقوه بفمها..
اليوم شافته..شافته وهو مبتسم..وتذكرت ابتسامته الخبيثه..ومواقفه الأخبث..
ماقدرت تنكر الماضي..
وتذكرت غصب يوسف..اللي اختفى وجاء بداله تركي..
ذاك اليوم..
كان كل شي مرتب ومنسق لملكتها..ومابقى الا ولد عمها عشان يكتمل الحظور..
الفرحه كانت بوجه الكل..وخصوصا لأنه اول زواج يتم في العايله..
وبساعه غريبه..وبساعه وحده بس انتهى كل شي حلو تخيلته..
قامت من سريرها وفتحت دولابها ورفعت نفسها شوي للرف العلوي..وطلعت بوكس كبير ونزلته وجلست على الأرض ومسحت الغبار اللي كان فيه..
سنين طويله مرت والبوكس مركون..باخر الدولاب..
واليوم حبت تسترجع ذكرياتها..
واول مافتحته بكت بصوت مسموع وشهقات متتاليه..وهي تشوف فستانها حق يوم ملكتها..رفعته وظلت تتأمل فيه وهي تشهق بين فتره وفتره..وضمته لصدرها بقوه وهي تتخيل الأحداث..
كان الفستان بيجي..وشافت وجهه الأختلاف بين الأثنين..
وعرفت انه حياتها صفحه سوداء بوسطها جروح كبيره صعب انها تنمحي..
سكرت البوكس...والفستان لازالت حاظنته..وحست بالدوره فجأه..غمضت عيونها عشان تروح الدوخه..وتمسكت وهي جالسه بحافة السرير بقوه.وتمسكت اكثر لمن خفت شوي..

"الفراق مو مسير..الفراق كان قدر محتوم..
والوقت ظلمني انا وياك..
والعمر كان لحظة وجودك..وبيكون لحظة رجوعك.
وحتى لو ماكان..انا بخليه يكون..
ماأدري وين انت..ولا ادري باي ارض راسي فيها
ماادر لين متى بصبر..ولا أدري متى ربي بيثبتني اكثر..!!
لكن ارجوك ارجع..انا ماعدت اتحمل..
وهذاني اقولها لك..ماعدت اتحمل..لكن بنفس الوقت بتحمـل..!!
واذا الزمن وقف ضدك..انا الوحيده اللي بتنتظرك "
=========


غربة عبدالرحمن وين بتوصله..!!؟
وتركي وغلا ونهاية هالليله..؟!
ومشكلة يوسف..!!
واحساس الوليد..!!
وصبر فجر..!!؟
وحيرة جمانه..!!؟


لكن الأمر الأهم..واللي بيتوضح في الجزء الجاي
هل تركي تناسى الجرح اللي سببه لفجر..!!
واي حياه بتكون لسماح..!!

انتهى الجزء..
اختكــم\وصيت قلبي عليك 

الجزء السادس والعشرون
ليت الأمانــي بفلوس

--------------------



حيره..الفه..مشاعر غريبه..
هذا كان مجمل اللقاء الأول بين تركي وغلا..
والأهم كان راحة تركي اللي استشعرها بعد ماكانت حليلته..وفي اقل من ثلث ساعه طلع بعد ماودعها بهدوء ..
لدرجة انه نسى ياخذ رقمها.. او يوعدها بزياره ثانيه قبل رجعته الرياض..
وكل اللي سواه بعد طلعته من الباب انه شغل سيارته ومشى بشوراع الخبر بحيره..
اما عند غلا فطلعت غرفتها على طول والبسمه انرسمت بشفاها بتلاقائيه لحد ماسيطر عليها النعاس ونامت بلبسها واحلامها الخجوله سكنتها..
------------


فعلا مر اليوم بهدوء..وتغمضت عيون كثيره بدمعه او بسمه او امل ممكن يتحقق بالمستقبل
وجاء يوم الجمعه اللي اجتمع فيه الكل بيت الجد يوسف على الغداء بمناسبة ملكة تركي وغلا..
بعد الغداء بالتحديد

"اسكت ياماجد..وعصيبتك هذه بتعبني..!!"
ماجد\يعني شلون..اسمعكم تخططون وانا اناظركم..!!
سلطان يحاول يخفف التوتر اللي حصل بين ابوه واخوه وعبدالرحمن..وبنفس الوقت متفشل انه حصلت هالمشاجره بالمجلس قدام القاعدين\ياماجد..لله يهديك انت دخلت بالموضوع بدون ماتفهم..!!
ماجد\انا امس جاني تلفون المغرب انه هالصفقه اللي ناوين عليها بتخسر مليون بالميه..وانتوا بكل سهوله تبوني انطم وماأبدي رأي..!!
ارتفع صوت الجد يوسف بحده والتعب باين فيه\انت ماتفهم..قلت لك اسكـت.اسكـت..
قام ماجد من مكانه بتهور..ورمى نظرة استحقار لـ عبدالرحمن وكأنه يحمله المسؤليه كلها..وهو مايدري انه عبدالرحمن مو ناقص ابدا.. وطلع مثل النمر اللي يبيله ترويض
وسكت الكل بعد خروج ماجد وعم الهدوء والكل استحقر تصرف ماجد وخروجه قدام الرجال.. اما الجد يوسف صابته كحه قويه متتاليه ونابعه من صدره اللي ماسكه بقل حيله ووهن..اجتمعوا العيال عليه بخوف وهم يشوفون وجهه المحمر من شدة المه..
قرب منه محمد بسرعه وفتح ازارير ثوبه\جيبوا ماي بســرعه..يبه تنفس الله يرضى عليك..تنفــس
خذ سلطان جيك الماي وصب لأبوه بكاس وقربه لفمه..والجد استجاب لسلطان وفتح فمه
عبدالرحمن والذنب يحتوي كل مافيه\سلطان وين دواء عمي..يمكن ماخذاه..!!
سلطان بسرعه رد\لا انا شفته ماخذه بعد الصلاه..
ظل كل اللي في المجلس ملتمين حول الجد يوسف وعياله محاوطينه بخوف وهلع.. ويراقبون وجهه اللي واضح عليه التعب..والكحه اللي كل مالها وتزيد..حاولوا فيه يروح المستفى لكنه رفض بتاتا..
لكن كحته كان لها صوت معذب.ماقدروا يستحملون المه اكثر....وقرروا بالأخير ياخذونه بدون رضاه..
وكل هذا والحريم مايدرون عن الموضوع..ولاماجد اللي كان السبب الرئيسي في تعب ابوه..
قرب سلطان سيارته وركب ابوه ورى..وعبدالرحمن ركب قدام..
ووراهم سيارة محمد وبوتركي وبواحمد وجاسم..وبقية الشباب..
=======

جمانه\قرف..وربي قرف..بتبتدي الأمتحانات..!!ومافي الظهران..هذا اخر يوم بنجتمع فيه..!!
راوين واعتفس وجهها\كلنا لها..على الأقل انتي بالشرقيه..
جمانه\ولو والله مالي خلق..
ابتسام\حمدي ربك..ولا جلست البيت..اناقررت اخذ دورة حاسب..!!
فجر\حلو..هالأيام مطلوب كثير دورات الحاسب,,
ابتسام بابتسامه حزينه\شسوي والله من الطفش..على الأقل اسلي وقتي الضايع على الفاضي..
فجر بصوت هادي لأبتسام\..شخبار عمي..!!
ابتسام استغربت من سؤال فجر المفاجأ..لكنها ردت بسرعه\زين..الحمدلله..
فجر\تصدقين لي فتره ماشفته..
ابتسام\تسأل عنك العافيه فجور..مافي شي جديد..وسكتت لأنها فعلا ماعندها شي تقوله بالنسبه لأبوها..
هل عندها القدره عشان تقول ابوها تجي أيام ماتشوفه.!!وعايش بعالمه الخاص الحزين..!!
للأسف ماتقدر..لأنها تعرف اجابة سؤالها..
لكن اللي مضايقها اكثر انه بوجود الوليد كانت تشوف ابوها اكثر..وبسفرته ماصارت تحس بوجوده من الأساس..
حست فجر فيهايوم شافت وجهها اللي تغير يوم سألتها..وحاولت تغير الموضوع
جمانه\اموت واعرف سماح شعندها مع غلا..!!
راوين بضحكه\يمكن تعطيها بعض تعليمات القفص الذهبي..!!
جمانه واستنكرت الموضوع\حشى تو الناس..!!لاحقه..
قطع سوالفهم صوت تلفون الصاله اللي ردت عليه فجر وكان سلطان
سلطان\هلا فجر..
فجر\هلا سلطان خير تبون شي..!!
سلطان\لا اسمعي اللي بقولك اياه ابوي بالمستشفى لأنه تعب علينا
فجر بخوف\لاتقول..شفيه جدي..
سلطان\قصري صوتك..

فجر حاولت تهدي نفسها لكن قلبها يرجف\طيب..واللحين..
سلطان\لاتقولون لأحد..وعطيني هند..بس لاتخليني امي تحس..
فجر\ ان شاء الله..لحظه شوي..
نادت فجر عمتها هند اللي كانت شايله بأيدها عمر.اخذت عمر منها.. واعطتها السماعه..
وظلت تراقب عمتها اللي عرفت بالخبر وكانت جامده لكن واضح اظطراب اعصابها من مسكتها السماعه..
سكرت هند السماعه وجلست على اقرب كرسي..
فجر بمساواه\عمتي.ان شاء الله خير,,
هند\فجر..يارب..مدري شقول..!
فجر\لاتقولين شي..اذكري الله..
هند بعجله\بدق على جاسم.
فجر\عمتي دقي عليه بره..
قامت هند على طول وطلعت تدق على زوجها للي رد عليها وطمنها انه كل شي مستقر ولأنه فيه القلب تعب بسرعه..
من جهه ثانيه حسوا البنات انه في شي بالموضوع..وغلا وسماح اللي كانوا بعيدين شوي قربوا اكثر
وفجر حاولت تقول لهم الموضوع بهداوه..والكل انفعل وخاف..
غلا\ياويلي ..جدي..
سماح\بنات خلاص..لاتحسسون اللي جالسين..!!
جمانه\يعني المجلس مافيه احد..!!
غلا\وهذا اللي يهمك يعني..!!
جمانه وتنرفزت\ردي على سؤالي اول وبعدين تطنزي,,!!
فجر لجمانه\ايه مافي احد ليش..!!
جمانه\انتوا تعرفون انه جدتي تدخل عليهم..واكيد بتلاحظ صح..!!
غلا\ويه..شلون مافكرنا فيها..!!
راوين لفجر\دقي على سلطان خلي احد يجي مو كلهم يجتمعون هناك..وش بيسون يعني..!!
فجر\صحيح..خليني ادق..
دقت فجر على سلطان اكثر من مره وماكان يرد..وبالأخير قفل جواله وعرفت انه مشغول..
لكن اللي ماتعرفه انه بعد ساعه رجعوا الشباب البيت عشان يهدى الوضع بعد ماتطمون على جدهم..
---------





بو احمد\اخوك هذا بيذبحنا كلنا وبيرتاح..!!اكلملهه ومطنشني..
بو تركي\الكلام ماله فايده اللحين..ولاتكلمه خله على عماه..!!هو الخسران..
بواحمد\لابكلمه.خلي يشوف نتيجة افعاله..
محمد\اهدوا شوي..واجلوا كلامكم في البيت..
سكت سلطان وناظر عبدالرحمن اللي كان واقف مع احمد وجاسم..واشفق عليه هو يتذكر كيف خاف على ابوه ومتندم انه فتح الموضوع الشركه قدام ماجد....
وكلها ربع ساعه وطلع الدكتور واجتمعوا حوله
محمد\بشر يادكتور..!!
بو احمد\عسى خير ان شاء الله..!!
الدكتور ناظر سلطان بضيق\انا مو قايل لكم لازم مايتعرض لأي عصبيه..!!
سلطان تفشل وماعرف وش يقول..الدكتور عبدالله..دكتور العايله وبألأخص للجد يوسف ومتعامل معاه من سنين طويله وهو اكثر واحد يعرف مرض الجد...فرد بو تركي عليه\يادكتور الوالد عصبي..وانت عارف..!!
الدكتور\له اكثر من موعد ماحضرهم والمشكله اني مأكد عليه..لكنه عنيد..ولو انه ماتعب عليكم اليوم كان ماجبتوه اظن..
المهم ماراح يطلع الولد الا بعد التحاليل اللي مأجلها ويستحسن يجلي كم يوم عندنا..وان شاء الله خير..وتقدرون تتفضلون اللحين مالها داعي جلستكم..الوالد بنطلعه لقسم التحاليل وبعدها ألأشعه وبيطول..
عبدالرحمن\يعني هو بخير..!!؟؟؟
الدكتور وتنهد بضيق\ان شاء الله..لكن ارجوكم ااذ تهمكم صحة أبوكم لاتعرضونه لأي عصبيه..وقولوا له يترك شغله..عن اذنكم.
سلطان باستنكار\يترك شغله..والتجاره تجري بدمه..!!
محمد\لاحول ولاقوه الا بالله..
عبدالرحمن ووجه كلامه لهم\اعذروني انه السبب في هذا كلــ
بو احمد ماعطا عبدالرحمن فرصه يكمل كلامه\شتقول ياعبدالرحمن..لاتحط اللوم عليك..واحنا كلنا عرفين مين السبب..وابوي مانقدر نحكم عصبيته الشديده..
عبدالرحمن\والله مو عارف شقول..!!
بو تركي وربت عليه\لاتقول شي ياعبدالرحمن..رايتك بيضا يااخوي..خلونا نرجع البيت قعدتنا مالا فايده..ونجي المغرب..
عبدالرحمن\روحوا انا بتم..
محمد\محد بيتم غيري..وانت يابو تركي وراك طريق..ولازم تروح..وحتى انت ياجاسم..توكلوا على الله..

في هاللحظه درت الجده يوم دخلت المجلس وشافت الشباب قاعدين وماقدروا يتسترون بالموضوع اكثر وقالوا لها وقلبتها مناحه لمن جاو عيالها وطمنوها انه بخير....لكنها مازالت خايفه وماهدت الا لمن راحت مع سلطان المستشفى وخذت هند معها..
مر الوقت بسرعه..وغربت الشمس وهند رجعت بيتها بعد ماتطمنت على ابوها..وبوتركي رجع الرياض..وتركي مالقى الفرصه يشوف فيها غلا خصوصا في هالوقت الحرج وكان لازم يرجع الرياض ويشرف على "مبنى جنا"..
------------------

ماعرف ماجد عن دخول ابوه المستشفى الا من زوجته مريم اللي رجعت البيت وشافته بالصاله...وعلى طول توجه للمستشفى وشاف سلطان ومحمد واقفين وعبدالرحمن وامه جالسين على الكراسي..وماقدر يستحمل نظراتهم ..وقوى قلبه وسأل سلطان عن حالة ابوه..

بواحمد\بدري ياأخوي..
ماجد\ وش فيه ابوي
سلطان مارد عليه..وجن جنونه..لكن محمد تكلم بصوت كله تعب\مافيه ش الوالد شوية تحايل وبيقوم بالسلامه..
بو احمد وماسك اعصابه\ليش ماكنت ترد على التلفون..!!
محمد\يابو احمد خلاص احترموني على الأقل....وانت ياماجد ابوي مو ناقص تتعبه زياده..اللي فيه كافيه..واللي حصل يوم مانبيه يتكرر..فهمت..
ماجد ماكان عنده رد..هو بالأٍساس ماوده الأمور توصل لدرجة مرض ابوه .هو ماينكر انه غلط بحق ابوه..لكنه يعرف كل هالمصايب اللي تتحذف عليه سببها عبدالرحمن..من اول ماتزوج اخته سما وهو رافض هالزواج..وخصوصا لأنه غريب عنهم بحكم انه كويتي.. وحاول اكثر من مره انه يوقف ضد هالزواج لكن محد سمع رايه دام ابوه واخته موافقين..وصار اللي صار..وحقد عليه اكثر يوم عينه ابوه وكيل على الشركه اللي تحتها بيكون المصنع..
وكل يوم يزيد الحقد بقلبه على عبدالرحمن ..وكل يوم يخطط لأمور كثيره ضده..
وموعارف وين بترسيه هالأفكار..لكن اللي يعرفه لازم ينفي عبدالرحمن وبأسرع وقت

ومن كثر ماخذته هالأفكار لبعيد انصدم يوم شاف الكل اختفوا من حوله..لف جهة امه وماشاف احد وعرف انهم دخلوا الغرفه.سرع من خطواته ودخل وراهم..
========



بعد مرور يومين على الأحداث..طلع الجد يوسف بالسلامه.ورجع كل شي مثل ماكان.. ولاكأن شي صار بتاتا ويمكن كثرة دخوله المستشفى بسبب مرضه اعطى الكل طابع انه هالوضع طبيعي وممكن يصير بأي لحظه..
-------------




تولهـت عليـه
هذه الجمله اللي ممكن تعبر عن حالتها طول هاليومين اللي مروا..
هي ماتعرفه..عشان تتوله عليه..
لكن يمكن حظوره..او ابتسامته الهاديه هي اللي اشتاقت لهم..
مر على بالها موقفها معاه يوم شربها العصير..بذيك اللحظه شعرت انها ماهي عايشه بألأرض..حست مالها جاذبيه تثبتها..حسته بلحظه انها طايره لفـوق..واللي مثبتها كان تركي اللي بوجوده حسسها باأحلى لحظه ممكن تعيشها..
صحيح هو صدمها بحركته..لكن بنفس الوقت حسسها بشعور جميل تمنت لو يطول اكثر..
وتوها تستكشف فيه جديد..دايما يصدمها باأمور تجهلها..
كانت تتوقع بتشوفه الجمعه قبل مايرجع الرياض وهيئة نفسها لهالزياره..صحيح هو ماوعدها..بس كانت تظن انه هالأمر بيكون..
وللأسف ماكان..
ماتدري هو من حقها تقول هالكلمه والا لا..!!لكن بالفعل هي متوله عليه..
خذت القلم الأحمر اللي ماسكته بايدها وكتبت بأول صفحة كتابها اسمه بتلقائيه

"تركـي"


غمضت عيونها بأرق وخذت غفوه قصيره على طاولة مكتبها
سمت صوت ازعج غفوتها..ويوم انتبهت عرفت انه تلفونها يرن..
مدت ايدها الطويله وهي لازالت على وضعيتها وظغطت على رد
غلا\الـو
جاها صوت رجولي..\هلا
ابعدت غلا السماعه عن اذنها..ودققت بالرقم..وكان غريب اول مره تشوفه..
وعرفت انها غبيه ومتهوره بعد!!؟..كيف ترفع السماعه هالحزه..!!
كل هالأمور مرت بثواني ببال غلا..لكن الصوت رجع ثانيه وهالمره كان غير وباحساس غير..
:
:
تركي\غـلا
رفعته..وكيف ماتعرفه..!!هذا صوته اللي رن باذنها طول هالأيام
غلا بخوف ووله وحيره\تركـي..؟!؟
كان تركي طول هاليومين في باله غلا..وموعارف كيف يوصل لها..ولمن تعب من التفكير قرر ياخذ رقمها من راوين اللي انصاعت له وعطته بدون أي اعتراض..ويوم راح لمكتبه العصر قرر يحاكيها اذا فضى..لكن شغله المتكدس شغله وماحس الا بالساعه 11 واغلب الموظفين رجعوا لبيوتهم ماعدا المكاتب اللي بالطابق الفوقي..
وبلحظه حس انه هذا الوقت المناسب عشان يكلمها وخصوصا انه المكان فضى..وعم الهدوء..
طلب له قهوه عربيه..وسكر المكتب..وكلمها من تلفونه والنوم بدى يداهمه لأنه هذه قومته من ست الصبح..
رجع تركي لصوت غلا..وابتسم لأنها عرفت صوته.
سند ظهره على الكرسي ورد عليها\معاك تركي
غلا وقلبه يخفق\لحظه

تأكدت غلا انه تركي.. ومن ارتباكها ماعرفت وش تسوي.. عدلت وضعيتها وطوت الصفحه اللي فاتحته بكتابها.....و رتبت نفسها بسرعه وظبطت لبسها اللي مو محتاج تظبيط.. ورفعت شعرها عن عيونها بطرف اصبعها..وخذت نفس طويل..وجلست على الكرسي ورفعت السماعه
غلا بخجل\سوري
تركي\خذي راحتك وسكت ثواني...ورجع يتكلم بصوته الرجولي..عسى ماازعجتك..
غلا\لا عادي
تركي\شخبارك ..
مسكت غلا جبينها وحست بحرارته ورجعت ترد عليه بسرعه\الحمدلله..وضاع صوتها من الخجل لكن قوت نفسها وردت..وانت.!!
تركي\انا بخير..
وسكت..وبالمثل غلا سكتت..وعم الهدوء..
كانت انفاس تركي هاديه..وثابته..لكن غلا كأنها بوسط محيط والأمواج تتحذف عليها من كل صوب..تبي تتنفس بس مو قادره..
تركي\بدت امتحاناتك..!!
غلا\ايه بكره ببدى اول امتحان وان شاء الله خير..
تركي\يعني ضيعت وقتك..!!
غلا بتهور\لا بالعكس..وسكتت تستوعب كلمتها وطلعت غصبن عنها كلمتها المعتاده....."ياربـي"..
تركي حس فيها وابتسم على كلمتها الأخيره اللي ماطتها بدلع ..وعذرها..وخصوصا لأنها اول مكامله بينهم..عشان كذا ماحب يطول عليها..لكن في كلمه بخاطره ووده يقولها قبل مايسكر
تركي\غلا 
غلا\نعم
تركي بصوته الرجولي\ماأطول عليك..وبينا تلفون طيب..
غلا بخجل وتتمنى انه يطول معاها\اوكي
تركي\بسكر اللحين..لكن حاب اقولك شي..
غلا وكل جوارحها معاه\تفضل
تركي\كنتي حلوه الخميس..سلام 
قفل تركي الخط..وماكان منتظر جواب من غلا..لأنه عرف انها ذابت بعد كلمته..
وفعلا غلا ذابت وماعرفت تنزل السماعه من اذنها
ولاقدرت تفتح عيونها اللي مسكرته بشده
لكنها عرفت تحبس انفاسها.!
==========




من اول مارجعت بيتهم وهي منشغله بدراستها..ومامداها تشغل النت..
واليوم لقت الفرصه عشان تفتحه..
واول شي فعلته شيكت على ايميلها وقررت ترسل للوليد رساله 
وهالقرار اللي اتخذته ظلت فتره تفكر فيه من جميع الجوانب..
وعرفت انه الحل الوحيد والمريح للطرفين..
وبكذا بترتاح نفسيا وبتريحه من طول الأنتظار..
وهذه الرساله بتكون الأولى وألأخيره..

كانت كلماتها عفويه نابعه من قلبها ومسترسله وبدايتها 

السلام عليكم 
ولد خالي الوليد..
انا فكرت كثير قبل ماأرسلك..وفكرت كثير بكلامك اللي قلته بالبحرين وبمكالمتك ..حتى اخر شي يوم تقابلنا بالماسن..وكنت فاهمتك لكني ماقدرت اقولها.لأن كثير اشياء تمنعني واولها عادتنا وتقاليدنا وديني.. انا مو ندمانه على أي سويته..ولاراح اندم بيوم وكلنا نمر بلحظات ضعف مانعرف نتحكم فيها بأنفسنا....وانت عارف..
مدري وش اقول..لكن بجاوابك اللحين بسؤالك اللي كنت تنتظره مني من زمان..
وممكن تقول وش هالجرءاه اللي فيني..!!لكن ماعندي خيار ثاني..
الوليد انا بنتظرك حتى لو تغيب سنين طويله
هذا جوابي..وبكذا ماعندي شي ثاني اقوله لك..
وانا كذا بكون مرتاحه 
بنت عمتك
جمانه
=========



بفترة الصبح كان يوسف ماسك المنيو ومتسند على طاولة المحاسب ويفكر لبعيد..
انتبه له لؤي اللي كان يرتب الكراسي ولوح له بأيده
ويوم حس انه صديقه سرحان ناداه وهويقرب له\يوسـف
يوسف لف نظره على اللي يناديه شاف لؤي قدامه\هلا
لؤي بصوت خافت\شعندك من صباح الله خير بتسرح..
ابتسم يوسف بحزن\وهي عاد تفرق صبح والا ليل..
لؤي\صدقني صرت اجهلك..ماعدت افهمك.
يوسف بحسره\يكون افضل يالؤي..احيانا نمر بظروف والصمت يحكمنا..
لؤي\وبيطول هالصمت..!!
يوسف\الله العالم..خلها على الله يااخوي..تصدق فقدت الدكتور سمير..
لؤي\ليش من متى ماشفته..!!
يوسف ويعدل وقفته\لي فتره ماشفته..
لؤي\طيب روح له اليوم..
يوسف\انا كنت ناوي اروح له..اذا لقيت الوقت..
لؤي\روح له العصر وانا باخذ مكانك..
يوسف ناظر الزبون اللي دخل\من وين هالكرم..
لؤي\لاتخاف..اليوم الثاني بتاخذ مكاني غصبن عنك..بطلع مع عبير..
يوسف ابتسم بسخريه\قول من زمان..لاتمثل دور الكريم المهم..نشوف وش الترتيب بعدين.. في زبون توه داخل..
----------------







سجلت اليوم دورة حاسب التربوي وبتبدى دراستها من بكره
تحس انها اتخذت هالقرار بسرعه..وكل هذا بسبب وحدتها اللي اثرت فيها..
لكنها حست براحه مدام هذا الدراسه بتشغلها عن امور كثيره..
لطيفه\ابتسام..ابتــسام..
التفت ابتسام لمرت ابوها بضجر\خير
لطيفه\لي ساعه وانا أناديك..ليش ماتسمعين..!!انا بطلع عند اهلي اتغدى..وخلي بالك على عزيز..
ابتسام\ان شاء الله..ابوي فيه.!!
لطيفه\يعني وين بيروح..بتلقينه فوق بغرفته..لبست طرحتها وطلعت
بعد ماطلعت لطيفه دق تلفون البيت..وكان الوليد..خبرته ابتسام بالدوره اللي سجلت فيها..والوليد كان مؤيد هالفكره..
الوليد\حلو ابتسام..على ألأقل تسلين نفسك..
ابتسام\هذا انت قلتها اسلي نفسي..اقول الوليد
الوليد\هلا
ابتسام\مافي اخبار 
الوليد فهمها على طول..لكن ماعرف وش يقول لها..\مافي جديد ابتسام لكن صدقيني انا متفائل..
ابتسام\ياخوفي ياوليد..
الوليد\لاتخافين ياابتسام..
ابتسام وحاولت تغير الموضوع\طيب متى اجازتك..
الوليد\لسه بدري اظن بعطلة الحج..!!
ابتسام انصدمت\يعني ماراح تكون موجود برمضان..
الوليد\للأسف لا..
ابتسام بتهور\ارجع يالوليد..ارجع خلاص..


الوليد\ابتسام
ابتسام\.......
الوليد\ابتسام
ابتسام ودموعها هلت غصب\نعم
الوليد\تصيحين..!!؟
ابتسام ومسحت دموعها\لا يالوليد..انسى خلاص..
الوليد\لاتخليني اندم اني قلت لك..!!
ابتسام\غصبن عني..افهمني..
الوليد\الله كريم ياابتسام..الله كريم..قولي الله كريم
ابتسام\الله كريم..
الوليد\شخبار ابوي..!!وعزيز وحشني..!!
ابتسام\كلهم بخير لاتحاتيهم..
الوليد\طيب ابتسام مااطول اللحين خسرتيني..
ابتسام ابتسمت\يالبخيل..
الوليد\شايفه تحتي بنك..!!
ابتسام\زين..اهتم بنفسك..والبس ثقيل..اعرفك خبل.
الوليد\ان شاء الله ماما..اوامر ثانيه..
ابتسام\لا حبيبي 
الوليد\سلمي عليهم..
ابتسام\مين بالظبط..
الوليد\كلهم..سلام..
ابتسام\مافي سلام خصوصي..
الوليد وفهمها \لا مافي..سلام..
ابتسام\الله يحفظك..
---------------- 




بعد ماجهزت الفطور لأحمد وتأكدت انه طلع نامت وماصحت الا على اذان الظهر
خذت لها دش سريع وصلت الظهر..وسوت له الفطور لأنه مالها نفس تطبخ غداء تاكله لوحدها...
جلست على طاولة المطبخ وظلت تاكل بدون نفس..
ويوم خلصت غسلت الصحون ورتبت المطبخ خذت دواهاوشربت كاسة ماي.. ورجعت الصاله..فتحت التلفزيون
ورست على برنامج طبخ..طولت عليه شوي..
وهي تفكر بحياتها مع احمد..

والحقيقه تقال مامر عليها يوم مر معاه..صحيح كانت في بعض الخلافات البسيطه وهذا شي عادي يحصل بين أي زوجين..لكن بشكل عام حياتها مع احمد كلها هدوء وحب وتفاهم..
احمد اعطاها الشي الكثير..
حسسها بالأمان..بالطمأنينه..حسسها انه كلمة حب لها معاني كثيره..
مو كلمه وتنقال.
هالكلمه ايقنت انها افعال اكثر من اقوال..
علمها الصبر..وهي اللي ماكنت تعرف وش معنى الصبر..
علمها حلاوة النظام..اللي كانت تكره من يوم وهي صغيره..
كل شي كان له نظام في حياة احمد..الأكل له نظام..النوم له نظام ومواعيد..
في البدايه كانت تكره هالخصله في احمد..لكن صار اللي ماكانت تتوقعه..حبت هالنظام لأنه من احمد..
كل يوم يزيد حبها لأحمد..
وتتمنى لو يجي يوم وتعطيه نص اللي عطاها اياه..
والأيام كفيله برد هالجميل الكبير..
لكن اللي لازال يأثر فيها بجنون.. خوفها وترددها وصمتها اللي يحتويها وكان من الصغر والسبب الرئيسي مرضها اللي ماشفت منه..
هالثلاث امور حاول يمتصها احمد بطريقته الخاصه..و كانت مسألة وقت عند سماح..ساعات تحس انه كل الأمور تغلبت عليها..وساعات تحس انها رجعت مثل ماكنت..لنقطة الصفر..
وهذا خوفها الأكبر.لأنها تتاثروبقوه باي موقف تتعرض له..وهذا شي طبيعي يحصل لها..
تكره الخوف تكره التردد تكره الصمت..
لكن الحقيقه مره..
--------------



وبعدين وش صار.!!
غلا\سكر السماعه..

جمانه وقفت منصدمه..وظحكت\بوجهك..!!
غلا باحراج\وهذا اللي هامك انتي..!!
جمانه\يافشيلــــتك ياغلا..ومستانسه عزيزتي..!!
غلا وحمر وجهها\اصلا لو ماقفلها اللي اللي بقفلها بوجهه..!!مايستحي ..!!
جمانه\يعني بتقولين لي انك مستحيه اللحين..!!
غلا\وليش ماأستحي..ماأحس..والا مااحس..!!
جمانه\الأثنين..ههههههه الصراحه بداية اول مكامله تبشر بالخير..!!
غلا فصخت نظارتها ورصت بأسنانها\تتطنزين..!!
جمانه\لا مااتطنز..شفيك..خذتيها جد..!!
غلا\ماأخذتها جد..
جمانه\ويه عصبوا العالي..!!وش بيراضيهم اللحين..!!
غلا وهي تمشي\بتراضيني العجوز باأحلى عصير بهالحر..!!
جمانه\ومن حلاة الكافتيرا وعصيراتها..!!حدك ببسي..!!
غلا\عادي امشي..
وبعد مادخلوا الكافتيرا..وطلبوا..
جمانه\اقول غلا..
غلا\تسمعك غلا..!!
جمانه وتناظر عيونها\قبل كل شي فصخي هالنظاره..ماأظن له داعي..!!
اظحكت غلا بدلع وفصخت النظاره\وهذا فصخناها...قولي..!!؟
جمانه ظلت فتره ساكته..وغلا تتظرها..
جمانه\انا 
غلا\ايه
جمانه وارتبكت وقالت بظجر\اوف مدري شقول..
غلا\قولي ياعمري..لاتستحين..
جمانه وخزتها\مولابق..
غلا\شنوا اللي مو لابق..!!
جمانه\مو لابق عليك هالشخصيه..لاتسوين نفسك دكتوره نفسيه..
غلا\ههههههههه يقطع بليسك..تكلمي شوقتيني.
جمانه\طيب اسمعي..
غلا\اسمعك عيوني..
جمانه\امس رسلت للوليد
غلا شرقت بالببسي..وجمانه انفجعت\شوي شوي شفيك..!!
خذت غلا منديل ومسحت فمها\صج ..!!وش هالتطورات..!!
جمانه\لاتطورات ولاشي..هذه الرساله لي فتره وانا افكر فيها..!!وحسيت انه هذا القرار اللي لازم اتخذه من زمان,,صدقيني غلا اللحين ارتحت
غلا\مافهمت..
جمانه بحيره واضحه\مدري شقولك..لكن احس اني كنت طول هالفتره متوتره وخايفه لأني كنت اعرف انه اللي افعله غلط..لكن بعد تفكير طويل قررت ارسله وانهي كل شي برساله..وماأكذب عليك قلت له عن جواب سؤاله اللي سأله ابتسام..
غلا منصدمه\والله
جمانه\ايه انا كنت عارفه انه ينتظر جوابي..وبليز لاتعلقين انا كذا مرتاحه..صح اني كنت جريئه لكن بكذا بسكر ابواب كثيره..وصدقيني انا متفائله خير..احس انه هو برضوا بيرتاح..
غلا\خلاص جمانه..اهم شي انتي مقتعه باللي سويته..وماتدرين وين الخيره فيه..واهم شي انه سالفة الماسنجر تقفلت..
جمانه\بهالموضوع لاتخافين انا بينت له انه هذه الرساله الأولى والأخيره..
آآه ياغلا شكثر انا مرتاحه اللحين..لكني احس بخوف..موعارفه تفسيره..!!
غلا \ذكري الله..وانسي كل شي..
جمانه\بحاول انسى..لكن بظل اترقب ردة فعله..!!
غلا\تتوقعين فتح ايميله.!!
جمانه وحست برجفه لأول مره\مدري..!!
غلا\شفيك ترتجفين مو من براد الجو..!!
جمانه\مدري غلا..مدري..قومي وراي محاظره..!!
غلا\صبري بروح الحمام..!!
جمانه ومالها خلق\ليش..!!
غلا\بظبط الروج بعد الببسي..!!
جمانه ورصت على اسنانها\رايقــه كثير..
===========



ماكان لها خلق تداوم اليوم..تحس بضيقه فظيعه..واختناق يحتويها..
دقت على ياسمين وسألتها عن الخبار بالسريع وطمنتها انها بخير..وقفلته منها..
نزلت المطبخ عشان تشرب لها شي..سوت لها كابتشينو وضافت ملعقتين سكر..
وشغلت الراديوا وظلت تقلب بالمحطات لمن رست على محطة السعوديه وكان فيه برنامج للداعيه محمد الضليع(شاكه باسم عائلته الي يعرفه يفيدني رجاء)

طولت عليه شوي وظلت تستمع بصنت وهي تشرب من كوبها.
كان الشيخ يتحدث عن رحلته لــ تايلند وبألأخص كان متوجه لأحياء فقيره كانوا معتنقين الدين ألأسلامي
في البدايه القى عليهم خطبه وكان روح التفاعل موجود بين الأشخاص نساء كانوا او رجال..وبوسط اللقاء وزع عليهم كتيبات واشرطه متنوعه..وبالنهايه دعاهم لمائده كانت بحظور بعض من الداعين والجاليات الأسلاميه..ومانسى يكافئهم ببعض الأموال اللي كانت مخصصه لهالرحله..
انتهى الكلام اللي القاه الشيخ ..وظلت فجر تفكر بهالعالم الكبير..اللي مهما كثرت ديناته بيظل الدين الأسلامي اول الديانات واخرها..وحتى لو الأنسان سكن باخر العالم بيظل هالدين موجود ومتماسك..وبيوصل لهم مثل ماكان في بداية رسالته.. وكانه توه مبعوث قوي وكله نور ورحمه..
حمدت ربها على نعمة ألأسلام اللي بتكون اعظم نعمه حصلت عليها..
وتخيلت لو لحظه انها مو داخله فيه..وش بيكون حالها..!!
تخيلت لو لحظه انها جاهله هالكنز العظيم اللي نهايته جنة الفردوس.
تخيلت لو لحظه انها كافره ومعتنقه ديانه ثانيه..واهلها مثلها..وماتت وهي كافره..!!

بتضيــع..!!
اكيد بتضيع..
وش الحياه بدون دين يحكمنــا..!!
مافي حياه ابدا..
قامت فجر من الكرسي وبداخلها همه عاليه..وحب كبير لدينها..وخوف من ضياع هالدين بزحمة الجهل ومشاكل الناس اللي كل يوم تزيد رجعيه وتخلف ورى الغرب.. وكل الضيقه اللي فيها اختفت بعد هالشعور الجميل اللي اثر على نفسيتها..
حطت الكوب على الطاوله..وطلعت من المطبخ لغرفتها..
لأنها نوت انها تصلي ركعتين شكر وحمد لهالدين العظيم..
وعرفت انها مهما بلغت من حزنها والمها بيهون..وبيكفيها انها عارفه ربها وماشيه بالطريق الصحيح..
صاب فجر همه عاليه وشعور غريب .توها تحس بحلاوة الحياه..توها تحس انه الدنيا لها جانب كله نور والمحظوظ هو اللي بيعرفه..

"ياحلو شعورك يافجر..كلنا كسبنا هالدين..لكن مين اللي يقدر هالنعمه..!!..
مين اللي يقول هذا ديني..!!وانا قول وفعـل..مين...؟"
============



مضى اسبوع والكل لاهي باختباراته 
يوسف في كل يوم يمر بحياته يثبت له القدر ويأكد انه هذا هو الطفل اللي فقد امه وابوه وضاع كل شي جميل بعدهم وحتى يوم قرب من حلمه لقى شي تافه يوقفه..والماده بتظل بأدنى درجه عنده..

اما الحياه عند تركي فكانت على اجمل مايكون..كبرت علاقته بغلا اللي كان سببها المكالمات اللي بينهم ..صحيح ماكانت مكالمات كثيره بالنسبه لأي مخطوبين..لكن نهايتها تختم بكلام حميم ومحبوب يتفاجأ منه تركي ..ويستغرب كيف يطلع من لسانه بكل عفويه..

وياسخرية القدر بين هالأثنين..
لكن الدنيا بتحكم بألأخير
=========


لازالت الرساله محفوظه باايميل الوليد اللي انشغل باختبارته وسفرته الجايه لـ لندن
وكأنه فاقد الأمل بجمانه ومتوكل على الله
لكن اليوم وبساعات الليل الأخيره فتح النت وكله امل انه يلقى بصمه بسيطه من جمانه تدل بوجوده وخاب ظنه يوم شافها اوف لاين..فتح على ايميله وشاف رسايل كثيره واولها رساله من طلال ولد عمه
فتحها وكله حماس...لكن انقلب حماسه الى ظحكه تعالت من اعماقه وهو يقرى محتواها اللي كانت اغلبها شتموعتاب..و لفت نظره اخر الرساله وكان يقوله بكل هجوم..
"ليكون مفكر نفسك الوحيد اللي دارس بامريكا..وليدوا يالمغرور استح على وجهك وافتح ماسنجرك لو مره..لاتخليني اصكك بفايروس واخرب جهازك..ترى اسويها وانا الدكتورطلال "

سكر الصفحه ولازال مبتسم ورجع للخلف..وظل يقرى عناوين الرسايل بشكل سريع..
ووقفت عينه باايميل حافظه بقلبه
وكان ايميل جمانه..
الأبتسامه اتسعت
والقلب تزايدت دقاته
فتح رساله بسرعه وعلى أنه الفتره بين الفتح كانت ثواني معدوده لكن حسها الوليد ساعات نقصت من حياته
اخيرا انفتحت الصفحه وبدى يقرى محتواها

السلام عليكم 
ولد خالي الوليد..
انا فكرت كثير قبل ماأرسلك..وفكرت كثير بكلامك اللي قلته بالبحرين وبمكالمتك ..حتى اخر شي يوم تقابلنا بالماسن..وكنت فاهمتك لكني ماقدرت اقولها.لأن كثير اشياء تمنعني واولها عادتنا وتقاليدنا وديني.. انا مو ندمانه على أي سويته..ولاراح اندم بيوم وكلنا نمر بلحظات ضعف مانعرف نتحكم فيها بأنفسنا....وانت عارف..
مدري وش اقول..لكن بجاوابك اللحين بسؤالك اللي كنت تنتظره مني من زمان..
وممكن تقول وش هالجرءاه اللي فيني..!!لكن ماعندي خيار ثاني..
"..الوليد انا بنتظرك حتى لو تغيب سنين طويله.."
هذا جوابي..وبكذا ماعندي شي ثاني اقوله لك..
وانا كذا بكون مرتاحه 
بنت عمتك
جمانه

مايعرف الوليد كيف يفسر احساسه ..
يمكن كلمة سعاده قليله على هاللحظه
احساسي كثيره خالجته مع هالسعاده..
شعور قوي بدى يجتازه وكأنه غرقان في بحر عميق عليه..
الأسبوع هذا من اسوء ألأسابيع اللي عاشها باامريكا..
الظغط كان كبير عليه..
ظغط الأمتحانات والدراسه وتفكيره بأخته وابوه..وبسفرته اللي مو عارف وش نهايتها..
كل شي كان ضد الوليد هالأسبوع..
لكن طبقت المقوله للي تقول"اذا استصعيت ستفرج"

راحه كبيره تخللت روحه..وبعثت له الهداوه..
أيــام..ايام طويله ينتظر هالقرار ولاقدر يتناساه
من أول ماعرض الموضوع لأبتسام وهو يفكر بهالخطوه ..هل هي صحيحه او لا..!!
واوقات كثيره حس باليأس بسبب هالموضوع..وتوقع انه جمانه نسته..!!او ماعطت الموضوع حجمه..!!
لكن كل شي جاء بوقته..
الرساله جات بوقتها فعلا..
واللحين اكيد بيقدر يكمل مشواره براحه تامه..
شكر جمانه..شكرها من قلبه..
يكفي انها بعثت هالراحه بقلبه..يكفيه كثير..
سوى save للرساله ..واحترم قراراها ولافكر يرسلها الرد..
وصابه حفوز شديد برحلته لــ لندن؟؟!
ورجع يفكر فيها..لكن جمانه سلبت كل عقله..
وتذكر جنونها..وطفولته اللي عاشها معاها..اللي اغلبها مشادات كلاميه..
تذكر شعوره الغريب في بداية مراهقته..كان دايم يضحك على افكاره وتفكيره الشديد فيها..
ودايم يكذب احساسه..لمن كبر هالأحساس..وعرف فعلا انه يحبها من اول ماقرن جده اسمه باسمها..
صحيح كان يعصب ليش هم بالذات اللي بالعايله محجوزين لبعض..
لكن مع الوقت بدى يتقبل هالفكره..
وبين يوم وليله..
عرف انه متيـم فيها.
وبكذا انتهت مرحله اولى بين جمانه والوليد..لكن لازالت الصفحات في بدايتها..!
=========




طلعت تشرب ماي ورجعت والكاس بايدها واول مافتحت الغرفه سمعت احمد يصرخ بصوت عالي 

احمد\لحظــه لاتدخلييين.

سكرت سماح الغرفه بخوف..ووقفت جنب الباب..
صرخت احمد خرعتها..
لأول مره احمد يسويها ويزمجر عليها بهالنبره..
هي اصلا مستغربه منه اليوم..
جاي بدري من دوامه ..مو من عوايده يجيها العصر..
ظلت الأفكار تاخذها وتوديها..
لمن سمعت صوت احمد يناديها
هدأت نفسها..ودخلت الغرفه...وطاحت عينها عليه..
كان متسند على السرير ويبتسم بتعب..
وبدون شعور نطقت \فيك شي احمد..!!
اشر لها احمد تجلس جنبه..وبالفعل هي قربت لكن الخوف بدى يتسلل قلبها..
الأرهاق والتعب بملامح احمد
احمد\مافيني شي..خرعتـك..
سماح\طيحت قلبي..
احمد\بسم عليه..لاتخترعين ثانيه..
سماح\هو بكيفي يعني..!!احمد انت تعبان..
تظاهر احمد العكس..واتسعت ابتسامته\تخافين علي..
سماح ماردت عليه..لأنه السؤال ابد مو وقته..
هي خايفه ومتروعه..وهو متفرغ..
احمد\كل هذا زعل.. وبحزن نطق...اسف عيوني..
استنكرت سماح كلامه..ومافهمته..وماحبت تكبر الموضوع..وبنفس الوقت موعارفه كيف تفهمه انها خايفه وقلقه\اوكي..شنوا تبي عشاء مدامك جاي بدري اليوم..!!
مسك ايدينها الثنتين وباسهم برقه\ماودي اكل..الشباب بالدوام يقولون زايد وزنـي..
عرفت انه يبي يقفل الموضوع..واحترمت قراره فعلا..
احمد\صحيح زياد وزني.!!؟؟
ناظرت سماح جسم احمد نظره سريعه.... كان كل شي في احمد متناسق.وهو يميل للضعف اكثر من المتن..حتى لحظات تحس انها امتن منه بكثير..وخصوصا لمن حملت
احمد لاحظها يوم جات عينها بعينه وانحرجت\شفيك..!!
سماح\مافي شي..
احمد\كل هذا خجل..
سماح\احمـد
احمد \اوكي.خلاص بسكت..وبصير مطيع..
وفعلا سكت احمد لكن ظل يناظر فيها نظرات كلها حب وهيام وسماح تلهي نفسها بأي شي لأنها عارفه انه يناظرها.... تسند على المخده ومدد جسمه على السرير\انا بنام ساعتين..قوميني العشاء..!!
رصت سماح على ايده وناظرته باهتمام\متأكد انه مافيك شي..
احمد\لا حبيبتي..لاتهتمين شوية ارهاق..
ناظرته سماح نظره اخيره..وطلعت الصاله بعد ماطفت النور..
دخلت المطبخ وقررت تعمل اكل خفيف لأحمد وفكرت تسوي صينية بطاطس باللحم
طلعت ألأغراض اللي تحتاجها من الثلاجه..وبدت تشتغل..
لكن في شي وقف شغلها..
لفت عينها صوب الزباله اللي بجنبها..ولقت شي غريب..

قربت اكثر وشافت ابره مكسوره وانصدمــت بقوه..
شالتها بأطراف اصابعها..وهي خايفه مره..ايش مجيب هالأبره في الشقه...!!
لكن اللي صدمها اكثر انه في ابره ثانيه مرميه..
=======



اخذها فرصه..وقرر يسوي مفاجأه لغلا ويزورها مدام عنده دوره ليوم واحد بالشرقيه..
طلع من البيت بعد مادق على مبارك واكد عليه يحل مكانه بـ جنا
وركب سيارته ومانسى ياخذ معاه الهديه اللي شراها 
لكن في موضوع ثاني كان يشغل باله طول هاليومين..
وماراح يلقى جواب لأسئلته الا من غلا..
تنهد بعمق وهو يتذكر انه صار له ليلتين وماشرب..
واستغرب من حاله..كيف ماجاء على باله يشرب..
يمكن انشغاله هو اللي ابعده عن كل شي..
او يمكن دخول غلا بحياته غيرت اشياء كثيره فيه
ماصار يعصب على اقل شي..وحتى سهراته قلت بشكل هو ماحس به..
مايعرف ليش هالتغيير رضى فيه..
ولاحب يعرف بألأساس..
لأنه متأكد انه الشرب صار جزء من حياته..وصعب انه يتركه..
اشياء كثيره قدر يتركها..
واولها الأدمان اللي ضاع جزء من عمره عليه..
لكن الشرب..خلاص صار بدمه..
والله العالم وش بتكون حياته بألأخير..

مرت 3 ساعات وتفكير تركي يتطرق لحياته والجزء ألأكبر حازت عليه غلا..
لمن وصل الشرقيه..ناظر ساعته وشافها ست ونص المغرب..
وصل بيت عمه..ووقف سيارته..اخذ تلفونه ورسل مسج لغلا
"انا قدام باب بيتكـم"
انتظر رد منها..لكنها ماردت..
وقرر ينزل من سيارته ويطق الجرس..
=========









ساعه نفكر انه مشاكلنا بتنحل..
وذيك الساعه نفرح..ونحس انه احنا من عباقرة الزمن..
وساعات نضحك ونقول "ليت الأماني بفلوس"

استنكر لؤي كلام يوسف..وظحك\شالتناقض..!!
احاط يوسف جسمه بيدينه وحس بالبرد وهو جالس بالحديقه \مو تناقض..لكن تقدر تقول..من كثر مانحلم ونعيش نفسنا باأوهام ننصدم بالحقيقه المره.. ومانعرف وش نتايج هالصدمه..ممكن تموتنا بلحظه من عظمها..ونرجع ونقول ليتنا ماتمنينا..ورفع ايده للسماء.... وانغشينا بهالغميه..!!
رفع لؤي عيونه وناظر الغيوم اللي محاوطه السحب..\ليش..!! نيأس..ليش مانعيد التفكير من جديد..!!
جلس يوسف على اقرب كرسي وابتسم\لأنه احنا من لحم ودم..!!واليأس ماشي معنا بطريق واحد..
لؤي وزم شفايفه بحيره\حالتك صعبه..
يوسف\صعبه..سهله..ماتفرق..مدام الحظ متعثر..

لؤي\انشتاين على غفله اليوم..
يوسف\لا يوسف..يوسف العالي..!!
لؤي\.ليش مانهيأ نفسنا لأي صدمه ممكن تدمرنا..ليش هالـ 11 سنه ماعملتنا الصبر..!!
يوسف\ليش تمسكنا بأمل ممكن بأي لحظه ينتهي..!؟
لؤي\ليش مانتكلم..ليش مانقول للعالم قصتنا..!!
يوسف\ليش... في احد بيصدقنــا..!!
لؤي وتجاهل سؤاله\ليش احنا بباريس,,!!
يوسف ويأس خلاص\لأنك انت لؤي..وانا يوسف..!
لؤي\انا خلاص قررت ارضى بنصيبي,,واتزوج عبير..
ظحك يوسف بسخريه وجارى لؤي\ليش هو في حل ثاني..!!
لؤي ظحك معاه وكل واحد يندب حظه العثر\للأسف لا..
وبعد فتره..
يوسف بحزن\لؤي..ليش الماده هي كل شي..!!ليش هالحلم يوقفه هالماده..!!
لؤي وتذكر السبب في غربته ورجع الجرح ينزف في قلبه\تسألني عن الماده..الماده يايوسف ظلتني..وعمت عيني..الماد يايوسف غربتني عن اهلــي..
يوسف بتهور جهله\قوم كلم اهلــك..
ظحك لؤي..ظحك بجنون..ظل فتره يظحك ويظحك ويظحك..ويوسف ظحك معاه شوي..وسكت بعدين....لكن لؤي لازال يظحك..لمن دمعت عينه..ويوسف يــتأمل فيه مستغرب ..
هدى لؤي..ومسح دموعه بالم ..وكأنها هي المتنفس له\اكلم اهلي..كلم اهلي يايوسف.. ودمعت عيونه وهالمره بياس...بالله عليك قولي كيف اكلم اهلي..!!
يوسف\ليش نسيت ارقامهم..!!
لؤي والجرح لازال ينزف لكن طلعت كلماته غصب\هو في تلفون عشان اكلمهم..
يوسف بااستنكار\معقوله..!!
لؤي ورضى بقدره\خلها على الكريم الحي خلها عليه.......الله الوحيد اللي عالم بحالهم اللحين..
وبحزن والم يجرحه قال هالكلمه الصعبه..عايشين ميتين..الله العالم..
عايشين ميتين..الله العالم..
عايشين ميتين..الله العالم..
عايشين ميتين..الله العالم..

رنت الكلمات في بال يوسف.. ونطق لسانه فجأه \"معقوله بعد هالعمر الطويل وألأنتظار ..!!.."
ماقدر يكمل الجمله..مايقدر يأكدها..ماقدر يقرها.
تخيل..تخيل لو لحظه انه احد من اهله ميت..وش بيكون حاله..!!
امه ابوه..اخوانه..معقوله بعد هالعمر مايشوفهم..
هذه اكبر جريمه بيكتبها القدر له..
دعى ربه..دعاه من كل قلبه..دعاه بقلب فقير وراجي انه يحفظ اهله من كل شر..ويقر عينه فيهم..حتى لوبعد سنين طويله..
هو راضــي..راضــي..لكن يشوفهــم..ويرتاح بلقيــاهم..

"
"
"
"
"
ليت الأماني بفلوس..هذا اللي وصل له يوسف..والألم نفسه والماده وقفت حظه..وشعور الخوف في فقدان اهله..!؟

رحلت الوليد لــ لندن قربت..!!؟

وسماح والأبره المكسوره..!!

تركي وشربه..والموضوع اللي يشغل باله..!!

وقرار جمانه اللي جاء بوقته..بتندم عليه..!!؟

وزهد فجر من هالعالم..!!

وماجد..وعبدالرحمن..وابطال برد وجفا..!؟

كل هالأمور بتتوضح اكيد..بالأجزاء القادمه..ولازالت الألام موجوده

الجزء السابع والعشرون
مناجاة روحين على ارض باريس

==================


صدمــه كبيره تخللت روح سماح..ومن شدتها حست بنوبة الصرع تجتازها..لأنه هذه بدايتها...
هدت من انفاسها شوي وحاولت تبعد الرجفه بضم ذراعينها حول جسمها.. جلست على اقرب كرسي بالمطبخ..وايدها غصب تظغط على قلبها..
تبي تنكر الموضوع..
تبي تفسره باي تفسير..
لكن كل الأمور انحطت باسم واحد ماله اثنين..
طلعت كلمات متلخبطه من قلبها ومالقت لها تبرير
"معقوله احمد يتعاطى..!؟حــرام عليك ياأحمد..حرام..
ليش..ليش ياربــي ليش..!!..لاأعقلي ياسماح.يمكن الرجال فيه شي..يمكن مريض.او اوو ايش..!!
ياربــ استغفر الله العظيم..!!خليني احسن النيه..هذه احمد ياسماح..هذا احمد زوجك بسهوله حكمتي عليه..
وكان ماصدقتي اللي شفتيه..يارب شسوي اللحين..شسوي..!!
استغفر الله..استغفر الله..!!.."
ظلت نص ساعه وهي تفكر بعقلانيه..لكن كل ماتتوصل لقرار تصيبها خيبة امل بسبب اللي شافته..
وترجع تفكر من اول وجديد..
عاشت هالنص ساعه بحيره مالها اخر..وكلها شكوك وظن واوهام اختلقتها من عقلها..
ولمن يأست وحست انها بداومه..طلعت من المطبخ ودخلت على احمد الغرفه..وشافته مثل ماتركته اخر مره..
نايم على السرير بتعب وموحاس بشي....والأرهاق والسواد حول عينه..
حنت عليه..وحست بالحنين والحب يوم شافت هيئته التعبانه..
وانزلت الرحمه لقلبها فجأه..وكرهت ظنونها اللي احتلت افكارها..
لكن كل شي تشوفه يدل على شي معين..
ارهاقه..صرخته عليها يوم دخلت عليه الغرفه..تفكيرالكثير..وأخر شي الأبر اللي مقطوطه بالزباله..
واكبر دليل اكد شكوكها...تغبيته عن هالموضوع..
تضايقت من افكارها وحست بالتعب مره ثانيه..
طلعت من الغرفه بهدوء وجلست بالصاله وألأفكار السيئه غصب احتلت عقلها..
-----------------



كل اللي تعرفه انها شافت رساله منه 
وهو اللحين بالمجلس ينتظرها..
والمهمه الباقيه عليها..
ماتعرف وش تبتدي فيه..بشعرها المنسدل ويبيله حركه وحده ويترتب..
ولا السبع بدل اللي طلعتهم واحتارت بينهم
والا المكياج اللي محتاج لمسات بسطيه من اناملها..
طلعت من الغرفه بسرعه..ودخلت على فجر اللي كانت منشغله باأوراقها وتحضير درس بكره..
وطلعت صرخه ناعمه من حنجرتها\فجــر..لحقي علي..!!
ارفعت فجر عينها بضيق..وكرهت هالهجوم المفاجأ من اختها الدلوعه\مو وقتك غلا..!!
جلست غلا قبالها ..وحطت ايد فجر على قلبها\بموت فجر...!!
انصدمت فجر..وعرفت انها الموضوع كبير\شفيك..تكلمــي..!!
غلا\فجر..
فجر بنفس طويل\ايه
غلا\تركي ينتظرني تحت..!!
ماتدري تذبحها..والا تنطنشها وترفع ظغطها..لكن اختارت انها تكون حليمه وتكتم انفاسها بهدوء\كل هالصجه عشان تركي تحت..!!طيب وش المطلوب..!!
غلا\تكفين تعالي ساعديني..مدري شلبس..!!لي نص ساعه محتاره..والرجال ينتظرني..
سكرت فجر قلمها..وعرفت انه السالفه مطوله..قامت مع اختها بضيق وحبت تجاريها
وغلا سبقتها ودخلت غرفتها وعرضت عليها البدل..
وفجر ابدا مافكرت كثير...اول بدله طاحت عليها عينها..اختارتها\هذه حلوه..
غلا\متأكده..
فجر\ايه..يالله لبسي..وطلعت بسرعه قبل ماتسمع شي ثاني..
----------




اول مره يحس بالأحراج من خطب غلا..
من اول ادخل المجلس وهم مكرمينه ومضيفينه وخالصين..
حتى السوالف مع عمه انتهت..الحقيقه ماكنت فيه مواضيع مهمه يتطرقون فيها..
كل حديثهم كان مجاملات وسؤال عن الحال ..وهالمواضيع هذه بالذات مايستلطفها ابدا..لأنها في اعتقاده تضيع للوقت ومالها اهميه في حياته..
وكان غصبن عنه عينه تطيح عالساعه اللي قباله..
وعرف انه تأخر كثير..والخطيبه لسه ماشرفت..!!
لكن حس بفتحة باب المجلس..وعرف انه جاه الفرج..
لكن بعد ايش..!!؟؟
دخلت غلا عليهم بهدوء وعطرها الأنثوي يسبق سلامها..
قربت من تركي ومدت له ايدها وهي متفشله ومنحرجه من نفسها..وتركي بالمثل قام لها من اول مادخلت ومد ايده يرد عليها السلام..
بو احمد\تأخرتي بابنتي..كل هذا لبس..!!
وكأنها ناقصه غلا كلام ابوها..تفشلت اكثر..وماعرفت وش تسوي لأنها لازالت واقفه..تيبست في وقفتها وهي تشوف تركي لازال واقف لها ينتظرها تجلس..
بعد اقل من ثواني حست بروحها وجلست على الكنب 
قام بو احمد..وتركهم لوحدهم وسكر باب المجلس..وعيون غلا تتبعه..
صحيح انه ابوها احرجها..لكن ابدا ماكنت تتمنى انه يطلع ويخليها لوحدها..
وكل اللي قدرت عليه تنزل عيونها بخجل يوم شافت تركي يقرب منها ويجلس بنفس الكنب اللي جالسه فيه..
وعرفت انهه خلاص انتهت..


ظل تركي يتأملها بجرأه.وكل الأحراج والتوتر اللي حس فيه اول مادخل المجلس اختفى..وظل في مخيلته غلا وجمالها الصارخ..
غلا لبست بلوزه حمراء مربوطه على جنب رقبتها بورده حمراء وتنوره سوداء منثور عليها ترتر احمر واوراق خضراء,,
ورافعه شعرها بمشابك سوداء.وشفايفها ارسمتها باللون حمراء ..وخطت عيونها بالكحل الأسود السائل..
ومانست تلون اظفارها باللون الأحمر اللي اضاف جمال من نوع ثاني على شكلها..
كانت فعلا جميله بلبسها وهذا اللي حرك شي كبير في تركي..
بعد ماتأمل تركي كل شي فيها.. تنهد بصوت مسموع على جمالها..هو عرف كثير..وعاشر كثير..لكن ابدا ابــدا ماشاف مثل غلا..كلها نعومه وجمال حاد.... بدت الكلمات تطلع منه بدون شعور..وحب يجرأها \ساعه..ساعه انتظــرك..!

من اول ماسمعت تنهيدته وعرفت انه بيتكلم..لكن ابدا ماتوقعت يحرجها بهالسؤال..
والمفروض اللحين ترد عليه..لكن ماكان عندها جواب لسؤاله..
وش تقول له..!!تقول له انها كانت محتاره بلبسها..!!
تموت..ولا تقوله هالكلام..
كثير عليها اللي صاير اللحين..
قريب منها كثير..ويسأل اسئله محرجه..ماتقدر على هالشي..وغصب عنها ارمشت عيونها بتوتر..
وتركي لاحظها لأنها ماابعد عينه عن وجهها..وابتسم غصب وهو يشوف رموشها ..وعرف انها متوتره..لأنه لاحظ كذا مره كيف تكون هيئتها وهي منحرجه..!!
تركي\اوكي..مو مشكله..اخبارك..!!؟
هدأت نفسها..وحاولت تخفي توترها..وردت بنعومه غريبه \الحمدلله بخير..سكتت شوي..وكملت كلامها وهي تحاول تقوي نفسها....معليش اسفه اني تأخرت..
تركي\لاعادي..انا اللي اسف..ماخبرتك اني بجي..لكن خذتها فرصه لأنه عندي دوره ليوم واحد بالشرقيه..وحبيت اشوفك..

استرسل تركي بكلماته..وحس بهدواة الكلام اللي يطلع منه..وكل هذا بسبب غلا اللي فرضت جو الراحه على المكان..وابدا ماحس بالوقت معها ..وهي بالمثل حست بالراحه لأول مره معاه..
واندمجت معه بدون شعور..
لدرجة انه مضت ساعه ونصف وهم مندمجين لعالم ثاني اول مره يستشعرونه..
صحيح كان تركي يرمي كلمات حاره على غلا..وغلا تولع خجل..لكن مايمديها تنحرج وتعبر عن خجلها وهي تشوفه سعيد بخجلها..
وكل شي يهون ويمر بسهوله..ماعدا لمسة ايده اللي تزيد النبض في فؤادها
حاولت كثير بعيونها انها تنبه وترتجيه انه يخفف شوي عليها..لكن تركي كان حاب هالموضوع..ويستمتع باحراجها..وكانها يطالبها بعيونها انها تزيد خجل عشان تحلو اكثر واكثر..
-------------

الوقت مر..وتعشى تركي بيت عمه..ويوم تأخر الوقت قرر انه ينهي هالزياره المميزه من نوعها....وتذكر الهديه اللي شراها لـ غلا..طلع من المجلس وخذ الكيس ودخل على طول وشاف غلا بنفس وضعيتها تنتظره
جلس ومسك ايدها وبايده الثانيه يفتح العلبه.
عيون غلا ماكانت تناظر غير ايده اللي محاوطه ايدها....لكن بثواني شافت عيونها تبرق بسبب الماسه اللي حاوطت اصبعها

كانت هدية تركي خاتم الماس من ثلاث فصوص متساوين..لبسها الخاتم بااصبعها اللي جنب دبلتها..ومسح عليها برقه وباس اصبعها.. وهو يبتسم لها\شفتي هالخاتم..ابيه يحاوط اصبعك..لاتشيلينه.. 
ماقدرت غلا..غير انها تغمض عيونها..وتستجيب لأوامره بهدوء..وهي تهز راسها بعلامة الموافقه..
ابتسم تركي لها..وياكثر ماابتسم اليوم بسببها..وقرر ينهي هالليله بخروجه اللي جاء بوقته..
طلع تركي من عند غلا..بعد ماودعها وداع حار.. لأنه بيمشي الصبح..بعد ماتنتهي دورته..
وغلا مثل كل مره يطلع فيها تركي من حياتها..تطلع لغرفتها وتقفل على نفسها عشان تلحق على انفاسها اللي تضيع بخروج تركي..
ماتعرف ليش يصير لها كل هذا..
وماتعرف ليه تنكتم انفاسها..
ولاتعرف ليش هي غرقانه في عيونه..!
لكن اللي تعرفه اليوم..
انها اكيد تعشق روح تركي
::::::::
طاحت على سريرها بتعب..وخذت منديل ومسحت كحلها اللي ساح ..وظلت تناظر الخاتم الجديد اللي انضم لأصابعها..وسمعت صوت رنة مسج من تلفونها..مدت ايدها للتلفون.وفتحت الرساله و كانت من تركي..

"مدري هوى..والا وفا.. والا شعور عابر يحتويني..لكن بقول.. انتي ورده
ورده انزرعت في خفوقي...."

ظلت فتره وهي تتأمل بالرساله..وتقرها أكثر من مره..
حست بفرحه كبيـــره هزت كيانها كله..وعرفت انه يحس باللي تحس فيه هاللحظه..
وماعرفت شو ترد عليه..ماعندها كلمات تعبر عن حالتها..
لكن حروفها سبقت شعورها..وخطت باأيدها رساله تفيض عاطفه له..

"مدري جنون..والا حنين..والا شعور قديم احتاوني....وانا بقول..انت الوفا..وانت الهـوى.."
-----------





فتح عيونه بصعوبه..على صوت صلاة العشاء بالحرم..قرب المنبه منه وعرف انه نام مده مو قصيره..
قام احمد من سريره بصعوبه..وطلع للصاله اللي شاف فيها سماح جالسه قبال التلفزيون..
احمد\ليش ماقومتيني..!!
قصرت سماح على صوت التلفزيون..وردت عليه بصعوبه..\حسيتك تعبان,,وماحبيت اجلسك..
اعتفس وجه احمد يوم تذكر التعب اللي صابه اليوم..وسماح مافاتها الموقف..ضلت تناظر وجه احمد وهي تحاول تفسرظنونها..لكنها ماصابت ابدا..لأنه احمد دخل الغرفه مره ثانيه وهو يكلمها\باخذ دوش..وبصلي..
وعلى هالكلمتين اللي قالهم احمد..قامت سماح..وجهزت العشاء الخفيف اللي مو عارفه كيف صلحته..
وكلها ربع ساعه وطلع وهالمره بوجه بشوش ونشيط..لكن الراحه منعدمه تماما بملامحه..
مر الوقت..والسكوت سيد الموقف..والعشاء ابدا ماكان له طعم..وكأنه يمر ويذوب بالبلعوم بدون فايده..
وهذا الشي ذبح سماح اكثر..وعرفت انه السالفه مو سهله..
عدت الليله على خير لكن عيون كثيره ماعرفت للنوم باب
وهل يوم جديد
------------





".ذبحتينا..لحد يشوفك وتصيرين اظحوكة الموسم."

مررت غلا ايدها بشعرها..وهي متنرفزه من جمانه..غلا\وانتي شعليك..خليني اعيش هالأحساس..!!
جمانه بااسلوبها الرجولي\عيشيه..بس نزلي اصابعك هالطويله..فضحتينا..اللي يشوفك يقول حاظره عرس..الماس ومدري شنوا..
تفشلت غلا..وماعرفت كيف تكتم مشاعرها..وتصرفاتها اللي تطلع منها بعفويه..
حاولت تخبي احساسها..لكن ألأبتسامه الحالمه مرسومه رسم بشفاها..ورموشها ترف بتوتر..
لاحظتها جمانه وفطست ضحك غصب\ههههههههههههههههههه..والله والله انك رهيبه يابنت خالي..غلللللللللللوه وش سوى فيك تركي..
غلا بااحساس مجنون\جننني جمانه..ماخلى فيني عقل..
رجعت جمانه بكرسيها لورى وهي تتنهد\ياهنيالك ياولد خالي..طاحت بغرامك غلا..الا تعالي قولي لي..مشى الرياض..؟؟
غلا بغنج\ايه مشى...الله يحفظه..
رددت جمانه كلامها بدلع\الله يحفظه..!!والله انك مجنونه.. الا اقول وش سويتي بالأمتحان..الصراحه اشك انك حليتي..!!؟
غلا\والله ماتعبت نفسي..اللي عرفته حليته..واللي ماعرفته الفت من عندي أي كلام..
جمانه\شاطره حبيبتي...خلي ينفعك تركي..
غلا\اوووه انسي انه في امتحانات وخلي هالأسبوع يعدي على خير..اصلا انا مو عارفه كيف بندرس برمضان..!!
جمانه\اي والله ذكرتيني..الله يعين ياربــ..بس اهم شي انه الأمتحانات افتكينا منها..والباقي دراسه ماتفرق...قومي قومي وراي محاظره..
غلا بدون اهتمام\روحي انتي انا بجلس انتظر البنات..مالي خلق محاظره بعد الأمتحان..
قامت جمانه وخذت كتبها وهي مصدومه من غلا\والله انك منتي بطبيعيه..حتى المحاظرات بتفوتينها..!!
غلا\روحي بس لايطوفك شي..
جمانه بطنازه\اكيد بروح اجل بنتظرك..!
------------- 



واقف مع سلطان بحديقه البيت الكبير اللي تطل على الصاله.... بعد ماطلعوا من الجامعه..

هيثم\شخبار جدي اللحين..!!
سلطان ويتسند على جدار البيت\اسكت ياهيثم..من بعد سالفة ماجد وعبدالرحمن..وهو شاد اعصابه..وعلى أقل شي يتوتر..وامي الله يهديها على الدقه..جاهله اللي يصير وراها..!!
هيثم بااستنكار\ انا مو عارف ليش عمي ماجد مصر يطلع عبدالرحمن بصوره سيئه..والمشكله انه عارف بفضايله على الشركه..!!
سلطان بحيره واضحه\المسأله تعدت عبدالرحمن اللحين..احساسي يقول ماجد ناوي على شي كبير..والله يستر..
هيثم\الله يهديه عمي..دايم عصبي ويفسر الأمور على كيفه..والضحيه احنا..
سلطان\والله محد ضحيه غيري انا مدري اوقف مع منوا والا منوا..!!
هيثم بضحكه سخريه\محد قالك تصير اخر العنقود..!!
سلطان\آآه بس اخر العنقود اسم..والا كل المصايب تطيح علي انا..ويالله عاد ياسلطان تعال حل لنا مشاكلنا..مدري امسكك انتوا ياعيال اخوي..والا احل مشاكل الكبار قبل..خلها على الله بس..
هيثم\ياحليلك ياسلطان..والله وشيبت وتعرف تقول كلام..
سلطان وحس بالسخريه\وش شايفني يالحبيب..اصغر عيالك..احترم نفسك انا عمك..!!
هيثم\هههههههههه والله ياسلطان احنا بدونك ولاشي..المهم وين التمر امي ذبحتني عليه..!!
سلطان يجره من ثوبه عشان يدخل الصاله\امش امش..لاحقين على التمر منت طالع اليوم بتتغدى معي..
هيثم ويحاول يبتعد\اي اتغدى معاك..وراي مذاكره خلها مره ثانيه..
سلطان بااعتراض\اوووش ادخل وانت ساكت..لاحق على الكتب يالدافور..
هيثم بضيق واضح\يوووه ابي انام يااخي..
سلطان ويرص عيونه\قول انك تبي تنام..وفك نفسك..بس لاتحاول بتغتدى معاي بتتغدى..!!
هيثم ويدخل الصاله\امري لله..عمنا الصغير ومانقدر على طلبه..
سلطان بفخر\ايه خلك عاقل وانا ابوك..!!
----------------




الوقت يمر بساعاته وثوانيه...وشهر رمضان بيهل..واشياء كثيره تحددت بجيته..
واهمها..تاريخ زواج تركي اللي بيكون باجازة الحج..
وهالتاريخ كان يناسب غلا اللي تتمنى لو يطول اكثر عشان تتفرغ لتجهيزاتها الغير منتهيه..
اماالوضع عند سماح واحمد كل يوم يزيد سوء..
احمد حياته صارت روتينيه ومقسمها بين شغله اللي ماخذ كل راحته..وبين سماح اللي تنتظر المولود الجديد..لكن لازالت ألأبر دائره غامضه بحياتهم..وسبب هالموضوع نتايج عكسيه للطرفين..
سماح اظطرت تعامل الموضوع بكل برود غصبن عنها بسبب خوفها من معرفة الحقيقه اللي جاهلتها..واحمد ابدا ملاحظ أي تغير على سماح..وهالشي كان مريحه لأجل غير مسمى..
لكن النار شابه ضو بصدر سماح..وتنتظر أي لبس او دليل قوي و جديد عشان تفتح الموضوع اللي خايفه من نهايته..
ونقدر نقول انه هالمشكله فعلا بداية حلقه مجفوه بين الأثنين..

يوسف مسلم امره للباري..وصابر بكل ماتحمله الكلمه من معنى..والدكتور سمير لازال جاهل اخر التطورات والسبب كان تستر يوسف عن الموضوع.. لكنه عند كلمته..المعرض بيفتح بيوم..والسؤال المهم "متى هذا اليوم بينكتب ..
متى بيرتاح يوسف..وبيخطو خطوة المستقبل..!!
=============





حوش الروضه الأخضر..والشمس الامعه واشعتها المنتشره من كل اتجاه..معطي رونق غريب لهاليوم..!!وكأنه تاريخي ويبشر بالخير
اليوم هو بداية رمضان..وكل طبيعه حيه عايشه هالشعور المختلف ..حتى الرملا اللي تهب من وقت لأخر كأن لها احساس اخر..ولاكأنها ذيك الرملا اللي تحجب العين وممكن تأذيه..
الحناجر جافه وممتنعه عن الماء..لكن ماأحلاها من مناعه اذا كانت لوجه الله
والقلوب خاشيه وصبوره وتنتظر الشفق ألأحمر يعلن خيوطه لأجل الحل من الصيام..
والمدارس والكليات والشوارع مزحومه بالناس لكسب عيشه وتأدية واجب مفروض
لكن بيظل شعور اول يوم رمضان مميز من نوعه حتى لو القدر كان يعاند ويقر قرارات صعبه
بيمر هالشهر ببرده وجفاه..
:::::::::::::

فجر\حاولي تنسقين وقتك..وان شاء الله خير..!!؟
سحبت ياسمين اللوحه المعلقه بالممر ومسحت على جبينها ألأبيض بحراره....وثبتت اللوحه للمره الثانيه بدبابيس محكمه\وهذا اللي اسعى له يافجر..لكن صدقيني الوقت ضايع جدا...وشكلي باخذ اجازه بدون راتب عشان اتفرغ لأمي..!!
فجر بااعتراض وهي تعطي ياسمين اللوحه الثانيه\لا ياسمين..لاتسوينها..انتي بس لاتحطين في بالك..وصدقيني رمضان بيمر بسهوله..واذا على المديره انا بكلمها بنفسي..لكن ارجوك لاتاخذين اجازه..!!
ياسمين بدون اقتناع\مالي وجه يافجر..لين متى بتظل هالمديره راضيه علي..صدقيني خايفه يجي يوم تطردني وتقولي حلي مشاكلك في بيتك احسن لك..
ظحكت فجر بمراراه\الله لايقوله..بعدين لاتخافين مدام فجر معاك..
ابتسمت ياسمين غصب وبداخلها تدعي لصديقتها\ليت مثلك ملايين يافجر..
ناظرت فجر اللوح اللي معلقه باهتمام وردت على ياسمين\لاياحبيبتي فجر وحده بس..مالها اثنين..
ياسمين وتأكد لها\وانتي الصادقه..مالك اثنين يافجر... اقولك بقى لوح والا خلاص..!!
فجر بااعتراض\لاكفايه ملينا المكان..ماسمعتي انه الجمال في البساطه..!! 
ياسمين بحاجب مرفوع\للأسف ماسمعت..!!
فجر\افا والله صديقتي..ولاتعرفين..!!
ياسمين\شفتي عاد..!!ورجعت تناظر اللوح..صحيح كذا احلى..بس لو نزيد من الأطار الأخضر بيكون اجمل..
فجر\وهذا حالتنا احنا..نشيل ونحط..اللي يقهر انه بعد رمضان بنشيل كل هالحفله المحطوطه..
ياسمين\ههههههههه وانتي الصادقه..امشي نكمل السيب الثاني..
مسكت فجر باقي اللوح وجمعتهم واتجهت للسيب الثاني..وياسمين تتبعها وبأيدها الدبابيس..
---------------




النوم عيا يجيه..والحيره اسرت تفكيره..
وبكره بداية المشوار
ياشموع تنور دريبه
او اشواك تعثر طريقه
لكن هو امله بالله كبير واحساسه الكبير يقوده
بكره تقررت رحلة الوليد لـ لندن
ومشاعر كثيره تجتازه
وافكار غريبه شتت عقله
لكن لامجال للتراجع
بكره اول الترحال
وبداية الأمل
ونهاية ألأحزان
وبهاللحظه هذه بالذات الوليد يجهز اغراضه اللي يحتاجها بسفرته
وحاط على السبيكر عشان يسمع توصيات ابتسام الأخيره
ابتسام\الوليد لاتنسى جاكيتك البني..لندن هالوقت بارده..!!
ظحك الوليد وطلع جاكيته ودخله بالشنطه وقرب من التلفون عشان يرد\كأنك حاسه..تصدقين نسيت..!!
ابتسام وعصبت عليه\يعني لازم اذكرك.آآه بس...ليتني جنبك عشان اخبطك على راسك..!!
الوليد ولازال يدخل ملابسه\اقول تراني معطيك وجه كثير..شنوا تخبطيني على راسي..!!
ابتسام\استح على وجهك مين الكبير اللحين..!!
الوليد وهو واقف جنب التلفون\انا طبعا
ابتسام\لا انا..
الوليد ويقرب اكثر\لاانا
ابتسام وهي ترص على السماعه بغيض\لاانا..
الوليد ويعاند بمرح وهو يتذكر كلمة يوسف المشهوره "انا اخوكم الكبير ولازم تحترموني"\انا قلت لك
ابتسام نفس اللحظه رجعت لها الذاكره وهالمره ماحزنت بل العكس غمرتها فرحه غريبه وهي تتذكر شقاوة يوسف..وعم الهدوء بين ألأثنين والذكرى كانت عنوان لحظتهم..
لمن استوعب الوليد ان ابتسام لازالت على الخط..رفع السماعه وسكر السبيكر ورد بهدوء وهو يجلس على السرير\ابتسام
ابتسام بنفس الأحساس\معاك الوليد.
الوليد والف احساس يعيشه\بكره لندن تناديني..!!
ابتسام بعبره مكتومه\الله يحفظك ويرجعك سالم..
الوليد ويبي يحس بألأمان\واثقه فيني ابتسام..
ابتسام وعطته الأمان\روح الله معاك يالوليد
تنهد الوليد براحه..وابتسم\اوكي ابتسام بسكر اللحين..مع السلامه
ابتسام حطت ايدها على فمها تمنع العبره \الله يحفظك
------------------





يوم مختلف عايشينه بباريس 
يوم جديد من نوعه..
الحنين زاد عن حده..والأشواق مشتعله وتنتظر مين يطفيها..
والعيون راجيه تبكي بصمت ..ولفحةالهواء تسمح هالدموع بكل هداوه وتبدلها بـ ثلوج تجمد الفؤاد قبل الروح
مثل كل سنه تمر..يهل شهر رمضان على يوسف ولؤي بكل حيويته
ولولا الغربه اللي مكدره صفو حياتهم كان هالشهر بيكون غير بخيره ورحمته اللي ينزلها الله على عباده
ومحد بيحس بهالشعور غير اللي مجرب مرارة الحرمان ..
لكن مين ينصت ويستشعر هالألم..!!
مين يقبل دعوه خفيه من زوايا وحوانيت بيوت قديمه
مين يرجي ويستجيب لأيد فقيره ممدوده بكل وهن وضعف..
مين اللي عيونه ماتنام غير الله..سبحــانه جل جـلاله..
يوسف ولؤي مستشعرين هاليوم بكل احساسه..ومرتجين خير بهالشهر الكريم..
والتفاؤل كان حافز قوي بنفوسهم المؤمنه
مايعرفون ليش شعور الراحه آسرهم..!!
ولا حابين انهم يكدورن جمال هاليوم بغربتهم..
كانوا عايشين كل لحظه وهو يسمعون صوت القرآن بالحي الفقيرالعربي اللي ساكنين فيه
وكانه هالصوت معطي لحياتهم رونق مختلف واحساس بالراحه..
والعرب اللي اغلبهم من المغرب العربي كان لهم دور فعال في الحي..ووجودهم كان كافي ومطمئن وكأنهم سند لمسلمين كثير متغربه
بالفعل اول يوم من رمضان كان له تجديد لحياتهم وصفاء لروحهم الصابره
وهذا كله من الرحمه والطمأنينه اللي نزلت بشهر هالرحمه..

وبهالوقت لؤي بالمطبخ وعافس الدنيا بمحاولته الفاشله بالفول المدمس اللي بيكون الوجبه الرئيسيه لليوم
ويوسف متذمر وموعاجبه الوضع ابدا
يوسف\ياأخي انا ااشك اليوم بنفطر على خبز وماي..!!
لؤي بااندماج تام وهو يحرك الزيت من جهه ويقطع البصل من جهه ثانيه\وانت ليش حارق اعصابك..هذا يزاي اني ماابيك تشتغل اليوم..خلني بحالي وجهز الطاوله اذا ماعليك امر يالحبيب..!!
يوسف بسخريه\الطاوله تجهزت لها ساعه..بس ولي يرحم والدي لاتكثر بصل مااحبه..!يكفي هالزبده اللي تارسها بالمقلى..!!
لؤي وتنتقل عينه ليوسف مره وللمقلى مرات\هذا سر المهنه..الزبده اهم شي بالطبخه..والا مفكر يلستنا بالمطعم ماعملتنا اصول الطبخه..11 سنه يبه خبره..علامك..!!.
يوسف بملل وهو يتسند على باب الثلاجه\ماقلنا شي..بس واللي يرحم والديك لاتكثر منها..خلنا نضمن وجبه وحده تسد جوعنا ليوم كامل..!!
لؤي ويضرب على صدره بفخر\على ضمانتي اليوم..بس الله يخليك لاتيلس تدق فوق راسي..روح خذ لك غفوه قبل الفطور..وانا بقومك قبل الآذان..
طلع يوسف من المطبخ وهو شاك بكلام لؤي..لكن تعب الصيام ووقفة الصبح ارهقته
تحمل على باقي صحته ودخل الغرفه وهو ناوي يقرأ له بقية جزء الثاني من سورة البقره اللي بدى فيها اليوم بعد صلاة الفجر..
فتح المصحف وظل يقرأ بكل هدوء وسكينه وحاول بكل استطاعته انه يعي كل حرف ينطقه ويندمج بالقراءه 
صحيح كان يلاقي صعوبه في البدايه..لكن بألأخير بلاشعور قدر يندمج بكلمات الله سبحانه..
وحتى لو كان بمشقه..لمن استوقف عند آيه ذكرته بشي خفي جاهله من سنين طويله..
رجع يقرأ الآيه وهالمره بتركيز اكثر من قبل..لمن شعر باليأس..وحس بحرقه تتخلل جوفه من الصميم
وبدون شعور نزلت دموعه على المصحف وهو يقرأ الآيه مره وثانيه وثالثه ورابعه لمن استوعب اللي مكتوب وحس بالعذاب وتذوق معنى الحرمان اللي ضيعه بأيده..

(اُن الصفا والمروه من شعائّر الله فٌمن حّج البيت او اعتّمر فلا جنُــاح عليه ان يطّوف بهما ومن تطّوع خيّرا فأن الله شاكر عليم)

هذه الآيه ذكرته باأطهر بقاع الأرض..واصفى مكان للبشريه
ذكرته بحرمانه لـ هالواجب اللي أي مسلم ممكن يأديه بكل سهوله
ايام طويله لاتحسب ولاتذكر..مسافات عديده تفصله بين اقل واجباته
من حقه يعبر ..من حقه يشكي
من حقه يقول انا مظلــوم..مظلــوم..
مرات لحظات قصيره ويوسف ماقدر يتسوقف دموعه المتتاليه والمه اللي جاثم بصدره..لمن سمع صوت لؤي يناديه بأن وقت المغرب دخل عليهم..
سكر المصحف بعجله..ومسح دموعه الحاره اللي ملت روموشه..وطلع لصديق غربته..يحل صيامه معاه على الحلوه والمره
==========




ماسكين طريق راس تنوره ....وبحظنها اخوها عمر..
تسمع صرخات امها..لكنها مطنشه والا بدخل التمره بفمه وبتفطره..
هند\حسبي الله على بليسك يابنت..تركي الولد ماتشوينه يصيح..!!
جمانه ومو هامها الموضوع وتحاول تدخل التمره بفمه الصغير\يمه الله يهداك طالعي الطريق بقى لنا شوي وبنوصل الخبر..لاتلخبطيني..!!خليني اوكله بهدوء..
هند وتلتفت لجاسم\جاسم شوف بنتك بتذبح الولد..!!
جاسم\وانت شعليك منها خليها تأكله اللي تبي..
هند بعصبيه تنرفز\ ماتسمع صياحه..مو هامك ابد..
جاسم ويناظر الطريق بكل هدوء\ومين قال انه مو هامني..ذكري الله تونا محللين صيامنا..
هند\ايه مو انتوا اللي حملتوه ببطنكم وتعبتوا عليه..!!؟اصلااا
جاسم\يوووه بدينا عاد..ويناظر جمانه بالمرايه..جمانه خلاص لاتعطينه تمر..
هند\بس هذا اللي قدرت عليه..!!
جمانه وضحكت غصب\خلااااص ماراح اعطيه شي..وتحب اخوها على خده بقوه..ياقلبي عليه بيجننني هالولد..!!..اقول يمه متى بنشوف ناصر..!!
هند\ودي اروح له اليوم...يمدي جاسم..!!
جاسم\على راحتكم..ماعندي شي اليوم.!!
هند\خلاص اذا بعد صلاة التراويح نروح له..!!
جاسم\خير ان شاء الله..!!
جمانه وتدخل جسمها قدام شوي بدفاشه\اقول يمه بيجون بيت عمي من الرياض..!!
هند وعصبت على هالحركه\اول شي بلا حركات صغار ورجعي ورى..وثاني شي جدتك تقول احتمال يجون وحتمال لا..ماعطوها كلمه..
جمانه\..ياليت يجون من زمان ماشفناهم....!؟
هند\ان شاء الله..ماوصلنا..!!
جاسم\ربع ساعه وواصلين..!!

وصلت هند بيت الجد يوسف وتفاجأو بالعايله الكريمه كلها موجوده
وكانت هذه المره الأولى اللي يجتمعون فيها بعد الأمتحانات
والبنات كانوا ماخذين نص الجلسه بسوالفهم وحكيهم عن نهاية الأختبارات وبداية رمضان والمسلسلات الجديده اللي راح تعرض واخر الطبخات ..
راوين ماسكه حلى الأيس الكريم اللي صلحته فجر وناويه تقضي عليه\فجر انتي رهيبه..بكره سوي مثله بعد..
فجر وهي واقفه تزوع بقية الحلى\من عيوني ياراوين..بس اخاف تملين..!!
راوين وتاخذ قطعه ثانيه\لاتخافين ماراح امل..
غلا جايه من بعيد وتجلس وسطهم بدفاشه\وسعوا يالربع انا جيييييت..
ابتسام كان باايدها قهوه وانكب الفنجان عليها\لاااااا غلاااااا شوفي وش سويتوا..!!
غلا باحراج وهي ترمش بعيونها وتعطي المناديل لأبتسام\اسفه بسوم..والله مدري متفاعله بقوه اليوم..!!
جمانه بهجوم مفاجأ\الا قولي خبله..وماتعرفين كيف الذرابه..!!.
غلا وتخزها بعينها\اووش ..يازينك ساكته..!!وتلتفت لأبتسام..اسفه ياعمري..ياربي فشله..!!
ابتسام وهي واقفه وتبتسم لغلا\لاعادي...اهم شي ماحرقتني جات بطرف ثوبي مو مشكله..!!
جمانه وتعاند بصوت خشن\الا حرقها شوفيها كيف محمره..كله منك ياحماره ماتشوفين..حرقتي بنت خالي..!!
ابتسام وهي تمشي للمطبخ\جمانه سكتي احسن..لاتقولين كلام ماقلته..
جمانه\هههههههه والله انكم رهيبات...وبصوت عااالي ..بنااااااااات اخير اجتمعنا..واااي مو مصدقه..
الجده سمعت جمانه تصرخ من بعيد..وماطافها الموقف ابدا\قص بلسانك ..جمانوا وش هالصراخ..!!
جمانه بصوت اعلى\شفيك ياجدتي خليني اعبر عن فرحتي..!!
الجده وتماثلها بالصوت\ماعندنا بنات يعبرون عن فرحتهم بصراخ..!!
جمانه وتاشر على خشمها \ان شــاء الله على هالخشم..لاتزعلين علينا بس..
راوين\ومين يقدر يزعلك عليك ياجمانه..!!
جمانه بزهو\ياي احرجتوني الصراحه..شكرا شكرا
فجر وتجلس جنبهم\اقول بنات بترحون تصلون التراويح..!!سميه بتروح..!
غلا بااستغراب\هي قالت لك..!
فجر\ايه توها سألتني انا بروح..اذا بتروحون قوموا تجهزوا مافي وقت..!!
راوين\ايه كلنا بنروح..!!
سماح وتقوم من مكانها\يالله اشوفكم على خير...
فجر\وين..!!مو رايحه معنا المسجد..!!
سماح\لابطلع احمد ينتظرني بره..
ابتسام وتوها جايه\وين بتورحون..!!
فجر وتناظر ساعتها\بنصلي بالمسجد يالله قوموا..!!بسرعـه جمانه وغلا انتوا واول ناس لازم تقومون..!!
جمانه وتقرب من غلا\اقول قربي..
غلا وتقرب\شفيك..!!
جمانه\الحبايب جوا والا ماعندك خبر..!!
غلا تناظر البنات وتخاف احد يسمعها\لاتحرجيني ياحماره..!!
جمانه ومصره\قولي جاء والا لا..!!
غلا\مااعرف..!!
جمانه انصدمت\من صجك..!!؟
غلا ببراءه\والله ماأعرف..!!
جمانه\سألي اخته..!!
غلا باحراج\لا استحي..!!
جمانه\وش تستحين منه..!!وبعدين تعالي في وحده هالأيام ماتعرف اذا خطيبها جاء والا لا..!!
غلا\وانتي مفكره اني داقه سوالف معه اربع وعشرين ساعه..!!هو نادر مايكلمني مايفضى..!!
جمانه\ايوه ايوه..البنت مستأه..ياقلبي على الحب شو بيذل..!!
غلا بحالميه\سكتي جمون لاتزيديني..!! وتذكرت الصلاه..قومي نتوضا كلهم قاموا
جمانه وقامت\اي والله صدقت فجر اخر ناس حنا..
-------------





بمكان ثاني بالرياض..وبمبنى جنا بالتحديد كان تركي جالس بمكتبه ويشيك على اخر الفواتير بنفسه
تذكر ساعتها المسج اللي رسلته لها غلا ليلة امس وهي تبارك على دخول الشهر
وتوه يفكر انه يكلمها ويبارك لها..وعلى طول مسك التلفون الثابت ودق على رقمهااللي حفظه بسهوله..وماحصل رد
دق ثانيه وهو متوقع الرد السريع لكن انصدم
انها قفلت الخط بوجهه..
نزل السماعه على الطاوله واشتدت اعصابه وهو متفاجأ من الللي صار
زم على شفايفه بضيق ومسح على وجهه بننرفزه وهو مستنكر تصرف غلا
والمصيبه انه هذه اول مره احد يسكر بوجهه 
قام من مكتبه بعصبيه وظل يمشي بالممرات بدون هدف لمن قرر انه يطلع من المبنى ويتوجه لمبارك في المزرعه
---------


الصباح مر على الوليد وثامر بسرعه
طلعوا على المطار الساعه سبع وركبوا الطياره بعد نصف ساعه من دخولهم المطار
ويوم حلقوا بالجوا ارتاح قلب الوليد وهدت اعصابه وهالشي حس فيه ثامر يوم سمع تنهيدته الطويله

ثامر\سلامتك من الآه 
الوليد ويسند ظهره على ورى\تعبان ثامر
ثامر\تونا بالحمد..مامداك تتعب..
الوليد\وبتحسدني على الكلمه بعد..!!؟
ثامر ويستعد للنوم\خلني انام مقومني من عز نومي..!!
الوليد\ولك عين تنام.توك تتريق علي..!!
ثامر وظحك غصب\ههههه اقول كلنا تعبانين انت نام وانا بنام..ورنا مشوار طويل.ولف ظهره على الجهه الثانيه..يالله سلام
ابتسم الوليد لثامر وظل يناظر السحب من النافذه قد ايش هي قريبه من عينه
وتمنى بلحظة جنون يلمسها ويتحسسها..وظحك على تخيلاته الواسعه
فكر انه ياخذ له غفوه قبل مايوصل لأنه أنه رحلته اليوم يتكون شاقه وخصوصا مع البرنامج اللي اعده
لكن وين يجيه اليوم وقلبه يرف وينبض بجنون وهو يتخيل انه ممكن يسمع خبر عن اخوه
مايعرف ليش هو متفائل حيل بهالرحله..والغريب بالموضوع انه ماله واجهه معينه
لكن احساسه كل ماله ويكبر والسبب لازال غير معروف..
---------------





واقفه بممر الصاله وماسكه تلفونها ولازالت تعيد الأتصال
لكن لامجيب..
وتأكدت انه زعل من عدم رده..
قطعت اظافرها الطويله من القهر.. وسبت عمرها على غبائها الشديد
يعني لازم تسكر في وجهه السماعه
صج غبيه..!!
تمنت لو تكون جمانه جنبها اللحين لكن جمانه طلعت تزور اخوها..!؟مو عارفه كيف تتصرف,,
هي ماصدقت انه يدق.. لكن مكالمته كانت بوقت غلط
هي كانت تصلي ونست تحط تلفونها على الصامت وبحركه غير مقصوده قفلت الخط بوجهه..!
ناظرت شاشة تلفونها وعرفت انه لها ثلث ساعه وهي تحاول تحصل أي رد منه..
رجعت الصاله بملل وبخطوات بطيئه..وحصلت راوين جلسه بكنبه مزدوجه و تبتسم لها..
تذكرت كلمة جمانه لها..وقررت انه تسأل راوين عنه
لكنها موعارفه كيف تبدى بالحكي...اول مره تنحط بمثل هالموقف وتحس بالحرج الشديد..
لكن راوين هي اللي بادرت وكأنها حاسه باللي تحمله غلا..
راوين وتأشر لها\حياك..!!جلسي.
جلست غلا بهدوء وبدت رموشها ترف بتوتر..ناظرتها راوين بتفحص وهي تتخيل مستقلبها مع تركي وش مصيره..!!لازالت تجهل العلاقه اللي بينهم وين وصلت..لكنها متفائله خير..وان شاء الله احساسها مايخيب..!!
غلا وهي تشبك اصابعها\ودي اقولك شي..بس مو عارفه كيف ابدى..!!
راوين باابتسامه مطمئنه\قولي غلا اسمعك..
غلا\هو سؤال عادي..بس اناااا..مممم..مو عارفه شقول..
راوين\لهدرجه السؤال صعب..!؟
غلا\لا موصعب؟؟خلاص بقول..تركي جاء الشرقيه معكم..!!
راوين \لا..هو بالرياض..
غلا بخيبة امل\اها.
راوين\ليه في شي.!!
غلا بحزن شديد\لامافي شي..
امآل كثيره تصورتها غلا..كانت بالفعل تتمنى لو يكون تركي موجود..
تعكر مزاجها وتضايقت اكثر من اول..
وتمنت انه ماسألت راوين وانحطت بهالموقف..
انقضت هالليله على غلا وهي بحيره وقلق وكانت بين فتره وفتره تحاول تدق على تلفون تركي
والنتيجه كانت وحده..
عدم الرد منه..
--------------------





السماء ضبابيه..والشمس مغيمه على هالبلاد
والثلج يتساقط..والناس في زحام..
هذه لندن مدينة الضباب
الوليد وثامر بدوا جولتهم في هالمدينه ولازالت الأوضاع لحد الآن هاديه وتكسوها روح الأستطلاع
لكن الغريب في الموضوع الحماس بدى يقل عند الوليد .لكن ماحب يبين هالموضوع قدام صديقه

ثامر\ماتوقعت احصل كل هالخليجين بهالشارع..!!المفروض يسمونه لنا..!!
الوليد\وهذا واحنا برمضان..لكن اغلب الموجودين طلاب..مااشوف عوايل..
ثامر\في هذه صدقت..!!
الوليد بأسلوب ينرفز\يعني في اللي قبلها كذبت..!!
ثامر\ياأخي شفيك كبريت..ماتصدق اغلط بكلمه..علامك..!!
تندم لوليد على اسلوبه الشديد..هو فعلا مو عارف وش فيه..!!
يمكن كان متوقع شي معين وماصار..!!
او يمكن كان يتمنى امور ثانيه..!!
مو عارف ايش اللي يبيه..كل اللي يعرفه انه يطلع على لندن وبعدها اذا لقى فرصه بيطلع على باريس..
وفعلا هذا للي صار يومين قضاها الوليد وثامر في لندن بدون هدف معين
اغلب يومهم ضاع في المناطق المشهوره في هالبلده واللي يتفادون فيها العرب بشكل خاص
لمن جاء اليوم الثالث اللي مشوا فيه لباريس عن طريق قطار يوروستار(النفق المائي اللي يفصل بين هالمدينتين)





وحدثت المعجزه في هذا اليوم..
من اول ماتثبتت رجل الوليد على ارض باريس..واول مانسمة الهواء لمست ملامح وجهه..
واول ماحجبت عينه شعاع الشمس..
وبمكان ألأنتظار بالتحديد
حدث شي غير توقعاته وآثار فضوله..وزاد حماسه..
شي غريب..شي غير مرئي..
كان احساس..احساس جديد اول مره يسكن بداخله..
احساس المناجاه تخلل روح الوليد وغرس الم فظيع بقلبه..
ماكان يعرف وش تفسير هالأحساس..
لكن هالشعور كان مصاحبه من اول مادخل باريس..
كان يحس بألحزن يأسره كل مالبى هالنداء..
كان كل خطوه يخطوها تتعبه وتحطم مجاديفه..
كان يحس بالخناجر تطعن قلبه وتفتته بكل قوه وجبروت
كان يحس بالضعف..والوهن الشديد كل مايتعمق بالتفكير..
لدرجة انه وقف في مكانه..وظلت رجله ثابته على الأرض..وماعرف يتحرك بعدها ولا خطوه..
وعلى كثر الألم اللي كان يعيشه كان هناك نور طفيف بحول عينه..لكن حتى هالنور كان بمثابة غشاواه تحجب عينه عن امور ثانيه يجهلها..
وكل هألأمور اللي اختلطت براس الوليد وسببت له الصداع الشديد والتفكير بغير عقلانيه لمن حس بعدم التوازن وتثبت ايده بـ كتف رفيق دربه ثامر بكل قوه..وتسكرت عينه بكل ضعف ووهن..
واخر شي سمعه صرخة ثامر وهي تناديه وتدعوه بالثبات..!!

و بنفس الوقت..وبهالثواني اللي تمر على الوليد
كان في قلب ثاني يناجي..
يشكي بغرابه..ويجاهد الأحاسيس الجديده اللي تتسللت روحه فجأه
كانت روح يوسف بين حياتين..
كان يستشعر روح الوليد..ويحسها قريبه جنبه..ماتفصله عنه الا اميال معدوده.
كان يحس بالدفا يكسو جلده..والبروده تلطخ عظامه بكل قسوه
كان يحس بحنين غريب وقوي يجتازه من فروة راسه لأخمص قدميه..ومن عظم هالحنين بدى يبكي ويبكي.. ويبكي بدون توقف..

وبين بكائه كانت هناك شهقات متتاليه ومؤلمه..لمن احس بلحظه انه روحه شارفت على الطلوع..







مناجاه
ضعــف
الالام
احاسيس جديده تقررت بين روحين ...يوسف والوليد
ياترى ..هل قربت نهاية المشوار..!!

عاطفه
الفه
حب
امور استجدت في علاقة تركي وغلا 
هل هذه بداية المشاكل..وهل ستغير في شخصياتهم ..!!

حيره
برود
ضياع
جفوه تنمو بين سماح واحمد..
هل تأثيرها سيكبر مستقبلا...!!


امور استجدت في هذا الجزء..ومشاكل في بدايتها..لها تأثير على بعض الشخصيات..
تابعوني في ألأجزاء الباقيه..من برد وجفا..ونسمة هوى..

أختكــم\وصيت 




الجزء الثامن والعشرون
لحظة لقاء...ولحظة وداع..!!

==============




الرؤيا لازالت ضبابيه بعيونه..يحس بااصوات كثيره ترن بأذنيه لكنه مو قادر يميزها..
حاول يركز اكثر بجموع الناس اللي يمشون حوله..لمن استقر على وجه صديقه ثامر..
التفت على المكان بنظره سريعه..وعرف انه لازال بالمحطه...
رفع ايده بوهن شديد.. وثبتها على راسه..وظل يظغط باأماكن متفرقه على جبينه المعرق
وعيون ثامر كلها خوف وقلق عليه..
\الوليد..تسمعني.!!
الوليد ولسانه ثقيل\..احس بدوخــه..واتسعت عيونه اكثر....شصار..!.؟
تنفس ثامر بارتياح كبير..ورجع يناظر الوليد بعد ماهدأ اعصابه\ماأعرف شقولك..انا اللي محتاج تفسير اللحين..
الوليد على نفس وضعيته\شلون..!!؟
ثامر ورجع يتذكر طيحة الوليد عليه...ولازال مستنكر الموضوع\طلعنا من القطار زي العالم والناس..وفجأه حسيت بأيدك على كتفي ثقيله..التفت عليك وشفت على وشك انك تطيح...مسكتك بسرعه وجلستك على هالكراسي وانا مصدوم ..حاولت اصحيك بكل الوسائل و ..هذا انت قدامي.. ورجع ياخذ نفس طويل ويهدي نفسه بهالتنفس البطيء...واللحين..انا اللي اسألك شفيك دخت..!!
مع حديث ثامر باللي حصل.. استرجع الوليد الأحساس المرير اللي انتابه فجأه..وهالمره بااحساس اقل من قبله ....لكن مع ذلك لازال شعور المراره يتخلل الوليد لدرجة انه مااستبشر خير بهالرحله..والدوخه اللي لازالت تصاحبه زادت على نفسيتة واتعبته اكثر..وماقدر غير انه يتسند بضعف على المقعد ويظغط على جبينه بالم..وهذا الشي اثار فضول ثامر وشعر بالخوف على الوليد اكثر
ثامر\الوليد ..انت بخير..!!
الوليد وعيونه ناعسه\دوخه مو طبيعيه...احس راسي ثقيل..
ثامر ومو عارف كيف يتصرف\لأنك صايم يالوليد..وانت الله يهداك ماريحت نفسك..كل شي تبيه بسرعه......وسكت شوي..وكمل.المهم انت بخير...طيب تقدر تمشي على ألأقل ندور لنا فندق تريح فيه..!!
الوليد غمض عيونه لعل تخف الدوخه..ورجع يفتحهم وهو يتمتم\ايه..ايه..
ثامر بشك\اكييد..!!
الوليد ويجاهد الدوخه\اكيد..
ثامر وقف ومسك الشنط\اوكي مشينا..!!؟؟
وقف الوليد بصعوبه..وايده لازالت تظغط على جبينه..يحس بمراره وثقل بلسانه..لكنه حاول يقاوم لأجل ثامر..
وبالفعل قدر ظاهريا..لكن بالداخل يحس بالتعب الجسدي والنفسي..وصيامه ارهقه اكثر..وهو محتاج للراحه بعد مشقة السفر..لكن قلبه ظل يخفق بصوره مو طبيعيه ..وهالشي اتعبه وشتت افكاره ولخبطها..
مشى الوليد..بمساعدة ثامر وطلعوا من المحطه بصعوبه.. وهم ضايعين بهالمدينه الكبيره..
------------------





فتح عينه بصعوبه ومد ايده يدور نظارته الطبيه....وماحصلها بالجهه اليمنى..مدها بالجهه اليسرى..ونفس النتيجه.. تنرفز وزفر بضيــق كبير ...وقام من سريره بكسـل وهو يحس بالصداع الشديد..وتعكر مزاجه يوم تذكر انه سبب هالصداع شربه المفرط بسهرته امس بالمرزعه..
طلع لصالة شقته وناظر الأكواب... المرميه على ألأرض والورق وعرف انه الهندي ماجاء ينظف..
دخل المطبخ وهو ناوي يشرب ماي..لكن تذكر بالأخير انه برمضان..وهنا تضايق اكثر لأنه يحس بالعطش والملوحه في حلقه...

طلع من المطبخ و دخل غرفته وخذ الفوطه وهو بالحمام استرجع كل اللي صار ليلة امس بعد ماطلع من سهرة المزرعه هو ومبارك وكملوا سهرتهم بالشقه لحد نصف الليل وبعدها ماتذكر وش صار له..ولايعرف هل مبارك بات معه او رجع بيته..لأنه سكر وفقد عقله طبعا ونام بدون مايحس بنفسه..
طلع من الحمام وبدل ملابسه بعجله لأنه ناوي يمر المبنى وقبل مايطلع من الغرفه سمع صوت تلفونه يرن..وهالصوت كان قريب منه..دارت عينه على الغرفه وماشافه..ويوم مشى كم خطوه حس بشي ضرب رجله...وكان التلفون هو اللي مرمي بالأرض واللي يدق عليه مبارك..
ظغط على رد وطلع من الشقه\نعم
مبارك\وينك ..ليش ماترد..!!
تركي ويظغط على زرالدور الأرضي \موجود..بس ماانتبهت للتلفون.. وبصوت ثقيل..مريت المبنى..
مبارك\انا من الظهر موجود..استغربت ليش ماجيت لحد اللحين..!!
تركي \راحت علي نومه....ويركب سيارته...اقول اشوفك بعد خمس دقايق...سلام..
مبارك\اوكي...سلام..

بعد ماسكر تركي من مبارك..لفت انتباه الـ 14 مكالمات الوارده..
وكانت ثلاث من مبارك.و11من غلا واخر مكالمه كانت بوقت الفجر..وعبس وجهه يوم تذكر الموقف اللي صار امس..
طلع نظارته الشمسيه من الدرج ولبسها لأنه مايقدر يعيش بدون نظاره....وقرر يصرف الموضوع عن باله حاليا..وهالـ 11 مكالمه بيتجاهلها لأجل غير معروف..
-----------------




موعارف ايش اللي صار له بالظبط..ولايذكر كم ثواني مرت وهو عايش هالأحساس الغريب..
لكن اللي يعرفه انها لحظات كانت قصيره ومعذبه بنفس الوقت..
كان شعور الحنين لأهله متعب لدرجة الجنون..
ولوعة الحرمان كانت مميته وقاسيه بذيك اللحظه..
والدموع اللي تنسكب بوجهه وتنتج الحراره بمحاجرها..هي كانت بمثابةالعزاء له.. والشي الوحيد اللي ممكن يفرغ فيه شعوره اللي يحس فيه في ذيك اللحظات الصعبه..
لكنها مرت بعذابها وجفاها..مرت بكل ماتحمل من الا لام ولوعه ..
وصبره الحليم بشهر الرحمه.. كان دافع كبير بثباته وتحمله..
وماكان لسانه يردد بذيك اللحظات الا كلمتين
"يارب صبرك.."...بارب صبرك.."

وبكل هدوء حس يوسف بالطمأنينه والراحه تتخللت روحه وتدفي عظامه وثبات في نبضات قلبه....
وحمد ربه بظاهر الغيب..ومثل كل مره ترتفع دعوى وحيده من قلبه الراجي بأن تحفظ اهله من كل سوء..
وهذا اللي يقدر عليه..ماله الا دعاءه الفقير.. 
-------------------




تسمع راوين تناديها من الصاله الخارجيه... لكنها مطنشتها ومتربعه على الأرض تتابع المسلسل اللي يعرض بالتلفزيون..لمن طفشت من صوتها وقررت ترد عليها بكل دفاشه وبصوت عالي\ياأختي شتبين..اشتغلي وانت ساكته..!!
راوين وهي تلف الفطاير باهتمام\عجوز العالي..تعالي اشتغلي معي خلينا نخلص..الفطور اليوم جماعي..!!
جمانه وعينها على التلفزيون وصوتها لازال عالي\جماعي..خاااص..عام..بالطقاق..اهم شي عندي الكواري..والباقي كيفهم...وتلفت عليها..بعدين تعالي..ليش احنا نشتغل يعني..!!الشغالات مالين المطبخ..!!؟حبكت علينا احنا..!!
راوين وودها تشنق جمانه\اي شغالات اللي تتكلمين عنهم..انتي شفتي المطبخ..الله يخليك روحي القي نظره وحده..وبتشوفينه كيف معفوس...!!
جمانه بتذمر\اووه راوين..لاتكلميني..انتي تشغليني عن المسلسل..الله يخليك خليني اندمج بليز..وبعدين احنا ضيوف.. وابتسمت....يعني عيب نشتغل..!
راوين وعصبت خلاص\لا والله..اللحين انتي ضيفه..اجل حتى انا ضيفه..ببطل اشتغل..؟
جمانه وتماطل بالكلام\احد طقك على ايدك وقالك اشتغلي..!!
راوين ويأست وقررت تكمل لف الفطاير لوحدها\استغفر الله العظيم..اللهم اني صائمه..ماأبي اخرب صيامي... ورصت على اسنانها بضيق...عليك بعض الأحيان حركات تقهر..!!
جمانه باابتسامه خبيثه\يكون احســن..
راوين بعصبيه\شقلتي..!!
جمانه بصرخه قويه\ماقلت شي..
بهاللحظه دخلت العمه..وشافت جمانه جالسه بالأرض وراوين على الطاوله تشتغل..
وماعجبها الوضع ابدا..وصرخت على بنتها\استحي على وجهك..ماتشوفين بنت خالك تشتغل..
جمانه بنبره باكيه\يمــه شفيك..بتابع المسلسل وبقوم..
هند قربت من التلفزيون وطفته على طول\بدون أي نقاش..فزي من مكانك..واشتغلي..عمامك اللحين بيجون..وانتي جالسه زي البزران..
جمانه قامت من على ألأرض وهي شوي وبتصيح..ومن داخلها تتوعد براوين اللي ميته ظحك على شكلها
راوين بهمس وهي تشوف جمانه تجلس على الكرسي جنبها بملل\وينك ياعمتي من زمان..!؟
جمانه وتجلس بقوه على الكرسي\ارتحتي اللحين..
راوين باابتسامه حلوه\جدااااااااا


بعد صلاة العصر الأغلبيه اجتمعوا في البيت الكبير
وضاع العصر بترتيب الفطور وتحضيراته والحلو بالموضوع الكل احظر معه طبق من بيته
ودخل وقت المغرب بسرعه وصارت حركه سريعه بين وضع الفطور للرجال والحريم
وماأستقرت الأمور الا بعد ربع الساعه 
لكن شي صار ماتم في الحسبان وتر الوضع بين الجالسين
وافطر قلبين حزن ومراره 
كالعاده الأخت لطيفه(زوجة محمد) دايما يفلت لسانها بكل وقاحه وهي ترد على نور المسكينه اللي كانت فرحانه وهي توزع على الجالسين بالسفره الخبز الحار اللي عاملته بالطريقه الهنديه(الجباتي)

لطيفه بقرف وهي تناظر نور\لا وع ماأحبه..انا ماأكل هالأشياء..!!
راوين كانت قريبه من لطيفه وسمعتها وعلى طول غصت بألأكل وضلت تكح بخفه عشان محد ينتبه لها..
نور بعفويه وهي تقرب الخبز لها \ليش..هو طيب كثير..الكل خذ منه..
لطيفه بنبره اعلى نبهت الكل\شفيك..ماتفهمين..قلت لك ماأحبــه..
نور بانكسار وهي تنزل الطبق وتحطه على السفره بهدوء\على راحتك..
لطيفه وتمادت اكثر\اكيد على راحتي..
الجده ماعجبها الوضع ابدا..ومارضت على مرت ولدها نور\هذا جزاها الحرمه تعبانه عليه عشانكم..وتردينها..!!
لطيفه وتقط اللي بايدها بقوه\يعني شلون..اكل غصب..!!
الجده\محد قالك كلي غصب..بسـ
هند قاطعت امها وهي تحاول تخف التوتر والنقاش اللي بدى يحتد\صلوا على النبي ياجماعه..حصل خير شفيكم الله يهداكم..
الجده بقهر وهي تخز لطيفه\اللهم صلي وسلم عليه..
لطيفه\يمه كلتوني...الواحد يسكت احسن له..
مريم مرت ماجد وقفت صوب لطيفه وحاولت تدافع عنها\شفيكم هضتوا على المره..هي ماتحبه ماأظن انها كفرت..!!

راوين هنا ماقدرت تستحمل اكثر وهي تشوف امها تهان مثل كل مره وحقها يضيع بكل سهوله قدام الكل
والمصيبه طلعوها هي الغلطانه..وهي بألأصل مظلومه..
حست بالعبره تخنقها وهي تناظر عيون امها كيف حزينه ومنكسره ومحد بيدافع عنها للأسف هي بتظل غريبه عنهم..قامت بسرعه من على السفره وطلعت لفوق والكل انتبه لها..
مريم بصوت واطي وهي تشوف راوين قالت\دلع بنات..

وهذا اللي ذبح نور وعور قلبها..
كل شي عنده يهون وممكن انه ينسي مع ألأيام
لكن احد يغلط على راوين بدون ذنب اقترفته..هذا اللي ماقدرت عليه نور..
كان ودها تقوم لبنتها من اول ماشفتها تطلع فوق..لكنها عرفت انه الموضع بيتحول ضدها وبيكثر الحكي عليهم..
وفضلت انه تجلس وتضمد جروحها بصبرها الطويل..والله مستحيل بيضيع اجرها..

خيم التوتر بالصاله..والأغلبيه كانت اعصابهم مشدوده..والبنات بدوا يقومون من السفره وحده ورى الثانيه ويطلعون لراوين فوق لأنهم متعودين على هالحركات اللي تصير اذا تجمعوا
واول وحده طلعت هي فجر وتبعتها على طول جمانه اللي نست كل شي يوم شافت دموع راوين كيف ملت وجهها بقسوه..
فجر وتحاول تهدي راوين بكلماتها العذبه\بالعكس انتي لازم تقوين اكثر وماتهتمين بكلام أي شخص..خليك قويه ياراوين..صدقيني امك محتاجه لك لأنك انتي قوتها..
راوين بصوت باكي معذب\انا مو عارفه ليش يتعمدون التجريح فينا..احنا وش سوينا لهم..امي ياجماعه مو ناقصه عذاب..يكفي اللي فيها..والله يافجر اني اذا شفت الحريم مجتمعين احط ايدي على قلبي..اخاف تجي كلمه تجرحها وتخرب عليها يومها..وصار اللي كنت متوقعته..
جمانه وثارت اعصابها\اصلا انا مااطيقها هالـ لطيفه..مو عارف كيف ابتسام مستحملتها..احس انها تستمتع بنذالتها هي ومرت عمي ماجد..
فجر وخزت جمانه\جمانه الله يهداك مالها داعي هالكلام اللحين..
راوين\انا مو هامني ولا احد.. انا اللي ابي اعرفه لين متى بنظل ساكتين عنهم..امي ليش ماتدافع عن نفسها...ليش دايم حقها مأخوذ..!!ليش هي سلبيه كذا..!!

فجر\لأنها أصيله..امك اصيله ياراوين..واخلاقها ماتسمح لها ترد على هالنوعيه من الناس..
اسمعيني ياراوين..انتي لازم تفتخرين باأم مثل امك..ماعليك من حكي الناس.وهالنوعيه من البشر مساكين ولازم ندعي لهم بالهدايه..
راوين وبدت تفرغ كل اللي بقلبها\انا تعبت..صدقيني تعبت من كل شي..تعبت من سلبية امي..تعبت من ظلم اخوي..تعبت من حقد اللي حولي..تعبت من كل شي..انا مو عادتي الشكوى..لكن من حرقة هالقلب يافجر..
اجي الشرقيه واتوقع اني بنسى معاكم..لكني اشوف الغير متوقع..
اسمع كلمات من هألأهل اللي يتسمون اهل واحاول اني اتجاهلها..لكن الواحد يطنش مره مرتين ثلاث وبعدين خلاص..ينفجر..وانا اللحين وصلت لمرحلة اليأس..ماعدت اتحمل خلاااااص..
جمانه وفجر انصدموا من كلام راوين وانفجارها المفاجأ..وماقدروا يسطرون على الوضع اللي وصلت له راوين..وغصبن عنهم التزموا السكوت وهم يشوفون راوين زادت حالتها اكثر ورجعت تصيح بشكل اكثر من اللي قبله..
ودخلوا غلا وابتسام بوقت حرج..ويوم شافوا راوين تيبسوا في وقفتهم..لكن ابتسام قربت من راوين لمن جلست قبالها وضمتها وهي تحس بألأحراج من عمايل مرت ابوها\اسف راوين..مسحيها بوجهي هالمره..الله يخليك لاتصيحين..!!...عشاني اهدي شوي..
راوين كانت ساكته بحظن ابتسام..لكنها تبكي بصمت لمن تركت ابتسام وقامت وهي تقول لهم \خلاص انسوا اللي قلته..وتمسح دموعها ..بروح اصلي المغرب..ودخلت حمام الغرفه..
غلا لازالت واقفه\شصار..!!؟
ابتسام بحره\حسبي الله ونعم الوكيل..
غلا وتلح باصرار\قولوا شصار..!!
فجر بصوت واطي\اسكتوا وسكروا الموضوع رجاء..البنت ماتبي تتكلم فيه مره ثانيه..
ابتسام ولحد الآن مقهوره\كله منها...اجل هذا كلام تقوله..تقول وع على النعمه..صج ماتستحي..!!
فجر\خلااااص ابتسام انا اسكت وحده وتجيني وحده ثانيه.. لاتسمعك راوين اذا طلعت..ويالله قوموا صلوا بيأذن العشاء..
غلا لازالت مصره تعرف وش صار بغيابها..ويوم شافتها جمانه قامت وجرتها من ايدها وطلعت معها\انا بقولك تعالي نطلع عن هنا..
غلا وتناظر ايد جمانه القويه وكيف هي المتها\ايدي..ايدي ابيها..شوي شـوي..
----------
كان يبي يطلع من الفندق بأقرب وقت ممكن بعد ماخذ له غفوه ساعتين وفطر وحل صيامه.. ويتمشى بشوارع باريس الضخمه ويتنفس هواها لعل وعسى يتحرر من هالأحساس الغريب اللي ينتابه ..لكن ثامر كان ضد رأي الوليد وهو يشوفه كيف يقاوم تعبه وارهاقه على حساب صحته..
ثامر\وانت وش عاجلك..عندنا الليل كله..باريس حلاتها بالليل..وانت تشوف برجها اللي يضوي .واذا انت تبي تتمشى بالنهار بكره الصبح نتمشى قبل مانرجع لندن..!!
الوليد ويجلس جنبه..ويرجع يقوم ثانيه بتذمر\لا..لا بيضيع اليوم..مايمدينا نسوي شي...
ثامر بتشكك\ليش,,!!وسكت شوي..انت في شي ببالك..!!
الوليد ويحس انه تايه ويغوص بدوامه مالها نهايه\مو عارف ياثامر....وظغط على جبينه بارهاق.مدري...مدري.. ياثامر..
ثامر ولازال يجهله\قول..فرغ..اسمعك..
الوليد ويمشي باأنحاء الغرفه بتوتر\مافي شي....ويوقف فجأه.
.خلاص اللي تبيه بالليل نتمشى..
ثامر ومستغرب من تصرفاته\اوكي..
--------------------





ضايعه بينهم
وعيونها البريئه تحرك مشاعر أي شخص تطيح عينه على هالعيون..
تايهه بين اللي رايح واللي جاي ..وجسدها الهزيل اصبح جلد على عظم من دخل رمضان ..
ماصار لها وجبه محدده تجلس فيها..في البدايه كانت تفطر وتتغدى مع ابوها...لكن الوضع تغير عليها اللحين..
وضاعت مع هالزحمه..ولاأحد حاس فيها..
وبالصدفه يوم طلعت راوين من الغرفه بعد ماصلت لمحتها وهي جالسه تلعب لوحدها ..
وبدون شعور حن قلبها عليها..وهي تشوفها تلعب مع عروستها بكل براءه وتكلمهم بصوت هادي.. وتمسح على شعرهم ..وتضمهم بكل حنيه لجسمها الصغير..
وماتدري ليش حست انها نسخه مصغره من ريوف..
كانت وحيده وهي صغيره..تلعب لوحدها ماكان لها اخوان تلعب معهم....وتركي اخوها كان مكون له عالم خاص.. وياسر مانولد الا بوقت هي كبرت فيه..
كانت تحس بالغربه من الصغر..وبحكم انه امها هنديه ماكانوا ينزلون الشرقيه الا بالمناسبات
لأنه امها عانت كثير لحد ماتأقلمت مع اهلها..وبصعوبه شديده تقبلوها لأنها هي فرضت شخصيتها الطيبه عليهم..وقدرت تعطيهم الحب وتبادل ردهم لها بالعطاء الكبير..

ماتعرف ليش وجود ريوف هاللحظه هز شي في داخلها..لكنها عرفت انه فتح عقلها بأمور كثيره جاهلتها..
وعلى كثر الألم اللي سببته لها وجود ريوف بهالصوره وهي وحيده على كثر الراحه اللي استشعرتها وهي تشوف نفسها ابدا ماكانت وحيده..
على ألأقل ريوف ماتت امها ومالحقت تقر عينها فيها..
لكن هي امها موجوده..امها معها..امها اذا اظلمت دنياها تنورها بحنانها وعطفها..
وبهالمقارنه البريئه انبعثت الراحه بلقب راوين 
وعرفت انه الله حق ..واذا ضاقت بتفرج بمدخل ابدا ماتوقعته..
صورة ريوف..علمتها درس كبير ماراح تتعلمه من استاذ اوبكتاب ممكن تقراه
وبهذه اللحظه فعلا راوين اصبحت سعيده..وياسبحان الله..
من كم ساعه كانت في قمة احزانها..وهاللحين نقدر نقول ببساطه انها راضيه بنصيبها..

لكن السؤال الآن ..هل ستستمر هالراحه في قلب راوين..!!
الأيام كفيله برد هالجواب..!

قربت من ريوف ومالت بجسمها لمن اصبحت بمستواها..ومسحت على شعرها بكل حنيه,,وهمست بالقرب من اذنها\ريوف حبيبتي..
ريوف كانت مندمجه باللعب مع عروستها.ومو منتبهه لراوين..لكن راوين مسكت كتفها النحيل برفق وهي تحاول تشد انتباها\حبيبتي..ريوف..
ريوف شوي انتبهت لكن عقلها لازال مشدود باللعبه\راوين..سوفي العروسه مو راضيه تنام..
راوين\طيب سمعيني..شرايك ناكل..انتي جوعانه صح..!!
ريوف حطت ايدها على فمها بامتناع تام\لا..مابي..
راوين \ليش..هناك عمه هند مسويه كيكه حلوه..فيها شوكلاته..
ريوف اتسعت عيونها بفرحه خفيفه\سوكلاته..صج..!!
راوين \ايه شوكلاته وحلاو..وكل شي..امشي معي ناكلها بالمطبخ..ومسكت أيدها..يالله حبيبتي..
ريوف\وتوتي معنا..(توتي اسم عروستها)..
راوين وتأيدها بطفوله\ايه اكيد معنا..يالله بسرعه قبل مايخلصونها علينا..
ريوف وتشدعلى ايدها وتسبقها بخطوات صغيره بحماس كبير\ايه يالله..يالله..
-----------------






بهاليوم يوسف ارتاح من طبخ لؤي ..ولؤي بالمثل ارتاح من هالمشقه لأنهم كانوا اثنينهم معزومين بفيلة الدكتور سمير..
ولؤي اكل وملا بطنه لمن قال بس..ويوسف يشوفه بطرف عينه ووده يخنقه بايده لكنه اكتفى بنظراته الحاده..والدكتور سمير كان يراقب الوضع بسعاده بليغه لأنه لأول مره يجتمع على الفطور بعد وفاة زوجته وولدينه..
يوسف بصوت واطي\بس يالؤي..ويرص على اسنانه باحكام... خلاص..
لؤي ماسك بأيده اليمنى قطعة ستيك كبيره..وايده اليسرى كانت تتنقل بين اطباق مختلفه لتلتهم باللي تقدر عليها من مأكولات \وانت شحارك..اسكت خلني اكل براحه..!!لي دهر ماكلت كثر اليوم..
يوسف ومات احراج يوم سمع كلام لؤي وخز بعينه\الوعد بعدين..
الدكتور سمير ظحك وهو مستمتع\خله يايوسف..حلال عليه ..عاد تصدقون عمرن مضى وانا مااجتمعت بوجبه مع ناس.. وباحساس صادق...والله موعارف اوصف لكم الفرحه اللي احس فيها اللحين..
لؤي وهو ياكل\ولايهمك يادكتور انت بس اشر واحنا نجيك ركض..
يوسف شدته كلمات الدكتور سمير وتناسى الأحراج اللي سببه لؤي..وحس بالفرحه وهو يشوف كيف السعاده تهل بوجه الدكتور سمير 
الدكتور سمير استغرب من سكوت يوسف وسرحانه المفاجىء ووقوفه عن الأكل\يوسف..علامك...!؟ليش ماتاكل
يوسف باأبتسامة رضا\خيرك سابق يادكتور..كلت والحمدلله..سفره دايمه..
لؤي\انا عن نفسي توني بالبدايه..
الدكتور\خذ راحتك يالؤي..البيت بيتك..
قام يوسف من على الطاوله وتبعه الدكتور سمير وتوجه بالصاله بعد ماغسلوا
وجلسوا يشربون القهوه العربيه بهدوء.
لمن قطع هالصمت الدكتور سمير\يوسف..
يوسف رفع عينه\سم
الدكتور\كيف الشغل معك..!!ان شاء الله خلصت جزء كبير من اللوح..!!؟
ارتبك يوسف..وماعرف وش يقول..لكن تكلم بسرعه عشان مايحس الدكتور فيه\ايه...ايه خلصت لوح كثيره..
الدكتور واشرق وجهه\يعني بنشوف المعرض يفتح قريب..!!
يوسف باابتسامه حزينه\باذن الله..
الدكتور\ونعم بالله..
ورجعوا يشربون القهوه بنفس الهدوء..لكن الدكتور حس بتوتر يوسف وماعرف وش السبب..!!
ولاحب انه يصر عليه مدامه ملتزم الصمت..ففضل انه يسكت وهو مجبر..
--------------------



ياعمري عليك ياراوين..كل هذا مكبوت بداخلها..!!
جمانه بتنهيده\واكثر بعد..بس شتقولين باللي مايخافون من ربهم..!!
غلا \تدرين انها بعد ماقمتوا..قامت وقالت بروح بيت اهلي..
جمانه واتسعت عيونها بدهشه\صج...!!
غلا\ااي والله..
جمانه\صج ماتستحي على وجهها..وصج اذا قالوا اللبنانيه..تقتل القتيل وبتمشي بجنازته..
غلا\وجهها لوح هالمرت العم...وبحسره وواضحه...آآه يالله الدنيا فانيه..!!
جمانه حطت ايدها على خدها بحركه مسرحيه وقربت من غلا اكثر\اذا انا قلت لك فيك شي..يعني فيك شي..!!!وغمزت بعينها....غلوه شخباره تركي..لازالتي ماتعرفين هو نزل الشرقيه او لا..!!
غلا وحست بالوجع بقلبها\لاتذكريني ياجمانه..تخيلي وش صار لي امس..!!
جمانه\وش صار بعد..
قالت لها السالفه بالتفصيل الممل..وكيف هي مضايقه من هالموضوع..
جمانه\الله وهقه..وش بتسوين اللحين..!!
غلا بااستسلام\ماأعــرف..
جمانه\طيب دقي عليه ثانيه..يمكن يرد..
غلا\والله دقي ياجمانه..زهقت وانا ادق..خلاص احس اني متفشله من الح بمكالماتي....وش بيقول عني اللحين..!!ماعندي كرامه..
جمانه\اي كرامه انتي الثانيه....وصرخت..لقيتهـــا..
غلا بعجله واضحه\قولي...ونفذ صبرها...بسـرعه..
جمانه\رسلي له مسج..وبرردي له موقفك..وصدقيني بيدق عليك..
غلا وودها تذبحها\مااالت عليك..هذا اللي قدرتي عليه..!!
جمانه\ليه...فيها شي اذا رسلتي له..
غلا\مدري..صعبه....وتنرفت ورمشت بعينه بتوتر..اوووف..مــدري..
جمانه\شنوا اللي ماتدرني رسلي له مسج وافتكي..ولا تجلسين لي كل ساعه تدقين عليه..!!
غلا\ماأعرف..
جمانه وعصبت\شنوا ماتعرفين...!وين تلفونك..؟؟
غلا طلعته من جيبها\هذا هو..!!
جانه\وبعد خاشته بجيبك..
غلا ونزلت عيونها بخجل\اخاف يدق علي..وماأسمعه..!!
جمانه ونزلت بمستوها\لا والله..توك تقولين ماتبين ترسلين له..
غلا بخجل اكثر\اوووش..انا ماقلت كذا..بس احسها صعبه..
جمانه بصوت خشن وكأنها هي الكبيره وغلا الصغيره\لاتعقدين الأمور...ويالله كتبي اللي اقوله لك..
غلا\زييييييين لاتدفين..تعالي تهقين البنات راحوا يصلون..!!مانسمع حسهم..!!
جمانه\مدري والله...اقول لاتغيرين الموضوع يالله كتبي..
غلا\ياربي جمانه...مو متقبله اني ارسله..!!
جمانه ومستنكره\ليش..!!
غلا\مدري جمانه...لاتزيديني..!!
جمانه\طيب شوفي انتي متى اخر مره كلمتيه..!!
غلا\اليوم الصبح..!!
جمانه\حلو..دقي عليه ثانيه يمكن يرد..!!
غلا وحست بالأمل يتسلل قلبها\تهقين..!!
جمانه\جربي..منتي خسرانه..!!
غلا\اوكي..دقت على رقمه..وانتظرته يرد عليها..لكن للأسف مارد وانتهت المكالمه..وعورها قلبها اكثر وهي ماتتمنى انه الأمور تكبر وتوصل للزعل..
هي تعرف انه تركي شخصيته قويه..ولازال هناك غموض بتصرفاته
والسبب انه علاقتهم محدوده..وحتى اذا كلمها بالتفلون مايطول..والسبب انشغاله بشغله بالبنك والمبنى..
لكن ماتوقعت ابدا يكون قلبه لهدرجه قاسي..!؟
يأست فعلا وحست بالضيق والألم..
وجمانه ساكته وتراقب وجهها اللي بان عليه الضيق والحزن..
وبنفس الوقت ماتدرس ليش جاها احساس الخوف على بنت عمها ..
تحس انه تركي كبير عليه..وفوق هذا رجل غير معروف بالنسبه لها وللعايله كلها..
لكنها التزمت السكوت لأنها مو بأيدها شي..
وبين هالسكوت والحزن اللي طغى على الجو
دق تلفون غلا وكان اللي معذبها مسهر عينها 
"تركي"
وبدون شعور تغيرت بملامح غلا وهلت الفرحه هل بوجهها السموح واتسعت ابتسامته واعطتها جمال رباني
وجمانه ماتت ظحك عليها وهي تشوفها كيف تغيرت بثواني ومحمره خجل..
جمانه\كل هذا قدر يسويه تركي...الصراحه اشك انه ساحرك..!!
غلا كانت ترتجف مثل الورقه..وقلبها ينبض بسرعه شديده\لحقي علي جمانه..تركي..
جمانه وتذكرت فجأه\ردي بسرعه يالمجنونه..
غلا ومن فرحتها نست انها ترد\اووووبس..نسيت..وظغطت على الرد وقامت من مكانها وقالت احلى وانعم وارق الو\الوااا
جاها صوت تركي الرجولي وهو متسند براحه على كرسي مكتبه \هلاااا
رجعت الروح لها..وحست بكل عرق ينبض باسم تركي
قلبها تركي
وعقلها تركي
وروحها تركي
تركي اخذ كل شي فيها بدون ماتحس..بدون اراده وشعور..وصوته بهاللحظه..علمها كيف الحيا حلوه بوجوده..وقربه..وحتو وهو قاسي وناسي..بيظل تركي اللي تحبه بكل عيوبه..
ردت عليه غلا بكل حب..وصوتها بدون شعور كان هادي وناعم بزياده\تركي..
تركي\شخبارك..!!
رد عليه وهي تشوف جمانه تضحك عليها وتقرب منها وتسوي لها حركات ناس مجانين حب ومشتاقين وتتوعد فيها انها مستحيل تطلع من الغرفه الا لمن تسمع المكالمه كلها..\..وخذت نفس....انت كيفك..!
تركي تذكر مشروبه اللي كان مسبب له الصداع..وخف بسحريه غريبه بسماع صوت غلا الرنان\انا بخير..مدام اسمع هالصوت..

جنت غلا.. واحمرت اكثر واكثر.. وطار عقلها لمكان بعييييد..وماتوقعت ابد يكون هذا رده..توقعته بيهزأها..او بيظل ساكت وبهالطريقه بيأدبها..
لكن اللي ماعرفته انه تركي مزاجي..واذا كان مرتاح ينقلب مزاجه..
وجمانه كانت مفتحه عيونها على الأخير وهي تشوف احمرار غلا..لكن تذكرت ساعتها الوليد وصابها الحنين المفاجأ له ورق قلبها بعاطفه شديده وعيونهااصبحت ناعسه بلا شعور...وتمنت لو يكون موجود بقربها..ويعيش هاللحظات وشهر رمضان بلمتهم الحلوه..
وبهالذكرى طلعت جمانه من عند غلا وتركتها تاخذ راحتها بالكلام..بعد ماكانت تتوعد فيها
ونزلت للصاله..ومن الصاله للحديقه بدون محد يحس فيها لأنه بالأساس الأغلبيه كانوا يصلون ومنشغلين..
وظلت تمشي بالحديقه بدون هدف لمن استقرت على كرسي المرجيحه..
ظلت تتمرجح فتره طويله والجو كان مساعدها ببرودته الخفيفه وهواه اللي يهب بحلاوه..
ورجعت ذكرى الوليد تحتل تفكيرها..وهالمره تذكرت الأحداث اللي صارت لها معاه وخصوصا هالسنه هذه لمن وصلت للرساله اللي رسلتها له..
وانتبهت شي هي غافله عنه..او ماحسبت حسابه..
او ماتوقعت انه تفكير فيه..
جاء سؤال غريب في بالها 

"ليش الوليد مارد على رسالتي..!!
"طيب جمانه..ليه توك تفكرين بالرد..مو انتي تعرفين رده..ليش اهتميتي اللحين..!!
رجعت تقول لنفسها وهي محتاره بشده
"ماأعرف...
"مااعرف..يمكن لأني تأثرت بعلاقة غلا وتركي.او يكن لأني... لأني تذكرت الوليد...
اوووف ..
مو عارفه وش شفيني..!!انا صحيح عارفه رده..لكني اتمنى اسمع ردة فعله بموافقتي..!!
"لا ياجمانه.انتي ماتبين تعرفين ردة فعله..انتي خايفه..
خايفه لأنك وافقتي عليه بدون علم اهلك..
خايفه من الزمن..ومن نظرة الناس..خايفه لـ الوليد يتغير عليك..ويرجع بقراره
خايفه انه الغربـه تنسيه
جمـــانه...!!


وبهالأعترفات اللي انطرحت بعقل جمانه..
صابها خوف شديد وعميق..
من كل شي...خوف من المستقبل..خوف من الوليد..خوف من نفسها حتى.
الزمن للأسف مو آمن..والدنيا تدور ..والقدر يلعب لعبته بمهاره..
وجمانه غصبن عنها لازم تخاف..
هي صحيح تعز الوليد..هي صحيح تكن مشاعر له..
هي صحيح اعلنت مواقفتها بارادتها..
لكنها مو عارفه ليش بالذات هاللحظه صابها الخوف
حقيقه..
مو عارفه..!!
-------------------




مرت لحظات طويله ولازالت غلا مع تركي على الخط
بينت له موقفها..وكيف هي قفلت بالغلط بوجهه..وتركي بصعوبه شديده رضى وهو يسمع صوتها اللي كان مغري له من اول همسه همستها غلا.. بداخله ماكان متقبل ابدا انه احد يقفل بوجهه..لكن مررها بهواه..وخصوصا لأنه بالفعل مشتاق لصوتها..ويوم كامل بعدم رده على مكاملتها كان تأديب لها بنظره وهي مظلومه بألأصل..
وكانت تتمنى انها تقوله انها تضايقت لمن عرفت انه بالرياض ومانزل..لكن ماقدرت واكتفت بالسكوت وهي تسمعه يتكلم عن مشروعه وشغله والبيت والبنيان..
ودخلو عليها فجر وابتسام.. فجأه واظطرت انها تقفل غصبن عنها وهي تسمعه ينهي مكاملته بسؤال فاجأها وظما رويها\تبيني اجي الشرقيه..!!
غلا بصوت واطي وهي واقفه بعيد\على راحتك..تقدر تجي..!!
سكت تركي فتره مو قصيره..ورجع يتكلم ثانيه\و عندك شك..!!
غلا \لا مو القصد..وخفض صوتها وهي تشوف الكل منتبه لها وانحرجت لكن لازم تقولها لأنها بتموت اذا ماشافته.....تعال تركي..وغمضت عيونها...تعال بسرعه..

سمعها تركي..وهذا اللي كان ينتظره..كان يبي يعرف هل هي مشتاقه..مثل ماهو مشتاق..!!
وباجابتها لقى مراده..وسكرمنها وقرر خلاص ينزل الشرقيه ألأسبوع الجاي لها..لـ غلا
----------------




--------------------------------------------------------------------------------





[align=center]بنفس المكان اللي كان يلجأ له يوسف..ويرسم فيه رسوماته..
بنفس المكان اللي كان يفرغ مشاعره المكبوته..ويطلب الصبر من ربه..
كان هناك الوليد جالس ويناظر اللي حوله بنظره تايهه..
وكأنه طفل مضيع داره..

وين انت..شخبارك..يامغرب عن ديارك..!! 
انا من يوم اكحل ناظري بدارك..!!
اتمشى تحت هالسور واناظر بيتك المهجور..
وينك يافنر هالبيت..وينك يافنر هالبيت
بعدك انطفى العالم..مابقى...مابقى في الشوارع نـور..
كلمات كان يطرب فيها الوليد ويسلي فيها نفسه وينادي فيهايوسف 
كان يضحك على نفسه وهو يتوقع انه يسمعه ويلبي نداءه..
كان يتمنى..ويتمنى لواحساسه يكون صادق لو مره وحده بس عشان يكمل مشواره..
وثامر كان متفرج بصمت..لكن استنكر ضحكته اللي جايه بوقت غلط..
رفع ايده وحك بها راسه..وقال بلهجه فيها نوع من السخريه\اغنيه ورضينا فيها..لكن وش سر هالظحكه..!!
رفع الوليد عيونه لبرج ايفل المشهور...وظل يتأمل بهالبرج فتره طويله..ورجع يجلس بهالكراسي المنتشره بشارع الشانزليزيه..وعيون ثامر تتبعه ومستغربه من تصرفاته ومشدوده..
ثامر\وبعد..يسوي نفسه مايسمع..!
الوليد وتجاهل كلامه وهو يلف ايدينه على جسمه لعل وعسى يستمد الدفا اللي يبتغيه \ليله غريبه..ليله هواها باريسي..!!رفع عينه وهالمره رجع يناظر السماء وكأنه يشوف ربه ويرتجي منه العون بحق هالليله..!!
ثامر ويصغر عيونه بجهل\وش ناوي عليه الليله..!!
سؤال غريب طرحه ثامر..والوليد ماكان عنده رد لهالسؤال..
ماكان عنده رأي او نفسيه للتناقش ..
ماكان يبي غير هالليله..يتأمل فيها هالنجوم اللي تضوي وتعطي اناره اثيريه للبرج ..ويستنشق هالهواء بكل هدوء..
ويعيش هالأحساس بكل غرابته..
ماكان يبي ثامر ولاابتسام..ولا اخوه عزيز..
ماكان يبي حب طفولته جمانه..
ماكان يبي حلمله ولاطموحاته..!!
ماكان يبي غير روح يوسف..
روح تعطيه امل عشان يكمل مشواره..
وشمعه عشان تضوي دريبه
واخر نظره ناظرها ابوه له قبل مايسافر ويسكر الباب وراه ويبتدي اول خطوه ليوسف اخوه..
مو كثير عليه يالوليد..مو كثير عليك اللي طلبته
لكن هل بتنقضي هالليله برد طلبك يالوليد..!!
والا بتمر ببردها..مثل كل مره..!!
-------------------



شسالفتكم انتوا اليوم..!!كلن بجهه يشكي ليلاه..!!

هذا الحكي اللي كانت تقوله ابتسام لـ غلا...
نزلت بالحوش وشافت جمانه لوحدها..وتركتها..
دخلت المطبخ ولقت راوين تأكل ريوف
وطلعت للغرفه مع فجر وسمعوا صوت غلا وعرفوا انها تكلم تلفون..
وضاع اليوم اللي كان بدايته جميله ودخل عليهم نص الليل..
فجر طاحت على السرير بتعب..وغمضت عيونها\سمعوا انا بنام شوي..صحوني بعد ساعه الله يعافيكم..!!
سكرت غلا من التفون وهي لازالت مـتأثره بالمكالمه\شفيكم..!!
التفت ابتسام لـ فجر اللي استعدت للنوم ..واظحكت بسخريه\مافينا شي مدام غلا..بس طفشنا..!!
غلا وهي متلخبطه ردت\ليش وين البقيه..!!
ابتسام وهي تجلس على الكرسي\اي بقيه واللي يرحم والديك..الكل لاهي..!!
غلا\وراوين..!!صار شي جديد..!!
ابتسام وتنهدت براحه\الأجواء هدت تقريبا بعد مارحت السوسه بيت اهلها..ورجعت الحياه طبيعيه..كما كانت..!!
غلا وظحكت بنعومه\ههههههههه نشره جويه الأخت..!!
ابتسام وتطلع اسنانها بحلاوه\لا..مشرفه اجتماعيه..!!
فجر بضيق وهي مغمضه\هــدوء.. لو سمحتم..
ابتسام\طرده يعني..!!
فجر تبتسم بتعب وهي مغمضه\على راحتك..
ابتسام وتقوم وتمسك غلا معها\اها يعني طرده.احلام سعيده..
غلا بصوت دلوع\شفيكم اليوم كله ماسكيني من ايدي..!!
ابتسام وينزلون من الدرج\عشانا نحبك يالحلوه..!!
غلا وترمش بعينها\لاوالله..
ابتسام\اي والله امشي بلا دلع..!!
اثناء ماينزلون دخلت جمانه من باب الصاله وهي مستاءه بسبب افكارها اللي استنتجتها
وسمعوا من هند انه جدهم ينادي عليهم بالمجلس الداخلي..
دخلوا عليه وشافوه جالس بالأرض ويلاعب ريوف وعزيز..وراوين جالسه بقربه وتسمع سوالفه
قربوا البنات وسلموا على جدهم..وهو على طول سأل عن فجر
غلا\الله ياجدي...كل هذا حب لفجر..واحنا مالنا رب..
الجد\كلكم غاليين يابنيتي...لكن فجر حبيبيه..
راوين بصوت هادي\تستاهل فجر العالي..!!
ابتسام بفخر\وانا اشهد..الا فجر سمعتي يالغيور..!!
غلا بدلع\لا ماسمعت..!!
------------------------


اياصرخة الملهوف..ولوعة المركوب
تقاسي فيك هالدنيا..وتلطخ فيك من كل صوب
ويجيك القدر بكل قسوه ويجمعك مع المحبوب

بعد ماطلع يوسف ولؤي من فيلة الدكتور سمير ..ظلوا يمشون مع زحمة هالناس بالشوارع..
يدخلون شارع ويطلعون منه..ويقصرون مسافتهم بالنظر للمحلات والناس اللي تمشي لحاجه..
وهم مستمتعين بلفحات الهواء اللي منزلها الباري و اللي تهب من فتره لفتره..لحكمه خفيه..

لؤي\اقولك ..هي مسويه نفسها بو زعم خجوله..لكن انا اعرف حركاتها..!!لكن والله جيابه لي الشيب,,نقهرني بتصرفاتها ههالعبير..لكن مااكون لؤي ان ماوريتها الشغل عدل..!!
يوسف\ايه ماالومك..ماشا الله عليك لك تاريخ طويل..وتعطي دروس خصوصيه بعد..!!
وقف لؤي بنص الشارع وقال بطنازه\تتمصخر مع هالويه..!!
يوسف ويشد على ايدينه اللي مدفيها بجاكيته \وشفيه وجهي..جميل وللله الحمد..!!
لؤي\مين قاص عليك..اذا رجعنا الشقه روح شوف نفسك بالمرايه..وبااشمئزاز..تخــرع..!
يوسف مشى وطنشه\يقولون الغيره تسوي عمايل..!!
لؤي وتبعه وهويتمصخر\الغيره ممسوحه من قائمتي..!!
يوسف باابتسامه وهو رافع حاجبه ألأيمن\واضــح..
لؤي\تشك بكلامي..!!
يوسف ويدعي العكس\لا ابد..انت كلك نظر..!!
لؤي ويغير الموضوع وهو عارف انه يوسف يتمصخر\اقولك..وش بنسوي بكره الفطور..!!الثلاجه مصفره..!!
يوسف بحزن\الله يفرجها ان شاء الله..!!
لؤي\انا من صجي اتحجى...وش بنسوي..!!
يوسف\وانا بعد من صجي..الله بيفرجها..مثل ماأنفتحت علينا اليوم..يتنفرج بكره..توكل على الله يالؤي..!!
لؤي وماله غير التوكل\الله كريم..
--------------




تدري..!!
تدري انه يوسف يحب الرسم..!!
كان رسام ياثامر..!!
يهوى الرسم..كان بسيط وشفاف الكل يحبه ويعرفه..!!
تأمل اللي يرسمون بالساحه الخارجيه بكل لهفه ورجا
ودقق باأشكالهم..وبملامحهم وكأنه يدور من بينهم وجه يوسف..
وبنفس الوقت يعرف انه كل اللي يسويه اوهام وتخيلات مجنونه..
"كان بارع..كان فنــان.."

ثامر بحزن وهو كاره ضعف الوليد ونبرته الحزينه وماقدر غير انه يجاريه..وتوه يعرف وش سر تصرفاته..اثاريه يفكر بأخوه ثامر\صحيح..!!
الوليد ولازال يتأمل فيهم\كان دوم ماسك بأيده لوح.. مثل هذا الللي تشوفه هناك..وكان يأشر على شاب في مقتبل عمره وبايده مجموعه من اللوح...
كان يرسم بكل مكان..بالصاله..بغرفته..بالحوش..بكل مكان..حتى اذا طلعنا كان ياخذ معه لوحته وريشته..كان رائع يوسف..
كان يلعب مع الصغير والكبير..كان حنون وطيب..والكل يحترمه..
وجدي هو اللي مسميه. باسمه "يوسف"
ثامر
ثامر\نعم يالوليد..
الوليد وبحسره ومراره\تهقى لي امل بشوفة يوسف..!!
والا انا امشي ورى اوهام اختلقتها..

سافرت امريكا....ودخلنا لندن وباريس..وماصار شي يستحق جلوسنا
وبحزن ممزوج بخجل كمل..
احس اني تعبتك..مشيتك ورى اوهام..وحملتك مسؤليه انت مو ملزوم فيها...!!
ثامر\لا يالوليد..ليش هالكلام اللحين..انا صديقك واذا ماوقفتك معك بوقت الضيق..متى تبيني اوقف....وبعدين تعال ليش اليأس..!!ليش احس انك متغير..!!
توك يالوليد..توك في بداية طريقك..لاتتوقع انك تلقى مرادك بسهوله..
الموضوع كبير وخطير..ويبله قلب قوي ويتحمل ..
لازم تصمد..وتقوى اكثر..
ولاتنسى..
انه الكل ينتظرك..ابوك واختك ينتظرونك..
حتى يوسف ينتظرك يالوليد..
لاتيأس ارجوك..
الا اليأس..
الوليد ووقف بميلان مثل الطير المجروح\غصبن عني ياثامر..غصبن عني كل اللي يصير لي..
ماأشوف شي يخليني اثبت وماارجع..
ماأدري شقولك...وماأدري وش كنت متوقع اشوفه اذا سافرت وطلعت من السعوديه..
ماكنت ابي غير اني اسافر وادور عليه بنفسي..
كنت اتبع احساسي...ولازلت اتبعه.
كنت مثل المجنون افكر وافكر ..وضحك بسخريه...كنت متوقع اشوفه من اول يوم لي في امريكا..
ونفس الشي بلندن..ووبباريس..
كانت افكاري غبيه..
كنت متوقع انهالعالم بأيدي وكل شي بلقاه بسهوله..
ماتوقعت أنه الأمر كبير ومحتاج صبر.لأني حقيقه وهذاني بقولها لك..
نفذ صبري
نفذ صبري ياثامر ومابقى شي يقويني..
لاتلومني ياثامر..لاتلومني اذا قلتها اللحين..لكن قدر اللي امر فيه..
احس بشي غريب بصدري..
الم فظيع يحتويني ويحطمني من اول ماثبتت رجلي بهالمدينه
ماأدري ليش نمى عندي هألأحساس اليوم..
يمكن لأني خلاص يأست..
تعبت ياثامر
تعبت صدقني
مسك ثامر كتف الوليد..وشد عليه وهو يحاول مؤازرته بكل اللي يقدر عليه
ثامر\اسمعني يالوليد..بكره الصبح بنكمل اللي خططنا له..وبعدها بنرجع امريكا لأنه خلصت العطله..واذا جات اجازة الحج بنمشي المانيا وبنكمل..سمعتني..!!
مارد عليه..وظل ساكت ومنكس راسه بكل ضعف وانهيار
لكن ثامر ماتركه ورجع يردد الكلمه له وكأنه يصحيه من ضعفه
"سمعتني يالوليد"
"سمعتني"
نزل الوليد ايد ثامر بهدوء ووقف\سمعتك... نمشي..!!
ثامر\وين..!!
الوليد\نرجع الفندق..
قام ثامر\توكلنا على الله..
-----------------
اصعب مواقف هالزمن
يوم ان تجي بنفس المكان
يوم ان توادع من تحب
وعينك تنادي بالحنان
تبدى تفكر بالحياه
واحلى ليالي الذكريات
كيف ابتدت لحظة غلاة
وكيف انتهت بأيدي الممات
لا يالوداع
لايالوداع
لا لاتجينا باندفــاع
ليتك تخفف صدمتك
وتفهم شنوا معنى الوداع

وياسخرية القدر وياظلم الزمن وقسوته
وياحكمه القوي..دنيا غريبه...تجمع قلبين..يستشعرون نفس الأحساس..ويتنفسون نفس الهواء وبعد ماشتتهم الدنيا من كل جانب.
.جمعتهـم.
وحطمت كل كلمات المحــال..!!
مشى يوسف ولؤي وهم يلهثون من تعب الطريق والمشي المتواصل.. وكلها كم شارع ويوصلون لشقتهم
وبنفس الشارع اللي كانوا يعبرونه..كان الوليد وثامر يتخطونه حتى يطلعون من المنطقه ويدخلون الحي اللي اجروا فيه الفندق..
والتقوا اخيرا بنفس الشارع..
يوسف على اليمين راجع شقته..
والوليد بيسار الشارع طالع للحي ويمشي على الرصيف عكس ألأتجاه
وممر السيارات هي اللي تحد بين لحظة اللقاء
ولحظة الوداع
وقف يوسف عن المشي وهو حاط ايده على مكان قلبه بكل شده
ومن عظم الألم اللي يستشعره ظل يظغط على صدره بدون مايحس بنفسه
المهم انه يزول..يزول هالأحساس ويرتاح من العناء..
رص على عيونه وهو يقاوم..ويقاوم..ويقـاوم..
ولؤي واقف مصدوم..وينتظر من يصحيه..وهوعارف انه يوسف جاته النوبه مره ثانيه
وعلى طول تذكر لؤي انها نفس النوبه اللي جاته يوم دخل المسشتفى وطلع انه مافيه شي مثل ماقال الدكتور وهوبالأصل كان يعاني من احساسه بموتة امه ولحظات فرقاها
لكن لؤي مشدود بيوسف اللحين..ومن كثر خوفه..وقف متنصم بدون حركه وحده..
لكن اللي مايعرفه انه يوسف يمر بهالنوبات اللي تجي وتروح بلحظات كثيره..ومحد يحس فيه غير الله سبحانه..
طلعت اهات اليمه من يوسف واصبح تنفسه سريع..وبين فترة شهيق وزفير.. قدر يوسف يخفف شوي من المه.. لكنه ماسرع مايرجع يتألم اذا اخذ شهيق قوي..
ظغط على ايد لؤي وفرغ كل تعبه بظغطه الشديد
واخيرا لؤي انتبه..وترجم الموقف\يوسف..علامك..!!
يوسف ويرص على عيونها\مافي شي..خلينا نمشي...ويتألم..بسرعه لؤي..
فز لؤي وظغط على ايد يوسف بكل قوته وبأيدها الثانيه مسك كتفه وكملوا طريقهم..
ويوسف يجر نفسه غصب..المهم يبتعد عن هالشارع
المهم يتنهي هالأحساس..
ويرتـاح..
وقبل مايطلع الوليد من الشارع وقبل ماتنتهي هاللحظه..وقبل ماالله يكتب الفراق للمره الثانيه
اتبع الوليد قلبه..اتبعه بكل انصات..وبكل هدوء..وبعز الزحمه وبازاعاج المارين..
ولف جسمه على ورى بدون احساس..وبدون مايعرف ليش..!!
وظل يناظر بجموع الناس اللي منتشره بهالمكان..
وتدريجيا حس انه مايميز هالناس..وكلهم بعينه واحـد..
وظلمة الليل..والهواء اللي يتبعه جفا كانوا ايضا لهم تأثير بهاللحظه
لكن ربي كتب انه تنتهي هاللحظه بكل لوعه وقسوه..بكلمة ثامر وهو ينتظر الوليد يكمل طريقه
"مشينا الوليد.."
هز الوليد راسه بدون احساس...ولف جسمه وتبع ثامر

واذا كان الوليد يحس انه طفل مضيع داره من ساعه وهو يشكي لثامر..
فهو يحس الآن وبالتحديد يوم لف ومشى وتبع ثامر انه ضيع قلبه
وروحه 
وكل اهله..
::::::::::::::::

طلع الوليد من باريس..طلع مغصوب..وطلع بخيبة امل كبيره
طلع ماانهى هالليله بلوعة الحرمان اللي حس فيها.
وبدال ماأحساسه يقوده..اصبح ضده بالأخير..
والله ماكتب تنتهي هاللحظه بلقا المفارق..
طلع وهو منكس راسه وكل مافيه محطم
واليأس كان عنوانه..ورجع نيويورك 
وكل مافيه بـ باريس..

وابتدت لحظه جديده غير معروفه نهايتها..
واذا كان الأحداث اكتفشت شي من غرابتها
فبترجع وهي غريبه..بخفايا محتاج من يحلها..!
وهذه هي برد وجفا بعذوبتها..
ومو كل نسمات الهواء مريحه

انتظروني بالأحداث الجديده.لعل وعسى تكون هناك نسمة هواء عادله..!!؟
وبنشوف كيف القدر بيلعب لعبته مع ابطال برد وجفا..!!
اختكم
وصيت قلبي عليك

الجزء التاسع والعشرون
قلبي في العشق.. هـايــم..

=================



اسمها ميرم..!!

ناظرتها من جديد نظره استكشافيه..ورجعت تنطق اسمها 
سماح\ميرم..!!
احمد\ايه ميرم..مو عاجبك ألأسم..!!
سماح بدون اهتمام\عــادي..
احمد بنظرات هايمه وهو يحس انه سماح لها فتره متغيره عليه قال بصوت واطي..\"ياحلو هالعادي من اسمك"…
ورجع لأرض الواقع وهو يشوف الخدامه تبحلق فيهم…انا طالع الشغل لأني ترخصت وقالو لي تعال استقبلها بالمطار..
سماح وخافت من الضيفه الجديده وقربت من احمد بهدوء\شنوا بتخليني بروحي..!!
احمد بقل حيله\غصبن عني..شغلي بقى له ساعتين وينتهي.. وبهمس.. معليش تحملي عشاني….يالله انا طالع
سماح ومالها غير الصبر\مع السلامه
طلع احمد..وماعرفت سماح كيف تتصرف مع الخدامه..لكن اللي ريحها شوي انه الخدامه شكلها طيبه وهي بالمثل خايفه ومستوحش عليها المكان ..دخلتها غرفتها اللي واعطتها كذا جلابيه وطلبت من تتروش بحمامها الخاص..
ورجعت تدق على امها تقول لها عن وصول الخدامه ..
مريم\عسى فتشتيها..!!
سماح\افتشها..!!لا..الصراحه ماجا على بالي..!!
مريم باندفاع وهي تتحسر على صغر عقل بنتها بهالأمور\المفروض اول ماشفتيها خذتي الشنطه وفتشتيها......شوفي اول ماتطلع سوي اللي قلت لك عليه وكلميني لاتنسين..!!
سماح\ان شاء الله يمه..سلمي على سميه وابوي..!!
مريم\مع السلامه..
-------------------





بعد الموقف اللي حصل في بيت جدها وهي علاقتها مع امها متوتره ويكسوها الجفاء
لدرجة انه كانت حوارتهم بسيطه..ومواضيعهم اصبحت محدوده..
وهذا الوضع ماعجب راوين…لهاذا حاولت كذا مره تبدى هي بالمبادره وتتناسى الجروح اللي سببوها اهلها ..وماتقدر تنكر انه صورة ريوف كان لها دور كبير في التأثير فيها....بالفعل هزت هالصوره كيانها واعادت حساباتها اللي كانت غافله عنها..لكن الغريب بالموضوع انه امها على غير العاده مافتحت السالفه معها 
ودايم تشوفها تسرح وساكته اغلب الأوقات....وعرفت راوين انه في موضوع شاغل بالها ..واكيد بيكون اكبر واعظم
لهذا تجرأت وقررت تسألها يوم كانوا لوحدهم جالسين بالصاله الفوقيه بوقت متأخر بالليل
راوين قصرت على التلفزيون وعدلت جلستها وجمعت شعرها المتناثر بكتفها اليمين\يمــه
انتبهت نور لها وابتسمت ابتسامه باهته\ها حبيبتي..
شبكت ايدينها الثنتين وهي تحاول ترتب كلماتهاوتفكر باأمها فقط\..فيك شي..!!
نور عقدت حواجبها\مافيني الا العافيه..لاتهتمين يمه..
راوين بصوت ناعم\يمه شلون ماتبين اهتم وانا اشوفك حزينه..يمه ماتعودت منك السكوت..!! بخجل ممزوج بحزن… قولي يمه انتي متضايقه من الموقف اللي صار في بيت جدي..!!

نور كانت ناسيه الموقف وماتذكرته الا اللحين واكثر شي ضايقها كلمة "دلع بنات"
لكن ماحبت تقولها لراوين
نور بثقه\في امور اهم المفروض نفكر فيها ونحلها..اما الموقف اللي صار في بيت جدك مااعطيته اكبر من حجمه والله يسامحهم…..وسمعيني ياراوين ..سمعيني زين..الدنيا ممـر..ولاتنسين قول الرسول 
"كن في الدنيا كأنك غريب او عابر سبيل"
ان شا الله وصل اللي ابيه اقوله لك بهالكلمتين..
فهمتيني..!!؟
تفاجأت راوين من رد امها ..وعلى الحزن اللي كان بوجه امها لكنها كانت قويه بهيئتها وكلامها المقنع
وكل الكلمات اللي كانت تبي تقولها تبخرت..
وتذكرت هاللحظه فجر وهي تقول لها "امك اصيله يافجر..اصيـله.."
لكن لازالت راوين مصره تعرف وش سر حزن امها..!!؟
----------------------



سحور الساعه 10 بالليل..!؟..حرام عليك..!!تونا فاطرين..ومتعشين بعد التراويح..!!
طلعت مرت بندر اللحم من الثلاجه ..وحطته على الطاوله قدام ياسمين المصدومه..
سهى(مرت بندر)\وش تبيني اسوي ..اخوك ماأكل عدل بالفطور.. ورفعت حاجبها بكبرياء..واذا انتي ماخدمتي اخوك..منوا تخدمين..!!
ياسمين بقهر\وانتي..ليش ماتطبخين له...وبعدين انا مشغوله..!!
سهى \مشغوله باأيش..!!
ياسمين وماكان ودها تقول لكن قالت\عندي تحظير مهم بكره..وموجهه بتحظر لي..ويمكن يرقوني..!!
سهى\وانتي مصدقه نفسك..مربية اطفال لارحتي ولاجيتي..واذا ترقيتي وش بتكونين...!!اقول قطعي اللحم..اخوك مشتهي كبسه..!!وطلعت وهي منتصره مثل كل مره..
وبالمقابل جلست ياسمين على الكرسي وهي شبه منهاره ..تفكر بهالمرت اخو الظالمه
بكره بتحظر لها اكثر من موجهه والمديره..وتقدر تثبت وجودها وتعوض الأيام اللي قصرت فيها
لكن مرت اخوه واقفه بوجهها وتتلذذ بعذابها..
يكفي اخوها الظالم..وامها التعبانه..
لين متى بتتحمل..!!
تحملت على باقي روحها..ودخلت الغرفه تدق على فجر وتشكي لها مثل كل مره
لكن سمعت صوت اخوها يزاعج بقوه..ففضلت انها تأجل مكالمتها..وتبدى تطبخ السحور..وتوكل أمرها لله..
-------------




فتشت اغراض الخدامه..وماحصلت معها شي وارتاحت وطلبت منها تاكل وتنام وتبدى الشغل من باكر.. ودقت على امها تطمنها
وبعد ماطبخت السحور..جلست تنتظر احمد بالصاله وهي فاتحه التلفزيون تقلب القنوات بدون هدف
وبشكل لاارادي ارجعت تتذكر موضوع ألأبره اللي انقص شي كبير في حياتها الزوجيه
ياما حاولت تفتح الموضوع مع احمد..لكن دايما كلماتها تخونها..وتلتزم الصمت اللي حد بينها وبين احمد..
والوقت ايضا ماكان مساعدها ابدا وهي مشنغله بتعب الحمل ودخول رمضان..
ماتقدر تنكر انها دوم توقف عاجزه امام نظرات احمد الحايره والمتسائله وهو يلاحظ تصرفاتها المتغيره
لكنها عاجزه تماما..والوقت اللي مضى سبب برود وكبر الجفوه اللي بينهم..
ومع ذلك لازل قلب سماح ينبض حب لأحمد 
"مسا الخير للغالين"

ابعدت سماح ايدين احمد اللي حاوطت كتفها والتفت له وهي متسائله\متى جيت..!!
جلس جنبها وحط الكاب على الطاوله اللي قباله\من اول ماسرحتي..اعترفي تفكرين بمن..!!
سكتت سماح..وهي تتمنى لو تقوى لحظات وتفك نفسها من هالهم اللي جاثم بصدرها
تتمنى لو تستمد الجرأه لو ثواني وتنطق بحروف واحمد هو اللي يركبها ويفهمها..
لكن عبث ياسماح
السكوت والحياء صفاتك من الصغر وصعب تجاوزها بسهوله
والمحنه اللي تمرين فيها زادت الطين بلوله اكثر واكثر..
طال انتظار احمد..وملامح سماح الجميله هي بمثابة مسكن لتعبه اللي يحس فيه..وصبره الطويل.
رفع حاجبه بتشكك\لهدرجه سؤالي صعب..!! وابتسم بصعوبه...قولي تفكرين فيني وخلاص..!!
سماح تذكرت انها صحيح كان احمد ماخذ نص تفكيرها وبجوابها اقرت هالشي\..فعلا...انا كنت افكر فيك...
رفرف قلب احمد حب لـ هالأنسانه اللي جالسه جنبه
والبرود والجفا اللي كان يحس فيه اختفى وحل محله هيام من نوع ثاني
قرب منها اكثر..لمن وطى راسه بحظنها وغمض عيونه وهمس\تصدقين انك وحشتيني..!!..ليه حسيتك بعيده وانتي بقربي..!!..وفتح عيونه...سماح تحسين باللي احس فيه..!!

سماح كانت تناظر احمد بحيره وخوف من المستقبل تخاف تفقد وتضيع من بعده....وبقلبها كانت تحس باأحمد..وتحس بالبعد اللي بينهم
بس شتقول..!!هي تعرف السبب..!!
لكنها عاجزه
كرهت سلبيتها ورجعيتها..وكرهت هالسكوت اللي يلازمها..
وغصبن عنها امتلت محاجرها دموع حاره
احمد\ليش..ليش هالدموع اللحين..!!
كان منتظر منها جواب..لكن سماح اكتفت بهالدموع 
رفع احمد راسه وهو خايف ويحس بالتعب\ سماح ارجوك تكلمي..فهميني..!!
حاولت سماح تهدي نفسها..مو وقته الأعتراف اللحين,,
ونجحت بألأخير وهي تمسح باقي دموعها بأيدها وتتصنع الأبتسامه\مافي شي احمد..
احمد ويناظر عيونها اللي تناقض كلامها\..سماح حبيبتي..فيك شي.تحسين بشي يألمك..تعبانه.!!
سماح\هذا انت قلتها ياأحمد تعبانه من الحمل والحبوب اللي مليت منها...بس هذه الحكايه..مافي شي جديد..
احمد ومو متطمن\متأكده..
سماح وتجاهد انها تبتسم\ايه متأكده..والحمدلله..الخدامه جات بوقت حلو..
احمد\انا قلت لك بتحتاجينها..بس انتي كنتي رافضه الفكره..
سماح\كنت..واللحين الوضع تغير وانا شوي وبولد..
لحظة صمت
احمد ومسك ايدين سماح \اكيد مافيك شي..
سماح وكرهت نفسها اكثر\صدقني مافيني شي..وتذكرت الأكل..نسيت ماتبي تتسحر..!!
احمد\الا بس انتي لاتتحركين..انا بنفسب بحط الأكل..
سماح بهدوء\شلون..ماتعرف..!!
احمد وقام\وهو يبيله شي..بس بحطه بصحون...لكن عطيني دقايق ببدل وبجيك..لاتتحركين..!!
تقفل الموضوع اللي كانت تقدر تفتحه سماح
لكن الى متى بيظل معلق ..!!؟
الأيام كفيله برد الجواب
==========





ماتذكر أي ساعه قامت فيها بس اللي تعرفه انها قامت مبكر..وزياده على ذلك طنشت الجامعه وغابت مره وحده
كان جدولها مزحدم بالأشغال
هي مو اشغال مهمه مره..لكن بنظر غلا مهمه واكثر بعد
بدت في تشقير وجهها كامل..وخذت حمام ساخن من رحيق الورد ألأبيض..وفيرت شعرها بالكامل ورفعتها بلورات ولفته بغطاء ابيض لحمايته..
ويوم مابقى على الأذان الا نص ساعه نزلت (ألأميره الناعمه) تحت تشرف على الحلى اللي طلبت من فجر تصلحه لها..وبالمره تشوف اذا امها محتاجه مساعدتها..
واثناء نزولها من على الدرج التقت بهيثم اللي كان جالس يتفرج على برنامج نبيل العوضي اللي يعرض بـ mbc...واول ماشافها قصر على صوت التفلفزيون و بدى بالهجوم\صباح الخير..بدري..ليش نزلتي..كان قعدتي اكثر..روحي نامي ماما..اذا اذن بنصحيك..!!
رفعت ايدها لخدها الناعم وقالت بدلال وهي تتصنع الخوف وتدخل الصاله\والله كان ودي..لكن خفت على بشرتي تتعب من كثر النوم..
هيثم وجارها وهوكاره هالدلع المايع\لا والله..وبدت نبرة صوته تعلى استحي على وجهك..شوفي كم بقى على ألأذان وانتي توك تنزلين..!!
غلا وزاد دلعها وهي تقول كلمتها المعهوده\ياربــي هيثم شفيك اليوم...!! صاير كبريت..!!
هيثم ويتصنع البرود وهو بداخله نار\سلامت قلبك؟؟
غلا\يوووه ياحبك للزعل..!
هيثم ناظرها نظره وكانه يقول لها "بيبي ..بتظلين بيبي"\روحي شوفي فجر وامي بالمطبخ قبل مايجي ابوي ..وعاد شوفي مين ييفكك منه..!!
غلا خذت برأي اخوها ومشت للمطبخ وهي تتأفف وتقول
"ياربي.. ارحمني"
بس الحمدلله..ماسمعها هيثم الهايج ^_^
----------------





يقفل موقع..ويفتح موقع اخر..ومواقع ثانيه يتركها ينتظر فتحها..ويستغل وقته بقراية صفحه معروضه ..
واللي كان مساعده اكثر..انه شبكة اتصاله عالميه وممكن ينزل أي موقع يحتاجه.حتى لو كان مشفر..!!
ولمن حس انه الدم كله تجمع براسه من كثر جلوسه على الشاشه..
رجع كرسيه المتحرك على ورى وزفر زفـره قـويه تعبر عن مدى حالته الميأوس منها
نزل عيونه للأرض ورفعها ثانيه..وحاول يهدي نفسه..ويتعوذ من الشيطان
ويوم حس انه هدى..قرب كرسيه من الشاشه ورجع يبحث بين هالشبكه العنكبوتيه عن نقطه توصله لأخوه
تذكر انه حمل كذا صفحه عناوينها كانت مهمه..رجع يفتحها لعل وعسى يستفيد منها بدال مايبعثر وقته على صفحات مالها نهايه..!!
بهاللحظه دخل عليه ثامر اللي كان منزعج من المنبه اللي صحاه من النوم وايده كانت تنتقل بين جدران الغرفه بتعب وهو يمشي وعيونه لازالت ناعسه وتتمنى ساعات اضافيه للراحه 
اخيرا وصل للوليد وسند جسمه على الطاوله وصرخ بذهول يوم طاحت عينه على الشاشه
ثامر\31 موقع مره وحده...!!..رفع ايده من على الطاوله وكمل بنبره هاديه ومنومه وهو يفرك عيونه...قفل اللي ماتبيه عشان اتصالك يكون سريع..!!
مارد عليه الوليد..لأنه كان مندمج بالسطور اللي يقراها..!!
ثامر حس بالدوره من كثر ماعينه تنتقل بااهتمام مره للوليد ومره للشاشه \طيب عطنا وجه..!!
الوليد وماكان له مزاج للمزح\حل عني ثامر..!!
ثامر\تدري كم ساعه وانت قبال هالشاشه..!!
تذكر الوليد انه من اول ماصلى الفجر وهو جالس على النت 
وقال اكيد ماخذت الوقت الكثير في نفسه..
الوليد بدون اهتمام\ انا صاحي من الفجر..يمكن خذت ساعه ونصف..!!
ثامر\لا يالحبيب 3ساعات متواصله..!!
رفع الوليد عينه لساعة الكمبيوتر ويوم شافها ست وثلث فز من مـكانه وهو يصرخ ويركض للحمام\تأخـــرنا..
توه مستوعب ثامر انه جاي عشان يصحي الوليد
ضرب على جبينه بقوه وركض هو الثاني لغرفته 
وهالمره بعيون مفتحه وقلب يخفق من الخوف على التأخير من الجامعه
---------------




الليله غيــر.....
شعوري غير أشواقي غير ....
حتى الأغاني غير ...
صدري سما واحساسي طير.... 
بس طيفك ماتركني ....
ظل ساكن تحت جفني..... 
كان وافي ....
كان يذكر وانت جافي ....
انت ويـــــنك ؟
كان هذا الفرق مابيني و بينك ...
جيتني تشكي الزمن ....
وجيتك أبي أدفى ....
لقيت في قلبي وطن ...
ولقيت بك منفى ....

هايم في كل شي فيها
حتى رموشها اللي ترف بنعومه كان لها تاثير كبير فيه
جننته غلا..وتحدت غروره وكبرياءه..واعنلت حرب هاديه عليه
واخيرا بدت تحتل مكان بقلبه اللي ماقدرت بنت بهالكون تحتله
ينسى كل شي بوجودها..وبحضورها الجذاب
ويظل يتأمل بصمت وبحريه بهالمخلوق اللي حرك شي كبير فيه
غلا كانت ماسكه الملعقه وقبالها اكثر من طبق ومو عارفه تبدى بأي واحد
رمشت بتوتر وخجل خفيف\تبدى تحلي مع القهوه..او شرايك تذوق هذا..!!
مسك تركي ايدها ونزل الملعقه بهدوء وهو يناظرها\وانتي كل ماتشوفيني توكليني..!!
نزلت عيونها بألأرض وهي تلوم نفسها المتسرعه
"يعني لازم تتسرعين مع هالوجه..!!هذه هو فشلك"
غلا رفعت عينها\لا..مو القصد..ويوم شافت ابتسامته تفشلت اكثر ولفت الجهه الثانيه وهي كاره عمرها..ياربـي..!!
لف وجهها بأيده الطويله وهي رفعت عينها صوبه\انزين ..ليش..!!
غلا بنعومه\شنوا ليش..!!
رجع يتأمل فيها وهي قريبه..وعرف انه يوترها اكثر بطريقته
بس حتى هي كانت توتره بحركاتها العفويه بدون ماتحس
وماقطع عليهم هاللحظه الا صوت تلفون مبارك اللي ابد ماكان بوقته
وغلا استغلت الوضع وحاولت تهدي نفسها وهي بداخلها ماعندها الا كلمة
"ياربي..ياربي."

سكر تركي من مبارك بعجله..وغلا على طول مدت له صحن الحلى وهي تطالبه بعيونها انه يخف عليها شوي
فهمها تركي على طول وكيف مايفهمها وهو عاشر الف وحده قبل غلا
واثناء ماكان يذوق الحلى صبت له القهوه ومدت الفنجان له
تركي\حلو الحلى..واخذ الفنجان
غلا صبت لها فنجان وهي تبتسم بخجل له\هذه عاد تخصص اختي فجر..تحب تسوي الحلويات..!!
والكل يشهد لها..
فجر
فجر
فجر اسم مر بباله مرات كثيره 
تذكر ايام مراهقته وألأحداث اللي صارت معاها
وغصبن عنه مر في باله صورة يوسف..وابتسم بسخريه على هالذكرى..
اول كان يبتسم والغيره تاكل قلبه..وهو يشوف كيف الكل يحب يوسف..وفجر..وجاهلين شي اسمه تركي..!!لأنه ولد هنديه..
هذه الحقيقه.ولد هنديه..ياااه ياتركي..مقواها عليك هالكلمه..!!
لكن جاء اليوم اللي يبتسم فيه بكل كبرياء..
ويكسر كل لحظه حلوه كان يستعد لها يوسف,,!!
عرف انها الفرصه الوحيده عشان يسأل عنها ..وماراح تتكرر اكيد..!!
تركي\فجر ليش ماتزوجت لحد الآن..!!
ارتبكت غلا من سؤاله..لأنه الموضوع حساس جدا والكل يعرف هالشي
وحست بنغزه بصدرها..لكنها تناست الألم وردت على تركي بصعوبه وهي تتصنع ألأبتسامه\نصيب..
---------------------



يمه زهقت..!!
طنشت هند كلام بنتها ..ورجعت تنوم عمر اللي مو راضي ينام
ماعجبها جمانه اسلوب التطنيش
كانت تنتظر يوم ألأربعاء على احر من الجمر عشان تغير جو وتشوف بنات خالها 
لكن ابوها كان عنده زام وبيظلون براس تنوره
فاأهلا للطفش..والملل..!!
رفعت جمانه غرتها اللي رجعت تطول مره ثانيه وهالمره رفعتها بقوه وهي ناويه تقطعها بأأصابعها ان رجعت تنزل مره ثانيه\يمه..لاتحقريني..!!
هند بزمجره\وش تبيني اسويلك يعني..!!انتي شايفه في حل وانا ساكته عنه..!!انثبري مكانك ولاتزيديني..!!يكفي اخوك اللي مو راضي يغمض عين..!!
جمانه بنبره باكيه وباأسلوب اطفال\يمه لاتسبيني..تراني كبرت..!!
هند وزادت جرعة الصراخ\اي كبرتي الله يخليك..الا صغر عقلك..بدال ماتريحني..تتعبيني بحنتك..!!
جمانه بنفس النبره\يمــه
هند\وعله تعلك..فكينـــي..
قامت جمانه من مكانها ورفعت جلابيتها العنابيه الطويله عشان ماتتخرطف وتطيح ومشت لغرفتها وضايق خلقها
شغلت الكمبيوتر وفتحت النت
وتذكرت الوليد على طول وضاق خلقها اكثر واكثر
رمت الماوس على الأرض بقوه.. ووطت راسها على الطاوله
وصاحت عشان ترتاح
هي تعرف انه نفسيتها الزفت مو عشان عدم روحتهم الظهران
هي تعرف انه كل هذا..بسبب الوليـد
وروحتها الظهران مجرد تفريغ مشاعر مكبوته..
---------------




طلع من المطعم وهو فرحان..
اخيرا استلم اجرته لهالشهر..
مين قدك يايوسف..!!
في اشياء كثيره في باله..لكن ألأهم الآن انه يعبي الثلاجه اللي بدت تصفر
ويشتري الحاجيات ألأساسيه..دخل السوبر ماركت وعلى طول اتجه لقسم الخضروات..واخذ البطاطس
تذكر انه لؤي امس قايله نفسه في سمك مشوي بصلصه حاره..
وماقدر يرد طلبه.مدام الفلوس متوفره..اتجه لقسم الأسماك واخذ اللي يكفيهم لوجبه وحده..وهو ناوي يدلع لؤي اليوم..واخر شي شرى الجبن والتوست والمرتديلا لأنهم اصبحوا من الاساسيات..
وحاسب بسرعه ودخل باقي الفلوس في جيبه.. وطلع..و تذكر انه الخبز ايضا مخلص..فدخل للمخبز وشرى اللي يكفيه..ورجع الشقه..
والفلوس الباقيه كلها بيصرفها باأغراض المرسم اللي هاجره من فتره..
وماوحى له يستمتع بهالفرحه..الا وعيونه طايحه على شخص عكر صفو لحظته..!!
-----------



يبي ألأجار يايوسف..!!شفت كيف الحظ..!!ذبحني له اسبوع..!!احنا مو لاقين لنا اكل عشان ندفع ايجار..!!

ابتسم يوسف بسخريه....وحط ألأغراض بطاولة المطبخ..
وقلبه يعتصر الم وحسره..!!
تذكر السمك ..طلعه من الكيس..ودخله الثلاجه..ولؤي يناظره بحزن وهو عارف انه مستلم اجرته اليوم..
يوسف \لاتتكدر..بقى عندي فلوس..بدفعهم له..!!واذا على ألأكل شريت اللي يكفينا ان شاء الله..!!
لؤي\بس هالمره الأجار علي..مو عليك..!!
طلع يوسف من المطبخ وجلس الكرسي وهو يمرر ايدينه على شعره اللي قضى عليه الشيب\انت انا..وانا انت يالؤي..كلنا واحد..!!
سكت لؤي..ماعنده شي يقوله بعد كلمة يوسف..
"كلنا واحد يايوسف..كلنا واحد ياأخوي"
قطع هالسكوت يوسف وهو يعرف انه لؤي حزين ومنكسر\تدري وش شريت اليوم..!!
لؤي بدون نفس\جبنه فرنسيه..!!
ضحك يوسف من كل قلبه وهو بعز همومه واحزانه اللي كل ماتنفتح من جهه تتسكر من جهات..\لا..!!شي احلى..!!
لؤي ابتسم لظحكة يوسف\يعني شنوا..!كيكه بالتوت!
يوسف بهمس\سمـك..!!
كانت الكلمه بسيطه....وعاديه...
كان السمك رخيص..وبسهوله ينلقى..والفقير والغني مو محرومين منه..!
لكنها جات بالصميم عند لؤي..
يوسف شرى السمك!!
يوسف بيدفع ألأجار!!
يوسف الأخو..
يوسف الصديق
يوسف كل شي بحياتك يالؤي..!!
ضعف لؤي بهاللحظه..وغصبن عنه دمعت عينه وهو يشوف يوسف\روح ياشيخ..الله يفرجها عليك وين ماتروح..!!
ابتسم يوسف على شفافية لؤي..وعشان يخفف الموقف الحزين قال\ليش هالدموع..كل هذا عشان سمـك..!!
عرف لؤي مقصد يوسف ومسح دموعه\شفت شلون..!!؟
قام يوسف من الكرسي وهو ناوي ياخذ له غفوه تريحه وتنسيه همومه..وقبل مايدخل الغرفه مر على مرسمه وناظره بحزن قاتل
يوسف\"شكل هالمرسم بيظل مهجور..لمن الرزاق يفرجها."
-------------





تسارعت ألأيام وانتهى هالشهر ومايحمله من خيرات بكل سهوله وخفه
يوسف عيونه تناجي الرحمن..وتطلب الفرج..
والوليد..يبحث بين صفحات هالشبكه العنكبوتيه بدون ملل ويحاول يشبك بين الحروف..
وتركي عايش حالة هيام من نوع اخر
والكل يشكي ليلاه..ويتكيف مع هالبرد والجفا بطريقته عشان يعيش بلحظة راحه..
انتهى رمضان..انتهى شهر الخير والرحمه..
البعض حسه مثل البلسم للجروح ..ابتدى وانتهى بطاعه سلسه..!!ولسان رطب ذاكر..!
والبعض مااستشعر بخيراته..وظل بمعصيته..يكابر ويتقوى على زمن اغبر..!
وارتفعت اصوات ألأذان..وعلت التكبيرات..
ورفرفت الأرواح..وابتهجت الوجوه..ورقصت القلوب فرحا وسرور..
استقبال للعيد الأول..عيد الفطر..
فهنيئا لكل مسلم بهذا العيد المبارك..!!
::::::
مثل كل مره..وبهالوقت بالذات..وبعد ماتصلي صلاة العيد..وتلبس ملابسها
تمسك صورة امها وتعايدها والدموع تهل من عيونها هلّ..
لكن هالمره كانت تعايد شخص ثاني مع امها..
كانت تعايد يوسف بصورته اللي محتفظه فيها وخافيتها عن الكل
كانت تعايده وروحها راجيه ومتأمله وصابره
كانت تشوفه وتحس بالأمل يتجدد بداخلها كل ماتذكرت انها يمكن تشوفه بعد هالسنين المريره
دعت من كل قلبها بصلاتها انه الله يقر عينها بشوفته.ومافي شي عند ربها بعيد..
دعته بقلب راجي..وبعيون خاشعه..
دعته والدموع تهل بدون توقف..
واخلصت النيه لله وحده..
ومن صدق دعواها..ماحست بعزيز وهو داخل عليها بعد ماجاء من صلاة العيد
ويوم شافته وهو لابس الثوب الأبيض والغتره البيضاء ازدادت دموعها وهي تشوف يوسف فيه باابتسامته وروحه المرحه
قرب منها عزيز بأدب وحب راسها وبارك لها العيد..وهي ماأستحملت وضمته بقوه وهي تمتم وتقول"ياريحة هلي والله.. يعل عيني ماتبكيك..ماتبكيـك.."
حاول عزيز يفك نفسه منها..وقدر اخيرا
عزيز بصوته الخشن وهو معترض ومزمجر\كله تصيحين..تصيحين..
ومد بوزه ببراءه..خربتي غترتي..!!
ضحكت ابتسام من قلب وهي تعدل غترته\فديت اللي اختربت كشختهم.. خلاص حبيبي..هذه استعدلت..!!
عزيز ولازال معصب \انا قلت لكم..ماأبي غتره ماأبي.مااحبـها..بس انتوا ماترضون..وينه وليد هو يعرف احسن منك..!!
ابتسام\اي وليد انت الثاني..تعال ابوي تحت..!!
عزيز وهو ماسك غترته عشان ماتطيح\ايه تحت..ترى بنروح بيت جدي اللحين..!!
ابتسام\زين يالله..
-------------- 



مثل كل مره ابو يوسف يفتح باب بيته ويجمع عياله واحفاده بمناسبة اول يوم لعيد الفطر
المجلس مليان من الأهل والمعارف..وقهوه رايحه..وقهوه جايه..والحلويات والبخور ماليه المكان
الكل فرحان وسعيد بهاللمه الحلوه..ويمكن اكثر اشخاص حاسين بالفرحه هم الشباب والبنات اللي يتمنون من كل قلبهم انه الله مايغير عليهم..وتظل هالجمعه لطول العمر..

هيثم لطلال وهو ماسك دلة القهوه\ارحمني عاد..وتعال صب عني..ايدي تكسرت..!!
طلال كان مشغول بحديثه مع واحد من معارفه..استأذن منه وقام لولد عمه وهو يرجع شماغه على ورى\شعدنك تتحرطم مثل الحريم..!!
هيثم بعصبيته المعهوده لكن بصوت هامس\حرمه تشيلك قول آمين..!!
طلال بطنازه وهو يمثل انه يدور هالحرمه\وينها هالحرمه ماأشوفها..!!
هيثم مسك الدله وحطها بأيد طلال\ياشينك..وياشين مزحك..!!
طلال\اقول هيثم....!!
هيثم ويرص على اسنانه\صب وانت ساكت..!!
الجد يوسف ينادي طلال..
طلال\سم جدي..!!
الجد يوسف\قهوه..
---------------------




الكل انبهر فيها..وبجمالها ألأنثوي الطاغي
كل شي من امها خذته..عيونها الحاده..وانفها الطويل المايل..وشفايفها الصغيره
وبشرتها البرونزيه..كان جمالها هندي لايقاوم..ولبسها للبنجابي الحريري اللي بلون ألأرتكواز والأصفر جعلها اميرة هالعيديه..
ويكفي حركه منها ..وتتحرك اساورها..وخلخالها الرنان وتسحر الموجودين بصوته..
اغتاضت منها جمانه اللي كانت مثل الطفله ببدلتها الورديه الناعمه وقالت بقهر وهي ترص على اسنانها
انتي منوا ناويه اليوم تطيحين ها..!!اعترفي..!!""جمانه\
ردت راوين ببراءه وبصوت هامس\محد
جمانه وغمزت بعينها\علينـا..!!
حمرت راوين من حركة جمانه والتفت حوالينها خوفا من احد يسمع نقاشهم\شتقولين انتي..!!.. وبغيض...خرفتي يالعجوز..!!
جمانه لازالت بروحها المرحه اللي تخفي امور ثانيه ورى هالبسمه الطفوليه\اوكي سماح هالمره..!!
راوين\وليش ياعمري..!!
جمانه وتتصنع الغباء\لأنه عيد..!!
راوين غصبن عنها ابتسمت\ماأتضحك..!!
جمانه طلعت لسانها\تضحك غصبن عنك..
----------




كل عام وانتي لي..!!

ابتسمت سماح براحه وتناست كل ألأفكار اللي ببالها وهي تقول بخاطرها" نزوه وعدت..نزوه وعدت"وردت على احمد بحب\وانت لي
ناظرها احمد من فوق لتحت بنظره اخجلت سماح وارغمتها توطي راسها بااستحياء 
قرب راسه احمد منها\كل يوم لبسي احمر..حلو عليك الأحمر..

سماح حست انها بتدخل بملابسها من كثر الخجل..واحمد مارحمها ظل واقف بمكانه ويتأمل كل شي فيها
احمد\شنوا قلت شي غلط..!!
احمد مسك ذراعها بنعومه 
وكأنه يبي يثبت ويقرّ شي\ لحد يلوموني وقرب اكثر لمن اجتمعت انفاسهم.. حلالي ....
حست انه المسأله مطوله واذا ماتحركت بيستمر احمد بكلامه المعسول..تركته ومشت تلبس عباتها وهي تقول\تأخرنا عليهم...!!
و كلمة" حلالي" ترن بأذنها بجنون..
------------------




كان واقف سلطان بممر الصاله وحوالينه بنات اخوه يسلمون عليه ويباركون له العيد
جمانه تناظر سلطان بطرف عينها وتكلم غلا المنشغله بتعديل بلوزتها اللي واصله لركبها و بلون جلد النمر\اقول غلوه..مدري شفي بعض الناس صايرين بخيلين هالعيديه..!! وعلا صوتها...يااخي ريالين على ألأقل لل ببسي والجالكسي.....احنا راضين فيهم..!!
فهم سلطان تلميح جمانه الواضح وقطع سالفته مع فجر\اقول غلـوه..استحي على وجهك..المفروض انتي الللي تعطينا عيديه..توك ماخذه مكافأة هالجامعه ورص عل اسنانه.. يالزطيه..!!
غلا فتحت عيونها الوسيعه وهي ومو فاهمه شي\اي مكافأه..واي جامعه..!!شسالفه.!!
جمانه بصوت حريمي عالي\وليش ادفع ياغلوه..!!مين الكبير ياقلبي..!!
ابتسام\هههههههههه يقطع ابليسك ياجمانه..صج عجوز..!!
غلا وتلتفت لجمانه\ منوا الللي بيدفع..شنوا بتطلعون.!!وناااسه..!!
فجر\شنوا نطلع بعد انتي الثانيه..ماتشوفين البيت مليان..!!
راوين\شسالفه..!!
غلا وقربت منهم\ممكن تفهموني..!!
جمانه استغربت كيف الموضوع تحول لطلعه"صج الحريم بلوه"
ابتسام\احد جاب سيرة الطلعه انتو بعد..!!
سلطان حس انه غلط وهو واقف بين جموع هالبنات..وعرف انه بألأخير هو الخسران وهم اللي بيغلبونه مثل كل مره..طلع من عندهم بسرعه وترك مليون سؤال في بالهم..وخصوصا غلا اللي ذابحها الفضول..!!
واللي فاهم الموضوع كان جمانه وفجر وابتسام ظحكوا على هروبه المفاجأ ودخلوا الصاله..وغلا تصرخ عليهم 
وتطالب بأجوبه لأسئلتها..لكن الكل مطنشها..^_^
-----------------




فوقه سحاب بيمطر..وتحته عشب مخضر
بيمينه نهر جاري..وبشماله ورد بدى يفتح
وقباله لؤي وعبير جالسين بزاويه وصوتهم وظحكهم ماليه المكان
ابتسم لهم..وظل يتمشى بهالحديقه لوحده..وايدينه بجيوبه
منظر لؤي وعبير وهم قريبين حسسه بالحميمه.وذكره بحبه القديم
حبه لفجر..
وغصبن عنه انرسمت ابتسامه بوجهه..وهو يتذكر انه لازم بكل عيديه يهديها فلّ يقطفه من بيت جده..وياكثر الصعوبات اللي يتعرض لها عشان توصل لها بدون محد يدري.
لكنها بالنهايه توصل..وحتى لو ذبلت بأيده توصل..
لكن اللحين لافجر..ولاحتى فل ذابل..

كل شي انتهى..وكل شي اختفى..وانكتب الفراق بينهم بعد ماكان مكتوب اللقاء الحقيقي بيوم ملكتهم
ابتسم يوسف..ابتسم للعالم..ووللسحاب..وللعشب والنهر والورد..
لكن هالمره بمراره قاتله..وقال بصوت مسموع وهو يحاول يهون على نفسه
"اللهم لااعتراض"
--------------





بوقت الضحى..البنات غلا وجمانه وراوين وابتسام بعد الضحك والسوالف..بدى التعب يسيطر عليهم..وخصوصا انهم ماذاقوا طعم النوم من امس..
فكل وحده منهم تسللت وطلعت فوق قبل محد يكشفهم..
اما فجر ظلت تسولف مع سماح و سميه اللي كانت رايقه ومبتسمه على غير العاده
والوحيده اللي ماقدرت تنام هي جمانه لأنها ملزومه تظل صاحيه
ابتسام قدام المرايه وتحاول تشيل المكياج\طيب وش علينا منك..روحي بيت عمامك حنا بنام ..!!
جمانه واقفه بوسط الغرفه ومنقهره ونعسانه ومتملله\يعني لازم نروح اللحين..اووف..ياربي مالي خلق ابي انام..!!
غلا جهزت نفسها للنوم بعد ماشالت الحفله اللي بأيدنها ووجهها\اقول طفي اللمبه اللي وراك اذا طلعتي..!!
رفعت غرتها بقوه واحتد صوتها بخشونه عاليه\كوابيس سعيده تجيكم ..وطبقت الباب وراها ..!!
غلا بميوعه زايده\كريهه..ماطفت اللمبه.!!
قامت راوين من السرير وطفت اللمبه وهي تبتسم لغلا..
اما غلا تفشلت..وغمضت عيونها على طول وراحت بنومه..

:::::::::::::
طلعت جمانه مع اهلها وزارت عمامها اللي احتكاكها بهم قليل..وبعد ماطلعت منهم مروا على اخوها وزاروه وظلوا معاه 4 ساعات..
وماوصلوا البيت الكبير الا على اذان العصر..وعلى طول وقبل ماتفصح عباتها طلعت فوق للبنات
واول ماتفحت الغرفه شافت الكل نايم ومو بحاس بنفسه..
وماتت قهر..منظر غلا وهي نايمه ازعجها..شغلت اللمبات كلهم..وطفت المكيف..وصرخت باأعلى صوتها
"ياللي ماتستحــون قومــوا "

قامت راوين وهي مفزوعه ومخترعه \شصايـر..!!
جمانه عرفت انها خرعت راوين اللي نومها خفيف..هي كان ودها تقوم ابتسام وغلا لكنهم ماحسوا فيها لأنهم داخلين بالعميق 
جمانه بخجل خفيف\ بسكم..خلصتوا النوم ..!! 
سكتت راوين وهي تحاول تكتم غيظها..ناظرت ساعتها وشافتها 3 ونص قامت بسرعه وطنشت جمانه ودخلت الحمام تتوضا للصلاه
استغلت جمانه فرصة غياب راوين..وشالت الغطاء حق ابتسام وغلا..لكنهم لازالوا غارقين بالنوم..فقررت تشيل المخدات..وتوها بتشيلها من راس ابتسام الا فتحت عيونها
وجمانه خافت وسحبت ايدها لكن ابتسام مسكتها بسرعه
ابتسام\يالنـذلـــه..تعالي
جمانه\بسوم اسفه ..وتحاول تفك ايدها...اخر مــره..
---------





طلعت تكلمها بالحديقه...بسبب الأزعاج اللي بالصاله..

ياسمين\وانت بخير يافجر..شخبار ألأجواء عندكـم..!!
جلست فجر على واحد من الكراسي وردت على ياسمين\شتقولين..!!
ياسمين\اقولك شخبار ألأجواء عندكم..!!
فجر\حلـوه..البنات فوق نايمين..وانا جالسه بروحي مع الحريم..!!الا تعالي..ليش ماجيتي مع امك بالصبح..!!
ياسمين\مدري..استحيت فجر..!!
فجر\اللي يشوف يقول ماتجين كل عيديه..!!
ظحكت ياسمين بخجل\اعرف...احتمال اجيكم بالليل..!!لأني فعلا طفشت..حرمة اخوي طلعت تزو اهلها من الصبح ولارجعت..وامي غديتها ونامت ولحد اللحين ماصحت..!!وانا كالعاده جالسه بروحي افرر بهالمحطات اسلي نفسي..!
فجر\طيب تعالي اللحين..مافي حد غريب..
ياسمين\لافشله فجر..شخبار بنت عمتك الصغيره..!!
فجر\منوا جمانه..!!
ياسمين\لااا..ريوف..!!
فجر\بخير..هذه هي تلعب مع العيال..
ياسمين\تدرين هالبنت احسها غير..!!
فجر عقدت حواجبها ورفعت شعرها اللي تناثر مع هبوب نسمة هواء\كيف يعني غير..!!
ياسمين\مدري شقولك..لكن هالبنت احن لها كثير..واعطف عليها..فقدانها لأمها وهي صغيره شي يعور القلب..!!
فجر\فعلا ياسمين..لكن شتقولين ..هذا حكمة ربي..
ياسمين بحزن أسر\الحمدلله على كل حال..يالله حبيبتي مااطول عليك..
فجر\وين..!!
ياسمين\بروح اصحي امي..واصلي..!!
فجر\اوكي يالغاليه..مع السلامه..
ياسمين\الله يسلمك..!!
سكرت فجر من ياسمين ..وقامت بتدخل البيت..لكن شي غريب وقفها....
حنت للماضي..وبدون اراده مشت والهوا اللي يهب بهاليوم كان يتحرك بنفس اتجاهها
وكأنه بيشهد هاللحظه بحلاوتها ومرها معها..
ورجعت لورى البيت..وبالتحديد للزرع..
لمكان اللي ينبت فيه الفل..ويوم طاحت عينها عليه..
ماأستحملت اكثر.وقطفته بحذر وهي خايفه تخرب اغصانه الخضراء..
قربته لأنفها وغمضت عيونها .واستنشقت ريحته الحلوه..
ورجعت تمشي لداخل البيت..والفل بأيدها..

وتوها بتدخل لممر الصاله الا شافت راوين جايه لها..وعلى طول دخلت الفل بجيبها
وابتسمت لراوين اللي واضح من ملامح وجهها انها ماشبعت نوم\مساء الخير..
راوين وتحك عيونها وتمد شفايفها باعتراض وبانت كأنها طفله\مساء النور..
فجر\شفيهم الحلوين معصبين..
راوين بصوت ثقيل بسبب النوم\جمانه..الحماره..!!
فجر ماقدرت تمسك ضحكتها\شفيها جمون..!!
راوين\صحتنا واحنا بعز نومنا..!!
فجر\وينها هي اللحين..!!
راوين\فوق..وابتسمت فجأه..تتخانق مع بسوم..
صغرت فجر عيونها\ليش..!!
راوين ومالها بأرض للحكي\مدري فجر..و غمضت عيونها ومطت كلماتها ببراءة اطفال ..مالـي خلـــق..
ماتت ظحك فجر عليها\كل هذا مسويته جمانه..انا اشهد انها مو سهله..قدرت عليكم..
راوين\تغديتوا..!!
فجر\لا لسه ماجابوه..
راوين فتحت عيونها بدهشه وكأنها تذكرت شي مهم\تعالي..انتي مانمتي..!!
فجر\لا وين انام..انا ماانام بالعيد.. وهزت راسها...ماأقـدر..مايجيني نوم..
راوين بااستنكار\ليش..!!
رفعت فجر عيونها ثواني..ورجعت تناظر راوين بحيره\اذا عرفت ...بقولك..!!
حكت راوين شعرها اللي كانت رافعته باهمال ونصه منسدل بظهرها وهمست\براحتك..
ابتسمت لها فجر ومشت تدخل الصاله..اماراوين مشت للمطبخ تاكل لها شي يسد جوعها
فتحت الثلاجه وتسندت على بابها..مافي شي عجبها بالبدايه.لكن .شافت علبة عصير فواكه ..وخذتها.. مالت راسها وفتحت الدرج وخذت تفاح احمر وغسلته..وحطتهم بالطاوله وصبت العصير بكاسه وجلست على حافة الطاوله تشرب عصيرها وبايدها الثانيه تاكل التفاح..وماانتبهت للشخص اللي واقف قدامه يتأمل فيها بدون مايحس بنفسه..


طلال كان توه جاي مسرع للمطبخ وبايده صينية الغداء ..وماكان يدري انه في احد موجود
ومن شاف راوين وهي مايله بكل انوثه..بهت وعجز يتحرك خطوه وحده..
لكن راوين حست بحركه قباله..
رفعت راسها وشافت طلال واقف ومسرح..ظغطت على الكاس بقوه وهي لسه مو قادره تترجم الموقف..ولاتظبط انفاسها اللي بدت تعلو من حرارة الموقف..
ماطلعت الا كلمه وحده بس تدل على استنكارها للموقف \لااا
سمعها طلال وبأقل من ثواني رجع نفسه على ورى وطلع من المطبخ واصطدم بهيثم اللي كان برضوا شايل بأيده صينية ثانيه..والله ستر وماطاحت الصينيه
هيثم بزمجره\شفيك..ماتشـوف..!!
طلال بدون احساس\لاتـدخل..
هيثم\ليش..!!
طلال ويحاول يكتم مشاعره\في احد بالمطبخ..
هيثم\الخدامه تقول مافي احد..
طلال وماله خلق يكثر كلام\يووه شفيك قلت لك مافي احد..!!
جاء هالوقت سلطان وهو برضوا بأيده صينيه ثالثه\شفيكـم واقفين..بقى صواني ثانيه..
طلال\في احد بالمطبخ..!!
سلطان\منوا..!!
طلال وماحب يقول انه شاف راوين\ماأدري..
--------------



راوين بعد الموقف اللي صار لها مع طلال حست برجفه كبيره..وبروده بأطرافها
حست انها تبي تختلي مع نفسها والا ببيصير لها شي..!!
فكرت انها تطلع فوق.لكن بتشوف البنات..ففضلت انها تروح قسمهم..
مشت لقسمهم ودخلت غرفة امها وقفلت على نفسها الباب..وطاحت على السرير باهمال
وغمضت عيونها ورجعت تتذكر طلال..
شافت اليوم بعيونه نظره غريبه..نظره عيشتها بلحظات وكأنها اميره متربعه على العرش والكون كله وقف بنظرته..
حست بقشعريره تسري بجسدها وهي تتخيل مره ثانيه عينها تطيح بعينه
فتحت عيونها وحست ببروده بخدها..تحسسته باأصابعها..وشافت دمعه تسري بخدها
جهلت هالدمعه..واستغربت كيف ادمعت بدون ماتحس بنفسها..!!
لكنها عرفت انها اكيد هالدمعة كانت كردة فعل لأحاسيسها اللي تعيشها..
كانت دمعة فرح مكتومه..تصرخ وتطلب الحنين والحب
---------------




مر هاليوم بنهاره..وليله.. وطلال عايش بحالة هيام 
يحس بالعذاب..والحرمان..
لازم يتحرك..مايقدر يستحمل يشوف راوين بعيده وهو يبيها قريبه..
شافها اليوم باأجمل طله..شعرها المرفوع باهمال ..وعيونها كانت ناعسه ومكحله ببقايا الكحل الصبح..
هيئتها العفويه والبسطيه..عذبته..واثارته اكثر..
"معقوله..معقوله ياناس..بنت عمي...ومعي بنفس البيت.. مايفصل بيني وبينها الا جدران وماأقدر على قربها..
لين متى بظل كاتم على نفسي..
ليش ماأتقدم خطوه..!!
ايش اللي يمنعني..!!
وظحك بسخريه..
تمنعك اشياء كثيره ياطلال..دراستك..ابوك..وامـك..!!؟
ليش ياربـ..ليش,,!!
وان شاء الله بجلس 4 سنين زياده عشان اصير دكتور وبعدها اخطبها..!!
بموووت..ماأقدر استحمل سنه وحده زياده..!!
انتبه له سلطان اللي كان يشهد تغيرات وجهه
هز من كتفه\شفيه ألأخو مسرح..!!؟
التفت له طلال وبدون شعور نطق\قلبي..!!
حط سلطان ايده على خده وقال بنعومه\شفيه قلبك..!!
طلال ويحس انه مخدر\قلبي في العشق..هايم..!!
اعتفس وجهه سلطان\ردينا..!!
لف وجهه طلال\واحنا متى انتهينا..!!آآه بس..
سلطان\اقولك شي يريحك..!!
طلال بدون اكتراث\قول..!!
سلطان\هي تدري.. وابتسم ..انا قلت لها..
لف لجهته طلال وصـرخ\شنوا...!!
سلطان\اللي سمعته..
مسك ايد سلطان وبعيونه لهفه\كيف..وشلون..ومتى..وليش ماقلت لي..وو ايش كانت ردة فعلها...تكلم..شفيك ساكت..سلطــــان..!!
سلطان\صبر يالخبل..وحده وحده علي..
طلال وكانه بيموت هاللحظه اذا ماعرف الموضوع\مافيني صبر قــول..!!
قال له سلطان الموقف اللي صار يوم رفضت راوين انها تروح البحرين معهم..ويوم صرح لها سلطان انه طلال يميل لها..سكتت راوين..ورضت تروح معهم البحرين..
لكن اللي لازال يجهله سلطان..!!
ليش راوين وافقت..!!؟؟
هل هو خجل..او صدمه..او ردة فعل غير معروفه..!!

اسئله كثيره كانت ببال سلطان..لكن هألأسئله انتقلت لطلال اللي هو ايضا مصدوم من الموضوع
مايعرف يفرح..يضحك..يبكي..يصرخ..
مايعرف وش يسوي..!!
بيموت اذا مافجر احساسه اللحين..
قام من مكانه..وطلع بره البيت وشغل سيارته ومشى..
وين مايدري..
اهم شي يمشي ويبتعد عن الكل..
راوين عرفت انه يحبها..
راوين راضيه

والدليل انها سكتت..ووافقت تروح البحرين..
وافقت عشاني..
عشاني انا..طلال..
احبك راوين..احبكـ
----------------------






تنهدت بصوت مسموع..ورجعت تناظر تلفونها للمره الألف..
وهمست بخاطرها..
"عذبتني ياتركي.."

قضت الليل بطوله وهي تكلمه بالتلفون.. 
وهالمره كان يحكي لها عن طفولته اللي قضاها لوحده.وحياته بشكل عام كيف هي اغلبيتها عمليه
وهي كانت بحالة ذوبان تام..كانت تسمع صوته..كان له رنين مختلف..
صوته كان كله شموخ..ويوقف في اذا ادعى الأمر للسكوت..واسلوبه جذاب وسلس ويعطي كل ذكرى حقها على كثرة اختصارته في الحديث..
ماكانت تقدر تقول شي اذا سمعت صوته..كانت تكتفي بكلمتين تنطق بهم.. "ايه..كمل..اسمعك"
لمن اذن الفجر اللي من سمعه يأذن من عندهم... قال على طول "خلاص طولنا حكي" 
ترجته بصوتها الناعم انه مايسكر..لكنه تجاهل نغمة صوتها العذبه.. ورفض بشده وقرر يقفل لأنه وراهم قومه
وهي اللحين تنتظر منه أي اشاره عشان تشوفه..او حتى تسمع صوته اللي اشتاقت له
ناظرت تلفونها وغمضت عيونها بعذاب..ويوم فتحتها طاحت عينها بعين نور مرت عمها اللي كانت منتبه لها من اول ماجلست غلا بينهم..وغلا ابدا ماحست فيها..
ماتت من الحياء..وانصبغ وجهها بلون الدم ونزلت عيونها للأرض يوم ابتسمت لها وكأنها تعرف هي وش تفكر..!!

"معقوله تعرف انا وش افكر..!!لااااااااا ياربــي احراج..احراج"
رفعت عينها ببطء..وارتاحت يوم شافتها تحكي مع عمتها هند..حطت التلفون بجيبها لكنه رن على طول
وكان تركي حطته عالصامت..وقامت بسرعه قبل محد يحس فيها 
-----------------




ابشري ياأم احمد..عندي لك خبر بيفرحك..!!
ابتسمت ام احمد بحنيه للجده..\قولي يمه..ان شاء الله خير..!!
قربت الجده لمرت ولدها وقالت باذنها\فجر
ام احمد استغربت\شفيها فجر..!!


الجده بأبتسامه كبيره وعيونها غرقانه دموع\فجر جاو حريم يخطبونها اليوم..!!
\
\
\
\
\
\
نزوه وبتزول..هذا اللي استنتجته سماح..هل هي صادقه في اتخاذ قرارتها..ام العاطفه جرتها..!!
قلبي في العشق هايم..طلال بعد الخبر اللي سمعه بيتقدم خطوه..!!
اللهم لا اعتراض..كلمه قالها يوسف..الى متى الحظ بيوقف ضده..
الوليد يبحث حول الشبكه العنكبوتيه..هل فعلا هذا الطريق اللي بيوصله لأخوه..!!
وغلا اللي بحالة ذوبان تام... 
وجمانه قدرت تكتم مشاعرها وتخفيها
وابتسام وألأمل اللي بداخلها..
وتركي ..كلمه بالصميم..ولد الهنديه..هل هذا هو السر..!!
وفجـر..!!؟؟
وخطوبتها المفاجأه..!!؟؟
صدمااات بالطريق..وقرارات غريبه استجدت في هذا الجزء..
انتظروني..واترك لمخيلتكم العنان 


الجزء الثلاثون
حقائق مـــــــره
===========


مو عارفه كيف تتصرف..!!
من اول ماسمعت الخبر وهي بحاله الله الوحيد اللي عالمها...
رجعت ام احمد البيت مع بناتها وهيثم اللي وصلهم لأنه ابواحمد سبقهم بعد ماتعشى
دخلت غرفتها وقررت تقول لزوجها وترتاح لأنه الكلمه الأولى والأخيره له بعد فجر
وصابتها ضيقته يوم شافته نايم بسريره
توكلت على الله وقررت تفاتحه باكر الصباح..
اشرقت شمس يوم ثاني..وصحت ام احمد من وقت..ونزلت تحت بالصاله..ومثل كل مره اصبحت بوجه زوجها جالس بالكنب ياكل الرطب ..صبحت عليه وجلست جنبه وهي محتاراه كيف تفتح معه الموضوع..!!
حس بو أحمد بتوترها..وترك اللي بايده وبوجه منور قال\علامك يامره..!!
اوتعت ام احمد من سرحانها بكلمة زوجها\مافي شي..افطرت..!
ابو احمد\لاماأشتهي فطور..
ذكرت الله بنفسها ويوم حست بالسكينه قررت تتكلم\بو احمد
التفت لها ينتظرها تكمل..
ام احمد\امس امي كلمتني بموضوع بخصوص فجر..!!
تعجب بواحمد وعلى طول نطق\بنتي فجر...شفيها..!!
ابلعت ريقها وكملت\انخطبت..
.حمد اخو جاسم زوج هند خطبها..
>
<
>
<

حمد خطبها..!!صج مايستحون..امس رحت اعيد ابهم ولانطقوا..!!
الجده\وانتي ليش معصبه..مو لازم ياخذون رايك..!!وبعدين هم جاو المغرب يسلمون وقالت لي ام جاسم..يعني للحين محد يعرف بالموضوع..!!؟
هند\صج مكارين..وانا اقول شفيهم يسألون عن فجر..!؟؟وانا المسكينه ارد على اسألتهم بكل براءه..!!
الجده\والله محد قالك تفتحين ثمك..بس هالمره انا راضيه..وتنهدت براحه..آآه عليك يافجر ياكثر ماصبرتي يابنتي..!!
وهدى صوت هند فجأه\وانتي تتوقعين يايمه بتوافق..!!
الجده باعتراض على كلام بنتها\وليش ماتوافق جاسم مافي مثله واكيد اخوه يشابهه..!!
ابتسمت هند\في ذي صدقتي..!!
الجده وغيرت الموضوع\وشفيهم هالبنات ماصحوا..!!
هند\يايمه خليهم ينامون..ماناموا الا قريب الفجر..!!
الجده\خاسوا من كثر هالنوم..قومي صحيهم يالله..!!
هند\ان شاء الله..
-----------------------








مثل عادتها كل مره..صحت مبكر..
رفعتها شعرها بفوضويه..ومرت ببالها كلمة جمانه وابتسمت وهي تتذكر سؤالها لها
"ليش كل مره اشوفك ترفعين شعرك..!!ماعمري شفته مفتوح..!!

كان سؤال غبي..لكنه مضحك ..وغصبن عنها لازم تتذكره اذا رفعت شعرها..!!
طلعت للحمام وتروشت بسرعه ولبست لها جلابية بيت ونزلت تحت للصاله 
لكن جمله استوقفتها..وارغمتها تتجمد في مكانها

كان هناك نقاش حار بين بواحمد وزوجته..
ام احمد شبه راضيه بالموضوع وكانت اسبابها مقنعه
اما بو احمد فطايح بين نارين..نار بنته ورفضها ألأكيد..ونار عنوستها اللي كل يوم تثبته الأيام بكل قسوه
استوقفت فجر عند كلام امها العالي\وايش بنقول لهم..بنقول لهم بنتنا رافضه الزواج..لازلت عايشه بذكرى انسان ميييييت..!!
مييييت
ياأبو احمد الناس كلوا وجهي بأسألتهم..الزواج هو الحل الوحيد..
الناس مانست..ولارح تنسى اللي فات..
خلاص ياابو احمد..انا ابي اطمن على بنتي وهالمره اللي جاء مو بعيد قريب..صعب نردهم..!!
سكت بواحمد..ماعنده رد لكلام زوجته..كلامها صحيح ميه بالميه..ومقنع..لكن فجر..
فجر بنته..وبكره..
فجر الطيبه..فجر اللي عمرها ماغلطت على احد
كيف بيقنعها..!!
وايش بيقول لها..!!
ام احمد ماعطت زوجها يفكر اكثر وكملت بكل حره قلب\شوف ياأبو احمد انا عارفه انه الموضوع صعب..لكن انت فكر زين..البنت صار لها سنتين ومحد طق باب بيتنا يخطبها بعد ماكان الكل يتمناها زوجه..والعمر يمضي..ومو كل مره يتكرر النصيب..
طعنااات تخللت قلب فجر..كلام امها مثل الجمر اللي يحرق ويعطي الرماد..
حقيقه مره..وموقف صعب تحمله..
ماعمرها حست انها عاله على اهلها بيوم..لكن اللي يسمع كلام امها غصب عنه يحس بهالشعور..
رجعت ذكراها لأخر رجال طق باب بيتهم وكان فعلا ..مر على هالحادثه سنتين..وبعدها محد تقدم لها
ابدا ماتوقعت تفكر بهالموضوع..لكن توها تستنتج انه اصبحت من قائمة العنوسه
والناس لهم نظره ثانيه تختلف عن نظرتها,,
اذا امها قالت هالكلام..!!
وش بيكون كلام الناس,,
اكيد اقوى..!!
فجر من كثر صدمتها نست انها لازالت واقفه بالصاله..وماحست باامها وابوها اللي ظلوا يناظرونها وهم مصدومين وعرفوا انها اكيد سمعت الكلام كله..
وماعطتهم فرصه يناقشونها بالموضوع..ولاعطت نفسها فرصه انها ترد عليهم
انسحبت بهدوء..بهدوء غريب..وطلعت فوق لغرفتها بخطوات بطيئه ومتعثره..
ويوم وصلت لغرفتها قفلت على روحها الباب ..وبدون شعور شغلت المسجل وكان بالصدفه شريط لأحمد العجمي وهو يرتل بصوته العذب بسورة الغاشيه طولت على الصوت كله وانتشر صوته بالغرفه..وطاحت على اقرب كرسي بقوه وانفجرت تصيح وتفرغ مشاعرها وجرحها العميق اللي مو عارفه مين السبب فيه..!!
هل امها اللي تتمنى سعادتها..!!
او ابوها اللي ظل ساكت بدون تعبير بوجهه.!!
او الزمن اللي ظلمها..!!وماقدّر صبرها..!!
"معقوله انا عاله على اهلي وماحسيت..!!
معقوله الكل يتكلم عني وانا غافله..
لين متى بظل ساكته وصابره..!!
وش اللي فادك يافجر..!!
وش اللي فاد صبرك وطيبتك..!!
شوفي وين وصلتي..!!
الكل عاش حياته الا انتي..!!
الا انتي..!!

احمد وتزوج..
وغلا ملكت
وهيثم اكيد بعد تخرجه بيطلب الزواج
بتظلين وحيده..وحيده مع احزانك ..!!
محد بيفيدك..!!الكل بيلتهي مع حياته..!!
معقوله اني عايشه باأوهام..!!
يوسف انت وهــم..!!والا شنوا..!!
امي تقول اني عايشه بذكراك..وانت..وانت ميت..!!
ميييت..!!
الله يايوسف ماقواها هالكلمه على قلبي..!!
ماأصعبها..
كيف قدرت تقولها امي..!!
كيف قدرت تطعني بدون ماتحس..!!
امي ياناس..امي وجرحتني.
ليش الكل يعتبرك ميت وانا اشوفك حي..!!؟
ليش مارجعت..وش تنتظر اكثر..!!
انا اللي اموت يايوسف..اموت ومحد حاس فيني..!!
ليش الناس ماترحمني وتريحيني..!!
انا ماأبي شي من هالدنيا..
مااعترضت..ولاطلبت..!!
انصفني يارب..انصفني ارجوك..

وين الأمان..!!
ماله عنوان..!!؟
وين ألأمل..قالوابكره بينلقا..!!
جمره لظى..وحزن وشقا..
عمري مضى..وصبري انبرى
وآآه يازمن..ماعاد للوفا مكان..!
همي عصيب..
اشكي لمين..!!
واحكي لمين..!!
شوفوا العيون..كلها شجون
شوفوا الفؤاد..كله طعون
و صار الأحسان..ريحن هبوب
حزني عصيب..ودربي طويل
جرحي كبير..ودمعي غزير
وهمي اليم
الله عظيم
الله عظيم
<وصيت>
----------------





صار عشاء مو غداء..!!وبحيره غريبه وقلب يصرخ بالحب ويجاهد العكس...متى بنرووووح..!!
راوين\ومين قالك انه غداء..!!هو عشاء يالذكيه..!!
قامت جمانه من الكرسي ..وجلست جنب راوين بدفاشه وانفرشت تنورتها البنيه الوسيعه على طول الكنبه\شنوا شنوا..!!والغداء ...ورفعت غرتها بدفاشه...انا جويعانه..!!
راوين بدون اهتمام\والله محد قالك ماتصحين..!!احنا تغدينا وخلصنا..وعمي محمد عازمنا على عشاء يالعجوز..
جمانه بنبره باكيه مثل ألأطفال\حرام عليكم..بطني فاضي من امس..انا جويعانه..!!
راوين بهدوء\اي جويعانه انتي..!قولي جيعانه جويعه..مو جويعانه..
تذكرت جمانه الوليد..هو دوم يقول هالكلمه واستغربت من نفسها كيف نطقتها بدون شعور!!
ماتدري هل هو وله له..او شي اخر..!!
رجعت ترد على راوين بدفاشتها المعهوده اللي تنتظر جواب منها\مالك شغل..وهدى صوتها..هالكلمه تذكرني بناس بعيدين..!!
راوين\منوا..
جمانه\موقايله لك..موتي حره..
راوين\وليش اموت حره...مو مهم عزيزتي..خليني اظبط شعري ابرك لي...مو ناقصه صرخه من جدتي..
جمانه\وانا بروح اكل...جويعــانه انا..وابتسمت عشان تقهر راوين..
قامت راوين ولاعبرتها..
وجمانه قامت وراها وهي مو قادره تخبي وناستها اكثر..
ظلت تروح وتجي بالصاله من التوتر ..ونست انها جويعانه..!!
هي من اول مادرت انها بتكون بيت عمها وقلبها تحسه طاير
شعور غريب تعيشه..ومو قادره تفسره..
اليوم بتكون في بيته..
بالقرب من غرفته..
بتعيش على ذكرى وجوده..وبتشكي للأطلال من بعده
صحيح انه بعيد..وماراح يحس فيها...لكن يكفيها وجودها بـ اطار بيته
---------------





من اول مأاذن العصر والجده رايحه بيت ولدها محمد..
تقهوت مع العيال..وسولفت معاهم..وبعدها طلعوا للمسجد يحظرون صلاة ألأستسقاء اللي تقررت تكون بهاليوم

كانت تسن باأول النهار ويكثر فيها ألأستغفار...خطب لهم الشيخ خطبه وحده وكان يدعي ويرفع ايدينه للسماء متضرعا متذلالا
"اللهم اسقنا غيثا مغيثا هنيئا مريئاً مريعاً غدقاً مجللا سحاً عاماً طبقاً دائماً نافعا غير ضار عاجلا غير آجل ، اللهم أسق عبادك وبهائمك وانشر رحمتك واحي بلدك الميت اللهم أسقنا الغيث ولاتجعلنا من القانطين ، اللهم سقيا رحمة لا سيقيا عذاب ولابلاء ولاهدم ولاغرق ، اللهم إن بالعباد والبلاد من اللأواء والجهد والضنك مالا نشكوه إلا اليك : " اللهم انبت لنا الزرع وأدر لنا الضرع وأسقنا من بركات السماء وأنزل علينا من بركاتك اللهم إنا نستغفرك إنك كنت غفاراً فأرسل السماء علينا مدراراً "
ويستحب ان يستقبل القبلة فى اثناء الخطبة ، ثم يحول رداءة فيجعل ماعلى الأيمن على اليسر وعكسه لأنه صلى الله عليه وسلم حول إلى الناس ظهره واستقبل القبلة ثم حول رداءة متفق عليه ، ويدعوا سراً حال استقبال القبلة,,وايضا يستحب أن يقف فى أول المطر ويخرج رحله وثيابه ليصيبها المطر ويخرج إلى الوادى إذا سال ، ويتوضاْ ويقول إذا رأى المطر : " اللهم صيباً نافعاً " وإذا زادت المياه وخيف من كثرة المطر استحب أن يقول : ( اللهم حوالينا ولاعلينا اللهم على الظراب والآكام وبطون الودية ومنابت الشجر ) ويدعو عند نزول المطر ويقول : مطرنا بفضل الله ورحمته
---------------------



وبنهاية العصر الأغلبيه اجتمعوا ..لكن اللي اثار فضول الجميع انه فجر اعتذرت..وظلت بالبيت..!!
والكل كان يسأل ويتسفسر عن سبب غيابها 
لكن الجواب كان واحد..او الكذبه كانت وحده..
"انفلونزا قويه وحاده"

سماح\ياربي فجور..الجمعه ماتحلى بدونها...!!
غلا بغيره خفيفه\وليش يعني انا ماأملي عينكم..!!
ابتسام\الا تملينا ..لكن فجر غيييير..!!
راوين باابتسامه\يهذه صدقتي..فجر غييير..
سماح\تصدقون بنات..حى انا الأنفلونزا بدت اعراضها..الجو متغير..والأمراض كاثره..!!
ابتسام\خذي بندول..وشربي برتقال قبل ماتزيد الحمى..
عقدت سماح حواجبها وهمست بنعومه\ماأحب البرتقال..!!
ابتسام\ياربي على الدلع..لازم تحبينه..احد مايحبه..!!
سماح\ايه انا..
------------





فتحت عيونها اللي غرقت دموع..وطاحت عينها على الساعه ولقتها سته ونص
تحس بصداع قوي..وحراره شديده بجسمها..
كل هذا بسبب صياحها المستمر والصدمات اللي تعرضت لها اليوم..
اول صدمه كانت خطبتها المفاجئه..وكلام امها اللي ذبحها
واخر صدمه عزيمة عمها محمد اللي في بيته
تخيلت لو لحظه انها بتكون في بيت عمها..وش بيكون حالها..!!
يكفي ذكراه اللي اتعبتها اليوم بطوله..
فكيف اذا كانت في بيته..
بتجن اكيد..!!

تذكرت غلا اللي دخلت عليها الغرفه وانصدمت من شكلها..
غلا وهي تقرب وتجلس على سرير فجر\فجر.. شفيك.!!
غطت فجر عيونها بالمخده وقالت بصوت مبحوح\مافي شي غلا..
غلا\شلون مافيك شي..انتي تعبانه..!!عيونك حمر..
فجر\صداع خفيف..لاتخافين..
غلا\طيب فجور..قومي بنروح بيت عمي عزمنا على العشاء..
فجر\عمي منوا..!!
غلا\عمي محمد..!!
سكتت فجر..وارتجفت مثل الورقه اللي بعز الخريف..ودموعها كانت تسيل تحت المخده
بتروح بيت عمها محمد..!!
بتموت اذا راحت..!!
ليش اليوم بالذات..!!
ليش الماساه تتكرر,,!!
ليش هالعذاب ليش..!!
"مستحيل اللي يصير لي مستحيل.."
غلا\فجر..تسمعيني..!!
فجر بالموت نطقت\غلا انا مصدعه..وحلقي ملتهب..تكفين اطلعي وسكري الباب..وقولي لأمي اني تعبانه ومو رايحه..!!

قامت من سريرها..ودخلت تتوضا وتصلي لها ركعتين تهدي روحها التعبانه
وبعد ماصلت..شعرت براحه قليله بعد الظغط النفسي اللي تعرضت له
فكرت انها تروح بيت عمها وتواجه مصيرها بكل قوه وصمود
لكن للأسف قوتها كلها اختفت بالأمور اللي استجدت اليوم
نزلت للصاله..وشغلت التلفزيون وقصرت عليه ..وخذت التلفون ودقت على ياسمين لكنها ماردت
رجعت تدق ثانيه ونفس الشي ماردت..قفلت الخط..ورجعت تغير المحطات وهي ناويه الليله تنهي الموضوع الخطبه باسرع وقت
--------------





ماسك كم فستانها الأبيض ويحاول يشدها فيه عشان ياخذ اوراق الأونو
وهي تقاومه بجسمها النحيل وتصرخ بااعتراض..لكنها استلمت بالنهايه وطاحت عليه بقوه وهي تصيح..وانتثرت الأوراق اللي بايدها بكل مكان..

انتبهت لهم جمانه وركظت تشيل ريوف من فوق عزيز اللي اختنق بسببها
عزيز بصوت خشن ومقهور\يالبومه..يالدبــه..كذا طيحتهم ..انتي اللي بتشيليهم..!!
ريوف كانت تصيح بخوف وقلبها يدق من اثر الطيحه..شالتها جمانه وحست بثقلها والتف لعزيز اللي معصب وينافخ بقوه \ماغيرك البومه...انا كم مره قايله لك لاتصرخ عليها..!!
عزيز وفيه الصيحه ويحاول يدافع عن نفسه قدام جمانه\انا ماسويت لها شي..هي اللي جات وخذت الأونو مني..
ريوف رفعت وجهها من حظن جمانه وصرخت ببراءه\كــداب..انا خدتها لأنه مايبيني العب معاه..
جمانه وزهقت بوقفتها\وليش ماتبيها تلعب معك..
عزيز بنرفزه وهو يحط ايديه على خصره\ماتعرف الغبيه..!!
ريوف بااعتراض\اعلف..
عزيز ويرص على اسنانه\ماتعرفين..
ريوف وشوي وبتصيح\قلت لك اعلف..
جمانه بصرخه ارعبت عزيز وريوف\خلاااااااااااااص فكونا..لاانت ولاهي بتلعبون..ويالله فكنا وروح لمجلس الرجال..
عزيز\ماأبي اروح..
جمانه ومالها خلق تكثر حكي\قلت لك بتروح يعني بتروح ..بسرعه يالله..
تنرفز عزيز ومشى وهو يتحرطم على جمانه..لكن استوقفه صوت تلفون البيت..شافته جمانه وخزته وهي معصبه عليه..لكنه طنشها ورد وهو يصرخ صوته الخشن\الواااااااااا
الوليد\وعله تعلك صميت لي اذني..!!
عزيز ومو مصدق انه يكلم اخوه وكل العصبيه اللي فيه راحت وحل محلها فرحه طفوليه\الوليييييييد

ظحك الوليد على عزيز وخذ الكابتشينوا اللي طلبه وطلع بره الكوفي \شلونك عزيز..!!وشلون ابوي وابتسام..!!
عزيز بصراخ\الوليد..وينك ليش ماجيت...امس العيد..
الوليد\ادري انه امس العيد..شسوي حبيبي..ان شاء الله بعيد ألأضحى بجي..!!
عزيز بنبره حزينه\بقى كثير..
الوليد\لاحبيبي مابقى الا القليل..اقول عزيز جنبك بسوم..!!
عزيز التفت لـ جمانه اللي كانت واقفه ومو قادره تتحرك خطوه من اول ماعرفت انه الوليد على التلفون
حست بمشاعر كثيره اختلطت عليها
ماتدري وش تفسر شعورها هاللحظه.!؟
لكن اللي تعرفه انه قلبها بيطلع من ضلوعها وهي تحس انه الوليد قريب منها كثير
سمعت صوت عزيز اللي صحاها من احلى لحظه ممكن تعيشها
عزيز\لا ابتسام مو جنبي..فيه جمانه تبيها..!!
انتفض الوليد يوم عرف انه جمانه جنب الوليد
حس بحنين كبير لها..
حس انها كانت مثل الحلم الحلو اللي اختفى ورجع من جديد
له فتره مايعرف عنها شي.. 
انقطعت اخبارها عنه..وهو ماسعى اصلا لهالموضوع لأنه منشغل ببحثه عن اخوه
حس بالحب يتجدد بقلبه..ومايدري ليش حس انه كبر عشرين سنه من اول ماعبت رجله ارض نيويورك وكل هذا بسبب انشغاله بدراسته وغربته وتفكيره باأخوه.. وبهاللحظه هذه بالذات رجع الوليد العاشق المجنون..

بدون شعور وبلحظة تهور نطق لعزيز\عطني جمانه عزيز..
وعزيز ماكذب خبر على طول نادى جمانه وهو لازال متنرفز منها\جمانه..
اشرت لها جمانه بأيدها وقالت شتبي..!!
عزيز\الوليد يبيك..
صابتها رجفه قويـــه يوم سمعت عزيز ينطق بااسمه..!!..وحست بعدم توازن..نزلت ريوف باأيدها اللي ترتجف بهدوء من حضنها..وظلت واقفه مكانها ساكته وخايفه ..ومظطربه..
التف يمينها وشمالها...تبي تتأكد هل في احد موجود غيرها او لا..!!
عزيز بصرخه\جمــأنوا...يبيك الوليد..
صرخة عزيز هزتها..وارعبتها اكثر..!!
"الوليد يبيني..يبيني..ياربي ..بموووت"
فسر عزيز عدم ردها بانها رافضه وعلى طول قال للوليد بدفاشه\ماتبي تكلمك..!!

استغرب الوليد..وحس بنغزه بصدره..وكره تهوره..وتمنى انه ماطلبها
لكنه تضايق..منى متى هي ترده..!!
وش اللي مغيرك ياجمانه..!!
وماوحى له يفسر رفضها لأنه على طول سمع صوت انثوي يكلمه
ابتسام\الوليد
الوليد بدون شعور\جمانه
ابتسام وتغمز لجمانه اللي لازالت واقفه ومرتبكه\لاياشيخ..لهدرجه ماتعرف تفرق..!!
الوليد على طول عرفها وحاول يبتسم ويخفي شعور الحزن اللي صابه\هلا بسوم
طلعت جمانه من الغرفه وخذت ريوف معها..وهي مو عارفه كيف تتصرف
تفاجأت من طلب الوليد..وعزيز كمل الباقي وتكلم بدالها..
تحس بالتشتت..والحيره..
تجهل تصرفات الوليد..هي تعرف انه جريء بطبعه..لكن شي غريب ضايقها
تحس انها بشاطي..ومو راسيه على بر..
وكل الفرحه اللي بداخلها انطفت بسهوله
مافكرت هو شو يبي منها..!!
مافكرت انه مشتاق لها..!!وانه محتاج يسمع صوتها..!!
كل افكارها كانت سلبيه..والسبب ردها عليه بالمواقفه..
توها تحس انه غلطت..وغلطه كبيره بعد...!
نست حبه..ونست جنونه..!!ونست تولعه فيها..!!
ماتدري هل البعد هو اللي غير افكارها..
او الشطيان هو اللي يوسوس لها..!!
ومع كل هذا..وكل الأفكار السلبيه اللي تخللت عقلها..مازلت تحبه..وتتمنى لو تلقى اسئله لأجوبتها..!!
تتمناه يرجع..ويأكد طلبه القديم باأقصى سرعه
لأنها تحس اذا انتظرت اكثر ..الشكوك بتتعبها وبتعذبها..!
وللأسف توها تحس انها ضعيفـه..
ضعيفة روح وضعيفة حب..ومو قد اللي سوته ابدا..ابــدا..
-------------------







ماانتهت هالليله الا وفجر معلنه رفضها لأمها وبدون نقاش... وبهدوء قاتل..
رفضت من جهه..وتركت اسئله عديده لأهلها مالها جواب..
وكأنها تبي تعاقب نفسها وتعاقب امها اللي جرحتها بدون ماتقصد..
محد اعترض..ولا أحد تكلم.. ولاأحد درى غير ابوها وامها واحمد اخوها اللي عاجز عن فعل أي شي وهو عارف ليش اخته رفضت..والقرار وصل لأهل حمد بهدوء مثل ماتم بهدوء
وانتهى هالموضوع اللي كان حلم مزعج لفجر
وعدت ألأيام..عدت بطيئه على فجر وهي تحاول تبري جرحها العميق..وتضمده بذكرى يوسف
وهي عايشه على نفس الأمل اللي يعيشه الوليد..مدام جثته مانوجدت ..اكيد انه حي..اكيد..
هذا الأمل اللي كان متمسك فيه الوليد وفجر وغيرهم ملايين..
و من جهه ثانيه عدت ألأيام سريعه على غلا اللي كانت منشغله بتجهيزاتها لزواجها اللي قرب موعده..
وبهاللحظه هذه كانت تقايس فساتين جهازها اللي وصلوا لها اليوم
غلا تحاول تسكر سحاب فستانها الحريري الأخضر اللي جاي بالطرف\اقول فجور..شوفيه مو راضي يصك..اخاف ينقطع بأأيدي..!!
فجر كانت تسمع اختها وتدخل باقي الفساتين بالدولاب\فتحيه..وسكريه مره ثانيه شوي شوي..
اتبعت غلا طريقة فجر وفتحته من جديد وبصعوبه شديده تسكر..تنهدت برحه وقربت للمرايه وناظرت نفسها وابتسمت ابتسامة رضا
طول هالايام اللي فات وهي مسجله بدورة عنايه كامله للجسم والنتيجه كانت رائعه
جسمها اصبح مثل الأطفال ناعم وطري..
والدايت اللي تتبعه وازن جسمها بشكل متناسق
وبسبب هالأفكار تذكرت برنامجها المفضل"الصراحه احلى"
ركظت للحمام مسرعه وقبل ماتدخل خذت بيجامتها الطايحه على الكرسي وبدلت بالحمام عالسريع وطلعت
نادتها فجر قبل ماتطلع\شفيك كذا..!كأنك رايحه حرب مع شعرك..
غلا رتبت شعرها المعتفس بعد التبديل على ومشت تركض للباب\البرنامج فاتني.. ياربـي.. بيخلص..!!
ابتسمت فجر ورجعت تدخل الفساتين \طيب بقى لك فستانين قايسيهم وروحي..
غلا وهي طالعه\بعدييييييييين..

اول ماطلعت غلا من الغرفه سكرت فجر الدولاب وجليت على الكرسي
تحس بااحساس كريه يحتويها..
ماعمرها حست بالغيره من اختها..لكن صدمتها باأمها فتحت عيونها على امور هي غافله عنها
هي تعرف انه غلا مالها ذنب..لكن وش الحل..!!الظروف اجبرتها..وصارت اقوى منها..ومهما بلغت من الكمال
فهي بشر..تحس وتغار وتتعذب وتحن ..وتتمنــى..
حاولت فجر تبعد هالأفكار من بالها..ذكرت الله..وقاومت وجاهدت بكل قوتها..لمن قدرت تثبت وتتناسى غيرتها وتفكر بغلا وواجبها عليها كأخت..."
-------------






طول هالشهرين اللي مر وهو مرهق بأفكاره اللي تزاحمت بعقله..
يفكر بدارسته..والمانيا...يفكر برجعته للسعوديه..وجمانه
جمانــه..!!
وقف لحظات عند هالأسم..!!
لحد الآن هو مانسى يوم طلبها تكلمه ورفضت..!!
ابدا ماكان متوقع الرفض..!!كان يحسب انها مشتاقه له مثل ماهو مشتاق..!!
كان متوقع يسمع انفاسها الخجولها..وصمتها الكافي عن قول أي كلمه ممكن تقولها..!!
هو ماصدق على الله تجيه الفرصه ويسمع صوتها..
صوتها كان كان دافع له انه يكمل مشواره اللي ابتداه باأمريكا..
لكن رفضها اثر على نفسيته..واتبعه اكثر...
هو بييلقاها من وين ..والا وين..!!
يكفي انه الأبواب متسكره بوجهه من كل جهه..!!والأمل اللي بقلبه بدى يطفو ببطء..!!
ماعنده دافع يحمسه..حفوزه بدى يقل بعفويه..ومابقى له غير ذيك النظره..نظرة ابوه قبل مايوادعه...!!
"آآآه عليك يايبه..شكلك بتنتظر كثييير"
ثامر\وين سرحت..!!
رفع الوليد عينه عن كتابه اللي مو عارف وش محتواه\مافي شي مهم..!!شفت التذاكر..!!
جلس ثامر على الكرسي بكل قواه\اكدت الحجز..وان شاء الله بنوصل بالموعد المناسب,,!!الا تعال قلت لأهلك..!!
الوليد\لا طبعا..بسوي لهم مفاجأه..!!اختى تدري انه عطلتي بتبتدي هالشهر..لكن متى بالظبط..ماتعرف,,!!
ثامر بنظره حالمه\يـــأاااه يالوليد..مو مصدق كيف مرت هالشهور واحنا متغربين..!مشتاق لكل شي بالسعوديه..هواها..ارضها..اهلها..كل شي..كل شي مشتاق له..!!
الوليد بحزن فظيع وهو يتذكر ايامه الحلوه\لاتذكرني ياثامر..الواحد بدون ديرته مايسوى شي..تصدق..احيانا اتمنى اني اكون بالبيت ..والا بالملعب ادرب للمباراه الجايه..والا حتى... جالس مع عزيز اتناقر وياه..ذكريات حلوه ياثامر.. وبصعوبه كمل...فقدناها باأرادتنا..
ثامر من كثر حنينه لبلاده ماشعر بحزن الوليد وكمل بحماس شديد\تذكر مدربنا الألماني..كل يوم كنت تدعي عليه بداخلك..تهقى طردوه اللحين..!!
الوليد وهو منفعل ويحس انه يشوف وجه المدرب قباله\اي طروده..هذا قطو بسبع ارواح مهما كثرة غلطاته بيظل جالس على كبود الفريق... وابتسم بزهو...تدري.... اول شي بسويه اذا نزلت السعوديه بزور النادي له وحشه وربي..!!
ثامر\الله يعدي هالأيام على خير ان شاء الله..
الوليد\ان شاء الله..
------------





فتح الكيس وطلع اللي بمحتواه..ورفع العلبه لفوق بااندهاش..قطع لؤي عليه تفكيره
لؤي\شرايك..!!
لازال يوسف مو مستوعب اللي يشوفه..كانت بأيده علبة كبيره من جميع الألوان وتدرجاتها ..واللي احلى من هذا..انها نفس العلبه اللي كان يتمناها يوسف..!!
رفع يوسف عينه لـ لؤي\كيف حسيت..!!
كتف لؤي ايدينه..ورفع عينه لفوق بغرور ورجع يناظر يوسف وهالمره بحنيه\كيف قدرت..كيف قدرت تخبي علي..تفكرني ماأفهم..مااحس..وقرب خطوتين..لا يايوسف..لا..انا احس فيك..كنت عارف انك مهموم وصابر..وكنت ساكت وظحك ..لأني مثلك مفلس....انتظرت لمن استلم اجرتي بنهاية الشهر..وجيتك اهرول وانا فرحان..!!اللحين قولي وش رايك بهالمفاجأه...!!؟؟
يوسف والعبره خانقته وهو يحس بالأمتنان لــ لؤي\...مو عارف اعبر..!!
لؤي بروحه المرحه\طيب ياولدي..لاتعبر...قوم بسرعه وابدى رسمك...ترى فات الكثير..ومابقى الا القليل...ابي اشوف هالمرسم مليان لوح..!!
يوسف وده يصرخ من فرحته\من عيوني يالؤي..غالي والطلب رخيص..
--------------







كان جاي البيت الكبير عشان يتطمن على عمه وياخذ بنته اللي من اصبحت وهي بيت جدها
ومثل كل مره امه تفتح له موضوع الزواج اللي مل منه..
الجده\..حالك مايسر لا عدو ولاصديق....!!؟..تزوج ياعبدالرحمن..وريح امك ياولدي..!!
ناظرعبدالرحمن بنته اللي كانت نايمه بحظنه ومسح على شعرها بحنان\يمه ارجوج..سكري هالموضوع ولاتتعبين حالج..بنتي ريوف ماليه علي دنيتي..!!
الجده\هذا مو حل ياعبدالرحمن..تفرغ لنفسك شوي..وريح حالك..انت هامل نفسك وناسي حقوقك اللي الله انعمها عليك..ياعبدالرحمن العمر يمضي..وانت تاعب عمرك ومكرس روحك كلها بالشركه..ياولدي الشغل مو كل شي بهالدنيا..الدنيا حلوه و انت اللي حارم نفسك من نعمها..!!وحتى بنتك..بنتك محتاجه ام..لاتحرمها ياولدي ..لاتحرمها من حنان ألأم..بنتك تكسر الخاطر ياولدي..لاتحرمهــا
لاتحرمها
عبدالرحمن كان يسمع كلام امه ..وهو عارف انه كل كلامها صحيح..
لكن قلبه..والمه وش يسوي فيه..!!
ليش الكل مو فاهم انه سما مازالت بقلبه..!!
سما مادخلت بحياته بسهوله..سما كانت النور بعد الظلام اللي كان عايشه..
سما كانت الأم وألأبو والأخت والعيله ..وكل شي بدنياه المريره..
سما جات بلحظه كان فاقد فيها النور والعشيره..
سما جات بغربته الأليمه..ونورت طريقه الدامس..
ماكان عنده اهل..كان مقطوع من شجره..كان وحيـد بعالم غريب..
ماحس..ولاأستشعر معنى اسره الا بوجودها.. ماعرف معنى كلمة احبك الا بصوتها العذب.. ماحس بألأمان الا بحظنها الدافي..وبعدها يجون ويقولون تزوج وعيش حياتك..!!
كان يشوف الدنيا الظلمه..وسماح هي الشمعه اللي نورت حياته..ويوم ضاعت منه ..انطفت هالشمعه وذابت..ومابقى غير ذكراها..
ودارت الدنيا عليه..واصبح يتيم مثل ماكان اول مانولد..
ورجع يشوف الدنيا ظلمه..مسوده بعينه..وسما مجرد شمعه كانت منوره حياته..
وهذا هو اليوم يعيش على باقي ذكرياته..وهذا هو الألم يعيد نفسه بحياته..
لكن سما تركت شي حلو بعدها.ريوف..ريوف هي العمر الباقي له..وبيجاهد عشان يسعدها ..حتى لو كان على حساب نفسه..
لكن ليش يحس انه الزمن يعيد نفسه في بنته..!! وبنته بتظل وحيده مثله.!

هذه الفكره اللي سيطرت على بال عبدالرحمن..وفعلا خاف منها..!!
لدرجة انه قام وخذ بنته وطلع من البيت بدون مايسلم على امه..اللي فسرت خروجه على انه تهرب من الموضوع..
ابدا ماتمنى بنته تتعذب مثله..لكن وش الحل..!!
من يطاوع..!!قلبه اللي ينادي بكل ليله وحيده باسم سما ....والا عقله اللي يطالب باأم جديده لريوف..!! 
---------------




كانت معهم..تسمعهم.. وتحاورهم..وتحكي لهم بروح مرحه..
..تذكرهم بأمور مضحكه..وتبكيهم فرح من عمق الموقف..
ترجعهم بذكريات قديمه وتفرط حزن.. تدخلهم بجو الحكايه..وتصدمهم بالنهايه بأنها نكته من نكتها الظريفه..
لكن بجسدها...بس...بس كانت معهم...!!
اما روحها...فبعيده كل البعد عنهم...!!
("الله عليك ياجمون...!!")

ترمي عليها المخده ابتسام..وتاخذ مخده ثانيه وترميها عليها وهي لازالت مقهوره منها\ايا السخيفه..كل هالدموع والمأساه وبعدها تقولين انها نكته...صج انك حمااااااااره...!
قامت جمانه بسرعه..وانخشت ورى جدتها..وكأنها تحمي نفسها من ابتسام\هذا جزاي اني اونسكم..!!حمدو ربكم..تضحكون ببلاش..!!
غلا كانت مستاأه لأنه حركاتها الكثيره وظحكها خربت الحنا اللي بأيدها..مسكت فجر ايدها وصلحت اللي تقدر عليه
غلا لجمانه بصوت ناعم وقريب للبكا\حرام عليك جمون..شوفي وش صار بحناي..!!
ضربتها الجده بخفه..وهي غصب تضحك على حركاتها الخبله\انتي متى تعقلين قولي لي..!!
جمانه\والله ياجدتي العزيزه يعتمد ..خليني احسبها واقولك..!!
الجده مو فاهمه شي..\شتقولين يابنيه..!!حكيك ماعدت افهمه..!!
جمانه بصوت واطي\وهذا المطلوب..وقامت بسرعه..اقول مو معناتها اني مااحب الحنا استحملكم..والبي طلباتكم..!!
هند\اقول اسكتي...وشوفي اخوك يمكن صحا من نومه..!!
جمانه\توني اقول بسم الله..ياأخي مدري كيف الناس تفهم..!!
ابتسام بهمس لراوين\بالمقلوب ههههههه
راوين باابتسامه خجوله\يقطع ابليسك اسكتي...!!
الليله كانت..ليلة الحنا لـ غلا في بيت ابوها وبكره هو اليوم اللي بتنزف فيه لتركي..والأغلبيه تحنوا ماعدا جمانه... كالعاده تكره الحنا..
ابتسام\من طنازتي..خربت يدي...وناظرت جمانه بقهر..كله من عينك,!!
جمانه\عيني..الله يخليك بس..مو من حبي فيه..!!
ابتسام\تتمنين بس مو قادره..!!
جمانه بطنازه\ايه ..ايه..خليني اروح اشوف اخوي احسن..
----------





امحق عريـــــس..وينه عريس الغفله...بو نظرات حاده..ماأشوفه..!!
ضربه هيثم بخفه على كتفه\وانت شعليك..!!
طلال\ياأخي قاهرني..!!بكره زواجه..واحنا ماشفنا غير غباره..!!
سلطان\هذا انت قلتها..بكره زواجه..مو اليــوم..!!
طلال بنظرات حالمه\لو انا منه آآه بس آآه ...بسوي الهوايل..!!
هيثم باأعترض وهو يرفع ايدينه\لا الله يخليك..كفايه علينا جنون..انت كذا مو قادرين عليك..اذا تزوجت وش بتسوي فينا..!!
سلطان بطنازه\بيكتب لنا مجلد اشعار عن عشقه المجنون..!!
هيثم بظحكه عاليه\ههههههههههههههههه حلوه..والله حلوه..
طلال\لا مو حلوه. وعصب...ياأخي استحوا ليش الطنازه..!!
هيثم\لأنك خبل..بسألك سؤال واحد بس..
طلال بنيه صافيه\تفضل..
هيثم\انت متأكد انك جراح..!!
طلال\ليش الأخو مو مصدق..!!
هيثم\لا..بس مايركب..!!
طلال واعتفس وجهه\سخيف...وربي سخيف..
سلطان\حشمــوا..حشموا اقول..انا جنبكم..
هيثم\وخير..!!
سلطان ويحاول يخفي ظحكته ويثقل بصوته\لاتقطون الميانه بزياده قدامي..!!
هثيم بعيون راجيه\ارجـــوك
----------




شرب..وشرب..وشرب لحد الثمالـــه..
الليله كانت سهرته صباحي مثل مايقولون..الساعه تشير لأربع الفجر..!!
مبارك كان متكفل بكل شي ه بمناسبة توديع العزوبيه..عشاء..وبنات..وشرب..في احلا من كذا بحياة المنحرفين..!!مااظن..!!؟
وكل ربعه واخويائه عزمهم..وكل هذا لأجل صديق العمر تركي..!!
تركي كان فاصخ نظارته..وبأيده الكاس..متسند على كرسي طويل..ويسمع سوالف مبارك اللي بدى يتوه من فرط اللي شربه\اقولك..اياني ويـــاك تشرب لي بكره..خلك زقرتي..واصطلب يوم واحد..ولله لو يشمون ريحتك بتروح في خرايطها..!!
تركي ماكان احسن من مبارك اثنينهم يرأف بهم الحال\يعني بتسوي لي فيها حكيم زمانك...اقول ولّ.. وووو ولّ...ووووو ولّ وحرك ايديه بسخريه..وهم بـــعد ووووووولّ.... وبصوت ثقيل كمل وهو يغمض عينه اللي حس بحرقانها....محد ضيعني غيرك...!!
مبارك اطلق ظحكه عاليه..وعلى انها كانت عاليه ومزعجه برنينها لكن محد سمعها ولا حس فيها لأنه الأغلبيه سكروا وناموا باأماكنهم..ومابقى غير كذا شخص ينعدون بالأصابع
شرب تركي اخر قطره من الكاس ورجع يرد على ظحكة مبارك اللي قهرته\ازعجتنـــي..
قام مبارك بصعوبه من مكانه..ومشى وهو يتمايل بخطواته ..لمن قرب من تركي وطاح بدون شعور على الكنب اللي جنبه\وليش ازعجتـّـك....هذا جزاني اني ابي مصلحتك...!!
غمض تركي عيونه...يحس انها تزيد حرقه..رفع ايده ومسح على وجهه بضيق..كنس راسه ومدد رجلينه على الكنب وهو متجاهل مبارك اللي جالس جنبه وراح بنومــه عميقه..نومه متعبه نهايتها حقيره
نام بدون مايحس بنفسه الكريهه..ومبارك ماكان اقل دناءه منه..
كنس راسه هو الثاني. وقرشة الخمره بكبرها باأيده متمسك فيها وكأنه خايف ضياعها..شربها لأاخر قطره..وغمض عيونه بااستســـلام.. وتبع صديقه
-------------------







متفائله خير
كانت متفائله خير بحق هاليوم
على ارهاقها..وقلة راحتها متفائله خير..
ماعرفت للنوم باب طول الليل ..بعد ماطلعوا البنات من عندها قامت من الصاله والحنا بدى يجف من ايدينها ورجلينها..وطلعت لغرفتها تريح جسمها التعبان لكنها تذكرت انه تركي بينزل الليله الشرقيه وظلت تنتظره يطمنها انه وصل....لكنه مااتصل ولا رسل..!!
ولأنها متعوده على هالوضع ماخافت كثير..وقالت اكيد نسى وجاء من الطريق تعبان ونام..
تفسيراتها كانت بريئه وعفويه..لأنها لازالت جاهله الجانب المظلم لتركي...
ويوم طلعت الشمس..وبوقت الضحى صحت من نومها اللي خذ كم ساعه معدوده..وحاولت تنام اكثر..لكنها عجزت لأنه في بالها الف شغلها تعملها ..نزلت للدور التحتي ودخلت المطبخ وماتوقعت ابدا تشوف فجر وهيثم جالسين وضحكهم مالي المكان..
هيثم لغلا بصوت عالي\هلا بالعروس..
على طول توردت خدود غلا وتجاهلت رده وحركات عينه اللي تحكي الكثير.. وجلست على الكرسي تفطر معهم
هيثم ويميل لها بجرأه\يعني بو زعم مستحيه..!!
طنشته للمره الثانيه غلا وصبت لها كوب شاهي بالحليب
فجر\خلها هيثم..!!
هيثم\ومين قال اني بخليها..انا مواصل ولحد اللحين مانمت..وتحملوا غلاستي شوي..!!
غلا ردت عليه وهي مستغربه\شلون مانمت..!!
هيثم وابتسم بغرور\شفتي عاد....وبكل ثقه...مواصل..
غلا ناظرت شعره المبلل\يحليلك ومتسبح بعد..
هيثم \عشان اتنشط.....وشرب باقي الشاي..
فجر\طيب هيثم روح نام لك كم ساعه..واذا جاء الظهر اصحيك..!!
هيثم\ماأقدر..عندي كم شغله للأميره ولازم اخلصها..اذا جيت الظهر بنام..
فجر\شلون والمشغل منوا يودينا..!!
غلا\الله يسلم السواق..
هيثم\اذا خلصت شغي بجي..بس ماأتوقع..
فجر\لا خلاص..بنروح مع السواق وبنمر البنات..!
هيثم\على راحتكــم..
غلا بدلع\ياحلوك اذا كنت رايق..تهبـــل..وكشرت بوجهها..مو اذا عصبت..تخــوف..!!
هيثم\لهدرجه..!!
غلا \واكثر بعد...
هيثم\على كذا كل يوم بواصل..!!
فجر باابتسامه\يكون احسن..
هيثم\اشوفكم ماخذين علي كثير..!!
غلا\ايش نسوي فيك..نستغل لحظات هدؤك..!!
هيثم وهو رافع حاجب\اقول لايكثر بس...وقام من الكرسي..المهم يالله انا طالع تامرون على شي..
فجر\سلامتك..
غلا بطنازه\لاتنام بس بالطريق..!!
هيثم وهو طالع\بايخــه..
-----------------









حسب الساعات بينه وبين نفسه وقال لـ ثامر
الوليد\خمس ونص واصلين المطار..!
قام ثامر من مقعده بحفوز شديد وفرحه تعتلي مافي قلبه ورجع يجلس ثانيه بقوه احدثت صوت\اخييييييرا
الوليد وعصب على الحركه\فشلتنا ياحمار..!!وش بيقولون عنا الناس..!!
ثامر ولازال فيه حماس ووده يفرغه\كيفهـــم.. وبصوت اعلى..وشعلي منهم..انا راجع للسعوديه..راجـــع لأهلي..خليني اسوي اللي ابيه..!!
الوليد بضحكه يحاول يخفيها\طيب يالأخو سو اللي تبيه بس اذا نزلنا المطار..!!
ثامر\اقولك تهقى في احد بيستقبلنا..!!؟
الوليد\انا قلت لسلطان والعيال..!!
ثامر وهو معقد حاجبيه\ياأخي ظهري بينكسر من هالكرسي..!!
الوليد\شي طبيعي شوف كم ساعه جالسين..!!
ثامر\شعرك يبيله قص..!!
الوليد بنظرة غرور وهو يحرك شعره اللي بدى يطول اكثر وينزل بخفه على جبينه\مقهور الأخو..!!
ثامر\وليش انقهر..!!الله عطانا مثل ماعطاك..!!
الوليد وحاول يغيظه\اصابع ايدك مو سوى...!!
ثامر بنرفزه واضحه\اسكت بس اسكت..!!
الوليد\ذكرتني بعزيز..يموت قهر اذا مرت ابوي قصة شعره وبقت غرته..ويعصب ليش انا شعري اطول منه...!!
ثامر\من حقه مدام انت اخوه..!!
الوليد بنظرة ثاقبه\هذا اعتبره مديح او ذم..!!
ثامر بعصبيه خفيفه\لا وانت الصادق اطراء من نوع ثاني..!!
-----------------





ماكانت غلا الوحيده اللي تنتظر خبرعن تركي
راوين وامها كانوا عايشين بحالة قلق لأنه تركي مايرد على تلفوناتهم
الساعه اشارت على 12 الظهر..وهو مايرد على تلفوناتهم..
اظطرت راوين تروح مع البنات اللي جاو ياخذونها وهي كل مره ترد على اتصال امها اللي تسألها هل تركي كلمها او لا..!!وراوين ماكان عندها الا اجابه وحده..اجابة المكامله التي لم يرد عليها
نور بقلق وهي تناظر ساعتها\ماعندك رقم صديقه مبارك..يمكن يعرف عنه..!!
راوين خذت لها زاويه من زاوية المشغل عشان تكلم امها براحتها\اي مبارك يايمه..وش عرفني برقمه..!!
نور وهي ترثي حالها لبنتها\والحل يابنتي..معقوله ياناس..الليله ليلة عرسه..واحنا مو عارفين له مكان..!!
راوين بضيق وهي تناظر اللي حولها وزحمة الحريم\وابوي وش قال..!!
نور\ابوك طلع مع عمامك..ويوم سألته مره ثانيه..قال بكل برود لاتخافين على الولد..هو قالي بيجي اليوم..!!
استغربت راوين..!!كيف ابوها مو هامه غياب تركي..!!
لهدرجه قلبه بارد..!!
ولأن الوضع مايسمح له تفكر في ابوها اللحين..تناست الأمر بصعوبه وهي تسمع امها تناديها
راوين\معاك يمه..اسمعك..!!
نور\اقولك...اذا صار أي شي دقي علي..طمنيني..!!
راوين وسلمت امرها لله\ان شاء الله ..
نور بضيق\يمه لاتحاتين..روحي خلصي امورك ولاتبينين لأحد أي شي..!!خلاص يمه..!!
راوين بحزن يطفر من قلبها\ماأظن اني اقدر..لكن بحاول..
سكرت راوين من امها..وتحولت كل فرحتها بيوم زواج اخوها الى حزن وضيق وحيره..
وكانت شوي وبتغلط على اخوها اللي مو هاين عليه يرفع السماعه ويرد على تلفوناتهم
لكن مسكت نفسها غصــب..ورجعت للبنات وهي بداخلها تتحسب عليه من حرة مافي قلبها من الم..!
------------




تعبانه..والأهات بدون اراده تطلع من شفاتها
كان ودها تكون مع غلا و البنات ..وتشاركهم هاللحظات ..لكن الامها ارغمتها تكون طريحة لفرشها طول النهار..وكل هذا بسبب سهرها اللي كان في بيت عمها ومقاومتها للتعب..
اتصلت عليها امها كذا مره تتطمن على صحتها..وهي تجاوبها باأنها احسن حال..
وطلبت من الخادمه تصلح لها حليب ساخن..يمكن يخفف وجعها شوي..
وفعلا شربته وخذت حبوبها معاه..
ام طلال\وين زوجك عنك..!!
سماح\يمه احمد مايجي اللحين..!!
ام طلال\شلون..!!مو حاضر زواج اخته..!!
سماح تحاول تكتم اهاتها وتظغط على شفايفها\الا بيحضر..بيجي قريب العشاء..
ام طلال ماعجبها الوضع ابدا\يوه يابنتي...وبتظلين لحالك وانتي تعبانه..!!
سماح تمسح على جبينها المعرق\عادي تعودت..اقول يمه اخليك اللحين..!!
ام طلال\طيب يابنتي لاتعبين عمرك..واي شي تبينه دقي علي..وخلي خدامتك قريبه جنبك يمكن تحتاجين شي ها يمه..!!
سماح\ان شاء الله يمه لاتخافين علي ماعدت صغيره..
ام طلال\معليش يابنتي قلب ألأم دوم يحاتي...مع السلامه..
سماح حست انها غلطت على امها..فاأنبها ضميرها فحبت تصلح غلطتها\الله لايحرمني منك يمه..اعذريني ..
ام طلال\معذوره حبيبتي..
سكرت سماح السماعه وارخت جسمها على السرير ببطء..وغمضت عيونها..بتحاول تنام..يمكن اذا نامت ترتاح شوي..لكن صوت التلفون اجل غفوتها..

احمد\الو..سماح
يوم سمعت صوته..حست باأنه العبره خنقتها..
ماتدري ليش كانت محتاجه سماع صوته هذه اللحظه
يمكن هو الدواء لعلاجها..او يمكن محتاجه وجوده وهي بعز الامها
سماح بصوت هادي وتعبان\احــمد..
احمد\عيون احمد..شلونك اللحين..!ان شاء الله احسن..!!
ماحبت تبين له مرضها..ولاحبت تخوفه عليها..لكنها حبت تبين حاجتها له بصوتها العذب الهادي\بخير..بخير يوم سمعت صوتك..
احمد كان حاس انها تخفي المها..واحساسها كان صادق\سماح خذتي دواك..كلتي شي..!!
سماح تلخبطت افكارها..مادخل شي ببطنها غير كاس الحليب اللي توها شربته..\ايه تغديت..
احمد كان وده يجيها لكن ظروف شغله اقوى منه ..كان وده يشرف على اكلها ويتابع حالتها بنفسها\تدرين..كله من سهرك امس...انا قلت لك..لاتتاخرين بالنوم..!!
سماح واعتفس وجهها وتضايقت\يوووه ياأحمد..وضاع صوتها..خلص اللي فات فااات..
احمد وماوده تزعل منه..لكن لازال مقهور من سهرها وعدم خوفها على نفسها
اطلق تنهيده طويله وهو يحاول يهدي نفسه\طيب حبي..بسكر وبحاول اجي بدري..
سماح كرهت نفسها اكثر.. في البدايه غلطت على امها واللحين جاء دور احمد..هي كانت عارفه مزاجها اللي مخترب بسبب مرضها..فسكتت وماعرفت شتقول..
احمد\معاي سماح..!!
صحت من افكارها وردت عليه بصوت نادم\معاك احمد.. انتظــرك...
.وسكتت.. وكملت وهالمره شعرت انها قلبها هو اللي يتكلم بعاطفته العميقه. لاتتأخــرعني ..احتاجك..
مازالت السماعه باأذنه..يحس انه كلماتها ضربت بالصميم واحدثت شي عميق فيه
سكر السماعه على طول..وهو يحاول يخلص شغله ويستأذن لأجلها
قلبه مايطاوعه يخليها لوحدها بعد اللي صار وهو بعيد عنها..
---------






غريب امره..!!
يشوف الفرحه تهل هلّ من عيون ثامر لأنه راجع لأهله بعد غربة اربع شهور متواصله..وهو يحس انه متبلد المشاعر..!!
ليش..!!وش ألأسباب..!!مو عارف..!!
مو عارف كيف يفسر احساسه..!!
خيبة امل..وله طفيف يجي.. ويروح..وحزن عظيـــم جاثم بصدره
هذا كان مجمل احاسيسه اللي استنتجها بهاللحظه
كان وده يعبر مثل ثامر..ويقنع نفسه انه فرحان برجعته..كان يحاول يتخيل وجه ابوه واخوانه اذا شافوه ممكن يحس بالفرحه بتخيلاته...
لكن عبث يالوليد...محاولاتك باءت بالفشل...
الحزن تربع بقلبك..والخيبه طفت كل آمالك..!!
كيف يفرح ..!!كيف يستشعر هالنعمه ..كيف يقابل ابوه وهو ماوفى بوعده
ذيك النظره..نظرة ابوه اشعلت حفوز كبير بروحه..
وهو باأيده امانه..ولازم يأديها..طال الزمن والا قصر..!!
لكن متـــى..!!
متى الله بيكتب لقا المفــارق..متى بتنكتب هاللحظه لك يالوليد..!!
-----------------





رجوع الوليد..بخيبة امل كبيره..
هل فعلا هذه مشاعر صادقه..والا فقط احساس بـ تأنيب الضمير..وبمجرد لقاءه مع اهله بـيتجدد شعور اخر..!!

حقيقه مــره ..استهتار تركي..وخلوده بالملذات..!!
بيعدي هاليوم على خير..!!

جرح عميق..
جرح فجر وعنوسه تطرق ابوابها..وقرارها هل كان في محله..!!

فواصل
امور بدت تتراكم وتحدّ بين الوليد وجمانه..هل راح تأثر بالمستقبل..!!

حيــره صعيبه
حقيقه مره استنتجها عبدالرحمن..وين بتوصله..!!

انتظروني بالجزء الجديد لتكتمل بعض من اجابات الأسئله..!!
اختكم\وصيت


الجزء الواحد والثلاثون
الفصل الأول
وهــمّ..كل اللي استشعره كان وهمّ..
=============


الصوت يتكرر لمسمعه..وهو يحس بالأنزعاج..
يحاول يصحى..او يفتح عيونه..لكن الصداع مأثر عليه بشكل كلي
والصوت لازال يرن باأذنه..
وبصعوبه..وبصعوبه شديده قدر يشوف بصيص من نور اللي قدامه..لمن تحكم بعيونه اكثر وقدر يفتحها واتضحت صورة الشخص اللي قدامه

""تــــــركـــــي"" 

تركي وهو يرص على جبينه باارهاق شديد\شنــوا...!!
مبارك كان واقف له ربع ساعه يحاول يصحي فيها تركي اللي ظل نايم بمكانه من الفجر
وهو مثله..ماصحى الا بتلفونه اللي ظل يدق بدون استسلام ..ولمن ازعجه رد عليه بصعوبه وكانوا اهله يسألون عنه طمنهم..و سكر السماعه وشاف تركي جنبه نايم على الكنبه..وحس بشي غلط يصير..
ولمن استوعب اكثر..
تذكر انه اليوم زواج تركي على بنت عمه..وصرخ مثل المجنون يصحيه
مبارك يشد على كتف تركي باأيده\تركي قـــوم...تـــركــي...!!
تركي تنرفز وحط حرته بمبارك\وانتي تشوفني نايم ..!!؟ ورص على اسنانه وهو يحس بالألم بكل مفاصله...هذاني صاحـــي شفيـــك مزعجنـــي..!!
مبارك لازال واقف من ارتباكه ويحاول يمسك اعصابه\اليوم زواجـك....قـــوم الساعه بتجي اربع..!!
ماسمع تركي بقية كلام مبارك لأنه على طول فز من مكانه وطلع برى المزرعه وهو يسرع من خطواته ولمن وصل لسيارته تذكر مفاتيحه..دخل ايدينه اللي تقاوم الأرتجاف بمخابيه وماحصل شي..وعرف انها ناسيها اكيد بالمزرعه
رجع مره ثانيه وشاف مبارك يناديه وبأيده مفاتيحه ..مشى له و خذهم من ايده بقوه وهو يصرخ بوجهه 
تركي\اللــه ياخــذك...انـت السببب.....
مبارك ارتبك وماعرف وش يقول بهالموقف المحرج..\تركــي انـــ ـا
تركي باأعلى صوته رد\ولاكلمـــه تفهـــــم....!!


انصدم مبارك من صرخة تــركي اللي هزت المكان وانتشر صداها بكل انحاء المزرعه
وتركي ماعطاه مجال او فرصه يبرر موقفه...عطاه ظهره ومشى يسرع لسيارته اللي فتحها اتوماتيك وركبها و شخط فيها ومشى مثل البرق اللي ماله اثر...!!
تناسى مبارك صرخة تركي وشتمه له ..يوم ماشاف غير غبار سيارته اللي تناثر بالهـواء بهيجان بمثل قوة صاحبها..!
هو يعرف انه السبب في هذا كله شربهم اللي افرطوا فيه مبارح
ولو ماسوى هالحفله كان ماصار اللي صار..!!
رجع مبارك المزرعه وهو يفكر بتركي..!!كيف بيتصرف..الوقت بدى يتأخر وهو لازال بالرياض..!!
ماله وجه..ماله وجه حتى يحضر زواج صديق عمره بعد اللي صار..!!
---------------




كان يرسم باأستمـرار..وبليل ونهار..وبنشاط غريب وحفوز كبير..وبدون ملل..
يمسك ريشته باأصابع ايديينه اللي انكتبت من هو صغير انه فنـان..ويخطها على لوحاته البيضاء ويسرح بفكره لبعيد بخيالاته الواسعه المتمرده والقـاهره ..ويعبر فيها عن قسوة هالزمن معاه..والحظ اللي متعثر ويصاحبه بكل جبروته.. لمن تكتمل هاللوحه بمشيئة الله..وترسي هالسفينه اللي كانت محمله بالتراب
ترسي على شاطي جاف يابس من ملوحته..وزبد هالبحر هو الشي الوحيد اللي يدل على حيوية هالشاطي اللي من نسيخ خيالــه الواسع...
"شاللوحه الغريبه"...انت من صجك"
رفع يوسف بصره وطاحت شعره بيضاء متمرده على جبينه من تأثير هواء هالساحه
يوسف\شرايك..!!..ويناظر لوحته...حلوه صح..!!
لؤي ماعجبه لمحة هالحزن الواضحه بهاللوحه واعتفس وجهه بااعتراض\ماعمري شفت سفينه محمله بالتراب..وبسخريه واضحه..خبري السفينه يحملون عليها ركاب..اثقال...بضايـــع على ألأقل...وبااشمئزاز..مو ترااااااااب..!!؟
ضحك يوسف...ضحك من قلبه على لؤي الللي عافس وجهه
وجلس على ارض الساحه وهو ماسك صدره من ضحكه اللي سبب له كحه خفيفه
لؤي\يعلك من هذا زود..احد قالك تضحك ياحمــار...يعني لازم ترعبني..!!ياويلك ان ضحكت مره ثانيه..!!
يوسف بأبتسامه بعد هالظحكه\ليش...!!خفت علي يعني..!!
جلس لؤي جنبه وتنرفز\تنكت مع هالويــه..!!
يوسف\والله وجهي حلو..!!
لؤي يرص على اسنانه\ادري..وهذا اللي ذابحني..!
يوسف\ماصــخ..!!
لؤي \كريــــــــــــه
قام يوسف ورجع يكمل لوحته
لؤي\نرجع لمحور حديثنا..شوف..واشر باأصبعه على شراع عريض كان يتوسط السفيه..لو تغمجه شوي بيكون شــي..!!
يوسف ويناظر الشراع وبايده الريشه\يعني رايك..!!
لؤي\ايــه..وفتحه هذا شوي..
لف عليه يوسف وضربه على كتفه\شرايك ترسم بدالي بعد..!!
لؤي بعيون ناعسه\والله ودي..بس تعرف اشغالي كثيييره ومالي خلق لهالأمور..!!
سكت عنه يوسف ورجع يكمل رسمه وهو يتحاشى كلمات لؤي الساخره..وظلوا على هالحال لمن غربت الشمس..
------------------





مايذكر كيف نزل من سيارته ودخل البيت وجهز اغراضه..ولايذكر كيف دق على ابوه وطمنه انه كل شي اوكي
ولايعرف كيف قدر يركب سيارته ويمسك طريق الرياض..!!
لكن اللي متأكد منه اللحين انه بقى له نص ساعه ويوصل الشرقيه
أي سرعه كان يمشي...واي قوه قدر يستمدها بهالوقت الحرج..!!
لازال مو متسوعب كيف قدر يخلص اموره بظرف ساعتين..!!
لكن اعصابه تلتفت..فعلا تلفت وقلبه حس انه تزايدت عدد دقاته من كثر ماهو كان يفكر بالف شغله بنفس الوقت ..ويمكن هذه كلمات قليله عشان توصف حالته وهو يسبق الزمن ويعانده..
و الله رحمه هالمره..ومو كل مره تسلم الجره ياتركي..

والحمد الله انه نزل الشرقيه قبل ليلة زواجه بيومين واشرف على كل شي بنفسه..وبسبب عزيمة مبارك رجع الرياض مره ثانيه..وكان هو ناوي يمشي بالليل..لكنه ماتوقع انه يفرط بالشرب ومايحس بنفسه..!! 

ولأنه امه واخته كانوا اخر اهتماته..مافكر حتى يدق عليهم ويطمنهم ..والمشكله انه شاف عدد المكالمات الغير منتهيه..لكن لازال قلبه قاسي..وقسى اكثر يوم حس الوقت ابدا مو ماشي معه..
وصل تركي ..وصل الشرقيه ..وبدت ترتخي اعصابه تدريجا وهو يناظر اشارة شارع الخبر اللي بقى لها 15 ثانيه وتشتغل..
اشتغلت الأشاره بنفس اللحظه دق فيها تلفونه..لف على اليسار ومشى لطريق الحزام الذهبي..
وهو متجاهل تلفونه اللي كان يرن بااسم مبارك..!!
ويوم ووصل بيت جده..فتح شنطته ونزل بعض الأغراض ودق على اخوه ياسر يساعده..

تركــي وصــل..!!
ياسر وهو طالع ومستعجل\ايه يمه وصل..
جلست نور على اقرب كرسي وهي حاطه ايدها على قلبها..كل قواها اللي استمدتها اليوم..انتهت بلحظه وجود تركي..
اصدرت تنهيده قــويه تعبر عن راحتها بعد الخــوف والقلق اللي كانت عايشته...وانتظرت بمكانها ..مو قادره تتحرك...انتظرت تقرّ عينها بولدها..

دخل تركي عليها وهو بأيده الأغراض وجينزه الكحلي كان مساعده في الحركه الكثيره اللي احدثها اليوم
ولأنه كان لابس نظارته الشمسيه ماقدرت نور تميز ملامحها الجامده...دخل بسرعه لغرفته وهو يسلم بصوت هادي وثقيل بطريقه
ونور على طول سمعته وردت عليه السلام ...
ومثل مادخل بسرعه طلع بسرعه وهالمره كان منزل نظارته لتحت ذقنه و بأيده التلفون وواضح انه يكلم ابوه

تركي كان واقف ورجله اليمين تتحرك بعشوائيه بالأرض \اوكي..اشوفك بالفنـدق..بعد عشر دقايق..معاي ياسر...ان شاء الله..مع السلامــه..
سكر تركي..ودخل ياسر عليهم وعطى تركي مفتاح السياره..
تركي\هذه كل الأغراض..!!
ياسر\بقى بعض ألأوراق في السيت الوراني...قلت يمكن تحتاجها..
تركي\اوكي مو مشكله..تعال معي اللحين..
استوقفتهم نور بصوتها الحنون وبعيونها الراجيه اللي تطلب القليل من تركي\وين بتروحون..!!
تركي رفع نظارته ولبسها وهو يناظرها وبالتحديد يناظر عيونها لحد ماتعمق فيها..ومن كثر ماطول النظره حس انه غاص بمحاجرها الناعسه ..وبلحظه غريبه وهو يتأمل فيها..حن لها..وقلبه اعتصر بحزن شديد..
مايدري ليش..!!مايدري ليش يحس انه يظلمها ..!!
يظلمها حتى بصده عنها..!!وسكوته الطوييل..
عذبته هالنظــره..وحركة شي كبير فيه...وماأستحمل يطول اكثر في وقفته..!!رد عليه باسلوبه الجاف اللي كان يناقض شعوره بهاللحظه.. \ابوي طالبنا بالفندق..وهو بيرجع على المغرب عشان ياخذك..
بعد هالكلمات طلع تركي...وتبعه ياسر وهو حاس بالجفوه الكبيره اللي بين امه واخوه..
اما نور فااحاسيسها كانت مختلطه..حزن عميق بولدها.. على فرح بهالليله..على حنين كبير لو حظروا اهلها بهاليوم واكتملت سعادتها..!!
لكن شتقول..!!ماباأيدها شي تعمله..!!
لازم تضحي..لازم تضحي عشان ساعدة ولدها..
هي ام وتقدر على التضحيه...!!
وولدها مرده بيوم يحــن ويعرف وش معنى كلمة
أمّ!!
------------------





وهــمّ..كل اللي استشعره كان وهمّ..
من اول تثبت رجله على ارض السعوديه..وهو يحس انه طير مهاجــر.. وتوه راجع موطــنه..
ويحلــو هالشعور اذا عشتــه..الروح ترفرف وتنادي الأحبــه..
وكل الأحزان اللي سكنت فيه..انمحت وهو يشوف سلطان وهيثم طلال جايين يستقبلونه ويأشرون له من بعيد..
سرع من خطواته..وثامر يضحك عليه ويجاريه بالمشي\عـــدال لايطيح حلجك..صكــره فشلتنــا..!!اللي يشوفك يقول سيلانيه راجعه ديرتها...!!
ماااااااااااااات من الضحــك الوليد..وعلى انها سبه محترمه وكبيــره بعد...لكن ماقدر يوقف ظحكه وهو يضرب ثامر ضربات عشوائيه على ظهره من القهر\انا سيلانيه ياحمــااااار..!!
ثامر كان هو الثاني يضحك على كلمته لمن دمعت عينه وثقل صوته\ايه سيلانيه ههههههههههه..قلت لك صكر حلجك مارضيت..يعني لازم تبين صفة ظروسك البيضاء..!!ويوم قربوا اكثر للشباب ..عاد خلاص لاتضرب قربنا اصلب عمرك..!!
الوليد وعينه على الشباب اللي يقربون منهم\الوعد بعدين..مو فاضي لك..
ثامر\ايه هيين
طلال كان اسرع من هيثم وسلطان بحكم خفة وزنه..قرب من الوليد لمن تقابلوا بالأحضان وبدى كل واحد بعدهم يسلم على الثاني ..
سلطان\والله وحلتكم امريكا...شمسوين من ورانـــا..!!؟اعترفوا.!!
ثامر\كل شي يبيض الوجه سوينــاه..
طلال باألسوبه المرح\يعني فهموها..اجابه مختصره..!!؟لاحقين على الأستجواب..اليوم اجازه..
الوليد\بعدين السوالــف الله يخليكم..الطياره هدت حيلي كله..ودوني البيت..!!
هثيم كان مشتاق لولد عمه ومو عارف كيف يعبر وبعفويه طلعت منه الكلمات\والله لكم وحشه ياشباب..!!
الوليد بحنيه بانت بعيونه\واحنا اكثر والله..
استلم هيثم الشنط هو مع طلال وجروها لمن وصلوا الباركنج
----------------------






سكرت من امها بغضب شديد..والحوار لازال يرن باأذنها..
راوين\طيب ماقلتي له..ليش مايرد على تلفونه..!!
نور\لايابنتي..
راوين تحاول تسيطر على اعصابها\وهو مافسر سبب غيابه..!!
نور بقل حيله\لا
راوين قررت تنهي المكالمه.. تخاف تتهور والسبب تركي..امها اتستاهل هذا كله ابدا\طيب يمه اخليك اللحين..!!
نور\طيب راوين..متى بتجون القاعه..!!
راوين\على المغرب جايين..اشوفك هناك ان شاء الله..


"وش فيه الحلو سرحان"
رفعت عينها راوين والتقت بعيون فجر اللي توها مخلصه من المكياج
ولمن سمعت صوتها الهادي المطمئن اللي يبعث الراحه خنقتها العبره غصب
ودمعت عينها..
طول هاليوم كانت ماسكه دموعها اللي بتهل بأي لحظه..ومقويه نفسها..وهي بداخلها براكين ثايره قهر وحزن وتفكييير..
كانت تفكر بتركي وغيابه..!!وابوها وبروده..وامها اللي مضايقه بسبب عدم وجود اهلها باأهم ليله عندها..
كل هألأمور اتعبتها..واثرت على نفسيتها..
ويوم سمعت انه تركي رجع بكل برود وامها الألم باين بصوتها..ماقدرت تستحمل اكثر..وانهار هالقناع بجملة فجر الهاديه..!!
ماتعرف هل هو راحه من الشخص نفسه..!!او القوى انكتب لها تنهد بهاللحظه..!؟
جلست فجر قبالها وظغطت على ايدها\راويــن..صايــر شي..
مسحت راوين دموعها باأيدها وابتسمت بوجه فجر\لا فجر..لاتحاتين..مافي شي..!!
فجر وترص على ايدها اكثر\متــأكده..!!
قامت راوين وهي لازالت مبتسمه\والله مافي شي..بس ..بس فرحــانه بهاليوم..!!
ابتسمت فجر لها وصدقت كلام راوين على طول\طيب يالله جاء دورك بالمكياج..بس قبل ماتروحين غسلي وجهك..
راوين\ان شاء الله..خلصوا البنات..
فجر\بقى انتي وابتسام..!!في وقت ان شاء الله لاتحاتين..
---------------






وصل شقته بعد ماأخذ ثيابه اللي توهم اليوم طلعوا من الخياط..وعلى طول دخل الغرفه وعلق ثيابه بالدولاب وعيونه تدور على سماح ..ولمن شاف ثيابها على السرير عرف انها بالحمام..ارخى جسمه على السرير وهو منهد حيله..ابرة ألأنسولين اللي اخذها بالدوام اتعبته اكثر لأنه مأاكل غير الفطور بالصبح..
وخاف تكون المضاعفات اقوى..فقام من سريره وتوجه للمطبخ وفتح الثلاجه وخذ اللبن وصب له بكاس..وشربه وهو يمشي للغرفه..فتح الباب وشافه مقفول..واستغرب..!!توه كان مفتوح..!!
دق الباب..وسمع صوت سماح\مييين..
احمد\فتحي سماح..
سماح من ورى الباب\احمــد
احمد <اجل منوا>\ايــه..
جاه صوتها من بعيييد\لحظــه احمد..البس..
احمد بااستبهال\زين عــادي..
فتحت سماح الباب وكانت مخلصه لبسها ولابسه جلابيه عنابيه واسعه وشعرها يقطر على كتوفها\لا والله..
احمد ويجلس على السرير ويمسك ايد سماح\وشفيها يعنــي..
سماح\سلامتك مافيــها شي..
احمد\شلونك اللحين..!؟
سماح\الحمدلله..احسن شوي..غريبه طلعت مبكر..!!
احمد\اهم شي اني طلعــت..
سماح وهي تتأمل وجه احمد\احمد انت تعبان..!!وجهك مصفــر..!؟
احمد\انــا..مافيني الا العافيه..تدرين ارهاق الشغل..
سماح\تصدق..بعض المرات احسك صرت اضعف مني..!!ضعفت حيييل..!!
احمد بعد مرضه خسر سته كيلوا من وزنه..ولأنه طويل بان ضعفه بشكل واضح
وعشان يخفف التوتر اللي باين عليه ابتسم لسماح\توك تدرين انك امتن مني..!!من حملتي وانتي زايده..
سماح خجلت غصبن عنها وقالت باأحراج\وانت ماصدقت على الله ...وبوجه جــاد..على فكره انا ابالغ..!!
احمد\اوكي انا اللي امتن بس لاتزعلين علينا
-----------------





من اول مادخل حوش البيت..سمع ازعاج بالحديقه..ويوم قرب اكثر شاف عزيز لابس شورت ابيض وتيشرت ازرق وفيه علم ايطاليا وكان يلعب كوره بالملعب .ويسدد كور سريعه بالمرمى..بعض منها تدخل بسهوله..والأغلبيه تتعثر وتضرب بالعامود..

قرب منه اكثر..وهو ناوي يفاجأه ويخرعه..لكن رجع كم خطوه وهو يشوف عزيز جلس على الأرض بكل قوته ويمرر ايدينه الصغيره على جبينه عشان يزيح شعره الطويل..
وقف الوليد وهو ينتظر وقفة عزيز عشان يفاجأه..لكن الغريب بالموضوع انه عزيز لازال جالس بالأرض وعيونه تناظر الشمس اللي بدت تغرب..وشكله كان سرحان..ولمن قرب منه الوليد اكثر شاف لمعه بعيونه..

وتفاجأ يوم شاف الدموع بدت تتجمع بعيونه وهو يمسحها ببراءه..
وبصوت هامس وحزين وثقيل تكلم عزيز من كل قلبه\وينــك الوليــــــد؟؟

هزه الوليد المنظر..وارجفته كلمات عزيز ..
ابدا ماتوقع عزيز يكون مشتاق له هالكثر..ماتوقع ابدا هالصغير يفقده..!!
ماتوقع انه يشوفه بالملعب يلعب بروحه..وبعدها يرمي نفسه ويفكر فيه ..وتدمع عيونه عشانه
ياهو كان قاســي..ياهو كان قاسي الوليد على اخوانه..ماتصور انه غيابه يعذب الصغير والكبييير..
اذا الصغير حــس وحنّ..اجل وشلون حال الكبيييير..!!؟؟
ماقدر الوليد يستحمل اكثر وعلى طول رد على عزيز اللي يناديه\هذانــي..جنبك ياعزيز

رفع عزيز راسه بخوف وعيونه حمرت من اثار الدموع..ويوم التقت عينه بعين اخوه قام يهرول له..وعلى طول مسكه الوليد وحظنه بكل قوته وهو يرفعه لفوق فرحان لفرحـتــــه..ويدوره بشكل سريع
كان عزيز يضحــك..يضحك بجنون لمن در راسه وسكت.
خاف عليه الوليد ونزله على ألأرض..ونزل هو لمستواه
الوليد\وحشتني يالدب..!
عزيز بصوته اللي تغمرها البحه\انا دب...حتى انت دب..وليد متى جيت..!!
الوليد\توني جاي..وعدل وقفته..يالله ندخل البيت ...
عزيز ووقف هو الثاني ومسك ايد الوليد بكل قوته\ابتسام مو هنا..!!
الوليد\وينها..!!
عزيز\قالت لي انها بتروح المشغــل عشان العرس..
الوليد وهو يفكر كيف بيشوفها..هو يعرف سوالف البنات اذا راحوا المشغل على طول يطلعون للقاعه..
جره عزيز بطرف كمه\وليييد..
الوليد ويلتفت له\هلا
عزيز\يالله ندخل.. وابتــسم ..ابوي بيفرح اذا شافك..

دخل الوليد مع عزيز وهم ماسكين ايد بعض..او بالأحرى عزيز هو اللي ماسك ايد الوليد ..كان خــايف..خايف الوليد يبتعد عنه ويختفي مثل كل مره.. ..وبين فتره وفتره عزيز يرفع عيونه صوب الوليد ويعطيه ابتسامه طفوليه تعبر عن حالته اللي يستشعرها بقرب اخوه...والوليد يناظره بكل حنيه ويبادله الأبتسامه..

لمن دخلوا صالة البيت..وبنفس اللحظه اللي دخلوا فيها نزل بو يوسف(محمد) وهو لابس شماغه وشكله بيطلع.. وبأيده عصاه اللي تلازمه بكل مكان..وتعطيه الوقــار,,
الوليد يوم طاحت عينه بأأبوه على طول نطق باسمه وكأنه مو مصدق انه شافه بعد اربع شهور
"يبـــه"
التفت محمد على مصدر الصوت لمن طاحت عينه على الوليد..
ناظره نظره عميقه تحمل الكثير من المشاعر.
.والوليد ماقدر ينتظر اكثر ترك ايد عزيز ومشى لأبوه لمن وصل له
وحظنه...حظنه بكل قوته وكأنه لقى اللي يحتاجه..لقى ابوه..لقــاه وهو اللي بيواسيه وبيفهمــه..
بيفهمه بروحه المنتظره..وبيشكي له بمحنته..وبيعاونه بنظرته..
نظرته صار تكفيه..وتداويــه..
------------






كانت ورده..ورده وتفتحت بأول الربيع..وفستانها الأبيض البسيط والورد المنثور بزواياه ارغم كل العذاري على الأفتتان بها..عيونها كحيله ومدموجه بتدرجات الأحمر القاني.. وشفاتها ملونه باللون ألأحمر..وشعرها مرفوع باأحكــام بطريقه تبان فيه انه طويل
وعقد الألماس اللي لابسته معطيها رونق مثيير...
كانت جميلــه..وهذه كلمه قليله تقال بحقها بهالليلــه..
غلا واقفه بميلان بزاويه من زوايا الغرفه..وباأيدها الماسكه على شكل ورده كبيره لونها ابيض ويتخللها زينه ناعمه باللون الذهبي..
المصوره خذت لها عدت صور..مره كانت واقفه والطرحه ترفعها من عيونها..ومره كانت واقفه وهي تنثر الورد بألأرض.ومره وهي جالسه على كرسي خشبي طويل بمقعده..واخر صوره كانت رافعه ايدها على خدها وعيونها كانت ناعسه لتبين شدة ميلانها الطويل..
دخلت عليها فجر وابتسام وراوين وعلى طول قربوا وصورا معها..واخذت لها صوره ثانيه مع فجر وهم ماسكين ايد بعض..

"واقول وينهم..وينهم وآاثاريهم هنــا"
ابتسام\حشى..تونا جاين فوق..لاتبالغين..!!
غلا بعيون تهل فرح\جمـــون تعالي صوري..
جمانه مشت بسرعه وهي تسب كعبها العالي ..مو متعو ده تلبس كعب لأنها طويله وبشكل ملفت للنظر\وانا اقدر افوت هالفرصه..مسكت مرفق غلا وقربته منها وكلمت المصوره..صوري ياحلوه...
--------------------





يحس بالأنتصــار..انتصــار عظيم وهو يشوف الكل حاظر بيوم زواجه..
نظراته الحــاده كانت كلها كبرياء وشمــوخ..وحركات ايديه وهو يتكلم ويسلم على المدعوين تبين للشخص انه هو الملك ألأسطوره اللي بكتاب الف وليله..غروره عجيــب..واسلوبـه مثير..
ولبسه للبشت ألأسود زاده هيبــه ورجولــه..
اقرابائه..واصحابه مالين المكان..والكل ماخذ زاويه ويحكي باأمور دنياهم..
لكن هو كان ينتظر شخص...شخص معين في باله..ولازال هالشخص غايب عن عينه
لكن ماسرع ماتحققت امنيته واول مارف عينه لجهة اليمين شافه..شاف مبـــارك
ابتسم له تركي بسخريه..ومبارك يقرب منه ويهمس باأذنه\ماطاوعني قلبي..اخليك بهاليوم..عشرة عمر ياتركي زادت ابتسامة تركي وابعد جسمه عنه بطء..وهو يناظر عيونه بمكر شديد..ورجع يقلد حركته ويرقب ويهمس باأذنه\وانت اصــــلا...تقدر..!!
ضحك مبارك له..وعرف انه نسى الموضوع\مبروك تركي..الف مبروك..
------------
احنا جيناكم ياأم احمد..وانتوا اللي ردتونا..!!
ابتسمت ام احمد يتوتر وناظرت هند اللي ماكنت اقل ارتباك منها
هند\والله ياعمتي هذا نصيب..وحمد رجال والنعم فيه..والبنات كثار والكل يتمنونه..!!
ام جاسم ماعجبها الكلام..وكان ودها تسمع رأي ام احمد...وكأنه ام احمد حست فيها وردت بخجل
ام احمد\سامحينا يالغاليه..والله ماودنا نردكم..لكن انتي تعرفين هالبنات..مايجون بالكيف..!
ام جاسم وقلبها متقطع على فجر اللي تشوفها باأجمل طله باللون الذهبي\يعلم الله ياأم احمد..لو مانعرف انه فجر يشهد الكل بطيبتها كان ماشرهنا عليكم..لكن شنقول .. وابتسمت بحزن...نصيــــب..
ارتاحت ام احمد من رد ام جاسم..واستاذنت منهم وهي تشوف نور تناديها
هند مدت ايد لكتف ام جاسم بحنيه\ان شاء الله مازعلتي ياعمتي..
ام جاسم\لا مازعلت لكن لهاليوم ودنا بفجــر..
ابتسمت بحزن هند..وهي تعرف انه هالموضوع منتهي من الأساس..!!
وفجر مثل ماتوقعت...لازال قلبها متعلق بولد اخوهــا المختفي..!!
هزت راسها باأسف شديــد..وتأملتها..
شافتها كيف تسلم على العزومين بحب واضح..وتحي بحراره ناس توهم داخلين..وتأمر العاملات يوزعون الحلاو من جهه ثانيه..
ويوم التفتت لسيج المسرح شافت بنتها جمانه تتمايل وتشد راوين وهي تتراجها ترقص معها..وراوين معانده وتتراجع بخطوت ورى..ولأنه فستانها فيروزي طويل كانت على وشك السقوط لكن جمانه مسكتها وهي حابسه ظحكتها غصب..
ابتسمت لهم وهي تهمس لنفسها\مرجوجه هالبنت..الا بترقص بنت عمها...!!
---------------









نظراته ماتطمن...استغفر الله..ماارتاح له..!!
عبدالرحمن\منوا..!!
ناظر احمد مبارك \مبارك الجادي..
عبدالرحمن اول مالتفت عليهم طاحت عينه بمبارك لكن مبارك كان منمدج بسوالفه مع تركي\ماأعرفه..!!يقرب لكم..!!
احمد\لا مايقرب لنا..صديق مقرب لتركي..
عبدالرحمن\زين ليش ماترتاح له..!!
تنهد احمد ورد\لي نظره عميقه بالناس....انت تعرف بعض المجرمين اللي يدخلون الدائره من نظره وحده بس اكشفهم ..والبعض ينعرف انهم مظلومين والدنيا هي اللي لعبت فيهم..!!
عبدالرحمن بمزح خفيف\ليكون عند الحاسه السادسه وانا مدري..!!؟
احمد وابتسم له\يجـــوز...
عبدالرحمن\صرت تخوف يااحمد..
احمد\اقولك شخبارك مع الشركه والمصنع..!!..وماجد..!!
عبدالرحمن وتضايق بمجرد ذكر اسم ماجد\لاتذكرني يااحمد..تصرفاته صارت ممله..وانا على قدر ماأقدر اتحاشاه..لكن للأسف هو يتعمد التصادم معاي واختلاق اي مشكله..!!
احمد\عمي ماجد..اتسغرب من طريقة تفكيره..احيانا يكون عملي بقوه..واحيانا يكون تفكيره اقل من عمره..انت لاتعتقد انك السبب في مشاكله مع جدي...هو من اول مااستلم الشغل مع جدي وهو يطمع انه يتحكم باأمور الشركه كلها..ويوم توظفت بشكل فوري حس انه سلطته بدت تختفي لأنه المصنع من بعدك اعتمر وهذه حقيقه ياعبدالرحمن والكل عارفها...!!
اللي افهمك اياه انا انت مو مشكله مثل مايقول عمي..هو اللي اختلق المشاكل..وانت مو مظطر تصلح اغلاطه..!
--------------









الجزء الواحد والثلاثون
الفصل الثاني
قول احبك ياخجــول..!!

0000000000000000



جرتها لدورة المياه..لمن حاوطتها على الجدار ودزتها فيه
راوين\فشلتيني..فشلتيني ياحمــاره....
ظحكت جمانه من قلب..وصوت ظحكتها سبب صدى كبير..
جمانه\والله توني ادري انه بنت خالي ريشه متعرضه للسقوط..!!
راوين وحست انها بتصيح من الأحراج\فشلــه..وربــي فشله..واتجهت للمرايه..وش بيقولون عني الناس اللحين..!!
مشت لها جمانه لمن صارت وراها وحطت ايدها على كتوفها وهي تناظرها من المرايه\بيقولون اجمل هنديه شافوها بحياتهم..ولا اشاوريا ملكة جمال الهند..!!لكن هناك فرق انتي بشرتك قمحيه وهي بيضا..

راوين كان فستانها بسيط و حريري ومطرز على الخصر بــ حزام مشكوك باللون الذهبي..وفاتحه شعرها المدرج وقاسمته نصين وبين عيونها طلبت من اللي عملت لها مكياج ترسم لها مثل النجمه بنفس اللونين الفيروزي والذهبي..
راوين يوم سمعت جمانه..ضربت بأيدينها اللي محاوطه كتفها\وين اشاوريا ..وويني انا..!!مالت علي..!!
جمانه مسكت ايدينها وحكتهم على خفيف من اثر الضربه وهي تخز راوين\ ياأختي من وين جايبه القوه انتي..!!
راوين وعصبت\شتقولين عمري..!!
جمانه وصرخت باأذنها\اقولك ليش تقللين من جمالك يالهبله...!!
توها راوين بترد الا شافت ابتسام داخله عليهم وهي مسرعه\وينكم انتوا...غلا بتدخل اللحيييييين..!
راوين\صحيــح..!؟
ابتسام وهي بتطلع\ايه يالله بسرعه تعالــوا..
00000000000






نزلت على موسيقى هــاديه تدل على رقتها ونعومتها ..وماكان احد معها يمسك ايدها و يصلح طرحتها..خطواتها كانت ثابته وبطيئه نسبيا..وعيونها مرتكزه للأمام..وكل ماتقرب للكوشه تعلى صوت الموسيقى وتزيد تمواج نغماتها..لمن وقفت للمنصه والتفتت بكل رقه للمعازيم ..وبدت التباريك تهل من كل زوايا القاعه..قربت منها فجر وامها وجدتها وباقي البنات وباركوا لها..وجات بعدها نور اللي من شافتها غلا ماتت من الحيا..
وزاد احرجها اكثر وهي تضمها لها وتهمس لها"مبروك حبيبتي..انتي غاليه وخذتي الغالي"
غلا بعيون خجوله\الله يبارك فيك يا...
نور\سميني امي ..ودي اسمعها منك..
قربت راوين بااعتراض\لا انا كذا ازعل...والتفت لغلا بحنيه مبروك غلا وسلمت عليها
غلا\الله يبارك..عقبالك..وابتسمت بخجل..ان شاء الله تفرح فيك امي...نـــور..
دمعت نور لنه هالكلمه تعني لها الكثير..ورجعت تضمها ثاني مره..وطلبت منها تجلس لأنه تركي بيدخل اللحين..
من سمعت غلا انه بيدخل..وهي قلبها يدق..حتى نست انها تجلس..وظلت واقفه ومرتبكه
دخل تركي..دخل بكل هيبه وثقه هو مع عمه وابوه اللي يمشون وراه..وهو متعديهم بمسافات طويله لأنه دخل قبلهم..وعلى طول طاحت عينه بغلا اللي مكنسه راسها ورافضه الحركه..لمن وصل لها وبحركه جريئه باس ايدها وقال لها "مبـروك"..
وماقدر يسمع صوتها..ولايشوف ردة فعلها لأنه ابوه وعمه سلموا عليها..
--------------




جلسوا المعاريس ولازال تركي ماسك ايد غلا اللي حسها ضايعه بأأيده الطويله..
كان وده يفتح موضوع معها..او بالأحرى كان وده يقول لها كلمه ويشوف تعابير وجهها بعيونها..لكن الأزعاج.والناس اللي محاوطته ماعطوه فرصه..واكتفى بااقل القليل..ورص على ايدينها ينبها..وهي من الربكه رفعت عيونها على طول له..هو هاللحظه ماقدر يقول كلمه..سكت وظل يتأمل جمالها..وهو مايدري انه نظراته عذبتها اكثر...

طلع بواحمد بو تركي عشان الحريم ياخذون راحتهم..ونور بروح طيبه قربت وكلها لهفه لولده..قام لها تركي وهو يتحاشى نظراتها وسلم عليها ..لكن نظرات نور كان تذوب الصخر..وحنانها نابع بكل تصرف تفعله.. وهو غصب حس انه ينجذب لها والأبتسامه اللي لازالت محبوسه بشفايفه انرسمت قليل منها.. وتمنى تركي بهاللحظه انه مالبس العدسات وظل بالنظاره..على ألأقل بيكون تأثيره مو واضح..
---------






انحط العشاء..وتركي وغلا طلعوا فوق يصورون..وتركي انتهز الفرصه وخاصه انه الكل طلع ومابقى غير راوين اللي طلعتهم لفوق..واثناء مالمصوره تاخذ لهم صوره
تركي بصوت هامس\اقول 
غلا كانت ساكته..وحياها واضح لكن كل مافيها يرتجف..وهي تحاول تثتب رجفتها لكنها مو قادره..الخجل سيطر عليها..وكل هذا وتركي ينتظرها تهدى شوي..لكن حس انها تزيد وخصوصا كتوفها العريانه اللي تهتز امامه
تركي\هــدي.. ويناديها...غلا
طلعت منها همهمه\همممم
تركي كان رايق بشكل فظيع\تدرين وين بنسافر الليله..!!؟
هي تعرف انها بتسافر الليله لكن وين ماتدري..!!هزت راسها بـ لا وهي مغمضه بسبب فلاش الكاميرا اللي اثر على عيونها..
تركي بجراءه\مدام احنا قريبن من بعض بقولك وين بنسافر..!!
كلامه ارغم غلا انه تحـمر خجل..وهي تتخيل الوضع وودها تفك منه وتخلص المصوره شغلها
تركي ويحاول يثيرها ويرقب منها اكثر\ماتبين تعرفين..
طلعت منها كلمه وهي تحاول تخلي مسافه بينها وبينه\لاااااا
ابتسم تركي ابتسامه جانبيه..وكان وده يضحك على شكلها وهي تقول لا..لكن سكت عنها وهو يقول للمصوره
تركي\كفــايه تصوير..
----------





سكـتــي..سكتــي بغيت امووت..!!
جمانه وهي تعطيها علبة الذهب\طيب يالخبله ليش ماقلتي له وين بنروح..!!
عصبت غلا وكشرت..و حتى في تكشيرها كانت حلوه\وانت هذا اللي هامك..!!اقولك بغيت اموووووت..اموووت جمانه بس بموووت اذا ماقلت له .. وتنهدت بصوت واطي ..احبــك..
جمانه وتقلدها بصوت حاولت انه يكون ناعم\احبــك..احبـــــك.. وبصوت انعم احبــــــك..سهله قوليها في وجهه عشان ياخذك بالأحضــان..!!وتروحين فيهـــا..
دخلت عليهم فجر ووراها راوين فجأه
فجر\خلصتي..!!
غلا وقلبها بدى يدق بجنون\شوي..
فجر\شنوا شوي..!!
الفت غلا لجمانه وكانها تقول "بمووت"
راوين حست باارتباكها وابتسمت بخجل وهي تتذكر جراءة تركي بالتصوير\غلا
غلا بدون شعور وبصوت خايف\هــا..قصدي نعم..
راوين وودها تضحك\تركي ينتظرك تحت..
جمانه وتخزها بعينها الغرقانه باللون العنابي\بلا دلــع.
غلا وتتوعدها بعيونها\هين..!!اقول فجر...؟
فجر قربت منها..
غلا\بروح البيت تجين معي..!!بجهز اغراضي..
فجر ردت ببراءه وهي تتذكر انه كل شي جاهز\اغراضك مجهزه..
ظحكوا عليها البنات كلهم...وهي عصبت وحاولت تجر فستانها الطويل عشان تتحرك بسهوله..ولمن فشلت صاحت بصوت عالي"ياربـــي" ..
وظحكوا عليها للمره الثانيه..وفجر ماهانت عليها حطت اغراضها بالشنطه ولبستها العباه..ونزلوا معها تحت يودعونها قبل السفر..
---------------





طلال باندفاع\مــاراح ادخل..!!
كتف سلطان ايدينه ناحية صدره وبااعتراض قال\لا والله..
الوليد\ولا انا..
سلطان\وليش ياحظي..علمي انك هاوي رقص..!!
الوليد انحرج وحمر وجهه غيض\ليش وش شايفني رقاصه..ولا رقاصه..!!
سلطان\صج مو وجه وناسه...والتف لهيثم..وانت..!!
هيثم\لا الله يخليك..استحي..!!
سلطان\مالت عليكم..الناس يتمنــون..صج وجه فقر..ومشى بعصبيه يكلم البنات لأنه بيدخل لوحده..

طلال ابتعد عنهم كم خطوه..لمن صارت الخطوات كبيره والمسافات ابعد..كان يبي يختلي بنفسه شوي..
يحس بضيقــه...ضيقــه فظيعــه تحتويــه وتكسر كل امــل كان متمسك فيه..
جلس على عتبة المدخل..والهواء يلعب فيه ويسرخ بخياله من كل صوب..رفع غترته بفوضويه على فوق
ورجع يتذكر كلام ابوه من قبل شوي يوم فاتحه بموضوع الزواج..
طلال باارتباك حاول يخيفه وانفاس متسارعه ومتشوقه\يبــه..
ماجد كان جالس باأحدى كنبات القاعه ويشاهد المعزومين
ماجد من غير لايناظره\خيــر
طلال باابتسمه طيبه وهو يحس انه مافي احلى من هالفرصه\طلبتــك..قول تــم..!!
التفت ماجد لولده وهو مشدود انتباهه..وبأسلوب جاف\قول...شعنــدك..!!
طلال متعود على اسلوب ابوه وعصبيته الحاره\ماشاء تركي تزوج وخذ بنتي عمي..
ماجد ولازال اسلوبه ينهش العظام\خلصنا بلا هالمقدمات..
سكت طلال وحس بـ خيبة الأمل..لكن قوى نفسه وتناسى أي شعور ممكن يحبطه \كبرت يبه..وناوي اتـزوج..
ماجد بوجه خالي من الحياه\شوف ياطلال..من الأحسن لك..انك ماتفتح معي هالموضوع مره ثانيه...
طلال ويقاطعه\بس يبا اني ابـي بنــتـــ
ماجد واحتدت نبرة صوته\انت ماتفهـم..!!!؟؟..وهدى شوي وهو يرص على اسنانه..لاتفتحه ياطـلال....وقوم ضيقت خلقـــي زووودّ ماانا متضايــق..
<<<<<<<<<<
غمض طلال عيونه بالــم وهو ينهي الحدث بدموع عينه..ياما تمنى لو ابوه يحس فيه لو مره وحده بس..
ماكان يعني له الرفض..كثر ماكان يعني له جفاء ابوه..
من هو صغير..ومن اول ماعرف كلمة اب..وهو حاس بالحرمــان من هالكلمه..صحيح متوفر له وسائل الراحه..ومافي شي قاصره..لكن مافي اعظم من حرمان الشخص للشي وهي قريب منه..دخل المدرسه وكان الوليد المطيع الشاطر..وتخرج من الثانوي باأعلى النسب..كل هذا عشان يرفع راس ابوه للعالي..لكن ابوه بالمقابل ماعطاه غير الصد والجفــا حتى بااجمل لحظاته..وقبوله بالجامعه كطالب طب..
وامه كانت النسخه المصغره منه..تكيفت مع هالحياه البارده..وعلمتها الدنيا القساواه..بعد ماكانت النبته اللي جنت احلى ثمره..مايدري هل هو السبب في ابوه اللي علمها الصدود والقسوه..
او في امه اللي استسلمت لهالواقع المر..!
والنبته مو كل مره بتحصد الثمره الصالحه..!!
هو وسماح ماخذين نفس الطباع...لكن سميــه..!!
سميه البكر كانت ضحيه ام وابو تعايشوا وتقبلوا الوضع عشان تقوم الحياه بوجهها المستعار..!
ونتيجة هذا..طلاقها المبكر من شريك حياتهــا..
تنهد طلال..تنهد من اعمــاقه..وتحسر على الكلمه الحلوه اللي حارمها منه ابوه..وقام من مكانه وهو حــاير ومجــروح..وبدال مايهدي الوضع ..عقده اكثر..ابوه حتى ماعطاه المجال عشان يعرف مين اللي بيخطبها..!!
واكتفى بكلامه القاسي والمــرّ.
-----------------





قلي بس كلمة احبك واترك الباقي عليا
قولها بنظرة عيونك..وابتسامه لو خفيـه

كانت معــاه..تسمع انفاسه الثابته..وتلمحه بين فتره وفتره من تحت غطاها بعيون خجوله انه يكشفها..
لهلحظه..ماسمعت صوته الآخذ..ولادار بينهم حديث بتاتـا ..كانت عيونه الحاده مستقره للتركيز بالطريق المظلم..وكلها دقايق ويوصلون لأارض المطار..ولهلحظه ايضا ماعرفت وين بتسافر..!!صحيح كان يثيرها الفضول..لكن جلوسها معاه بااطار واحد..كان اجمل حلم تمنته لحدالآن..!
وقف تركي السياره ونزل منها..غلا مو عارفه تنزل معاه او لا..!!وبين حيرتها حست بفتحة باب..التفت بسرعه وشافت تركي يبتسم لها وويقول\..وصلنـا..

طلعت غلا من السياره وهي تتحاشى عيونه..تحس انه عيونها ممكن تفضحها وتعبر عن الحــب المجنون اللي بداخلها..وتركي حافظ وفاهم حركاتها..!
وقفت عند العامود..تنتظر تركي يحمل الأغراض ويحطها بالعربه..ويوم قفل السياره جر العربه ومشوا لداخل المطــار..
----------------











وصلت البيت بعد ماسلمت على جمانه وراوين اللي لزموا عليها تبات في البيت الكبير
لكن هي رفضت بشده..والسبب انها ميته نوم..وهي تعرف جمعة البنات وخصوصا بعد العرس ماوراها الا الحكــي والحش في خلق الله.. ظحك على خبالهم وهي تشوفهم يترجونها من النافذه انها تغير رايها..لكنها طنشتهم ودخلت البيت وطلعت على طول لغرفتها..وشافت كالعاده عزيز محتل نص السرير ونايم فيه..ظحكت على شكله وشعره اللي معتفس وحواجبه المعقده
وماقاومت باسته على خده بقوه وهمست باأذنه\فديت يوسف يانااااس..
دخلت غرفة الملابس..وبدلت ملابسها على السريع وجلست على التسريحه..خذت له قطن وبدت تسمح المكياج بالكرسم..ويوم انتهت..جلست على السرير ودزت عزيز على خفيف وتوها بتحط رساها على المخده الا سمعت صوت بره..حست بخوف خفيف..وقالت اكيد ياأبوها او مرته..!!لكن سمعت نفس الصوت وحست انه أحد ألأبواب انفتحــوا..
ماقدرت تستحمل اكثــر..ومشت بخطوات بطيئه..وكانت حذره وهي تفتح الباب بحيث انها ماتصدر صوت..
وانصدمت يوم شافت غرفة الوليد مفتــوحه..!
"مين اللي فتحــهــأ!!..معقوله ابوي..!!
يجوز..!!
وتوها بترجع لغرفتها الا شافت شخص طويل ولابس بيجامه مخططه..ولأنه الممر مظلم ماقدرت تميزه
ويوم قرب الشخص لها..حطت ايدها على فمها وهي مصدومه ومتفاجأه..
"الـــولــيــــــــد"
ابتسم الوليد لها وهو يفتح انوار الممر اللي جنبه\هذا استقبال تستقبيلن فيه اخوك العزيز..!!

خنقتها العبره..وخاناتها دموعها..الموقف اكبر منها..الوليد قبالها..!
جاء الأخو
جاء الصديــق
جاء الحبيب اللي بعد فرقاه ظلام
جاء الرفيق اللي طال بالسفر
شاح طريقي بغربتك..وزادت اشجاني بغيبتك
يعل عيني ماتبكيك يالوليــد

قرب منها الوليد ومسك ايدينها الثنتين وحبّ راسها وهو يضحك عليها يوم شاف دموعها
الوليد ولازال متمسك باأيدينها وبصوت هامس\وحشتيني ياحمــاره..
ابتسمت ابتسام وهي تمش دموعها\حمار انت..وسكتت ماتقدر تكمل..حبست دموعها وحاولت قد ماتقدر انها ماتصيح..الوليد رجع لها...المفروض ماتصيح..لكنها ماأستحملت وارتجف جسمها واهتز بقوه وهي تكتم دموعها..وتضغط على شفايفها بكل قوتها...!!
الوليد ماأستحمل يشوفها بالهيئه وعلى طول ضمها لصدره..وهي بدال ماتسكت انفجــرت بصدره وظلت تصييييح بصوت مسموع ومؤلم وكأنه يعبر عن حالته الحزينه من بعده..من بعد غيبته الطويله..
00000000000







"استراليا..صدقيني بتعجبك..!!.."
ابتسمت غلا له بفرح شديد وسكتت اكيد بتعجبها مدام هي معه..!!..ارخت جسمها على مقعد الطياره وهي تردد دعاء السفر مع اللي يذيع
ويوم انتهت..دقايق معدود واقلعت الطيــاره وظلت تتأمل الطياره وهي ترتفع للسماء وتحلق بين السحب ولأن السماء مظلمه ماحست بحلاوة المنظر كثير..لكنها ظلت تتأمله وهي تحاول تلهي نفسها باي شي عشان تتحشاى نظرات تركي..يوم طول الموضوع نطق تركي بصوت هامس
تركي\بتظلين لافه وجهك كثيير..!!
انحرجت على طول وغمضت عيونها وردت فتحتهم مره ثانيه وهي تلف وجهها له
غلا وهي منزله عيونها\ســوري.. وتشبك اصابعها باأترباك..ماحسيــت..
فتح ايدينها باصبعه..وشبكهم باأيده اليمنى وحب يربكها شوي لأنه استنتج بالفتره ألأخيره انها تزيد حلاوه اذا ارتبكت وماتحس بنفسها ولا بحركاتها العفويه\ايش اللي ماحستي فيه..!!
ظلت تناظر ايديها اللي متشابكه باأيده..وحست بالتشتت وهي تشوف قد ايش هو متحكم باأيدينها ويحركهم على هواه \خــلاص..
ووده يضحك\خلاص ايش..!!
ثارت وقالت بدلع\ياربــي..
بانت ابتسامه جانبيه بملامحه غصب ومايدري كيف جاته الجرأه\قوليها ثانيه..
غلا ورمشت بعينها\ايش اللي اقــول..!!
تركي\اللي توك قايلتها..!!
غلا ومنزله عيونها وعرفت وش يقصد\اي.!!
تركي زادت ابتسامته وقرر يسكت عنها\ولاشــي..وترك ايدها بهدوء ..واسترخى على المقعد
وهو مستغرب من نفسه..ومن هدوءه الغريب..واسلوبه الجديد 
بحكم معشارته للكل الأصناف...عرف كيف يسيطر عليهم ويرميهم لهواه وهو بمكانه ثابت وكله شموخ..
لكن مع غلا..شي ثانـــي..
غلا بعيونها اسرته..وبدلعها اثارته..وبحركاتها البسطيه ارغمته يكون ساكن يتأمل بجمالها بدون ملل..
تذكر مواقفها معه..والأبتسامه انرسمت بشفاته ولف يناظرها وشافها مغمضه...وتمناها لو تفتح وتحس بمشاعره اللي تسببت فيها..وكأنها حست فيه فتحت عيونها وطاحت عليه وهو يشوفها
وعلى طول ردت تغمضهم وهي تخفي ابتسامتها الخجوله...!
00000000









ظلت سهرانه معه لحد الصبــح
تحكي معه وتسولف له عن وحدتها في غيابه..واذا استوقفت عند موقف احزنها تدمع عيونها وتمسحهم بسرعه..واذا تذكرت موقف مفرح ..تضحك بجنون..وتخلق الأبتسامه بوجه الوليد..
لمن غالبها النوم..وتثاوبت اكثر من مره..لكنها صامده لحد الآن..وتقاوم ارهاقها عشان تجلس معا اخوها بأطول وقت ممكن..والوليد ماكان اقل تعب منها..لكنه مقاوم لعيون اخته المشتاقه..
ومن كثر تعبه كان يغفي بدون مايحس وابتسام تخبط على راسه بخفه عشان يصحصح
ابتسام وهي تتثاوب\وعمــى..لاتنــام..
الوليد وهو يحك شعره \مانــمت...ويغمض عين ويفتح عين ..كملي السالفه وبعدين عزيز وش سوى..
ابتسام\لاوالله....ورصت على اسنانها..اي عزيز يالخبل..انا اقولك المراقبـه المراقبه اللي بالدوره اصحــى..
الوليد ظحك على نفسه بتعب شديد\والله اني مدري شلون مطاوعك لحد الأن..وضربها بالمخده...قومي فيني نـــوم...
مسكت ابتسام اللي انخبطت براسها وردتها له بقوه\مااااااالت عليك هذا جزانــي اني اسولف معــك..
الوليد بقل حيله\والله سوالفك روعــه لكني تعبان...حسي فيني..!!
تفشلت ابتسام من كلامه..وهي تتذكر انه اكيد تعبان من السفر.وهي الغبيه ماحست فيه من كثر ماهي مشتاقه قامت من على السرير وهي خجلانه من روحهاواتجهت لباب\اوكي..سماح هالمره..لكن بكره مالك مفر منــي فهمت..
مارد عليها لأنها دهمان خلااااص..
ابتسام وعادت كلمتها\فهمــت..
رفع راسها من على المخده مفزوع\فهمــت..بس روحـي ياشيخـــه..
ظحكت عليه ابتسام وقالت\تصبح على خير..
الوليد وبسرعه قال\وانتي من اهله..سكري الباب بليييز
سكرت الباب ابتسام وراحت لغرفتها وألأرض ماتشيلها من السعاده اللي تحس فيها
الوليد رجع..رجع ونور الــدار بعد ماكانت سوداء بعينها
ويوم دخلت غرفتها..تذكرت جمانه..اكيد بتجــن اذا درت عن الوليد..
وعشان تجننها اكثر..رسلت لها مسج كتبت فيه انه الوليد رجع..وانتظرت كم دقيقه..ومالقت رد..وعرفت انها اكيد نايمـه..قررت تنام وهي اكيد اذا صحت بتشوف الرساله..!!
0000000000






صلت الفجر بصعوبه شديده..وكل ماركعت تحس انه الدم يتجمع فوق راسها..طوت السجاده وحطتها على الطاوله..وغطت رجول جمانه اللي كانوا ظاهرين من السرير وهي تضحك عليها كل ماتذكرت كيف قامت تصلي الفجر وهي نص نايمه ونص صاحيه..
حست بملوحه بلسانها..لكنها قاومت شعور العطش وحاولت تنام وتريح جسمها..مافيها حيل تنزل تحت..!!
وبسب هالأفكــار حست انها عطشت اكثر..فتحدت نفسها ونومه اللي يعلن وجوده وعاندت وحاولت تنام..
لمن تنهدت بصوت مسموع وقامت بسرعه من على السرير ونزلت تحت بخطوات بطيئه تدل على ارهاق صاحبها..
دخلت المطبخ وشربت الماي لمن ارتوت وخذت كاس ثاني معاه..ويوم بتطلع صوت بالصاله..ويوم قربت اكثر سمعت احد يكح بصوت عالي..وانصدمت يوم شافت جدها مايل ظهره ويكح وماسك صدره بصعوبه..راحت له على طول وهي خايفه عليه ومرتعبه..
راوين وهي جالسه بمستواه وتحاول ترفع راسه\جــدي..انت تعبــان..ويوم ماسمعت رد منه عطته الكاس اللي ماسكته..وقربته من فمه وهي تحاول تشربه باللي تقدر عليه..
ابعد الجد الكاس من فمه يوم حس انه الكحه خفت..وتدريجيا لون وجهه بدى يرجع طبيعي بعد الحموره اللي كست وجهه واطرافه..كل هذا وراوين تراقب ملامحه..وتنتظر أي كلمه منه تريحها وتطمنها
راوين بعيون حايره\سلامات ياجدي..ماتشوف شر..!!
الجد بوجه باين عليه التعب وقل الراحه\الله يسلمك يابنتي..ليش صاحيه اللحين..!!
راوين ومازلت خايفه ومو متطمنه\ابد كنت نازله اشرب ماي..وسمعت صوتك..جدي خذت دواك..
الجد اعتفست ملامحه واشتدت اعصابه دلاله على كرهه لهالموضوع\وانا وش اللي تاعبني غير هالحبوب..!خليها على ربك..الله يعيــن..
راوين\بس ياجدي..صحتك مهمه لنا كلنا..وبعيون راجيه..الله يخليك داوم عليها..
الجد وبوجه منورّ\لاتحاتين يابنتي..جدتك مو مقصره تذكرني فيها حتى لو نسيتها..لكن هذه حكمت ربك المرض نعمه مو نقمه..!!
المرض نعمه..مو نقمه
استوقفت راوين عند هالكلمه..!!وهي متفاجئه من رد جدها..ماتوقعت يكون هذا رده..
جدها انسان مريض بالقلب..وحامد ربه وشاكره على هالنعمه..والتذمر بعيد عنه كل البعد..مو مثل بقية الناس اللي مستلمين للمرض وكارهين الدنيا ومافيها..!!وكأنه موتهم دنى..!!
شعرت بحكمة جدها..وعقله الراجح..!! ودعت في سرها انه الله يطول بعمره..
قامت راوين من عنده وهي ودها تجلس معاه اكثر..لكن هو معترض وهو يشوف كيف عيونها حمر من قلة النوم..ورجعت غرفتها..وهي تتذكر كلمة جدها..!!
"فعلا المرض نعمه..مو نقمه.."
000000000000
صحت من نومها فجأه وهي مخترعه..وحست بشي غريب صاير لها..ويوم التفت على الجانب الأيمن لقت تركي نايم جنبها وشعره مغطي معظم وجهه..تجمدت بمكانها..وماعرفت وش تسوي..!!
كيف جات هنــأ,,!!
ومين اللي جابها..!!
وشلون نامت بدون ماتحس..!!
هذه اسئله كانت تسالها غلا لنفسها..هي تعرف اجاباتها لأنه مايختلف عليها اثنين..لكن ماتبي تنصدم بالواقع..وتستنتج امور هي في غنى عنها..!!
وصلوا استراليا اليوم الصبح..وطلعوا على طول سيدني لأنه تركي حجز من قبل بفندق 
"فور بوينت شيرتون" ..
دخلوا الغرفه..وهي على طول استقلت تحميل تركي للشنط ودخلت وحده من الغرف وتروشت..واول ماخلصت وحست انها مرتبه..طلعت للصاله وشافت تركي جالس على وحده من الكنبات ويفرر بالمحطات..جلسته على كنبه منفصله بهدوء وحست بتعبه الواضح بملامحه..ولحد الآن تنتظر أي كلمه بينهم تكسر هالصمت المحرج
لكن لا تركي نطق..ولاهي نطقت..
هو دخل على طول للحمام وخذ دوشه وطلع لها وجلس هالمره جنبها
تركي وكسر اخير الصمت\جيعانه..!!
غلا وفرحانه لأنه تكلم وبصوتها الناعم نطقت وهي تتذكر انه توهم فاطرين بالطياره\الصراحه لا..وانت..!!
تركي بنظرات تذوب\نفس الشي..
غلا وماتدري ليش صوتها ينعم اكثر اذا ردت عليه\طيب..
تركي ويحاول يقلد نبرتها لكن عبـث\طيـب
هي بهالكلمه سكتت والأحراج واصل لنهايته..وحلفت بداخلها انها ماتنطق الا اذا نطق..!!ولفت على التلفزيون وخذت الريموت من جنبها تغير المحطه..
تركي طلعت منه الكلمه بدون سابق انذار\اوكي ننام..!!
غلا بسرعه نطقت\لااا..وسكتت وهي ترمش بعيونها بتوتر..قصدي مافيني نوم..
قام تركي وهو رافع حاجبه\على راحتك..دخل الغرفه وخلى الباب مفتوح شوي
يوم تطمنت غلا انه دخل..خذت المخده اللي جنبها وضربتها على وجهها وهي تقول
"غبيــه..غبيــه ..غبيـــه"

وبعدها ماتذكر شي لأنها غفت على الكنبه بدون ماتحس..
وهو طبعا اكيد شالها ونومها على السرير..!!
ويوم تخيلت الوضع اللي كانت فيه مــاااااتت احراج..!!وغمضت عيونها..ماتبي تتخيل اكثــر..ماتبي ابدا..
لكن كيف ماحست بنفسها...كيف..!!؟؟
"ياربـــي"
قامت غلا بصعوبه وهي تحاول انها ماتصحي تركي.. دخلت الحمام عشان تتوضا 
تنفست الصعداء يوم قفلت الباب وهي تتمنى لو تصيح من اللأحراج اللي تحس فيه..كفايه عليها اللي صار الصبح..!؟الله يستر من اللي جــأي..!!
0000000000000000








افضل سنه من عمرك الآن..انجاز عظيم..!!
مدت لها الكتاب اللي جذبها عنوانه..وابتسمت وهي تكمل رحلتها الممتعه مع هالكتاب\12 سؤال يارواين..12 سؤال بس ..غيروا فكري لـ لحظه وحده..
راوين وهي تتصفح اوراق الكتاب بعشوائيه\وش اكثر شي استفدتي منه
فكرت فجر..وماعرفت من وين تبدى..الكتاب كان مميز بنظرها\باأختصار شديد..اخذت دخل اكبر من معلومات اناجاهلتها..واعطاني افكار حلوه عشان اكون علاقات ناجحه مع أي شخص.. واللي اجمل من كذا انه بنهاية الكتاب ورشة عمل صغيرونه تقدرين فيها تجاوبين على الأسئله اللي يطرحها لك بحريـه..هذا غير السعاده الروحيه اللي استشعرتها وانا اقراء الكتاب..
الصراحه توني اليساندروا قدراته مميزه..ولاحظت وانا أقراء حروفه انه عنده غنى روحي جميــل..وبساطه اجمل..
اندهشت راوين..وتحمست انها تقرى الكتاب بأسرع وقت ممكن\الصراحه..شدتيني لهالكتاب بشكل ماتتوقعينه..!!
فجر\وصدقيني لقيتي احسن خيار..!!
ابتسمت لها راوين بثناء..وبدت اول صفحه تقراها..لكن استوقفتها فجر
فجر\بتقرينه هنا..!!
راوين وعقدت حواجبها\ايه..ليش السؤال..!!
فجر بااعتراض\لا مايصلح الناس طالعه وداخله..واللحين بيحطون الغداء..
الكتاب يبيله تركيز وعقل متفرغ..نصيحه.ا.قريه بجو هادي..او قبل ماتنامين..!!
000000000000







..رجع..الوليد.. الوليد.. الوليد.. رجع.. رجع..
الوليــــد

هذه الكلمه اللي ترن في بال جمانه.
بالصدفه وهي ماره بتدخل الصاله..كانت ام احمد ولطيفه ومريم جالسين مع بعض ..و لطيفه تتكلم عن بنت شافتها بالعرس وعجبتها وتتمنى لو يخطبها الوليد
مريم\بس صغيره ذي يالطيفه..!!
لطيفه بظحكه خبيثه\والله كان ودي لو احجزها لعزيز..بس حرام اضيع شبابها فيه..صحيح انه شايف نفسه لكن بيظل ولد زوجي...يحمد ربه الف مره اني اخطب له...
مريم\ومتى بتبشرينه بهالبشاره..!!ليكون اللحين..!!
لطيفه\لا عاد توه جاي من السفر امس..صبري شوي..
وماقدرت تكمل حديثهم اكثر..اللي سمعته منهم كان كافي وموجع 
دخلت غرفتها وهي ضايعه..
بدال ماتفرح بهالخبر..وتطير من السعاده برجعته
قلبها اعتصر حزن والم..ماتدري هل هي متضايقه من الكلام اللي قالته لطيفه وعن البنت اللي رشحتها..!!
او لانها اخر من يعلم عن وصوله المفاجأ للسعوديه..!!
فعلا مو عارفه وش سبب ضيقتهــا..!!
وتدريجــا..ومن كثر ماكانت تفكر وتهوجـس..تذكرت الرساله وموافقتها الجريئه.!!
كل يوم تثتبت لها الأيام انه كانت غلطانه بقرارها..!!
واليوم كان اكبر اثبــات..
طلعت من الغرفه وهي مخنوقــه..ماتبي تفكر اكثر وتتعمق باأمور تحاول تتناسها..
وشافت امها طالعه من المطبخ..لحقتها وهي تناديها
هند\شفيك..تبين شي..!!
جمانه بعوينه كلها رجا\يمه..ابي اخوي..
هند\اخوك.بالغرفه نايم..بس لاتصحينه..
هزت راسها جمانه بالنفي وكتمت عبراتها اللي خنقتها\لا يمه..لا..ابي ناصــــر..ابي ناصر يمــه..
هند واستغربت من اسلوب بنتها وتوسلها\طيب نروح له المغرب..مو فاضيه لدلعك جمانه خليني اخلص شغلي
وقفت جمانه بمكانها وهي تشوف امها تدخل الصاله..وتتركها..
تتركها وهي تحس بالضياع..
كانت تبي ناصر..تبيه بهالحظه هذه بالذات
هو اللي بيفهمها..!!
كانت محتاجه له..مو عارفه وش اللي بتلقاه عند اخوها..!!ومالقته عند أي احد.. حتى امها اللي اقرب الناس لها..!!
مو عارفه ليش كاتمه دموعها..وعبراتها اللي تخنقها لهالحظه..
مو عارفه ليش تبي تصيح قدامه...وتفرغ مشاعرها بقربــه..
حست بلحظه انها غريبه عن الكل..وناصر هو الوحيد اللي بينسيها احساس الغربه المر..!!
000000000000000


غلطه اختلقتها جمانه..وكبرت مع الأيام..وحصدت نتيجة فعلتها بايدينها..!!هل شعور جمانه بالذنب كان في محله!!؟وهل ناصر راح ينسيهااحساس الغربه..!!

بداية المشوار..واول يوم كيف بيكون مع تركي وغلا .!!؟

الوليد اللي جاهل اخر التطورات اللي حصلت لجمانه..بيظل غافل للنهايه..!!

وطلال بيجاهد للوصول لقلب راوين خصوصا بعد موقفه مع ابوه..!


