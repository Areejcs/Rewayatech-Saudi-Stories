الجده(فوزيه) الجد(فهد)
عيالهم:
عبد العزيز أكبر عيالهم متزوج ساره ويشتغل في شركه ابوه هو مع اخوه عبد الرحمن عيالهم:
عبدالله:27 سنه موظف مع أبوه في الشركه وخاطب بنت عمه ندى ويموووت فيها من يوم وهي في المهااد<<<يعني لازم المبالغه
نوره:24 سنه متزوجه ولد عمها فهد وتوها والد(دحومي)
محمد:23 يدرس في الجامعه قسم( ادارة اعمال) هو وسلمان عمه الي ما يفترقون عن بعض (روح وحده في جسدين) هو مملوح طويل وضعيف بس ضعف حلو أسمر مايل للبياض أحلى شي فيه عيونه واسعه عسليه <<نظراته تذبح
العنود:18 اخر سنه ثانويه عامه أدبي رجه من الدرجه الاولى بنت ما عليها طولها متوسط جسمها حلو مو ضعيفه مو دبه يعني نقدر نقول دبدوبه بيضه وشعرها بني الى كتوفها (طبقات)
ريم:17 ثاني ثانوي علمي حبوبه وعسل بس دائما مناقر (هواش)ويا العنود 

عبد الرحمن الولد الثاني متزوج فاطمه أخت ساره <<يعني أخو وأخو متزوجين أخت وأخت <<لغه هنديه هههههه معليه عيالهم:
فهد: عمره27زوج نوره 
طلال:25سنه يدرس بره في بريطانيا باقي له 2 ويخلص
ندى:21 البنت العنيده المكابره بس قلبها طيب هي مملوحه وأحلى شي فيها بياضها الصافي الي مثل الحليب فيها غرور بس في محله صديقتها الجازي مرره معاها
الهنوف:18 سنه ثالث ثانوي مع العنود وتوأوم روحها بنت جميله هي طويله نوعا ما شعرها طويل أسود ونااااعم جسمها حلو رشيقه فيها هبال بس اركد من العنود بشوي 
نايف:أول متوسط اخر العنقود ومدلع عند امه وابوه ودووم مناقر مع الهنوف

عبدالله :ولدهم الثالث زوجته خلود توفى (الله يرحمه)قبل خمس سنوات في حادث سياره وهو كان يحب امه أو بالاصح متعلق في أمه واااجد فكان ساكن جنبها جدارهم واحد وبينهم باب داخل الحوش فيطلعون ويجون بدون عبايات وغطاوي وعنده أربع بنات متعلقين في جدهم وجدتهم واااجد المهم بعد ما توفى ابوهم جدهم كان لهم الابو وما قصر عليهم بشي:
منى :22 سنه تدرس بمعهد وهي أقرب وحده لعمتها بدور على ان شخصياتهم متناقضه منى وحده رزينه وهاديه وبدور....هههه
دلال : كبر الهنوف والعنود علمي وهي 24 ساعه على اللبتوب حقها تحب تسوي تصاميم وخاصه التراثيه وهي هاديه ومنطويه وكانت اكثر وحده متعلقه بابوها وهو الشي الي خلها تتعلق بجدها وجدتها اكثر 
دانه:ثاني ثانوي أدبي مع ريم دوم الدوم هي الوحيده من خواتها اللي مفرفشه وهبال حبوبه ولسانها مافي مثله ترد الكلمه بعشره وراعيه طناز بس على مزح 
شهد: اخر العنقود في اول ابتدائي دبدووبه وخدودها الورديه تهبل مسويه جو في البيت ومتعلقه في جدها كثيير 

منيرة:البنت الاولى لهم متزوجه خالد وعندها:
ناصر:ثاني متوسط تعرفون العيال في السن هذا مو لازم اشرح.
رزان:ثاني ابتدائي وهي وشهوده كأنهم خوات كل شي عند هاذي لازم الثانيه عندها 

سلمان:23 بالجامعه واحد بايعها هبال على مستوى ما بقى بنت ما كلمها وجريئ درجه اولى بس وااحد يوسع الصدر مابينه وبين محمد الا شهور 

بدور:أحلى شخصيه رجه وهبال ولسانها متبري منها بس طيبه وعلى نياتها طبعا هي وسلمان توم وجيري ما يسكتون 21 سنه في الجامعه وااااااخر العنقود

انتهت الشخصيات الاساسيه في القصه طبعا مليتو من كثرهم في شخصيات ثانيه بس بتتعرفون عليها وسط القصه..
في بيت عبد العزيز بعد ولادة نوره باسبوع كانوا مسوين التمايم وعازمين الاهل وحوسه وخبصه 
في غرفه العنود
ريم تفتح الباب بقوه وتدخل :وجع سنه اناديكم يلا المعازيم بدو يجون وانتو الى الان ما خلصتوا 
العنود :يوجعج ان شاء الله ما تعرفين تدقين الباب قبل
ريم :ويوجعج معاي يلا امي تبيج تنزلين الحين الحين 
الهنوف : هنود نزلي خلاص أنا دقليق ونازله 
العنود :اوكي يلا مو تطولين
ونزلت هي ويا ريم شوي الا يطلع محمد لان بغى ياخذ شي من غرفته خذ الي يبغاه وطفا(بند)النور وتوه بيطلع الا يشوف باب العنود الي قدام غرفته على طول بس بينهم الدرج ينفتح الهنوف وهي تدندن حطيتك في بالي واشغلت بك حالي ..ألين انا اصبحت في قلبك الغالي وتمد يدها وتطفي النور وتنزل تحت وهي وسط الدرج 
العنود تناديها :الهنوف هذا الي تقول دقايق 
الهنوف :هذاني نزلت يمه منج 
محمد لى الان في مكانه ما تحرك هو كان خايف لا تشوفه فما تحرك ولا خطوه لين ماراح صوتها هي والعنود وتحرك وباله مشغول بالي شافه ..
العنود والهنوف ودلال مسوين فيها سنعات يدورون بالحلاو والفطاير والخرابيط والقهوه والشاي مخلين مسؤوليته على ندى ومنى وبدور 
أم بدر تكلم فوزيه <<هاذي صديقتها وجارتها وحبيبتها وكل شي :والله ماشاء الله كبرو البنات ما صرت افرق بينهم 
فوزيه :هو شدعوه عاد هم كل وحده شكل 
ام بدر : ايوالله ماشاء الله الي قمر والي غزال كل وحده احلى من الثانيه ترى باخذ وحده منهم لودي بدر 
فوزيه:انتي تنقي واختاري تراهم مثل ماهم بناتي بناتج 
ام بدر تسلمين يالغاليه وانا وين القى احسن منكم نسايب
ومجلس الحريم كأنه حراج الكل يسولف من جهه <<عاد انتو اخبر لا تجمعو الحريم ما في قوه في العالم تسكتهم حتى لو كانوا في عزى اللهم ياكافي
وعلى الساعه 9ونص حطو العشا الرجال والحريم تعشو وعينو خير وعلى الساعه 11 الكل كان طالع الا الاهل 
البنات في الصاله 
الهنوف :حرام عليج مو لهالدرجه 
العنود :مالت عليها شايفه روحهاعلى قل سنع والله بطت كبدي
الريم:وانتي شنو حارج كيفها
بدور:أي والله محتره على شي ما يسوى
العنود: وه هذا الي ناقص احتر عشانها مالت عليه
دلال وهي داخله الصاله: بسكم حش من هاذي الي ماخذه كل حسانتكم
العنود :تخسى الا هي
الهنوف تكلم دلال:نوف 
دلال وهي تكشر بوجهها:ويي مالت عليها قلو البنات عشان تسولفون عنها
بدور: حتى انتي
العنود :قلت لكم هالبنت ما احد يحبها 
دلال :المهم يلا ترى الحين بنطلع جدتدي تقول تجهزو
بدور:سلمان موجود 
دلال:والله ما ادري بس بنرجع مع جدي
دانه :بتكفي السياره
ريم :لا ما تكفي خلاص خلو دانه عندنا توسع عليكم
دانه : الحين انا الي بضيق عليهم 
دلال: صدق انج مب كفو الواحد يعزمج
الريم :أي والله (وتكش على دانه)هذا جزاي ابيج تقعدين عندنا انا ما صدقت القى عذر
دانه:عاد انا ما اعرف بالالغاز لازم تشرحون 
**********




في مجلس الرجال 
سلمان:محمد ..محمد ياهووووووه
محمد :هااااا شتبي
سلمان :سلامتك سنه اناديك وين سرحان 
محمد:أنا وياكم من قالك اني سرحان 
سلمان يطالعه بنص عين:أي أي ويانا صح
محمد:تطنز
سلمان:لا افاا انا اتطنز على محمد ..
محمد:بعد توقعت
سلمان:أقول قوووم يلا 
محمد :على وين 
سلمان :توه داق علي رااشد الشباب متجمعين عنده 
محمد: يلا مشيننا
الجد (فهد):سلمان رايح للبيت؟
سلمان: لايبى تامر بشي
فوزيه الي كانت قاعده معاهم:وانت ما تقعد في البيت كله هايت في الشوارع
محمد عرف انهم راح يلقون محاضره من جدته فطلع على طول
سلمان:يمى الله يسلمج اقعد في البيت شسوي انتم بترجعون وتنامون
فوزيه:أي حتى انت ارجع ونام ريح بدنك
الجد(فهد): خليه الي يشوف يقول هاذي ما تطلع كله قاعده في البيت حتى انتي ما تقصرين قهوة الضحى ما تفوتج ولا يوم عند الجيران
فوزيه:قول ماشاء الله الحين بطيح طيحه ما بقوم منها 
الجد: الحين انا بعطيج عين يا حافظ وعلى وشو ياليته شي سنع
الكل :يضحك
بدور الي كانت واقفه عند الباب:انتو لاهيين بالضحك وسلمانو شرد 
عبد الله : والله مب هين عرف شلون يلهيكم ويهرب 
بدور:افا عليك وهو اخو بدور
الكل:هههههههههههه
***************
مر الأسبوع بشكل طبيعي بس الهنوف والعنود ودلال كانو في حالة توتر عشان الأختبارات

السبت في المدرسه الساعه 6ونص أول يوم في الأختبارات
العنود :بنااات والله خايفه
الجازي : العنود والي يعافيج اللي فيني كافيني لا تزيدين خوفي
الهنوف وهي خايفه بس تبي تهديهم:يوووو بنات والله ما يسوى هالخوف كله اختبار دنيا
العنود أي والله صدقتي 
أسيل تمر عليهم : السلام بنات
الكل :وعليكم السلام
أسيل : هاه عسى ذاكرتوا زين
العنود : الحمد لله الله يكون في العون
الهنوف : بنات احمدوا ربكم احنا الادبي كذا اجل العلمي مساكيين شمسويين
العنود:والله كلنا زي بعض احنا حفظ وهم فهم على الاقل هم ما يستهلكون طاقه كثير
الجازي : لاوالله اتذكر اختي العام ما نشوفها كله في الغرفه هالرياضيات بروحه مصيبه غير الكيميا والفيزيا
أسيل :وجع يوجع الدراسه وطاريها اذا تخلي الواحد كذا تصدقون اني جايه مواصله أنا الي ما اقدر على النوم ماني مصدقه نفسي 
الهنوف وهي توقف:عن اذنكم 
العنود :وين
الهنوف:الغختبار بعد ربع ساعه وانتو قاعدين تقانون بين الادبي والعلمي صدق خبلان
أسيل : أنا الي راعية السوالف بروح أحسن لي 
دخلو القاعات ووزعت الاوراق والحمد لله كانت الأسئله مو صعبه مرره 
مر الأسبعين أثقل من الصخر على البنات بس الحمد لله كل شي عدى على خيير
اليوم الي قبل الأخير من الإختبارات( الثلاثاء)
الساعه 11 ليلا
ريم تطق الباب على غرفة العنود
العنود:أدخل
ريم: السلام عليكم
العنود: هلا وعليكم السلام رجعتي
ريم :أي توني راجعه
العنود :ياحظج خلصتي عقبالي يارب
ريم :يلا هانت مابقى الا بكره 
العنود:الله يعيين
ريم:خلصتي 
العنود :باقي لي فصلين
ريم: اوكي اخليج الحين يلا تصبحين على خيير
العنود: وانت من اهله 
العنود خذت جوالها ودقت على الهنوف :يووووووو شفيها ما ترد .....توت،توت.....لا يكون نامت 
سكرت الجوال وخذت الكتاب وقامت تحفظ
الساعه 1 بعد منتصف الليل
العنود جاها النوم وقالت أقوم أسبح عشان اتنشط
محمد توه داخل البيت طلع فوق وشاف غرفه العنود نورها مفتوح قال:خلني أروح أشوفها 
دق الباب ما احد رد عليه فتح الباب وما لقى أحد راح لعند سريرها وأخذ كتابها وقام يفر فيه :الله يعينج يالعنود
وتذكر يوم راح للاختبار وهو مو مذاكرالا فصلين بس الحمد لله البراشيم انقذته من الورطه وقام يضحك الا يدق جوال العنود يشوف الاسم الهنوف يتصل بك ...ابتسم ابتسامة خبث ورد
الهنوف: سنه ما بغيتي تردين
محمد وخر السماعه عن اذنه: هاذي من أولها كذا
الهنوف :الو...ألو
محمد:ايوه نعم
الهنوف وهي مرتبكه:هـ..هذا مو جوال العنود
محمد: إلا جوالها ..شدعوه ما عرفتيني أنا محمد 
الهنوف انقبض قلبها :أي هلا 
محمد فيه الضحكه لأن مبين عليها خايفه:هلا بج
الهنوف: ......
محمد:شفيج ساكته
الهنوف :لا ولاشي بس العنود موجوده
محمد أي بس قاعده تسبح
الهنوف :اوكي شكرا 
محمد:هيييييي تعالي شفيج باكلج أنا
الهنوف:........
محمد:الووووو
الهنوف:الو
محمد: ههههه _تغيرت نبرة صوته الى الأهدأ_شخبارج
الهنوف قلبها زادت سرعته : بخير
محمد :عسى قدمتي زين في الإختبارات
الهنوف:الحمد لله 
محمد:أوكي الله يعينكم 
الا تدخل العنود :حموود تكلم منووو؟
محمد يشهق وهو فاتح عيونه وطار الجوال من يده على السرير
العنود ماتت من الضحك على شكله 
محمد :وجع الناس يطقون الباب
العنود قاطعته :هذا الي ناقص أطق الباب وهي غرفتي
محمد:يتنحنحون
العنود حتى..بس عن خاطرك احم احم 
محمد :مالت عليج بعد وشو ..خرعتيني بغى يوقف قلبي 
العنود :اسم الله عليك بعدين وين ألقى محمد ثاني ...تعال مين كنت تكلم 
محمد :يووووو نسييت خذ الجوال ..ألو
الهنوف وهي تضحك :ألو 
محمد عرف انها سمعت كل شي :باي هاذي العنود معاج
العنود: منو؟
محمد:الهنوف
العنود: هلا والله تو الناس أدق عليج ما تردين وين كنتي
محمد يقول في قلبه:سبحان الله نفس الطبع ..وقعد فوق الكرسي
العنود:احلفي ...وين وصلتي..لااا زين ...أنا باقي لي فصل ...لاتنسيبن ترى بكره بتجين عندنا من الصباح ..بتنزلين معاي..ززمالي دخل جيبي ملابسج معاج ..عشان نروح مع بعض عند سهى ..أوكي..يلا باااي
العنود فعت عيونها الا محمد قاعد قدامها على الكرسي:انت الى الحين هنا 
محمد :وييييي طرده محترمه_ وهو قايم_ خلاص بطلع 
العنود تروح عند وتمسكه من يده وتجره عشان يقعد:أقول اقعد عن الدلع أنا ما صدقت أشوفك تقولي بطلع 
محمد:يعني اشتقتيلي
العنود وتسوي حركه في وجهها يعني انها تفكر: يعني مو مرره
محمد وهو يبتسم :مالت عليج
العنود :ههههههه الا اشتقتلك موووت هالاختبارات لوعت كبدي
محمد: يالله هانت ما بقى الا بكره الله يعين 
العنود :أي والله فكه
محمد: متى تطلعون بكره 
العنود:على التسع تسع ونص تقريبا
محمد:اممممممم
العنود ليه تسأل
محمد يبتسم:بس أسأل ..يلا تامرين بشي 
العنود :تو الناس 
محمد:باقيلج فصل روحي ذاكريه أحسنلج أنا ما وراي شي 
العنود : وانت شدراك
محمد:سمعتج وانتي تكلمين الهنوف 
العنود :اييي صح انت شكو ترد على جوالي 
محمد :توها تتذكر ههههههه لا بس شفت اسم الهنوف قلت خلني استهبل 
العنود بطناز: ياحلوك وانت تستهبل 
محمد وهو طالع :أدري باااااي
العنود : با ااي
محمد :ذاكري زين 
العنود : ان شاء الله

الأربعاء 
الساعه 9 في المدرسه
سهى: ها الهنوف شسويتي
الهنوف :الحمد لله الأسئله سهله ما توقعتها كذا
سهى : الأبله مراعيتنا ومسهله علينا الله يعافيها 
الهنوف :أي والله 
سهى : الا تعالي وين العنود
الهنوف : ما ادري _ وتلف وجهها _ هذاهي طلعت وتأشر لها 
العنود تركض وهي جايه و الا بتسامه شاقه وجهها: بناااااااات باركوووووولي
الهنوف و سهى : مبرووووووووك
العنود : فكه خلصنا 
الهنوف : على هالفرحه أكيد قدمتي زييين 
العنود: الحمد لله الاسئله سهله ما توقعتها كذا...يلا خلينا نروح نشوف البنات 
وهم يتمشون
سهى : بنات عاد لا تنسون عزيمة اليوم 
العنود : لاتوصين حريص 
سهى : شوف من يتكلم اخر الحاضرين
العنود : تتحدين 
سهى : أتحدى
الهنوف: لا تخافين مدام انا معاها بتغلبج انسحبي احسن لج
سهى : بتجين معها
الهنوف :أي
العنود : عناد بتأخر
سهى : ما اسرع انسحبتي هههههه
العنود:ههه ثمان حكم أنا عندج
سهى : وعد
العنود: ان شاء الله وعد
سهى : ترى وعد الحر دين
العنود : وانا عند كلمتي 
الهنوف : حشى انقلبنا رجال على غفله 
الكل : ههههه

من جهه ثانيه محمد كان واقف بره بسيارة السواق الي أخذها منه بالموت وهو يشوف البنات الي متجمعين قدامه وصوتهم ما في أعلى منه وهو يتحمد ربه عليهم
العنود والهنوف توهم طالعين 
العنود : وينه راجو غريبه مو واقف في مكانه 
الهنوف : يمكن مع وقف مكانه واحد
العتود : أي زحمه اليوم بس الي جايه سيارات ثوالث 
الهنوف : عنود شوفي مو كأنها ذيك سيارتكم
العنود: أي يلا مشبنا 
وهم يتمشون 
الهنوف : عنود من متى راجو يلبس ثياب 
العنود رفعت عيونها على الي يسوق وركزت النظر تشهق : محمد
الهنوف : احلفي 
العنود: والله ما تشوفين 
الهنوف : برجع 
العنود : كف على وجهج وشو ترجعين 
الهنوف وقفت:العنود برجع
العنود : يالسخيفه انتي شدخلج فيه 
الهنوف : والله فشله 
العنود : من محمد مالت عليج _وتمسك يدها وتجرها 
وهي قدام السياره : ألحين قلت الاماكن توقفون هنا 
أسيل : العنود هاذي سيارتج
العنود : أي يلا مع السلامه وركبت السياره: السلام عليكم
محمد : وعليكم السلام 
العنود:محمد شمجيبك راجو فيه شي 
محمد:هههههههههه الله ياراجو من قدك العنود خايفه عليك
العنود : مالت عليه بس جد لا والله فيه شي 
محمد:لا بس كان عنده شغل وجيت أخذكم
العنود :ليش ما جيت بسيارتك
محمد: خفت ما تعرفيني 
العنود : شدعوه الا تعال انت شمسوي لهالبنات 
محمد: ولا شي هم الي ما يستحون متجمعين قدام السياره تعرفيتهم
العنود: أصيع بنات المدرسه بغو ياكلوني بعيونهم يوم عرفو ان السياره لي ههههه تلقاهم يقولون فررررق بينها وبين أخوها 
محمد :أنا أحلى طبعا
العنود: في الخيال أي بس في الواقع لا طبعا .... الا تذكرت الهنوف ...هنوف شفيج ساكته
الهنوف : سلامتج 
محمد: وين تبينها تتكلم وانتي من يوم ما دخلتي وانتي قر قر قر 
العنود : وجع قول ما شاء الله 
محمد: مب قايل على الاقل تخف قرقتج
الهنوف : لو تموت ما تسكت العنود
محمد رفع عيونه وشافها من المرايا وابتسم : زين تكلمتي
العنود: عاد ياليته بشي زين الرسول قال *فليقل خيرا أو ليصمت*
محمد والهنوف : عليه الصلاة و السلام
وقف محمد عند باسكن 
العنود: يابعد عمري تحس فيني بدون ما أنطق 
محمد: شفيج ليه شصاير 
العنود: شدراك اني ابي باسكن
محمد:أطيح وجهج والا لا 
العنود: ويييييييييي طيح وجهي معليه
محمد: ريمو موصيتني أجيب لها كيكه 
العنود : ممممممممممم ما يفوتها شي اوكي ممكن تخلي الوحده ثنتين 
محمد: ممكن أي أوامر ثانيه
العنود تلف على الهنوف : بدك شي
الهنوف : لا شكرا
محمد: ما عندنا أحد يقول لا 
العنود : شفتي يلا قولي وش تبين 
الهنوف : والله مابي شي شكرا 
محمد لف عليها ونزل النظاره على خشمه : ما يرد الكريم ...........ما راح أكمل يلا قولي وش تبين
العنود : يلا عن الدلع
الهنوف : أسكريم 
العنود : أي نوع 
محمد: خلي البنت تتكلم كل دقيقه والثانيه قاطعتيها يرجع يلف على الهنوف ها أي نوع
الهنوف: أي شي أهم شي يبرد على قلبي 
محمد:من عيوني وانتي يالحلوه_يكلم العنود_ شي ثاني غير الكيكه 
العنود: طبعا أسكريم ولا عليك أمر يا أخوي الغالي 
محمد: ههه ان شاء الله يا أختي الغاليه 
وأول ما نزل 
الهنوف : استني أوصل البيت واذبحج
العنود : ايوه من قدج اتسكت عشانج
الهنوف : مالت عليج 
العنود :أنا حتى أي نوع ما سألني 
الهنوف : الدنيا كلها تدري انج تحبين التوفي
العنود:يمكن ابي اغير هالمره
الهنوف : لا أحلفي 
العنود: والله كأني مشتيه قهوه
الهنوف :ياشين التقليد
العنود: والله ذقته ذيك المره منج وعجبني 
الهنوف: اعتراف منج ان ذوقي أحلى من ذوقك 
العنود: وأنا أشهد لو ذوقج مو حلو لم تتخذيني حبيبه وخليله لقلبك يافتاة هههههه
الهنوف :ههههه
شوي ويجي محمد
يحط الأغراض ورى جنب الهنوف 
محمد يمد لها الاسكريم:جبت لج قهوه عسى تحبينه 
الهنوف : أي يعطيك العافيه 
سكر الباب 
العنود: حركاااااات 
يفتح الباب الي قدام ويعطي العنود حقها : طبعا انتي توفي 
العنود وفيها الضحكه: شكرا 
محمد : العفو على فكره جبت لكم كاسات عشان نقاباتكم 
العنود: عادي _تلف عليه_يا سلام انت والهنوف قهوه وانا توفي 
محمد: وانتي موتحبين التوفي والهنوف قالت أي شي وجبت لها على ذوقي 
العنود:سبحان الله رب صدفه خير من ألف ميعاد
محمد: شجاب لجاب هالمثل شدخله بالسالفه
العنود: لان الهنوف تحب القهوه وانت جبتلها قهوه
محمد فرح رفع عيونه للهنوف : ذوقج مثلي


ساره كانت قاعده في الصاله ومعاها دحووم 
شوي الا تدخل العنود والهنوف ك السلام عليكم 
ساره : وعليكم السلام
العنود : دحوووومي فديتك وخذته من يد أمها 
الهنوف تسلم على خالتها : هلا خالتي شخبارج 
ساره : الحمد لله بخير انتي شخبارج
الهنوف : الحمد لله 
ساره : يا حيا الله من جانا 
الهنوف : الله يحيج تسلمين 
محمد يدخل : السلام عليكم 
الكل: وعليكم السلام
ساره : الله وشو هالي جايب معاك 
محمد: هذا طلبات بناتج 
ريم وهي نازله: يابعد عمري أخوي تسلم 
محمد يحط الأغراض فوق الطاوله وراح يحب راس أمه 
ساره : حبتك العافيه 
محمد يلف على ريم الي كانت تسلم على الهنوف : وانا ما اسمع هالكلام الا في السنه حسنه 
العنود: اذا قلناه دايم يتمل 
الريم : بعدين نقوله والا ما نقوله يصير عندك نفس الشي 
نوره : السلام عليكم 
الكل وعليكم السلام 
محمد: يلا عن اذنكم 
نوره : يعني اذا حضرت الملائكه خرجت الشياطين
محمد:هههههه لا بس عشان تاخذون راحتكم ويطالع الهنوف
العنود: مشكوووووووور حمود
محمد: العفوووووو عنيده
الكل : ههههههههههه
قامت الهنوف تسلم على نوره وفتحت الغطا من على وجهها 
نوره : وانا اقول شفيه بيتنا منور
الهنوف : منور بأهله 
العنود: ريم قومي شيلي الكيك وحطيه في الفريزر 
الريم قامت عشان تشيله 
نوره : الله هالكيك كله عشان هنوف 
عنود : والله تستاهل أكثر 
الهنوف: تسلمين حبوبه
العنود: تحط دحوم فوق حضن أمها يلا الهنوف قومي نطلع 
الهنوف : يلا 
وطلعو فوق
في بيت الجد (فهد)
الجده ( فوزيه): يالله مبرووك عليج يابنتي 
دلال : تو الناس على مبروك يا أمي الحنونه <<<اسم غريب بس الجده كانت تحب ينادونها أمي الحنونه 
بدور : مبروك انتهاء الاختبارات وان شاء الله مبروك الثانيه حق النجاح 
الجد( فهد): بنتي دلال قدها وقدود
دلال: ان شاء الله 
دانه: عاد بهالمناسبه نبي حفله صغيرونه 
منى : أنا بسوي الكيكه 
دلال : وااااااااي مشكوره بعد عمري أختي 
بدور:واناممممممممممم<<<<تفكر
دانه : ورق عنب 
دلال : عليج نور عاد أنا مشتهيته 
بدور : ايوه شعليج تدللي اليوم يومج المفتوح 
دانه: أنا بسويلج سلطة فواكه 
شهد: وانا بعد
بدور : وانتي بعد شتسوين 
شهد : انا بجيب حلاو مع جدي 
الجد: يابعد عمر جدج انتي تعالي وتروح له ويلمها بحضنه
خلود وهي داخله عليهم :السلام عليكم 
الكل : وعليكم السلام
منى : يمى اليوم بنسوي حفله صغيرونه حق دلول وتتطلب من يدج الحلوه طبق صغيروون
خلود: دلول تامر امر شمشتهيه
دلال : مكرونه بشمل أو لزانيا 
خلود: بس ما طلبتي شي يالغاليه 
دلال : وانا بسوي سلطتي المعهوده
بدور: والله ماشاء الله علينا طباخات 
خلود : البركه في جدتكم الي دوم تخليكم تدخلون المطبخ وتتعلمون 
بدور: فدييتج يمه وتقوم وتحب راسها 

في بيت سهى صديقة العنود
سهى أمها توفت بولادة أخوها الصغير سالم كانت الولاده عسره عليها ومو في وقتها كانت في الشهر الثامن الحمد لله بقدرة الله نجى الولد بس الأم توفت وعندها أخوها الكبير فيصل 23 يدرس بالجامعه واااحد أهبل وفله يونس ويوسع الصدر ....أما أبوها تزوج بعد وفاة أمهم بشهور اضطر لان ولده سالم كان صغير ويبيله من يرعاه والحمد لله كانت زوجته يسرىتعاملهم كأنهم عيالها وما قصرت معاهم بشي إخوانها من أبوها راكان وعمره 10 سنوات ولينا وعمرها 6 سنوات ...<<نبذه عن العائله هههه
سهى الي كانت قاعده في الصاله :يو يمى فيصل متى بيجي
في دخلة فيصل عليهم الي سمعها: فيصل وجاء شتبين فيه
سهى: عمرك طويل ماشاء الله 
فيصل : شخبارج يمى 
يسرى: الحمد لله بخير أنت شخبارك وينك ما تنشاف
فيصل :موجود بس انتم ما تدرورون علي (يلف على سهى) والغاليه شخبارها شفيها تسئل عني 
سهى : الغاليه بخير وشوفة عيونك بس اذا ما عليك أمر توديها السوبر ماركت 
فيصل: بس ما طلبتي نتغدى ونعين خير وبعد العصر أوديج
سهى : أي عصر لازم ألحين العصر ببدأ أجهز البنات بيجون بعد العشا 
فيصل: مدام فيها بنات يلا مشينا 
يسرى: هههه وانت ما عمرك بتعقل أنا بقوم أحط الغدا أبوكم اكيد ألحين بيجي 
سهى: لا صدق فصول عقب الغدى توديني فديتك
فيصل: وشو تعطيني 
سهى: الي تامر به 
فيصل: اممممممم أفكر خليها بعدين
سهى : يعني توديني 
فيصل : بعد الغداء فورا عشان يمديني ارتاح شوي قبل العصر 
سهى: أوكي بقوم أنزل عبايتي من ألحين
فيصل: ما شاء الله عليج مطيعه فورا يعني فورا
من جهه ثانيه في بيت عبد العزيز
العنود: هنوف يلا قومي ننزل نتغدى 
الهنوف : أحس اني شبعانه
العنود: نعم نعم والغدا ان شاء الله من بياكله
الهنوف : في ناس ثانين بياكلون ما في الا انا
العنود : في بس الغدا مسوينه عشانج يلا قومي عن الدلع تراني ميته جوع على لحم بطني من الصبح
الهنوف : يالشلخ والاسكريم الي كلتيه
العنود: هذاك ما يعتبر أكل بعدين ذكرتيني يلا عشان نحلي بالكيك
الهنوف: ما شاء الله على كثر ما تاكلين ما يبين عليج ما ادري وين يروح
العنود : قولي ما شاء الله 
الهنوف : قلت لا تخافين مب معطيتج عين 
العنود: تدرين قريت معلومله تقول ان الثرثره تساعد على الهضم فأنا مهما اكل بسرعه ينهضم الأكل فما يبين 
الهنوف بطناز : لا ااا أحلفي
العنود: والله 
الهنوف : وانتي الحين قاعده تشرحين سبب عدم متنج
العنود: طبعا هذا سبب من الأسباب و..
الهنوف قاطعتها : أقول عن الفلسفه يلا جعت
العنود: عاااااااااااش مصرف على قول عمي سلمان
ونزلو 
بعد الغدا
طلعو فوق الغرفه عشان ينامون شوي في دخلتهم الا تسمع جوالها يدق وانقطع..
سهى: ياربي ماترد كله منك قلت لي فورا ونسيته
فيصل:انزين ارسلي لها انج انتي 
سهى : يو صح فكره ورسلت ( العنود ردي أنا سهى)
العنود : يوووو هاذي سهى 
الهنوف: انزين دقي علليها أكيد تبغاج ضروري 
العنود دقت عليها : الو
سهى: هلا والله 
العنود: أهلين
سهى: سوري على الازعاج 
العنود: أي ازعاج الله يسلمج قاعده اسولف مع الهنوف 
سهى : وييييي أجل ما في نوم 
العنود: لا يمى عاد كلش ولا النوم وخااصه بعد اخر يوم في الإختبارات لازم 
سهى : اوكي ما أطول عليج بس ابيج تعطيني مقادير العصير 
العنود: أي عصير 
سهى: وفي غيره هذاك حق الفراوله والمنجى
العنود:احم احم الناس يدقون على العنود عشان ياخذون منها طبخات
سهى :مالت كلها عصير قالت طبخات
العنود:ههههه حمدو ربكم عرفت أسوي شي
سهى: الله يستر ما يجينا شي منه
فيصل : ألحين كل هالزحمه عشان عصير صدق انكم حريم الشي الي في دقيقه يصير بعشر دقايق 
سهى : أقول اسكت بس
العنود: تكلميني
سهى: لا لا يلا عطيني المقادير
العنود: منجى مثلجه مع حليب سائل واخلطيه بالخلاط 
سهى: كم كيس منجى 
العنود على حسب الكميه الي تبينها
سهى : اوكي
العنود: فراوله مثلجه مع فيمتو وسكر طبعا هاذي الطبقه خليه أثقل من الي قبل 
سهى: أسوي ألاولى بروحها والثانيه بروحها صح؟
العنود : أي وبعدين حطي قطعة أيس كريم فوقها 
سهى: اوكي مشكوووره 
العنود: العفو
سهى: يلا نشوفج اليوم 
العنود: انشاء الله الساعه 8 حكم
سهى: ههههه ان شاء الله 
العنود: يلا مع السلامه 
سهى : باي 
أول ما سكرت سهى قالها فيصل: ياحليلها عالعنود شكلها رجه
سهى: أي رجه الا رجه وبقوه بس تهبل فديتهامافي أطيب منها في الدنيا


نرجع للبنات
الهنوف:اف اف ما أقدر أنا على الطباخه 
العنود: شفتي واله اني موهوبه بس مااحد حاس فيني
الهنوف بطناز : أي موهوبه الحمد لله سهى تداركت الوضع واكتشفت مهارة الطبخ عندج
العنود: مالت عليج تطنزين اسم الله عليج يالطباخه 
الهنوف: هههههه ترى أعرف أسوي بيض وشاهي وقهوه وكبسه ومكرونه فطاير وحلى
العنود: امحق حلى ..أجل من الي سوى الحلى ذاك اليوم وطلع مر من كثر الكاكاو الي فيه والا المكرونه الي كلها ملح 
الهنوف: هذاك أول ألحين كبرنا 
العنود:ايه كبرنا مرره ما كأنها قبل شهرين أو ثلاثه
الهنوف : ماشاء الله عليج مانسيتي 
العنود: شلون أنسى بغيتي تذبحينا بأكلج 
الهنوف : على الأقل أحسن منج أدخل المطبخ وأجرب
العنود: لا يمى أنا ما أقص على روحي ما أعرف يعني ماأعرف ما أحب أتفلسف زي بعض الناس
الهنوف: انزين خلينا ننام الساعه 2
العنود: عااااش مصررررررف هههههههه
الهنوف ظربتها بالمخده على وجهها وقامو يضحكون بعدين انسدحو وناموا....<<<
الساعه 5 العصر 
ريم : يلا يمى أنا طالعه تامرين بشي
ساره: لا سلامتج سلمي على خالتج خلود وجدتج والكل 
ريم : ان شاء الله 
ساره : الا تعالي الهنوف والعنود قعدو من النوم ؟
ريم: ما ادري عنهم ..يالله مع السلامه
طلعت ساره تصحي الهنوف والعنود من النوم 
ساره: العنود العنود 
العنود :هااااااااااااااااه
ساره: يلا قومي ...الهنوف الهنوف أنتم ماينفع معاكم إلا....( وتفتح الستاره)
العنود: يمممىىىىىىىىىىىىىىى
ساره: قومي ألحين صليتي العصر الساعه خمس يلا قوموا 
الهنوف نقزت من مكانها : الساعه خمس ما بقى شي على المغرب (وراحت الحمام تتوضأ)
العنود: يمى ترجع الهنوف وأروح 
ساره : يلا لا تنسين يبيلج وقت عشان تتجهزين لعزيمتج 
العنود : ان شاء الله 
طلعت أمها من هنا وغمضت عيونها من هنا بس وين تنام والهنوف موجوده 
وصلت ريم بيت عمها عبد الله فتحت الشاغله لها الباب
ريم: وين دانه 
ماريا : كلو روه بيت ماما فوزيه
ريم: كلهم؟
ماريا: ايوه كلو
ريم :طيب أوكي 
فصخت عبايتها وعدلت شعرها وراحت بيت جدها دخلت من باب المطبخ سألت ميري قالت لها كلهم في الصاله راحت الصاله وشافتهم كلهم متجمعين 
ريم: بووووووووو
الكل تخرع 
دانه :ياحماره ولاتقولين انج بتجين
الجده: زوغتي قلوبنا صج ما تستحين 
بدور: الناس يسلمون ما يقولون بووووو
خلود: مسكينه خلوها تاخذ نفس أول 
ريم : شفتي خالتي كلوني وانا ما قلت الا حرفين باء و واو
شهد:وهاء انتي قلتي بوه ه ه
ريم: هههههههههه فديتج تعالي سلمي علي جاتها ولمتها وباستها
دلال : حياج تفضلي 
ريم وهي تحب راس جدتها: الله الله شو هالحركات 
منى : هاذي حفله صغيرونه عشان دلال خلصت الاختبارات 
بدور: ليش ما جبتي العنود معاج 
ريم : والله قالت لي دلال بس بتطلع هي والهنوف عند صديقتهم 
دانه تكلم دلال : انتي مكلمتها
ريم : الي فديتها أحسن منج تبلعين وناسيتني
دانه: والله جت على السريع بعدين توقعتج معزومه كالعاده 
ريم: اسفط العزيمه 
بدور: أقول عن القرقه تعالي اقعدي 
الساعه 7وربع
سهى كانت برى في الملحق تحط الاغراض وترتبهم وأهلها كلهم طلعو عشان يخلون سهى وصديقاتها ياخذون راحتهم على انهم قاعدين في الملحق بس اصلا اربعاء وطالعين يتمشون 
في بيت عبد العزيز:
العنود: هنوف خليج جاهزه بد نص ساعه بنطلع 
الهنوف :جاهزه وقاضيه ما بقى الا أحط مكياج
العنود: واااااو ماشاء الله مررره حلو 
الهنوف: صدق 
العنود : أي والله يهبل 
الهنوف كانت لابسه تنوره رصاصي كاروهات وردي قصيره مع بلوزه ورديه وأطرافها نقش ناعم فيه زري (ترتر)
وكانت ماسكه نص شعرها الي تحت مخليته طايح والي مرفوع ملفلفته ومنزله خصلتين على عيونها وصندل وردي ناعم مو عالي مرره وسط طبعا مع اكسسوارات ناعمه <<عاد يالبنات تعرفون هالحركات 
المكياج الي حطته ناعم يعني مو مكياج مررره كح لرصاصي وظل وردي فاتح وبلشرو ردي وطبعا lipstick وردي فاتح <<<على فكره أنا اعشق الوردي
أما العنود كانت لابسه تنوره قصيره قصتها فرنسي من النوع الي يكون قطع مختلفه ألوان كثيره وكل وحده شكل وفيها زري مع بلوزه حمره جبنيز والأبه الصينيه وصندل الي يكون مسكر من قدام ومفتوح من ورى (شب شب) ولونه أسود لان أرضيه التنوره سوده وفوقها القطع مع شدو أسود بس حلو مو دفش وملمع للشفايف لأن حاطه ظل غامق وشعرها رافعته ومنزله خصل وحاطه مشابيك ألوان فيها لمعه <<أدري تعبتو من الوصف ههه بس أنا أحب أدقق ان شاء الله يكون ذوقي حلو ههههه
الهنوف كانت ناعمه والعنود كشخه بس ثنتينهم حلوات 
العنود دقت سونا <<الشغاله باإنتركوم وقالت لها تجهز الحلا الي بتاخذه معاها <<قالت لكم طباخه بس ما تحسون فيها 
العنود بدق على سهى بشوف اذا تبي شي قبل مانطلع 
الهنوف : يلا دقي ما باقي الا عشر دقايق ونطلع 
العنود خذت جوالها ودقت عليها : يوووو شفيها ما ترد 
الهنوف : دقي على البيت 
العنود: اوكي ........ هم ما ترد
الهنوف : غريبه وينها 
العنود: بدق مرره ثانيه على جوالها ...توت توت توت توت يوووووووووووو ماترد تدرين بدق على الرقم الي دقت منه اليوم أكيد عندها 
الهنوف : ياخوفي حق السواق
العنود وهي حاطه السماعه على اذنها :عاادي قولي ياخوفي حق أخوها والا أمها 
فيصل: نعم 
العنود: نعم الله عليك أخوي ممكن أكلم سهى 
فيصل في قلبه أكيد هاذي العنود من صوتها مبين عليها مرجوجه مبحوح بس حلووو ههههه
العنود: الو الو 
فيصل : ايوه الو 
العنود : ممكن أكلم سهى 
فيصل : من معي بالأول 
العنود:أنا صديقتها هي داقه علي اليوم من هذا الرقم 
فيصل : أنت العنود ؟
العنود في قلبها وجع شدراه: ايه 
فيصل: والله يا أختي ما أدري شقولج 
العنود: سهى فيها شي ؟؟
فيصل : الصراااحه إي سهى .....
العنود وهي خايفه : شفيييها سهى ؟؟


ياترى سهى شنو فيها ؟؟ 
صاير لها شي ؟؟
وشو راح تكون ردة العنود لما تعرف بالي فيها ؟؟
وشو راح تسوي الهنوف؟؟
بيرحون العزيمه وإلا لأ؟؟؟

أتمنى تعجبكم القصه ....أستنى تعليقاتكم وردودكم
++
فيصل: والله يا أختي ما أدري شقولج 
العنود: سهى فيها شي ؟؟
فيصل : الصراااحه إي سهى .....
العنود وهي خايفه : شفيييها سهى ؟؟
فيصل الي كاتم الضحكه :والله هي في المستشفى 
العنود: ليه عسى ما شر ؟؟
فيصل: اليوم وهي طالعه من السوبر ماركت صدمتها سياره وعلى طول انقلوها للمستشفى و....
العنود انصدمت اشهقت شهقه قويه الهنوف خافت وصرخت : شفيج ؟؟
العنود ودمعه على خدهاوصوتها متغير: وش صااااار؟؟
فيصل : ادعيلها بالرحمه 
العنود وهي تشهق وتصيح : لاااااااااااا مستحيييييل هي توها مكلمتني أنت تمزح صح ؟ ...وتصيييييييييح
الهنوف خافت من شافت الهنوف كذا خذت التلفون وشافت الخط انقطع : العنود شفيج شصار لسهى ودموعها على خدها تنزل 
العنود وهي مو قادره تتكلم من كثر الصياح :سهى ..وتشهق.. ماااااا...وتشهق.....تت ...مااااتت وتصيح
الهنوف ماهي مصدقه دموعها قامت تنزل ومو عارفه شتسوي 
من جهه ثانيه فيصل تحسف انه قالها: ياربي أنا شسويت ما توقعتها بتسوي كذا ياحليلج يا سهى أثرج غاليه على صديقاتج وبعدين هاذي العنود على طول صاحت وخذ الجوال ودق على رقم العنود
العنود وهي تصيح وتكلم الهنوف :توها كانت تكلمني وتضحك معاي شللون تموت شلون كانت مستانسه مخلصه اختبارات ..وتشهق.
الهنوف الي كانت اهدأ من العنود كانت دموعها تسيل وهي ساكته بدون أي انفعالات
العنود على هبالها ورجتها بس في المواقف الي كذا ما تستحمل وخاصه مع صديقاتها لأنها دائما مواقف وياهم وهبال والصراحه ماتنلام وسهى كانت معاها من المتوسط وهي صديقتها مررره 
دق جوال العنود الهنوف خذت الجوال لان العنود كانت حاطه راسها على السرير وتصيح
الهنوف وصوتها مبحوح: هنود شوفي مو كأنه هذا نفس الرقم 
العنود لفت وجهها الي كان مليان دمع والشدو الي على عيونها نازل : أي هذا 
الهنوف : ردي أكيد شي ضروري 
العنود تمسح دموعها وتاخذ الجوال من الهنوف رفعت وهي تشهق وصوتها مررره متغييير: ألو
فيصل ياويلي أنا شسويت البنت شكلها ماتت عز الله رحت فيها : الو السلام عليكم
العنود: وعليكم السلام 
فيصل :لو سمحتي بقولج شي بس لا تعصبين ولا تصارخين 
العنود الي انصمت من الي قاله : خير
فيصل : كنت أمزح معاج 
العنود: وش تقصد؟؟
فيصل : يعني سهى لا ماتت ولا شي حية ترزق والحمد لله وأنا بس كنت أمزح معاج
العنود الي كانت معصبه وواصله حدها بصراخ: مين حضرتك عشان تمزح معاي شنو شايفني لعبه تقولي ماتت بعدين ترجع تقولي لأ ما ماتت أنت ما تستحي الشرهه مو عليك علي أنا البقره الي صدقتك .
فيصل: أو مره أشوف بقره تعترف وتقول أنا بقره 
العنود وصلت معها وسكرت السماعه في وجهه
العنود بصراخ : حمار
الهنوف الي كانت مو فاهمه ولا شي : هي انتي شفيج تصارخين 
العنود : أنا عمري شفت ناس بس زي هذا ما شفت صج قليل الأدب ما يستحي 
الهنوف : فهمني شالسالفه شقالج ؟؟
العنود: ايش قال_ وتقلد صوته_ كنت أمزح وياج
الهنوف : يعني ؟؟؟
العنود: يعني وااحد كذاب ويستهبل 
الهنوف: ههههههههههههه ماااتت من الضحك 
العنود : وانتي الثانيه ليش تضحكين قايله نكته أنا ؟
الهنوف : أي نكته الا مسرحيه ولا بعد أحلى مسرحيه شفتها في حياتي 
العنود : لا أحلفي أنتي بس ؟
الهنوف: والله .. الصراحه انتي الغلطانه أحد قالج صدقيه 
العنود: حطي نفسج مكاني أخو صديقتج يقولج ان أختي ماتت ما تصدقين هذا انتي ما سمعتيه وصحتي شلون لو انتي الي سامعه الخبر بنفسج ؟؟
الهنوف : والله انا صحت من شفت شكلج الي يشوف يقول ميت واحد من أهلها 
العنود : وسهى صدقتي ومكانة أختي بعد أصيح عليها مثل ما أصيح لأهلي 
الا يدق الجوال وتشوف الا رقم سهى 
العنود: هاذي سهى والله لاقولها عن الي صار 
الهنوف : يالخبله مو وقته 
العنود : الا وقته ونص
الهنوف : حراام عليج البنت مستانسه لا تخلينها تتخانق مع أخوها على شي ما يسوى
العنود : ودموعي ما تسوى ......وترد على الجوال
سهى : حشى وينج ما بغيتي تردين 
العنود : هلا والله بس كنت اتناقر مع الهنوف
سهى : أي قعدو تناقر وخل يروح الوقت ولا تجون الا اخر الناس 
العنود: لا تخافين ما اخرنا الا ...وتنقز الهنوف وتحط يدها على فم العنود
سهى : شفييج؟
العنود: وجع الو لا ولا شي بس الهنوف ذبحتني 
سهى : شفت لج مس كول بغيتي شي ؟
العنود: لا سلامتج بس كنت بسألج اذا تبين شي قبل لا أجي 
سهى : لا مشكوره يالغاليه بس تعالي 
العنود: يالله مسافة الطريق وأنا عندج 
سهى : أستناج يالله مع السلامه
العنود: مع السلامه 
تسكر العنود : يلا الهنوف لبسي عبايتج 
الهنوف : قومي صلحي وجهج أول 
العنود: وش فيه وجهي ان شاء الله قمر 
الهنوف : طلي في المرايه 
العنود وتطالع نفسها في المرايه : يوووووو شالهعيون الكحل كله نزل من الصياح الله لا يعطيك عافيه يا فيصلوو
الهنوف : انزين يلا بسرعه 
العنود : اوكي دقايق بس 
سهى أول ما سكرت من العنود كان فيصل توه داخل البيت ويضحك من الي صار له مع العنود وشاف سهى 
فيصل : هلا والله بالغاليه 
سهى : هلا فيك شفيك تضحك شكلك مستانس 
فيصل : مستانس وبقوه 
سهى :ونسنا وياك 
فيصل : لا بس مسوي مقلب في واحد من الربع 
سهى : أما انت ومقالبك 
فيصل والله ما دريتي انها صديقتج كان قلبتي الدنيا علي الله يستر بعد هي لا يكون تقولج ؟اكيد بتقولها على الصياح الي سوته ماراح تخليني كذا بترد الصاع صاعين يووو عاد سهى كلش ولا صديقاتها 
سهى : هيي وين سرحت ؟
فيصل : ما سرحت ولاشي معاج 
سهى : بتطلع ؟
فيصل: أي بس داخل اخذ شور وابدل واطلع ..تامرين بشي 
سهى: لا مشكور 
على الساعه 8 العنود وصلت مع الهنوف ودخلو الملحق 
سهى: أما هاليوم يكتب في التاريخ العنود جايه أول الناس 
الهنوف : هذا انتي قلتيها يووم فقط
العنود: مالت عليكم ..هاج هذا الحلى الي كنت مشتهيته هذيك المره 
سهى : أي حلا وهي تاخذ الصحن وتفتحه يوووو ياقلبي شدعوه تعبتي روحج 
الهنوف : أي تعب يا حافظ الله يخلي سونا 
العنود: اقول انتي سكتي يا أم الفضايح ..تبتسم لسهى عادي تعبج رااحه 
سهى : ههههههههه مصره انتي الي مسويته 
شوي الا تجي الجازي وأسيل ووهديل ونوره وساره ورشا و وفا <<هذا بنات الشله 
والبنات يرقصون وردحه ووناسه عاد تعرفون البنات اذا تجمعوا 
في بيت الجد وبالتحديد في بيت عبد الله _الله يرحمه_في غرفة دلال الي كانت قاعده على النت 
دلال فتحت الماسنجر ولقت إضافه من صديقتها لطيفه (هاذي لطيفه كانت معها في المدرسه وجات لأبوها بعثه الى لندن قبل الأختبارات بأسبوعين وبعد ما وصلت لندن بأسبوع تقريبا دقت على دلا واتفقو ان اول ما تفتح لطيفه خط في بيتهم راح يتلاقون على الماسنجر وخذت ايميل دلال )المهم اول ما شافت الإضافه ltooooofh
+++++++++++
وشافت مشتاااق لبلادي أضافتها على طوول وكانت اون لاين 

القمره دلول : هلااااااااااااا 
مشتاق لبلادي: أهليييييييييييييين 
القمره دلول : شخبارج والله وحشتينا 
مشتاق لبلادي: بخير وعافيه ما تشوفين وحش 
القمره دلول : متى فتحتي لج ايميل 
مشتاق لبلادي: والله من فتره 
القمره دلول : يو عاد انا لي تقريبا 3 أسابيع ما فتحت النت عشان الاختبارات 
مشتاق لبلادي: ها شسويتي في الإختبارات ان شاء الله زينه 
القمره دلول: والله الحمد لله عاد تعرفين ثالث يبغاله شدة حيل وانتي شخبارج مع الدراسه هناك 
مشتاق لبلادي : الحمد لله زينه الىالان ماشيه والله يسهل 
وتمو يسولفون 
نرجع للبنات الي كانو في الملحق وفاتحين باب الملحق الي قدلمه بركه والجو روووووعه 
سهى راحت تشوف العشا اذا جاهز ولحقتها العنود: سهى سهى انتظري 
سهى وقفت : هلا 
العنود : وين بتروحين 
سهى: بروح أشوف العشا 
العنود : اوكي بجي معاج 
سهى : يلا 
العنود تفكر ياربي أقولها لا ماله داعي اخاف تكبر السالفه بس يستاهل اجل الحركه الي سواها مو كبيره بس لو تدري الهنوف اني بقولها اخاف تزعل ..
تقطع افكارها سهى : عنووود 
العنود: هلا 
سهى : وين سرحتي سنه اناديج وتغمز لها الي ماخ عقلج يتهنى به 
العنود:ما ماخذ عقلي أحد لا تخافين 
البنات في الملحق
أسيل كانت قاعده ويا هديل ويتكلمون عن محمد يوم جا للعنود اليوم ويطالعون في الهنوف 
الهنوف كانت متضايقه من نظراتهم عاد هي خلقه ما تحب أسيل ما تعجبها حركاتها تحس انها وحده صايعه 
شوي الا الهنوف قعدت مع نوره مقابلين هديل وأسيل 
الهنوف: يوه تعبت من كثر الرقص 
نوره : أما انا مو بس تعبت الا مت عاد وسوير معانا لازم نستهبل مايجوز عندها رقص زي الناس لازم هبال
أسيل: هنوف انقلبت طماطه من كثر الرقص 
الهنوف في قلبها بدينا ابتسمت : مت من الحر 
اسيل : طلعي بره الجو حلو 
نوره : كانت بتطلع بس قلت لها تعالي قعدي معي 
هديل: هنوف 
الهنوف: هلا والله
هديل : الي اليوم ركبتو معاه انتي والعنود هذا محمدأخوها 
نوره: وانتي شكو 
هديل : سؤال ليه فيها شي ؟؟
الهنوف : لا عادي شدعوه أي اخوها 
أسيل : اخوها ياحليله يهبلل يجنن
هديل : الا يطيح الطير من السما 
أسيل : عاد كلش ولا النظاره الشمسيه الي كان لابسها 
هديل : والا يوم يشيل الكبوس من على راسه ويطيح شعره على عيونه 
نوره : حشا بل عليكم من بنات والله ما تستحون قزيتو الولد من ...الى
أسيل : حتى هو ما قصر 
نوره: اكيد انتم الي متحرشين فيه وال قعدتو تقزون فيه وانتبه لكم عاد أسيل وانا اعرفج
الهنوف الي كانت واصله حدها من كلام أسيل وتنرفزت كل الي سوته انها لفت وجهها عنها 
هديل حست ان الهنوف تضايقت: الهنوف شفيج ؟
الهنوف : مافيني شي بس بروح عند البنات
أسيل : يلا خل نروح كلنا ليش قاعدين هنا
الهنوف يعني الا تلحقني وجع :يلا قومو 
نرجع للعنود وسهى 
وسهى قاعده تشوف الأغرض حق العشا وترتبهم عشان تخلي الشغاله توديهم للملحق 
العنود : أقول عندج شريط هذيك الطقاقه الي قلتي عنه ذاك اليوم
أي مو جود فوق في غرفتي ليه؟
العنود: ابي ارقص عليه
سهى : الحين عندنا الاصلي تروحين تاخذين التقليد
العنود : الطقاقه تونس اكثر وين حاطته انا بروح اجيبه 
سهى : تشوفينه في غرفتي في الدرج لون الشريط ازرق مكتوب عليه (أغاني طقاقات ) 
العنود: مافي احد في البيت 
سهى : لا تخافين الكل طالع 
العنود: اوكي 
سهى : والله البنات بفقعون عليج من الضحك انتي ويا هالطقاقات 
العنود وهي تعلي صوتها لانها طلعت من المطبخ : مالت عليهم يلبعد عمري سوير هي الي بيعجبها 
فيصل الي يوم طلع غرفته انسدح على السرير وراحت عليه نومه وقام على رنه الجوال خويه داق عليه قام بسرعه واخذ شور ولبس ويبي يستشور شعره لان كان مبلل وهومستعجل دور الاستشوار ما لقاه 
فيصل: اكيد في غرفة سهى ..وطلع لغرفة سهى
دخل الغرفه وفتح النور وأخذ الاستشوار وتوه بيطلع الا يسمع صوت بنت ويركض ورى الباب 
العنود: يوووو اللمبه مفتوحه وتدق الباب هل هناك احد ..أكيد ناسيه البه مفتوحه من الرجه الزايده 
وتروح لعن الدرج الي فوقه المسجل وتفتح الدرج وهي تقول :
ياللي تطالع وكأنك ما تطالعني نظرتك حبيبي هاذي لاتكررها 
صحيح شاطر لكن صعب تخدعني انا على الطاير افهمها واطيرها 
فيصل : كان واقف زي الصنم انا عز الله ميت ميت الليله في التلفون مع هذيك والحين مع هاذي لو وصل لسهى بتحسبني متعمد يالله سترك ياربي اني عبدك ابن عبدك ابن امتك انقذني من ورطتي ياااااارب
الا يسمع سهى : العنووووووووووووود العنووووووووووووود
فيصل بقق عيونه 
العنود: هلاااااااااااااااااااااااا
سهى : لقيتيه والا أطلع 
فيصل : لا ياااربي ..لاإله الا أنت سبحانك إني كنت من الظالمين <<دعاء الكرب 
العنود : لا خلاص لقيته <<طبعا كله بصراخ 
تقوم العنود وفيصل عيونه متعلقه بفتحه الباب عشان يشوفها 
خذت الشريط وهي تكمل 
انا مزاجي واطيع الي يطاوعني ان كان لي خلق امررها امررها 
وهي طالعه من الباب يوووو نسيت اللمبه وتلف وجهها على فتحت الباب وعينها بعين فيصل وعلى طول تلف وتسكر النور وتنزل 
فيصل شافها بس هي طبعا لا لأن كان ورى الباب ومو مبين ويوم تطيح عينها بعينه كان طبيعي ومو قصدها بس فيصل هنا الي يشوف هي لا 
فيصل الله العالم به في ذيك الساعه يحمد ربه على انه طلع من هالورطه والا يحمد ربه على الي شافه ؟؟؟
سهى :سنه ؟؟؟
العنود: بالموت لقيته انتي وهالدرج الي محيوس فوق تحت 
سهى: هههه اوكي يلا نطلع ألحين بحط العشا تراني ميته جوع
العنود حتى أنا يلا مشينا 
فيصل راح لغرفته واستشور شعره عالسريع وحط كبوس عشان مو مرتبه زين وطلع وهو طول هالفتره يفكر بالعنود ....
البنات بعد العشا بدو يطلعون الهنوف والعنود الساعه 11 طلعو وهم طالعين


+++++++++++++
سهى: اقعدو تو الناس
الهنوف : شوفي الساعه كم ؟11 أي تو الناس 
العنود: امي ذبحتني اتصالات سهى ان شاء الله مره ثانيه 
سهى بأسى: ان شاء الله عاد لا تقطعون 
سلمت عليهم وطلعو وهم في السياره 
العنود : والله استانسنا اليوم صح؟؟
الهنوف : الا استانسنا مووت 
العنود: بس انهد حيلي احس اني داايخه ولا كأني نمت الظهر 
الهنوف :أقول العنود قلتي لسهى الي صار
العنود: ليه تسألين 
الهنوف : قبل لا تروح تحط العشا شفتج لحقتيها قلت أكيد رحتي تقولين لها بس يوم جات طبيعيه شكيت
العنود: ارتاحي ما قلت لها بس بقول لا تخافين 
الهنوف تقلب عيونها وتلف وجهها على الشباك وقبللا تنزل بيتهم 
العنود: يلا أشوفج بكره ان شاء الله بيت جدي 
الهنوف: ان شاء الله يالله مع السلامه 
العنود: مع السلامه وتسأل (إيشا)بابا جا البيت 
إيشا الي هي الشغاله زوجه راجو :أي بابا جا
العنود: في نوم 
إيشا: مادري 
العنود: الله يستر ياخوفي يعصب عشان تأخرت 
دخلت العنود شافت امها وطبعا لقت لها كم تهزيئه صغيره عشان تأخرت بس تعذرت لها ان اخر يوم الاختبارات ووناسه والبنات ما خلوها تطلع ومن هالكلام المهم دخلت غرفتها دخلت وخذت دش وطلعت وصلت الشفع والوتر <<هاذي عاده حلوه في العنود سمعت شريط حق محاضره دينيه وتأثرت منه ومن هذاك اليوم وهي تصليها >>ورمت روحها فوق السرير توها غمضت عيونها الا تسمع نغمة رساله خذت الجوال الي كان في الشنطه فتحت الرساله 
محد يشق القلب من غير<تفكير> 
حتى الكبيب يرتجف ثم<يحتار>
الا انت شقي الجوف من غير <تخدير>
وبنيت قصور داخل القلب و<انهار>
وجهه نظر كتبتها بصدق <تعبير>
وارسلتها للي داخل القلب له < مقدار>
الي كان راسل رقم فيصل هي انصدمت ما توقعته يرسل او يتصل بعد الي سواه 
اليوم الي بعده كانو متجمعين كلهم في بيت الجد على الغدا كالعاده كل خميس وكانت الأمور طبيعيه 
يوم الجمعه العصر في بيت عبد العزيز كانو قاعدين في الصاله يتقهوون
عبد العزيز: يابنات ترى يوم السبت أنا وأمكم بنروح الإمارات
ريم:واحنا يبى بنروح وياكم ؟
ساره:أبوكم عنده شغل مب رايح يتمشى
العنود: كم بتقعدون هناك؟
عبد العزيز: أسبوع تقريبا 
ريم: الله شالهشغل الي يخليكم تقعدون أسبوع
العنود: وانتي كل شي لازم تعرفينه قالو شغل خلاص انتي شدخلج 
ريم: أنا ما كلمتج
ساره ولا كأنها سمعت شي من الي قالوه: بتقعدون هنا والا ترحون بيت جدتكم 
ريم : أنا عن ن فسي بروح شقعدني بين أربع جدران ومع مين ياحسره 
العنود: حظرتج وأنا مو ماليه عينج؟
ريم وهي قايمه يتطلع فوق: أنا قلت انتي؟؟بروح أقعد مع دانه أوسع صدري عن اذنكم بروح غرفتي 
العنود تكش عليها وتفس في وجهها 
عبد العزيز :وانتي مب رايحه
العنود:ما ادري ؟
ساره : أختج بتروح انتي شقعدج ؟؟ بعدين الهنوف هم بتروح 
العنود: ليش عمي وخالتي بعد بيروحون معاكم ؟
عبد العزيز: أي الشغل لي أنا وعمج بعدين عندنا عرس يوم الخميس
العنود: اووو عشان كذا امي وخالتي بيروحون؟؟
عبد العزيز : تقدرين تقولين كذا؟؟
ساره : بترحون اليوم في الليل والا بكره
العنود :لا شدعوه اليوم بكره ؟؟ ليه انتم متى طيارتكم ؟
ساره : بكره الساعه 7 الصباح 
العنود:الله مو كأنه بدري ؟
عبد العزيز: مافي حجز الا هالوقت الي في الليل زحمه
العنود: الله يعينكم 
في بيت الجد
دلال قاعده مع جدتها في الصاله يتقهوون ودانه توها داخله عليهم : السلام عليكم وحبت راس جدتها 
فوزيه: وينج ما نزلتي الظهر تتغدين معانا 
دانه : والله يا أمي اني كنت تعباانه ميته فيني النوم 
فوزيه: وتوج تقومين 
دانه : لا قمت قبل ساعه ونص تقريبا 
فوزيه: والله انتم يا عيال هالزمن ما أدري شلون 
دلال: مب كلنا يا أمي الحنونه أنا غير عنهم
دانه: مالت عليج ألحين انتي مب من عيال هالزمن ؟؟
فوزيه:أي من عياله بس سنعه احسن منكم طالعه على جدتها 
دلال تمد لسانها لدانه 
دانه تكش عليها بيدها: أقول أمي وين جدي؟
فوزيه : ما ادري أخذ شهد وطلع معاها من شوي 
دلال: اذا ما كنت غلطانه كأنه رايح للبعارين 
دانه : ههههه حلوه ذي للبعارين والله اني مشتهيه أروح من زمان عنها وتلف على جدتها أقول أمي شرايج لا جاو بنات عمي نقول لجدي نروح نقعد هناك كم يوم ؟ 
دلال : أي بنات عم ومتى بيجون 
دانه : يعني كم بنات عم عندنا بنات عمي عبد العزيز والهنوف 
فوزيه : وانتي متى دريتي؟
دانه :توها داقه علي ريم وقالت لي 
دلال: والله وناسه لو جاو ونروح مع بعض للبر
دانه: جده واللي يعافيج قولي لجدي
فوزيه: والله ما هقيته يخالف انتو قولو له 
دلال: اكيد بيستانس عاد هو ياحبه للحوش حقه والبعارين 
دانه : والخرفان والأرانب والطيور والدجاج والزحمه كلها
دلال: بالمختصر المفيد حديقة حيوانات بريه 
دانه : أما هالحيوانات ما ادري شلون يستحملون الحر في الصيف 
دلال: جدي باني لهم مكان عن الشمس والحر بعدين الدجاج توه موديه يوم قام يزعجناكوكوكوكووووو كوكوكوووكووو
دانه: اعصابج لا تتفاعلين 
الا بدور ومنى داخلين عليهم : السلام عليكم 
الكل : وعليكم السلام
عاد بدور جت قامت الصجه 

الساعه 9 في الليل العنود في غرفتها فاتحه دولابها وترتب شنطتها وكانت فاتحه Fm عشان تسمع الأشعار الي تجي <<<هي طايحه في الشعر هاليومين
الا جوالها يدق المتصل الهنوف
العنود: هلااااااا
الهنوف : هلا والله شخبارج؟
العنود: الحمد لله انتي شخبارج؟
الهنوف: بخييير ومستاانسه ألف
العنود: يابعد عمري كل هذا عشان بتقعدين وياي أسبوع 
الهنوف: هههههههه يالله عشان ماأطيح وجهج
العنود: والله خوش مجامله 
الهنوف : متى بتروحين 
العنود: بكره ان شاء الله الصباح بس بالضبط ما ادري متى وانتي
العنوف: وهم طالعين بكره بقطوني أنا ونوافو عند جدي 
الا تدخل الريم وبصراخ والتلفون الا سلكي بيدها والإبتسامه شاقه وجهها:العنووووووود
العنود متخرعه:الناس يطقون الباب قبل لا يدخلون وجع شفيج خرعتيني
الهنوف : هاذي شفيها تصارخ 
ريم: عندي بشاره حزري؟؟
العنود : أنا قلت الحين هاذي فيها شي قالت عندي بشاره 
الهنوف :أقول فتحي السبيكر 
العنود : فتحته 
الهنوف: الريم
الريم: قبل لا تقولين أي شي وشو تعطيني انتي وياها على هالبشاره 
العنود: انزين وشو بالأول 
الريم: دانه على التلفون تقووووول...
الهنوف والعنود:ايييييييييييييييي
الريم بصوت أعلى: جهزو ملابس للبر
العنود: قولي والله 
الريم : والله قالت لجدي ووافق 
الهنوف: وااااااااااي ونااااااااااااااسه خوش خبر عنووود بوسيها عني
العنود: يا فرحتي تعالي وتبوس ريم هاذي حق الهنوف وتبوسها مره ثانيه هاذي حقتي 
الريم: الله الله شصاير بالدنيا العنود تبوسني 
العنود: ههههههه تستاهلين وبوسي دانوه على هالخبر الحلو 
الريم وهي طالعه وترجع تحط التلفون على اذنها : هنود تبوسج على هالخبر
الهنوف : زين انها قالت عشان ناخذ احتياطنا 
العنود: ونااااسه احس الدنيا مو ماليتني من الفرحه 
الهنوف : اوكي اخليج بروح اقول لندى واقهرها ومره وحده اقول لنوافو عشان يجهز اغراضه للبر 
العنود: يلا سلام 
وطلعت العنود وعلى طول نزلت تحت عشان تقول لامها وابوها وفي نزلتها الا محمد داخل وامها وابوها و 
عبد الله في الصاله

++++++++++++++++++
العنود: يمىىىىىىىىى
محمد :هي هي شفيج تصارخين 
العنود ولا كأنها تشوفه وتدخل الصاله وهي تلهث من الركض
ساره: شفيج تصارخين
الا ريم وراها: بنروح البر 
العنود: بنكشت
عبد الله : الحين هالصراخ عشان بتروحون البر : يمىىى يمىىى
محمد: الي يشوف ما عمرهم راحو بر 
عبد العزيز وهو يبتسم: بناتي ومستانسين انتم شدخلكم فيهم 
العنود تروح تقعد جنب ابوها : يابعد عمري ابوي هو الي يحس فينا 
ريم تلف على محمد: وانت يعني تسوي نفسك مو مستانس وامس اسمعك تقول والله مشتهي اكشت من زمان عن البر 
محمد: بل بل بل عليج ما يخفى عليج شي كل شي تعرفه 
ريم: قول ما شاء الله 
ساره : مع مين بترحون
العنود: مع جدي وطبعا الكل معانا
عبد العزيز: ياني مشتاق للبر من زمان عنه 
العنود : انزين تعالوا معانا 
الريم : حاولو ترجعون بدري وتعالوا
عبدر العزيز: بنحاول احنا وحظنا يا نلحق يا ما نلحق 
محمد: يمى بطني يحقرص جوعان
ساره : العشا جاهز بس دقايق اجهز الطاوله هنود وريم قوموا ساعدوني 
بعد العشا قعدوا يتقهون شوي بعدين كلن طلع غرفته 
النود طلعت غرفتها وهي مستانسه وتغني 
العنود : بدق على الهنوف اشوفها جهزت أغراضها خذت الجوال الا تلقى 3 مس كول رقم غريب ما عرفته توها بتدق على الهنوف الا يدق جوالها نفس الرقم رفعت : نعم 
المتصل زين ردت : نعم الله عليج ما بغيتي تردين؟
العنود :نعم مين حظرتك ؟
المتصل: ماعرفتيني ؟
العنود انتبهت للصوت وبعصبيه : نعم خيير؟؟
فيصل: ليش معصبه 
العنود: ما يخصك شتبغى؟
فيصل: ما بغيت شي بس حبيت أسلم وأتأسف على الي صار 
العنود: أسفك مش مقبول بغيت شي ثاني 
فيصل: انتي ليش كذا ؟؟
العنود: لاني كذا 
فيصل: هههههههههه
العنود: مافي شي يضحك مع السلامه 
فيصل: دقيقه دقيقه
العنود وهي تتأفف: نعم
فيصل: ممكن نتكلم شوي
العنود: قسم بالله انك قليل الأدب ما تستحي ولك وجه بعد الي سويته انا الغلطانه الي ساكته لك صدق من قال الي ما يستحي يفعل ما يشتهي بس أنا اوريك وسكرت السماعه في وجهه 
فيصل: ياربي من هالبنت بس يا أنا يا هي ورجع دق عليها وهي ما ترد ويدق ويدق ويدق وصلت حدها رفعت
العنود بصراخ: يعني والنهايه وياك تراك مصختها 
الهنوف: هي هي شفيج تصارخين بعدين سنه يالله تردين 
العنود: الهنوف سوري والله حسبالي هالحمار 
الهنوف: منو؟
العنود: هالزفت أخو سهى لوع كبدي 
الهنوف: رجع دق ياربي شهالشباب حسبالهم كل البنات وااحد وهذا بعد يدري انج صديقة أخته بس شتقولين 
العنود: صبري علي والله لأقول لسهى 
الهنوف: أي والله هالأشكال ما ينسكت عنهم
العنود: ما علينا منه جهزتي أغراضج 
الهنوف: أي خلصت وانتي
العنود: أي بس بقالي اشياء بسيطه 
الهنوف: تصدقين العنود أحس في روحة البر هاذي بتصير أشياء فله 
العنود: الا احنا بنخليها تصير والله ما اخلي شي في خاطري الا واسويه ابرد حرتي بعد هالمذاكره 
الهنوف : الله يعينا على مغامراتج
العنود: هههه تذكرين ذيك المره واحنا في البر يوم نطلع في الليل مسوين فيها عصابات ويشوفنا عبد الله ويقوم التهزيئ 
الهنوف: ههههههههه هذا انتي وافكارج يا مبدعه زمانج 
العنود: انا بنهبل من هالولد
الهنوف : أي ولد؟
العنود: هالزفت فيصلو في غيره 
الهنوف : تدرين سكري الجوال 
العنود هذا الي بيصير 
الهنوف : اوكي يلا اشوفج بكره ان شاء الله عاد لا تتأخرين تعالوا بدري 
العنود ان شاء الله يالله مع السلامه 
الهنوف باي 
سكرت من الهنوف وعلى طول سكرت الجوال ورتبت أغراضها ونامت .
اليوم الثاني الساعه 6 الصباح كانو متجمعين على طاولة الفطور الا ريم ومحمد
عبد العزيز: عبد الله عاد لاأوصيك على خواتك 
عبد الله: لا توصي حريص روح وانت متطمن 
العنود: يبى شدعوه احنا عند جدي مب عند أحد غريب 
ساره : الا ريم وينها ما قامت 
العنود: لا تقوم مستحيييل لا هي ولا محمد
الا ريم داخله عليهم: هذاني قمت مافي شي مستحيل 
الكل : ههههههههه
قعدت ريم وفطرت 
ساره :ريم والعنود لا أوصيكم عن الهبال الزايد والمناقر والخناق 
ريم: شدعوه يمى افا عليج 
العنود: شوف مين يتكلم
ريم مطنشه ولا كأنها تسمع 
عبد العزيز: بناتي عاقلات وان شاء الله ماراح يسوون شي 
العنود: يمى يبى شدعوه كأنكم أول مرره تخلونا بعدين ترانا كبار مو لهالدرجه 
ساره: بناتي واعرفكم مع الوناسه تنسون عمركم 
العنود: على كل حال ان شاء الله ما يصير الا كل الي يسركم 
عبد العزيز : ان شاء الله يالله ساره مابقىشي وتجي سبع يالله يمدينا نوصل للمطار 
ساره: يالله أنا خاصه 
سلمو البنات عليهم وطلعو الأهل من هنا وعبد الله معاهم على الدوام 
ريم: هنود هالوقت ما يذكرج بشي
العنود: المدرسه الله يلوع كبدها 
الريم: ويا حافظ هي عندها كبد
العنود:ههههههه أي والله اقول جهزتي أغراضج 
الريم : أي خلاص بس بروح أبدل 
العنود:اوكي بدلي وقومي محمد معاج ونزلي أغراضج
طلعت العنود تسبح وجهزت أغراضها ودقت على الهنوف كالعاده
ريم طلعت بدلت وراحت تقوم محمد دخلت عليه الغرفه 
ريم : محمد ..محمد...يوووو عاد هذا شقومه ألحين محمد قووووووم 
محمد:..............
ريم فتحت الستاره : محمد قووووووم يالله 
محمد: سكري الستاره وطلعي بره 
ريم : ماني مسكره الستاره يالله قوم بسك نووم 
محمد وهو يصارخ: ريمو والله اذا قمت عليج يا ويلج طلعي وفكيني أحسن لج
ريم عرفت انه وصل حده من صراخه القوي وطلعت وهي تتحلطم ونزلت تحت ونزلت أغراضها قعدت في الصاله تقلب في التلفزيون تستنى العنود
العنود على الساعه 8 كانت خالصه نزلت أغراضها ونزلت شافت ريم: هاه وين محمد ما قام 
ريم: مب راضي يقوم تعبت وانا اقومه 
العنود: أي انتي تعرفين تقومين كله صراخ في صراخ 
ريم: يووو كيفه بخلي ايشا تدق على راجو 
الا محمد نازل من الدرج : لا تخلين ايشا تدق ولا شي هذاني قمت 
العنود: صباح الخير 
محمد: هلا والله صباح النور انتي ما لقيتي الا ريم تجي تقومني كان جيتي انتي ما بياخذ منج وقت
العنود: والله نسيت انها زفته لا جات تقوم 
الريم: أنا بسكت عشان ما اسوي سالفه امي قالت كبري عقلج 
العنود : اسم الله عليج يالكبيره خلي عقلج لج ما ابيه 
محمد الي قعد يضحك عليهم: يالله مشينا 
العنود: ماتبي تفطر 
محمد : لا بفطر هناك مع سلمانو 
العنود: اوكي يلا 
وطلعو 
في بيت الجد : الي كانت الجده والهنوف ودلال قاعدين في الصاله 
دخلت عليهم ريم : السلام عليكم 
الكل وعليكم السلام 
ريم سلمت على جدتها اول شي وحبت راسها وسلمت على البنات : اقول جده وينهي دانه 
الجده: انتي بعقلج دانوه تقوم هالحزه 
ريم: انا اقومها عن اذنكم 
وهي رايحه الا بدخلة العنود : على طول درعمت عند دانوه ومخليه اغراضج حظرتج مين بيشيلهم 
ريم: الله يخلي اخوي محمد بعد كلي 
محمد: والله ماأنزلهم لج روحي انتي نزليهم 
ريم: والي يعافيك حمود والي يخليك انا اختك الصغيره
محمد: يمه كلتينا نزلتهم شوفيهم عند الباب لا تخافين 
العنود دخلت الصاله وسلمت على جدتها والبنات 
فوزيه: كأني اسمع حس محمد 
العنودوهي تطالع الهنوف : أي هو الي جايبنا 
فوزيه : محمد .. محمد
محمد: لبيييييه ادخل 
فوزيه : أي ادخل 
الهنوف ودلال يحطون الجلال عليهم 
محمد: السلام عليكم أجمعين 
الكل : وعليكم السلام 
فوزيه: هلا والله بوليدي وأخيرا شفناك احنا ما نشوفك الا بالعافيه 
محمد حب راس جدته وجلس جنبها: سامحيني يالغاليه أدري اني مقصر بحقج خبريني بعلومج عساج بخيير 
فوزيه: والله الحمد لله بخير وعافيه انت شخبارك شمسوي 
الهنوف كانت تطالع محمد أول مره تشوفه بشكله الطبيعي كان لابس ثوب بيت مخطط مخصر على جسمه وحاط فوق راسه كبوس أسود العاده كله كاشخ ما شالت عيونها من عليه
دلال تنغزها: بسج قزيتي الولد قز والا نسيتي تراني وياج في نفس الجلال 
الهنوف انقلب وجهها احمر وتفشلت: ههههه لا مانسيت 
محمد انتبه لهم: وانتو الي قاعدين تحت الجلال منووووو؟<<<<هو دايم كذا طاق الميانه 
الهنوف ودلال :..................
العنود: هنوف ودلال 
محمد: شخباركم؟؟
دلال : الحمد لله بخير 
محمد: هاذي وحده والثانيه شفيها ما تنطق ؟؟ شي يعورها 
الهنوف ساكته وكل مالها وتحمر أكثر 
محمد: وييي لايكون بلعتي لسانج 
فوزيه : خلهم عنك تراهم يستحون 
محمد: ما اقدر انا على الي يستحون 
العنود: استح على وجهك تغازل وقدام اختك وجدتك
محمد: انا ما اغازل انا قاعد اسولف مع بنات عمي الا أقول امي وين سلماان 
فوزيه : أكيد نايم بعد وينه 
محمد: اوكي انا بطلع أصحيه عن اذنكم 
فوزيه: فطرت؟
محمد: لا الغاليه اقوم سلمان وانزل افطر معه 
فوزيه : لا تصيفون ؟
أول ما طلع محمد شالو البنات الجلال من عليهم 
الهنوف : حررررررر
العنود: الله وجهج احمر 
محمد وهو يصارخ : لا والله مو حر المكيف فوقج بس عاااااااااش مصرف 
الهنوف الله العالم بحالها أما البقيه فقامو يضحكون عليها.






اتمنى يعجبكم الجزء أنتظر ردودكم ....
++++++++++++
الجزء الثالث


للعلم فقط ..... ورد في القصه اسم اخو الهنوف طلال اللي يدرس بلندن
ولان الكاتبه اخطأت حبت تعدله وهو اسمه عبداللطيف... اترككم مع الجزء الجديد




محمد طلع فوق غرفة سلمان دخل عليه الغرفه باااارده وظلمه قرب عند راسه 
محمد:سلماااان سلماااان ويعلي نبرة صوته سلماااااااااانووووه 
سلمان قام وهو متخرع : هاه هاه وش صار
محمد فتح الستاير وهو يضحك:قوووم يلا
سلمان:محمد ؟؟ وش جايبك صاير شي
محمد: لا سلامتك ماصاير الا كل خير ؟؟بعدين الناس يقولون حياك الله مو وش جايبك ؟
سلمان رجع انسدح وغطى نفسه بالفراش
محمد يجر الفراش : اقولك قوم ترجع تنام 
سلمان : حياك انسدح جنبي ادري قوموك غصب النوم فعيونك 
محمد: لااااا الرجال مخرف أقوم اجيب لك كاس مياي اصبه فوقك _وقام_
سلمان : لا خلاص قمت
محمد: ههههههه يلا اشوف قم غسل وجهك ويلا 
سلمان : انا بسبح رح اسبقني وانا بلحقك
محمد: ليه ان شاء الله سابق ولاحق على غفله لا يبى ما تمشي علي هالحركات يلا قوم وانا بستناك
سلمان ياخذ نفس : نقوم وامرنا لله 
قام سلمان ودخل الحمام قعد محمد الا يسمع نغمة رساله يقوم ياخذ جوال سلمان ويفتح الرساله ويضحك ويقعد يحوس بالرسايل الثانيه وهو كل شوي يضحك بصوت أعلى من الي قبله 
سلمان وهوفي الحمام : انت شفيك استخفيت قاعد تضحك بروحك
محمد: لا والله مااستخفيت قاعد أضحك على هالبنات ورسايلهم مساكين قاص عليهم 
سلمان وهو طالع من الحمام وفوطه على راسه ينشف شعره: تدري لوعو كبدي كل يوم والثاني طالعتلي وحده رصيدي خلص والثانيه والله مشتهيه هالجوال <<يقلد صوتهم 
محمد:هههههههههههه 
سلمان : لا وطالعتلي وحده هاليومين تقول تعال اخطبني كثرو الخطاب وانا اردهم 
محمد: هذا ما جنت يداك ههههه والله حاله الخطاب قامو يردون عشانك 
سلمان : والله ناوي اتركهم الصراحه لاعت كبدي 
محمد: الله يعينك عاد بنات شفكك منهم 
سلمان: هذا انت قلتها بناات
محمد: لا ياعمري أصابعك مو سوى 
سلمان يطالعه بنظره وهو رافع حواجبه: انزين قوم ننزل تراني ميت جوع 
محمد: يلا 
نزلو تحت سلم على أمه وقعد 
فوزيه : يمى العنود قولي لميري تجيب الفطور
العنود: ان شاء الله 
البنات أول ما سمعو حس الشباب قامو وطلعو للصاله الخارجيه (هي صالتين الداخليه تصميمها تراثي جلسه أرضيه وفيها تلفزيون وحتى التلفون القديم الي الأرقا تدور وصوته مزعج تصميمها تراثي بس حلو وراقي أما الخارجيه الي كان يفصل بينها وبين الداخليه باب خشب الي يشوفه يقول ديكور لان شكله قديم الي من فوق زي القوس بس الصاله الخارجيه عادي تصميم حديث بس متناسق مع الصاله الداخليه وفيها تلفزيون )
جاء الفطور للشباب وقعدو يسولفون مع فوزيه والبنات في الصاله الخارجيه فاتحين التلفزيون وسوالف وضحك 
شوي الا تجي بدور تسلم على البنات وراحت قعدت في الصاله الداخليه <<لازم تروح تتناقر مع فيصل 
والا تجي الريم ودانه وشهوده ومنى وشوي الا يجي الجد<<< يعني العائله كلها اكتملت 
بدور:يبى خلاص ان شاء الله بكره بنروح البر 
الجد: أي ان شاء الله بس انتو خلكم جاهزين
شهد: جدي بنروح البر بكره 
الجد: أي ان شاء الله 
شهد: بننام 
الجد: أي بننام 
شهد: هيييي وناثه 
بدور: ههههههه فديت الوناثه لا طلعت من فمج 
العنود: جدي خلاص ميه بالميه رايحين بكره للبر 
سلمان : انتو شفيكم كلتو ابوي اليوم
العنود: ترى مثل ماهو ابوك تراه جدي 
سلمان : وينج انتي تتكلمين من خلف الكواليس 
العنود قامت ووقفت عند الباب : هلا والله ادري انك ماتقدر تسمع صوتي ولا تشوفني 
سلمان بطناز : هههههههه 
العنود: مالت تطنز بل عليكم الى الان ما خلصتو فطور
محمد: أقول سكتي بس انتي يا أم لسانين الحين يجينا مغص 
سلمان :عادي أنا متعود البركه في اختي ما تقصر كل يوم طاقتني بعين وياليته على شي مسكين انا غيرانه لاني أضعف منها
بدور:أناااا بدور اغار منك انت ههههههه حللللوه النكته
سلمان :بدوووووووور منو الي أكل صندق الكتكات بأسبوع وااااحد
العنود: الله عميمه بأسبوع وأنا اقول شفيج ماتنه هاليومين وتغمز لسلمان 
سلمان: حتى اسبوع ما كمل 
بدور : والله ما أكلت منه الا حبه والباقي عنادا فيك وزعته على عيال الجيران 
سلمان: ايوااا عاش مصرف 
بدور: سلمانووو
فوزيه: بسكم خناق ماعندكم احترام لنا شطولكم شعرضكم ولسانكم شطوله الحين هالصغار شيقولون عنكم 
ريم: جده عاادي انا والعنود نسوي أكثر 
الجد: والله انتو ياعيال هالزمن ما ادري شلون
العنود: احنا لم نكن ولن نكن 
فوزيه: وشو وشو وشو ؟؟
محمد: أمي ما عليج منها الحين تقعد تتفلسف عليج 
فهد: أقول انا بطلع ارتاح شوي لاأذن الظهر قعدوني 
بدور: رح ارتاح يبى وانا علي اني اجي بنفسي أقعدك لأذن 
طلع فهد يرتاح شوي 
البنات قعدو يسولفون اما محمد وسلمان طلعو بره البيت<<شباب يموتون لو يقعدون في البيت 
اول ما اذن الظهر راحت بدور وقعدت ابوها وراح يصلي
فوزيه: يابنات قومو صلو 
الكل : ان شاء الله 
فوزيه: الهنوف وين اخوج ما اشوفه
الهنوف : يوم نزلت عندكم الصباح قال بروح عند عمتي منيره البيت كله بنات 
منى : ياحليله والله وكبر نوافو
بدور: متوسط بعد شتبين عاد ياشين العيال في هالسن 
العنود: ههههه كلنا مجربين لا تخافين 
فوزيه : انزين عن السوالف والهذره الزايده قومو صلو وانتي ( تكلم العنود) قومي دقي على اخوج عبد الله قولي له يجي يتغدى عندنا 
العنود : ان شاء الله

البنات قامو يصلون والساعه 1 كان الغدا جاهز البنات تغدو في غرفة الطعام الما الرجال ويا جدتهم في الصاله الداخليه كالعاده بعد الغدا راح الكل يرتاح 
دلال الي كانت في غرفتها على النت تكلم لطوف صديقتها على الماسنجر 
القمره دلول : لا ياعمري وأنا بنت عبدالله وجدي فهد ال......
مشتاق لبلادي صعقت صاعقه مب صاحيه :.................<<<لا يفوتكم التعبير صاعقه بس المقصود انها انصدمت
القمره دلول : ألووووووووو وينج 
القمره دلول: لطووووف 
مشتاق لبلادي : هلا والله 
القمره دلول : وينج؟
مشتاق لبلادي : لا ولا شي تعالي شخبار العنود والهنوف بنات عمج
دلول القمور: والله الحمد لله كلهم بخير يسألون عنج
مشتاق لبلادي وصاعقه ثانيه فوق راسها : تعالي بغيت أسألج 
دلول القمور: امري 
مشتاق لبلادي : انتي مو قلتيلي ان عندج ولد عم يدرس في لندن 
دلول القمور : أي ليش تسألين
مشتاق لبلادي : لا بس أمس كنا في السوق واخوي شاف واحد سعودي وقام يسولف معاه اسمه عبد اللطيف قلت يمكن هو 
دلول القمور : ياحليله حتى ولد عمي اسمه عبد اللطيف لايكون هو
مشتاق لبلادي : يا سبحان الله رب صدفه خير من ألف ميعاد
دلول القمور: عاد يمكن مب هو 
مشتاق لبلادي : يمكن بس انا كنت ناويه اقولج تعطينا رقمه عشان أخوي يتعرف عليه 
دلول : ولا يهمج أشوف لج رقمه وأعطيج اياه 
مشتاق لبلادي : أوكي الغاليه تامرين بشي 
دلول القمور: سلامتج بتطلعين؟؟
مشتاق لبلادي : أي أشوفج الليله 
دلول القمور: ان شاء الله يالله حتى انا بطلع اليوم بنات عمي متجمعين عندنا من الصبح وبكره بنروح البر فعشان كذا بروح انام عشا السهره اليوم 
مشتاق لبلادي : هههههه سلمي عليهم كلهم وحبيلي راس جدتي فوزيه وقولي لها مشتاااق لها واااجد
دلول القمور : تقصدين جدتي ومشتاقه مو مشتاق ما اسرع لندن قلبت كلامج
مشتاق لبلادي: ههههههههه اوكي اشوفج الليله
دلول القمور: ان شاء الله يالله مع السلامه 
مشتاق لبلادي: سلاااااااااام 
وسكرت النت وراحت حطت راسها ونامت 
الساعه 9 ليلا الكل كان مختبص ويجهز الأغراض والكل كان يصارخ من جهه
فوزيه: الهنوف كلمتي أخوج 
الهنوف : أي قال بيجي هو ونصور بعد شوي
فوزيه: وعمتج ماراح تجي 
الهنوف: ماادري عنها 
فوزيه: بدور قومي كلمي أختج شوفيها متى بتجي 
بدور: يمى تو الناس شوي وأكلمها 
العنود قاعده تحت التلفزيون : ياهوووووووو يا عالم ماأحد جوعان 
بدور: انا ليه ناويه تسوين عشا سويلي معاج
الهنوف : أي احلمي 
العنود: والله مشتهيه شابوره ونواشف 
منى: والله من زمان عن النواشف حقتنا
الهنوف : ههههه تذكرون اول فطورنا وعشانا نواشف
العنود: أي والله تيبست بطونا 
بدور: بس وناااسه 
دلال وهي داخله عليهم : السلام عليكم 
الكل : وعليكم السلام 
دلال : منى روحي لأمي تبيج 
منى: وينهي ؟؟
دلال : في البيت 
منى : انا روح برجع وابي ألقى العشا جاهز
العنود: مدام فيها عشا نادي ستات الحسن ريمو ودانو
منى: ان شاء الله 
راحت منى الا تشوف ريم ودانه جايين 
منى: ترى البنات يستنونكم بسوون عشا
ريم: واكيد العنود قالت ناديهم عشان يساعدونا
منى وهي تضحك: أي
ريم: اختي وانااعرفها 
دانه : وانتي وين بتروحين؟
منى: امي تبيني أشوف شتبي وبجيكم 
طلعت منى عند أمها الي كانت في غرفتها والبنات راحو بيت الجد دخلو عليهم الصاله 
ريم ودانه : السلام عليكم 
الكل: وعليكم السلام 
العنود : أنا مشتهيه فول 
بدور: فول اخر الليل انتي ناويه علينا 
العنود: والله انا بسوي واتحداج لو ما أكلتي 
بدور: لا تخافين أنا باكل باكل بس قلت اخاف بطونهم تعورهم 
دانه: لا ماراح تعورنا 
ريم: انزين يالله قومو 
الجده وهي داخله عليهم: وين تقومون ؟
العنود: بنسوي عشا 
الجده : وش بتسوون
دلال: بنسوي نواشف 
بدور: يمى وين ابوي 
فوزيه : الحين الساعه 9 ونص أكيد تلقينه نايم 
ريم: الله ينام من ألحين 
بدور: افا عليج ابوي من الي يتبعون قاعدة نامو مبكرا تصحو مبكرا ماتشوفين وجهه منور كأنه بو 30 سنه 
فوزيه: أي 30 يا حافظ والله طول يومه نايم والا قاعد عند هالبعارين 
دانه: حرام عليج ياأمي فوزيه اما طول يومه نايم ؟؟؟
العنود تغمز لبدور: اذا جدي ولد 30 ياعمري جدتي بنت 20 
فوزيه: تطنزين علي يا بنت عبد العزيز
العنود: ينقص لساني اذا تطنزت اصلا انا من اكون عشان اتطنز عليج 
دلال : عاد كلش ولا جتي بعد عمري قمر ولا حتى قمر 14 
العنود تغني : أحلى من القمر هي وأحلى يمكن شويه <<وهي تطق أصبع 
فوزيه: اما انتي ما ادري من وين تجيبن هالكلام الحلو
العنود: أعجبج هاه ؟؟
فوزيه : الا وين منى عنكم ؟
دلال : راحت عند امي تبيها 
فوزيه: انزين يلا قوموا سوو العشا بدور دقيتي على أختج 
الا يرت التلفون 
بدور: اكيد هاذي منيره 
الهنوف كانت جنب التلفون وترفعه : نعم 
منيره: السلام عليكم 
الهنوف : وعليكم السلام عمرج طويل 
منيره: شتحشون فيني 
الهنوف : حرام عليج توها امي فوزيه تسأل عنج 
منيره: يابعد عمري هالأم عطيني اياها 
الهنوف: جددددده عميمه تبيج ..
بدور: فتحي السبيكر ..اقول منيره وينج ترى بيفوتج نص عمرج 
منيره: لييييه شمسوين
العنود: عميمه فووووووول 
منيره: مالت عليج يابديييييييير وتعرف تظنز بعد
كلهم ضحكو لانهم يعرفون ان منيره ما تحب الفول 
فوزيه : اقول سكري ذا حق الصوت وخليني أكلم بنتي 
بدور : يمه هذا اسمه سبيكر 
فوزيه : الي هو المهم سكريه 
الهنوف وهي تضحك : ان شاء الله 
البنات راحو المطبخ الي تسوي فول والي فاصوليا والي بيض والي تقص الجبن والي تسوي تونه والي تحط زيتون وجام ولبنه وزعتر وقشطه <<<بقاله على غفله كل شي كتبته 
العنود: يوووووووووو بقى التمييس 
الهنوف: دقو على السواق خليه يروح يجيب 
بدور: قوليله يجيب تميس بالجبن والسكر وعادي وبر 
ريم: حشى كل هذا بتاكلينه 
العنود: لا انا وياها 
دلال: بس هذا الي تبونه 
بدور : على ما أظن أي 
خذت دلال التلفون ودقت على السواق وقالت له 
دلال : خلاص ماتبون شي ماشيات 
بدور : كأني مشتهيه كبده 
الكل مات عليها من الضحك 
سكرت دلال : الحين في احد يبيع كبده في الليل 
العنود: الدبب الي مثلي ومثلها 
وقامو البنات سوالف وهبال <<<<يا حظهم ياليتني معاهم 
شوي الا جات منى وهي هاديه : السلام عليكم 
الكل مع بعض : وعليكم السلام ورحمة الله وبركاته 
العنود: شرفتينا ونورتينا يا أبله منى 
منى : وه اسم الله علي اصير ابله عشان يقوم الطناز علي 
ريم: معلمة ابتدائي ما فيه طناز
بدور: الله يسلمج الحين الابتدائي يتطنزون اكثر من الثانوي والمتوسط لا تخافين
المهم خلصو العشا وحطو السفره وتوهم قاعدين الا تدخل عليهم منيره : يالخاينين بديتو قبلي
شهد نقزت من مكانها : عميمه جت هيييييييي هييييييي سلمت على عمتها وقالت :جبتي رزان
منيره: والله اني داريه هالنقزه مب لي أي حبيبتي شوفيها عند الباب 
بدور: تفضلي 
منيره: لا تخافين من دون ما تعزمين حبت راس امها وسلمت عليها وقعدت
العنود: واحنا مالنا رب تسلمين عليها 
منيره: شف ميت يتكلم 
العنود: هههههههههه بس جاملي 
منيره : ولا يهمج السلام عليكم أجمعون 
فوزيه: وين عيالج خليهم يجون ياكلون 
منيره: لا تخافين متعشين وخالصين طلب لهم خالد من برجر كنج 
العنود: الله اشتهيته من زمان عنه 
فوزيه: اقول حمدي ربج الناس مب لاقين لهم لقمه ياكلونها وانتي قاعده تتشهين لي من اكل هالكفار 
العنود: يا كلمه ردي مكانج 
بدور : حدأصلا يذوق هالأكل ويفكر بمطعم صدق ماتستحين يا عنيده 
العنود: اييييييوه شوف عاد من الي يتكلم 
الهنوف : والله انتو الثنتين يبغالكم رجيم 
بدور: والله افكر اني اسوي بس مب الحين تو الناس لين ألقى الرجيم الي يناسبني 
العنود: لا لقيتيه قولي لي عشان ابدأ معاج 
ريم: اجل لا حجت البقره على قرونها 
منيره: الا وين خلود عنكم 
دانه : ناديتها قالت الحين بتجي 
فوزيه : يا شهد رزان تعالوا تعشو 
خلود: السلام عليكم 
الكل وعليكم السلام 
منيره : حياج خلود (وتوسع لها ) توني أسأل عنج 
خلود وهي تبوس منيره بخدها وهم قاعدين : والله توني مخلصه ترتيب الأغراض حق بكره 
بدور : والله فله اول مره نسويها ونطلع كلنا 
العنود: عيني بعينج بدووووووووور 
بدور : لا اااا قصدي يعني بننام وبنقعد أسبوع 
العنود: اييييي قولي كذا من الأول 
ريم : واااااااااااااااااااااااي 
دانه الي كانت قاعده جنبها : بسم الله شفيج 
ريم: ولا شي بس مستانسه 
فوزيه وهي فرحانه بجمعة بنات عيالها وبناتها وتشوف الفرحه في عيونهم: الله يجعلكم دووووم بفرح وسعاده ويرزقكم بالزوج الي يسعدكم وبالذريه الصالحه 
الكل الا منى :امييييييييييييييييييييييييييييين 
منيره :تمد صحنها لدلال : دلول حطيلي ملعقه تونه 
ريم: حطي ملعقتين أنا الي مسويتها تراها حلوه 
منيره : والله تعرفون تطبخون يا بنات اخوي بس ما تطلعون مهاراتكم 
الهنوف : ما تطلع الا في المناسبات 
العنود: تعرفين نخاف من العين اخاف يحسدونا الناس على طبخنا 
بدور : الا قولي أخاف نسمم الناس بأكلنا 
الكل : ههههههههههههههه

بعد العشا قعدو يتقهوون وعلى الساعه 12 كان فيصل ومحمد توهم داخلين 
سلمان أول ما دخل وشاف الأغراض مصففه عند الباب : الله الله الله الي يشوف يقول هذيله بينقلون عفشهم بيت جديد 
محمد: والابسافرون لمده سنه ما خذين كل شي يااانااااااس ياااااناااااااس 
بدور والعنود وهم جايين يركضون على صراخ محمد 
بدور : شفيك شفيك تصارخ 
سلمان : شهالعفش الي ماخذينه 
العنود : حق البر بكره 
محمد: كل هاذا 
بدور : أي شفيها 
سلمان : ما بقى شي ما خذتوه شهالسياره الي بتكفي 
منيره : بتكفي ان شاء الله هي سياره والا ثنتين 
محمد يسلم على عمته : شخبارج 
منيره : بخير انت شخبارك الله يا حميد كل مالك وتحلو زين البنات ما كلوك بعيونهم 
العنود وهي تطالعه من فوق لتحت : قولي عمي سلما ن يمكن اصدق اما محمد 
محمد: الي ما يغار ابوه حمار 
سلمان : هنود يابعد عمري انتي عااادي وهو من وين له هالجمال والوسامه غير انه مكتسبها مني وبعدين ان كلوه البنات بياكلونه عشاني واقف جنبه 
محمد: ياخوفي والله العكس يهربون من يشوفونك جنبي 
بدور : المهم هاذي وصاية امي لكم شيلو الأغراض ودخلوها السياره عشان الفجر احنا بنتحرك 
سلمان : تعالي عطيني كف احسن 
بدور: والله الكلام كلام امي مب كلامي 
العنود: عمي بساعدك لا تخاف 
بدور: وانا بشرف عليكم 
سلمان يطالعها من فوق لتحت : واذا ما عجبج الشغل يا المشرفه بدور 
بدور : مو مهم يعجبني أهم شي الأغراض تدخل 
سلمان : زين عرفتي ان الشغل مب لازم يعجبج 
منيره : يلا عن المناقر وشيلو الأغراض العنود روحي جيبي مفاتيح الجمس عشان يحطون الاغراض فيها 
محمد: رفع ثوبه وربطه على خصره وشال الشماغ وحطه فوق الطاوله: يلا سلمان على قول اخواننا المصريين استعنا عالشئى بالله 
سلمان هم رفع ثوبه : يالله 
بدور الي يشوف : بيذبحون ذبيحه 
العنود: عميمه يالله نساعدهم 
بدور : يالله 
منيره راحت للبنات الي في الصاله وقالت لهم يقومون ينامون عشان وراهم قعده من الفجر 
منيره بعد الحنه والزنه نامت عند دلال معاها بالغرفه وشهد ورزان معاهم 
أما دانه وريم بغرفة دانه والشباب الصغار فرشوا لهم في غرفة سلمان ونامو الي طبعا يوم دخل الغرفه بغى يذبحهم على العفسه الي كانو مسوينها مطلعين السوني والحاله <<<عاد هي بدون شي معفووووسه 
بدور في غرفتها ومنى في غرفتها والثنائي الي مستحيل يفترقون <<<ماشاء الله الهنوف والعنود في غرفة منيره ايام العزوبيه (قبل لاتتزوج وما غيروها لان منيره بين فتره وفتره تجي تنام عند اهلها والهنوف والعنود احيانا ينامون فيها اذا تجمعو بيت جدهم وبغو ينامون ) 
طبعا الجد والجده كانو نايمين من زماااااااااااااااااااااااااااااااااان 
بدور دخلت غرفتها واسبحت وبدلت وراحت لعند منى دقت عليها الباب 
منى : مين 
بدور فتحت الباب ودخلت : انا 
منى : هلا دخلي شفيج واقفه 
بدور مافيني الا سلامتج شخبارج
منى: الحمد لله زينه شفيج 
بدور: ما فيني شي انتي الي شفيج 
منى: وانتي شدراج ان فيني شي 
بدور وابتاسمه خفيفه على وجهها: قلبي قالي 
منى: بدور ما ابي افترق عنكم ابي اتم طول عمري معاكم 
بدور : ومن قالج ان احنا بنفترق الله لا يقوله ان شاء الله مايفرق بينا الا الموت وبعدين وش جاب طاري الفراق 
منى: اليوم وانتو تسوون العشا مو رحت عند أمي..
بدور: ايه قالت لج شي 
منى : أي ..قالت لي شي امي فوزيه قالت لها اياه 
بدوروهي تبتسم: عن سالفة الخطبه 
منى وهي منصدمه وبنفس الوقت مستانسه: تدرين 
بدور : أي قالت لي خالتي خلود لأنها كانت متوقعه انج بتقولين لي واذا تبين رايي وافقي تراه رجال زين ابوي سأل عنه صدق انه بعيد بس مو واجد يعني بنشوفج في الاسبوع مره
منى : بس خايفه
بدور: حد يخاف من الزواج الله ما عطاج من العنود 
منى :ههههههه ياحلوها هالبنت 
بدور: ايه هاذي منى الي أعرفها مو مكشره انا اول مره اشوف وحده تنخطب وتزعل 
منى: مب زعلانه بالعكس 
بدور: ايووواااا طلعي على حقيقتج 
منى : هههه يالزفته مب قصدي بس عشانه في الجبيل 
بدور : من بعد الجبيل كلها ساعه بينا وبينها على كل حال انتي فكري زين ومبروك مقدما 
منى وعيونها تغارق وهي تلم بدور : الله يخليج لي يارب ولا يحرمني منج 
بدور : بس عاد لا تصيحيني 
الهنوف دخلت تسبح والعنود قاعده تستناها عشان تدخل وراها وحاطه ديوان حامد زيد الصوتي وتسمع قصيده الأم 
الا يدق جوالها وتشوف الرقم : يااااربييييييييي وطنشت ودق مره واثنين وثلاثه 
العنود: يوووووووووووووه وتاخذ الجوال وترفعه : نعم؟؟
فيصل: نعم الله عليج السلام عليكم 
العنود: وعليك السم الي ياكل بدنك 
فيصل : استغفري حرام عليج 
العنود : حرمت عليك عيشتك أستغفر عشانك والله لو تموت
فيصل : مب عشاني عشانج أخاف الدعوه ماتستجاب وترجع لج وياكل السم بدنج
العنود: وه اسم الله علي انشاء الله في عدويني 
فيصل : لايكون انا منهم
العنود: الا قول اولهم 
فيصل: حرام عليج انا شسويت لج 
العنود: انت والنهايه معاك 
فيصل: ليه هو في بدايه عشان تصير في نهايه 
العنود: شوف تراك مصختها تراني صبرت عليك كثييير والله راح يكون لي تصرف ثاني يحسفك على الي قاعد تسويه قد شعر راسك 
في هالوقت تدخل الهنوف : هيه انتي شفيج تصارخين من قمة راسج مأثره عليج روحة البر بكره ترانا ما بعد نروح 
فيصل سمع الهنوف وهي تتكلم لان صوتها نوعا ما كان عالي : حركات والله بكره بتكشتون يلا بكشت معاكم أي بر ؟؟
العنود تأشر حق الهنوف اسكتي .. الهنوف استغربت واسكتت 
العنود وهي تكلم فيصل : وانت شدخلك 
فيصل : لا بس عشان نتقابل 
العنود: هذا الي كان ناقصني بعد
فيصل : تدرين قبل فتره كنت انا وأخوياي بنكشت وقلت لهم أنا الي بسوق عندي مكان فلله مسوي فيها زعيم وقعدت ادور فيهم من الفجر الين غابت الشمس وبعدين رجعنا لا بر ولا شي 
العنود: يعني تيتي تيتي مثل ما رحتي مثل ما جيتي 
فيصل استانس يوو شكلها اندمجت : أهااا عليج نور 
العنود : وهي تضحك والله الشرهه مب عليك عليهم هم الي مطاوعينك 
فيصل وهو مستانس: فديت هاضحكه الي ما بغت تطلع 
العنود الي انقلب وجهه احممممر يااربي انا شسويت : لو سمحت احترم نفسك مع السلامه انا مب فاضيه لك 
والهنوف الي مستغربه من اسلوب العنود وشكت انه فيصل وتحاول تسمع الصوت وحاطه اذنها عند الجوال وتتوعد في العنود 
فيصل: هييي تعالي وين بتكشتون أي بر 
العنود: وانت شدخلك؟
فيصل: قلت لج عشان اكشت معاكم 
العنود بضحه استهزاء : اتحداك 
فيصل : انزين انتي قولي لي وين وبتشوفين 
العنود: في النعيريه ياللله اتحداك
فيصل : عاد النعيريه شكبرها وين فيه بالضبط 
العنود: انت تعال بالأول وامسك الخط واذا وصلت ذيك الساعه اقولك 
فيصل: وعد مو اجي وتقصين علي وما تقولين لي 
العنود: وعد 
فيصل : اوكي تشوفين بكره 
العنود: نشوف 
فيصل : يلا تامرين على شي 
العنود: لا شكرا 
فيصل : انزين علىالأقل قولي سلامتك لهالدرجه قاسيه 
العنود: مع السلامه وعلى طول سكرت ما عطته فرصه ير 
الهنوف أول ما سكرت العنود : أنت هبله والا مجنونه والا مضروبه على راسج 
العنود: هههه لا هذا ولا ذاك 
الهنوف: ولا بعد تنكت 
العنود: مسويلي فيها مالت عليه وعلى وجهه 
الهنوف: يالزفته واذا جاء
العنود: ماراح يجي 
الهنوف : واذا جاء 
العنود:خل يجي ماراح يقدر يلقانا انتي من صجتج 
الهنوف: والله هالعيال ما عندهم ما اقدر كل شي يسونه 
العنود: يوو انتي مصدقه الحين يجي بكره يقول ما اقدر والاكنت مشغول يعني يطلع كذبه من هنا والا هناك 
الهنوف: طيب ما كأنج مصختيها داقه سوالف معاه تيتي تيتي والشرهه مب عليك وضحك
العنود: خذني بالسوالف الله يقطع بليسه 
الهنوف: اتني وهالسوالف الي ما تصبرين عليها بتودينا بداهيه 
العنود: لا تخافين يا ماما يلا انا بروح اسبح وانتي نامي ترى ورانا قومه من الصباح
الله أكبر الله أكبر .........................لا إلاه الا الله 
أذان الفجر وكالعاده بو عبد العزير قايم من اذان الفجر 
بو عبد العزيز: يالله صباح خير يافتاح ياعليم افتح ابواب رزقك ورحمتك في هالصباحيه لا إلاه الا الله 
دخل على سلمان ومحمد وقعدهم للصلاه وشاف نصور ونواف وهم قعدهم 
فوزيه من جهه قامت توضأت وصلتوراحت تقعد البنات راحت لبدور تقعدها 
العنود صحت على صوت المنبه : الهنووووف الهنووووف وتهزها 
الهنوف : هاااااااااه
العنود: قومي ترى اذن يالله 
الهنوف وهي تتمغط : برررررررد 
العنود: الجو قام يبرد اكيد البر جوه حلو 
الهنوف تاخذ نفس : واااااي ماتتصورين شقد مستانسه على هالروحه على انا كل سنه نروح بس ماادري هالسنه احس غيير 
العنود: عشانها اخر سنه 
الهنوف: اسم الله علينا ليه اخر سنه 
العنود: يالخبله اخر سنه تروحين البر وفي مدرسه 
الهنوف: ههه كلن في قلبه شقى ليله 
الا تدخل فوزيه : السلام عليكم 
البنات وعليكم السلام 
فوزيه : صبحكم الله بالخير ها قعدتو 
العنود والهنوف : الله يصبحج بالنور 
الهنوف : أي قعدنا أمي 
فوزيه : صليتو ؟؟
الهنوف : لا ما بعد ألحين بنقوم 
فوزيه: انزين يالله قومو وطلعت 
قامت العنود توضت وصلت وعقبها الهنوف العنود بع ما خلصت فتحت الدريشه وقعدت علىالسرير والهو الي يجي من الشباك يحرك شعرها 
الهنوف بعد ما خلصت صلاه: واااااي الجو يجننننن 
العنود: يجنن وبس 
وتنسدح الهنوف على السرير وتغمض عيونها الله ياليت ندى ويانا 
العنود: ايو الله هالخبله ليش ما قعدت هم رايحين للشغل 
الهنوف : عشان لجين صديقتها بتتزوج
العنود: الحين الي بتتزوج هي لجين ؟
الهنوف: أي اجل مين تحسبين؟
العنود: والله ما ادري بس ماتوقعتها هي ياحليلها الله يوفقها 
الهنوف : امييين 
الا تخل عليهم بدور الله الله شصاير بالدنيا قايمين لا ونشيطين بعد
الهنوف والعنود: بسم الله 
بدور: شايفين جني 
العنود: لا ولد عمه 
الهنوف: خرعتينا 
العنود: الناس يقولون صباح الخير 
بدور: وانتو وجيهكم وجيه صباح خير أمي تناديني يالله بسرعه تجهزو وطلعت 
الهنوف: ياحليلها هالعمه والله مو محلي البيت الا وجودها 
العنود: انا عن نفسي ما اطب البيت اذا كانت مب هنا الصراحه هي الوحيده الي تعطي جو 
الهنوف : فديتها 
العنود: عن التفدي ويالله قومي تجهزي 
خلصو ونزلو تحت وكان الكل متجمع شهد ورزان داايخين وقاعدين على الكنب ومغمضين عيونهم وناصر ونايف داخلين طالعين مب عارفين شسوون والشباب يرتبون الغراض الأخيره 
سلمان : على كثر أغراض أمس ولا في بعد زياده 
فوزيه : قاعدين فوق راسك والا شايلهم على ظهرك ما بضرونك قاعدين في الشنطه 
سلمان : قلتيها في الشنطه والشنطه وين فس سيارتي 
بدور: الله يرحم سيارتك عاد انا حاطه اغراض مالها داعي بس عشان اثقل على سيارتك 
العنود: وييييييي عمه شهالنذاله 
فوزيه : بد ِير عن المناقر والخناق بس بدت من صباح الله خير 
على الساعه 5 ونص الكل ركب السياره 
فوزيه وفهد مع شهد ورزان في الوانيت ...سلمان في الجيب حقته ركب معاه منيره ومنر ودلال وخلود وبدور 
ومحمد في الجيب مع الهنوف والعنود وريم ودانه وناصر ونايف والشغلات مع السواويق في سياره 
طبعا في البدايه كله هبال بعدين شوي شوي ركد الجو ونامو الا سيارة سلمان الهبال قايم شلون مايقوم وبدور وسلمان موجودين ..اما سيارة محمد بعد السوالف كلن حط راسه بجهه ونام الهنوف تمت مغمضه عيونها فتح محمد الراديو وطلعت اغنية محمد عبده اختلفنا مين يحب الثاني أكثر 
واتفقنا اني اكثر وانك اكثر 
فتحت الهنوف عيونها محمد انتبه لها : ازعجتج؟
الهنوف : لا عادي شدعوه أصلا ما كنت نايمه ؟
لفت وجهها على الشباك وهي تطالع الشمس واشعتها على الرمل المنظر مرره حلوو والأغنيه من عدد رمل الصحاري أكثر وأكثر محمد يطالع بالهنوف من المرايا ويدندن مع الأغنيه رفعت الهنوف عيونها على المرايا وطاحت عيونها بعيونه والأغنيه وكل قلب له حبيبه وانت محبوبي وتدري ومحمد على صوته في المقطع هذا 
الهنوف نزلت عيونها بسرعه وقلبها دقاته قوت وهي مو عارفه شتسوي كل الي سوته قامت تسب في العنود انا اقولها خلينا نروح مع عمي سلمان تقولي لااااا لااا مع محمد احسن هناك زحمه ياربي شهالحظ طول الوقت حاط عيونه علي كاني بسجن يراقب كل حركه اسويها الا يدق جوالها فرحت الهنوف يوم شافت ان ندى المتصله 
الهنوف : هلا والله 
محمد على طول قصرالصوت 
ندى: شخبارج ولا تسألين 
الهنوف : امدى توكم رايحيين 
ندى : أي قولي تبين الفكه 
الهنوف : حرام عليج والله يا ليتج معانا 
ندى :ان شاء الله مره ثانيه 
الهنوف : شخبار امي وابوي
ندى : الحمد لله كلهم يسلمون عليج وينج غريبه قاعده هالوقت 
الهنوف : في السياره رايحين للبر 
ندى : الله يهنيكم 
الهنوف: وانتي شعندج قاعده من الحين 
ندى : على قومتي الفجر ولا جاني النوم قلت اكلمج 
الهنوف: انزين لا أطول عليج سلمي على امي وابوي وعمي وخالتي 
ندى : ان شاء الله وانتي سلمي علىالكل 
الهنوف : يوصل يالله مع السلامه 
ندى : مع السلامه 

محمد وقف عند محطة بيعبي بانزين قبل لا ينزل الهنوف تبين شي ولو سمحتي لا تقولين لأ
الهنوف وضحكه خفيفه : لا ماني مشتهيه 
محمد: يلا عاد عن خاطري 
الهنوف وهي رايحه فيها كأنه مصخها اليوم : مشكووور
العنود : لو سمحت جيب 2 حليب كاكاو 
الهنوف فرحت ومحمد: بسم الله انتي متى قعدتي 
العنود: توني 
محمد: أي سمعت طاري الاكل شلون ما تقوم 
الهنوف : هههههه
محمد في قلبه فدييييييت الضحكه : بس حليب يالأطفال 
العنود: أي لو سمحت يالكبير 
نزل محمد وجا ب حليب وعصيرات وخرابيط حق البنات والشباب الي ورى 
على الساعه 7ونص 8 كانوا واصلين والكل فرحان ومستانس ومتنشط العيال يراكضون مع ان الحو بارد والحريم دخلو المطبخ عشان يجهزون فطور والشباب قامو ينزلون الأغراض والشغالات يرتبون 
شهد: رزان سوفي الأنانب حلللللوه 
رزان : أي حلوه بييييضه 
شهد: قومي ناخذها 
رزان : أخاف تعظ
شهد: لا جدي يقول هم يحبوني ما يعضوني 
شهد متعوده دايما تجي عند الارانب وتشيلهم المهم وقامو يلعبون 
العنود راحت جابت الكاميرا وقامت تصور الجمال والأرانب والبنات وهم يلعبون 
بدور وهي تصارخ : بنااااااااااااات يلا الفطور 
العنود: يلا يلا جايين 
بدور: اذا خلص ترى مالي دخل 
الهنوف : يلا العنود 
العنود: يلا قدامي بروح اصورهم 
دخلت الخيمه وصورتهم وهم ياكلون 
فوزيه : تعالي فطري وخلي عنج التصوير لاحقه 
العنود : ان شاء الله ..سكرت الكاميرا وقعدت تفطر بعد الفطور الحريم قعدو في الخيام والعيال يلعبون والبنات قامو يدورون حول المخيم أما الشباب ويا جدهم حطو راسهم ينامون عشان يرتاحون شوي 
العنود : اما هالأرنب عاجبني بروح اجيب جوالي وبصوره راحت خذت الجوال ولقت 5 مس كول و3 رسايل المكالمات كلها من فيصل فتحت الرساله الأولى ( وينج ردي ) 
الرساله الثانيه : ( أبيج ضروري بس دقيقه )
الرساله الثالثه( براحتج بس حبيت أقولج اني ماراح اقدر اجي اليوم عندي ظروف بس ان شاء الله بكره )
العنود ماتت من الضحك : عاد أنا الي مصدقه انك بتجي 
وقامت رسلت له ( ههههه مسكين عاد انا الي مصدقه انك بتجي ادري بس تفلسف أقول بس اقعد في مكانك ولا تقول شي الا وانت قده )



الساعه 4 العصر 
نايف وناصر كانو يلعبون في الدبابات العنود أول ما سمعت صوت الدبابات نقزت من مكانها وطلعت بره تصارخ: نويييييييصر نوااااااااافوووووووو 
ولا من مجيب رجعت الى ادراجها 
الهنوف : والله مصدقه روحج الحين بيسمعونج 
ريم: حتى لو سمعوا ماراح يرجعون 
العنود: وجع بس أوريج فيهم اذا مسكت الدباب والله ما أتركه 
فوزيه : حشا مو بنت صبي لا بالله صبي 
العنود: ألحين الي يركب دباب يصير صبي 
فوزيه : أي صبي اجل الدبابات حق البنات 
الهنوف: جده لا بس حق البنات والعيال عادي
فوزيه: أي دافعي عنها حتى انتي وياها نفس الطقه 
العنود: انزين انا بطلع بتمشى بره أغير جو 
الهنوف : وانا معاج 
بدور : تغيرين جو والا عشان اول ما يجون تاخذين الدبابات 
العنود وهي طالعه : والله ما جات على بالي الفكره زين منج قلتي 
طلعو يتمشون وطبعا بجلا لاتهم الا محمد وسلمان عند السياره 
العنود تتقدم لهم : وين بتروحون ؟؟
سلمان : بنصيد ضبان 
العنود: احللفففففف
سلمان: والله تخاوينا 
العنود: يالله احسن من القعده 
الهنوف : هيييي تعالي وين رايحه 
العنود: وياهم يالله تعالي نغير جو 
الهنوف خذت حجابها الي كان على كتفها تحجبت وتلثمت وحطت الجلال وركبت السياره 
سلمان : مالكم داعي مع هالجلالات 
العنود: اجل نطلع كذا 
سلمان : عادي بر 
الهنوف : لا أحلف قل والله واذا شافنا احد 
سلمان : ما غير بيتخرع 
العنود: والله انك شايف بنفسك مقلب ومصدق روحك بزياده ..من زينك ألحين
سلمان : ول ول ول كلتنا ماقلنا شي
محمد:ههههه ما حد قالك تكلم عاد كلش ولا جمال العنود قيس نسى ليلى يوم شافها 
العنود: شف تطنز بعد انت الثاني 
الهنوف : والي مايطول العنب حامض عنه يقول 
العنود: تحمد ربك وتبوس يدك وجه وقفا اذا جاتك وحده مثلي 
سلمان : في هاذي صدقتي 
العنود: احم احم عمي تعال انت من صجك بتروح تصيد ضبان 
سلمان : شفيج مب مصدقه أي والله بنروح
الهنوف: وان شاء الله بتاكلونه 
سلمان : اشرايج اجل نصور معاه 
الهنوف والعنود: وععععععععععععععععععععععععع
محمد وسلمان : ههههههههههههههههههههههههههههههههههههه
الا العنود تلمح دبابين : محمد والي يعافيك وقف 
محمد: شفيج : هذا نويصر ونوافو 
محمد يدق لهم بوري( هرن) بيييييييييييييييييييييييييييييييييييب 
شوي الا نصور نايف جاو العنود على طول نزلت نصور يلا انزل 
ناصر : نعم نعم لا ياماما 
العنود: نصور والي يعافيك حرام عليك والله خاطري اركب 
سلمان : خلها تركب 
ناصر : بشرط
العنود: والله وخوش نويصر يتشرط يالله وشو؟
اركب وراج 
العنود: بس من عيوني عمي يلا معاي 
سلمان: وين معاج 
العنود: اركب في حق نواف وهو وراك 
سلمان : لا مالي خلق روحي انتي 
العنود: سلمااني عن خاطري بعدين ما عندي محرم 
محمد: انزين اخوج اولى 
العنود: اعرفك لو احن من اليوم لين بكره ما جيت يالله عمي لا تردني 
سلمان : وانا اقدر يلا ونزل 
الهنوف نزلت من السياره عاد لا تطولون احنا مب فاضيين نستناكم 
العنود: لا تخافين خمس دقايق 
الهنوف تورطت وانا هذا حالي كل مره كذا هالبقره العنود ما تفكر وييييي كان خذتني انا لا على طول سلمان 
محمد: هههههه خلتج وراحت عاد العنود ماتصبر 
الهنوف : هههههه لا عادي 
محمد: ممكن سؤال 
الهنوف الله يستر : أي تفضل 
محمد : ليش اذا كان سلمان معانا تصرين هبله وعادي أما اذا كان مو موجود تصرين هاديه والا بس سلمان الي يوسع الصرد
الهنوف وجع هذا سؤال يمسئل المجنون يعرف يجاوب عليه : ههههه لا شدعوه بس متعوده عليه 
محمد: ممممممممم عقبال نا تتعودين علينا 
الهنوف ساكته راحت تتمشى شوي بعيد عن السياره محمد خذ الجريده وقعد يقرأ وعيونه كل شوي تشوف الهنوف ..... الهنوف قعدت على الأرض وتلعب بالرمل شوي تلف وجهها وتصرخ بأعلى صوت : وااااااااااااااااااااااااااااااااااااااااااااااااا ااااااااااااااااااااااا محمااااااااااااااااااااااااااااااااااااااااااد 
محمد أول ما سمع صوتها نزل من السياره على طول وراح لها ......؟؟؟؟؟



ياترى الهنوف شنو شافت .....ومحمد وش راح يسوي 
عاشق بلادي ليش انصدمت يوم دلال قالت اسمها ...
فيصل راح يجي فعلا والا بس كلام مثل ما قالت العنود 
ومن الشخص الي راح يجيهم 
ووووو..... وتساؤلات كثيره ان شاء الله في الجزء الجديد نعرف حلها




الجزء الرابع 


الهنوف ساكته راحت تتمشى شوي بعيد عن السياره محمد خذ الجريده وقعد يقرأ وعيونه كل شوي تشوف 
الهنوف ..... الهنوف قعدت على الأرض وتلعب بالرمل شوي تلف وجهها وتصرخ بأعلى صوت : وااااااااااااااااااااااااااااااااااااااااااااااااا ااااااااااااااااااااااا محمااااااااااااااااااااااااااااااااااااااااااد 
محمد أول ما سمع صوتها نزل من السياره على طول وراح لها ......؟؟؟؟؟
محمد وهو خايف : شفيج؟
طبعا الهنوف نقزت من مكانها وطرااااااااااااااااااااااااخ تصقع في محمد الي كان واقف قدامها مع الخبصه والخوف طاح اللثام من على وجهها وطبعا طاحت عيونها بعيونه وعلى طول نزلتها وراحت تركض للسياره وهي ميته صياح .... محمد يوم شاف الجربوع مااااااات من الضحك 
الهنوف وهي داخل السياره : وجع الحين انا أصيح وهويضحك 
محمد جاها وطل عليها من الشباك حق السايق وهو يضحك طبعا: ألحين هالصراخ كله عشان الجربوع؟؟
الهنوف ساكته ومن الخوف بس تشهق 
محمد كسرت خاطره يوم سمع شهاقها : طيب خلاص ما صار شي هذا وانتي بس شفتيه شلون لو شفتي الناس وهم ياكلونه 
الهنوف كل الي سوته انها رفعت عيونها الي كانت كلها دموع وتمسحها وعطته نظره معناها ( ولك وجه تتكلم ) 
ورجعت لفت وجهها عنه الا العنود وفيصل راجعين وصلو وهم ميتين من الضحك 
العنود: هههههههه فزت عليك 
فيصل : أي قصي علي ماشيه قبلي وتقول فزت 
العنود: المهم فزت بعدين انا بنت لازم النساء اولا بعدين الرجال 
نواف: لاااا النساء اولا مب في السباق 
ناصر : منقهر عشان فزنا الحمد لله اني عطيتج الدباب 
العنود: شفت أفا عليك وانا العنود 
الهنوف كانت في السياره وساااكته ومحمد بدون تعليق 
سلمان : شفيك انت ساااكت ؟؟
العنود: بلعتو لسانكم 
محمد: ما فينا شي يلا نرجع ما بقى شي وتظلم الدنيا 
العنود وسلمان حسو ان السالفه فيها ان بس مشو الأمر طبيعي دخلو السياره والشباب الصغار وراهم بالدبابات 
العنود تهمس للهنوف: شفيج؟
الهنوف : ولا شي 
العنود: اصغر عيالج تقولين لي ولاشي 
الهنوف: مو وقته
العنود: محمد سوالج شي ؟
الهنوف: لا 
العنود ناظرت الهنوف نظره تعجب وسكتت
محمد يبي يخلي الأمر طبيعي اهو السالفه ما تفرق عنده بس الهنوف هي الي تضايقت 
محمد: هاه العنود بردتي خاطرج
العنود: افا عليك وانا العنود شلون ما أبرد خاطري 
فيصل: الهنوف تبين اتسابق وياج وأخسر عشان تبردين خاطرج وتستانسين زي بعض الناس 
العنود: نعم نعم نعم الحين انت خسران بس عشان استانس وابرد خاطري 
الهنوف :ههههههههههه الله يعينك على لسانها 
محمد استانس يو اضحكت : الله يعينك وبس الا الله يفكك من لسانها 
العنود: بعد انتو الاثنين تطنزو عاد كأنكم مصختوها اليوم شايفيني مهرج على غفله 
سلمان : من عاب ربي بلاه ألحين مب بس انا كلكم
عاد الله يعينهم على لسان العنود طول الطريق 
فوزيه : وينهم هذولا بتظلم الدنيا وهم ما جاو 
بدور : شكلهم جاو اسمع صوت سياره 
ريم قامت وطلت : دانووووووووو جاو العيال قومي ناخذ الدبابات 
دانه نقزت : حلفي يلا بسرعه 
دلال: هييييي انتي وين طالعه كذا ترى محمد موجود
دانه:يوووووووووو أكيد بيدخل داخل 
بدور: والله حاله تعالي معاي 
دانه خذت حجاب وتحجبت وطلعت ورى بدور 
بدور : السلام عليكم 
الكل: وعليكم السلام
العنود: عميمه فاتج نص عمرج ما بقى الا النص
بدور : اسم الله علي وش صار 
العنود: تسابقت مع عمي وفزت عليه 
سلمان : طبعا بتهاون مني عشان ما اكسر بخاطرها 
محمد: انت مصر يعني ؟؟
سلمان يغمز له : ابي اشوف شتسوي 
العنود بطناز: هههههه عنااد ماراح أسوي شي 
بدور انزين دخلو عشان احنا نطلع نلعب على راحتنا 
محمد: وهو رايح للخيمه : أنا داخل بدون مطرود
سلمان : انا عادي حلال على الكل 
بدور: لا والله 
محمد: سلمااااااان تعال جدي يبيك
بدور: جات من الله 
سلمان : يعني مب مني وراح
المهم البنات قعدو هبال وقت المغرب وقفو عشان الصلاة ورجعو مرره ثانيه حتى خلود ومنيره لعبو مابقى الا شوي ويخلون فوزيه تركب الدباب بس عاد خوف العجايز وما يسوي ..
بعد العشا كلن دخل خيمته ورتبو حق النوم وقعدو سوالف وشوي شوي كل وحده تنسدح وتنام يعني على العشر الكل كان نايم لانهم على قومتهم الصباح 
العنود بصوت واطي : الهنوف نمتي 
الهنوف : لا 
العنود: فيج حيل نقوم نطلع بره
الهنوف: مو برد
العنود: عادي 
الهنوف : يلا 
كل وحده خذت لها دقله وحطتها عليها وطلعت 
الهنوف: برررررررد
العنود : الا موووووت بس عادي 
الهنوف :والي يسلمج خل ندخل بررررررد
العنود: هههههههه
الهنوف : شفيج تضحكين؟
العنود: صوتج يضحك وانتي تقولين برد
الهنوف: صج ما عندج سالفه 
العنود: الا عندي 
الهنوف : وش هي ؟
العنود : شفيج اليوم العصر يوم رجعنا انا وعمي كنتي معصبه
الهنوف : منج حظرتج مخليتني مع محمد ورايحه 
العنود: طيب عادي 
الهنوف : لا احلفي انه عادي 
العنود: والله 
الهنوف تطالعه بنظره 
العنود: شفيج تطالعيني كذا 
الهنوف : ولا شي
العنود: ترى أمزح بس صدق محمد قالج شي أو سوالج شي
الهنوف : شفيج انهبلتي
العنود: أجل ليش كنتي تصيحين 
الهنوف: أقولج بس ما تضحكين 
العنود: قولي يلا 
الهنوف: حظرتج يوم رحتي مع عمي حسيت مالها داعي قعدتي في السياره ونزلت وقعدت على الأرض ألعب بالرمل شوي ألف وجهي وأشوف ذاك الجربوع الي طار عقلي يوم شفته
العنود : هههههههههههههه جربوع
الهنوف : يالزفته لا تضحكين
العنود: شسويتي 
الهنوف: يعني شرايج قمت أصارخ 
العنود: شسوى محمد ؟
الهنوف: طبعا انا نقزت من مكاني ومحمد جا ء يركض وطرااااااااخ
العنود: صقعتي فيه ؟
الهنوف وهي مستحيه وخف حماسها : أي 
العنود: حللللللللللللللللللفي ؟
الهنوف: والله 
العنود وابتسامه شاقه وجهها : وش صار شافج؟
الهنوف : أقولج صقعت فيه تقولين لي شافج ؟؟شرايج يعني ؟؟
العنود: هههههههههههههه عشان كذا قمتي تصيحين 
الهنوف : هذا شي
العنود : بعد في شي ثاني ؟
الهنوف : رجعت السياره وقام محمد يضحك ويتطنز علي 
العنود: والله ما يستحي بدال ما يهديج قام يتطنز ؟
الهنوف: شفتي ؟؟ مع وجهه
العنود: بس من قده شاف الهنوف ؟
الهنوف : تطنزين 
العنود: لا والله ما اتطنز .
الهنوف: انزين يلا قومي ندخل أطرافي ما احس فيها من البرد
العنود: ويييييي لا تموتين علينا يلا خل ندخل 
الهنوف: والله لو ماني بردانه كان طلعت دي وضربتج ؟
العنود: الحمد لله البرد رحمه 
دخلو داخل الخيمه وناموا




الفجر قام الجد فهد وقوم العيال معاه وفوزيه قومت البنات طبعا اخر من قام كانت العنود والهنوف 
قامو وجهزو الفطور وعلى شروق الشمس قامت العنود وخذت الكاميرا حقتها وطلعت بره شافت الشمس وهي تشرق وقامت تصورها مع الصحرا كان شكلها رووووعه تذكرت أبوها وأمها 
العنود: وييييييييي ولا يدقون يسالون خذت الجوال الي كانت حاطته في شنطة الكاميرا فتحته ولقت 
مس كول من أبوها وعلى طول دقت عليه 
العنود: ياااربي يكون صاحي عشان ما أزعجه 
عبد العزيز: هلا وغلا 
العنود والابتسامه على وجهها : هلا فيك يالغالي شخبارك ؟
ابوها : والله الحمد لله بخير دامني سمعت صوتج شخبارج وشخبار أختج؟
العنود: الحمد لله بخير ومستانسين مو ناقصنا الا وجودك انت وامي الا شخبارها 
ابوها : الحمد لله بخير وتسأل عنكم انتم شخباركم مع البر
العنود: والله مستانسين مووووت 
ابوها : الحمد لله ان شاء دوووم يارب ال وينج عنهم ما اسمع حسهم 
العنود انا قاعده بره هم في الخيام 
ابوها : انتبهي لنفسج انتي واختج وسلمي على الكل 
العنود: يوصل يبى وانت سلم على امي 
ابوها يوصل يالغاليه يلا تامرين بشي 
العنود : سلامتك يبى 
ابوها : الله يسلمج يلا مع السلامه
العنود : مع السلامه 
سكرت الجوال وانسدحت على التراب : يووو بااارد بس حلو وقامت تطالع السما الا يدق جوالها وتشوف الا الهنوف متصله 
العنود: هلا الهنوف 
الهنوف: وينج ؟
العنود: قاعده بره أصور 
الهنوف : الي يشوف هاذي صحفيه وبتسوي تقرير 
العنود: والله كل شي جايز وانتي شحارج 
الهنوف: انزين يلا تعالي 
العنود: لا الحين بجي سلاااااام 
سكرت الجوال وهي الى الان منسدحه ويدق الجوال: يووووووووووووو حشا ما صارت قلت لهم الحين بجي 
رفعت الجوال : هذاني جايه خلاص قمت 
فيصل: قعدي مكانج أنا الي جاي 
العنود وهي منصدمه : فيييييييصل؟؟
فيصل: ايه فيصل شفيج متخرعه ...صباح الخير 
العنود والى الان الصدمه ماثره : هلا صباح النور <<<<طاقه الميانه الأخت 
وين الي بجي هااااااا حسبالك صدقت يوم قلت عندي ظرف ترى ما تفوت علي هالحركات يا بابا 
فيصل: يا عيون بابا انتي انا في الطريق جايكم 
العنود بطناز: ايه صدقت 
فيصل : والله أتكلم جد وهذاني كلمتج عشان أقولج 
العنود: خلاص أجل تراك معزوم عندنا على العشا الليله 
فيصل : مشكوره ما تقصرين لإلا ما قلتيلي موقع مخيمكم بالضبط؟
العنود: شوف هو يبعد عن محطة (......) بخمس كيلو تقريبا 
فيصل: طيب ما في شي يميزه 
العنود: شوف هو اكبر مخيم تقريبا في المنطقه مجموعة خيام وحواليهم نور وهو الوحيد الي فيه جمال وغنم وحاله 
فيصل: بس ما في شي ثاني
العنود: شي ثاني زي ايش؟
فيصل : ما ادري 
العنود: يووو نسيت أهم شي 
فيصل : وشو؟
العنود: هو الوحيد الي فيه نور بزياده 
فيصل : ليه 
العنود: ما فيها ليه لان انا موجوده 
فيصل : ههههه والله انج واثقه 
العنود: أكيد واثقه 
فيصل : يحق لج مدامج تكلميني
العنود: مالت عليم وعلى وجهك انت الي من قدك معطتك وجه وأكلمك
فيصل: أما في هاذي صدقتي يا حظي وبس ؟
العنود ويي كأني مصختها معاه : أوكي نستناك على العشا 
فيصل: طيب الوصف الي وصفتيه صدق والاتقصين علي ؟
العنود:وليش أكذب ياحبيبي تحسبني خوافه زي بعض الناس
فيصل : مين تقصدين؟؟
العنود: ولا أحد 
فيصل : اوكي انا سيارتي "لاند كلوزر" أسود ولوحتي ق م ر 014 
العنود: حركات حلوه لوحتك
فيصل : شكرا باااي يا قمر
العنود: هيييييه لا تمصخها ترى عطيتك وجه
فيصل : خلاص ياكلمه ردي مكانج بااااي بروحها
العنود: هههههههههه
فيصل : فديت الضحكه 
العنود: نعم وش قلت 
فيصل : نعم الله عليج لا لا ولا شي 
العنود: انزين يلا مع السلامه 
فيصل: فأمان الله 
فيصل كان واقف عند محطه هو وأخوياه عشان ياخذون الأغراض الي ناقصتهم نزلو أخوياه وهو قعد عشان يكلم العنود ويقولها بعد ما سكر نزل ..
بعد ما شرو وقضو ركبو اخوياه كانو خمسه هو ويا بدر بسيارته وجاسم وأحمد وراشد بسياه ثانيه بعد ما ركبو 
سيارة جاسم كانت متقدمه سيارة فيصل لأن جاسم كان أخبرهم في البر 
ركبو السياره

بدر : يااهو الأخ وين سارح 
فيصل: معاك 
بدر: أي واضح معاي .. تعال الا أقولك انت شالطاري عليك روحة البر 
فيصل: ولا شي الجو حلو وحق كشتات والناس كلها كاشته قلت أقولكم ونكشت 
بدر : غريبه
فيصل: لييه أول مرره أقولكم خل نكشت 
بدر : لا بس هالمره جات بسرعه أمس قلت واليوم نفذت 
فيصل : أقول حط لنا شريط ..
نرجع للمخيم عند البنات 
الهنوف: حشى سنه ؟
العنود: بعدين أقولج ليش مو وقته؟
الهنوف: شمسويه ؟
العنود: ولا شي تعالي وين البنات ؟
الهنوف : داخل ليش؟؟
العنود: مانتي مشتهيه تسوقين ؟
الهنوف: تصدقين راح عن بالي 
العنود : افا عليج وانا بنت عمج هالأشياء ما أنساها 
الهنوف: انزين بأي سياره 
العنود: الوانيت حق جدي 
الهنوف : انزين أنا بنادي البنات 
العنود: اوكي لا تنادين لي بزارين ..أنا بروح أقول لجدي 
راحت للخيمه الا تشوف محمد وسلمان : وين جدي 
محمد: عندكم 
العنود: شكرا 
سلمان وهو يصارخ: شواراج
العنود بصراخ: سلااااامتك 
دخلت خيمه الحري وشافت الهنوف تقول لجدها والي يعافيك جدي بر نبي نوسع صدرنا 
الجد (فهد) : انزين بس انتبهو ولا تبعدون
العنود: واااااااي ونااااااسه مشكوووور جدي وحبته على راسه 
الجد: بسم الله منوين طلعتي انتي 
كل البنات انهبلو واستانسو 
فوزيه: عن الهبال واركدو ولا تبعدون 
الكل : ان شاء الله 
العنود: يلا دلول 
دلا ل: لا يمى مشكووره انا مب بايعه عمري 
منيره قومي استانسي كلها مرره في العمر 
دلال : لا شكرا 
العنود: كيفج قعدي على هالاب توب أحسن لج انتي الخسرانه وطلعت 
طبعا بدور ركبت قدام والي بسوق العنود والهنوف ومنى راكبين ورى وريم ودانه قاعدين في الحوض حق الوانيت ركبت العنود وشغلت السياره ومشت 
العنود: عميمه فتحي الراديو خل نستهبل 
بدور قامت تفرفر بالراديو وسمعت أغنية راشد مشكلني وقام الهبال البنات يصفقون ويصارخون وريم ودانه ورى يرقصون ... مع الوناسه والهبال العنود تحمست وزادت السرعه فجأه وريم كانت واقفه وصار الي ما كان أحد متوقعه 
نرجع للخبر شوي من زمان عنها
عبد الله الي كان منشغل في الشركه وماراح معاهم وكان ناوي يروح يوم الثلاثاء كان قاعد على المكتب في الشركه ودق جواله ارتسمت على وجهه ابتسامه يوم شاف الرقم وعلى طول رفع 
عبد الله : هلا والله بالقاطع 
عبد اللطيف : هلا بك الغالي شخبارك 
عبد الله: بخير وعافيه مو ناقصنا الا شوفتك أنت شخبارك شعلومك ؟؟ 
عبد اللطيف : ان شاء الله قريب
عبد الله : لا تقووول..متى ؟؟
عبد اللطيف : بكره 
عبد الله : وتوك تقول 
عبد اللطيف : بغيت أسويها مفاجأه 
عبد الله: والله وخوش مفاجأه .زمتى توصل 
عبد اللطيف : ان شاء الله الساعه 9 في الليل 
عبد الله : بالسلامه ان شاء الله 
عبد اللطيف : شخبار الأهل عساهم بخير ؟؟
عبد الله : كلهم بخير وعافيه الوالد والوالده والعم والخاله راحو لدبي والباقي كلهم في البر 
عبد اللطيف : كاشتين شعندهم 
عبد الله /: الجو حلو يلا انت بس تعال ونلحقهم
عبد اللطيف عاد ياني مشتاق للبر 
عبد الله : يالله هانت 
عبد اللطيف : لا اطول عليك بس لا تقول لهم شي عن جيتي أنا بدق على فهد وبقوله والباقي خلها لهم مفاجأه 
عبد الله : ولا يهمك انت تامر خلاص بينا اتصال وقبل لا تطلع للطياره عطني خبر 
عبد اللطيف : ولايهمك خلاص يالله تامر بشي 
عبد الله : سلامتك الغالي بس انتبه لعمرك 
عبد اللطيف : انشاء الله يالله فامان الله 
وسكر عبد اللطيف الي كان مستانس لانه بيشوف اهله وفي نفس القت تأكد من ظنونه 
( عبد اللطيف هو نفسه عاشق بلادي الي تظنها دلال صديقتها )



نرجع للبنات 
دانه تصارخ: واااااااااااي وقفي ريم طااااحت وتنقز من السياره وهي تتحرك على الأرض 
العنود على طولف وقفت ونزل الكل من السياره وتجمعو على ريم الي كانت طايحه على الأرض 
ريم وهي تضحك: لا تخافون ما صار لي شي 
العنود: يا حماره خوفتيني 
بدور: حمدي ربج انه تراب والا كان رحتي فيها 
دانه : قلبي طاح في بطني بغت تجيني سكته قلت البنت راحت فيها 
الهنوف : عشان تبطلين الهبال الي ماله داعي مرره ثانيه 
ريم: الله الله كلتوني كل هذا خوف علي بعدين أنا طحت ما طيحت نفسي 
العنود: من الهبال 
ريم::والله انتي الي زدتي السرعه وما قدرت اتوازن وطحت 
بدور: أنا بسوق فيكم هالمره 
العنود: المهم ما احد يعلم والا ترى احلمو تمسكون المفتاح مره ثانيه 
الهنوف: خبلات اذا علبمتوا ولا ترى بنرح فيها 
بدور : هذا غير التهزيئ
ريم : والله ما تستحون لو صار فيني شي
منى : الحمد لله ما صار شي 
دانه : ريمو والله لودرت امي فوزيه بتذبحنا 
ريم: امزحمن صجكم أصلا انا الي بذبحكم لو علمتو 
بدور قامت تسوق فيهم بس مخففه السرعه عن قبل شوي
الهنوف: ما كأنا بعدنا 
العنود : اقول انتي سكتي بس يالخوافه 
شوي الا يلمحون سياره 
بدور : بنات سياره 
الهنوف يا ويلي احنا شسوينا 
العنود: يوو شفيكم خايفين كيفهم طنشوهم 
منى: تلثمووو
العنود تصرخ لريم ودانه : انتم تلثمو 
ريم: السياره سيارة شباب يالخبلان 
بدور دورت ورجعت لطريقها والسياره لحقتهم 
الهنوف: يمىىىى قاعدين يلحقونا 
السياره قربت وريم ودانه ميتين خوف 
دانه: ريم والله اني خايفه
ريم: انسدحي لا يكونمعهم شي يفلعونه فيه
دانه :فلم كابوي على غفله 
بدور تسرع والسياره تقرب أكثر وأكثر لين خطفتهم وصارت قدامهم
منى : الله يستر 
العنود: الي داخل السياره اثنين الله يقوينا عليهم 
الهنوف: ليه احنا بنتصارع معاهم <<< فيها العبره 
بدور تحاول تعديهم وكل ما راحت يمين راحو يمين وكل ما راحت يسار راحو يسار مب عارف شتسوي والعنود وريم يتصاقعون في بعض من كثر اللف 
بدور : بنات البانزين مافيه الا شوي 
الهنوف : لااااااا 
منى : الله يستر 
العنود بدت تحس بالخوف : انتي لا تصارخين
الهنوف: قلت لكم ترى بعدنا بس ما صدقتوني 
شوي الا السياره توقف تحاول بدور تفتح السياره مب راضيه 
ريم ودانه : شفيها وقفت
الهنوف قامت تصيح 
بدور فتحت الباب تنادي ريم ودانه : تعالةا ركبوا 
نزلو من الكبوت 
ريم: شالسالفه 
بدور : البانزين خلص 
ريم ودانه شهقوا دخلو داخل 
العنود: بنات السياره وقفت 
ريم والهنوف ودانه: لاااااااااااا
بدور : حلفي 
العنود: انا بنزل لهم 
بدور : هيه خبله استجنيتي 
العنود تفتح الباب وتنزل 
الهنوف وهي ميته صياح : يالخبله وين نازله 
بدور نزلت وراها : هييييه انتي استجنيتي 
العنود وهي تعدل حجابها ولثمتها : لا ما ستجنيت وتتقدم 
الا ينزلون الأثنين الي في السياره وكانو متلثمين العنود وبدور وقفو مكانهم ومو عارفين وشو يسوون من الخرعه ..
صارو مقابلين بعض ولا أحد تقدم ....لحظات الا الي قدامهم فتح اللثمه وحزروووووووووو مين طلع ؟؟؟
تبون تعرفون هههههههههههه اعصابكم 
دلال فتحت الايميل حقها المهم وشافت رساله من عاشق بلادي تسأل عن أخبارها استانست دلا ل وعلى طول راحت ارسلت لها تقرير كامل عن روحتهم للبر وقامت تحوس في النت 
منيره: اقول خلي عنج هذا وقومي نتمشى بره 
دلال :انزين دقايق بس اسكره 
نرجع للبنات 
العنود بصراخ : رفعععععععععععععععه 
بدور بصوت هادي: رفعوووو
رفعه : ههههههههههههه
العنود شهقت شهقه قويه ونزلت دموعها وتقدمت لعند رفعه ولمتها وهي تصارخ : حراااااام عليكم 
رفعه: والله اسفين مو قصدنا ادري خوفناكم 
الي في السياره كلهم نزلو وهم منصدمين من الي شافوه 
رفعه: خلاص لا تخافين كافيج صيااح 
وخرت العنود عنها: السموحه بس من الخرعه ما عرفت شسوي 
رفعه : انااالي السموحه 
بدور : والله طيحتو قلوبنا وهالخبله نازله لكم بتتخانق 
رفعه: هههههههههه أنا من لمحت ريم ورى قلت خل اسوي فيهم مقلب 
بدور: ريمووو والله انتي اليوم وجه نحس علينا 
الريم: مالت ... رفعه حررام عليج والله بغينا نروح فيها 
رفعه وهي تضحك : والله ما توقعت تخافون 
قامو البنات يسلمون على بعض (هم معارف من قبل وخيامهم قريبه مو من زود البعد وجدتهم جيران الجده فوزيه بنفس الحاره )
منى : عاد كلش كووم ويوم وقفت سيارتنا كووم 
جواهر: ليه عسى ما شر 
العنود: البانزين خلص ..
رفعه وهي تضحك: بربكم 
العنود: أي والله
جواهر: نفس الحاله 
الهنوف: حتى أنتو ؟؟
رفعه: ايه .. وانتي توج تنطقين 
الهنوف : من الخرعه 
جواهر : مبين عليج وجهج أصفرر
العنود: عاد الهنوف دجاجه
الهنوف : اسم الله عليج يا عنتر 
دانه : تعالو عسى وحد منكم جابت جوالها 
العنود: ايه أنا جبته ...ألحين بدق على محمد...وتدق
منى : الله يستر 
بدور: اسئليه اذا جنبه احد ياخوفي قاعد عند أمي 
دانه: على قلوبنا السلام 
العنود: الو 
محمد: هلا والله 
العنود: هلا محمد شخبارك؟
محمد: بخير 
العنود: أقول محمد جنبك أحد 
محمد: ما جنبي الا سلمان 
العنود: زين شوف ترى السياره وقفت فينا البانزين خلص 
محمد وهو معصب : ليه انتووينكم ؟
العنود: قراب مو بعيدين مرره 
محمد: تستاهلون عشان مرره ثانيه تخلون التفلسف على جنب ....ليه ما خذتوا معاكم أحد 
العنود تعكف في وجهها 
محمد: شفيج سكتي 
العنود: انزين انت تعال الحين وبعدين هزء 
محمد: لاوالله ....يالله الحين جاي 
سكرت العنود وهي تضحك وماده لسانها



الهنوف : شصار؟
العنود: ألحين جاي 
بدور: طيب شلون بيعرف المكان ؟
العنود: ما أدري قلتله قراب ما بعدنا ..الا تعالوا انتو شلون بترجعون 
رفعه: عادي بيفقدونا بعدين بيجون يدورون علينا 
منى: انتو من صدقكم بتقعدون في البر طيب كلموهم 
جواهر : لا ماله داعي مب أول مرره ترى قد صايره من قبل 
العنود : هههه والله انكم فله بعد مسوينها 
رفعه: بعدين خيامنا قرلب مو من زود البعد 
منى: كأننا قعدين في فلم هندي 
رفعه : أي والله الي صار ما يخطر على البال 
العنود: عادي مدام العنود موجوده يصير أكثر 
البنات بسطو في الأرض وقامو يسولفون 
ريم: ترى جاو شوفو سيارة محمد 
البنات كلهم قامو...وكل وحده قامت تعدل حجابها وتتلثم .أول ما وقف محمد السياره نزل
محمد: الحين كل هذا وقراب ما تستحون قاطعين هالمسافه كلها ولا معاكم أحد راس مالكم بنات 
بدور : انزين عاد شدعوه هالصراخ 
سلمان : أصلا انتي راس البلا اسكتي ولا كلمه هذا وانتي الكبيره العاقله والله لودرت أمي والا أبوي لا يقلبون الدنيا على روسكم 
بدور: اييي حط كل شي على راسي ولو سمحت لا تصارخ 
سلمان : الا بصارخ ونص اجل الي سويتوه شي عادي حضرتكم
رفعه كانت تطالع في سلمان وهو يصارخ وتكلم الهنوف: شدعوه الحين يصارخ هالصراخ كله ما تسوى السالفه 
منى : أول مرره نسويها أي ما تسوى من صدقج انتي 
جواهر : ههههههه رفعوا تذكرين أول مرره احنا 
رفعه : الله لا يعيده من يوم 
الهنوف : شفتي عاد احنا جا دورنا في اليوم هاذا 
سلمان انتبه : وانتو ليش مرتزين هناك تعالو يعني خايفين 
الهنوف : ويييي جاكم الدور 
رفعه : شكله اليوم حق ذيك السنه بينعاد علي اليوم 
سلمان وانتو حضراتكم ليش واقفين هناك ما تشرفون 
بدور : هذولا بنات ال...... 
محمد: وش جيبهم بعد؟؟
رفعه : حلوه ذي ليه هو بر أبوك 
البنات يطالعون فيها ويضحكون 
جواهر: هي انتي استحي على وجهج تسبينه وقدام أهله أمسكي لسانج شوي 
طبعا هم كانوا بعاد عنهم شوي فما يسمعون كلامهم 
بدور : حتى هم كانوا يسوقون ووقفت عليهم السياره
سلمان : البانزين خلص هاه 
العنود: ايه 
سلمان : لا والله اصغر عيالج أنا عشان تقصين علي 
محمد: طيب اتفقو بس خذو معاكم أحد مو تسوون كذا والله لو درى جدي ماراح يسلم فيكم عضو 
ريم: شدعوه والله ما تسوى السالفه ..
محمد: اقول ما بقى الا انتي بعد تتكلمين يلا لو سمحتو قدامي على السياره 
راحت العنود للبنات : يلا بنات بنروح 
رفعه : الله يهداه عمج أقشر 
العنود: الله يعين الحين ما سوى شي ياخوفي يقول حق امي فوزيه 
الهنوف : لااااا الله يستر 
سلمان : بسكم سوالف يلا اا
العنود: انتم ماراح تكلمون 
رفعه : لاتخافين روحي لا ياكلج بلسانه الحين 
الهنوف : خبلا ت تقعدون بروحكم 
نزلت بدور من السياره وراحت لهم 
سلمان :ألحين أنا اقولهم تعالو وهاذي نازله لهم 
بدور : رفعه لا يكون بتقعدون هنا 
جواهر : انتو شفيكم والله عادي روحوا الحين شوي ويجون بعدين أنا قايله لنوفوا اذا تأخرنا تعالوا
سلمان بصراخ :انتو قاعدين تحلون قضية فلسطين على غفله 
بدور بصوت واطي: وجع ان شاء الله 
العنود: طيب اذا وصلتوا دقي علي والي يعافيج هاه
رفعه : طيب يلا روحي لا ينط له عرق من الصراخ 
جواهر : ياحلوه الثاني ساكت وهادي
العنود: والله ما ينخاف الا من الساكت انتي شوفي شلون يخز والله حاله يلا باي
وراحت ركبت للسياره 
محمد: وهالبنات ان شاء الله بيقعدون هنا ؟؟
بدور : قلنا لهم نستناكم كلمو أهلكم ما رضوا ؟؟؟
محمد: وليه ما يرضون ان شاء الله 
ريم : يقولون متعودين 
سلمان : نعم نعم نعم وان شاء الله انتو كل مره معاهم 
العنود وبدور يخزون ريم ودانه قرصتها 
الريم: لا واحنا نقدر هاذي أول مرره نبعد عن المخيم كذا 
العنود: والي يعافيكم خل نستنى والله يا خوفي يجيهم أحد 
سلمان : تدرين نزلوا قولولهم يجون واحنا نوصلهم 
الريم : أي والله عاد فشله يكفي انا نعرفهم 
العنود وهي فرحانه : اوكي ..ونزلت ونزلت وراها بدور
رفعه : شفيكم رجعتو ؟؟
ما طاوعني قلبي يلا مشينا 
جواهر ورفعه : ويييين؟؟
بدور : ويانا احنا نوصلكم 
رفعه : لا أحلفي 
العنود: والله جد انتم من صجكم تقعدون هنا بروحكم والله لو يجي احد ما تسلمون احنا في بر 
جواهر : ماراح يصير شي 
بدور: مو كل مره تسلم الجره 
رفعه : مستحيييل انتو من صجكم 
العنود: انتو الي من صجكم بتقعدون هنا 
سلمان : حشى سنه عشان يقولون لهم تعالو 
الهنوف : اكيد ما رضو ونزلت 
محمد : بناكلهم احنا ؟؟
الهنوف : يلا بنات 
رفعه والله ما أركب يا حلوي والله فشله 
العنود: رفعه عن الدلع يلا 
الهنوف : جواهر اقنعيها 
العنود: خل تقتنع هي بالاول 
بدور: لا عاد بنات شدعوه هذا واحنا جيران 
جواهر : لا والله لا تقولين كذا صدقيني مو قصدي 
العنود: مو قصدج يلا ويانا 
جواهرتطالع في رفعه 
الهنوف : لا تطالعين فيها 
جواهر : يلا رفعه 
رفعه : لا والله ماراح اركب روحي انتي 
نزل سلمان وقرب عند البنات : سنه 
بدور : مو راضيين 
سلمان وهو رافع حواجبه : وليه ان شاء الله بناكلهم 
العنود والهنوف يلا السياره 
العنود: يلا جواهر ومسكت يدها وجرتها 
بدور : يلا رفعه 
رفعه : لا خلاص روحي 
بدور : استجنيتي يلا هذا جواهر جات 
سلمان وهو يطالعها ومعصب على عنادها : يا انسه رفعه ممكن تشرفين معانا مو حلوه وانتي قاعده بروحج في البر يعني نرجع اختجح وانتي لا شيقولون اهلج 
رفعه ساكته 
سلمان : بدور روحي السياره 
بدور تفتح عيونها منصدمه ويقوم سلمان ويغمز لها 
بدور راحت رفعه عصبت أكثر لفت وجهه على سلمان وعيونها بعيونه ....سلمان تم معلق عيونه بعيونها 
رفعه: شكرا ماراح أروح 
سلمان : وانا ما راح احرك لين تركبين يلا لا تعطلينا 
رفعه : لا تعطل روجك ماراح..( وزادت نبره صوتها ) ما راح أروح يعني ماراح أروح 
سلمان : طيب لو دقيت على حمد وقلتله اذا ممكن الانسه رفعه تروح معنا ترضين ..طبعا هم مستحيل يقول لا 
رفعه غرقت عيونها وحست ان عنادها ماله داعي وغصبت نفسها وتمشت ..سلمان حزت بخاطره بس شسوي مو راضيه تتحرك 
ركبو السياره وطبعا هم متزاحمين ...حركو والبنات يسولفون بصوت واطي



العنود: حشا ما بغيتي تجين 
رفعه : والله لو ما قالي بكلم حمد كان ما جيت 
بدور: ههههه سلمان والي براسه يسويه
الهنوف : معه حق أجل يخليج بروحج في البر 
جواهر: غريبه شلون طعتي وجيتي 
العنود: بلاج ما عرفتي عمي زين
رفعه :عادي والله لو بغيت سويت الي براسي بس حسيت لسالفه ما تسوى والله كنت ماسكه روحي بما فيه الكفايه 
بدور: عصبج؟؟؟
رفعه : مرررره 
وصلو ونزلو البنات ودق سلمان على حمد وطلع له وفهمه السالفه كلها من الى وتشكره وطبعا ما قال شي لان كان بدر جيران سلما فيمونون على بعض وعزم حمد على سلمان ومحمد انهم يجون لهم اليوم على العشا هو والأهل ..
ركبو السياره ورجعو الى ادراجه واتفقوا ان السالفه ما تطلع لا للجد ولا للجده طبعا بعد تهزيئ ثاني وصلو وعينو خير وتغدو وارتاحو الظهر بعد هالمقلب الي صار لهم الصباح 
العصر الساعه 4 
الشباب مع جدتهم وجدهم باسطين بساط وقاعدين يتقهوون بره وطبعا كلم مريع<<جد رفعه 
الجد فهد وقاله ولزم عليه يجي هو العيال وطبعا كان عنده خبر سابق من سلمان 
الهنوف طلعت تلعب مع البزران بره وبعدين قامت تتمشى العنود شوي ولحقتها وكان معها كوب شاهي بيدها يووو وينها 
العنود: شهووده شهوووووود
شهد : نعااااااااام
العنود: وين الهنوف ؟
شهد : راحت هناك 
العنود : صدق ما عندج سالفه خذت جوالهاعشان تدق عليها وهي تتمشى وطالعه بره المخيم ( بره السور )
الايدق عليها فيصل 
العنود: يوووو هذا وقته الحين ..والله مصختها وياه وتماديت ما صارت شكلها السالفه حلوت له والله لو تدري الهنوف كان سوت لي سالفه ..بس نشوف اخرت جيته للبر .ردت <<ما تقدر لا زم تتخانق
العنود: هلا 
فيصل : هلا بج ..كيف الحال 
العنود: الحمد لله شتبي ؟؟
فيصل : الله شدعوه ...بس سمعي ياطويلة العمر حبيت أقولج اني جنب مخيمكم الي وصفتيه لي وانا متأكد لان سألت الهندي الي في بقاله المحطه وقالي شكله مسوي صداقه ويا جدج
العنود: الله الله الله متأكد 
فيصل : أي متأكد واذا مو مصدقه طلعي وشوفي 
العنود: أنا بره ما اشوف أحد 
فيصل : قدامي جيب ابيض وأسود ومعاهم وانيت وسوبر 
العنود في قلبها هاذي سياره سلمان ومحمد وجدي هذا من صجه : دقيقه 
راحت العنود وين هم موقفين سياراتهم انصدمت يوم شافته :وشهقت 
فيصل: هاه مو قد التحدي 
العنود: انت شلون تتجرأ وتجي 
فيصل : مو انتي الي قلتي 
العنود صدق هي قالت وكانت ماخذه السالفه مزاح وما توقعت يصير شي وخافت لان الي سوته مو سهل بس هي ما كان قصدها 
فيصل : الو الو العنود اسمعي 
الهنوف تنقز عليها : بووووووووو
العنود : شهقت بالقوه وجععع وعلى طول سكرت الجوال
الهنوف : العنود شفيج خايفه ووجهج أصفر كل هذا من بوووو ما هقوتي تأثر فيج 
العنود: ساكته 
الهنوف: العنود شفيج 
العنود تأشر على سياره فيصل 
لفت الهنوف وجهها ورجعت تطالع العنود: ما فهمت 
العنود: ف ف فيصل 
الهنوف : شهقت <<( اليوم يوم التشهيق العالمي )>>شلووووون؟؟
العنود: والله ما ادري سكتي البنات جايين 
الهنوف: خلي روحج طبيعيه بعدين تنفاهم 
دلال: وينكم قاعدين ندور عليكم 
الهنوف : لا بس كنا نتمشى وطلعنا 
ريم ما فيكم خير تنادونا والا اسرار ؟؟
العنود: لا أسرار ولا شي 
الا يتحرك فيصل ويروح 
دلال : بنات خل ندخل احسن خوفي يمر أحد ويشوفنا 
الهنوف : يلا احسن 
ودخلو 
دلا ل : أقول العنود شفيج ؟
العنود: لا ولا شي 
الهنوف تبي تصرف الموضوع : دلول شرايج نتسابق 
دلال : يلا من زمان ما ركضت يلا العنود
العنود: لا لا روحوا مافيني حيل راحو يتسابقون والعنود قعدت مع أفكارها ياربي انا شسويت والله ما توقعت انه يسويها لو تعرف سهى شبتقول بس هو الي بدا بس أستاهل انا الي تماديت .الله يفكني من هالمشكله ..



الجزء الخامس 

بعد المغرب البنات كانو يتجهزون عشان يروحون مع جدتهم عند أهل رفعه طبعا ما رضو الا بعد حنه وزنه 
في البدايه كانو مقررين يروحون الشباب مع الجد والجده بس بعدين الكل راح <<وين يسلمون والبنات موجودين 
على العشا ركب الكل السياره وانقسموالى سيارتين وحركو
في سيارة سلمان 
سلمان : الملقوفه وينها ما أشوفها 
العنود: أنا هنا 
الكل قام يضحك 
سلمان : معترفه انج ملقووفه 
العنود: سخييييييف 
سلمان : أصلا أنا ما كنت أقصدج أقصد بدور بس انتي الي تكلمتي ..
الهنوف : ما احد قالج تكلمي تستاهلين 
المهم بعد ما وصلو كان الاستقبال حاار الحريم والبنات الكل كان مستانس وحتى الرجال 
خليني أعطيكم فكره عن عائلتهم 
هم جيران بيت الجد في نفس الحاره ومريع الي هو( بو سالم ) جد رفعه ساكن هو وأخوه في مبنى واحد بس كلن في بيته 
عايلة بوسالم( مريع ) وزوجته عائشه 
سالم : أكبر العيال ومتزوج هيا عنده 3 بنات و4 شباب 
يوسف : متزوج حنان عنده بنتين( جواهر21 ونوف 17) وولدين (تركي 24وحمد 20) حمد يصير أخو رفعه من الرضاعه 
علي : متزوج هدى وعنده بنت وولد ألي هم رفعه 19 سنه ومشعل 23 
مها : عمرها 20 توها متزوجه في عيد الفطر من ثامر 

أخو مريع الي هو سلطان وزوجته ايمان وعيالهم 
مبارك :متزوج وعنده 3 شباب ( سامي _ ثامر _ نايف ) وبنت نوره 22
مضاوي : متزوجه وعندها 3 بنات وولدين 
أماني : متزوجه عندها ولدين 
حامد : خاطب بنت عمه نوره 
مشاعل : 21 سنه 

طولت عليكم معليه 
بعد العشا 
بو عبد العزيز : أكرمكم الله 
مريع : صحه وعافيه 
سلطان حياكم الله 
بوعبد العزيز : الله يحييك ويزيد فضلك 
قعدو شوي يسولفون بعدين قال بو عبد العزيز لسلمان يدق على الحريم ويقولهم يطلعون عشان يروحون 
رفعه : بدري ليه تروحون الحين 
العنود : يلا ان شاء الله مرره ثانيه 
الهنوف: ترى سمعت جدتي تعزم جدتج واتفقو عاد تعالي معاهم 
رفعه : ان شاء الله انتي بس خليها ترضى 
العنود: حني عليها وبترضى عاد شدعوه وانتي جواهر معاها 
جواهر: ان شاء الله والله ونستونا 
بدور : السلاام 
رفعه: ههه هلا والله خلصتي سلامج يا صاحبة السمو 
بدور : يدي راحت فيها 
الهنوف: أي ماشاء الله مع البنات والجمعه القعده ماتنمل 
فوزيه : يلا يابنات 
بدور: يلا يمى هذا احنا جينا 
طلعو البنات ورجعو الي ادراجهم ...
رجعو لخيامهم والكل كان تعبان وهلكان بعد هالروحه بس كالعاده العنود والهنوف طلعو بره يتمشون 
بعد ما قعدوا يسولفون عن الي صار اليوم وهبالهم مع البنات 
الهنوف ونبرة صوتها تغيرت الى الاهدأ : العنود 
العنود: هلا 
الهنوف : شلون فيصل عرف مكانج بالضبط
العنود: انصفق وجهها واستغربت : ..........ساكته 
الهنوف: هنود لا تسكتين تكلمي 
العنود: شقول ؟
الهنوف : قولي السالفه كلها وشلون عرف مكانج 
العنود: أنا قلت له 
الهنوف وهي فاتحه عيونها : ..............ومتفاجاه 
العنود: هنوف والله مو قصدي صدقيني ولا توقعته يجي على بالي بس تحدي حتى انا يوم شفته انصدمت 
الهنوف: عاد تقومين تقولين مكانج انهبلتي والا استخفيتي 
العنود: انزين انتي سمعي السالفه كلها بالاول 
الهنوف : يلا تفضلي

نرجع للخيمه 
دانه : ريمو
ريم: هاه 
دانه: هويتي تكلمي عدل 
ريم: اجل شايفتني اتكلم مايل 
دانه : ههه صدق ما عندج سالفه 
ريم : عادانتي الي عندج 
دانه : أي عندي 
ريم: امري وش بغيتي 
دانه : شراايج بحمد 
ريم : أي حمد 
دانه : الي يقرب لرفعه الي سلم على سلمان ومحمد اليوم 
ريم : ايه وش فيه 
دانه : شرايج فيه ؟
ريم: يعني شلون شرايي فيه ؟
دانه : ............
لفت ريم على دانه : دانوووه وين وصلتي 
دانه : أمريكا 
ريم: هههه ضحكتيني شفيج تسألين عنه ؟
دانه : بس كذا لفت نظري 
ريم: والله هو يلفت النظر بس مو لدرجة انج تسرحيين 
دانه: انا سرحت 
ريم: يلا بدون لف ودوران وش السالفه قوليه من طق طق الى السلام عليكم 
دانه : أي سالفه واي خراابيط الله يسلمج مجرد سؤال يعني حراام ؟
ريم: لا مو حرام بس الحرام انج تنطمين ولا تقولين شي .
دانه :..........
ريم: دانوووووووووووووووه 
دانه : هاااااااااااااااه 
ريم : تراني عاجنتج وخابزتج وماكلتج وهاضمتج ..
دانه : انزين بس بس لا تكملين 
ريم: انزين يلا شصاير 
دانه : تذكرين يوم رحنا الخيمه الثانيه مع البنات 
ريم: ايه 
دانه : نسيت شنطتي ويو جينا بنطلع رحت اجيبها 
ريم وهي تضحك : لا تقووولين 
دانه : بسم الله وشو الي لا أقووول 
ريم: وهي فيها الضحكه : كملي كملي 
دانه : ريمووو
ريم: يلا عاد كملي 
دانه : المهم رحت اجيبها دخلت الخيمه خذت الشنطه وأنا طالعه ماانتبهت وصقعت فيه 
ريم : ههههههههههههه حلفي 
دانه : والله فشلللله قعدت ألقط وجهي 
ريم : شافج ؟
دانه : لا غمض عيوونه ؟
ريم : ويييي أكيد تخرع 
دانه : ماالت عليج بس والله انه محترم أول ما شافني لف وجهه وقال السمووحه اختي بس ما دريت ان فيه أحد 
ريم : حركااات رييمو 
دانه: عاد لا اوصيج مسكيها علي وقعدي تطنزي 
ريم: ههه أفا عليج عاد أنا ما صدقت ألقى عليج شي عاد تصدقين استغربت طول الطريق واحنا في السياره وانتي سااكته اثرج في وادي واحنا في وادي 
دانه : حرام عليج 
ريم: أي حرام علي 
دانه : ريمووووو بدينا 
ريم: نمزح

الساعه10 في المطار 
عبد الله : غريبه الى الان ما وصل هو قال تسع تنزل الطياره وكان يطالع الناس الي يدخلون يدور مابينهم عبد اللطيف 
عبد اللطيف جاي من وراه وهو مو حاس : بوه 
لف عبد الله وجهه وهو يضحك : هلا والله عمرك طويل توني اقول وينه تأخر ولمو بعض 
عبد الله : حمد لله على السلامه 
عبد اللطيف : الله يسلمك شخبارك شعلومك ؟
عبد الله : الحمد لله أنت شخبارك شو مسوي هناك شصار وش ما صار ؟
عبد اللطيف : هههه يالله نطلع وكمل تحقيقك 
طلعو وراحو على البيت ( بيت عبد العزيز) تعشو وعينو خير واتفقوا انهم بكره يروحون للبر 

الساعه 6 الصباح 
فيصل : شبااب يلا قوموا ما صار نوم 
الكل : مطنش
فيصل قام وجر الفراش الي على بدر 
بدر: فييييييييييييصل والله ماني رايق لك 
فسصل : بسكم نووم احنا جايين نكشت مو ننام 
راشد: فيصل حرام عليك مانمنا الا الفجر 
فيصل: شوفو عاد يا أنا يا أنتو اليوم قايمين يعني قايمين
أحمد: اوووووووووووووو
فيصل راح جاب سطل ماي وجاء: وااحد اثنيين ترى بكب الماي ...
والكل مطنش ولا كأنه يتكلم 
فيصل: ثلاااااااااااااثه وطششششششششششششششش كب سطل الماي عليهم 
بدر: وجعععععععععععععععع ويقوم يركض وياخذ قرشة الماي ويركض ورى فيصل وفيصل بسرعه طلع بره الخيمه وهو يركض وبدر وراااه ويرمي عليه الماي 
فيصل وهو يضحك : حرام عليك بتمرضني 
بدر: تستاهل أجل انت ناوي تهبلنا كاب علينا سطل ماااي 
فيصل: والله ماجا عليكم كله على الفراش 
بدر: لا والله والي علي هذا وشو 
فيصل: عرق ههههههههه
ودخلو الخيمه 
راشد: هاه عسى صدته 
فيصل: لا اسم الله على عيونك ماتشوفني ناقع مااي 
راشد : زين يسوي فيك 
فيصل : قدرت عليكم بس على أحمد و جسوووم 
بدر: والله لو تجيب سطلين ماي ما قامو 
جاسم: لا سطلين ولا شي هذاني قمت 
الكل: هههههههههههههه
راشد: انت حظرتك ليش مقومنا من الصباح عندك شي 
فيصل: قوموا نفطر ونوسع صدرنا روحة البر مب كل يوم لا رجعتوا نامو في بيوتكم لين تقولون بس 
بدر: انزين يلا سو الفطور 
فيصل : أنا بروحي؟؟
جاسم : ما احد ضربك على يدك تبينا نقوم سو الفطور
فيصل: انزين يلا قوموا بروح للمحطه الي قريبه من هنا وبجيب أغراض حق الفطور 
أحمد: لا تنسى الفول 
فيصل : بسم الله من متى وانت صاحي 
أحمد: من كلمة فطور 
راشد: انا اموت واعرف على كثر الاكل الي تاكله ولا يبين فيك وين توديه 
أحمد: ياخي قول ماشاء الله لا تصكني بعين 
راشد: ماشاء الله 
فيصل : انا طالع اذا رجعت ولقيتكم نايمين يا ويلكم ياسواد ليلكم يلا واحد يقوم يجهز الحطب 
هو طلع من هنا والشباب انسدحو من هنا على اساس شوي ويقومون .. راح وتقضى كل الي يبيه وهو راجع الا يشوف واحد شايب واقف في سيارته وفاتح الكبوت حق السياره مر عليه فيصل وفتح الشباك : السلام عليكم 
الشايب : وعليكم السلام 
فيصل : عسى ما شر يالعم 
الشايب : الشر مايجيك ياولدي بس ما ادري شفيها هالسياره وقفت علي 
نزل فيصل من سيارته وقام يشوف وش فيها سيارة الشايب 
فيصل: والله يالعم السياره يبلها تدخل الورشه 
الشايب: ليش؟
فيصل : الماكينه يبغالها تصليح .. حياك عمي تعال معي أنابوصلك 
الشايب : أخاف أعطلك والا شي 
فيصل: شدعوه الناس للناس والكل لله 
الشايب : ما تقصر ياولدي بس عطني دقيقه اسكر السياره واخذ الاغراض الي فيها 
ركبو السياره وحركوا 
فيصل: أول مرره توقف عليك السياره ؟؟
الشايب : أي والله اول مرره والله البلا من هالبنات خذوها وخربوها لي تقل الحين في بنات يسوقون 
فيصل: ههه عادي عمي بنات هالزمن كلهم كذا 
الشايب: أي والله ما تعرف تفرق بين الصبي من البنت ..الا ما قلت لي وش اسمك 
فيصل : أنا فيصل ..... طال عمرك 
الشايب : والنعم فيك ....أنا بو عبد العزيز 
فيصل : والنعم 
بو عبد العزيز : الله ينعم بحالك جاي مع أهلك 
فيصل: لا والله جاي مع الشباب 
وقام بو عبد العزير يعلم فيصل الطريق للمخيم 
بو عبد العزيز : هذا المخيم 
فيصل يوم شاف المكان انصدم وما توقع وقعد مبهوت من الي شافه وقف السياره ونزل ابو عبد العزيز 
بو عبد العزيز: تفضل 
فيصل : زاد فضلك عمي بس لازم أرجع الشباب يستنوني 
بو عبد العزيز : توصل لعند بابي وماتدخل حلفت عليك على الاقل افطر وتوكل على الله 
فيصل: ولا يهمك يابوعبد العزيز أنت تامر 
ونزل فيصل لان ما حب يكسر بكلمة بو عبد العزيز ..دخلو الخيمه وقعد يسولف معاه شوي ويتقهوه 
بو عبد العزيز : خذ راحتك يا ولدي عن اذنك شوي اروح اشوف الشباب وينهم واجي 
فيصل : ما تقصر .. ان شاء الله 
فيصل قعد جنب النار وحط فوقه الفروه ومعه كوب حليب مع زنجبيل وخبز أحمر الي يخبزونه باليد

العنود قامت من النوم ( أصلا مانامت كانت طول الليل خايفه وتفكر بالي صار ) راحت للمطبخ عند جدتها وقامت تسولف معها بعدين سألتها عن جدها 
فوزيه: والله ماادري طلع من شوي يجيب الفطور ما ادري اذا جاء والا لا
راحت العنود ودخلت الخيمه الرجال وفيصل موجود وكان معطيها ظهره .. شافته العنود وظنته محمد 
العنود: صباح الخير 
فيصل يوم سمع صوتها انصدم وما عرف شسوي بس سكت ولا تحرك 
العنود: قلنا صباح الخير 
فيصل:.....................
الله لهالدرجه البرد خلاك أطرش 
فيصل جاته الضحكه بس مسكها وفي قلبه: فديييتها 
العنود: وين جدي؟؟
فيصل قال لازم أتصرف لو يدخل أحد ويشوفها شنو بيقول 
فيصل :طلع ؟
العنود ماانتبهت للصوت وراحت صبت لها كوب زنجبيل: الى الان مارجع ما صار فطور 
فيصل : احم احم احم 
العنود: تلف وجهها ما في أحد شفيك تتنحنح ( هي على بالها محمد لان دايم اذا قام من النوم وهو مو شبعان يالله يقعد سنه عشان يستوعب الي حوله ) فطنشت 
خذت الكوب وراحت جلست جنبه عشان تتدفى بالنار لفت وجهها :أقول محمد....
ما قدرت تسوي ولا شي تصرخ والا تطلع ما عرفت تسوي غير انها بلقت عيونها واشهقت شهقه قويه وانقزت من مكانها بسررعه وطلعت بره الخيمه ( ياااربي وش هالفشله الحين انا البقره ما اسمع الصوت متغير ياااربي شهالمصايب حمد لله ما احد شافني وطلعت بسرعه )
الا الهنوف قدامها : هييه شفيج تركضين 
العنود: لحقي علي 
الهنوف : شفيج؟؟
العنود: دخلت الخيمه وكان فيها وااحد . حسبالي محمد وقعدت أسولف وبعدين طلع وااحد ما اعرفه 
الهنوف : ويالدبشه ما شفتي وجهه 
العنود: كان معطيني ظهره ولا انتبهت 
الهنوف : شافج ؟
العنود: وقعدت جنبه ..
الهنوف: ههههه انا شفت دبش بس مثل دباشتج عمري ما شفت ولا اتوقع اني راح أشوف 
العنود: الحمد لله ان ما في احد شافني ... والا كان رحت فيها 
الهنوف : الله ستر 
العنود: عاد تدرين ؟
الهنوف : وشو 
العنود شكله حلو ..
الهنوف: يالخايسه أمداج تقزينه؟؟
العنود: لا بس لمحته .. عيونه واسعه ونعسانه ورموشه طوااال ولونه حنطي هذا الي قدرت اشوفه بس عليه عيووون 
الهنوف : كل هذا ولمحتيه بس ؟؟
العنود : أي مو طاحت عيوني بعيونه عشان كذا شفتها زيين 
الهنوف : صدق ما تستحين قومي بس نجهز الفطور مع امي فوزيه 
العنود : قاموا البنات ؟
الهنوف : يوم طلعت من الخيمه كانت بدور قاعده وعميمه تقوم في البنات .
العنود: اوكي يلا قومي .

فيصل : على هالموقف الي صار مستحيل اقعد عاد خل استحي على وجهي وتوه بيقوم الي يدخل سلمان 
سلمان : السلام عليكم 
فيصل : هلا والله وعليكم السلام 
سلمان سلم عليه الا في دخلة بو عبد العزيز ومحمد سلم محمد على سلمان 
بو عبد العزيز: هذا فيصل الله يعطيه العافيه وقفت سيارتي وكان مار في الطريق ووصلني معه 
سلمان : تسلم تعبناك 
فيصل : شدعوه لا تعب ولاشي ما سوينا الا الواجب يلا عن اذنكم 
بو عبد العزيز: وين تو الناس ما فطرت معنا 
فيصل : مره ثانيه ان شاء الله 
سلمان : افااا ما قعدنا معاك ولا شي 
فيصل : مرره ثانيه الشباب يستنوني والله 
سلمان : خلاص أجل العشا عندنا الليله لازم نرد لك الجميل 
فيصل: لااا عاد كذا تخلوني ازعل احنا مثل الأهل 
بوعبد العزيز : اذا زي ما تقول أهل خلاص تعال انت والشباب اليوم عندنا على العشا 
سلمان : ولا ترد كلمة ابوي قل تم 
فيصل : ههههههه تم 
سلمان : خلاص ان شاء الله بينا اتصال 
فيصل : خلاص بس عطني رقمك يا..
سلمان : سلمان ولد بو سلمان 
محمد: ما سمعك أبوي 
سلمان: هههههه أقصد ولد بو عبد العزيز وهذا ولد أخوي عبد العزيز 
فيصل : والنعم فيكم 
سلمان ومحمد: الله ينعم بحالك 
فيصل : خلاص ان شاء الله نشوفكم الليله 
سلمان : ان شاء الله 
فيصل : يلا مع السلامه .. طلع ومعاه سلمان 
محمد: جدي والسياره وينها ؟
بو عبد العزيز: خليت راجور يروح يجيبها 

الساعه 8ونص عبد الله وعبد اللطيف كانو صاحيين على أساس الساعه تسع يمشون للبر عبد الله راح للشغل ورتب أموره وأخذ له إجازه ورجع لعبد اللطيف الي كان متجهز للروحه ومتحمس أكثر من عبد الله لان بيشوف أهله ..

بعد الفطور البنات كانوا قاعدين مع جدهم سوالف وضحك وهبال شوي الا تدخل فوزيه عليهم مع محمد وسلمان والبنات ماخذين احتياطهم فحطو عليهم الجلالات :السلام عليكم
الكل : وعليكم السلام 
العنود: وين رحتوا؟
محمد: وانتي شكو رايحين نتمشى 
بدور : ولا تاخذونا معاكم 
سلمان : وانتي لازم تدخلين نفسج بكل شي 
بدور: ليه هو في شي يسوى بدوني 
سلمان : قولي في شي يسوى وانتي فيه 
بدور: نعم نعم ..
فوزيه : بسكم بديتو بالمناقر انتم مايمر يوم الا وتتهاوشون فيه 
العنود: هههههه والله عاادي ياجدتي والله بتفقدين هالخناق بس مب الحين 
بدور: أي صدق بعدين تتمنين هالخناق وتقولين ياليت وياليت 
بو عبد العزيز: ألحين الواحد قام يتمنى الخناق 
محمد: جدي كل شي مايخطر على بالك يصير عاادي 
ندى ودلال والهنوف وهم تحت الجلال قاموا وقفوا وطلعو 
سلمان: قطار على غفله شفيكم قمتو؟؟
العنود: مو سيد الحسن موجود
محمد: افاااا انتم الداخلين وانا الطالع تعالوا اقعدوا يابنات العم 
فوزيه: تعالو قعدو بس مافي احد غريب 
كل وحده تنغز الثانيه تكلمت دلال : شدعوه بس بغينا نتمشى شوي بره 
بو عبد العزيز : يلا روحو وانا بلحقكم ويلف على فوزيه أصلا هم كانو يحنون علي عشان نطلع 
بدور: يبىىىىى يحنون والا غرت من أمي 
الكل قام يضحك
بو عبد العزيز: لا غرت ولا شي بس انتي كنتي موجوده وسمعتيهم يقولون لي خل نطلع 
بدور: أي بس كنت رافض تماما 
العنود: ورضى يعني فيها شي 
فوزيه: ايه انتي دافعي يامقرودة الحظ
العنود: حرااام عليج جده الحين عشان دافعت عن جدي صرت مقرودة حظ 
محمد: ما عليج منهم يامي واحنا وين رحنا 
فوزيه: في عيوني 
سلمان : تسلم عيونج الغاليه 
العنود: ما اقدر انا على الي يتغزل 
بدور: وابوي بعد كل البنات بصفه يعني الحين اثنين ( تقولها باستحقار وتاشر بأصبعها ) يغلبون سبع وأكثر 
محمد: نعم وان شاء ليش مب عاجبينج هالاثنين 
سلمان : والا احنا يعني مانملي العين 
بو عبد العزيز : بسكم ياعيال كلكم غاليين 
فوزيه : صدق جدكم مافي احد يفرق عن الثاني بغلاه 
بو عبد العزيز وهو قايم بيطلع :ترى نسيت أقولج ترى اليوم على العشا بيجون عندنا رجال 
فوزيه: حياهم الله 
طلع بو عبد العزيز وطلعت وراه بدور والعنود قامت تصب لها بيالة شاهي 
سلمان: ياحليه فيصل والله شكله ولد ناس وما عليه 
العنود سمعت اسم فيصل وقلبها قام يرجف خوف 
محمد: الا هو ولد منو ؟
سلمان: فيصل ال.......
محمد: ومن بيجي معاه اسمع جدي يقوله تعال انت والشباب 
سلمان : والله ماادري بس اتوقع أخوياه ليه مستعجل اليوم يجون ونعرفهم 
فوزيه :هذا الي وصل جدكم اليوم 
سلمان : ايه يمى أبوي عزمه على العشا 
فوزيه : حياه الله والله انه خوش ولد 
العنود الي كانت غارقه في شكوكها : ليه جدي وش صاير له اليوم 
سلمان : وهو راجع من البقاله الصباح وقفت سيارته وشافه واحد ووصله فجدج عزمه على العشا 
العنود: اممم هو جاء مع جدي عندنا اليوم 
سلمان :ايه 
كملو سوالفهم أما العنود خذت كوبها وطلعت وهي تفكر بالموقف الي صار لها اليوم معقوله يكون هو فيصل لا بس وش جيبه الله يستر ..وراحت للبنات


على الساعه 12 وشوي تقريبا سمو صوت هرن بيييييييييييييييييييييييييب بييب بييب سلمان على طول طلع بره هو ومحمد 
فوزيه الي كانت في الخيمه : الله يستر وش السالفه 
بدور: وجع من ذا الي يدق هالبوري كذا 
ريم : بروح أشوف 
منيره : استحي على وجهج يمكن واحد من رجال جدج والا عمج 
وتقوم ريم تطل :يووووووو هاذي سيارة عبد الله 
سلمان : هلا والله بو عبيد 
وينزل عبد الله من السياره ومعاه عبد اللطيف .....
سلمان ومحمد بصراخ : عبد اللطيف 
البنات في الخيام سمعو والكل قام يطل 
سلمان وينقز عليه ويلمه : هلا والله شخبارك وانا اقول ليش الدنيا منوره اليوم 
عبد اللطيف وهو يضحك : تسلم يالعم شخبارك .... الا يشوف محمد وراه ويروح له ويلمه طبعا الكل طلع وفوزيه اول ما شافته 
فوزيه : هلا بوليدي تقولها وعيونها غرقانه من الفرحه 
عبد اللطيف : هلا والله بامي شخبارج يالغاليه 
فوزيه: دامني شفتك بخير وألف خير ..باس راها ويدها والابتسامه شاقه وجهه ويجي جده ويسسلم عليه 
منيره : الحمد لله على السلامه يا ولد أخوي 
عبد اللطيف راح لها وسلم عليها : الله يسلمج 
والكل سلم عليه الا وحده كانت تطالعه من بعيد وهي تصيييح وفرحااانه رفع عيونه لها وابتسم ابتسامه تبر القلب وجاته تررركض ولمته على صدره 
عبد اللطيف: نوفتي حبيبتي ليش تصيحين 
العنود وطبعا من تحت الجلال : من فرحتها فيك 
عبد اللطيف : العنود 
العنود: نسيتني 
عبد اللطيف : افااا ومين يقدر ينساج .. خلاص الهنوف لا اصيح معاج 
الهنوف رفعت راسها وهي تبتسم وتمسح دموعها : خوووووش مفاجأه 
عبد اللطيف : ههههههه 
بدور: لطووووف 
عبد اللطيف : يعني مستحيل أكبر دامج تسميني لطووووف 
بدور: ههههههه انا مااعرف الا لطوف عبد اللطيف ثقيله على لساني 
بو عبد العزيز: يلا خلو الولد يدخل مسكين 
عبدالله : والله اني مسكين لو ادري انكم بتنسوني كان ما جبته معي 
الكل قام يضحك
فوزيه: لا ياولدي مانسياك ولا شي بس عاد تعرف من زمااان ماشفنا ولد عمك 
عبد الله : ههههههههههه والله انا سويت أكثر يوم شفته 
بدور : على قول المصاريا يا ألف نها ابيض كلولولوووووووووووش 
الكل كان يضحك ومستانس بجية عبد اللطيف ودخلو كلهم داخل الخيام والبنات جابو جلالاتهم وقعدو معاهم وصارت الخيمه في قمة الازعاج والوناسه الحريم من جهه والرجال من جهه والبزارين من جهه <<عاد تعرفون شلون تكون الخبصه مع الجمعه ولا عاد جمعة بر بعد ....
قامو يسولفون شوي الا قامو الحريم وجهزوا الغدا وتغدوا وعينو خير وقعدو شوي يرتاحون ..

العصر كانوا في خيمة الرجال...البنات كانو صادين وقاعدين من جهه..
سلمان: يمى ترانا نغار ما صارت من أول ما جاء عبد اللطيف وانتي قاعده معاه واحنا صرنا في الريوس 
فوزيه: حتى من ولد أخوك تغار استح على وجهك شخليت للصغار 
سلمان: عاد من كبري توني حتى 25 ما تعديتها 
عبد اللطيف : ههههههههه امي فوزيه والله ياخوفي يحسدونا 
فوزيه: وه وه وه اسم الله عليك من العين وياعل عين الحسود انشاء الله فيها عود ...انتم مقابليني اربعه وعشرين ساعه وهو يا حافظ وين ووين أشوفه 
الكل قام يضحك 
سلمان : الا اقول من لقى احبابه نسى أصحابه 
محمد: الا ما قلتلي متى تخلص دراستك 
عبد اللطيف : هانت ان شاء الله ما بقىالا سنتين 
محمد: ماشاء الله عليك بالتوفيق ... زين عرفت تتاقلم مع الوضع هناك والله لو انا مكانك كان من يومها رجعت 
سلمان : وانت الصادق ياهي غربه وغثه دراسه 
بدور: ما عليك منهم تراهم غيرانين ومحترين منك 
سلمان : مالت اقول اني سكتي بس 
فوزيه: بس بد الخناق 
بو عبد العزيز : الا اقول عبد اللطيف قلت لابوك وامك انك بتجي 
عبد اللطيف : لا والله ماقلت لهم قلت أخليها لين ما يجون عشان تصير مفاجأه لهم حتى فهد مريت عليه اليوم قبل مانطلع سلمت عليه وقال انه بيجي بكره أو الي بعده ان شاء الله 
العنود: وفدييته دحومي بيجي..أقول جدي شرايك نشوي اليوم طبعا بعد اذنك انت وامي فوزيه 
بدور: والله خوش من زمان عن الشوي 
منيره : انتو بعد حد يشوي في بر 
العنود: عاادي كل الي ما يصير عندنا يصير 
بو عبد العزيز : نشوي ليش لا 
فوزيه : والرجال الي جاينكم اليوم 
سلمان : عادي حالهم من حالنا شباب بالعكس بيستانسون أكثر 
بوعبد العزيز: عاد من اول مررره 
محمد: جدي عادي هذيلا شباب اسألنا احنا .
سلمان : عشان تقوم الفله 
فوزيه : وشو هاذي فله بعد 
الكل يضحك : 
بدور: يمى هاذي معناها وناسه وضحك وهبال 
العنود: يعني مثلي 

بعد المغرب كانو يتجهزون حق الشوي والبنات والبزارين كانو بره 
ناصر : العنود شرايج نطرطع 
العنود: نصووووووووور
ناصر تخرع: شفيييج 
العنود: أموووت فيك ياربي انا عندي ولد عمه بالدنيا كلها 
ناصر: أعجبج صح 
ريم: وااااي عاد احنا جايبين كيستين ملياانه 
الهنوف: يلا خل نروح نجيبهم 
راحو البنات وجابوهم 
العنود: اول وحده انا بولعها خذت الولاعه يلا كلكم وخرو 
شهد: الحين بيطلع الوان 
طراااااااااااااااااااااااااااااااااااخ
رزان : الله حلوووووووو
الي في الخيمه سمعو وجاو 
بدور: يالخاينين ولا تقولون 
العنود: تونا مولعينها اول وحده 
ريم: ابي وحده 
الهنوف: لا والله شهد والا رزان على غفله 
الريم: عن الطناز خاطري اولع وحده 
دانه : تعرفين
الريم: سهل عادي كأني اولع شمعه 
العنود: هههه تطنزين خوش والله 
سلمان يالخاينين ولا تنادون عمكم 
العنود : عميي عاد فله ووناسه يلا تعال 
محمد: أشو ارمي الولاعه 
بدور: هاك وترميها له



بعد ما تعشوا راحو الشباب الي كانوا مستانسين وخاااصه فيصل ..
اليوم الثاني بعد ما فطرو الصباح على الساعه 8 طلعو يتمشون فوزيه وعبد اللطيف والهنوف وعبد الله الي كان مع البزران وبدور والريم ودانه ودلال أما العنود الي ما كان لها خلق ما طلعت معهم ...
خذت جوالها ودقت على أبوها 
عبد العزيز: هلا والله 
العنود: هلا بك يبى شخبارك
عبد العزيز : الحمد لله بخير وعافيه انتي شخبارج وشخبار البنات وجدتج وجدج
العنود: كلهم بخير وعافيه الا ما قلت لي انت شخبارك وشخبار امي 
عبد العزيز: بخير وعافيه تسأل عنج هاه عساكم مستانسين 
العنود: يبى ما كأنكم طولتو ما صارت ..
عبد العزيز: ههههه ليه زهقتي 
العنود: لا والله أي زهق الا وناسه ولا بعد جا عبد اللطيف 
عبد العزيز: عبد اللطيف 
العنود: ويييي صج اني فضيحه 
عبد العزيز : شالسالفه 
العنود: بقولك بس لا تعلم أحد ولا كأنك تدري
عبد العزيز : قولي وشو خرعتيني 
العنود: لا تخاف بس عبد اللطيف ولد عمي عبد الرحمن جا من لندن 
عبد العزيز: عسى ما شر 
العنود: لا تخاف بس جاي عشان عنده اجازه وبيحضر معنا العيد 
عبد العزيز: وعمج وخالتج يدرون 
العنود: لا يبي يسويها لهم مفاجأه 
عبدالعزيز : متى جاء؟؟؟
العنود : يمكن له تقريبا يومين 
عبد العزيز : زين انج قلتي لنا عشان نستعجل في الرجعه 
العنود: صدق يبى ..
عبد العزيز: أي ان شاء الله اليوم عرس لجين نحظره وبكره نرجع 
العنود: صدق زييين وناااسه يبى امي جنبك 
عبد العزيز: أي تكلمينها 
العنود: لو سمحت ...
كلمت العنود أمها ..ووصتها لا تعلم خالتها وعمها ان عبد اللطيف جاء 
سكرت العنود من أمها: وانا شمقعدني خل اروح اتمشى معهم وقامت 
طلعت الا قدامها محمد
محمد: على وين 
العنود: بروح أتمشى معهم يلا معاي 
محمد : يلا 
العنود تصارخ : ياهووووو انتظروو 
الهنوف : تو الناس 
فوزيه: هاه شفيها جات 
العنود: السلام والله قلت الروحه من دوني ما تسوى ما في احد بهبلهم على ان عميمههه ما تقصر بس ولو انا العنود 
فعشان كذا قلت أجي أحسن 
الريم: مداح نفسه .......أتوقع تعرفين الباقي 
العنود: يبيله بوسه هههههه مو لازم شكرا 
محمد تقدم عند الشباب وجدته وقعد يسولف معهم والبنات يسولفون ورى بينهم مسافه عشان البنات ياخذون راحتهم 
البنات وهم يتمشون كانوا مقابلين بعض الهنوف والعنود يتمشون عادي والريم ودانه ودلال يتمشون بالعكس 
وعبد الله وفوزيه وعبد اللطيف يتمشون عادي وبدور ومحمد عكس .. 
محمد كان يسولف عن موقف صار له هو وسلمان ومتحمس في السالف والهنوف كانت تطالعه وتطالع هباله وحركاته 
وفجأه طاحت عيونها بعيونه وهو يبتسم وغمزلها في نفس الوقت دلال كانت حاسه ان الهنوف مو طبيعيه من جهه ثانيه عبد اللطيف انتبه لمحمد وهو يغمز فلف وجهه ودلال لفت وجهها وتلاقت الأعين ...دلال كانت كاشفه وجهها بس متحجبه لانها كانت تمشي بالعكس ....
شوي كملو دورتهم بعدين رجعو للصغار الي كانو مع الأرانب والصوص 
شهد وبيدها صوص جايه تركض لعند جدتها : أمي فوزيه شوفي 
فوزيه: منوين جبتيه 
شهد:نايف عطاني اياه 
بدور: روحي رجعيه لا يموت 
شهد: أصلا هو ما يموت بعدين انا احبه ما اموته 
رزان وبيدها ارنب: خالتي بدور شوفي 
عبد اللطيف : هاذي متطوره أكثر جايبه ارنب معاها 
بدور: الحين ما تخافين 
رزان : لا 
بدور: اشوف عطيني اياه 
رزان : والله ما اخاف 
بدور : انزين بس بشيله شوي 
رزان: طيب وعطتها اياه وراحت للبنات 
ريم : وااي فديته عطيني اياه 
الهوف : عميمه والي يعافيج وخريه عن وجهي 
العنود: ما اقدر على الرقه 
دلال : شلون قدرتي تمسكينه ؟؟
رزان :نصور عطاني اياه 
العنود: انا هذا نويصر ما شاء الله عليه ..؟؟
دلال : عميمه عطيني اشيله شوي 
رزان : لا تعورونه ترى حقي 
دلال : لا تخافين بس بشيله 
العنود كالعاده نقزت تجيب الكاميرا وقعدت تصور والبنات قامو يهبلون في الهنوف عشانها تخاف ..
العنود وبيدها الكاميرا : أمي فوزيه ضحكي 
فوزيه : وانتي ويا هالكاميرا كل شي لازم تصورينه 
العنود: عشان يبقى ذكرى 
بدور وبيدها الارنب : ياربي يجنن ريشه كأنه قطوه 
فوزيه : والله هالارنب يصلح نطبخه مليان 
العنود: وععععععععع جده من صدقج تبين تاكلينه 
فوزيه: أي عادي حاله حال اللحم وأحلى بعد 
غبد اللطيف والله لو يسمعونج الغرب يا جدتي يسجنونج
فوزيه : وليش يسجنوني 
عبد اللطيف : لانج بتذبجين الأرنب 
الهنوف : شدعوه 
عبد اللطيف : ليش عادي هم عندهم الانسان والحيوان واحد 
بدور : وانت الصادق بعد يمكن الحيوان احسن 
فوزيه : الحمد لله ياربي على نعمة الاسلام ..ألحين عندهم الحيوان والادمي وااحد 
الكل : يضحك 
فوزيه: عاد أنا خبري انهم يربون كلاب قطاوه مب أرانب 
الهنوف : كل شي يربونه لا تخافين 
العنود: تصدقين جدتي جتى الحيه يربونها 
بدور: الله لا ما اتوقع 
العنود: لا والله صدق انا ذاك اليوم شايفه برنامج في التلفزيون والمشكله معاهم في البيت 
الهنوف: الله يلوع كبودهم 
فوزيه : وأنا اقول شفيهم بيض بزياده أثر الي فيهم برص مب بياض 
الكل مينت من الضحك 
عبد اللطيف : الله يهداج ياجدتي هذا لونهم 
وتمو يسولفون شوي بعدين دخلو 
مر اليوم عادي وطبيعي تغدو وبعدين ارتاحو شوي الظهر والعصر قعدو سوالف وضحك وهبال ولعب في الدباب والي في السياره وطبعا كل هالزحمه ما تخلى من هبال البنات والشباب






في الليل 
الهنوف : العنود شسالفتج اليوم 
العنود: ليه 
الهنوف : أشوفج مستانسه ونسيني وياج 
العنود وابتسامه على وجهها : هو مستانسه مستانسه بس ليش بعدين تعرفين 
الهنوف : عنووود عن السخافه يلا ونسيني وياج 
العنود: قريب تعرفين 
الهنوف : يعني متى 
العنود: ان شاء الله بكره 
الهنوف : الله بكره وانا شصبرني 
العنود: مفتاح الصبر الفرج 
الهنوف: عنيده مالي خلق لج يلا قولي 
العنود: تو تو تو ماراح أقول 
الهنوف: أحسن لا تقولين 
الا الريم تنادي : العنووووود الهنوووووووووف يلا العشا جاهز 
العنود: يلا قومي نتعشى 
الهنوف : ماني مشتهيه 
العنود: لا يكون عشان ما قلت لج 
الهنوف : لا شدعوه 
العنود: انزين يلا عن الدلع 
الهنوف : والله مالي خاطر اكل 
العنود: انزين يلا على الاقل بس قعدي معنا بعدين مع الجمعه تنفتح نفسيتج على الاكل 
الهنوف : انزين اسبقيني انا بروح للمطبخ شوي وبجي 
العنود: أوكي لا تطولين 
راحت العنود للخيمه عشان تتعشى أما الهنوف راحت للمطبخ دخلت شربت ماي وغسلت يدها وقامت تسولف مع الشغالات شوي ..
في نفس الوقت محمد كان طالع من الخيمه ورايح للمطبخ .... طلعت الهنوف من المطبخ وتنزل من الدرج الا تسمع صوت 
ميااااااااااااااااااااااااااااو داست عل ذيل قطوه الهنوف من الخرعه زلقت من الدرج وطاحت على رجولها وضربت في حافة الدرج 
الهنوف مسكت عمرها ولا صرخت لان ما تبي تخوف جدتها على شي ما يسوى بس رجولها قامت تنزف دم لانها ضربت في الحافه وكانت حااده لانها رخام ..
الهنوف ما صرخت لانها عارفه ان جدتها بتتخرع وهي ما بغت تسوي دوشه فقعدت على الارض وهي تون 
الهنوف وهي تصيح ومغمضه عيونها :اّ اّ اّ ااااااااه 
محمد جاء وشافها على الارض وكانت خصل من شعرها على وجهها فما عرفها لان الشعر مغطي وجهها بس شاف الدم على رجولها وهي ماسكتها 
محمد: بسم الله عليج شفيج ؟
الهنوف رفعت راسها وشافت محمد شافها وعيونها كلها دمووع 
محمد وهو خايف عليها : الهنوف شفيج ؟؟ وراح تقدم لعندها 
الهنوف: طحت من الدرج وظربت رجولي بالحافه 
محمد: وخري يدج خليني اشوف الجرح 
الهنوف : وهي خايفه لا لا ماله داعي 
محمد وهو معصب عليها : ماراح اكلج وخري يدج
الهنوف حست ان حركتها مالها داعي بس هي مستحيه وخرت يدها محمد شاف الجرح ولقاه كبير شوي وينزف 
محمد: قومي اقعدي على الدرج 
دخل محمد وخذ كاس ماي ومنديل وطلع وأخذ يمسح الجرح والهنوف كانت مستحيه ومنزله راسها بالأرض 
محمد: ميري ميري 
ميري طلعت ويوم شافت الهنوف شهقت : هنوف ايش في 
محمد: في شاش 
ميري : أي بابا في 
محمد: انزين جيبي لي شاش ولزق
ميري : ان شاء الله 
راحت ميري بسرعه جابت علبة الاسعافات وعطتها محمد 
الهنوف : محمد خلاص ماله داعي انا احطهم والا خلي ميري 
محمد ولا كأنه يسمعها خذ ( ميكريكون ) وحطه على الجرح ولفه بشاش ولزقه 
محمد: ما تشوفين شر 
الهنوف : الشر ما يجيك شكرا واسفه 
محمد وهومنزل عيونه ولا رفعها ابد: ماله داعي الشكر والاسف انا ما سويت شي ومره ثانيه انتبهي 
الهنوف : وهي تصيح ان شاء الله 
محمد سمع صياحها وتعور قلبه ما قدر لف وجهه عليها : ممكن اعرف ليش الدموع رجولج تعورج 
الهنوف : لا بس 
محمد: لا تخافين ما فيج الا العافيه جرح بسييط بس ويلا اشوف امسحي هالدموع ترى ما اقدر اشوفهم 
وسامحيني اذا ضايقتج 
الهنوف : لا شدعوه وتبسمت له 
وقام محمد ورجع 
الهنوف على طول قامت وساعدتها ميري ودخلت داخل المطبخ 
ميري : رجول انتي يعور؟؟
الهنوف : لا ميري لا تعلمين احد طيب 
ميري وهي تضحك : تيب ماما انا مافي ألم أحد بابا مهمد واااجد زين صح ؟؟
الهنوف: أي صح بس سكتي والي يعافيج روحي نادي العنود 
ميري : ان شاء الله 
الهنوف : بس لحظه لاتقولي شي عن رجولي طيب 
ميري : تيب 
توها بتفتح الباب الا العنود بوجهها : وينج سنه 
ميري : ما ما الهنوف تاهت ورجول هي في دم 
الهنوف : مالت عليج هذا وانا موصيتج 
العنود: شفيج الهنوف وتشوف رجولها شفيها رجلج ليش ملفوفه ؟؟
الهنوف: قصري حسج لا يسمعج أحد
العنود: مافي احد بعدين ليش ما ناديتي احد شفيها رجولج 
الهنوف: وانا طالعه من المطبخ دست على ذبل قطوه وصرخت وزلقت وطحت وانجرحت رجلي 
العنود : عسى مب كبير الجرح 
الهنوف: يعني بس نزف دم وااجد 
العنود: يالخبله أخاف فيج شي بروح انادي عميمه 
الهنوف : لا تعالي ما فيني شي 
العنود: وانتي شدراج 
الهنوف : محمد 
العنود: نعم 
الهنوف رفعت عيونها للعنود: الي سمعتي 
العنود: شلوون 
الهنوف قالت لها الي صار 
العنود: ايوااا على روميو وجولييت 
الهنوف وتضربها على راسها : يالزفته 
العنود: والله ما توقعت اخوي رومنسي كذا قلنا يحب اوكي بس عاد ..
الهنوف : العنووووووووود وجع 
العنود: خلاص انزين 
الهنوف : اوكي يلا خل نروح لا يشكون 
العنود : ورجولج شنقول لهم ؟
الهنوف : جلا بيتي طويله وما اتوقع بينتبهون بعدين الجرح مرتفع شوي ما اتوقع يبين .
العنود: انزين يلا قومي تقدرين تمشين على رجولج 
الهنوف : أي شدعوه قالولج منكسره 
العنود: هههههه لا مجروحه بس يلا قومي 
وتوهم بيطلعون 
الا تلف الهنوف على ميري : ميري 
ميري : نأم 
الهنوف : لا تقولين لأحد والا ترى بزعل منج 
ميري : ان شاء الله 
العنود: خلاص بس انا انتي والهنوف 
ميري : بابا مهمد بعد 
الهنوف : يالهافضيحه 
العنود وهي تضحك : هههههه انزين بس والله اذا علمتي حد يا ويلج 
ميري : أنود مافي خوف أنا ما في قول تو سام بادي 
العنود: انزين انزين بس عن التفلسف 
وطلعت هي والهنوف



وطلعت هي والهنوف 
دخلو وكأن الامر طبيعي وقالت لهم الهنوف انها كانت تسولف مع الشغالات 
فوزيه : ما احد مخربهم الا انتو ويا سوالفكم 
منيره:مساكين يمى خل يوسعون صدورهم 
الهنوف: ياحليلها ميري والله توسع الصدر 
العنود:ههههههههههه 
الهنوف : تخز فيها 
بدور : شفيج تضحكين تعالي اكلي انتي وياها 
الهنوف والعنود : ان شاء الله 
بعد ما تعشو قعدو يتقهون ....
محمد قاعد ويفكر بالهنوف يوم شافها ياربي هالبنت كل ما اشوفها تزداد حلا بس صدق اني جرئ شلون سويت كذا بس البنت كانت تصيح ورجولها تنزف ...يوووو ما ادري شصار عليها وقام من مكانه 
عبد اللطيف : على وين 
محمد: دقايق وجاي 
وطلع ..ألحين شلون ما يصلح اناديها وأسئلها بس أكيد شافوا الجرح الي في رجولها مافي الا ميري وراح للمطبخ وناداها 
محمد: ميري ميري ...
ميري: نعم بابا مهمد 
محمد:ك الهنوف وينها <<<سؤال سخيف بس يبي يصرف 
ميري: في الخيمه بابا 
محمد: طيب رجولها شخبارها 
ميري: زين .. أنود في يجي مطبخ وفي شوف هنوف 
محمد: انزين خلاص ...
والله كنت متوقع وراح نادى نصور وقاله ينادي العنود 
ناصر: العنوووووووود 
العنود: هلا 
ناصر: محمد يبيج 
الهنوف لفت وجهها على العنود 
العنود وهي مبتسمه : ما قال وش يبي 
ناصر : لا 
العنود : طيب وقامت طلعت بره 
العنود: هلا حمود 
محمد: هلا والله شخبارج 
العنود وشاقه وجهها الابتسامه 
محمد: شفيج تضحكين 
العنود: ما فيني شي ..أمر بغيت شي 
محمد: الهنوف 
العنود وزادت ابتسامتها : اشفيها 
محمد: لا تستهبلين 
العنود: انا قلت شي ..
محمد: شفتي رجولها 
العنود: أي قالت لي كل شي 
محمد: ادري انها قالت لج وهي تقدر تخبي عليج شي 
العنود : احم احم محتر يعني 
محمد يضحك ضحكة هبال : هههههه شخبارها 
العنود: الحمد لله زينه 
محمد: ورجولها 
العنود: عادي يعني ألم بسيط 
محمد: جدتي عرفت 
العنود:لا مح درى بعدين عادي ترى كله جرح
محمد: أي بلاج ما شفتي الدم وهو يصب 
العنود: انزين بغيت شي ثاني 
محمد : لا شكرا بس اذا عورتها رجولها خل تقول لعمتي منيره 
العنود: ان شاء الله أي اوامر ثانيه يا روميو
محمد: صدق ما تنعطين وجه يلا ذلفي 
العنود وهي تضحك : مالت هذا جزاتي صايرتلك بريد أنت معاها 
ولفت وراحت للخيمه وتوها بتدخل الا نادها محمد....العنود وهي واقفه عند باب الخيمه لفت وجهها : هلا 
محمد: سلمي عليها وخل تنتبه لنفسها 
العنود وهي تضحك : ان شاء الله 
ودخلت الخيمه والابتسامه شاقه وجهها 
بدور: الله لهالدرجه محمد خلاص تستانسين 
العنود: لا بس تعرفين محمد وهباله 
تمو شوي بعدين راحو ينامون الخيمه كلها هدوء الا يطق جوال منيره 
منير : هلا والله بحياتي << المتصل خالد زوجها 
العنود: احم احم نحن هنااا 
منيره : وانتي يالقرده ما نمتي 
العنود: لا خذي راحتج بس اذا في شي محظور أفضل تطلعين بره 
منيره وهي تقوم :وانا استناج تقولين لي 
العنود: ههههههه سلمي على حياتج وقوليه تعال وسع صدرك معنا 
منيره : والله انج ما تستحين وطلعت تكلم خالد 
الهنوف : وانتي لازم تحرجين الأوادم سويتي روحج نايمه وسكتي 
العنود: بسم الله ما نمتي 
الهنوف : لا 
العنود:لا بس عشان تاخذ راحتها 
الهنوف : والله انج وحده 
العنود: ادري 
ساد الصمت شوي 
العنود وصوتها في نبرة ضحك : الهنوف 
الهنوف : هلا 
العنود وقصرت صوتها شوي عشان ما احد يسمع : ماتبن تعرفين ليش محمد مناديني اليوم 
الهنوف وقلبها زادت سرعته أصلا اهي تستنى العنود تنطق كان ودها تسألها بس استحت : ليش 
العنود: عن الاستهبال تدرين انه عشانج 
الهنوف : حلفي 
العنود: والله ..تبن تعرفين والا لا
الهنوف : كيفج 
العنود: خلاص اجل ماراح أقول 
الهنوف سكتت شوي : عنود 
العنود وهي تضحك : بقول خلاص ادري قلبج يحترق 
الهنوف :....... ساااكته 
العنود: سأل عنج وقال شخبارها وشخبار رجولها 
الهنوف : انزين 
العنود: اكمل والا خلاص 
الهنوف : عنوووود 
العنود : هههههههه انزين خلاص ويسلم عليج ويقول انتبهي لنفسج 
الهنوف الابتاسمه شاااقه وجهها :..................
العنود: الله شفيج سكتي تكلمي ....تدرين خاطري أشوف وجهج بس ظلاام والكل نايم والا كان فتحت النور 
الهنوف : .......................
العنود: يااهوووو ردي ....... انبلع لسانج 
الهنوف : شقول 
العنود: الله يسلمه سلمي عليه شي كذا والا كذا عشان يستانس مسكين قلبه بغى يطلع من مكانه 
الهنوف:.......
العنود: يوووووووو ترى اسمع ضربات قلبج أعصابج ههههههههه
الهنوف : يالزفته والله لو انهم مب نايمين كان قمت لج 
العنود: ههههههههههههه انزين يلا نامي يا جولييت 
الهنوف : العنوووود
العنود: على فكره ترى قلت له ياروميو بغى يذبحني 
الهنوف : انتي أصلا مو بس يبيلج ذبح 
العنود: أجل انام أحسن 
الهنوف : أي احسن 
العنود: اوكي تصبحين على خير واحلاما سعيده طبعا هذا اذا نمتي 
الهنوف : وانتي من أهله






طبعا الهنوف قامت تفكر بالي قالت لها العنود وبالموقف الي صار لها وكانت في قمة السعادة لين غمضت عيونها وهي مو حااسه 
اليوم الي بعدهالصباح الامور كانت طبيعيه بس الجديد ان نوره وفهد ودحومي جاوي وطبعا الكل كان في قمة الوناااسه شلووون ما يستانسون ودحومي موجود 
العنود خذت جوالها عشان تشوف اهلها متى يطلعون من دبي 
فتحت جوالها الي كان مقفل ولقت رساله من أمها كاتبه لها ان طيارتهم الصباح وراح يوصلون السعوديه يمكن 10 والعصر راح يكونون عندهم...
الظهر وصلو الاهل من دبي وكلن راح لبيته يرتاح والعصر راح يروحون البر 
في بيت عبد الرحمن 
ندى: يمى متى بنروح البر
فاطمة : ان شاء الله العصر بعد ما يرتاح أبوج 
ندى : يدرون انا احنا بنجي
فاطمة : لا تتلقفين وتقولين لهم أبوج وعمج يقولون خلها مفاجأه لهم 
ندى: والله كان خاطري أحظر صباحية لجين 
فاطمة: بعد شنسوي خلاص حظرنا العرس خير وبركه بعدين لا تنسين اخوج واختج تاركينهم 
ندى : الي يشوف تاركينهم بروحهم في البيت هذاهم قاعدين ومستانسين مع عيال عمي 
فاطمة: انزين بسج حنه قومي ارتاحي ترى العصر بنمشي 
ندى : ان شاء الله 
فاطمة طلعت فوق وندى خذت الريموت وقانت تقلب في المحطات شوي وطلعت فوق غرفتها ترتاح 
العصر كانو باسطين بساط بره وقاعدين 
بوعبد العزيز : اقول ياأم عبد العزيز 
فوزيه : هل امر 
بو عبد العزيز: ترى اليوم بجينا مريع وأهله 
فوزيه: حياهم الله ابركها من ساعه 
الا تجي بدور : منو الي بيجينا اليوم 
فوزيه :خالتج أم سالم 
بدور: زييييييين وناااسه عسى بيجون البنات معاها 
فوزيه : ان شاء الله 
سلمان: السلام عليكم 
الكل وعليكم السلام 
بدور: هلا والله أخوي من زماان عنك تصدق عاد اشتقت اتخانق معاك 
سلمان : بسم الله علينا انا اما صدقت افتك منج هاليومين تقولين من زمان عنك ولا ياليته على شي سنع حسبالي بتقول اشتقتلك ايش قالت ( يقلد صوتها ) اشتقت اتخانق معاك 
بدور : كفوك أصلا انا الف من يتمنىيقعد معاي ويمزح صج انك مب حاس بالنعمة الي انت فيها 
سلمان يضحك عليها بطناز :ههههه انتي نعمه 
فوزيه : استغفر ربك اجل تبي تقعد بدون خوااات 
بدور: أي نعمه ونص أجل وين يحصلك أخت تمزح وتنكت معاك أحمد ربك 
سلمان : الحمد لله ياربي على اختي المجنونه صدق من قال امسك مجنونك لا يجيك اجن منه 
بدور:يبىىى شوف سلمانوووه سلمان : لو سمحتي اسمي سلمان مو سلمانووو
بو عبد العزيز: سلمان كبر عقلك 
فوزيه : حتى هي ما تقصر 
منيره جايه وهي تضحك : اجتمعو توم وجيري وهبلو فيكم وتحب راس امها وابوها 
حسكم واصل لاخر الدنيا استحو << تكلم بدور وسلمان 
بو عبد العزيز : ما تشوفين اخوانج كل واحد صوته اعلى من الثاني واحنا ولا كأننا موجودين 
سلمان : محشوووم يبى 
منيره: ماباليد حيله تعبنا وياهم الناس يكبرون ويعقلون وهذيلا العكس يكبرون ويدبرون 
الهنوف جايه : مساء الخير 
فوزيه : الناس يقولون السلام عليكم مو مساء الخير
العنود وراها : هااااي 
فوزيه : جات الي اردى منها الحين من زين هالغرب عشان تقلدونهم 
العنود: أمي فوزيه الحين انا ما قلت شي قلت أهلين أو هلا بالأنجليزي 
فوزيه : مالت عليج انتي والانجليزي حقج يعني ما تعرفون تقولون السلام عليكم 
العنود: ولا يهمج السلام عليكم 
الكل يضحك 
سلمان: بعد وشو 
العنود: الله شكلكم يهبل العائله الكريمه مجتمعه ما ناقصكم الا أبوي وعمي وان شاء الله بعد شوي تكتملون وبسرعه حطت يدها على فمها 
بدور : عنووود شالسالفه 
فوزيه: ما تتكلمين شفيج سكتي 
العنود: لا لا ولا شي 
منيره : هنود اعترفي تراج فضحتي نفسج 
الهنوف: وانا اقول ليش مستانسه اجل عمي وابوي بيجون صح ؟
العنود: لا من قال انهم بيجون 
الا يسمعون صوت هرن ( بييييييييييييييييب ) 
العنود : نقزت واااااااااااااااااااااي جاااااو 
بو عبد العزيز : من الي جا ء 
العنود تركض عشان تروح تشوف السياره : ابوي وعمي 
وقفت السيارات ونزلو طبعا الكل كان مستانس على هالمفاجأه لان اكتملت العائله كلها 
شوي الا يطلع عبد اللطيف 
عبد الرحمن وزوجته وندى متفاجئين 
فاطمه : عبد االلطيف 
عبد اللطيف : هلا يمى وسلم عليها وحب راسها وسلم على ابوه 
فاطمه : حمد لله على سلامتك ياولدي ولا تقول انك بتجي كان رجعنا من دبي 
عبد اللطيف : بغيت اسويها مفاجأه الا طلعتو انتو وسويتوها لنا مفاجأه 
وراح سلم على ندى ...شوي الا يجي خالد زوج منيره وتكتمل الفرحه للكل 
والحريم دخلو الخيمه والرجال في خيمتهم 
بعد المغرب العنود راحت لجدتها الي كانت في المطبخ 
العنود: الله جتي كل هذا عشان امي وابوي وعمي وخالتي 
فوزيه يتاهلون أكثر من كذا 
العنود: أي بس كأنه واااجد 
فوزيه : بيجون اليوم ام سالم وابو سالم 
العنود: حلللللللفي جدتي
فوزيه: كبرج انا عشان أقص عليج 
العنود نقزت عند جدتها وباستها : أحبج يا اغلى جده في الدنيا 
فوزيه : الله كل هذا مستانسه 
العنود: والله اليوم ودي اقطع روحي من الوناااسه وطلعت من المطبخ 
فوزيه : الله يتمم عليج جعلي اشوفج ان شاء الله يوم عرسج وانتي مستانسه 
العنود دخلت عند البنات في الخيمه وهي تصارخ : بنااااااااااااااااااات عندي لكم خبر انما اييييييييييه 
الكل : وشوووووو؟
العنود: اليوم بيجون بيت خالتي ام سالم مع البنات 
دانه : حللللللللللللللللللفي ونااااااااااااااسه يافرحتي 
ريم تنغزها : الله الله كل هذا عشان بعض الناس 
دانه : زفته بذبحج لا يسمعج احد 
الهنوف : اما اليوم لازم يكتب في التاريخ 
منيره : قولووووو امييين 
الكل : أميييييييييييييييييين 
منيره : الله يتمم هالوناسه على قلوبنا 
العنود: ياااااااااارب ان شاء الله دوووووووووووووم ياربي مو يوووم 
بدور: ههههههههههه عنود في عرسج قريبا ان شاء الله 
العنود: وانتي قبلي ومنى بعد وندى عقب انا 
منيره : والله ما عندها عن جدتي تقول عاادي 
العنود: ههههههه سنة الحياه بعد شنسوي تبوني اعنس 
وقامو يستهبلووووون والوناااااسه قايمه ويتجهزون حق الضيوف الي بيجون



الكل كان متجهز للضيوف من بنات وشباب وحريم ورجال 
وصلو الضيوف وكلن رحب فيهم البنات كانو قاعدين مع الحريم شوي وراحو لخيمه ثانيه عشان ياخذون راحتهم 
البنات كانو حاطين شريط ويرقصون عليه والهبال واصل حده بس منى وندى ونوره هم الي كانو قاعدين على جنب يطالعون البنات ويسولفون 
العنود: بنات شرايكم نلعب صيده 
رفعه: يلا 
الهنوف: بس برد 
العنود: عاااادي هي كل سنه بس مرره في العمر 
ريم: والله ياخوفي يشوفنا واحد من العيال ويقعد يصارخ ما احنا ناقصين 
دلال: أي والله صادقه ريمو احسن لكم قعدو مكانكم وانثبرو 
العنود: والله انا بطلع والي يبي يلعب يجي معاي 
الهنوف: يلا بس بلا عيال بلا زفت 
دانه: التهزيئه جايتنا جايتنا في كلا الحالين نتهزء على شي يسوى احسن 
رفعه: بيني وبينكم ترى استانس على العيال اذا جاو يهزؤن 
جواهر: أي بلاج ما ذقتيه 
نوف: حرام عليج أي ما ذاقته مشعل يصبح ويمسي عليها بالتهزيئ وأخوج بدر ما يقصر 
جواهر وتسمين هذا تهزيئ
رفعه: أي والله أي تهزئي قولي تنكيت 
العنود: ههههههههههه يلا بس خل نطلع 
دلال: مصريين
الهنوف: أي ويلا معنا عن الدلع 
دلال: انا بروح عند خيمة الحريم ما فيني حيل اركض في البرد 
العنود: براحتج يلا ترىانا الصيده وخل ندور من ورى عشان العيال ما يسمعون حسنا 
ريم: وين مارحنا بيسمعونه لا تخافين 
وطلعوا وطبعا الصراخ مالي المكان <<الي يشوف يقول توهم بزارين 
ندى : هالخبلات شفيهم يصارخون 
منى: أكيد يلعبون ما علينا قومو نطلع نتمشى 
ندى: حرام عليج برد
نوره: ناخذ لنا دوره ونروح عند الحريم 
ندى : يلا 
طلعو يتمشون شوي الا عبد الله في وجيههم نوره على طول صدت عنه 
عبد الله بصراخ : انتم ما تستحون على وجيهكم ما تدرون ان فيه رجال صوتكم واصل لين داخل الخيام الي يسمعكم على هالضحك يقول هذولا مو متربيين احشمونا على الاقل والا دخلو خيامكم وصارخو على كيفكم وبعدين برد ليش طالعين 
ندى الي كانت متلثمه بشالها عن البرد كانت تطالعه بعيونها وواقفه وتسمع كل الي يقول اما منى فرجعت على ورى وصدت شوي 
ندى ببرود : خلصت كلامك ترى احنا مو بزران عشان تصارخ علينا هالصراخ وتأكد بالول مين الي كان يصارخ بعدين تعال وتكلم ولفت وجهها وعطته ظهرها وتمشت 
عبد الله كان شاك في الصوت ومو عارف هي ندى والا منى بس كان منصدم من الأسلوب ومن العصبيه والحركه الي سوتها استفزته : لو سمحتي هذا مو اسلوب تردين علي فيه هذا الي علموج أهلج 
منى عرفت ان ندى بتعصب وماراح تمسك روحها لان هي ما تحي أحد يغلط عليها عزة نفسها فوق كل شي 
فنادتها : ندى خل ندخل 
عبد الله انصدم أكثر يوم سمعها تنادي باسم ندى وفي قلبه مغقوله هاذي ندى 
ندى لفت عليه : ليش ان شاء الله مو عاجبتك تربية أهلي ..على الاقل احسن من الي يرفع صوته على محارمه 
عبد الله في ذيك الساعه حس ان الدم يغلي في عروقه هومنصدم من الاسلوب والجرأه ونفس الوقت ان هالشي يطلع من ندى حبيبته وخطيبته (ندى سالفه انها خطيبته ما معطتها أي اعتبار ولاهي مهتمه له أصلا ) 
عبد الله : ندى احترمي نفسج واعرفي مع مين تتكلمين 
ندى: محترمه نفسي قبل لا اعرفك 
عبدالله: شين وقوي عين غلطانه وتراددين 
منى: تجر ندى من يدها ندى السالفه ما تسوى يلا ندخل 
ندى باستخفاف : السالفه ما تسوى ليش اصغر عقلي ..ولفت وجهها وتمشت عنه 
عبدالله طلع من طوره وراح مسكها من كتفها ولفها عليه وطراااااااااااااااااااخ ( كف على وجهها ) وطاح اللثام من على وجهها 
منى: لاااااااااااااا
ندى وهي حاطه يدها على وجهها رفعت عيونها في عيون عبد الله وعيونها مغرقه دموع: تضربني ياعبد الله 
عبد الله يوم شافها انقبض قلبه ياربي ليش سويت كذا ..ندى لفت عنه وراحت للخيمه وهي ميته صياح 
منى : عبد الله ماتوصل السالفه لدرجه الضرب ياعبد الله 
عبد الله : هي اللي عصبتني 
منى: ولو انت رجاااااااااال وعطته ظهرها وراحت لندى 
عبد الله كلمة انت رجااااال قامت تتردد في صدى انه : يااااربي ليش سويت كذا 
منى دخلت ورى ندى: ندى حبيبتي بسج صياح والله ما يستاهل 
ندى: أي ما يستاهل يضربني وابوي الي هو ابوي ما سواها 
منى : بس ترى كلامج بعد يعور 
ندى: وليش يقعد يصارخ مو ماليين عينه والا بنات شوارع والله حتى لو ايش ما سواها ..وتشهق بالصياح
ولا بعد يبوني اخذه اصلا مين هاذي الي بتصبر عليه 
منى قعدت تهدي فيها أما نوره الي على طول اول ما شافت عبد الله وقبل لا يصير أي شي راحت لخيمة الحريم 
ندى بعد ما هدت شوي قالت لمنى تروح لخيمه الحريم هي بتروح الحمام تغل وجهها وبتجي 
راحت ندى للحمام تغسل وجهها وقامت تطالع اثار يد عبد الله على وجهها انرسمت عليه وكانت واضحه لان وجهها ابيض وصافي : الله يقطعك
عبد الله الي كان واقف بره يتحسر على الي سواه هو مو قصده بس هي عصبته وطلعته من طوره 
طلعت ندى من الحمام وهي رايحه للخيمه تسمع احد يناديها 
عبد الله: ندى ....ندى 
ندى: مطنشه ولا كأنها تسمع 
عبدالله: ندى لو سمحتي ردي علي اكلمج أنا 
ندى وقفت وهي معطيته ظهرها :...................
عبد الله : ااسفه على الي صار ماكان قصدي بس صدقيني انتي الي عصبتيني باسلوبج 
ندى: تمشت وكملت طريقها 
عبد الله : ندى انا قاعد اتكلم معاج تقومين تخليني وتمشين 
ندى وهي في مكانها: نعم امر 
عبدالله: ...............
ندى: والله لو انك مو ولد عمي كان عرفت شنو بسوي بس الحشمه مو لك لعمي وخلاص انسى ولا أنه صار شي 
عبد الله مو متطمن لكلام ندى :يعني 
ندى: ولاشي عن اذنك



وراحت عنه عبد الله متلوم من الي سواه هو ما عمره رفع يده على خواته يقوم يرفعها على بنت عمه هو صدق عصبي بس ما توصل لدرجة الضرب بس الي مصبرني على عنادج وغرورج اني احبج 
البنات الخبلات الي هم اساس المشكله طلعو بره السور 
العنود: هههه بنات شرايكم نسوي مغامره 
الهنوف: أي مغامره يالخبله احنا ناقصين
دانه: ناويه علينا الاخت 
رفعه: بنات شرايكم ناخذ الوانيت ونروح 
الكل يضحك 
الهنوف: فال الله ولا فالج احنا ناقصين تهزيئ 
دانه: ناويه تودينا للقبر رفعه
رفعه: يمه كلتوني امزح عاد كلش ولا عمكم كان يدفني حيه 
العنود: هههههههههه فديته عمي والله انا عندي عادي تبون يلا 
جواهر: لا والله استخفيتوو قعدتو انا بدخل داخل لا يصير شي بعد 
دانه : خذيني معاج
ريم : حتى انا 
نوف: عن اذنكم 
وهم راجعين الا يشوفون سلمان وحمد 
ريم: الله شوفو هذا عمي أشوه ان احنا رجعنا ربي ستر 
نوف: هههههههه الله يعينهم 
جواهر: لا ورفعو وياهم راحو فيها 
ريم تطالع في دانه وتضحك : دانه شخبارج ؟
دانه تخز ريم: بخييييييييير 
ريم وهي تهمس لدانه : نرجع 
دانه: كف على وجهج 
ريم: ههههههههههه
نوف : ريم شفيج 
ريم : ولا شي بس خفو رجولكم خل ندخل الخيام 

الهنوف: بنات قوموا ندخل 
العنود: تبين روحي انا مب داخله 
الا يجي سلمان وحمد وسمع الصوت 
سلمان: في أحد هنااااااااااااااك
العنود: يو هذا عمي سلمان 
رفعه : حلفي 
الهنوف : ههههههههههههه
رفعه : الله يستر 
العنود: ايه عمي احنا هنا وطلعو لان كانو مو مبينين مع الظلام 
سلمان وشو مطلعكم بره 
العنود: نتمشى 
سلمان وما تقدرون تتمشون داخل 
الهنوف: كنى داخل بس مع السوالف نسينا عمرنا وطلعنا 
سلمان : انزين لا تنسون عمركم مره ثانيه ودخلو برد
العنود: ان شاء الله 
سلمان انتبه لرفعه عرفها من عيونها لان كانت متلثمه وقام يطالع فيهم وهم راجعين ومعلق عيونه على رفعه 
رفعه كانت تطالع حمد لان شافت بيده مفتاح الياره وهو كان يفتحها 
رفعه: ليكون بنروح 
العنود: لا تروحون حتى عشا ما تعشيتو 
الهنوف: لا يكون تعشو علينا 
رفعه: كل شي جايز اشوف حمد فاتح سيارته 
سلمان الي كان معلق اذنه عندهم زياده على عيونه صرخ: ياهوووووووووووووووو
كلهم لفو وجيههم على الصوت وطاحت عيونه بعيون رفعه 
سلمان غمز لها : لا تخافون ماراح تروحون الحين ارتاحو وابتسم
العنود: ماشاء الله عليك مب اذن 
سلمان : انتو الي صوتكم عالي تقل مايكرفون 
الهنوف: قول ماشاء الله 
رفعه : حمر وجهها واستحت لانها كانت عارفه انها هي المقصوده :يااافشلتي سمعني 
العنود: عاااادي فشله من عمي سلمان 
رفعه : والله انتي عندج عااادي لانه عمج 
الهنوف: لا تخافين عمي مع الكل كذا 
العنود: بالمختصر المفيد حبوب وما يتعوض وتغمز لرفعه أخطبلج اياه 
رفعه : مالت عليج وتضربها على راسها 
الهنوف: نصيحه وافقي ترى ياهو بيدلعج دلع ..بعدين تصلحون لبعض كلكم نفس الهبال 
العنو: فرصه لا تعوض ترى العرض سائر لمدة دقيقه 
رفعه: عنووووووووووود بذبحج 
العنود وهي توخر عنها : لقد بقي نصف دقيقه وهي تضحك 
رفعه: ههههههههههه لقد تم الرفض وشكرا 
العنود: اااه للاسف لقد انتهىالوقت حتى لو تمت الموافقه 
رفعه: هههههه مالت عليج أصلا انا ألف مين يتمناني 
الهنوف ك اما في هاذي صدقتي 
العنود: لا تخافين باقي وااجد محمد وطلال وكلهم عسل وخاااصه حمود أخوي وتطالع الهنوف وتضحك 
الهنوف: والله انج حمااره 
العنود: هههههههههههه ليييييييييه؟؟
رفعه : شفيج تضحكين 
الهنوف : مسكت يد رفعه تعالي ماعليج منها وحده فاضيه 
العنود: ايه فاضيه وش ورااي 
رفعه حست في السالفه ان بس طنشت 
وبعد ما تعشو طلعوا الضيوف على الساعه 11 تقريبا 
البنات كانو في الخيمه 
العنود: حسافه راحو والله ما شبعنا منهم 
الهنوف: يالله ان شاء الله نشوفهم مره ثانيه 
ندى: ياحليلها نوره حبوبه ما توقعتها كذا 
منى: عسل والله على اني مو دايم أشوفها 
ريم : تدرون بكره بنروح 
العنود: لااااااااااعن التحطيم
بدور تدخل عليهم : السلاااااااااااام على الجميع 
الكل : وعليكم السلام 
بدور: متى بتنامون 
ريم: انا الحين بروح أحس اني دايخه 
ندى: حتى انا والله ما شبعت نوم اليوم الظهر
شوي وقامو كل البنات ما عدا الهنوف والعنود 
جت مرت عليهم فوزيه وقالوا لها شوي ويقومون 
الهنوف: أقول العنود
العنود: هلا 
الهنوف: شخبار فيصل 
العنود: أي فيصل 
الهنوف: بعد في غيره 
العنود: ايي والله ما ادري عنه من ذاك اليوم ما شفت رقعة وجهه 
الهنوف: يعني تتوقعين خلااااااص 
العنود: والله ما ادري بس في كلا الحالتين ان شاء الله اول ما نرجع بدق على سهى وبقولها كل شي 
الا يدخل سلمان :احم احم 
العنود: الناس قبل ما يدخلون يقولون احم احم مو بعد ما يدخلون
سلمان : يعني بتعلميني ألحين 
العنود: لا مو قصدي 
سلمان: مالت عليج أصلا انا سامع صوتج من بعد كيلو وتبيني أستاذن 
العنود: يالشلاخ بعد كيلو كأنك تبالغ 
الهنوف: ههههههههه وانتم دايم خناق 
العنود: ترى ما يتخانقون الا الحبايب انتي شحارج 
سلمان: هههههه عرفت تسكتج 
العنود: أقول عمي 
سلمان : هلا 
العنود: متى بنرجع 
سلمان : الي سمعته يقولون بكره ان شاء الله 
الهنوف: حساافه ما شبعت 
العنود: يووووو ليش تو الناس 
سلمان : اسبووووع وما شبعتو كم تبون تقعدون


الهنوف: والله هالاسبوع مرو كانهم يومين 
سلمان: ان شاء الله مررره ثانيه 
محمد ينادي سلمان من بره الخيمه 
سلمان: تعال انا هنا مافي احد ويكلم الهنوف : غطي عمرج 
دخل محمد : السلام عليكم 
الكل وعليكم السلام
محمد: وينك قعدت ادورك 
سلمان: قاعد أسولف مع البنات 
محمد يلف وجهه على البنات : انتم الى الان ما نمتو 
العنود: شحارك الحين بنقوم هذا انتو الى الان ما نمتو 
سلمان :اما اختك هذي عليها لسان ما احد يقدر عليه 
العنود: قول ما شاء الله لا تجيني عين 
سلمان : ههههههههههه ما شاء الله لا تخافين عيني بارده 
محمد: أي وااضح مثل الثلج 
سلمان تطنز 
محمد: أفااااا محشوووم حد يتطنز على عمه 
سلمان : أي بعد حسبت
الهنوف ساكته طول الوقت ولا نطقت بكلمه 
الا يدق جوال سلمان شاف الرقم حطه صامت 
محمد يطالعه بابتسامة خبث : شفيك رد 
سلمان : مالي خلق 
محمد: أرد عنك 
سلمان : مشكووور لا تتعب نفسك 
العنود: من جد ازعااج حد يتصل في هالوقت 
الا يدق جوال العنود بنغمة رسااله 
سلمااان : هههههههه اقول سكتي بس أجل حد يرسل هالوقت 
العنود: رساله مو يدق 
سلمان : المهم نفس الشي ازعاااج 
محمد لف وجهه على الهنوف : انا والهنوف ما شاء الله علينا نظاميين بع 12 ما احد يدق صح الهنوف 
الهنوف : اكتفت بضحه بسيطه 
العنود: تطالع فيها وتضحك 
سلمان : انتي شفيج تضحكين 
العنود: لا ولا شي ..يوووو شفيج الهنوف شدعوه تستحين 
محمد: على الاقل أحسن منج يا ام لسانين 
العنود: تسوي شكلها تصيح عمي سلماااااان 
سلمان : اذا أخوج الي هو أخوج ما وقف في صفج تبيني انا أوقف في صفج 
العنود: انزين جامل على الاقل 
سلمان : ولا يهمج محمد حدك على بنت أخوي 
العنود: يابعد كلي ياعمي 
الكل قام يضحك على هبال العنود 
رجع جوال سلمان ودق سلمان : عن اذنكم ... وطلع 
الهنوف قامت بتطلع 
العنود: على وين يالحلوه 
الهنوف : بروح انام 
العنود : انزين اخذيني معج يلا محمد تامر بشي 
محمد: سلامتكم ...الهنوف 
الهنوف الله يستر ياربي : نعم 
محمد: شخبار رجولج 
الهنوف : الحمد لله زينه 
العنود وهي تضحك : محمد تدري ليش طاحت 
الهنوف : يلا تصبحون على خيير 
العنود : يااهوووو استني خلاص ماراح أقول شي وتاشر لمحمد يلا مع السلامه 
محمد وهو يضحك : وانتي من اهله ,,مع السلامه .. الله يحفظكم وطلع راح ينام الهنوف في باله 
اليوم الي بعده قامو متاخر عشان ما نامو الا متاخر 
العصر على الساعه 3 الكل يصارخ من جهه يستعدون للرجعه 
ساره : يا بنات خلاص كلكم جهزتو اغراضكم 
فوزيه: مو بعدين كل وحده تقول نسيت 
الهنوف: الحمد لله انا جهزت كل أغراضي ودخلتهم في السياره 
بدور: يمىىى أنا اغراضي حطيتهم مع سلمان برجع معاه 
فوزيه: أي حق الخناق 
على الساعه 3 ونص الكل كان جاهز وراكب السياره وتحركو 
بعد مرور ساعه تقريبا وهم في السياره العنود تذكرت شي وتاخذ جوالها وتدق على الهنوف إلا تشوف رسايل ومس كول الله الله كل هذا وما سمعته بعدين انتبهت انه كان على الصامت دقت على الهنوف وقالت لها الي تبيه 
على الساعه 6ونص كلهم كانوا واصليين 
في بيت عبد العزيز أول ما وصلو كان الكل تعبان صلو العشاء وتعشو وعلى الساعه 10 كلن كان في غرفته 
العنود دخلت غلافتها ورمت نفسها علىالسرير :ااااااااااااااه اشتقت لج يا غرفتي غمضت عيونها وقامت تتذكر المواقف الي صارت لهم في البر وابتسمت الا يدق الباب 
العنود: ادخل 
أبوها : ها شخبارج 
العنود: الحمد لله بخير وعافيه 
ابوها : شكلج تعبااانه 
العنود: ودايخه بس احط راسي على المخده انام 
ابوها : هاه عسى استانستي 
العنود: بشكل ما تتصوره يبى 
ابوها الحمد لله ان شاء الله ايامج كلها فرح 
العنود: مدامك بجنبي بدون شك ايامي فرح 
عبد العزيز باس العنود على راسها : يلا اخليج ترتاحين تصبحين على خير 
العنود: وانت من اهله يبى 
قامت العنود ودخلت الحمام وسبحت وصلت ودخلت سريرها وخذت جوالها ودقت على الهنوف 
العنود: الو
الهنوف: هلا والله 
العنود: شخبارج؟ 
الهنوف : الحمد لله ما نمتي 
العنود : توني طالعه من الحمام صليت والحين بنام وانتي ؟
الهنوف : انا على الفراش خلااص واصله حدي 
العنود: هههههههه يلا أخليج 
الهنوف: اوكي يلا تصبحين على خير 
العنود: يالله وانتي من أهله 
الهنوف : عنووووود 
العنود : هلااا 
الهنوف : مشكوره 
العنود : على وشو 
الهنوف : على كل شي والله احس اني استانست في هالروحه
العنود تضحك: والله حتى انا ياقلبي الله يخلينا لبعض 
الهنوف : اميييين 
العنود: خوش والله انقلبنا فلم رومنسي يالله نامي 
الهنوف : هههههههههههه يالله مع السلامه 
العنود : مع السلامه وسكرت وتوها تحط راسها على المخده الا تجيها رساله خذت الجوال وكل الي في بالهلها انها الهنوف وتشوف رقم فيصل : يالله تصبرني على بلواي





دقت عليه 
فيصل: نعم 
العنود: نعم الله عليج 
فيصل : وعليج 
العنود: والنهايه معاك تراك من جد مصختها وأنا صبرت عليك واااجد 
فيصل : الحين انا شسويت عشان تصرخين 
العنود: كل هذا اسم الله عليك ولا سويت شي ممكن اعرف شتبي 
فيصل وهو يستهبل : أسولف 
العنود: قلو البنات عشان تسولف معي ..كثر الله البنات في كل مكان 
فيصل : ما فيه زيج 
العنود: فيه والا مافي هذا مو شغلي لوسمحت رقمي لا تدق عليه مره ثانيه 
فيصل : انا ما دقيت انتي الي داقه 
العنود: وجع ان شاء الله لا ترسل فاهم 
فيصل وهو يضحك : لا مو فاهم فهميني 
العنود: لا اله الا الله أنا اوريك وسكرت السماعه في وجهه 
وعلى طول دقت على سهى : يووووووو شفيها ما ترد ودقت مره ثانيه ما ترد 
العنود: انا ليش مستعجله خلاص الصباح رباح قفلت الجوال وانسدحت ونامت وهي ودها تذبح هالفيصل 
الهنوف الي قامت تتقلب في فراشها بعدين قامت خذت دفتر الذكريات حقها واكتبت المواقف الي صارت لها والي سووها مع البنات 
عبد اللطيف من جهه ثانيه بعد ما طلع من الحمام شاف روحه مصحصح وفتح الب توب حقه 
سلمان الي كان في غرفته على الجوال : والله ياقلبي توني راجع 
ليلى : معقوله ما لقيت حتى دقيقه تدق علي على الاقل تطمني عليك 
سلمان : يعني خايفه علي 
ليلى: ما يحق لي 
سلمان : الا يحق لج ونص بس تعرفين بر وجمعة الاهل أصلا ما في وقت اقعد بروحي بعدين كنت ارسلج مسجات يعني كنتي على بالي 
ليلى: على بالك بس 
سلمان : على بالي وفي قلبي وماخذتني كلي 
ليلى: ههههه <<تضحك بدلع 
سلمان: فديت الضحكه وصاحبتها والله اني اشتقت لج 
ليلى : والله حتى انا مشتاقه لك مووووت 
سلمان : اوكي مدام انج مشتاقه لي وانا مشتاق لج ليش ما نقطع هالشوق 
ليلى : وش تقصد 
سلمان : يعني تعبت وانا انتظر 
ليلى "وهي مصدقه عمرها " : تنتظر وشو ؟
سلمان : انتظر قلبي ال يمشي على سطح الارض ومو مخليني اشوفه 
ليلى : اول مرره اشوف وااحد قلبه على سطح الارض وهو عايش 
سلمان : شفتي شلون أنا متعذب وقلبي ولا حاس فبني 
ليلى: شلون ما يحس فيك مو هو قلبك 
سلمان : عاد جواب السؤال عنده مو عندي 
ليلى: اوكي عط قلبك كم يوم يفكر ويرد عليك 
سلمان: تعبت وانا اسمع هالكلام كل مره يقوله 
ليلى : بس هالمره جد 
سلمان : وعد 
ليلى : وعد 
سلمان: خلاص بعد وش ورانا غير الصبر 
الا يدق جوال سلمان الثاني 
سلمان أقول عمري: معي خط شوي واكلمج 
ليلى: اوكي اتنظرك 
سلمان : باي 
رفع جواله الثاني : هلااااا
محمد: هلا بك ما بغيت ترد 
سلمان : كان معي خط على الجوال 
محمد: ان شاء الله روان والا ساره 
سلمان : لا هاذي ولا ذيك 
محمد: عنبو دارك انت متى بتتوب ما بقى بنت في الشرقيه الا وكلمتها 
سلمان : الله كل هذا غير ه
محمد: اسم الله علي ان شاء الله ما اصير زيك ..انت ماراح تتوب الا ليمن ربي يبلاك بشي 
سلمان : يعني الحين انت متصل عشان تهزء وتعطي نصايح 
محمد: عاد ياليت تفيد اتعب عمري على قل سنع 
سلمان : هاه قلتها بعضمة لسانك اتعب عمري على قل سنع 
محمد: تتحدى سلمان 
سلمان : اتحدى ايه 
محمد: واناولد امي وابوي لاخليك تتركهم غصب عنك 
سلمان : اوكي نشوف 
محمد: بس بشرط مو تاخذ السالفه عناد وتكلم 
سلمان : لا لا تخاف
محمد: اوكي خلا ص وش لي .؟
سلمان : الي تبيه ؟
محمد: اوكي كل شي في وقته حلو ..






عبد اللطيف وهو قاعد قدام الشاشه حق الب توب : انا ذيك المره شفت الرساله الي رسلتها لها وهذاهي راسله الرسال وتقولي انهم في البر وان ولد عمها الي في لندن جاهم معقوله يصير لي هالموقف والله ولا في الفلام تصي سبحان االله على الصدف 
بس انا ماراح أقولها وبكمل معاه الين يجي الوقت المناسب وأقولها بس الله يستر من ردة فعلها والله ياخوفي تعصب ..الله يستر يالله بس خليني اروح أنام بكره وراي قومه من الصباح ...

الساعه تسع ونص الصباح فوزيه كانت قاعده في الصاله تتقهوى ومعاها دلال كالعاده قاعده على الللبتوب 
الا يطق الجرس 
فوزيه : ميري ميري ..وينها هاذي 
ميري : نعم ماما 
فوزيه : شوفي الباب 
ميري : ان شاء الله 
فتحت الباب وطلع عبد اللطيف 
عبد اللطيف: السلام عليكم ..وين ماما فوزيه 
ميري : في الصاله ..
فوزيه : منو 
ميري: بابا أبد اللتيف 
عبد اللطيف قبل لا يخك تنحنح 
فوزيه : اخدل ادخل ما أحد جنبك 
دلا ل: حلوه ذي وانا وين رحت 
عبد اللطيف سمعها وقام يضحك 
فوزيه : حطي الجلال عليج 
دلال خذت الجلال وحطته عليها 
عبد اللطيف :أدخل 
فوزيه : أي حياك 
عبد اللطيف دخل وباس راس جدته : صبحج الله بالخير 
فوزيه : صبحت بالنور والعافيه شخبارك 
عبد اللطيف: بخير والحمد لله انتي شخبارج بعد روحة البر 
فوزيه: الحمد لله هاه ياولدي عساك استانست 
عبد االلطيف : شلون ما استانس وانتي جنبي 
فوزيه: وانتي ما تسلمين على ولد عمج ؟؟
دلال : وهي من تحت الجلال : هلا والله شخبارك عبد اللطيف 
عبد اللطيف : بخير انتي شخبارج 
دلال : الحمد لله 
عبد اللطيف : غريبه قاعده بدري 
فوزيه: هذاهي من عمرها كله تقوم بدري عكس خواتها كلهم 
عبد اللطيف : لا بس عشان روحة البر 
دلال : لا عادي اول ما رجعت امس نمت فشبعانه نوم ...يلا عن اذنكم 
عبد اللطيف : تو الناس 
دلال : تسلم بس 
فوزيه تقاطعها : صبي لولد عمج قهوه والا شاهي 
دلال : ان شاء الله وفي قلبها شلون بصب له وانا الجلال علي 
عبد اللطيف حس انها توهقت :لالا مشكوره ماابي شي 
فوزيه: شلون ماتبي شي 
عبد اللطيف : شربت قبل لا اجيكم 
فوزيه : براحتك 
دلال طلعت وفوزيه قعدت تسولف مع عبد اللطيف 
في بيت عبد العزيز 
الظهر الساعه 2 تقريبا بعد الغدا جاتهم نوره وهم قاعدين في الصاله 
العنود: أقول نوره تجهزتي للعيد 
نوره : لا والله ولا شي خاطري انل السوق هالاسبوع على القل اخذلي كم بدله لدحومي 
ريم: يوووو عاد السوق ما ينطاق مع هالزحمه 
نوره : انتو ما تقضيتو 
ريم: انا نزلت السوق مع أمي قبل ما نعطل وشريت لي تنوره عجبتني بس ماركبت عليها بلوزه 
العنود: زييين احسن مني انا ولا شي .. مع هالاختبارات ما فضيت لشي 
ريم : شرايكم ننزل السوق اليوم 
نوره : والله ياليت على الاقل نفتك ما بقى على العيد شي 
الا تدخل ساره : السلام عليكم 
الكل وعليكم السلام 
ريم : هاه يمى شرايج 
ساره : في وشو 
العنود: ننزل السوق اليوم مع نوره 
ساره : والله تسوين خير فيني يانوره ودحومي خلوه عندي 
ريم: الله يمى لهالدرجه احنا ثقل 
ساره مب ثقل بس مالي خلق حق دوارة السوق وانا تقضيتلي من زماان وخلصت 
العنود: مدام تقضيتي حقج يمى ليش ما قضيتيلنا معاج 
ريم : شوف من يتكلم 
ساره : انتي لو ايش ما اقضي لج ما يعجبج العجب ولا الصيام في رجب 
العنود: لانيب مميزه مو أي شي يعجبني 
ريم: الا قولي صعبه 
العنود وهي تهز كتوفها وطق اصبعها : والي ما يطول العنب حامض عنه يقول 
نوره : ما ينقدر عليج 
العنود: افا عليج وانا بنت عبد العزيز وساره 
ساره : الله الله انا مافيني ولا ذره من هالغرور الي فيج 
العنود: يمه هذا ما يسمونه غرور هذا يسمونه ثقه بالنفس 
محمد: السلام عليكم 
الكل : وعليكم السلام 
محمد دخل سلم على امه : هلا نوره شخبارج 
نوره : بخير الحمد لله 
محمد: وانتم يابنات شخباركم 
ريم والعنود : بخير 
محمد: وينه حبيب خاله 
نوره : توه نايم ودخلته داخل ..





العصر في بيت عبد الرحمن كانو متجمعين في الصاله يتقهوون 
الهنوف : أقول يمى متى بنروح السوق 
فاطمه: وش تبين بالسوق 
الهنوف : ابي أقضي للعيد ما شريتلي شي 
فاطمه : والي جابته اختج لج مو عاجبج 
الهنوف : وش جابت 
ندى: يوووووو يمى كنت بسويها مفاجأه الا قلتي لها 
فاطمه : وانا شدراني كان قلتيلي 
الهنوف : يابعد عمري اختي ماتتصورين شلون كنت شايله هم السوق والدوره 
ندى : ههههه أدري دوم انا افرج هموم يلا قومي اوريج الي شرت لج 
الهنوف : يلا عن اذنكم مامي وبابي وتاشر بيدها 
عبد الرحمن : اذنج معاج (ماي دوتر ) وهو يضحك 
فاطمه : ما ادري متى بتعقل هالبنت 
عبد الرحمن : الا وين نواف ما اشوفه 
فاطمه : طالع يلعب بره مع عيال الجيران 
عبد الرحمن : أقول ام فهد 
فاطمه : امر 
عبد الرحمن : ترى عبد العزيز أخوي فتح لي سالفة خطبة ندى لعبد الله 
فاطمه: وش رديت عليه 
عبد الرحمن : ما رديت عليه قلت له اشاور البنت وامها وأن شاء الله تبشر بالي يسرك عاد البنت كبرت اول مرره خطبها كانت توها متخرجه وقلنا صغير اما الحين ماش اء الله عليها مره وما اتوقع بتلافي احسن من ولد عمها 
فاطمه: واله انا اتمناها اليوم قبل بكره بس عاد الراي الاول والاخير لها 
عبد الرحمن : ما اختلفنا بس اعيد واكرر البنت مالها غير ولد عمها ويكفي انه ولد أختج وانتي ادرى فيه 
فاطمه : والله اني اتمناه لها بس ان شاء الله افتح معها الموضوع وارد عليك
عبد الرحمن : عاد عجلي بالموضوع ودنا تصير الفرحة فرحتين 
فاطمه وهي مو فاهمه شالسالفه : وش تقصد
عبد الرحمن : هي ومنى 
فاطمه : وافقت 
عبد الرحمن : والله ما ادري بس يوم قالي ابوي ذيك المره عن الي خطبها انا اشهد انه ولد ناس وكفو وسمعة أهله ما في احسن منهم وحتى هو بس اللهم انه في الجبيل وما اتوقع يضر..
فاطمه : الله يوفقها ويسعدها يارب 
عبد الله : امين الله يكتب الي فيه الخير 
بعد المغرب في بيت عبد العزيز 
ريم تصارخ : العنووووووووووود وجع ما صارت عبايه يالله ترى بنطلع 
العنود: نازله من الدرج وهي تركض : خلااص هذاني جييت 
ريم: يلا بسرعه نوره تستنى في السياره انا بسبقج 

في نفس الوقت بدور وخلود وبناتها كانو يتسوقون وأذن العشا وسكرت المحلات وقعدو يستنون المحلات تفتح ..
بدور: يووو عاد الله يعينا على الزحمه ألحين 
منى: أي والله عاد الشباب الحين يتجمعون لا قبل 
خلود: انزين انتو حاولو تخفون رجولكم بسرعه من العصر واحنا هنا ما صارت 
دلال: يمى بعد شنسوي احنا وحده والا ثنتين 
دانه : اشوه انا ما بقى لي الا التشطيبات الأخيره 
شهد:ماما ابي اشتري أسكريم 
دانه: والله حتى انا مشتهيه 
بدور: وانا بعد
منى : كلنا 
خلود: خللاص واحنا طالعين نروح نشتري عشان ما يذوب 
بدور: مسكينه خربنا عليها خلوها بس تروح تشتري واحنا طالعين ناخذ لنا 
دلال : يلا المحلات بدت تفتح ..ز وقامو 
داخل المحل 
العنود: وش رايج هذي والا ذي وش الاحلى 
بدور: لا ذيك 
العنود + نوره : بسم الله 
بدور: هههه خوفتكم 
العنود: من وين طلعتي انتي 
بدور: من هنا ..شخباركم 
عنود: الحمد لله 
نوره : بخير انتي شخبارج 
بدور: الحمد لله هذاني ابي اخلص وافتك مالي خلق سرد ورد على هالسوق ..هاه العنود شفيج محتاره 
العنود: أي والله عميمه شنو اخذ هاذي البلوزه والا الثانيه 
بدور: طيب شريتي لها شي تحتها 
العنود: أي شوفي وتطلع التنوره من الكيس 
بدور: وااااو تهبل رهيييبه اما انتي عليج ذوق 
العنود: احم احم مشكووره 
بدور: خذي هاذي انعم عشان التنوره فيها خبصه وااجد ..سبحان الله ذوقج مميز غير الكل 
العنود: أي احب الحوسه 
بدور: بس حوستج راقيه 
ريم: السلاام 
بدور: هلا والله ريمو 
ريم: هلا عميمه متى جيتي من زمان 
بدور: أي بس توني اشوفهم 
ريم الله شهالصدفه الحلوه ..دانوه معاج
بدور: أي مب لله وتقلدها ( الله شهالصدفه الحلوه ) شوفيها هناك 
ريم :ههههه حرام عليج بروح اشوفها 
نوره : هاه خلصتي 
بدور : أي بس بقى البنات 
طلعو يتسوقون ويدورون 
العنود: انا مشتهيه سنبون بروح أطلب مين يجي معاي 
بدور : أنا بجي حتى انا خاطري فيه 
دلال : والاسكريم 
بدور: عادي كل شي مشتهيته 
ريم: لاتنسيني معاج حتى انا طلبيلي 
العنود: بطلب كرتون لا تخافين 
راحت العنود وبدور وطلبو وقعدو يستنون الطلب ويسولفون 
بدور: يوووو نسيت 
العنود: شفيج 
بدور: ابي محدد 
العنود: خرعتيني حسبالي عنج سالفه انزين نخلص ونروح ناخذ لج 
بدور : تدرين بروح الحين اجيبه واجي اخاف بعد نتاخر عليهم زياده الساعه تسع ونص عمبال ما نوصل الا جت عشر عز الله امي ذبحتني عاد ومحاظراتها 
العنود: هههههههههه انزين معاكم خالتي خلود 
بدور: من العصر واحنا في السوق بلا بروح وبجي لا تتحركين وهاج هذا الاكياس 
العنود: يبزر عشان تقولين لا تتحركين 
بدور: والله فاضيه يلا بروح ...وهي تتمشى ..العنود دقايق بس 
العنود: انزين بسج فضحتينا الدنيا كلها عرفت اسمي 
لفت العنود وجهها وقفت متجبسه ومنصدمه بالي شافته وعينهه صارت معلقه بالي تشوفه




لفت العنود وجهها وقفت متجبسه ومنصدمه بالي شافته وعينها صارت معلقه بالي تشوفه 
العنود في قلبها : معقوله أهو لا لا مستحيل أكيد أنا مشبهه عليه لا والله ما ني مشبهه هو بكل ملامحه يااربي انا وين ما اروح هو وراي ما يفك الله يستر ..
فيصل كان يطلبله طلب خارجي وكان واقف العنود كانت تراقبه بنظراات تحاول تخفيها بس مو قادره قامت تتأمل ملامحه بكل دقه وتتذكر هباله في التلفون كثييير من ملامحه كانت تشبه لسهى بس هو ملامحه كانت حاده أكثر .. معقوله يجيني منه شر ما اتوقع وجهه يبين انه وااحد طيب وحبوب ....وهي سرحانه تتأمل فيه 
الا يلف وجهه عليها *وتلاقت الاعين * لثواني بسيطه بسرعه العنود لفت وجهها عنه 
فيصل في قلبه : شفيها هاذي تطالع عيونها مو غريبه علي كأني أعرفها لا لا ما اتوقع 
العنود: يااربي لا يكون انتبه صدق ما استحي ةالله ان الغطاء رحمه الحمد لله اني متغطيه والا كان على قلبي السلام ...
........: مدام فنش 
العنود: ثانكس 
وخذت الأكياس يووووو شالحوسه الي عندي انا خل اشيل روحي عشان اشيلهم حطت كل الأكياس في الارض 
الا بدور جايه : ها العنود خلص الطلب 
فيصل سمع العنود ولف وجهه 
العنود: أي خلص وينج عميمه سنه 
بدور: شسوي المحل زحمه 
العنود: انزين يلا 
فيصل : لا يكون هي الصوت صوتها ..لا مستحيل معقوله 3 مرااات الصدفه تجمعنا 
خذ فيصل الطلب حقه ولحق العنود بس من بعييد بحيث أنها ما تلاحظ 
نزلو تحت ..
ريم : ما صار كل هذا سنبون حشى 
العنود: ريمو مسكي هالاكياس شثقلها 
ريم: عاد أنا الي ناقصه .. وخذت منها كم كيس ..
نوره : هالعنود مشينا 
العنود: أي خلاص جا راجو 
ريم: أي من زمان 
العنود: يلا بنات نشوفكم على خير 
نوره: يلا سلمي على جدي وجدتي 
بدور: يوصل يالله سلامي للكل مع السلامه 
طلعو العنود ونوره وريم وقفو قدام البوابه ويدورون السياره 
ريم حشى شلون بنلقاه مع هالزحمه 
فيصل كان وراهم طبعا العنود انتبهت وكانت خايفه : معقوله عرفني 
ريم: ياهوو انتي شفيج ساكته مو عادتج 
العنود: ريمووو واللي يعافيج فتحي عيونج وانتي ساكته 
فيصل قرب شوي عند العنود ما بينه وبينها الا خطوات خذ جواله ودق عليها ...
العنود دق جوالها :يوو مين هذا الي يدق 
فيصل سمع النغمه وقطع 
العنود: يووو كيفه انقطع 
الا يدق فيصل مره ثانيه ويقطع ..فيصل تأكد انها هي 
ريم : ارفعي ياخوفي راجو 
العنود خذت الجوال من شنطتها وفتحت المكالمات ويوم شافت الرقم انصدمت على طول حولته صامت 
الريم: هاه هو ؟؟
العنود: لا 
نوره: هذاهو شوفوه 
الريم: يلا العنود 
العنود : يلا ولفت وجهها على فيصل وابتسم لها ..العنود بسرعه لفت وجهها وراحت ركبت للسياره 
وصلو البيت 
الريم: يمىىىىىىىىىىىىىى 
ساره : نعم لا تصارخين انا هنا في الصاله 
نوره: السلام عليكم 
ساره : وعليكم السلام ..شفيكم تأخرتو 
ريم: ما طلعنا الا واحنا مخلصين كل شي 
نوره فصخت عبايتها وخذت دحومي من امها : عسى مالعوزج يمى 
ساره: لا شدعوه انا كم دحومي عندي 
نوره: تعال عند ماما حبيبي تعال شوف شنو شرت لك 
ريم: عاد اللي يشوف بيفهم الحين 
نوره : وانتي شحارج 
الريم: ولا شي فدييييته يطلع لسانه بعد ...يمى تعالي اوريج شنو شريت 
ساره : شفيج العنود 
العنود: ولا شي بطلع افصخ عباتي واغير وانزل 
ريم: شدعوه مره وحده وري امي بعدين طلعي 
العنود: معليه بطلع وبنزل 
طلعت العنود ورمت الأكياس وقعدت على السرير وهي في عبايتها خذت الجوال من الشنطه ولقت رساله فتحتها 
(هاذي ثالث مره تجمعنا الصدفه وأحلى صدفه بعد ...)
العنود: وجعععععع والله انه حمااار السالفه بتطور لو ما قلت لسهى ..
خل اروح اوري ملابسي لأمي أحسن .. 
من جهه ثانيه فيصل دخل البيت وهو مستانس 
يسرى(الي هي زوجه ابوه ): هاه فيصل أشوفك مستانس 
فيصل: أي مستانس الا متشقق 
يسرى: الله يجعله دووم ان شاء الله 
فيصل : تسلمين أميين ..وين سهى 
يسرى: فوق ويا لينا 
فيصل: اوكي عن اذنج بطلع لها 
حط الكيس فوق الطاوله وطلع 
يسرى: لا تصيف يلا ناد أخوان وانزل العشا جاهز وابوك جاي في الطريق 
فيصل وهو على الدرج : ان شاء الله 
طلع فوق لقى سهى ولينا في الصاله : مساء الورد لأحلى وردات 
لينا قامت نقزت على فيصل : هييييييييه فيصل جاء
سهى: مسائك أحلى ان شاء الله 
فيصل وهو شايل لينا : شخباركم 
سهى: الحمد لله 
فيصل : ترى جبت لج شي يحبه قلبج 
سهى: وشوووو
سلمان: نزلي وشوفيه
لينا:وانا وش جبتلي 
فيصل: حتى انتي جبت لج حلاو 
لينا باست فيصل : شكرا 
فيصل : حبتج العافيه يلا نزلو العشا جاهز 
سهى: وانت 
فيصل: ببدل ملابسي وانزل ..وين سللوم 
سهى: راح بيت عمي 
فيصل: وراكان قاعد في الغرفه يلعب سوني 
فيصل : اوكي يلا نزلو انا اناديه ..سهى 
سهى: هلا والله 
فيصل : بعد العشا ابيج بسالفه
سهى: اوكي



على الساعه 11 دخلت العنود غرفتها ودقت على سهى وما ترد
العنود: بدق عليها بكره على البيت الوقت متاخر وهالجوال كله قاطته ما تدري عنه 
سهى بعد العشا قعدت ويا اهلها يسولفون بعدين استأذنتهم 
سهى:يلا تصبحون على خير أنا بطلع أنام 
فيصل: يلا خذيني معاج 
سلمو على ابوهم ومرت أبوهم وطلعو 
وهم على الدرج تعالي معاي الغرفه بقولج شي 
سهى: حسبالك نسييت يلا
دخلو غرفة فيصل وقعدو 
سهى: يلا تراك حمستني اسمع السالفه 
فيصل: اوكي بس توعديني ماتزعلين ولا تعصبين علي وبدون صراخ 
سهى: فصوول شمسوي 
فيصل: هههههههه شبسوي يعني 
سهى: والله ما ادري عنك انت كل شي تسويه 
فيصل: سمعي .. منو تتوقعين شفت اليوم في الراشد 
سهى: منو ؟
فيصل: العنود..
سهى وهي مستغربه: العنووووووود؟؟
فيصل: أي العنود صديقتج 
سهى: عنود ما غيرها ؟؟
فيصل: أي العنود ما غيرها 
سهى: وش دراك انها العنود ؟؟
فيصل : سمعي وقالها السالفه من ......الى 
سهى وهي منصدمه : أحلللللللللللللللللللللف فصووووول اكيد تمزح صح 
فيصل: والله العظيم وليش أكذب ؟
سهى: ما ني مصدقه أنت شلون تسوي كذا 
فيصل : سهى شفيج؟
سهى: فيصل أحلف ... ترى مالي خلق مقالبك 
فيصل: ههههههه والله العظيم ليش مو مصدقه 
سهى: فيصل تمزح والا من جدك 
فيصل : والله العظيم ياسهى اذا مو مصدقه روحي كلميها وقولي لها 
سهى: فصول ترى هاذي العنود صديقتي حسبالك وحده من هالبنات الي تقص عليهم ..والله ان صار لها شي مو زيين لك 
فيصل: الحين ليش معصبه 
سهى: .......خذت نفس عميق .... عن اذنك بروح غرفتي 
فيصل: سهى 
سهى وقفت مكانها : نعم 
فيصل: لفي وجهج علي 
سهى لفت وجهها 
فيصل: شفيج 
سهى: لااا انت احلف ..بعد كل الي سويته وتقولي شفيج ..ألحين انا وين اودي وجهي من البنت 
فيصل: انا ما سويت شي 
سهى:كل هذا وما سويت شي 
فيصل: سهى انا ما قلت لج الي صار عشار تهزئيني وتعصبين وتسوين لي سالفه 
سهى: احلف شتبيني أسوي أصفق لك واقول برااافو 
فيصل: لا تعالي عطيني كف أحسن 
سهى: انا بروح انام ...وطلعت 
فيصل : الحين شسوي لها ياربي أبيها لي عون صارت لي فرعون 
سهى راحت غرفتها وهي متكدر من الي سواه اخوها الحين وين أودي وجهي من البنت والله انك يا فيصلووو ما تستحي والا تشوف مس كول في جوالها من العنود ... وهذاهي دقت يااااربي الله يستر بكره لازم أكلمها ..

الساعه 9 الصباح 
الجوال يدق 
ياربي شالازعاج من صباح الله خير 
سلمان: ألو 
ليلى: صباح الورد حياتي 
سلمان : هلا والله 
ليلى: يلا قوم بسك نوم 
سلمان : حرام عليج مانمت الا بع الفجر وتقولين بسك نوم 
ليلى: مو انت قلت لي صحيني الساعه تسعه 
سلمان : يووو صح نسييت أنا مواعد الشباب 
ليلى : اوكي عيوني يلا قوم 
سلمان : تعالي عسى نمتي البارح زيين 
ليلى: اذا نايمه على صوتك ونمت وانت معاي في حلومي وصحيت واول ما سمعته صوتك شلون ما تبيني انام زين 
سلمان : الله الله حالمه فيني بعد ...الا يشوف انتظار محمد 
سلمان : اقول حياتي هذا حمد يدق اكيد بيقولي تجهز
ليلى: اوكي حياتي بس يلا قوم انا بسكر
سلمان: يلا مشكوره باااي 
ليلى : العفو باااي 
ويرد على محمد:هلا والله بو الشباب 
محمد: من صباح الله خير وانت على هالجوال ما تشبع ارحم نفسك ياخي 
سلمان : الناس يسلمون يقولون صباح الخير مو تهزيئ وصرااخ 
محمد: انت وجهك وجه صباح الخير ... هاه جاهز 
سلمان : أي جاهز توني حتى ما قمت من الفراش 
محمد: من طياحة الحظ قاعد تتغزل لي من وحده لوحده والله وخوووش عم 
سلمان : أقول كأنك مصختها احترمني اسم اني عمك على الاقل 
محمد: ههههههه والله والنعم فيك من عم 
سلمان : وش تقصد ؟؟
محمد: سلامتك بس يالله قوم 
سلمان: يلا بس عطني ربع ساعه اسبح والبس وانا جاي 
محمد: يلا نستناك 
في الصاله تحت 
الجد فهد: وانتي هذا شغلتج من بيت لا بيت 
فوزيه : وانت شحارك تبيني اقعد في البيت لا شغله ولا مشغله مثلك 
الجد فهد: على الاقل احسن منج كل يوم طالعه من هالصباحيه ماتبركين في ارضج تلقين الناس ملو منج 
فوزيه : مع السلامه <<مطنشه ولا كأنها تسمع 
دانه : هههههههههه جدي ما عليك منها مسكينه خل توسع صدرها تقعد في البيت شتسوي 
الجد: أي انتي شعليج دافعي عنها 
دانه : افا جدي اصلا انا دووم في صفك الحق معاك او مو معاك 
دلال: اقول انتي لو تكرمينا بسكوتج أحسن 
دانه: حد كلمج 
الجد يكلم شهد الي كانت تطالع قناة المجد للأطفال : اقول شهووده 
شهد: نعم جدي 
الجد: شرايج تروحين معاي البقاله 
شهد: تشتريلي حلاو 
الجد: ههههههههههه أي بشتريلج حلاو 
شهد : انزين يلا 
الجد: يلا قومي ..ويكلم البنات .. تبون شي 
دانه: جدي ما يصير أجي معاكم 
الجد: فيج حيل تتمشين
دانه: ايوه فيني حيل ليش قايلين لك عجوز 
الجد: انزين يلا قومي لبسي عباتج 
دانه : داقيق البسها وانزل 
الجد: ها دلول ماودج تروحين معانا 
دلال: لا مشكور جدي 
الجد: تبين أجيب لج شي 
دلال : ولا عليك امر ابي ممممممممم ايس كريم 
الجد : ان شاء الله بس أي واحد تبين ؟
دلال: دانه تعرف الي ابيه انت قولها 
دانه: يلا جدي انا جيت 
الجد: يلا مع السلامه 
دلال مع السلامه 
خذت الريموت وقانت تقلب في المحطات شوي الا ينزل سلمان 
سلمان : صباح الخير 
دلال: هلا والله صباح النور 
سلمان : وين امي وابوي عنج ليش قاعده بروحج 
دلال: جدتي راحت عند الجيران وجدي توه طالع مع دانه وشهد 
سلمان: ليش مارحتي معهم 
دلال : رايحين للبقاله مالي خلق 
سلمان : اوكي يالله انا طالع تامرين بشي 
دلال : سلامتك 
سلمان : يلا مع السلامه 
دلال : مع السلامه




في بيت عبد الرحمن 
ندى توها نازله : السلام عليكم 
فاطمه : وعليكم السلام 
ندى تحب راس امها :شخبارج يمى 
فاطمه الحمد لله 
ندى: انا بروح للمطبخ بسوي لي نسكافيه تبين اسويلج معاي 
فاطمه : لا مشكوره انا فطرت مع ابوج الصباح 
ندى راحت سوتلها الكافيه وجات قعدت مع أمها 
فاطمه: أقول ندى 
ندى: هلا يمى 
فاطمه: بتكم معاج في موضوع 
ندى: امري يمى وشو الموضوع 
فاطمه : عن سالفتج انتي وعبد الله.0
ندى وهي متفاجأه وفي قلبها صدق ما يستحي وبعد رايح وقايل لهم وهي مرتبكه : أي سالفه 
فاطمه: بعد في غيرها سالفة خطبتج له 
ندى ارتاحت شوي : شفيها
فاطمه : شنو شفيها .. عمج كلم أبوج في السالفه 
ندى: والمطلوب
فاطمه : شنو والمطلوب يعني يبون ردج 
ندى: كأنه بيفيد ألحين 
فاطمه: ندى شفيج 
ندى: ما فيني شي 
فاطمه: ندى ترى مستحيل نزوجج وانتي ماتبين 
ندى : .........
فاطمه: يمى ندى الخطاب كثر وكله نردهم بعذر انج مخطوبه لولد عمج ... وهاذي ثاني مره جا يطلبج ويستنى ردج ..
ندى: ان شاء الله يمى بس خليني افكر 
فاطمه: ترى هو ولد خالتج وولد عمج وما اتوقع حد بيصونج أكثر منه ويكفي انه يحبيج وشاريج بالدنيا كلها 
ندى: ان شاء الله يمى 
عبد اللطيف: السلام عليكم 
الكل : وعليكم السلام 
عبد اللطيف يحب راس امه : شخبارج يمى 
فاطمه : الحمد لله بخير وعافيه انت شخبارك
عبد اللطيف : الحمد لله ..ها ندوش شخبارج ؟؟
ندى: الحمد لله 
الهنوف : صباااح الخيير 
عبد اللطيف +فاطمه: صباح النور 
ندى تسلم على امها :ها لطوف شهالكشخه 
عبد اللطيف : بطلع مع الشباب وبمر على جدتي اسلم عليها 
الهنوف: بروح معاك 
عبد اللطيف: وين تروحين 
الهنوف: عند جدتي 
فاطمه : وانتي أي واحد بيطلع قلتي بروح وياه استحي على وجهج وقعدي 
الهنوف : يممىىىىىى
فاطمه: وصممه 
الهنوف : برطمت ومدت بوزها 
عبد اللطيف: ههههههههه ياحلوج وانتي مبرطمه 
الهنوف: اييي انت فالح بس في التطنز شعليك 
عبد اللطيف : انزين يلا قومي 
الهنوف : وين اقوم 
عبد اللطيف : مو تبن تروحين معاي عند جدتي يالله 
الهنوف: يابعد عمري اخوي دقايق اجيب عباتي وانزل 
عبد اللطيف : ماراح تبدلين 
الهنوف : لا شدعوه انا وين رايحه كلها بيت جدي يعني بيتي 
عبد اللطيف : انزين يلا 
طلعت الهنوف 
فاطمه : وهالبنت ماتلاتاح الا ليمن تسوي الي في راسها 
عبد اللطيف وهو واقف قدام ندى الي كانت سرحانه : هاه وين وصلتي 
ندى: هاه لالا ولا مكان 
عبد اللطيف : ههههه الي شاغل بالج يتهنى به 
ندى: تبتسم : عن اذنكم انا بطلع فوق 
عبد اللطيف : ماتبين تروحين 
ندى: ويين؟؟
عبد اللطيف : ولا بعد تقولي ولا مكاان ..وانتي ابد مو معانا 
ندى: لطووووف 
الا تنزل الهنوف : يلا مشينا أنا جاهزه 
ندى: على ويين ان شاء الله 
الهنوف: بيت جدتي 
ندى : لييه 
الهنوف : عبد اللطيف بيروح عند جدتي قلت اروح معاه 
طلال : يلا يمى توصين شي 
فاطمه : لا سلامتك بتتغدى هنا 
طلال : والله ما ادري بس بعطيج خبر 
وطلعو ...
في بيت الجد فهد 
دلال كانت قاعده في الصاله الا تسمعالجرس توها بتقوم الا تجي ميري وتفتح البابي 
الهنوف : السلام عليكم 
ميري: وأليكم السلام 
الهنوف: هلا ميري شخبارج 
ميري : همد لله هنوف شخبار رجول انتي 
الهنوف: هههههه الحمد لله 
دلال : ميري منوو؟؟
الهنوف : اناااا 
دلال : هلا والله ويسلمون على بعض 
عبد اللطيف وهو عند الباب : احم احم 
الهنوف: أي هذا عبد اللطيف 
دلال : خليه يدخل انا بروح الصاله الداخليه 
راحت دلال ودخل عبد اللطيف : وين جدتي 
الهنوف: والله ما ادري دقيقه ..دلول وين جدتي 
دلال : راحت عند الجيران هذا وقت رجعتها
عبد اللطيف: شخبارج دلال 
دلال: الحمد لله بخير انت شخبارك 
عبد اللطيف: دامج بخير احنا بخير 
الل تدخل دانه وشهد والجد: السلام عليكم 
الكل : وعليكم السلام 
دانه: الله الله الهنوف عندنا وانا اقول ليش البيت منور 
الهنوف : هههه منور بأهله وتسلم عليها ... هلا جدي وتسلم على جدها 
ودخل الجد الصاله الا يشوف عبد اللطيف ويسلم عليه 
دخلت شهد: السلام عليكم 
الكل : يضحك..
شهد: ليش تضحكون
عبد اللطيف: لا ولا شي تعالي سلمي علي 
راحت له شهد وباسته 
الهنوف : وانا ترى بعدين بزعل 
شهد: تعال انزلي 
نزلت الهنوف وباستها شهد الهنوف: تبوس شهد ياقلبي انتي 
الجد : شفيكم واقفين اقعدو 
الهنوف: انا بدخل عند دانه ودلال داخل 
دلال : انابروح أقول لميري تجيب القهوه والشاهي




سلمان : ياااربي من هالسياره وهذا حالتي معاها وياخذ الجوال ويدق على محمد 
محمد: هلا بالعم 
سلمان: هلا بولد الأخو 
محمد: هههههههه حلوه ذي ولد الأخو
سلمان : أنا ادري عنك هلا بالعم ترى ما بيني وبينك الا شهر 
محمد: المهم انت الأكبر بعدين مو اليوم تقولي احترمني اسم اني عمك 
سلمان: انزين ابيك تجيني 
محمد: السياره وقفت مرره ثانيه 
سلمان : ايه كالعاده 
محمد: والله حاله ليش تجي فيها 
سلمان: توني مطلعها من الورشه قبل 3 اسابيع توقعت خلااص ... بس شكلها عاجبها الوضع كل اسبوع داخله الورشه 
محمد: بعها وافتك 
سلمان: شكلي هذا الي بسويه 
محمد: المهم وينك 
سلمان وصفله المكان ومحمد استأذن الشباب وراح لسلمان 
بعد ما وصله في السياره 
سلمان: وينك سنه عشان توصل من بعد المسافه 
محمد: زحمة الطريق 
سلمان: تعال عبد اللطيف جاء 
محمد: لا 
سلمان يطق من جواله على عبد اللطيف 
عبد اللطيف : هلا سلمان 
سلمان : هلا والله وينك 
عبد اللطيف: عندكم في البيت 
سلمان : وليه ما جيت 
عبد اللطيف : قلت امر على جدتي اسلم عليها وخذتنا السوالف 
فوزيه: قله يستح على وجهه ويجي من صباح الله وهو يهيت في الشوارع 
عبد اللطيف: هههههههه سمعت 
سلمان : وتضحك بعد عطني اياها 
عبد اللطيف يمد الجوال لجدته : خذيه يبي يكلمج 
فوزيه: هلا السلام عليك 
سلمان : هلا بج وعليكم السلام 
فوزيه : شخبارك 
سلمان : وينج يمه كله في بيت ام محمد ما صارت خذتج منا 
فوزيه : انا موجوده انت الي من تصبح وانت تهيييت وما ترجع الا وقت النوم 
سلمان: هههههه ولا يهمج ألحين اجي واقعد معاج وبتنغثين مني بعد 
فوزيه: انت تعال بالاول والله لو وشو ما تسوي ما انغث منك 
سلمان : يابعد عمري انتي يلا مسافه الطريق واكون عندج 
فوزيه : يلا استناك في حفظ الكريم 
محمد: هاه ارجعك 
سلمان : قصدك نرجع 
محمد: حتى انا 
سلمان : استح على وجهك توصل لين الباب ولا تنزل تسلم على جدك وجدتك 
محمد: لا لا مسوي فيها ناصح 
سلمان يضربه على راسه : نسيت اني عمك 
محمد: اوه اوه السموووحه يالعم 
نرجع لهم في البيت 
بدور وهي داخله عليهم : السلام عليكم اجمعين 
الكل رد السلام 
فوزيه : بس نزلت هالمرجوجه 
بدور: يمىىى حرااام عليج تحطيم من صباح الله خيير 
بدور تحب راس امها وابوها وتسلم على الكل : الله الله شصاير الكل متجمع عندنا اليوم عسى ما مات احد 
فوزيه: فال الله ولا فالج وانتي ما تفاولين الا بالشر عيالي وجايين يزوروني بعد حرااام 
بدور تطالع في الموجودين 
بو عبد العزيز: شفيج تطالعين :
بدور: تقول عيالي وما فيه احد من عيالها غيري 
الكل : ههههههههههههههههههه 
فوزيه : عيالي عيالي هم عيالي 
بدور: ما اقدر انا على الارتجال 
فوزيه: بديييير 
بدور: يمه نمزح ....حد يبي اصبله بياله معاي 
بو عبد العزير : يمى صبيلي بياله زنجبيل معاج 
بدور: ان شاء الله صبت بياله لابوها وصبت لعمرها قهوه وخذت لها تمره وقعدت 
قعدو يسولفون شوي الا يدخل سلمااان : السلام عليكم 
الكل الا بدور : وعليكم السلام 
بدور: هلا والله سلمانو في البيت والساعه 11 أقولكم صاير شي اليوم _ الا تشوف محمد وراه _ ومحمد بعد 
الهنوف من داخل الصاله الداخليه سمعت اسم محمد وعلى طول عيونها لفت على داخل الصاله 
محمد: السلام عليكم 
الكل : وعلليكم السلام 
سلم سلمان ومحمد على فوزيه وفهد 
فوزيه: ها يا ولدي شخبارك 
سلمان : الحمد لله بخير 
فوزيه : اكلمك يا محمد 
سلمان : انتي قلتي ولدي 
محمد: هههههه بخير وعافيه يالغاليه شوفتج تكفي 
سلمان : لا يكون اخوي من الرضاعه وانا ما ادري 
بدور: ياليت على الاقل اهون منك 
سلمان : انا قاعد قاعد بس يصير عندج زيادة غثا 
الجد فهد : وانتو بس تتقابلون هذا حالكم
بدور: معليه يبى نحلي الجو 
سلمان : يلف على عبد اللطيف: ها يابو الشباب شفيك ساكت 
عبد اللطيف: وين اتكلم وانتو من دخلتو ماشاء الله عليكم ما سكتو 
الجد فهد : شفتو استحو على وجيهكم 
بدور: يبى عادي يمون 
قعدو يسولفون




بدور: بنااااااات تعالو قعدو معانا شدعوه هالحيا ما احد غريب كلهم عيال عمكم حطو جلال عليكم وقعدو 
فوزيه: بلاها العنود مو معهم والا كان جاو 
عبد اللطيف : ياحليلها هالعنود 
سلمان : والله القعده من دونها مو حلوه 
الهنوف وهي داخل الصاله : حرااام عليك وانا 
محمد: سمع صوتها وعلى طول رفع عيونه جهت الصوت عل وعسى يشوفها 
سلمان : الله الله الهنوف عندنا صدقتي بدور الدنيا صاير فيها شي_ وراح لها _هلا بالبنات والله مو نافصكم غير العنود 
دانه : وريم 
سلمان : ههه انزين يلا حطو عليكم غطاكم وتعالو ترى سوالفنا تونس 
دانه: شدعوه مت نسمع اذنا عندكم 
سلمان: والله انج وحده ..بس معليه كاش احسن 
دانه : يلا انا ما عندي مانع حطت الغطا على وجهها لان عبايتها عليها وحتى الهنوف غطت وجهها اما دلا خذت لها جلال ودخلت معهم
طبعا اول ما دخلو محمد يرفع عيونه عليهم وينزله يخاف احد يطالعه 
سلمان يهمس له : الى الان مالقيتها 
محمد انصفق وجهه : ميين؟؟
سلمان :ههههه احلف عااد خل عيونك تحول تراها بعبايتها 
محمد وابتسامه على وجهه: شغلي معاك بعدين 
الهنوف: طبعا الغطا عليها وما خذه راحتها تطالع في محمد وهو يتناقر مع سلمان وهي مبتسمه ومستانسه 
اذن الظهر ...
الجد: يلا عيال ترى اذن انا بروح اتوضا واتلحقوني على المسجد 
الكل: ان شاء الله 
فوزيه : يا عيال ترى اليوم غداكم عندنا 
عبد اللطيف: لا مشكوره يا جدتي ما ودنا نتعبج 
فوزيه: افااا يا عبد اللطيف انت تعبني تعبك رااحه 
عبد اللطيف : مشكوووره يا الغاليه بس والله احناجايين نشوفج بس 
سلمااان: ايوووه قام يتغلى 
بدور: يحق له دامه حبيب قلب ام بدور 
سلمان : الا تدخل عمرها بالسالفه 
الكل: بديناااااا
بدور +سلمان:هههههههههههههه
فوزيه: لا عاد ياولدي تكون عندي حزه الغدى ولا تتغدى معاي .... بعدين انا مسويه لك ذاك المرقوق الي يحبه قلبك 
عبد اللطيف: هههههههه عاد مرقوقج يالغاليه مافي مثله 
محمد: عاد اكل ام عبد العزيز لو تلف الدنيا ما بتلقى مثله 
عبد اللطيف: بدون ما تقول يامحمد
فوزيه: اجل خلاص الغدا عندنا 
عبد اللطيف: ابشري وانا كم ام عبد العزيز عندي
فوزيه: تسلم الله يعطنيني عمر واشوفك معرس واشيل عيالك ان شاء الله 
الكل : امييين يارب 
سلمان+محمد: واحناااااا
سلمان: ترى نغار 
الكل: ههههههههههههه
بدور: لا تحاولون هذا لطوف 
فوزيه : الله لهالدرجه مستعجلين على العرس بكره هو ليش بكره من اليوم ادور لكم على بنت الحلال 
سلمااان: نمزح خلاااص ما نغار 
الكل : هههههههههههههه
فوزيه : ادري فيكم يلا قومو تجهزو للصلاه 
الشباب قاموا وطلعو وفصخو البنات عباياتهم الا عبد اللطيف ينادي الهنوف وهو برى الصاله : الهنووف 
الهنوف : لبيييه 
عبد اللطيف : دقي على امي وقولي لها لا تستنا على الغدا 
الهنوف : ان شاء الله 
سلمان يجر محمد من يده : تعال الولد نادى اخته انت شدخلك 
محمد: وانا سويت شي 
سلمان: لا ما سويت بس الطريق للباب قدام مو ورى 
محمد يطالع سلمان بنص عين : تستخف دمك 
سلمان : لا احاول 
في الشركه عبد العزيز وعبد الرحمن كانو يتناقشون في المشروع الجديد الي بسوونه 
عبد الرحمن : يالله الله يكتب الي فيه الخير 
عبد العزيز: ان شاء الله ..عاد يابو فهد نبي الفرحه ثنتين فرحه نجاح المشروع ان شاء الله وفرحه عبد الله وندى 
عبد الرحمن وهو يحس انه مستحي من اخوه لان مستحيل يلاقي لبنته احسن من ولد عمها : ابشر بالي يسرك وانا اخوك 
عبد العزيز: الله يسمع منك 
وطلعو من المكتب عشان يروحون يصلون وهم طالعين الا يقابلون عبد الله 
عبد الله يسلم على ابوه وعمه 
عبد الله : اقول يبى لا تستنوني على الغدا ترى ما راح أجي
عبد العزيز: خير عشى ما شر
عبد الله : الشر ما يجيك يبى بس عندي شغل وابي اخلصه 
عبد الرحمن : ياولدي الزم ما عليك صحتك والشغل لاحق عليه 
عبد الله : تسلم عمي بس ودي اخلصه اليوم عشا ما يتراكم 
عبد الرحمن : الله يسهل عليك ويوفقك 
عبد الله في قلبه يدعي لولده 
وطلعو للمسجد
في بيت الجد وبعد الغدا 
عبد اللطيف : تسلم يدج يالحنونه 
فوزيه : هنا وعافيه 
محمد: يا حظك يا جدي عندك وحه مثل امي فوزيه والله المفروض كل يوم تسجد سجده شكر ..
الجد: اما من هالناحيه لا توصي والله لو الف الدنيا ما القى مثل جدتك 
بدور: اصلا ما يصبر عليهولا يقدر يذوق غيره 
فوزيه وهي مستحيه : يلا بس استحو على وجيهكم 
سلمان : الله الله على الحيا يمىىىى
الكل: ههههههههههههه
فوزيه: ضحكتو من سركم بلا والله عيال هالزمن ما ينعطون وجه 
عبد اللطيف: ما عليج منهم يالحنونه بس يبون يهبلون فيج _ يكلم بدور_ وين الهنوف 
بدور: اتوقع راحت مع البنات 
عبد اللطيف : الله لا يهينج ناديها لي قولي لها بنروح 
بدور: ان شاء الله 
فوزيه: تو الناس 
عبد اللطيف : أي تو الناس من الصبح واحنا عندكم ما مليتو
فوزيه: خل نشبع منك بالاول عشان نمل 
عبد اللطيف : والله ما تقصرين يا جدتي 
بو عبد العزيز: يلا انا بطلع اتقيل شوي خل نشوفك يا عبد اللطيف ومحمد مو تقطعون 
محمد وعبد اللطيف : ان شاء الله جدي 
محمد : يلا عن اذنكم انا اترخص 
سلمان : وييين 
محمد: قايم من الصباح خاطري انااام بعد هالاكله الحلوه من يد الغاليه 
سلم على جدته والكل وطلع وهو عند المدخل طالع كانت الهنوف تلبس نقابها واول ما شافته طاحت عيونهم في بعض الهنوف قلبها دق 
محمد: مع السلامه 
الهنوف : مع السلامه أأأأأ
محمد: شفيج تامرين بشي 
الهنوف : هاه لا سلامتك بس سلم على العنود وريم و....و....
محمد وهو يبتسم من ارتباكها : وشنهو وهو يهز رااسه 
الهنوف انقلبت حمره ربي ستر ان النقاب على وجهها : ولا شي 
محمد وابتسامته توسعت اكثر : انتبي لعمرج وطلع 
الهنوف متشققه من الوناااسه واااااي فديته وربي احبه احبه مو بس احبه الا أمووووووووووووت فيه 
محمد طلع طبعا هو الثاني مستنانس وطول الطريق وهو يفكر بحبيبته جولييت <<ههههه






العصر في بيت عبد العزيز :
العنود حاطه على توم وجيري وقاعده تطالع <<< على فكره هي تموت في شي اسمه توم وجيري 
ريم : عنود ترى لاعت كبدي بزارين حاطه لنا هالكرتون ولا ياليته سنع ..غيري المحطه لو سمحتي 
عنود قاعده تفصفص بالحب ولا كأنها تسمع شي 
ريم قامت وخذت الريموت وغيرت 
عنود: وجع رجعيه انا جايه قبلج ...بعدين وش تبين تحطين 
ساره الي قاعده تكلم تلفون : بسكم يابنات 
محمد نزل : السلام عليكم 
ريم والعنود: وعليكم السلام 
محمد: انتو ما تعقلون صراخكم واصل اخر الدنيا 
العنود: ليش ان شاء الله وين كنت في الصين والا في المحيط الهادي 
ريم: لا اكيييد في المحيط الهادي أجل شلون سمع صراخنا 
العنود: اييي صح لو بالصين وين يسمع صراخنا مع زحمه الاوادم 
محمد يضحك بطناز : هههههههه سخييفات 
العنود: طالعين على اخونا الغالي محمد 
محمد: حمد لله ما عمر حد قالي انك سخيف 
العنود: ولا يهمك انا اقولك ( سخييييف ) 
ريم: قصرو حسكم ابي اسمع 
العنود : كثر الله التلفزيونات الي في البيت حبكت على هذا 
ريم مطنشه وتكمل تطالع مسلسلها 
محمد: أقول عنود صبيلي شاهي 
العنود: شقايلين لك جاريتك والا شغالتك على غفله الدله قدامك واتوقع عندك رجول ويد 
محمد بزعل : افااااا وانا اخوج هذا وانا بس طالب بياله شاهي مدري لو طلبت شي ثاني شنو بتسوين 
العنود: مطنشه 
محمد: اقول ريموووو حبيبتي قومي صبيلي بياله 
العنود نقزت من مكانها : ما احد بيصبه غيري 
وصبت البياله : كم ملعقة سكر 
محمد وهو مسوي فيها زعلان ومطنشها 
العنود: يلاااااا عاااد يعني ما نمزح 
محمد وهو معصب : ملعقه ونص 
العنود: ماله داعي النص يكفي اني انا الي صابتها 
محمد: ههههههههه ابي اعرف بس من يقدر عليج 
العنود: ما احد وانا بنت عبد العزيز 
محمد: تعالي نسيت اقولج الهنوف تسلم عليج 
العنود وهي مستغربه : هنووووووووف 
محمد: أي الهنوف بنت عمي شفيج مستغربه 
العنود: لا بس وين شفتها 
محمد: شفتها اليوم في بيت جدي
العنود: وليش رايح بيت جدي 
محمد: حللللوه ذي بعد ليش رايح ... جدي وجدتي ورحت اسلم عليهم بعد حرااام 
العنود: لا مو قصدي بس مو من عوايدك 
محمد: المهم تسلم عليج وبس 
العنود: انتو ما ينوخذ منكم كلاام بعدين أكلم الهنوف وافهم منها كل شي 
محمد:ههههههههههههه انتو يالحريم فيكم لقااافه 
العنود: اسم الله عليكم يالرجاجيل 
محمد يلتفت على امه الي توها مسكره السماعه : ها يمىى تو النااس 
ساره : على شنو 
محمد : كان كملتي سوالف انتو ما تشبعون سوالف لو اللسان يتكلم كان طلب الرحمه منكم 
ساره : اقول استح على وجهك انت مب فالح الا بالطناز 
العنود: عاد في علمك العضله الوحيده الي ما تتعب في جسم الانسان هي اللسان 
محمد قام من مكانه وهو رايح لامه ويكلم العنود ما اقدر انا على المثقفه ويحب راس امه : ما عاش من يتطنز عليج 
ساره : أي العب علي بهالكلام على بالك غشيمه ما افهم 
محمد: محشوومه يمى انا قلت كذا؟؟
ساره : لا ما قلت بس 
العنود تقاطعها : واللبيب بالاشارة يفهم وامي بدون شك لبيبه ...
محمد: انتي لو تكرمينا بسكوتج 
العنود: افحمتك ههههههه
من جهه ثانيه سهى كانت تفكر شنو تسوي مع العنود تقولها والا تسوي نفسها ما درت عن شي بعدين في الاخير قررت تتصل فيها راحت والا جات هاذي العنود صديقتها وزي اختها واكثر 
خذت سهى التلفون واتصلت على العنود الا ترد ساره : نعم 
سهى : نعم الله عليج خالتي السلام عليكم 
ساره : هلا والله وعليكم السلام شخبارج 
سهى : الحمد لله بخير وعافيه ولا عليج امر خالتي ممكن اكلم العنود 
ساره : أي دقايق ..العنود تلفون 
العنود ما جا على بالها سهى وكل الي متوقعته انها تكون الهنوف : هلااااا
سهى : هلا والله شخبارج 
العنود وهي منصدمه : بخييير الحمد لله انتي شخبارج وينج يالقاطعه 
سهى : هههههه حرام عليج انا قاطعه 
العنود: ادق عليج كله ما تردين 
سهى : أي شفت مكالماتج تعالي ابي اكلمج في موضوع 
العنود جا على بالها فيصل يكون قالها : امري 
سهى : بخصوص فيصل 
العنود انقبض قلبها : انزين دقايق ابي اطلع غرفتي 
حولت التلفون على غرفتها وسكرت وطلعت وهي تركض 
ريم : اذا وصلتو لحل قولي لمجلس الشورى لا تنسين 
العنود وهي على الدرج تصارخ : مالت عليج 
محمد: أي حل 
ريم : مشكلة فلسطين 
ساره : استحي على وجهج ترى ما تجوز الشماته 
ريم: يمى انا ما تشمت 
ساره : أجل شنو هاذي مشكلة فلسطين 
ريم : يمى مو قصدي بس لانها بتطول في التلفون 
محمد: صدق انتي ويا هالعنود قمه في الهبال 
الا يدخل عبد الله وعبد العزيز توهم جايين من الشغل



نرجع للي فوق 
العنود : ايه سهى كملي 
سهى : انا بديت عشان اكمل 
العنود: هههههه يلا ابدي 
سهى : شوفي العنود فيصلو امس جاني وقالي عن كل الي سواه وصرااحه انا الى الان منصدمه من الي سواه صدق فيصل جرئ وأهبل بس ما توقعته يوصل للدرجه هاذي وسامحيني وامسحيها بوجهي وانا ترراني مو عافه وين اودي وجهي منج بس ...
العنود تقاطعها : يالزفته احنا ما بينا اسف 
سهى وقلبها مرتاح من الي سمعته من العنود : أي بس يالعنود الي سواه فيصل مو هين 
العنود : عااادي هبال شباب ما عليج منه بعدين انا الغلطانه الي عطيته وجه ولو سمحتي انسي السالفه وسكري الموضوع ولا كأنه شي صار ولا تكدرين عمرج عااااادي عندنا وعندكم خيررر 
سهى وهي فرحانه : والله يالعنود انا لو ادور الدنيا كلها ما القى مثلج 
العنود: تسلمين ياعمري ولا انا بس ابيج تنسين السالفه وخلاص صدق اني كنت منقهره منه في البدايه واصلا ناويه اكلمج واقولج عشان تقفينه عند حده بس هو سبقني وقالج 
سهى : تصدقين عاد استغربت يوم انه قالي .. بس في نفس الوقت فرحت انه ما خبى علي وتاكدت انه مو قصده شي 
العنود: بس ياحليه والله ان طيب بس جرييييئ بزياده 
سهى تسمع الباب يدق : دقيقه العنود 
قامت سهى فتحت الباب الا يطلع اخوها فيصل : نعم 
فيصل :ممكن ادخل 
سهى رفعت له التلفون اللا سلكي : قاعد اكلم 
فيصل : يعني ارجع بعدين 
سهى : لو سمحت ...وتوها بتسكر الباب الا تقوله : لا لا تعال تعال ادخل 
فيصل استغرب ودخل و قعد فوق الكرسي وهي مقابلته على السريروتطالعه وتضحك 
سهى : ايوه السموحه تاخرت عليج 
العنود: لا عادي شدعوه 
سهى : ايوه انا بخليه يتاسف منج برسم الخدمه وتفتح السبيكر 
العنود: لا لا ماله داعي يتاسف بس قوليله لا يتصل علي ولا يرسل ويمسح رقمي والا تدرين انتي روحي مسحي رقمي بدون ما يحس 
فيصل وهو منصدم وفاتح عيونه شوي وتطلع بس في نفس الوقت ارتاح ... ياشر لسهى والي يعافيح عطيني اكلمها 
سهى بصوت واطي : لا لا اخاف تزعل 
العنووود: هيييييييييييه قاعده تكلمين روحج 
فيصل قام وخذ السماعه : لا قاعده تكلمني 
سهى: لااااااااا فيصل 
فيصل : هنود بكلمج بس دقيقه وقدام 
سهى جرت من ايده السماعه : الو العنود اسفه بس صدقيني هو الي اخذ السماعه من يدي 
العنود : لا عااادي 
سهى تطالع في فيصل الي كان يترجاها وهي مستغربه منه ومن حركااته : العنود ممكن فيصل يكلمج شوي 
العنود: شيبي 
سهى : شتبي
فيصل : والله ما راح اطول بس دقيقه 
العنود : انزين خل يقولج وانتي قولي لي 
سهى : قول وانا اوصلها 
فيصل : لا ما يصير لازم تسمع 
سهى تضحك : ما يصير لازم تسمعين 
العنود : اوكي يلا جت على هالمكالمه 
سهى عطت فيصل التلفون وهو مستانس : هلا 
العنود: ايوه نعم شتبي 
فيصل : شخبارج 
العنود: الحين هذا الشي الي ما يصلح الا انت تقوله 
فيصل حتى بخير متحسفه تقولها لي : لا 
العنود: طيب نعم شبغيت 
فيصل وعلامات احباط على وجهه من اسلوب العنود الي مو راضيه تغيره : حبيت أقولج اسفه على الي سويته وصدقيني مو بيدي 3 مرات الصدف والله الشاهد ان ولا وحده كنت متعمد فيها بس الله العالم شقد فرحت فهالصدف وصدقيني انج لو تروحين اخر الدنيا غصب الواحد يلحقج _ سهى فاتحه عيونها هذا استجن تراني موجوده _ وما الوم سهى فيج يوم انها تعزج وتغليج كذا 
العنود ما قدرت تتكلم ولا كلمه اول مرره تحس ان كلام فيصل حرك شي بداخلها قعدت ساكته ومو عافه تقول او تنطق باي كلمه 
فيصل : واعيد واكررها اسفه وسامحيني ويلا مع السلامه .. وعطى التلفون لاخته سهى وطلع من الغرفه 
سهى : الوووو عنووود انتي شو سويتي في اخوي اول مرره اشوفه كذا والهدوء والكلام الي ما ادري شقول عنه صار شاعر على غفله 
العنود الي توها ما بعد تصحى من الصدمه الي هي فيها : هاه 
سهى : ههههههههههههههههه حلوه هاذي هاه 
العنود: لا بس 
سهى : العنود شفتي ابي اعرف منو في الدنيا يصبر عليج حتى فيصلوو اخوي معجب فيج 
العنود: لاااااااا حلفي انتي بس لا يغرج كلامه ترى كل الشباب كذا عادي 
سهى : يمكن بس فيصلو أول مرره اشوفه كذا 
العنود: انزين ما علينا تعالي قضيتي للعيد 
وقعدو يسولفون




أما فيصل الي اول ما طلع من غرفة سهى خذ سيارته وطلع يدور ويفكر بالكلام الي قاله للعنود وشلون تجرأ وأخته قدامه : اااااااااه يالعنود معقوله قلبي يختارج انتي بالذات من بد كل البنات ..


اليوم الي بعده الكل كان مرتبش الي ناقصه أغراض نازل السوق عشان يكملها والي رايح يشتري حلاو للعيد وخرابييط 
في بيت الجد 
بدور : الحين انا ودي اعرف كم محل في الخبر يبيع حلاويات وبيتي فور وخراابيط عيد 
دانه : اكثر من 200 
بدور : انزين يعني حرام نروح نشتري من عمده بلا هالخبصه 
دلال : انتي تعرفين امي فوزيه لازم زيادة الخير خيرين حلا البيت وحلا بره 
بدور: واحنا نطيح فيها 
منى : بالعكي والله وناااسه انا اذا ما سويت هالحلا الي في البيت ما احس العيد عيد 
بدور: ايوووه على ربة المنزل ما اقدر انا بس احسن لج عشان تتعودين من الحين 
دلال : تعالي ما قلتيلي شسمه الي خطبج 
منى حمرت : هاه 
دانه : ههههههههههه شفيج 
منى : لا ولا شي بس امي قالت لي اسمه فارس 
دلال : ايوه ما اقدر انا على الاسم فارس 
بدور: ولا لو يطلع بعد اسم على مسمى فارس 
منى : ترى ما صار شي انتو مسوين من الحبه قبه
بدور: المهم تمت الموافقه وخلاص <<< نسيت أقولكم ان منى وافقت وردو لاهل العريس الخبر وقريب وتصير الخطبه رسمي 
دانه: ههههههههههه عميمه صراحه شكلج يموت انا لازم اروح اجيب الكاميرا 
منى : أي والله نسينا السالفه 
بدور: جاتنا العنود الثانيه 
راحت دانه جابت الكاميرا فتحتها وبدت تصور 
بدور: لا لا و الي يعافيج شكلي يجيب الهم وكشتي قابه البيت بيجيه التماس كشتي واصله السقف <<بالعكس شعر بدور حلو من النوع الي ملفلف يعني طبيعي مرول ما تعب عمرها لورات وحاله وهو كثييير ودوم ترفعه لقمة راسها بس تعرفون البنات لو شعرها سايح مثل الحرير قالت كشه 
الكل : ميت عليها من الضحك
دلال : اشوه ان جلابيتي مقبوله 
دانه : عميمه أصلا حالتنا بكششنا 
بدور: أي والله الله يخلي كشتي لي عاد انا ياكرهي للرزه الي مالها داعي 
الا تدخل عليهم فوزيه : السلام عليكم 
الكل وعليكم السلام 
فوزيه : الله يعطيكم العافيه يابناتي ان شاء يتسوى في عرسكم 
الكل : امييييييييييييين 
فوزيه : الله الله لهالدرجه مستعجلين على العرس 
دانه : جتي ابتسمي عشان تحلو الصوره 
فوزيه : جاتنا العنود الثانيه 
سلمان : السلام عليكم 
الكل : وعليكم السلام 
دانه تلف الكاميرا عليه : اهليييين سلماااني 
سلمان : أصغر عيالج انا عشان تقولين سلمااني 
دانه : هديةالعيد عادي
سلمان : هديه العيد بره قاعد يستنى يومه الموعود 
بدووور: احلففففف ابوي جاب الخروف 
سلمان : أي توني وانا داخل شفته ينزله هو والسواق 
دانه : أنا بروح لجدي وتطلع 
بدور : انتظري حتى انا 
سلمان : حشا انا قلت خروف ما قلت غزال 
وطلعت وراهم فوزيه 
دلال تطالع سلمان : واحنا شمقعدنا 
سلمان : يلا قومي مع الخيل يا شقرا 
شهد: جدي ليش تذبحونه 
الجد: عشان ناكله 
شهد : بعدين مسكين يقعد يصيح 
الجد : لازم بعدين شلون تكبرين لازم تاكلين لحم 
شهد : مو لازم 
دانه وبدور الي كانو وراهم وهم مب حاسين فيهم 
بدور: بووووووووووووووه 
بو عبد العزيز مع الخرعه بغى يطيح بس ربي ستر 
الجد: غربل الله بليسج بغيتي تطيحيني بصراخج 
الكل : هههههههههههههههههههههههه
الجد: والله انكم ما تستحون وتضحكون علي بعد لو طحت على راسي وصار لي شي 
بدور راحت تحب راس ابوها : فال الله ولا فالك كان اموت روحي معاك 
فوزيه : لا اله الا اللهه اسم الله عليج انتي وياه وانتو ما عندكم الا هالسيره 
بو عبد العزيز : الموت حق 
فوزيه : أي والله صدقت 
شهد: جده شفتي جدي بموت الخروف 
فوزيه : يمى شهد لازم يموت عشان العيد 
بدور : يبى ليش جايب 3 الثالث ما فيه شي عشان ناكله 
شهد: هذا حقي ما احد ياكله 
الجد: شهد شافته متعلق في امه قامت تصيح علي حرام تخلونه يبي امه وخذته لها بعدين هذا ماعز 
منى : جدي الله يهداك وانت كل شي تبيه خذته لها 
فوزيه: وانتي شعليج منها 
سلمان : غيرانه ما يبلها بعد 
منى : لاااا انت بس احلف 
سلمااان : ههههههههههه والله 
بدور ولقافتها راحت وقربت جنب الخروف الي كان داخل حظيره صغير ومحوط بسور قصير مو زود طول بس عشان ما يتحرك من مكانه الخروف .. ومدت يدها على ظهر الخروف والا يصارخ في وجهها : مااااااااااااااااع
وتصرخ ذيك الصرخه من الخرعه وتطيح على ظهرها 
الكل ميت عليها من الضحك 
منى : دااانوه عسى صورتيها هههههههههههههه
دانه وهي ميته من الضحك : افا عليج اصلا انا قاعد اراقبها من البدايه 
بدور قامت وهي تنفض روحها: ما فيكم خير تجون تساعدوني 
سلمان : شنساعدج انتي رايحة له 
بدور: كنت ابي امسكه وصرخ في وجهي وخرعني 
فوزيه : ليه فرو عشان تمسكينه ما غيره صوف مخيس 
سلمان : يمكن على بالها خروف اوروبي تراه سعودي اصلي ونعيمي بعد 
بدور: مالت عليك اقول اسكت بس 
بو عبد العزيز : تستاهلين هذا جزاج 
بدور: يبىىى لييش ؟؟
دانه : نسينا ما كلينا 
بو عبد العزيز : ربج ما يضرب بعصا 
سلمان : شالسالفه ؟؟
شهد : قبل شوي بدور خرعت جدي وكان بيطيح 
بدور: والحين جا دوري وبعد شوي دانوه 
دانه : لا يمى انا ما سويت شي انتي الي خرعتيه 
فوزيه : انزين يلا خل ندخل 
دخلو الصاله 
فوزيه : لا تنسون ترى بكره عرفه 
بدور: يوووو راح عن بالي زين ذكرتينا 
سلمان : هههههههههه
بدور: شفيك تضحك 
سلمان : ما تلا حظين ان ها لاسطوانه كل سنه تنعاد ويقلد صوتها _ يووو راح عن بالي زيين انج ذكرتينا _
بدور: اسم الله عليك الي يشوف كأنك ذاكر 
فوزيه : بسكم خناق _ تكلم بدور_ كلمي اختج واخوانج وقولي لهم بكره الفطور عندنا




في بيت عبد الرحمن 
ندى صلت العصر وقعدت في غرفتها تفكر بالموضوع الي شاغلها 
ياربي الحين اوافق والا لا بس هالعبد الله واحد ثقيل طيينه بزياده بالموت يضحك بس شكله طيب ويكفي انه يحبني لااا أي يحبني لو يحبني كان ما عطاني كف على وجهي بس حتى انا عصبته بكلامي وعاد الحين انا الي برفض لو برفض شنو بيكون مو قف ابوي مني ومن عمي وراح اسبب مشاكل ياااربيي وشو هالمصيبه الي انا فيها الله يساعدني بس والله ما ني مستعده ابع عمري عشان سواد عيونهم هاذي حياتي وانا الي اقرر مو اهم والي يصير يصير ألزم ما علي نفسي لا شنو هالانانيه الي فيني بس ...الا تدخل عليها الهنوف 
الهنوف: الاخت وين مسرحه 
ندى تخرعت : بسم الله 
الهنوف : سنه اطق الباب وينج ما تسمعين 
ندى : ما سمعته 
الهنوف: ايي الي شاغل بالج يتهنى به 
ندى : ما احد شاغل بالي 
الهنوف : واااضح انزين قومي ابوي يبيج 
ندى وقلبها حس بالخوف : شيبي 
الهنوف وهي طالعه : والله ما ادري بس قالي خل تجيني المكتبه 
قامت ندى وكانت متاكده ان ابوها بيكلمها في موضوع زواجها من عبد الله وخلاص قررت انها تقول رايها وتتوكل على الله ..راحت الهنوف عند ابوها للمكتبه الي كانت فوق هو دايم يحب يقعد فيها كل اغراضه وشغله موجوده هناك ...
طقت ندى الباب 
عبد الرحمن : ادخل 
ندى : السلام عليكم وحبت راس ابوها 
عبد الرحمن : وعليكم السلام حبتج العافيه يابنتي 
ندى : سم يبى قالت لي الهنوف انك بغيتني في موضوع 
عبد الرحمن : ايه يابنتي قعدي 
ندى قعدت : تفضل يبى 
عبد الرحمن : امج كلمتج في موضوع خطبتج لولد عمج 
ندى والي كانت متاكده من الموضوع : ايه يبى 
عبد الرحمن : قبل كل شي ابي اقولج ان عبد الله شاريج ويكفي انج بنت عمه وخالته في نفس الوقت وماراح تلقين احسن منه أخلاق وشهامه وطيبه وكل شي رجال بمعنى الكلمه 
ندى في قلبها امحق رجوله يطق مرره وقالو لي رجال : ................
عبد الرحمن : طبعا انا متاكد انج مستحيل ترفضينه 
ندى انصدمت لان ابوها كان متوقع غير الي في بالها 
عبد الرحمن وهو يكمل كلامه : لان انتي لو رفضتيه اتوقع مو حلوه في حقنا ولا في حق عمج وولده ومستحيل نعطيج للغريب وولد عمج اولى بج وانا يا بنتي ادرى بمصلحتج 
ندى اخنقتها العبره ودها ترفض بس ما تقدر تقول لابوها لا 
عبد الرحمن : ها يابنتي شرايج 
ندى : الي تشوفه يبى 
عبد الرحمن ارتاح قلبه وارتسمت عليه علامات الفرح : وصدقيني ماراح تتحسفين مبروك يابنتي 
وقم عبد الله لبنته وطبعا ندى سبقته وراحت له : وحب راسها 
ندى ابتسمت : تسلم يبى 
عبد الرحمن : انا بكلم عمج وببشره 
ندى : انزين عن اذنك يبى تامر بشي 
عبد الرحمن : سلامتج 
طلعت ندى وعلى طول على غرفتها ورمت روحها على السرير وماتت صياح ماااااا أبييه ياربي ما ابيييه ليش غصب يعني اخذه 
طبعا مهما تصارخ ندى ما احد راح يسمعها لانها رضخت للأمر الواقع وما تقدر تقول لابوها لا وهو أصلا مو متوقع ان بنته كانت تفكر بالرفض فسلمت امرها لله 
في الليل العنود تكلم الهنوف 
الهنوف : حللللفي 
العنود: والله أقص عليج بس تدرين كسر خاطري حسيت انه على كثر الي سواه بس انه طيب 
الهنوف : ايوووه 
العنود: يالخايسه بس وهو يكلمني حسيت بصوته نبرة حزن صدق اني كنت جافه شوي معاه بس احسن 
الهنوف : والله انتي ما ينعرف لج ساعه تقولين حبوب وتمدحينه وساعه تسبينه 
العنود : انزين خلينا منه تعالي بكره بتجين بيت جدي 
الهنوف : أي جد 
العنود: بعد الي جد ( جدي عبد العزيز) 
الهنوف : أي ان شاء الله وليه تبين افوت القعده والوناسه 
العنود : ايواااا ياانسه جولييت 
الا في دخلة محمد وسمعها وهي تقول انسه جوولييت ..محمد طبعا عرف انها الهنوف وراح وقعد جنب العنود 
العنود : هلا والله اخوي شخبارك 
محمد : الحمد لله انتي شخبارج 
العنود : بخير_ وترجع تكلم الهنوف _اي تعالي تصدقين من زماان عن جدي حمد 
الهنوف : والله فشله لي تقريبا شهر ما شايفتهم 
العنود: اختبارات وبعدها روحة البر ويالله العيد جا وانشغلنا 
الهنوف : اكيد تلقينهم زعلانيين 
العنود: بس والله بيتهم زهق 
الهنوف : على الاقل بس سلاام هذا وهم هنا بعد شلون لو كانو بعاد 
ساره : يالله يا عيال العشا جاهز 
العنود : ان شاء الله ..يالله الهنوف انا بروح اتعشى تامرين بشي 
الهنوف : لا سلامتج 
العنود: لا تنسين اللورات عشان الف شعرج بكره بيت جدي 
الهنوف : انشاء الله 
محمد لف على العنود : منو تكلمين 
العنود وهي تطالعه بنص عين : ما تسمعني اقول الهنوف 
محمد: اوكي سلمي عليها ..وقام 
العنود : ترى ماله داعي اللف والدوران 
طبعا الهنوف سمعت محمد وهو يقول للعنود
العنود: سمعتي 
الهنوف تستغبى : شنو ؟؟
العنود: روميو يسلم عليج 
الهنوف : ترى انا بذبحج على هذي روميو 
العنود: هههههه سكتس بس لا يسمعني المهم أوصله شي 
الهنوف : سلمي عليه 
العنود: ترى يبغالكم تعطوني راتب شهري على هالتوصيلات 
الهنوف : اييي ان شاء الله انتي بس احلمي 
العنود : مالت عليج 
الهنوف : ههههه يالله مع السلامه 
العنود: مع السلامه 
العنود طبعا اخر وحده قعدت على طاولة الاكل : ولا تستنوني 
ريم: نموت جوع عشانج 
العنود: لو الكل استناني انتي مستحيل تستنين 
ساره : بسكم 
بعد ما تعشو قعدو في الصاله يتقهون 
عبد العزيز : عندي لكم بشااره وخااصه لك يا عبد الله 
عبد الله : لي انا 
عبد العزيز : ايه لك 
ساره : قول خلينا نستانس




عبد الله وكل الي في باله المشروع أو شغل 
عبد العزيز وهو يطالع عبد الله : كلمني عمك اليوم وبشرني بموافقة ندى 
الكل بقق عيونه 
ساره : كلللللللللو ش كللللللللللوش 
العنود: مبرووووووووووووووووك 
ريم : وناااااسه بيصير عندنا عرسين 
محمد: مبروك يا بو الشباب من قدك بتعرس 
عبد الله الى الان مو مستوعب بس الابتساامه كانت شاقه وجهه 
ساره : بالمبارك ياولدي عقبال ما الولش ان شاء الله في سابع ولدك 
العنود: الله الله يمى تو الناس 
عبد الله : قام وحب راس امه وابوه : الله يبارك فيكم 
ريم وهي تساسر العنود: الله لهالدرجه ندى ماخذه عقله شوفي شلون الابتسامه شاقه وجهه 
العنود: هذا الحب وما يسوي 
ريم: هههههه صدق من قال الحب عذاب 
العنود:أقول استحي على وجهج 
ريم في قلبها تذكرت دانه هالخبله ناويه تحب بعد الله يستر شنو بيصير فيها 
طبعا عبد الله ما اقدر اوصف لكم شعوره شلون كان مستانس وطاير من الفرحه ومو مصدق الخبر الي سمعه 
بس كان مستغرب شلون وافقت بعد الي صار بينهم لايكون غصبوها لا لا مستحيل ندى شخصيتها قويه ومستحيل احد يغصبها علىشي ....طبعا ما حب يشغل راسه في الشك والاوهام وظل يفكر فيها 

دلال الي كانت في غرفتها وقاعده على اللب توب تكلم عاشق بلادي الي الى الان تظن انها صديقتها وكانت ماخذه راحتها في الكلام معاها وعاشق بلادي كل يوم يزداد اعجابه بشخصية دلال الي هي بنت عمه وهي مو داريه عن السالفه أي شي .... 
اليوم الي بعده كانت الساعه 4 ونص العصر والكل متجمع في بيت الجد فهد 
الحريم في المطبخ والبنات قاعدين في الصاله والجال في الخيمة بره 
في الصاله :
فوزيه داخله عليهم: انتو ما تستحون أمهاتكم في المطبخ وانتو قاعدين ومريحين سوالف وضحك 
بدور: أشوه أمي مو معهم يعني التهزيئه انا بره منها 
فوزيه : انتي اولهم 
الهنوف: يا امي فوزيه المطبخ زحمه ماشاء الله الكل متجمع وكل مارحنا بنساعدهم هزؤنا وطلعنا 
فوزيه: اعذاركم جاهزه داايما 
العنود: نعجبج جدتي اذا تبين مساعده من هنا والا هنا احنا جاهزين ..وتغمز لها 
ريم: عاد جدي بسرعه بيصدق فديته طيب بتمشي عليه اعذار العنود 
بدور: هيه حدكم تراني موجوده 
فوزيه : أقول خلكم عن الكلام الفاضي نوره وينها ما جات 
العنود: توني داقه عليها تقول في الطريق 
الا تدخل نوره : السلام عليكم 
الكل: وعليكم السلام 
فوزيه: الطيب عند ذكره 
نوره: هاه تحشوون
منى : لا تخافين نسال عنج 
العنود: تاخذ دحومي من عند نوره : فدييتك تعال عند خالتك 
نوره تحب راس جدتها وبعدها سلمت على البنات 
الهنوف: هنود عطيني اياه شوي 
العنود: حراام عليج ما امداني اشبع منه 
الهنوف : هو اصلا ينشبع منه 
العنود : هاج وعطتها اياه 
بدور: عطيني اياه 
الهنوف : حراااام توني ما خذته 
ريم : عميمه انا وراج 
فوزيه تاخذ دحومي من الهنوف: اقول عطيني اياه مصعتوه 
دانه : هههههههه لقطو وجيهكم لا أنتي ولا هي 
دلال: صدق من قال ما اعز من الولد الا ولد ولد الولد 
الكل : ههههههههههههههه
العنود: خوش مثل هذا بنسميه مثل دلال
منى: من وين جبتي الولد الثانيه 
دلال: يعني اقول ولد الولد يطلع نوره وفهد 
فوزيه: كلكم عيالي 
الهنوف : يا حليلي عندي امين فاطمه وفوزيه 
الا يجون الحريم يسلمون على نوره والبنات قامو يفرشون السفره عند الحريم والرجال عشان ما بقى على الاذان شي 
بعد الفطور 
بدور: والله مو ناقصنا الا طاش ما طاش ويكتمل جو رمضان 
العنود: ااااااه عليك يارمضان 
الهنوف :يهبل 
ريم: يجنننن
دانه : يخبللللل 
والكل يضحك عليهم 
فوزيه : ياحريم لحقو على بناتكم استجنو وقعدو 
ساره : المشكله عمتهم الكبيره العاقله معاهم بعد شتنسوي ماباليد حيله 
بدور تعل قعدتها وتغير نبرة صوتها : احم احم انا الكبيره العاقله ..العنود 
العنود : هلا 
بدور: قومي جيبي لي ماي 
العنود: من عيوني كم كبيره عاقله عندي 
منير: ويتطنزون بعد 
العنود: عميمه صدقيني والله القعده من دونا ما تسوى 
منيره : الله الله على الوثوق 
بدور: منيييير عيني بعينك 
منيره : أبي اعرف لو طلعتي من البيت شنو راح يصير له 
العنود: اولا لا طعم له ولا لون 
الهنوف : ثانيا احنا ماراح تشوفونا 
ريم: ثالثا... 
بدور: بسسسسسسسسسسس مااا اقدر لا تصيحوني..بعدين اصلا من قال لكم اني راح اطلع بقعد على قلوبكم 
منيره : فديتج اجل انتي وين الحين 
العنود: ههههههههههههه عميمه لا تطلعين ترى بتترتب على العالم مو بس علينا اضرار وخيييمه 
وقامو الحريم من جهه سوالف والبنات من جهه سوالف وهبال




في مجلس الرجال 
كانو يسولفون (عاد سوالف رجال ما عرف شو يسولفون عنه ) بس عبد العزيز وعبد الرحمن مع ابوهم وعبد الله وفهد كانو يسولفون عن المشروع الي بيسويه عبد العزيز وعبد الرحمن في دبي 
بوفهد: يالله الله يسر لكم ويسهل عليكم 
الكل: امييين
عبد اللطيف : هاه جدي شخبار الخرفان 
بوعبد العزيز: هذاهم يسمعونك في الحوش بره 
عبد العزيز: كم واحد بتضحي السنه 
بو عبد العزيز ( الجد ) : اثنين كالعاده
عبد العزيز: وانا واحد وعبد الرحمن واحد 
عبد اللطيف : 4 الله يعين 
فهد: خمسه ليه حقي وين راح 
عبد اللطيف : خمسه خمسه بتفرق عن وااحد 
سلمان : ههه شكلك من زمان ما ذبحت يا لطووف ايه اكيد تفرق 
محمد: اقول ما بقى الا انا وسلمان وعبد اللطيف شرايكم نقوم نجيبلنا وااحد
سلمان : انا حقي مع ابوي واحد لي واحد له << يتطنز
محمد: انا ولد اخوك حبيبك
سلمان : ولا يهمك ففتي ففتي نص لي ونص لك 
بو عبد العزيز الي كان يطالع عبد الله : هاه عبد الله وين وصلت 
عبد الله : هاه جدي معاكم بعد وين 
عبد اللطيف : أي واضح انه معانا ..الا اقول الي ما خذ عقلك يتهنى به 
عبد الله : ما احد ما خذ عقلي 
محمد: ههههه واااضح 
بو عبد العزيز : اقول يا عيال ما احد منكم راضي يكمل دينه 
الكل يطالعه وهم مستغربين 
محمد: جدي ان شاء الله بس تو الناس 
بو عبد العزيز : أي تو الناس الموت ماراح يجي يستأذني وانا ودي اشوفكم كلكم معرسين واشوف عيالكم 
عبد العزيز : يلا همتكم يا شباب هذا عبد الله خطب بنت عمه وبيتزوجها عن قريب ان شاءالله 
عبد اللطيف : أي صح نسيت ابارك لك وقام ولمه بالمبارك 
الجد فهد: مبروك ياولدي 
عبد الله راح وباس راس جده : الله يبارك فيك 
سلمان : مبروووك والله اني فرحت لك يوم قالو لي 
عبد الله : ههههه تسلم 
بو فهد: عاد خلينا نفرح فيك انت بعد 
محمد هذا وقتها : أي صح مو انت الي قايلي ذيك المره ان ودك تتزوج وبتكلم الوالده 
سلمان : انااااااااااا
عبد اللطيف الي فهم السلفه: هاه سلمان اشوف بدينا نغير راينا 
سلمان : لا غيرت ولا شي _ ويلف على محمد_ انت من ويم مطلع هالكلام 
محمد وهو يضحك : منك بعد من وين ؟
بو عبد العزيز: تبي اقول لامك تدور لك بنت الحلال ؟
سلمان : لا يبى تو الناس محمد بس يمزح 
محمد: ما عليك منه جدي اذا ما انت مكلمها انا بكلمها بدالك
عبد اللطيف : يلا عشان نغار منك ونتزوج 
سلمان وهو يكلم محمد بهمس : اوريك والله لا ارد لك الصاع صاعين 
واذن العشا وشوي وقامو للمسجد 
بعد صلاة العشا الحريم مع ازواجهم راحو للبيت عشان يرتبون للعيد .. اما البنات والشباب فقعدو 
بعد الصلاة 
بدور : بنات شرايكم نسوي كيكه 
ريم : والله فكره يلا 
ندى: يووو تذكرون ايام اول والتفلسف 
منى: هههه وليه هي اصلا تنسي 
بدور : كلش ولا سالفة الكيكه 
منى: عمري ماراح اذوق مثل ذيك الكيكه 
بدور: ينقالج ندى مسويه لنا فيها تعرف تطبخ 
ندى: حمدو ربكم مسويه لكم كيكه الله وكيكتج مب عافه تذوبين التوفي وحرقتيه 
الكل : هههههههه
بدور : والله انها ايام حلوه 
دانه : يلا قومو المطبخ وانا المصور 
بدور : يالله 
العنود داخله عليهم : على وين 
ريم : المطبخ 
العنود: لا يكون 
بدور: ايه بس هالمره بتعجبج 
العنود: ههه نشوف عاد ندوش لا اوصيج بالشيز كيك حقج 
ندى: افا عليج بعدين تعالي اشرفي عليه 
العنود: أي هاف وورك I Have Work>>>
بدور : احلفي يالبزنس ومن شنو الشغل الي عندج 
العنود: شعر الهنوف بلفه 
ندى : الله يعينج 
العنود: حمدي ربج والا كان قمتي انتي بالمهمه 
ندى : حمد لله ولا يهمج راح اسوي لج احلى شيز كيمك بالدنيا 
العنود: تسلمين ياعمري اصلا كل شي من يد ندوشه حلووو
بدور : اوكي عاد لا تطلولون على الاقل تلحقون على شي من التصوير 
العنود: بعد فيه تصوير وهبال لا لا اجل ننزل ونسوي الحلا بعدين نطلع حق الشعر يلا سبقوني للمطبخ بنادي الهنوف واجي 
بدور: هههههههه
العنود: لا تضحكين ترى الهبال من دوني ما يصير حلووو 
طلعت العنود وقالت للهنوف ونزلو ودخلو المطبخ والكل قام يحوس من جهه الي تسوي حلى والي كيك وال تسوي عصير كل وحده بيدها شي ودانوه بالكاميرا تصور ..طبعا المطبخ الله لا يوريكم ولا كأنه بكره عيد حاسو الدنيا فوق تحت ..
بدور: بنات أنا بروح اشوف الشباب اذا يبون 
العنود: عاد احلفي الي بيقولن لا 
بدور: مستحيل يقولون لا بس معليه يمن مو مشتهيين 
ريم : ايه احلمي 
راحت بدور لقتهم في الصاله الارضيه قاعدين مع جدتهم يسولفون 
بدور: السلام عليكم 
الكل : وعليكم السلام 
بدور: ها شباب تبون كيك 
فوزيه: استحي هذا سؤال ينسأل ؟؟
بدور : لا جواب هههه أمزح يمى اجل سقول 
سلمان : لا تقولين شي من الادب انج تجيبين بدون ما تسالين 
بدور: نعم يعني انت بتعلمني الادب ...بعدين اخاف اجيب لكم ويقوم الطناز زي ذاك العام 
محمد: هههههههه بس هالسنه كبرتوا اكيد بتضبطونها 
بدور: افا عليك مدام انا مسويتها 
المهم البنات طلعو الكيك والعصيرات الي سووها ودخلو على الصاله الداخليه الي فيها الكنبات 
بدور : ترى في ثلاث كيكات طبعا احنا بنحط لكم من الكل بس للمعلوميه الشيز كيك حقت ندى والكاكاو حق دلال وكيكة الايس كريم حق العنود والهنوف ...
فوزيه : اسكريم حد ياكل اسكريم في البرد 
بدور: يمىىى الله يهداج أي برد 
فوزيه : العنود والهنوف 
العنود: هلا 
فوزيه : انتي من صجج مسويه كيكة اسكريم 
العنود طبعا من داخل الصاله : أي من صجي ..جدتي ذوقيها والله حلوه ترى مب بارده وااجد 
الكل يضحك على العنود
سلمان : يمى والله حلوه الكيكه انا ذايقتها 
فوزيه : أي اصلا انتم ما تحبون الا الي يضر




قصصو البانت الكيك ووزعو على الشباب وعليهم 
الشباب قعدو شوي بعدين طلعو وبعدين بيرجعون للبنات ياخذونهم 
العنود راحت نزلت الاغراض عشان تسوي شعر الهنوف والبنات قعدو في الصاله وفتحو المسجل طق وردحه ويرقصون وهبال ووناسه والي تستشور شعرها من جهه والي تلف من جهه كل وحده تسوي شي طبعا فوزيه من الساعه تسع راحت تنام عشان وراها قعده من الفجر 
على الساعه وحده جاء عبد الله وعبد اللطيف عشان ياخذون خواتهم ..عبد اللطيف دخل المطبخ عشان يشرب ماي البنات كانو في المدخل يلبسون عباياتهم وطبعا سنه مع السوالف 
العنود: بنات بتروحون تصلون العيد 
الهنوف : ان شاء الله والله خاطري اروح كل سنه اقول بروح ولا اروح 
العنود: أي والله صدق اجل خلاص ان شاء الله بروح 
بدور: عاد قومي مو تنامين 
العنود: لا ياعمري اليوم السهره صباحي وين يجيني النوم وراي سباحه واستشوار شعر 
ريم : ما حد قالج عميمه عرضت عليج بس انتي الي ما بغيتي 
العنود: لا ياعمري اذا استشورته يبيلي اهبط واقعد هاديه وانا ابي اناقز وارقص 
ندى: انزين بسكم سوالف يلا مع السلامه انا طالعه 
طلعت ندى كان الجو حلوو هادي ورفعت راسها وقامت تطالع في القمر شوي ما حست الا حد يمشي وراها لفت وجهها الا عبد الله من الخرعه شهقت : بسم الله 
عبد الله عرفها من صوتها : اسفه خرعتج 
ندى: لا بس ما حسيت فيك 
عبد الله طالعها بنظره كلها حزن : ومتى بتحسين 
ندى انقبض قلبها من قال كذا :.............ساكته 
عبد الله : الله لا يهينج ناديلي البنات 
ندى : ان شاء الله 
ولفت وجهها عشان تدخل الا عبدالله يناديها : ندى 
ندى لفت : نعم 
عبد الله : ما تتصورين شقد فرحت يوم قالو لي انج موافقه بس اتمنى ان موافقتج تكون باقتناع 
ندى لفت وجهها وراحت تنادي البنات اما عبد الله راح يستناهم في السياره 
طلعو البنات وكلن رجع بيته ...
في بيت عبد الرحمن 
اول ما وصلو كان البت مظلم وهادي بس نور خفيف في الصاله وكان ريحة العود منتشره في كل مكان 
ندى: يلا تصبحون على خير 
عبد اللطيف والهنوف : وانت من اهله 
الهنوف : يلا لطوف تامرني بشي انا بطلع غرفتي
عبد اللطيف : لا سلامتج يلا مع السلامه 
الهنوف : مع السلامه وطلعت 
طلال راح للصاله وقعد خذ الريموت وقام يفر بالمحطات تكى راسه وغمض عيونه جات على باله دلال تبسم وتذكر الموقف الي صار له ...
يوم راح يشرب ماي توه بيدخل المطبخ الا يسمع وحده تغني دخل المطبخ بخبث وجا من وراها وهي مو حاسه وتغني والا يصرخ : بوووووووه
دلال لفت وجهها وكان بيدها كاس ماي ومن الخرعه كبت الكاس على وجهه : يوووو اسفه ما كان قصدي 
عبد اللطيف وهو معصب : انتي ما تشوفين كبيتي كاس الماي كله علي 
دلال وبكل براءه: والله ما شفتك 
عبد اللطيف : فتحي عيونج مرره ثانيه 
دلال عصبت هو الغلطان ويصرخ بعد غرقت عيونها وحطت الكاس : أنا اسفه 
وتوها بتطلع الا يمسك يدها <<الاخ نسى انه في السعوديه >>> 
عبد اللطيف : انا الي المفروض اتاسف مو انتي 
نزلت راسها وهي تمسح دموعها الي نزلت : لا خلاص عادي 
عبد اللطيف : انزين ليش تصيحين 
دلال : لا بس 
عبد اللطيف : بس شنو 
دلال : لا ولا شي 
عبد اللطيف : اسفه كنت ابي امزح معاج بس شكلج ما تحبين المزح 
دلال في قلبها خوش مزح والله : لا عادي بالعكس 
عبد اللطيف : يعني عجبتج السالفه خلاص اجل روحي جيبي لج كاس ماي وصبيه علي 
دلال في قلبها كاني مصختهاابتسمت له وتوها بتطلع الا يناديها : لوسمحتي عطيني فوطه والا تعالي مسحي الي كبيتيه علي ..
دلال وهي تتمشى طالعه من المطبخ : ترانا في السعوديه مو لندن والفوط تشوفا في الدرج الي على اليسار 
عبد اللطيف فتح عيونه هههه ياحليلها هالبنت بعد انا كاني مصختها بس احسها قريبه مني سكر التلفزيون وطلع غرفته بدل ثيابه وفتح البتوب ولقاها اون لاين مثل ما توقع 
وقامو يسولفون ودلال طبعا قالت الموقف الي صار لها مع عبد اللطيف لصديقتها الغاليه عاشق بلادي 
وعبد اللطيف من جهه ثانيه كان ميت منالضحك على قاعده تكتبه وفي نفس الوقت فرحان ان الانسانه الي ارتاح لها صريحه معاه بكل شي بس المشكله انها ما تدري عن شي وشلون راح يكون موقفها لو عرفت ..؟؟؟

من جهه ثانيه في بيت عبد العزيز وبالاخص في غرفة العنود الي كانت فاتحه المسجل وتنافز معاه وتسوي شعرها وكل دقيقه والثانيه داقه على الهنوف والا الهنوف داقه عليها 
شوي الا جاها مسج وطبعا نغمة المسج حقها اعلى من النغمه العاديه تسوي ربشه مو صاحيه <<عاد العنود لازم >>
فتحت المسج ومنوووو تتوقعون راسل <<ههههه صح فيصل>>
العنود بققت عيونها مو لانه فيصل لا بققت عيونها من الي راسله كان راسل ( الشبكه زحمه وخاطري أقولج عيدج مبارك وما ادري الرساله توصل والا ما توصل ممكن ) 
العنود ابتسمت وارسلت له ( لا مو ممكن لان الرساله وصلت وتسلم ومن العايدين ان شاء الله ) 
فيصل طار من الفرحه لان ما توقعا ترسل له وقام رسلها ( عاد لا اوصيج بنصيبنا من الذبايح لازم ترسليلي والا بزعل مو تنسيين )
العنود رسلت له ( هههههه افا عليك ولا يهمك ان شاء الله بيوصلك نصيبك من اللحم )
رجعت العنود تسوي شعرها والا يجيها مسج مره ثانيه من فيصل 
(فرحة الاعياد بشوفتك تكتمل 
وانت عيد القلب يومه يحتويك 
وش يفيد القول وترتيب الجمل 
دام كل حروف حبي تنتخيك 
والرسائل بينننا همزة وصل 
وعيد مبارك عسى الفرحة تجيك 
والكواكب ديره دورة زحل 
والقمر طالع بنوره يحتريك)
قامت العنود تدور في جوالها مسج ترله ورسلتله 
(لا تحلم اني اقولك عيد سعيد ...لكن بقولك شي واحد انت سعادة كل عيد ) 
العنود رسلت المسج ورجعت تسوي شعرها....




بعد صلاة الفجر من يوم العيد بيت الجد فهد كان يعم بالتكبيرات ( كانو حاطين شريط فيه تكبيرا ..الله اكبر كبيرا والحمد لله كثيرا ....... الخ ) 

فوزيه كانت تدور في البخور في البيت ومعاها دلال الي كانت تبخر الطابق الي فوق ودخلت على بدور الي كانت توها مخلصه من صلاة الفجر 
دلال : تقبل الله 
بدور : منا ومنج كل عام وانتي بخير 
دلال : وانت بخير وبصحه وسلامه يارب 
بدور : بتروحين تصلين العيد 
دلال : أي ان شاء الله 
دلال وقفت عند الشباك وكانت تطالع السما ونزلت دمعه حاااره من عيونها لفت هليها بدور وشافتها 
بدور: الحين هالدمعه الغاليه ليش تنزل المفروض تفرحين اليوم 
دلال : لا بس تذكرت ابوي الله يرحمه 
بدور: الله يرحمه واحنا نسيناه عشان نتذكره هو أصلا عايش ويانا في كل زاويه من هالبيت ومستحيل انه يصير ذكرى 
دلال : ياليته ويانا الحين 
بدور: حبيبتي دلال ما في احد انصف واحكم من ربج وكل شي قضاء وقدر والله ما اخذه الا عشان يريحه من الدنيا وهمومها مو احنا دايم نقول ( اللهم احيني ما دامت الحياة خيرا لي وامتني .............؟؟؟؟؟؟؟؟؟؟9
فيمكن الموت كان رااحه له 
دلال رفعت راسها لعمتها وابتسمت ولمو بعض وبعدها نزلو تحت ..
في بيت عبد الرحمن 
الهنوف كسرت التلفون على العنود والانسه ما ترد 
الهنوف: يوووو وينها هاذي شوي وادق عليها 
طلعت من غرفتها وراحت لندى طقت الباب ودخلت : السلام عليكم 
ندى : هلا والله وعليكم السلام 
الهنوف : عيدج مبارك 
ندى : وانتي كذالك 
الهنوف : ها بتروحين معنا لصلاة العيد
ندى وعلامة احباط على وجهها : لاااااا 
الهنوف : وييييييي يالله معليه السنه الجايه 
ندى: العنود بتروح 
الهنوف : هذاني ادق عليها ماترد ما ادري عنها 
ندى : هههه لا يكون نامت 
الهنوف: كل شي جايز عاد سهرانه معاه للساعه 2 ...يلا اخليج انا بنزل عند امي تحت 
ندى : يلا 
الهنوف نزلت عند امها للمطبخ وهي تسوي قهوه 
الهنوف : الله ريحه القوه تفتح النفس على الصباح 
فاطمه : الناس يسلمون اول 
الهنوف تحب راس اما : السلام عليكم وعيدج مبارك وتراني اول وحده عيدتج وسبقت الكل 
فاطمه : هههه علينا وعليج أي مب لله وانا قول اشفيها اول وحده نازله العاده اخر وحده 
الهنوف : حراام عليج نيتي زينه 
فاطمه : وين ندى 
الهنوف: في غرفتها ترى ماراح تروح ماراح تقدر تصلي 
فاطمه : اصلا من امس وهي تعبانه يالله الله يعينها ..يالله شيلي الصينيه وديها للصاله 
الهنوف شالت الصينيه وراحت للصاله الي كان فيها عبد اللطيف 
الهنوف : السلام عليكم اجمعين 
عبد اللطيف : وعليكم السلام أي اجمعين ترى ما في الا انا 
الهنوف : وانا وين رحت 
عبد اللطيف : ههههههه
الهنوف : وين ابوي 
عبداللطيف : ألحين يجي اكيد تلقينه يسلم على الجيران عند المسجد 
في بيت عبد العزيز على الساعه 5 ونص 
ريم وهي نازله تحت تسمع الجوال حق العنود دخلت عليها الغرفه يااااااهووو يالحلوة قومي بسج نوم 
الريم فتحت النور : العنوووووود العنوووووود
العنود: ووجع سكري النور 
ريم : قومي يلا ماراح تروحين المسجد تصلين 
العنود: ريمو طلعي وسكري النور لو سمحتي 
ريم تشيل الفراش عليها : قومي 
العنود قامت من السرير وريم ركضت بره الغرفه والعنود سكرت الباب ورجعت نامت <<هذا الي بتقوم تصلي الفجر >>>
الريم نزلت شافت امها سلمت عليها وباركت لها العيد 
ساره : شهالصراخ ؟؟
الريم : قاعده اقوم العنود مب راااضيه تقووم 

الساعه 6الا ربع الكل طلع للصلاة العيد ..
العنود غفت لها نص ساعه قامت شافت الساعه ست ونص شهقت ونقزت من على السرير طلعت بره غرفتها راحت لغرفه ريم ما لقتها 
العنود: ياربي وانا هذا حالتي كل عيد هالريمووو الزفته ما قومتني دخلت غرفتها وخذت الجوال وشافت مكالمات الدنيا ورساايل : ياربي شلون ماسمعته 
وانتبهت انها حاطته على الصامت 
رساله من الهنوف ( مالت عليج هذا الي بتقوم )
من ريم من جوال امها ( حررررره شفت بنات المدرسه وكلهم صديقاتج ) 
العنود وهي منقهره راحت فتحت الشباك الا تهب عليها نسمة هوا وتسمع صلاة العيد والتكبيرات وقالت : يالله خيرها بغيرها كانت مرره متحسفه لان خاطرها ترووح 
وقامت تتجهز قبل لا يجون ........
بعد مارجعو من المسجد سمعت العنود صوتهم ونزلت مثل البرق 
العنود: حرام عليكم يوم العيد وتخلون بنتكم بروحها وانتي ليش ما قومتيني حظرتج 
ريم: والله تعبت وانا اقومج قمتي تصارخين وطردتيني 
العنود: ايا الظالمه متى قومتيني 
ريم: عيني بعينج 
ساره: بسكم خناق من صباح الله خير 
العنود: يمىىىى والله حراام كان خاطري اروح معاكم ليش ما قعدتوني 
الا بدخلة ابوها وسمعها : خيرها بغيرها يابنتي 
العنود ان شاء الله نزلت من الدرج وسلمت على امها وباركت لها وعلى ابوها وباركت له 
على الساعه 8 ونص تقربا الكل كان متجمع في بيت الجد 
البنات كانو قاعدين في الصاله والحريم في المقلط اما الرجال فكانو بره في الملحق 
بدور: بنااات استحو يلا على الاقل دخلو سلمو وطلعو 
العنود: عميمه الله يهداج والله مالي خلق وماشاء الله هم وحده والا ثنتين درزن
الهنوف: هههه حلوه ذي درزن أي والله صدقت عميمه يلا بنات بعدين حسافة كشختنا 
دلال : واحنا مب مالين عينج 
العنود : افااا هنوف الحين الحريم صارو اهم 
الهنوف : مالت عليكم بس قومو ندخل 
ريم: أي والله بنات ملينا قومو نوسع صدرنا بسوالفهم 
العنود: أي والله يالله خل نقوم 
دانه: الله الله لهالدرجه احنا مهمين 
بدور بطناز : وااااجد 
ريم : يالله ياهوانم قاردن ستي 
قامو يتضحكون ودخلو 
مجلس الرجال الي القيامه كانت قايمه فيه سوالف وكل واحد صوته اعلى من الثاني وضحك والبزران والعيال بره وشهد ورزان كل ما شافوا بزر جا خذور وقامو يلعبون معاه وطبعا طالعين داخلين يجمعون في العيودات



في مجلس الحريم الهنوف تساسر العنود : هنود خل نطلع زهقت وانا مرتزه 
العنود: لااا خل يشوفون كشختج 
الهنوف : هذا جزاي 
العنود: انا عاجبني المكان ياحلوها هالعجوز ام فواز توسع الصدر خلاص صارت صديقتي 
الهنوف : اشوفج وانا حاطتني في الريوس 
العنود: هههه لا حرام عليج في الشنطه احسن 
الهنوف: مالت انا بروح اشرب ماي 
وراحت للمطبخ شافت صحن حلى وقامت تاكل 
الهنوف: ميري مافي قهوه 
ميري: في بس هزا دله هق رجال 
الهنوف : انزين صبيلي في بياله ما يضر 
الا تدخل عليها دلال : شف الدبه تبلع ولا تنادي 
الهنوف : هلا والله حياج 
دلال : حلفي بعد وشو 
الهنوف : والله شسوي لاعت كبدي من الحريم وانا ما اعرف اسولف معهم مب زي العنود ما شاء الله عليها اندمجت معهم 
دلال : هههههه هذا وهي ماتبي تدخل وعجبها الوضع 
الا يسمعون واحد : احم احم ..انا سلمان 
الهنوف : حياك عمي 
سلمان : هلا والله بالبنات شهالكشخه 
دلال : تسلم عمي 
الهنوف : تعال تقهوه ويانا 
سلمان : قومي جيبي لي فنجال قاعد اصب للرجا قهوه ولا شربت ولا فنجال 
الهنوف ودلال يضحكون 
دلال : انزين مافي الا انت تصب 
سلمان : في انا ومحمد وعبد اللطيف بس وين نلحق اذا طلع واحد دخلو عشره 
العنود: قل ماشاء الله ترى كلهم معارف جدي
الكل : بسم الله 
العنود: شايفين جني 
سلمان : من وين طلعتي انت ؟
العنود: بتصك الزوار بعين 
الهنوف : الحين ترجع ما بتلاقي احد 
سلمان احسن عشان يمدينا نخلص الذبايح اليوم 
دلال : أي تعال غريبه هالزحمه هم ما يذبحون 
سلمان : الا بس بعضهم يذبح العصر والبعض على الساعه عشر يبدا والله ما ادري عنهم 
دلال : تعالي انتي شلون طلعتي 
العنود: زيكم بس بعد ما طلعت روحي الله يهديها ام فواز ما بغت تسكت من السوالف 
الهنوف : شكلها ناويه عليجح بتخطبج 
العنود: فال الله ولا فالج ا
سلمان: اجل انتو نفس الحاله 
الهنوف : احنا اهون شوي ما نصب قهاوي 
العنود: عندنا بدور ومنى ومنيره احنا نوزع حلا وخرابيط 
سلمان : مسكينه اختي نفس حالتي 
العنود: ههههه الا اقول عمي متى بتبدون تذبحون 
سلمان : على التسع 
دلال : يا حليلك الحين تسع وشوي 
سلمان : والله ما ادري متى ما قالو يلا يلا وييي انا نسيت عمري بالسوالف ميري جيبي القهوه 
خذ سلمان القهوه وطلع والبنات قعدو يسولفون على الساعه تسع وشوي بدو يذبحون وما شاء الله هم جماعه كل ثلاثه في واحد فخلصو بسرعه 
الحريم كانو في المطبخ يتساعدون ...
خلصو الذبح وما بقى غير ان الحريم يقسمون اللحم ..
دخلت العنودالمطبخ : السلام عليكم 
الكل : وعليكم السلام 
فوزيه : تو الناس يوم خلصنا جيتي 
العنود: ما شاء الله عليكم خلصتو كل شي يعني في استغناء عني 
بدور: انتي لكل شي عندج عذر 
العنود: افاا عليج وانا العنود _ تلف على امها _ يمى ذبحو ذبيحتنا 
ساره : ايه ليه تسالين 
العنود: ولا عليج امر ابيج تخلين لي قطعة لحم 
ساره : ليه؟؟
العنود: بعطيها صديقتي سهى 
بدور: خير ان شاء الله هم قالو ثلث جيران ثلث فقراء وثلث لكم
العنود: انزين عادي سهى جارتي بعدين من قال ..؟؟ أنا وعدتها بجيب لها..
ساره: خلاص ان شاء الله ما طلبتي 
العنود: عاد يمى لا اوصيج بيضي الوصه 
فاطمه : طرارة وتتشرط بعد الحين بدال ما تشكرينها تقولين كذا 
خلود: مسكينة كلتو البنت كل الي تبيه قطعة لحم لصديقتها 
العنود: يابعد عمري ياخالتي خلود وتروح لها وتبوسها 
والكل يضحك ...
على الساعه 11 ونص الكل كان خالص وفاطمه وساره كانو معزومين على الغدا في بيت اهلهم هم وعيالهم طبعا عشان يزورونهم ..أما خلود وبناتها راحو بيت اهل خلود الي طبعا كانو عازمين فوزيه وفهد على الغدا ..
اوكي نعرفكم في بيت اهل فاطمه وساره 
حصه ( ام جاسم ) 
حمد( بوجاسم ) 
بكرهم كانت ساره الي هي ام العنود وبعدها فاطمه الي هي ام الهنوف 
وعقب جاسم الي كان متزوج وعنده 3 عيال ( احمد 23 وروان 20 وريان 13 )
ولدهم الثاني نواف متزوج نهى وعندهم بنت( ليان ) 
ابراهيم الي توه متزوج من اروى في عيد الفطر 
واخر العنقود طلال وعمره 24 وطبعا رجه كربون من العنود اصلبا العنود طالعه عليه هو حبوب ويحب الهبال ..
الساعه 12 ونص كانو في بيت اهل امهم 
العنود: اهلين طلالو 
طلال : الحين انتي ما تستحين طول وعرض وتقولين طلاللو تراني خالج 
العنود: والنعم فيكك وتسلم عليه عيدك مبارك 
طلال : علينا وعليج ويسلم على الهنوف ها شخبارج 
الهنوف : الحمد لل بخير 
طلال : واحنا ما نشوفكم ابد لي تقريبا شهرين ما شفتكم 
العنود: خالي لا تبالغ مو شهرين شهر ونص 
طلال : فرقت اسبوعين 
العنود : والله تعرف احنا ثالث ثانوي مشغولين بالدراسه 
طلال : والاجازه لكم اسبوعين معطلين ولا شفناكم 
الهنوف :يو خالي بعد ما عطلنا امي وابوي سافرو واحنا رحنا البر 
طلال : الله الله بعد رايحين للبر 
العنود: فاتك يا خالي حسافه ليتك رايح معنا 
طلال : تعالو شخبار عمكم سلمان 
العنود+ الهنوف : الحمد لله 
وقعدو البات يسولفون مع خالهم وبعدين دخلو لعند الحريم وبعد الغدا قعدو يتقهون 
وعقب رجعوا لبيتهم يرتاحون لان وراهم عزيمه في الليل في بيت جدهم فهد



في بيت جاسم خال العنود والهنوف 
روان : يمى يا حليلها العنود والله كبرت وحلوت ما توقعتها كذا من زمان ما شفتها 
الام : أي ما شاء الله عليها وحبوبه مع الكل تسولف 
جاسم : يا حليلها بنت اختي الله يالدنيا وينهاعن اول يوم كانت تلعب والله الي يشوف ما يقول هذاهي العنود 
أحمد : الي كان يسمعهم ويتذكر بنت خالته الي كان اول يلعب ويتخانق معاها ويقول في قلبه الله يالعنود كبرتي ولا ادري عنج شي وقام يتذكرها اول وهم يلعبون مع بعض .. 
طبعا على المغرب كانو الحريم مخبوصين خلود وفوزيه والبنات والشغالات معاهم يرتبون ويجهزون لانها عزيمه كبيره وهم متعودين كل سنه يسونها بس هالسنه اكبر وخاصه فرحتهم بخطبة ندى ومنى الي ما احد يدري عنها الا الاهل ...
بعد المغرب وصلو البنات وطلعو على غرفة بدور وعمتهم منيره يكملون زينتهم 
الهنوف : اقول العنود البس هالبلوزه والا هاذي 
العنود: لا البرونزي احلى 
الهنوف : والله هالعزايم حاله أكشخ والبس وجامل 
العنود: وانتي شحارج 
الهنوف : مالي خلق ولا ياليت البنات الي يجون زي الناس يكبون هالمكياج في وجيهم تقل رايحين عرس 
العنود :انزين عادي 
الهنوف : أي عادي قومي زين الي يشوف حريم مو بنات نطلع شيف جنبهم 
العنود: يخسون والله ياعمري الزين زين لز ما غسل عيونه والشين شين لو تزين من راسه لين رجوله 
الهنوف : حمد لله اني حلوه عشان ما اتزين 
العنود: مالت عليج اقول اقضي علينا اذن العشا واحنا بس نسولف 
الا تدخل عليهم منيره : شتسون في غرفتي 
العنود+ الهنوف : بسم الله 
منيره : هههههههه تضحك على اشكالهم 
راحو يسلمون على عمتهم 
العنود: افااا عميمه ولا تكلمين تباركين لنا العيد
منيره: الحين مين العمه انا والا انتو 
الهنوف : ههههههه انتي 
منيره : لا ويعاتبون بعد الله الله شهالكشخه 
العنود: نعجبج هههههه
منيره : الله يعين عز الله الخطاب بكره واقفين سطره عند الباب
العنود: وه فال الله ولا فالج 
منيره : ليش انا داعيه عليج 
العنود: خلينا نتهنى بشبابنا 
منيره :الناس يسكتون يستحون اما انتي لسانج هالطول وتاشر بيدها 
الا تسمع بدور تناديها من تحت 
منيره : يالله عجلو انا نازله 
العنود والهنوف : ان شاء الله 
وصلو الحريم وطبعا كانو في المقلط والبنات كانوا قاعدين في الصاله وحاطين المسجل ويرقصون وسوالف وهبال 
العنود: يا شينها والله اني ما اطيقها 
الهنوف: قصري حسج لا تسمعج 
العنود: وين تسمع انتي الثانيه مع هالازعاج وبعدين واذا سمعت احسن ميته على رضاها 
بدور مرت من جنبه عيده بسج انا بروح عند امي بشوف اذا تبي شي واجي 
بدور راحت ودخلت عند الحريم وسلمت على الي توهم جايين وراحت عند امها الي كانت قاعده جنب ام جاسم 
بدور: يمى بغيتي شي 
فوزيه : لا سلامتج 
بدور: انزين انا بروح عند البنات 
ام جاسم الي كانت شوي وبتاكل بدور من تظراتها وبدور حاسه بس ولا كانها تدري 
ام جاسم: والله وكبرتي يابدور من زمان ما شفناج 
بدور لفت عليها : هههههه شفتي يا خالتي هذا الدنيا تركض 
ام جاسم : أي والله الله يوفقج ويخليج لامج وابوج 
فوزيه وبدور: امييين 
بدور: يلا عن اذنكم 
طلعت بدور وهي عند الباب الا يد تنغزها 
بدور تخرعت لفت وجهها وابتسامه عليه : هلا والله 
رفعه : هلا بج وتسلم عليه وتبارك لها العيد 
بدور : وينج والله وحشتينا 
رفعه : وانا اكثر 
بدور : قومي ندخل عند البنات والله العنود بتستانس اذا شا فتج وين نوف وجواهر 
رفعه : والله ما جاو راحو بيت اهل امهم 
بدور : يو حسافه كان خاطري أشوفهم 
رفعه : يلا ان شاء الله مره ثانيه 
دخلو عند البنات 
العنود لفت وجهها يوم شافت رفعه الي دخلت نقزت من مكانها : اهلييييييين 
رفعه وهي فاتحه ذراعها : هلااااااااااا بج 
ولمو بعض 
العنود: عيدج مبارك 
رفعه : علينا وعليج ان شاء الله 
الهنوف : اهلين 
وسلمت رفعه على البنات كلهم 

سلمان الي كان بره يكلم ويجيه محمد من وراه : وانت حظرتك هنا وجدي يدور عليك 
سلمان : دقايق ....شفيك بغيت شي 
محمد: لا سلامتك 
سلمان رجع يكلم : ايوه هلا 
محمد وقف يبي يعرف شنو النهايه معاه 
سلمان : شوفي ترى ما يصلح العيد جا وابي عيديتي ....انتي تعرفين ....ماتلي دخل حتى لو امج وابوج معاج 
والا ترى اقلب الخبر شارع شارع 
محمد فاتح عيونه وهو مستغرب بس عادي سلمانوه يسوي اكثر ..تقدم قدام سلمان :ألحين طول وعرض ولا معبرني شايفني الطوفه الهبيطه عندك 
سلمان فيه الضحكه من كلام محمد وشكله : أي ...خلاص انا بكلمج بعدين يلا مع السلامه 
سكر الخط: هلا والله بغيت شي 
محمد: سلمان انت شفيك الناس داخل كل من جا سأل عنك وانت حظرتك قاعد تسولف مع هالصايعات الي ما عندهم شغله 
سلمان سكت لان عرف انه غلطان : انزين يلا خل ندخل 
حمد الي هو ولد عم رفعه <<<عرفتوووه؟؟؟؟
طلع يجيب جاله من السياره لان يبي يكلم امه يبي يقول لها شي 
البنات الي كانو في الصاله الا جات اغنية الجسمي ( يقول الي قضى ليله حريم نعاس ...جفاه النوم ما غطى بلا نعاسي ..كبير الهم بات بخاطره وسواس.... ووناته تهز الشامخ الراسي .. وأناالشاكي انا الباكي انا الحساس ..............الخ ) 
العنود تموت في هالاغنيه طبعا على طول قامت عشان ترقص عليها 
دانه : وين ريمووو
دلال : اتوقع بره لان قبل شوي كانت مع البزران تلعب 
دانه طلعت تركض تبي تنادي ريم لانها هي الثانيه بعد تحب هالاغنيه الا تموووت عليها ..
طلعت بره شافت شهد قدامها 
ريم وهي تلهث : شهوده وين ريمو 
شهد : راحت هناك تلعب صيده 
دانه : صدق فاضيه 
دانه راحت للجهه الي اشرت عليها شهد ..




كملت طريقها وهي تركض وتدور على الريم الا تسمع ريم تناديها من وراها : دانووووه 
دانه لفت وجهها باتجاه الصوت وطراااااااااااااااااااااخ على الارض 
دانه : ااااااااااااااااه وجع ان شاء الله ما تشوف 
حمد الي اول ما صقعت فيه دانه طاح جواله الي كان يحوس فيه عشان كذا ما انتبه لدانه لان هو كان جاي من الجههه هاذي عشان يعطي امه الاغراض وهي قالت بتطلعله واحد من البزران ولا شاف احد فيوم جا بيدق عليها صار الي صار ..
قامت دانه من الارض وهي تنفض روحها والى الان ما شافت الي قدامها 
حمد : اسفه اختي ما انتبهت لج 
دانه على طول رفعت عيونها يوم اسمعت الصوت ووقفت وهي متبلمه فاتحه عيونها تطالع حمد وحمد هو الثاني كان يطالعها ومنصدم انها نفسها الي شافها عندهم في البر ..
وقفو الاثنين منصدمين يطالعون بعض دانه كانت متجبسه في مكانها ولا عرفت شتسوي او شتقول نزلت راسها في الارض وشافت الجوال الي طاح وكان متكسر الازرار من جهه والبطاريه من جهه والغلاف من جهه فتحت عيونها وتقول في قلبها انا شسويت 
دانه :أ ...أ....أن أنا اسفه بس 
الا صوت ريم وهي تناديها قطع كلامها : دانوه وينج 
دانه لفت وجهها على ريم 
ريم الي الى الان ما انتبهت لحمد: حظرتج هنا وانا سنه ....وااااااا _ شافت حمد ورجعت على ورى 
دانه على طول رجعت ورى وهي تركض 
حمد ابتسم من حركة دانه : يا حليلها اسمها دانه لف على جواله الي كان في الرض ومرمي ومنقهر عليه توني شاريه حتى يوم ما كمل ما تهنيت فيه ...
جمع جواله الي كان متنثر في كل جهه ... الا يشوف نواف قدامه 
نواف : شفيه جوالك طاح وتكسر 
حمد: زلق من يدي وطاح ..نواف خذ الغراض ورح عطها الحريم داخل 
نواف خذ الاغراض وحس ان حمد متكدر بس ما قال شي ودخل الا ريم ودانه عند الباب 
نواف : بسم الله جنانوه عشان تقعدون عند الباب 
دانه : وانت شكو 
نواف : ريم ودي الاغراض عند الحريم 
دانه : تعال مين عطاك اياها 
نواف : حمد 
ريم ودانه يطالعون في بعض 
نواف : شفيكم 
الثنتين : ولا شي 
ريم: ما قالك اعطيها مين 
نواف : لا ما قال شي 
ريم : طيب روح اسئله 
نواف : لا لا شكله معصب 
الثنتين ودانه اكثر : ليييييييييييييييييييييييييش ؟؟؟
نواف: جواله زلق من يده وطاح وتكسر مسكين شكله توه شششاريه لان الجهاز جديد وتوه نازل ..
دانه الي حست بالذنب قامت تطالع ريم 
ريم : اوكي خلاص انا بعطيهم جدتي ...
طلع نواف وعلى طول ريم : قولي شصار 
دانه والغصه فيها : قومي نطلع فوق 
ريم : اوكي اسبقيني انا بودي الاغراض وبجي 
تعشو الضيوف وطلعو وبقى في الاخير أهل رفعه 
ام رفعه : رفعه يمى يلا قومي لبسي عبايتج بنروح 
رفعه : ان شاء الله يمى قامت رفعه مع الهنوف للصاله عشان تاخذ عبايتها وهم قاعدين يسولفون 
الا الهنوف تسمع صوت صياح بيبي
الهنوف: يووو هذا شكله دحوم انا شفت نوره قبل شوي تطلعه فوق 
رفعه: انزين روحي شوفيه 
الهنوف: اوكي حبوبه يلا نشوفج على خير _ وسلمت عليها _ وطلعت 
رفعه راحت للصاله الداخليه الي كانت حاطه فيها أغراضها وتوها بتدخل ..الا يدخل محمد وسلمان للصاله الخارجيه وأول ما اسمعت صوتهم رفعه تخبت في الزاويه عشان ما تبين
سلمان وهو يقعد: اما الايوم هلكت بشكل مو صاحي لا هو الصباح مع الرجال والا الذبايح والا العزيمه خلاااص انهد حيلي 
محمد: يالله عدت الحين رح نااام لين ما تشبع مو تسهر على هالتلفونات 
رفعه الي كانت خايفه وتدعي ربها انه ينقذها وما يشوفونها ..المشكله حتى عبايتي بعيده عني 
الا يدق جوالها : ياربي شهالورطه 
محمد: رد خذ راحتك ما فيه احد 
سلمان : لا تخاف مو جوالي 
رفعه في قلبها اما هالسلمان راعي مصاايب 
محمد: اجل حق مين 
سلمان : الصوت ن الصاله الداخليه اكيد حق وحده من البنات 
سكت الجوال ورجع دق مرره ثانيه وسكت ورجع دق للمره الثالثه ورفعه على أعصابها




سلمان : يووو ازعجنا بقوم ارد ..ويقوم يدخل الصاله الداخليه 
رفعه خلاااص وصلت حدها يوم شافت ظهر سلمان قامت تقرأ على روحها وتدعي ياربي استر علي 
سلمان تتبع صوت النغمه ومسك الشنطه محمد انتبه له : سلمانوووه عن اللقافه 
سلمان: عادي يعني شنو بيكون فيها غير عطر ومكياج وخرابيط بنات وان كثرت أغراض شخصيه .
رفعه الله لا يعطيه عافيه ويتطنز بعد خلاااص وصلت حده والصيحه في عيونها ما قدرت وغمضت عيونها ما تبي تشوفه من الفشيله ..
سلمان فتح الشنطه وقام يضحك
محمد: شفيك؟؟
سلمان: لقيت الاغراض الشخصيه ..<<أتوقع عرفتو قصدي اذا ما فهمتو اكتبو في الردود بعدين اشرحها لكم >>
محمد وهو يضحك : سلمانووووووه صدق ما تستحي أكيد الشنطه حق وحده من البنات بذبحك أنا 
سلمان مد يده وخذ الجوال وشاف اسم العنود: أوووو محمد مكتوب العنود
محمد: مو قلت لك حق وحده من البنات 
سلمان : برد ..ألوووو
العنود وهي منصدمه ووخرت شوي عن الحريم الي كانت بينهم : منو؟
سلمان : انا سلمان شفيج العنود ما عرفتيني 
العنود وهي مو فاهمه أي شي : عمي ..طيب انات وينك؟؟ ... وليش ترد ..أصلا شلون ترد والجوال مو لك 
سلمان وهو يضحك : عنوود شفيج سكرانه والا خرفتي شكلج مواصله وتبين تنامين 
العنود وهي تتكلم بجد : عمي انت وينك ؟؟
سلمان :أنا في الصاله 
وعلى طول سكرت الخط في وجهه 
سلمان : ما ادري اشفيها اختك استجنت لف سلمان وجهه وهو يطالع في الجوال الي كان بيده : غريبه انا ما شايف وحده من البنات عندها الجوال ويتمشى ويرفع عيونه وقف مكانه وهو فاتحها على اخر حد وفاتح فمه ويطالع في رفعه الي كانت حاطه يدها على وجهها وشعرها كله مغطي يدها الي على وجهها 
محمد يطالع سلمان : هيييه شفيك انت وشو شايف ؟؟
الا العنود دخلت الصاله وهي تركض الا تشوف محمد : وين عمي ؟؟
رفعه اول ما سمعت صوت العنود وخرت يدها من على وجهها وصرخت بدون شعور : العنووووووووود لحقي علي ...
سلمان وقف في مكانه متجبس ومحمد نقز من مكانه على الصوت الي سمعه والعنود على طول ركضت لداخل الصاله وقفت وقامت تطالع بسلمان ورفعه سلمان على طول نزل عينه وطلع بره البيت وطبعا محمد لحقه 
رفعه ووجهها كله دموع من الخوف العنود راحت لها : رفعه شصار سوالج شي هالزفت 
رفعه مو عارفه شتقول ساكته تبي تتكلم بس مو قادره تنطق بكلمه من الموقف :كل الي سوته اشهقت شهقه كبيره وزادت دموعها 
العنود وهي لامه رفعه : رفعه حبيبتي خوفتيني شقالج عمي قوالي والله ما اخليه لأعلم جدي وجدتي والله لأخذ لج حقج منه 
رفعه واخيرا قدرت تنطق : لا لا تخافين ما قال ولا سوا لي شي أصلا هو ما كان يدري اني هنا 
بعدت عن العنود وخذت عبايتها ولبستها وخذت شنطتها : العنود امي تنتظرني اول ما ارجع البيت بكلمج 
باي 
العنود: اوكي انتظرج باي وراحت رفعه 
قعت العنود على الكرسي الا تدخل عليها الهنوف 
الهنوف : شفيها رفعه توها تطلع ومستعجله 
العنود : ما ادري بس دخلت الصاله ولقيت عمي ومحمد موجودين وهي كانت موجوده وتصيح 
الهنوف من قالت العنود كذا وقف قلبها : نعن ...شلوووووووووون..
العنود فهمت الهنوف السالفه او جزء من السالفه الي هي تعرفه 
سلمان من جهه ثانيه طلع بره البيت وهو مو عاف شنو يسوي ومحمد وراه يصارخ : سلمااان رد علي 
سلمان خذ نفس عميق : اركب السياره زين 
ركبو السياره وسلمان فهم محمد السالفه انه ما كان يدري ان رفعه موجوده 
محمد: عشان مرره ثانيه تعرف شلون تتلقف يوم اقولك خل انت مالك شغل ..
سلمان : محمد أخاف العنود تظن اني ضايقت البنت بشي وتقول لامي وتسوي سالفه 
محمد: لا ما اتوقع 
سلمان : انت ماشفت شلون البنت صرخت والا شلون وجهها كان من الخرعه والصياح 
محمد: الا بالله الي يسمع يقول انك باغي تاكلها بس ولا يهمك انا افهم العنود وان شاء الله ما يصير الا الخير بعدين ما صار شي ..أنت ما تدري انها موجوده وشفتها بالغلط يوووو يا مكثر ما تصير يامعود عاااادي ..

على الساعه وحده تقريبا طبعا الكل كان في بيته 
في بيت عبد العزيز عنود كانت متضايقه من الي صار وعلى طول طلعت غرفتها وريم بعد الي كانت تعبانه ودايخه والكل اتجه لغرفته للنوم الا العنود الي كانت تنتظر رفعه تدق عليها 
رفعه الي أول ما وصلت خذت لها شور عشان تهدي نفسها وصلت ركعتين وانسدحت على السرير غمضت عيونها وقامت تفكر بالي صار لها اليوم مع سلمان تذكرت العنود وقامن من سريرها فتحت الشنطه 
واشهقت : الجوااااال قامت تتذكر لااااااااا خذه معقوله ايه اخذه كان بيده يوم يطلع ياربييييييي عاد هذا ما يستحي بيفتح الجوال زي السلام عليكم وياخذ ارقام صديقاتي لااااا الله يستر رقم العنود الحين وين القاه 
قامت وطلعت بره غرفتها ودقت من التلفون على جواهر وخذت منها رقم العنود وقالت لجواهر انها بعدين بتفهمها السالفه 
خذت التلفون ودخلت غرفتها ودقت على العنود 
العنود وبدون ما تشوف الرقم ردت لانها كانت علىأعصابها تنتظر: الووووووو
رفعه بصوت هادي : شفيج 
العنود تبتسم وتقول في قلبها اشوه كانها هدت : ما فيني شي قاعده انتظرج أبي انااام 
رفعه : اوكي خلاص نامي وبكره اكلمج 
العنود: تبين تذبحيني انتي من صدقج يلاا قولي الحين لي ساعه ونص وانا انتظر وبعدين تقولين بكره 
رفعه: ههههههههه الله الله اوكي سمعي 
قالت رفعه للعنود السالفه كلها 
العنود: يعني ما كان يدري 
رفعه : هذا الي اتوقعه والله اعلم بس قاهرني لقااافه ليش يفتح شنطتي 
العنود: سلمااانوه بعد ما تعرفينه 
رفعه في قلبها ومين ما يعرفه : انزين هنود حبيبتي طلبتج
العنود: امري وتدللي كم رفعه عندي انا 
رفعه: تسلمين ياقلبي بس جوالي والله اعلم عند عمج بس ابيج تتأكدين اذا عمده والا في بيت اهلج 
العنود: ادق عليه الحين 
رفعه : لا لا بس انتي تاكدي وردي لي خبر دقي على البيت وهذا الرقم او دقي على جواهر وقولي لها 
العنود: اوكي يالغاليه واعتذر منج على اللي صار 
رفعه: لا شدعوه ما صار الا الخير بس انا كبرت السالفه لان كنت متخرعه 
العنود: اصلا انا من سمعت صرختج قلت اكيد سلمانوه قال لها شي اعرفه عمي جرئ 
رفعه : هههههه لا والله ما قال ولا شي غير انه بطط عيونه يوم شافني 
العنود: والي يشوف جمالج يقدر ما يبطط عيونه عااد كلش كوووم وعمي كوووم الله يعينه 
رفعه الي استحت من كلام العنود: هههههههه شدعوه 
العنود: انا ما قلت الا الصدق 
رفعه : تسلمين كلج ذوق يلا انا اخليج والسموحه ما خليتج تنامين 
العنود : لا عادي شدعوه أصلا طار النوم هههههه
رفعه : ههههه يلا يالغاليه تصبحين على خيير
العنود: وانت من أهله 
سكرت العنود وهي مرتااحه وكذالك رفعه الي كانت مرتاحه ومو خايفه وقامت تتذكر مواقفها مع سلمان ....
العنود دقت على جوال رفعه الي كان في سيارة سلمان 
محمد وسلمان بعد ما دارو في الشوارع واستهبلو مع الشباب على الكورنيش رجعو للبيت محمد خذ سيارته وراح لبيتهم وسلمان توه بينزل الا سمع رنة الجوال تذكر: يووووو هذا جوالها انا شلون خذته شاف رقم العنود وما رد استنى ليمن قطع وحوله صامت وحط الجوال وتوه بينزل الا جات في باله فكره خذ الجوال مره ثانيه ونزل






من مواضيعيالعنود قامت وخذت لها دش بعد التوتر الي كانت فيه وصلت الشفع والوتر كعادتها عقب نزلت تحت للمطبخ لانها اشتهت تشرب عصييير دخلت المطبخ وصبت لها عصير وهي طالعه الا تسمع طرقة الباب لفت الا هو محمد 
محمد: السلااام هاه مانمتي 
العنود : الحين بروح انام 
محمد: ابي اكلمج ممكن 
العنود : أي ممكن لاني حتى انا ابي اكلمك بس مو هنا في الغرفه فوق لان مابي حد يسمع 
محمد ابتسم : يلا 
طلعو الغرفه فوق العنود حطت العصير فوق الكمدينه حقتها وكانت فاتحه بس الأبجورات ونور خفيف نقزت فوق سريرها وتربعت وجا محمد وقعد قدامها فوق السرير 
محمد: يلا امري يا حلى اخت في الدنيا 
العنود: هههههههه لا انت اول 
محمد: اصلا اذا ما كنت غلطان نفس الموضوع 
العنود: على الي صار اليوم في بيت جدي 
محمد: ايه
العنود: انا عندي هذا الموضوع وواحد ثاني 
محمد طبعا من أول ما دخل وهو مستغرب ان العنود طبيعيه ومو معصبه من الي صار بالعكس كانت مبسوطه 
العنود الي بدت وطبعا محمد كان موافقها بالي تقوله 
العنود: بس ترى الجوال عند عمي 
محمد: خلاص ولا يهمج بكره أقوله يجيبه ونروح أنا وياج ونعطيها اياه 
العنود: لا مو لازم خبصه وحوسه اذا عنده يعطيه بدور لالا ما يعطيها يحطه في مكان وانا اكلم عميمه واقولها توصله لها مو هم جيران 
محمد: أي صح ..
العنود: هههههههه
محمد: شفيج تضحكين ؟؟
العنود ولا شي ماتبي تعرف الموضوع الثاني 
محمد : ايي صح وشو 
العنود: كم تعطيني ؟؟
محمد : مدام فيها كم تعطيني اكيد مهم ..
العنود: مررررررررررررررررررررررره 
محمد: الله الله يلا قولي وانتي امري بالي تبين 
العنود: اوكي ..هههه.. الهنوف 
محمد قلبه وقف ابتسامه على وجهه : شفيها 
العنود: الله لو قايله لك بعطيك مليون ما فرحت كذا 
محمد وهو محترق يبي يعرف : يووو العنود وقته تطنزين 
العنود: هههههه تبي تعرف 
محمد وهو ميت : العنوووود
العنود: انزين انزين لا تاكلني 
محمد: يلا 
العنود وابتسامه على وجهها : تسلم عليك كثيير كثييير وتبارك لك العيد وتقولك افااا تبخل علي بعيدج مبارك 
محمد: العنود حلفي 
العنود: والله 
محمد وهو حاس انه بحلم معقوله الهنوف تسأل عني : اختي أحبج اموووووت فيييج وقام وباسها على خدها 
والعنود منصدمه الله الله كل هذا يسويه الحب طبعا في قلبها 
محمد سكت شوي وبعدين على طول : قولي لها اني مشتااااااااااااق لها واااااجد وان السلام وصل لي وقولي لها انه...
الا يدق جوال العنود 
العنود: هذاهي 
محمد: عنوووود فديييتج عطيني اكلمها 
العنود وهي حاسه بأخوها : تفضل 
محمد وهو يطالعها 
العنود: لا يكون تبيني اطلع يلا بس استح لا اخذ الجوال منك الحين 
محمد : ههههههه لا خلاص _ ورد_ 
الهنوف : اهلين يالقرده وينج ما تردين نمتي 
محمد: لا ما نامت بس كنت اترجاها تخليني ارد 
الهنوف قلبها بغى يطير من مكانه يوم سمعت صوته وطبعا الضربات تسارعت <<دقدق دقدق دقدق 
الهنوف :.........
محمد: وصلني سلامج الله يسلمج والسمووووحه ما باركت لج العيد يا بنت العم بس تعرفين اليوم زحمه وما لقيت وقت اني ابارك لج بي تراج في البال ماتنسين ... واقولج الحين عيدج مبارك
الهنوف الي ذابت مسكينه : علينا وعليك ان شاء الله 
محمد بحب وقصر صوته : وحشتيني 
الهنوف ياربيييي ارحم قلبي بمووووت : ................
محمد ضحك : شفيج ساكته 
الهنوف في قلبها فدييييت الضحكه 
محمد: اوكي يلغاليه ما اطول عليج هذا العنود واقفه عند راسي تبيج انتبهي لروحج 
الهنوف وبالموت طلعت منها الكلمه : وانت بعد 
محمد تشقق وبغى يطير من الفرحه واخيرا نطقت وسمعت صوتها : ان شاء الله يالله تصبحين على خير ومد التلفون للعنود 
محمد: مشكوووووووره ما ادري شلون ارد لج الجميل اممممممممموه <<في الهوا >>> وطلع وهو متشقق ونااااسه ويفكر بحبيبته الهنووف الي مو مصدق انه كلمها ...
العنود : هاه لج خلق تتكلمين معي والا الحبيب وفى وكفى 
الهنوف وهي مستحيه : هههههههه
العنود: الله الله على الحب الله يهنيكم يارب 
الهنوف : تسلمين تعالي شصار مع رفعه 
العنود قالت لها السالفه وسكرت منها ونامت على طووووووول ...


اليوم هو ثاني يوم للعيد الأضحى المبارك طبعا مو زي اول يوم الكل قايم بدري بالعكس يالله قامو من النوم الظهر كانو معزومين في بيت أهل امهم على الغدا وبعدها راحو بيت أهل ابوهم الي هو بيت الجد فهد <<أتكلم عن العنود والهنوف وأهلهم 
وطبعا ما قصرو على ان الحريم طالعين داخلين بس ما يصلح لازم يطلعون خذو السواق وطلعو وكانت وياهم خلود ومرو على رزان بنت منيره وراحو ودوهم الحكير يلعبون وطبعا البنات ما قصرو حتى هم لعبوا الي يشوف بزران <<بيني وبينكم وناااسه هههههه
عقب راحو يتعشون وبالموت بعد الحنه والزنه بعد ما تعشوا راحو دارو على الكورنيش وطبعا مو لازم أقولكم عن الزحمه الي كانت موجوده والهبال عقب رجعو للبيت 
على الساعه 11 كانو بيرجعون 
ريم : دانوه شرايج تجين تنامين عندنا الليله 
دانوه: ودي
ريم: حتى انا ودي 
دانه : بس ما اقدر 
ريم: لييش؟؟
دانه : بكره في عزيمه في بيت اهل امي على الغدا واذا جيت عندج شلون بروح 
ريم : عادي ترجعين الصباح والا وهم طالعين يمرون ياخذونج 
دانه : زين بروح أقول لأمي 
ريم: بجي وياج 
وطبعا خلود كعادتها الام الحنونه على بناتها الي دوم حاولت تكون لهم الام والاب في نفس الوقت على ان جدهم وجدتهم ما يقصرون وافقت وعلى اساس دانه بترجع قبل الظهر عشان تتجهز حق العزيمه ..
وفي نفس الوقت العنود اقترحت على دلال والهنوف دلال استسمحت منها وقالت مرره ثانيه لان العزيمه الي بكره في بيت أهلها على الغدا وهي عارفه بتروح وتسهر مع البنات عقب بتقوم متأخر وتروح دايخه وهذا الموال فما راحت العنود طبعا مستحيل تخلي الهنوف ترفض حنت وزنت وهم في السياره :
الهنوف : والملابس 
العنود: والله خوش عذر ..راجو روح بيت عمي عبد الرحمن 
راجو: زين انود 
راحو ونزلت العنود ويا الهنوف وريم ودانه ظلو في السياره فاتحين المسجل ويستهبلون ينتظرونهم يجون 
نزلت العنود واستأذنت من عمها وخالتها وطبعا وافقو وطلعت فوق ويالهنوف عشان تجيب لها ملابس 
سلمت الهنوف على امها وابوها وندى وطلعو ..
في السياره : 
العنود : راجو روح السوبر ماركت 
الهنوف : ليييه 
العنود: بس تبيني اسهر على وجهج بروح اشتري خرابيط 
دانه : شرايكم نمر باسكن 
العنود: والله فكره يابنت عمي 
الهنوف : انتو خبلان تدرون الحين الساعه كم 
ريم : 12 الا عشر 
العنود: طيب احنا عيد 
الهنوف : عيد ياعمري بس ما قالو هيتي بره لين الساعه 12 
العنود : انزين يمه كلتينا بس راجوا بسرعه روح السوبر ماركت 
نزلو كلهم وخذو لهم سله وراحو ياخذون الي يبونه 
الهنوف : عنيده بسرعه ما في بنات الا احنا 
العنود: ايا الشلاخه كل الي موجودين ومو مالين عينج 
الهنوف : انزين بسرعه ..
ريم : شفيج هنوف خايفه 
الهنوف : مو خايفه بس شكلما يلفت 4 بنات وما معهم أحد وبعدين خالتي ما تدري ان احنا هنا لو تدري ذبحتنا 
العنود: ان شاء الله ماراح تقول شي 
خذو البنات الي يبون بطاطس وحلويات وكاكاو واسكريمات وببسي ما بقو شي في خاطرهم الا خذوه وهذا وهم متعشين بعد...
على الساعه 12 وربع وصلو البيت ساره الي كانت تنتظرهم يجون اول ما دخلو البنات سلمو والعنود قالت لأمها انها راحت البقاله طبعا لقت لها تهزيئه بس مو مره قويه بس لان الوقت متاخر تحججت العنود بالعيد وناسه يمى وما يصلح نسهر بدون خرابيط أمها كانت واثقه بس مهما يكون مو حلوه ان بنت تدخل البيت بعد 12 وهم بس بنات وما معاهم احد ..طلعو البنات وبدلو كل وحده لبست بيجامتها ونزلو يطالعون الفلم الهندي الي شرته العنود ..طبعا ما خلص الفلم الا على وجه الفجر وكل وحده عيونها منفخه من الصياح <<هههه مساكين فلم هندي بعد شتبون 
صلو الفجر وكلن دخل غرفته في غرفة العنود الي صلت قبل الهنوف وقعدت تنتظرها تخلص صلاتها وهي منسدحه على سريرها الا تسمع نغمة رساله فتحتها وقرت :
محد يشق القلب من غير تفكير 
حتى الطبيب يرتجف ثم يحتار 
وانت شقيت الجوف من غير تخدير 
وبنيت قصور داخل القلب وأنهار 
وجهة نظر كتبتها بصدق تعبير
وأرسلتها للي بدخل القلب له مقدار 
قرت العنود الرساله وابتسمت يوم شافت الرقم وقامت تحوس تدور على رساله – 
الهنوف خلصت صلاتها وجات وقعدت على السرير والعنود مشغوله تدور على رساله : هنوف عندج رساله حلوه 
الهنوف : فتحي جوالي ودوري 
العنود: انتي دوري ابي وحده حليوه 
الهنوف : لمين ؟
العنود: لفيصل 
الهنوف : هو الي راسل 
العنود : أي 
الهنوف : كل الي عندي غزل وحب وهالخرابيط 
العنود : حتى انا ...يووو خلاص مب لازم ارسل 
حطو راسهم على المخده وقعدو يسولفون لين غلبهم النوم ..
دانه ما قامت الا متاخر ..أصلا قومتها ساره بالموت طبعا راحت لبيتهم وريمو نايمه ولا تدري عن الدنيا ..البنات ما قامو الا الظهر طبعا ما تغدو لان ما كانو مشتهين قعدو شوي عقب نزلو وفطرو <<خوش فطور الساعه 1 ...
في بيت الجد فهد كانو مختبصييييين تتوقعون ليييش وعبد العزيز وعبد الرحمن كانو هناك ويا الحريم لان اليوم أهل خطيب منى جاو يخطبون رسمي وعشان يتفقون على المهر وخرابيط العرس ويحددون الملكه 
ام وخوات المعرس شافو منى وكانت عاجبتهم وبالعكس حبوها واندمجو معها بالسوالف ...
حددو الملكه الي كانت بعد 3 أسابيع ..
الكل فرح لمنى وبارك لها ...



ليوم السبت رجعوا للدوام والشركه بعد اسبوع راحه تقريبا ..اليوم بو عبد العزيز كان مقرر يروح ويخطب ندى رسمي ( يعني يروح بيت أخوه ) وطبعا الكل عنده خبر فاليوم الجمعه بيت عبد الرحمن ..
عبد الله الي الدنيا مو واسعته من الفرحه ..صدق ان عبدالله شخصيته قويه ومو راعي ضحك وسوالف وهبال مثل الباقين لانه اكبر منهم ومو بس كذا لان كان كل همه الشغل وطبعا ندى ال الحين مو بس صار يفكر فيها كحبيبه الا زوجه وام عياله ان شاء الله مستقبلا ...
ندى من جهه ثانيه كان اليوم هذا عندها عادي هي ما تحب عبدالله وفي نفس الوقت ما تكرهه بس كانت طول الوقت تفكر شلون راح تكون في بيت واحد معاه وهي أصلا مو متقبلته وكانت تبي أي شي يكون عذر بانها توقف من زواجها لعبد الله لكن هيهات كانت تكره عبد الله فيها وبعد هاذي الي مستحيل تصير لان عبد الله يحبها من كل قلبه وما عمره فكر بوحده غيرها تكون زوجه له ..

بعد العشا كانو متجمعين خلاص حددو وقت الملكه بعد اسبوعين ما بعدو المده هي كان خاطرها تكون الملكه بعد منى بس عشان خاطر عبد اللطيف الي ما يقدر يقعد أكثر من شهر وما بقى له من الشهر الا أسبوعين وشوي تقريبا ..

في هالاسبوع قررو انهم ينزلون الرياض عشان يقضون للملكتين الي قريب بتصير ان شاء الله الكل كان فرحاان وخاااصه البنات لأنهم بيسافرون مع بعض الشباب الي ودوهم لان الرجال كانو مشغولين في الشركه وما يقدرون يخلون الشغل ....
ان شاء الله الاثنين قررو يسافرون من الفجر عبد اللطيف كان معاه امه وخالته و خلود وشهوده ونواف ومنى وندى 
وسلمان ومحمد في سياره وياهم بدور والعنود والهنوف وريم ودانه ودلال طبعا كل واحد في سوبر وطبعا السوبر الي فيه بدور وسلمان القيامه قايمه خناق وهبال وضحك ..
هدت السياره وكلن حط راسه يرتاح شوي الا سلمان ومحمد الي كانو يسولفون 
العنود الي كانت تلعب بجوالها وجاتها رساله من فيصل 
**لاتحسب أنى لاطال الغياب ناسيك دقات قلبي كلها تقول: وينك ** 
العنود في قلبها يا حليله ورسلت له : 
**صباح جميل لإنسان أصيل ألقى مثله مستحيل يارب عسى عمره طويل**
رجع فيصل ورسل لها 
** من شفايفها صباح الخير شي ثاااني ..ااااه لو تدري وش تسوي صباح الخير فيا **
رسلت العنود ( هلا والله شخبارك ..أنا في الطريق رايحه للرياض تجي ويانا ) 
فيصل رسل ( هلا بك الغاليه .. توصلين بالسلامه والله يحفظج ..تتحدين ترى أسويها ..ههههه) 
العنود( لا يا معود اهبط في مكانك مشكوووور لا تجي ههههه) 
فيصل ( لا تخافين ماراح اجي الله يوصلكم بالسلامه عاد لا تقاطعين ) 
العنود ( الله يسلمك ... ان شاء الله ) 
حطت العنود جوالها في الشنطه وقامت تفكر في فيصل والي صار لها معاه ...
بعد خمس ساعات أو اقل بشوي تقريبا وصلوا وخذو لهم شقتين جنب بعض طبعا هم كانوا حاجزين من قبل لان عيد وعارفين الزحمه ..
اول ما وصلو ارتاحو وبعدين الشباب بعد الصلاة راحو جابو الغدا وتغدووعينو خير وقامو يخططون وين بيروحن العصر ..
اذن العصر صلو وطلعو طبعا للسوق وكانو منقسمين كلن بجهه 
ريم : دانوه الله يغربلهم شباب الرياض عليهم رزه مو صاحيه 
دانه : هههههههه والي يشوف بناتهم ما يرتز غصب عنه لو كان شيفه 
ريم: مالت وشفيهم بنات الشرقيه 
دانه: ما فيهم الا العافيه لا تنسين تراني منهم 
كملو الحريم والبنات تسوقهم الكل كان متحمس ومشتط الا ندى الي امها واختها وخالتها والكل يدور لها وهي عاادي مبرده وكانت تشتري لها بلاييز وتنانير وخرابيط للجامعه ..
دقو على الشباب وقالو لهم يتعشون لان هم بيتعشون داخل المجمع الي هم فيه .. تعشوا ومرو على البقاله وخذو لهم كم غرض ..وعلى الساعه 11 رجعو للشقه طبعا الكل كان تعبان ورمى نفسه وناام 
قامو الصباح وجهزو الفطور فطرو وطلعو للسوق .. 
في الليل وهم راجعين بالسياره للشقه 
العنود صدق ما تستحي هذا وانا جنبك بعد 
محمد: انتي شحارج زين كيفها 
العنود : ما تشوف شلون صوتها يلعلع قدام الله وخلقه وتقلدها العنوووووووود
بدور: شكلها قليلة ادب من حجابها 
الهنوف : من عمرها قليلة ادب 
العنود: انا ادري انها فالته بس ما توقعت للدرجه هاذي تطلع السوق بالشكل هذا 
سلمان : شسمها 
العنود : أسيل <<< عرفتوها هاذي الي كانت ميته على محمد يوم يجي ياخذ اخته من المدرسه 
محمد: حسافة الاسم عليها عاد الاسم حلو_ وهو متقصد _ هي حلوه ؟؟؟
الهنوف بدون شعور : وععععععععع أي حلا ولا شمت ريحته 
محمد يطالعها من المرايه الي في السياره : ههههههههه 
سلمان : حرراااااام عليج الهنوف صدق هي صايعه بس شكلها مزيونه 
العنود: عميييييييييي صدق انك عمي انتم يالرجال شين والا زين ما يفرق معكم اصلا انتم وش دراكم انتو لو تدرون كم حاطه طن مكياج في وجهها وخاصه العيون الي ممليتهم كحل 
سلمان +محمد: ههههههههه 
بدور : ضحكتو من سركم بلا صدق ما تنعطون وجهه 
وقعدو سوالف وضحك ..
مرو ثلاث ايام وخلاص قررو يرجعون الخميس الصباح بعد ما قضو كل الي يبونه وتقربا نقدر نقول خلصو 
رجع كلن لبيته في الخبر وخلاص ما بقى الا يوم وتجي المدرسه الي الكل ما يبيها <<حد يشتهي مدرسه بعد اجازه 
جا الجمعه وكالعاده تجمعو في بيت جدهم فهد ...
في الليل العنود ما سكه التلفون : وععععععع هنوف والله مالي خلق اداوم 
الهنوف : عاد انا الي لي خلق بس بعد شنسوي يلا هانت ترم ونفتك من شي اسمه مدرسه 
العنود : الله والله بنشتاق للهبال اذا تخرجنا والله ما ني مصدقه عمري اني خلاص هاذي اخر سنه لي 
تمت العنود ويا الهنوف يسولفون عقب سكرت 
العنود من زمان عن سهى خل اكلمها دقت على بيتهم 
فيصل : نعم 
العنود : السلام عليكم 
فيصل عرفها : هلا والله وعليكم السلام 
العنود يووو هذا فيصل يا حليله : ممكن اكلم سهى 
فيصل يستعبط: منو أقولها ؟؟
العنود معقوله ما عرفني أي بلا من كثرالي يكلمهم وين يلحق يذكر صوتي وانا شكو فيه كيفه :.......
فيصل : الوووووو _ ويقصر صوته_ وين رحتي 
العنود: أي هاه لا لا بس سهى موجوده 
فيصل يضحك عليها : أي دقايق اناديها لج _يصرخ_ سهىىىىىىىىىىى 
العنود: وجع فقعت اذني حشى لو في بر ما ناديتها كذا 
فيصل : اسفه 
العنود تفشلت ما توقعت انه سمعها 
ردت سهى وقامت تتكلم مع العنود وفيصل قلبه يتحقرص يبي يرفع السماعه عشان يسمع وما ارتاح الا لمن نزلت سهى وعرف انها سكرت من العنود


الساعه 12 الكل دخل غرفته الي وراه دوام والي وراه جامعه والي وراه مدرسه خلاص كل شي بيرجع طبيعي والاجازه ماراح تجي الا بعد 3 شهور وشوي لان معروف دوم الترم الثاني ما فيه اجازات ويغث لانه طويل ..
طلعت العنود غرفتها خلاص رتبت كتبها حق المدرسه وظبطت الساعه والمنبه حق الجوال حطت الجوال وانسدحت على السرير وسكرت الابجوره 
فيصل من جهه ثانيه ادق والا لا لا أخاف تزعل بس ابي اكلمها والله مشتاق سوالفها وهبالها بس اخاف تزعل وله نص ساعه ماسك الجوال يدق والا ما يدق في الخير قرر انه يرسل رساله يستأذنها ..
العنود توها غمضت عيونها الا تسمع صوت المسج فتحته (طلبتج قولي تم تراج قلتيها _العنود ابتسمت _ ممكن من وقتج دقايق )
العنود وهي ما سكه الجوال وهي خاطرها تسولف معاه لانها تحب هباله بس لا ما يصير وين قاعدين عشان اسولف معاه وهي قاعد تفكر رن جوالها وشافت الرقم وحطته صامت خذت نفس قوي وردت بصوتها المبحوح : الووووو
فيصل : هلا والله براعية هالصوت 
) هلابك( 
) شخبارج ( 
) بخير والحمد لله أنت شخبارك ( 
) دامني سمعت صوتج الحمد لله انا بخير (
سكتت العنود ما عرفت شتقول : أي هلا امر بغيت شي 
فيصل الي بس كان في خاطره يسمع صوتها : لا سلامتج بس حبيت أسلم واقول حمد لله على سلامتج هاه استانستي في الرياض 
ابتسامه على شفاتها ) الله يسلمك أي والله الحمد ( 
فيصل الي يبي يدور موضوع يتكلم فيه : أي زيين هاه تجهزتي بكره للمدرسه 
العنود: أي بس نفسيا الى الان 
فيصل : بعد تتجهزين نفسيا 
) اجل تبيني اروح للمدرسه ونفسيتي نفسها الي في الاجازه 
(وشو الاحسن 
) طبعا الاجازه 
( انتم مدرسه واحنا جامعه 
) انتم اهون مننا 
( لا والله المدرسه اهون 
0 والله اثنينهم غثى مو كلهم دراسه خلاص 
فيصل : ههههههه أي والله وانتي الصاقه 
تمو يسولفون لمدة ساعه ونص تقريبا 
فيصل : اسفه طولت عليج ما خليتج تنامين 
العنود: لا عادي بالعكس ونستني 
فيصل : تسلمين والله حتى انتي على الاقل اروح بكره ونفسيتي مفتوحه 
العنود: ههههههههه لي انت بتاكل ذبيحه عشان تصير نفسيتك مفتوحه 
فيصل: ههههههه لا بس عشان اقابل الدكاتره والشباب بوجه صبوح 
العنود: ياحلوك انت ووجهك الصبوح 
فيصل: مو احلى منج 
العنود استحت : تعال على فكره لحمتكم جاهزه 
فيصل : أي لحمه 
العنود: الذبيحه قلت لامي تخلي لكم 
فيصل : من صجج ترى كنت امزح 
العنود : عاد انا ما امزح ومن صجي 
فيصل : هههههههههه تسلمين والله ما تقصرين 
العنود: اوكي انا بروح انا لان تعبت تامر بش 
فيصل السموحه طولت علج 
العنود: فيصلووووو قلت لك عادي 
فيصل : ههههههههه ياحلو فيصلووووو من فمج 
العنود: لا الرجال قم يخورها اسكر احسن 
فيصل : ههههههههههههههههه يلا تصبحين على خير 
العنود : وانت من اهله مع السلامه 
فيصل : مع السلامه وسكر الخط وهو ما وده يسكره علىانه كان دايخ ويبي ينام ..... العنود سكرت من هنا وحط راسها على المخده من هنا وراحت في سابع نومه ..
اول يوم مدرسه كلن ماله خلق مر اول يوم كالعاده زهق بس وناسه لان مافي دروس 
ومر هالاسبوع عادي وطبيعي ....

عبد الله كان اكثر واحد يستنى هالاسبوع يمر بقى اسبوع وخلاص تصير ندى له هو هو بروحه 
وندى الي كانت تفكر شنو راح تسوي بعد اسبوع في يوم ملكتها تفرح والا شنو طبعا اهي الى الان مو داخله مزاجها انها بتصير زوجة عبد الله وكانت تدور سبب حق هالعناد الي في راسها وما تلقى ..؟؟؟
محمد كل يوم عن الثاني يكبر حبه حق الهنوف والهنوف كذالك ..
فيصل الي كان تقريبا كل يوم يدق على العنود ويقعدون سوالف وضحك بس كلامهم كله هبال وسوالف وضحك فيصل يسكر وهو وده يكمل وكل يوم يكتشف في العنود شي يزيد اعجابه فيها حتى انه بطل هباله مع البنات الثانيات وما صار له خلق يكلمهم لان العنود خذت عقله باسلوبها هم العنود ارتاحت له بس الى الان ما حبته وكانت تعتبره كأخو كصديق لا أكثر ....
دلال هي الثانيه كل يوم كانت تكلم عاشق بلادي وهو وده يقول لها انه ولد بس كان خايف من ردة فعلها وهو من جد ما يبي يخسرها لانه ارتاح لها واااجد 
سلمان سلمااان الي كان عايش ويا حبيبته ليلى الي كانت تموووت فيه وهو يكلمه من جهه على انها حبيبته ويكلم فلانه على انها صديقته وعلانه على انها اخته ويلا هذ حاله ومحمد الي كان متوعد له بس يبي يلاقي الوقت المناسب ...
العنود : واااااااي فكه اليوم الاربعاااااااااء وناااسه 
الهنوف : حشى حشى اعصابج اليوم اربعاء مو اخريوم في السنه 
العنود : ههههههههه 
الهنوف : ها تجهزتي حق بكره 
العنود: أي والله مستانسه حق اخوي فديته بياخذ حبيبة قلبه 
الهنوف الي كانت حاسه في اختها : الله يوفقهم ويسعدهم 
العنود : اميييييين تعالي الملكة بتصير في بيتكم والا بيت جدي 
الهنوف : لا في بيتنا ندى الي تبي 
العنود : اهاااا 
ريم : العنود يلا راجو جاء وانتي الهنوف يلا ترى سواقكم جاء 
طلعو كلن لبيته ... 
مر اليوم عادي ما فيه أي حدث بس ندى الي كانت تفكر وتعبت من كثر ما تفكر .. بس في وشوو؟؟؟؟؟



جاااا اليوم الموعود اليوم عبد االله مبتسم في وجه الكل أصلا مو قادر يسكر فمه حس روحه بيطير من الفرحه وقام يتذكر كل موقف صار له مع ندى من يوم هم الصغار لين وصل للموقف الي قبل الاخير يوم يعطيها كف اااااااه انا ما ادري شلون مديت يدي عليج ياعلها القطع ان مديتها عليج مره ثانيه ..
العنود خذت كل حوستها وراحت بيت عمها من بدري تبي تتجهز مع الهنوف 
ندى في غرفتها وقبل لا تجي اكوافيره قامت تطالع روحها ودموعها تنزل وهي مو حاسه ليش أصيح المفروض اليوم أصير اقوى من أي يوم في حياتي خذت نفس عميق وتوكلت على الله وخلاص خلت الواقع قدامها ندى لعبد الله وعبد الله لندى ..
خلاص انتظرت الكوافيره وجات وبدت تعدل ندى ..امها رايحه وجايه على ندى وتسمي عليها وفرحاانه لبنتها 
الهنوف والعنود في الغرفه يتزينون 
الهنوف : عنود أحس اني خايفه 
العنود: من وشو انتي والا ندى الا بتملكين 
الهنوف : مالت عليج مو قصدي بس احس هالليله ما بتعدي على خير 
العنود: فال الله ولا فالج انتي مسخنه اليوم_ وتمسك راها_ 
الهنوف : والله فاضيه 
العنود: انا ادري عنج الناس يتفائلون وانتي تتشائمين 
الهنوف كان ناغزها قلبها انه بيصير شي بس حاولت تتجاهل هالاحساس 
بعد المغرب كلن وصل <<أقصد الاهل >>كل وحده من البنات كاشخه ولها شي يميزها مافي ولا وحده احلى من الثانيه كلهم يتحدون بعض بالحلا الي بشعرها والي بجسمها والي بطولها والي بابتسامتها ..الكل مرتبش والوحيده الي المفروض تكون خايفه كانت هاديه هدووووء عجيب الكل استغرب منه ...
جا الملاك <<صح اسمه ترى ما ادري شسمونه >> الشيخ الي يملك عليهم
الشيخ كان في المجلس طلب انه يسمع الجواب من البنت اذا موافقه طبعا ندى كانت من ورى الباب وكل الاهل جنبها من ورى الباب <<اقصد الحريم والبنات الملاقيف >>
الشيخ يسـأل ندى هلى هي موافقه والا لأ 
ندى خذت نفس عميق والكل كان يطالعها ويستنى كلمه موافقه الا الهنوف الي كان قلبها ينغزها وحاسه في ملامح اختها شي مو طبيعي ارتباك او شي من هالقبيل بس قالت في نفسها يمكن خوف او أي شي ..





*** تتوقعون توااافق ****





































































لا 









لا 















ههههههههههه 

أمزح يلا انزلو اااااا













ندى : موافقه بس بشرط 
الحريم توهم بيلولشون الا سكتو وكل وحده نزلت يدها الي كانت رافعتها 
في المجلس عند الرجال : الكل كان عليه علامات التعجب وخااااااااااصة ابوها وعبد الله 
الهنوف : الله يستر 
الشيخ : تفضلي ؟
ندى : المهر 
كلن فتح عيونه لان كل شي توقعوه الا هذا الشي 
ندى وغرورها مبين على وجهها : مية ألف100000(أهم عاداتهم اذا كان من داخل العايله أو من قرايبهم يكون 80000 ألف واذا كان من بره يكون ميه فبهذا التصرف اعتبرت ندى ان عبد الله غريب )
كلمة هزت الكل يمكن حتى ندى نفسها هزتها الا عبد الله هو الوحيد الا كان مستعد باي شي راح تطلبه وهو فاهم زيين حركة ندى ..
عبد الله سبق الكل : ما طلبتي يابنت عمي_ ويقولها بستخفاف_بس مية ألف انتي تامرين 
الكل انصدم من ردة فعل عبدالله الي ولا احد توقعها 
عبدالرحمن : والله انها ما تاخذ الميه منك وانا عمك ..
عبد العزيز : لا تحلف ياخوي ندى غاليه وعزيزه وما طلبت شي 
عبد الرحمن وفهد وعبد اللطيف من جهه يحلفون ان ندى ما تاخذ الي طلبته 
وعبد العزيز وعبد الله من جهه بانهم ينفذون طلب البنت وان من حقها 
الشيخ قال لندى ان المال مو كل شي وقام يدعي ويوضح لها ويذكرها ان اهم شي الصلاح والمال شي مو مهم ومن هالقبيل ..
كل هذا يدور والجد فهد قاعد والى الان ما نطق بكلمه وكان يسمع مرادد عياله ويا بعض 
عبد الله شاف ان النقاش اشتد وعلى وخاف انه يوصل لشي هو ما يبيه حاول يهدي الوضع بس للأسف ما في فايده التف على جده الي كان في غاية الهدوء ويراقب الي يصير ..
ندى مصره على رايها وابوها مصر وعمها مصر والنهااايه يعني ؟؟؟؟؟
الجد قعد يطالعهم وهم يتناقشون هانقاش الحاااد 
ندى تعالى صوتها : انا قلت الي عندي وهذا شرطي عشان اوافق 
عبد الرحمن : ما تمشين رايج علي ياندى دام راسي يشم الهوى وكلمتى انا الي تمشي سواء رضيتي أو لا 
المجلس صابه حالة ذهول وسكون غريب من صرخة عبد الرحمن الكل سكت ..
والحريم بره سكتوا وعبد الله خلاص ما عاد يستحمل ان ندى تروح منه عشان شي تافهه أو عشان عنادها الي اهي قاعده تسويه اسم انه اثبات شخصيه لا شيئ ثاني وهو عارف حركة ندى زيين الي الكل يمكن كان غافل عنها ووش المقصود منها 
صدق ندى سوت الي سوته لان حست ان رايها مو هي الي قالته ابوها الي ما قدرت توقف في وجهه هي كانت متاكده من حب وتمسك عبدالله فيها لذا سوت الي سوته بس ماتوقعت ان ابوها يعصب للدرجه هاذي ندى خلاااص فقدت السيطره على روحه ما بقى فيها شي كانت تحاول تتحمل روحها معتمده على ما بقى فيها من قوه ..





الجد فهد وقف : والكل وقف معه
الجد: عبد الله انت موافق وقادرعلى شرط ندى 
عبد الله وهو واثق من الي يقوله : اكيد يا جدي 
الجد: ندى 
ندى : نعم 
الجد: هذا الشرط الي تبينه بس 
ندى : أي نعم جدي 
الجد لف على عياله وكان يقصد عبد الرحمن وعبد العزيز : تسمحون لي اتصرف 
عبد الرحمن : مالنا طلعه عن شورك يبى والي تقوله بيتنفذ 
عبد العزيز : انت ابونا يالغالي واحكمنا الشور شورك 
الجد لف على عبد الله الي كان يستنى رد جده والفرحه الي كانت مليه وجهه اختفت كلها في هاللحظات البسيطه ..
الجد: باقي المهر هديه مني لعيالي عبد الله وندى 
عبد الله : بس يا ....
الجد : خلاااااااص احد عنده اعتراض 
الكل : لا 
الجد: يمى ندى موافقه 
ندى: الي تشوفه ياجدي 
خلاص الشيخ كتب وشهدو الشهود وقعت ندى على موافقتها وانحلت المشكله الي كانت بتصير لها نتايج ما احد يتمناها .. 
رجعت الفرحه في وجه الكل الا عبد الرحمن الي كان متضايق مررره من الي سوته بنته وندى الي كانت في حالة ذهول من الي صار وخاااصه من ردة فعل عبد الله وكانت خايفه من موقف ابوها ...
قعدت ندى في الصاله وجاء عبد الله ومعاه ابوه وعمه الي هو ابو ندى وسلمان وجدها وفهد أخوها وعبد اللطيف _يعني محارمها_ الحريم تغطو وبدور كانت الوحيد الي كاشفه لان الكل حلال عليها وكانت تصور وكانو فاتحين أغنية راشد الفارس احلى من القمر هي ... واحلى يمكن شويه 
دخل عبد الله وعيونه معلقه في ندى نسى الي حوله كلهم ونسى حتى الموقف الي صار من شوي ورجعت علامات الفرحه في وجهه وقف جنبها لبسها الطقم الخاتم والطقم كامل عقب باسها على جبينها ندى في هالوقت كان شعورها مايوصف كان ودها تصيح تصارخ حست بشي فيها بس مو عارفه شنو 
قصو الكيكه واكلو بعض وشربو بعض العصيرات وخلاااااااص مبروووك لهم 

دخلو المجلس وكانو الاهل معاهم وباركو لهم وبعدين خلوهم بروحهم ...

عبد الله كان جالس بعيد عنها ويوم طلعو قعد يناظرها على راحته بعيد عن عيون الكللل ندى حست ووجهها نارر وطماطه بس عيونها منزله في الارض قام عبد الله وجلس جنبها رفع راسها وعيونها الى الان ما طاحت في عيونه..
عبد الله : شدعوه كل هذا خايفه من شكلي ما تبين تشوفيني 
ندى: ............
عبد الله : مبروك ..
ندى : ا ..الله يبارك فيك 
عبد الله خذ نفس : واخيرا سمعنا صوتج 
ندى : ابتسمت 
عبد الله : ممكن تطالعيني 
ندى رفعت عيونها وشافت الشوووق الي فعيون عبد الله 
عبد الله : الله ياندى كنت انتظر هاليوم من زمااااااااان واخيرا جاء 
ندى: .................
عبدالله: ندى شوفي انا ما ادري شنو الانطباع الي انتي ما خذته عندي بس صدقيني بحاول اسعدج بقد ما اقدروبسوي المستحيل عشان ترتاحين وياي ندى قبل لا تكونين زوجتي انتي بنت عمي وصدقيني بحطج في عيوني وقبل كذا انتي في قلبي واتمنى انج تفهميني و....
ندى وبدون شعور : و وشو؟؟؟
عبدالله ابتسم : وتحبيني 
ندى قلبها رجف من هالكلمه : الله يقدرني واسعدك ان شاء الله 
عبدالله : مدام انتي جنبي هاذي اكبر سعاده لي 
ندى في قلبها الله ياعبد الله ما توقعت نفسي غاليه عندك لهالدرجه معقوله اكون ظالمتك بالفكره الي انا ما خذتها عنك بس الايام بتبين كل شي ..
عبدالله : ماودي اقوم ودي اقعد بس اطالعج 
ندى : لا تخاف بتشبع من وجهي 
عبدالله : لو اقعد مية سنه أي ميه طول عمري اطالعج ما راح امل ..
ندى : شكرا 
عبدالله وهو رافع حواجبه : ترى اتكلم جد 
ندى : هههههه<ضحكه خفيفه 
عبدالله: فديت الضحكه وصاحبتها ...أنا اخليج الحين بس بينا اتصال اوكي 
ندى في قلبها من وين له رقمي : اوكي 
عبدالله وكانه يقرأ افكارها : خذت رقمج من سلمان ورقمي نهايته 33 عاد ردي لا تطنشين ههههه
ندى : ابتسامه على وجهها ان شاء الله 
عبدالله : يالله انا بطلع تامرين بشي 
ندى : مشكور مابي الا سلامتك 
عبدالله : الله يسلمج 
ابتسم لها وطلع وهو فرحااااان ان واخيرا حبيبة قلبه صارت له هو وبس ..

تعشو الجماعه وعينو خير وكلن توكل لبيته طبعا بعد الفله والرقص الي صار مع البنات وطبعا ما خلو ندى في حالها حتى هي خلوها ترقص طبعا بعد ما طلعو الغرب وبقو بس الاهل ..

العنود وهي في غرفتها الساعه ثنتين بعد ما سبحت وصلت الوتر كالعاده خذت جوالها 
العنود: الله الله حشى يافيصل كل هذا مس كول ورسايل وقامت تضحك 
الا يدق ورفعت وهي تضحك 
فيصل : شفيج تضحكين 
العنود: عليك
فيصل : ليش ان شاء لله انا شمسوي 
العنود: على هالاتصلات والرسايل الي راسلها 
فيصل : شفتي الرسايل 
العنود: لا ما بعد بس شفت العدد 
فيصل : وحظرتج وينج ما تردين 
العنود: الحين أنا مو قايلتلك ان اليوم ملكة بنت عمي ..
فيصل : يووووووو صح نسيت بس ولو عاد عشرين مس كول وما تردين 
العنود ترجع تضحك : والله انك رهيب على العشرين مس كول 
فيصل : والله شسوي اشتقتلج 
العنود : ههههههههههه تشتاقلك العافيه بس تعرف الكل متجمع ووناسه وهبال ورقص والله ولا ادري وين حطيت الجوال ..
قعدو يسولفون ...
ندى حطت راسها على السرير وهي تفكر بالي سوته اليوم وبعبدالله الي ابدا ما توقعته كذا .. بس اهي الى الان كانت خايفه من موقف ابوها الي الى الان ما شافته ...




جاء الجمعه وكالعاده الجمعه في بيت الجد فهد ومرت الامور عاديه ولا تخلى من الهبال والوناسه 
جا السبت الي هو اول ايام الاسبوع وكلن ماله خلق وخاصه بعد هالويكند الحلوووو 
يوم الاثنين هو موعد سفر عبد اللطيف والكل كان متضايق وزعلااان وخاااااصه الجده فوزيه جا عبد اللطيف وسلم على جدته واهل البيت كللهم دلال بس الي كانت تراقبه من بعيييد وكانت العبره بتخنقها بس ما بينت شي ... راح للمطار ومعاه سلمان والهنوف بعد الحنه والزنه راحت معهم وصلو المطار وهم قاعين ينتظرون الا العنود تدق على الهنوف 
الهنوف وبصوت كله حزن : الو 
العنود: اهلين دبه شفييج ؟؟
الهنوف: ولا شي بس متضايقه شوي 
العنود: عشان لطووف 
الهنوف : أي تقريبا 
العنود: هو اول مره يسافر 
الهنوف : لا بس ..
العنود: خلاص ان شاء الله في الاجازه يجي 
الهنوف : والله ما اتوقع 
العنود : انزين عطيني اسلم عليه انا ما ودعته 
الهنوف : اوكي .. عبد اللطيف ومدت الجوال له 
عبد اللطيف : منو 
الهنوف: العنود تبي تسلم عليك 
عبد اللطيف خذ الجوال وهو مبتسم : هلا والله 
العنود: هلا بك ياولد العم 
عبد اللطيف : ههههه شخبارج 
العنود: الحمد لله بخير وعافيه انت شخبارك مستانس بتروح للندن 
عبد اللطيف : احد يترك ويفارق أهله ويستانس 
العنود: ههههه أي والله بس معليه يلا كلها كم سنه وترجع لنا ان شاء الله 
عبد االطيف : ان شاءالله 
العنود: طولت عليك ادري معليه لازم اسولف 
عبد اللطيف : بالعكس كلن اكلمه متضايق الا انتي والله وسعتي صدري 
العنود استحت : هههه مشكور اوكي خلاص تروح وترجع لنا بالسلامه ان شاء الله وهالله هالله بالدراسه 
عبد اللطيف: ان شاء الله يسلمج وانتي بعد ترى السنه اخر سنه هاه بيضي الوجه 
العنود: افا عليك وانا العنود بعدين وجهك ابيض تبيني ابيضه اكثر شبتصير ولا ورقه 
عبداللطيف:ههههههه هههههه فديييتج شكلي بجي اخذج تونسشيني في لندن 
العنود: ههههههه 
عبد اللطيف : اوكي يالغاليه ما اطول عليج انتبهي لنفسج 
العنود: وانت بعد يلا مع السلامه 
عبد اللطيف مع السلامه 
سكرت العنود واعنو ان الطياره شوي وبتقلع قام عبد اللطيف وسلم على سلمان والهنوف وراح لطيارته 
وهم رجعوا الى ادراجهم ...
دخلت دلال غرفتها وانسدحت على السرير : والله بتكون لك وحشه يا عبد اللطيف وتذكرت الموقف الي صار لها ليلة العيد وابتسمت انا الحين ليش افكر فيييه ... خذت الب توب وفتحته وقعدت عليه ..
قربت ملكة منى الي كانت يوم الخميس الجاي 
جا الخميس والكل مرتبش ومستانس والحمد لله مرت الملكه على خير وكل شي تم ..



لماذا حبييتي يصدر منكي كل هذا الإيلام؟
فأنا أسهر الليل كله والباقي نيام..
وأنتي بعد لم تتواضعي او تلقي على قلبي السلام؟
لكن لازلتي أنتي البداية وانتي مسك الختام
فإلى قلبكي المفعم بالحب ألف سلام


كانت هاذي الرساله من عبد الله الى ندى الي كانت تتميز بغرورها حتى مع عبد الله كانت تسولف وتضحك معاه بس في كلامها نبرة غرور عبدالله ماكا يتضايق كثير لانه عارف ان الشي الي يميز ندى هو غرورها .. بس كان مصر انه يكسب قلب ندى بشتى الوسائل ...


كانت الايام تمر على الكل طبيعيه باستثناء ندى ومنى الي كانو يجهزون للعرس وحتى البنات كل وحده منشغله تطلع لها موديل حق العرسين ..
اليوم الاربعاء وكانت سهى والعنود والهنوف متفقين يجون للعنود .. طبعا هم مب غريبات فالعنود ما تكلفت وكانت جدا طبيعيه الهنوف بنت عمها وسهى صديقتها الغاليه الي تمون عليها 
العنود قمت على الساعه خمسه تقريبا وصلت العصر وخذت لها دش وقامت تتجهز حق صديقاتها 
فتحت الدولاب وكالعاده لازم تقعد سنه تشوف وش تلبس وما ودها تكشخ لان الي بيجون مو غرب دق جوالها 
العنود: هلا 
الهنوف : اهلين صحيتي من النوم 
العنود: أي قاعده اطلع شبلبس 
الهنوف : لا تكشخين 
العنود لا توصين حريص وانتي متى بتجين 
الهنوف : بعد شوي بتقطني ندى ويتروح هي ومنى وخالتي خلود السوق 
العنود: اوكي لا تتأخرين 
الهنوف : اوكي متى بتجي سهى 
العنود : قالت لي بعد المغرب 
الهنوف : تعالي يدري فيصلوو انها بتجي عندج 
العنود: والله ما ادري بس انا ما قلت له .. بعدين ويعني اذا درى 
الهنوف: لا بس أسال اوكي اخليج يلا سلااام
العنود : سلاااام 
قامت العنود ولبست لها برمودا جنز وبلوزه كات فيها ابه لونها أصفر وفوقه شيفون مموج بالون هاديه (أبيض اصفر وبرتقالي ) كان زي البلوزه والاكمام مفتوحه يعني ذراعها يكون باين وواسع ويون عند الخصر ماسك ..<<ان شاء الله فهمتو وصفي شعرها رفعته وحطت فيه عود يحنتوي على اللون البرتقالي والاصفر وفيه لمعه وكانت خصل من شعرها طايحه ..لبست اكسسوارات خفيفه وحطت كحل ازرق وملمع للشفايف ولبست نعال اصبع حق البيت تعرفونها الي دوم نلبسها الي تكون زي الاسفنج من تحت 
نزلت العنود وراحت تسوي الدب( الخلطه حق البطاطس ) وتجهز البيبسي والخرابيط الي بيقعدون عليها وهي في المطبخ الا تدخل عليها الهنوف 
الهنوف : الله الله هذا الي ماراح تكشخ 
العنود : بسم الله خرعتيني سلمي اول 
الهنوف : السلام عليكم 
العنود: بعد وشو ... الله عاد انتي الي مقصره 
الهنوف: قومي زييين انا لابسه سبورت عادي 
العنود: ادري اصلا انتي كل شي تلبسينه تحلينه والله ما الوم روميو فيج ..
الهنوف : اقول استحي على وجهج 
العنود:ههههههه ما اقدر على المستحيه 
الهنوف جاتها من وراها ونغزتها من خصرها : بيجي يوم وارتكب فيج جريمه 
العنود: اااااااااااي وجع اصلا ما تقدرين 
الهنوف : وليش ما اقدر 
العنود: لانج تحبيني 
الهنوف : في هاذي صدقتي 
العنود: انزين لو سمحتي شيلي الصينيه وسبقيني للمجلس 
الهنوف : اوكي 
راحو المجلس شوي وجات سهى وقعدو يسولفون 
ريم: السلاااااااااام 
الكل: وعليكم السلام 
وسلمت على البنات 
العنود: تو الناس 
ريم: عاد امون معليه سهى لبسي عادي تراج صرتي منا وفينا 
سهى: هههههه عادي شدعوه 
ريم: تصدقون ياني شفت موديل يهببببل في النت عجبني وبفصله حق عرس منى ان شاء الله 
العنود: وانتي هذا حالتج وانا اقول وينها ما شرفت اثرج خامده على هالنت تدورين في الموديلات الي يشوف يقول انتي العروس 
الهنوف : ريمو طلعي من الموديلات ترى حتى انا الى الان مالقيت دوريلي فديتج 
ريم: تامرين امر .. 
العنود: الهنوف شرايج نسوي زي بعض في عرس منى 
الهنوف : والله فكره 
سهى: بتلفتون الأنظار 
العنود: ونااااسه تعالي سهى شرايج تجين 
سهى : باسم ؟؟
العنود: صديقة بنت عم العروس 
سهى : حلفي 
الهنوف : أي والله صدق قولي لاهلج اذا وافقو تعالي انتي وامج بعد 
سهى : لا خير فشله 
العنود: عن السخافه 
سهى : خلاص يصير خير 
وقعدو يسولفون عن الموديلات والخرابيط ...
على الساعه 11 ونص دقت سهى على فيصل عشان يجي ياخذها 
فيصل : وحظرتج ليش ما ترجعين بالسواق 
سهى: ما تشوف الساعه كم 
فيصل : ولي ما رجعتي بدري 
سهى : والله القعده مع العنود والهنوف ما تنمل يلا عاد تجي والا اخلي العنود توصلني 
فيصل الي ماكان يدري انها عند العنود: انتي عند العنود ؟؟
سهى وهي تبتسم :أي 
فيصل : اوكي يلا انا جاي 
سكرت سهى وهي تضحك 
العنود شفيج 
اسهى : يوم قلت له اني عندج قال انا جاي وسكر بدون ما يقول حتى مع السلامه 
الهنوف : ههههههههه 
العنود: يا حليله سلمي عليه واااجد فديته يذكرني بعمي سلمان 

محمد وهو جاي في الطريق الا يتذكر فيصل الله من زمان عنه وياخذ الجوال ويدق عليه ..
فيصل كان واقف يستنى سهى عند الباب ويوم شاف رقم محمد استغرب نزل من السياره 
فيصل : هلاااااااا والله بالقاطع 
محمد: والله انت القاطع بعد يوم العيد ما سمعنا حشك وينك ما تنشاف 
فيصل : والله مو جود بس تعرف جامعه وولاهي بالشغل مع ابوي يالله الحق 
محمد: الله يعينك 
ومحمد وقف عند باب البيت ونزل من السياره .. وصارو يسمعون أصوات بعض لفو وجيهم وكل واحد قام يضحك على الثاني سكرو الجوالات ولمو بعض 
محمد: ههههه شمجيبك وشلون عرفت بيتنا 
فيصل : جاي اخذ اختي 
محمد: حركات والله وطلعو خواتنا صديقات ههههه يالله اقلط 
فيصل : خلها مره ثانيه ان شاء الله 
محمد: توصل لباب البيت ولا تدخل لا يافيصل ما يصير 
دخل فيصل بعد حنه محمد عن خاطره ومحمد قا لللعنود ان فيصل دخل خل اخته تنتظر 
طبعا البنات طارو من الفرحه ان اخوانهم علاقتهم بتصير قويه زيهم .. فيصل ما طول دخل ربع ساعه واستسمح من محمد عشان الوقت متاخر ووعده انه يجيه مره ثانيه ..
الهنوف قعدت شوي عقب طلعت ...



طلعت العنود فوق بدلت ملابسها وراحت قعدت في الصاله الي فوق وجات ريم وقعدت معها 
ريم : تدرين العنود امي بكره بتروح البحرين 
العنود: متى 
ريم : الصباح ... حزري مع مين 
العنود: مين ؟؟
ريم : مع منى ندى وخالتي خلود خالتي فاطمه 
العنود لفت وجهه : حلفي 
ريم : والله .. بس لا تحلمين ما في روحه 
العنود: ليش ان شاء الله 
ريم: قلت لامي قالت مافي احنا رايحين لشغل مب لعب ووناسه 
العنود: أي شغل زيين للسوق بعد في غيره ... تعالي قومي جيبي الموديلات الي طلعتيهم 
ريم : انزين 
قامت ريم الا يجي محمد 
محمد: السلام 
العنود: هلا وعليكم السلام 
محمد : عطيني الريموت 
العنود رمت الريموت له ..الا تجي ريم 
العنود: الله الله كل هذا 
ريم: أي عاد عسى يعجبج شي .. انا طلعتهم عشان اذا رحنا عند جدي بوريهم البنات والي تبي تختار 
العنود: هم قايلين لج 
ريم : لا ما قالت لي الا الهنوف بس قلت مره وحده ودانوه بعد موصيتني 
العنود: حموود
محمد: نعم 
العنود: انا والهنوف بنسوي زي بعض في عرس منى 
محمد: ووشو موديلكم 
ريم: هههههه حركات تعرف بعد موديلات 
محمد: اذا انتي واختج مقابليني شلون ما تبيني اعرف 
العنود: هههه احنا قاعدين في كبدك تعاااال دريت ان امي بتروح بكره البحرين 
محمد: لا ما دريت مع منو 
العنود: مع خالتي خلود وفاطمه وبناتهم 
محمد: وي اجل بكره البيت فاضي
ريم: لا تخاف قاعدين على قلبك ماراح نروح 
محمد: غريييبه 
العنود : انا اقعد بروح بيت جدي شقعدني هنا 
محمد: أي العنود شلون بعد 
قعدو يسولفون شوي وعقب كلن راح غرفته 

رفعه وهي قاعده على سريرها تلعب بجوالها ومعاها بنت عمها جواهر 
جواهر : اقول رفعوه لج خلق بكره تروحي للبحر 
رفعه : أي احسن من قعدة البيت على الاقل نشوف في الرايحين والجايين 
جواهر : هههههههه حلمي انج تتمشين العائله الكريمه كلها بتجي 
رفعه : عليهم بالعافيه الله يخلي حمود والا مشعلوو فديتهم 
لحظة سكوووت ...
جواهر :تتوقعين سامي يجي 
رفعه الي كانت متوقعه : يجي والا ما يجي كيفه ... بعدين كم مره قلت لج هو مب كفو الواحد يحبه واحد صايع مايع ..
جواهر : حرام عليج رفعه لا تقولي كذا 
رفعه : الحين هو يدري عنج 
جواهر : لا 
رفعه : شفتي ...أصلا اهو وين يدري وهو عايش مع هالصيع من وحده لوحده هالي ما يستحي مرتين وانا اشوفه وهو واقف بره يكلمهم سمعته باذني _ وتقلده _ يا بعد قلبي انا اذا ما حبيتج انتي منو احب 
جواهر وعيونها مغرقه : كلهم كذا 
رفعه : لا مو كلهم 
وقعدو ساكتين جواهر تحب سامي جدها وجده اخوان انا شرحت لكم قبل ولو ترجعون للجزء الخامس تعرفون 
بس هو صايع وراعي بنات والكل يعرفه وهي بعد تعرف هالشي بس حبته ...
رفعه وهي فاتحه عيونها ومنصدمه : جواااااااااااهر 
جواهر : شفيج 
رفعه : سلمانووووووووووو 
جواهر : مين سلمانوووو بعد 
رفعه : هاج اقرأي 
خذت جواهر الجوال وقرأت الي مكتوب ( الفضول ذبحني ... اسفه على الي صار وصدقيني ما كنت أدري انج موجوده اااااااااسفه .. على فكره لا تخافين ما فتشت في جوالج هههه ..سلمان..)
جواهر وهي تطالع رفعه : حللللفي 
رفعه : شحلف الجوال قدامج .. تصدقين ولا شفتها الا اليوم 
جواهر : اما هذا سلمااان رهيييب 
رفعه : يقول ما فتشت في جوالج وهو حافظ الرساله في الحافظات 
جواهر: عادي شباب لازم هاللقافه ..أو الفضول على قوله ههههههه
رفعه : هههههههه 

يوم الخميس .. 
العنود قانت الساعه تسع الصباح قامت وقعدت على السرير وتمغطت : ااااااااه .. خل اكلم هنوف خذت الجوال لقت 4 مس كول من فيصل ورساله 
وينو حبيبي ...
راح عني ولاجاني اه ياخوفي ينساني 
وينو حبيبي..
طال عني غيابو متحمل غذابو اه يامبرد اعصاااااابو 
وينو حبيبي ...

العنود: هههههههه أي غياب الله يغربل بليسك كلها يوم 
الا يدق ...
العنود: هلااا 
فيصل : صباح الفل والياسمين لاحلى ورد
العنود: هههههه صباح النور 
فيصل: وينج يالنوامه كل هذا نوم 
العنود: حرام عليك أمس ما نمت الا وحده 
فيصل : عادي وانا ما نمت الا ثنتين دقيت عليج ما تردين 
العنود: والله ما حسيت بعمري قعدت شوي ويا محمد واختي عقب رحت انام 
فيصل : يا حليله محمد توه يدري اني اخو سهى 
العنود: ومن وين بيعرف 
فيصل : أي صح ... تعالي متى قمتي من النوم 
العنود: توني حتى السرير ما بعد أقوم منه 
فيصل : ياحليلج يالله قومي يالكسلانه وافطري وعيني خييير عقب ادق عليج 
العنود : ان شاء الله 
فيصل : يلاااا مع السلامه 
العنود: سلاااام 
قامت العنود ونست تكلم الهنوف دخلت الحمام وخذت لها دش وطلعت لبست عقب دقت على الهنوف بس ما ترد 
نزلت تحت راحت للمطبخ وصبت لها كاس حليب وطلعت للصاله فتحت التلفزيون وقعدت تتفرج الا تدق عليها الهنوف 
العنود: هلااا دبه 
الهنوف : اهلين صباح الخير 
العنود: صباح النور وينج ادق عليج ما تردين 
الهنوف : خالتي موجوده 
العنود : لا راحت مع امج البحرين ليش ما رحتي 
الهنوف : اولا امي مارضت وقالت ماله داعي وثانيا يوم عرفت انج مابتروحين قلت خلاص مب لازم 
العنود: احم احم ...أقول دقي على البيت 
الهنوف : اوكي يلا 
سكرت ودقت لها على البيت 
العنود: الو 
الهنوف : أي هلا .. ليش خليتيني ادق على البيت 
العنود: خلاص اذني تطلب الرحمه بعدين البيت صوتج يصير اوضح 
الهنوف : شقاعده تسوين 
العنود : اطالع تلفزيون ..الله يالهنوف قاعده اطالع البحر من زمان عنه 
الهنوف : الله البحر عندنا ولا نروح له واهل الرياض ياعمري ميتين عليه 
العنود: شرايج نروح للبحر اليوم 
الهنوف : مع منو 
العنود: مع جدي وجدتي 
الهنوف : تهقين يرضون ترى اليوم خميييس يعني زحمه مووووت 
العنود: نقول لهم وش خسرانين 
الهنوف : خلاص اوكي 
سكرو من بعض ودقت العنود على بيت جدها وقال لجدتها ووافقت وقالت لها بتقول لجدها وبتشوف ...
قامت ريم وقالت لها العنود واستانست ...
الظهر جا عبدالله وابوه عبد العزيز من الشغل وتغدو مع البنات ومحمد على طاولة الطعام 
عبد العزيز: والله الطاوله بدون ام عبدالله ما تسوى 
العنود: أي والله 
محمد: فديتها والله البيت كله مو حلو من دونها 
ريم : يالله بعد رايحه تجهز عروسة ولدها _ وتطالع في عبد الله _ 
عبد الله : ما تقصر جعلها سالمه 
الكل : امييين 
العنود: يبى ترى بنروح اليوم البحر 
محمد: مع منو ؟؟
ريم: قالت يبى مو محمد..
العنود: كلمت أمي فوزيه وقلت لها ووافقت 
عبد العزيز: روحو استانسو مدامكم مع جدكم وجدتكم 
محمد: عاد اليوم الكورنيش ما ينطاق من الزحمه 
العنود: واحنا شدخلنا المهم نستانس 
عبد العزيز : روح مع خواتك 
العنود: أي والي يعافيك عشان تشوي لنا انت وعمي سلمان بعد جدي ما فيه حيل واحنا كلنا بنات 
محمد وهو فاتح عيونه : وشو شايفتني حضرتج طباخ على غفله 
العنود: هههههههه امزح بشويش على عيونك لا تطلع 
وضحكو عليه كلهم



بعد الغدا طلع عبد العزيز وعبد الله يرتاحون 
العنود دقت على بدور واتفقوا على كل شي كل وحده وش تجيب ودقت على الهنوف وقالت لها واتفقو انهم بعد المغرب يروحون ...
العنود قعدت شوي على النت عقب راحت لغرفتها ترتاح شوي ..
العصر قامو يجهزون الاغراض حق طلعة البحر ...
بعد المغرب كلن جاهز ومحمد خذ العنود وريم ومرو على الهنوف ونواف وراحو لبيت جدهم وعقب طلعو للبحر ...
بعد ما لقو مكان زين نزلو ونزلو الاغراض وقعدو وقامو يتقهوون 
بعد العشا جا عبدالله وعبد العزيز وفرشو الرجال بساط بعيد شوي عن البنات وصار البنات في بساط والرجل مع الجده فوزيه في بساط ومحمد وسلمان يشوون ..
في نفس المكان بس في جهه ثانيه كانت موجوده رفعه وأهلها ..
رفعه: اقول جواهر شرايج نقوم نتمشى 
جواهر : أي حلفي خل تشوفج جدتي وتذبحج 
رفعه خذت جوالها ودقت على حمد
حمد: هلا والله 
رفعه : اهلييين حمود طلبتك 
حمد: هههههه على طول هاه امري 
رفعه : ابي اتمشر 
حمد: الممشى زحمه وكله شباب 
رفعه : ادري عشان كذا دقيت عليك 
حمد: وانا شبسوي اطردهم يعني 
رفعه : هههه ياليت
حمد: والله لو الممشى حق ابوي ما سويتها 
رفعه : انزيم ممكن تجي تتمشى معنا 
حمد: انتي ومين 
رفعه : جواهر 
حمد: واخلي الشباب 
رفعه : بس شوي ما نطول 
حمد : اوكي يلا 
سكرت رفعه وهي مستانسه يلا قومي جواهر قلت لج ما يرد لي طلب ..
جواهر : انزين يلا 
مشاعل الي كانت جنبهم : على وين 
رفعه : وانتي شدخلج <<رفعه ما تحبها ودوووم خناق معها >>
جواهر : بنروح نتمشى مع حمد 
مشاعل : بجي معكم وقامت 
أم رفعه : على وين يابنات 
رفعه: بنروح نتمشى مع حمد 
قامو البنات ورفعه في قلبها تسب مشاعل 
قامو يتمشون رفعه وحمد قدام يسولفون ووراهم مشاعل وجواهر يسولفون 
الا يجي ولد ويسلم على حمد
حمد: شخبارك
نواف : الحمد لله 
حمد: ها جاي مع الاهل 
نواف : أي 
حمد: سلمان موجود وياكم 
رفعه يوم سمعت اسم سلمان : وعنود وبدور جاو 
نواف استغرب : أي كلهم جايين 
رفعه : وينهم 
نواف وهو ياشر على مكانهم : هنااااك 
رفعه : انت اخو الهنوف 
نواف : أي 
رفعه : أي وانا اقول ..فيك شبهه منها .. انزين روح نادها والا نادي العنود وبدور 
نواف : طيب 
حمد : انتي روحي لهم مب تناديهم 
رفعه : يلا انزين 
حمد : يلا بعد عشان اسلم على سلماان 
دانه وهي تطالع فالي يتمشون الا تلمح حمد ومعاه وحده جنبه وتنغز ريم 
دانه : ريمووووووو شوفي هذا حمد
ريم: حلفي وينه 
ريم : شوفيه الا جاي لنا ومعه بنت جنبه وثنتين وراه 
ريم : أي والله 
نواف : يابنات 
الهنوف : نعم 
نواف : في وحده تبيكم 
رفعه : السلام عليكم 
العنود: رفعووووو هلا والله وقامت تسلم عليها 
قامو البنات وسلمو عليا هي وجواهر ومشاعل 
رفعه : جايين بروحكم 
العنود : لا مع جدتي بس راحت تتمشى مع ابوي وجدي 
جواهر الا وين ندى ومنى 
بدور: يلمون عليج في البحرين 
جواهر: ياحليلهم العروستين 
وقامو البنات يسولفون استثناء مشاعل الي كانت تطالع في سلمان طول الوقت 
بدور: هاه مشاعل وين وصلتي ليش ما تسولفين 
مشاعل : لا بس قاعد اسمعكم 
سلمان الي كان متاكد من وجوود رفعه وكان يحاول يطلعها من البنات وكل شوي يرفع عيونه جهتهم رفعه كانت حاسه فيه وتضحك عليه لان عارفه انه يدورها ..
شوي الا جات فوزيه واول من قام وسلم عليها هي رفعه وقفت رفعه وبان طولها رفع سلمان عيونه وشافها وعرفها من عيونها وصوتها ...
جا حمد والبنات بيقومون بس فوزيه حلفت ما يقومون الا وهم متعشين معاهم والشباب حنو على حمد وقعد تحت اصرارهم بعد العشا الشباب راحو يتمشون 
خفت الزحمه البنات يسولفون وجواهر كانت تطالع في الناس الرايحه والجايه وانتبهت لبنت كان شكلها ملفت متلثمه وعبايتها ضيقه مرت من قدامهم وريحة العطور تفوووح منها قعدت تراقبها وقفت البنت وكانت نظراتها لمكان معين لفت جواهر على المكان الي كانت تطالع فيه البنت وانصدمت ورجعت تطالع البنت وشافتها تتمشى صوب المكان الي تطالع فيه عقب البنت ركبت السياره مع الولد وراحواااااااااا
جواهر كانت منصدمه من الي تشوفه معقوله بكل وقاحه قدام الله وخلقه العبره خنقتها بس ما طلعت ولا دمعه وماكانت تبي الي حولها يحسون بس رفعه كانت حااسه فيها بس مو قادره تتكلم عشانها بعيده عنها ...

جاو الشباب حمد قال لسلمان ينادي البنات عشان يرجعون 
سلمان راح لجهه البنات : يابدور 
بدور: هلا 
سلمان : ترى حمد بيمشي قولي لخواته 
بدور: اوكي 
عيون رفعه ومشاعل في هاللحظات كانت تطالعه واول ماطاحت عيونه بعيون مشاعل 
سلمان يووووو هاذي شفيها تطالعني لوعت كبدي من اول ماجات وهي تراقبني 
رفعه انتبهت له ولفت وجهها وشافت مشاعل تطالعه وسوت له حركه بعيونها 
سلمان في قلبه صدق ما تستحي بنات اخر زمن بعد شنقول 
بدور: رفعه 
رفعه : لبيييه 
سلمان يوم سمع صوتها لف عليها 
بدور: اخوج يستناكم 
رفعه وقفت: يلا هذا احنا قايمين سلمان طول الوقت يطالعها وهي ولا عبرته بنظره وهي تدري انه يراقبها بعيونه وفي قلبها : والله ما يستحي صدق انه راعي بنات 
دانه كانت تطالع حمد وهو رايح 
حمد لف وجهه على الشباب : يلااا نشوفكم على خييير ..وهي كانت واقفه لانها بتقوم تتمشى مع ريم 
لف وجهه عليها وابتسم 
حمد في قلبه : عاد هي والا مو هي الله يستر بس طول الوقت وانا ملاحظ نظراتها 
دانه يوم ابتسم لها ماتت من الفرحه تشققت جرت ريم من يدها وقامت تتمشى معها 
بدور راحت قعدت مع الرجال ويا امها ووياهم دلال ..الهنوف والعنود راحو يتمشون محمد كان يراقبهم من بعيد ...شوي الا العنود يجيها تلفون من فيصل وردت وراحت بعيد شوي الهنوف وقفت قدام البحر ومسكت الحدايد الي عليه غمضت عيونها محمد انتبه لها بروحها وقام ولااحد حس فيه وبعيد عن عيون الكل والكل مو منتبه جاها من وراها وسمعها تقول : أحبك والله أحبك يامحمد ...
محمد ابتسم ابتسامه ترد روح الميت وهو ميت من الونااااسه : واخيرا سمعتها منج 
الهنوف شهقت : بسم الله 
عيونها بعيون محمد 
محمد: وأنا مو بس أحبج الا اموووووووووووووووووت فيج 
الهنوف كان ودها الارض تنشق وتبلعها من كثر الحيا الي هي فيه حمدت ربها انها كانت ماسكه في السور الي قدام البحر والا كان رجولها ما شالتها 
جات العنود : من وراااااااااااي 
الهنوف: ........................
محمد: لا من قال الا قداااام الكل 
العنود: يلا اعترفو شنو قلتو 
محمد: وانتي شدخلج 
العنود: انا صندوق البريد حقكم المراسل 
الهنوف + محمد: هههههههههه
العنود: أي ضحكو شعليكم ياروميو وجولييت والا تدرون قيس وليلى احلى وتطالع محمد يامجنووون وتطالع الهنوف 
العنود: اااااااااااااااااااااااااااااااه خلاص اتوب ما اقول شي 
محمد: هههههههههههه ضحك من حركة الهنوف يوم قرصت العنود 
الهنوف بصوت واطي : شغلي معاج بعدين 
العنود: الله يعين 
ورجعو ... شوي الا قامو وكلن راح لبيته




يوم رجعو كانو الحريم راجعين من البحرين جاو وسلمو عليهم كلن راح لغرفته ..
من جهه ثانيه كانت جواهر قاعه في غرفتها وتصيح دخلت عليها رفعه الي حاسه فيها 
رفعه جاتها تركض : شفيج تصيحيين 
جواهر وهي في حضن رفعه : شفته يارفعه شفته راكب مع وحده 
رفعه الي كانت منتبهه للموقف الي صار وهو البنت المتبرجه الي مرت من قدامهم راحت وركبت في سيارة سامي 
رفعه: كيفه الله لا يوفقه وياها ان شاء الله مايستاهل دموعج يالغاليه 
جواهر وهي تشاهق من الصياح : أحبه يارفعه أحبه والله اني أحبه 
رفعه وعيونها مغرقه على حال بنت عمها واختها وحبيبتها: مايستاهلج انتي الف واحد يتمناج ويتمنى حبج ..
رفعه حاولت تهدي جواهر لين نامت وعقب طلعت لكن وين تنام وقلبها مجروح من الي شافته بعد ماطلعت رفعه من غرفة جواهر بربع ساعه فتحت عيونها من الكوابيس الي شافتها قامت جواهر ودخلت الحمام وخذت لها دش وقعدت تقريبا ساعه في الحمام وهي تصيح تحت الماي عقب طلعت وصلت لها ركعتين وقعدت لين أذن الفجر وصلت وقعدت رايحه جايه على شباكها الي كان يطل على باب الشارع عل وعسى تشوفه ...
طلعت الشمس وهي واقفه عند الشباك لمحت سيارته ويوم شافتها وقفت ونزل منها فاضت دموعها مره ثانيه 
قامت تصيح وبدون شعور ركضت ونزلت تحت حتى حجابها ما خذته ( هم اهلهم أصلهم كويتي من أيام الحرب جاو السعوديه هم وأهلهم عقب ما انتهت ورجعت الكويت الحبيبه لاهلها رجعو بعض عايلتهم للكويت والبعض بقى في السعوديه وكان من ضمنهم مريع وأخوه سلطان وكان من عاداتهم انهم يتحجبون من بعض بدون غطا )...
وصلت عند الباب ووقفت تستناه يدخل وعيونها منفخه وحمر من الصياح ودموعها تسيل على خدودها بهدوء يوم سمعت صوت الباب ينفتح خذت نفس عميق ... دخل سامي سكر الباب ولف وجهه وانصدم يوم شافها وقف مكانه ولا تحرك ظل يطالع فيها وهو متشوق لها ااااااااه ياجواهر كبرتي وحلويتي وكل ما تكبرين تحلوين عن أول شكثر انا مشتاق لج ....<<طبعا انتم مستغربين انه يقول هالكلام >>
وقفو الاثنين وكل واحد يطالع عيون الثاني جواهر تطالعه بنظرات حزن وعتاب ولوم وهو يطالعها بنظرات شوق ووله ...
قطعت جواهر السكوت الي بينهم : حرام عليك الي تسويه بعمرك والله حرااام هذا شكل واحد داخل بيته الساعه ست الصبح وياليته على شي يرفع الراس شي يخزي ويخلي العين تدمع شبيقولون الناس يوم يشوفونك داخل بعالوقت وبالشكل هذا ليش ياسامي تغيرت لييييش وش الي غيرك ما صرنا نشوفك كله بره البيت وماتجي الا وجه الفجر تذكرت الموقف الي اليوم شافته واشهقت وهي تصييييح وعيونها ماوقفت من الدموع ...
كنت صابره طول هالوقت واقول نزوه ومهما ينقال عنك من كلام أكذبهم وأصدق اوهامي بس بعد الي شفته اليوم _وشهقت شهقه قويه وغطت يدها بعيونها وقعدت على الارض ظهرها مسندته بالجدار وقامت تصيح ...
سامي واقف ولا نطق باي كلمه كسرت خاطره معقوله معقوله ياجواهر بعد هالسنين تطلعين تحبيني وانا الي كنت اموت على التراب الي تمشين عليه بعد ما صديتيني وجفيتيني تجيني برجولج...

قرب جنبها ونزل لها مسك يدها ووخرها عن وجهها قام يطالعها وعيونه غرقاااانه بالدموع ويمسح دموعها 
سامي : شفتي الحال الي انا فيها بسبتج كل الي صار لي بسبتج انتي الي جفيتيني وصديتيني كنت كل ما احاول اتقرب منج رديتيني وسكرتي كل الابواب في وجهي 3 سنين وانا احاول وبدون فايده لين ما جرحتيني بذاك اليوم الي ما نساه يوم جيتج واعترفت لج بحبي قلتيلي انك بالنسبه لي ولد عمي واقدرك لا اكثر ولا اقل كانت كلمتج هاذي تطعن فيني زي السكين بعدها ما قدرت اشوف وجهج مره ثانيه وجرحج الىالان مابرى حاولت انساج طول هالسنين لكن ما قدرت كل يوم احس ان حبج يزيد في قلبي لهيت روحي بالبنات بالشباب والطلعه والروحه وياهم لكن الى الان حبج ينبض في قلبي بعدها بعد ما تركتج وحاولت اتجاهلج حسيت انج تتقربين لي كنت احس بنظراتج وهي تتابعني كنت احس فيج وانتي تطالعيني من الشباك وانا طالع وانا داخل بس كنت اسوي روحي ما ادري كنت ابيج تذوقين الي ذوقتيني اياه ابيج تعرفين حبج وش سوى فيني ...
جواهر تصيح من جهه وهو كانت عيونه تدمع من جهه .. مسكها من ذراعها ووقفها لفت جواهر وجهها وجات بتروح مسك يدها وهي معطيته ظهرها 
سامي : أحبج ياجواهر 
سحبت يدها وراحت وهي تركض لداخل البيت 
سامي من جهه ثانيه كان فرحاااان ان بعد سنتين ونص شاف حبيبته جواهر ومو مصدق انها تحبه دخل البيت وهو حاس روحه تعبااااان ...
دخل البيت وخذ دش وانسدح على سريره وقام يفكر بجواهر لين ما غلبه النوم ..
كانت الجمعه اليوم في بيت مريع (هم اسبوع في بيت مريع واسبوع في بيت سلطان ) الكل كان متجمع باستثناء جواهر الي ماقامت الا متأخر لانها اصلا ما نامت الا الصباح ..اما سامي فمتعودين على عدم وجوده 
توهم بيحطون الغدا الا يدخل سامي الكل استغرب لهم تقريبا اكثر من سنتين ما قعد معاهم ..
دخل وكانت عيونه تدور حبيبته من بين الكل : السلام عليكم 
الكل: وعليكم السلام 
رحبو فيه وخاصه الجدات والامهات وحتى الشباب ما خلوه وكانوا فرحانين بجيته ..شوي الا تنزل جواهر وكانت لابسه جلابيه حمرا مطرزه ولافه حجابها وحاطه كحل خفيف في عيونها 
دخلت وسلمت على عمامها الكبار وعيون سامي شوي وتاكلها 
نايف أخوه : بسك شوي وبتاكلها بعيونك 
سامي لف لأخوه الي يعزه حيييل وهو الوحيد الي عارف بالي فيه : حرام عليك يالظالم اشتقتلها .
نايف وهو يشوف الشوق في عيون سامي :اكتفى بابتسامه بردت خاطر سامي 
لفت جواهر على جهة الشباب كالعاده عل وعسى انها تشوفه موجود بينهم وكانت هالمره غير كل المرات شافته وابتسمت ورد لها الابتسامه وراحت لجهة الحريم وهي حاسه بالعيون الي تراقبها ..

في بيت الجد فهد الي كان الكل متجمع عنده على الغدا كالعاده كانت الامور طبيعيه 

في الليل كانت دلال قاعده تكلم عاشق بلادي وهو كان اليوم معزم انه يقولها...
عاشق بلادي : دلال ابي اقولج شي بس ما تزعلين ولا تعصبين 
دلال: قولي 
عاشق بلادي: وعد انج ما تعصبين 
دلال : أي وعد 
عاشق بلادي: ووعد ما تسكرين المحادثه الا وانا مخلص كلامي 
دلال استغربت : طيب 
عاشق بلادي : دلال شوفي أنا كل يوم كان ودي أفاتحج بهالموضوع وكل مره أقول بعدين لين خلاص حسيت اني قاعد أقص عليج ... 
دلال أنا مو لطيفه صديقتج انا واحد ولد مو بنت 
دلال انصدمت من الي قرته قعدت تطالع في الشاشه وهي فاتحه عيونها ومو مصدقه ولد 
عاشق بلادي : الوووووو ردي لا تسكتين 
دلال كانت تحس روحها متشنجه ومو قادره ترفع يدها عشان تكتب حرف واحد ولد شلوووون انا كنت أقولها كل شي كل صغيره وكبيره على انها صديقتي وقانت تتذكر عشان كذا اذا قلت لها خلني اكمج بالمايك تتعذر تقول خربان ومره مو موجود بس لحظه شلون عرف ان صديقتي في لندن ويتكلم وكأنه موجود فيها 
عاشق بلادي : دلال شوفي انا ما كذبت عليج انا أدرس في لندن واول ما كلمتج قلتيلي لطوووف وانا هذا اسمي فتكلمت معاج لانج انتي بديتي وفعدتي تسولفين ...
دلال: بس ليه ما قلت لي انك ولد .. ليييييييييش؟؟؟
عاشق بلادي : في البدايه ما هتميت عقب يوم صرت اكلمج كل يوم تقريبا عجبتني شخصيتج وارتحت لج وما بغيت اخسرج ...
دلال : بس ولو هذا يسمى استغلا وكذب 
عاشق بلادي : صدقيني دلال اني مستحيل اضرج وبالعكس يوم عن الثاني تزداد غلاتج في قلبي ... دلال انا ما ابيج تحذفيني ولا اشوفج مره ثانيه بالعكس ابي نصير احسن من اول وتكلمي معي على اني صديقتج ..
دلال: يصير خير أنا بطلع الحين 
عاشق بلادي: طيب اتمنى اني اشوفج اون لاين مره ثانيه صدقيني بنكون اصدقاء ومستحيل أضرج بشي انا ماراح أغصبج على شي انتي ما تبينه بس فكري والله والله اني ارتحت لج كثييير ودخلتي قلبي 
دلال :اوكي يلا مع السلامه 
عاشق بلادي : مع السلامه 
سكرت دلال النت وراحت انسدحت على السرير وقامت تفكر بكل الي كانت تقوله لعاشق بلادي 
وعاشق بلادي من جهه ثانيه كان يفكر بدلال وانه ما قدر يقولها انه ولد عمها لانه قالها انه ولد وكذا سوت شلون لو قالها ولد عمها ....



دلال تمت أسبوع ما تدخل الماسنجر كانت تفتح الايميل بس وتلقى رسايل من عبد اللطيف يسأل عنها بس كانت ما ترد عليه ...
مابقى غير أسبوع وتبتدي الاختبارت الشهريه كانوا البنات يستعدون لها يذاكرون ..
يوم الخميس في الليل العنود دق جوالها ورفعت ..سمعت أغنية 
فقدتك ياأعز النااس ..... فقدت الحب والطيبه 
وانا من لي في هالدنيا ..... سواك انت لو طالت الغيبه 
رحلت ومن بقى وياي .... يحس بضحكتي وبكاي 
وحتى الجرح في بعدك ..... يغزيني وأهلي به 

فيصل ونبرة صوته متغيره : قوه يالدبه 
العنود وهي تمسح دموعها : يقويك ربي 
فيصل : شخبارج؟
العنود: حمد لله بخير وانت ؟
فيصل : دامج بخير حتى انا بخير 
العنود: شفيه صوتك متغير 
فيصل:ولا شي بس الاغنيه أحبها وتذكني بالغاليه امي الله يرحمها 
العنود: الله يرحمها ... ياربي عليه صوت حلوووو 
فيصل: احم احم ادري 
العنود: ههههه مب انت الجسمي انا اصلا متى سمعتك تغني عشان أقولك حلو والا لا ..
فيصل : تبيني أغني 
العنود: يلا اطربنا بصوتك عاد حلووو؟؟
فيصل : اسمعي واحكمي 
العنود: اوكي 
فيصل : وش تبيني أغني 
العنود: انا احب الجسمي وعيضه اختار 
فيصل : اوكي عيضه والي بقولها ترى اهديها لج 
العنود: اوكي يلا 
فيصل بدى يغني :
تدري اني موت أحبك ..... وان مالي غير حبك
والي ينبض في ضلوعي ..... ماهو قلبي هذا قلبك 
تدري يافرحي وهمي .....من كثر مانت بدمي 
كل ما تنظرك عيني ..... عيني من عيني تسمي 
تدري من عشقي لشوفك ..... ما تفارقني طيوفك 
صرت في المرايا ..... ما ارى نفسي وأشوفك 

اهدااااء الى الغاليه العنووود وسلامتج ههههه 
العنود: الله يسلمك ههههههه صوتك يهبببل ايوه قمت تنافس عيضه 
فيصل : شفتي شكلي بروح لسوبر ستار 
العنود: ههههههه 
فيصل : كان ابوي يوصلني لقبري على طول 
العنود: هههههه وهو الصادق افلح في دراستك بالاول 
فيصل : الله يعين على الاختبارات 
العنود: يووو عاد انتم قبلنا 
فيصل : أي احنا جامعه
العنود: يوووو والله بشتاق لك 
فيصل : ليه 
العنود: وان شاء الله تبيني اكلمك ايام الختبارات عز الله من الحين ابشرك اني راسبه 
فيصل : ههههههه شدعوه بس اسألج شخبارج شلونج وش سويتي واسكر 
العنود: لا لا لا حتى انت هالاسبوع ما اكلمك عشان اختباراتك 
فيصل : لا ياعيوني اختبارج والا اختباري اصلا انا لو ما سمعت صوتج بزفت في الأختبار 
العنود استحت : وانا شعلي 
فيصل: افاااا تبيني ازفت 
العنود: اذا كلمتك بتزفت 
فيصل : لا ماراح ازفت 
العنود: الا 
فيصل : لا 
العنود الا 
فيصل : لا يعني لا .. بعدين انا ادرى بروحي 
العنود: لا انا اعرفك اكثر من نفسك 
فيصل : مدامج تعرفيني أكثر من نفسي يلا قولي لي من حبيبتي الا ما اقدر أصبر عليها يووووم 
العنود سكتت:..........................
فيصل : يلا قولي شفيج سكتي 
العنود: ما ادري 
فيصل : شفتي ههههه 
العنود : ااااااه لوانك قدامي كان عضيتك عضه وبردت خاطري 
فيصل : عادي عشان كل ما اشوف العضه اتذكرج 
العنود استحت : .....
فيصل : وانا بعد بعضج عشان ابرد حرتي فيج واخلي علامه كل ما شفتيها تتذكريني 
العنود: حراااااام عليك انا بنت ما استحمل مو زيك ولد 
فيصل : بنت ولد المهم ما تنسيني 
العنود: لا تخاف مستحييل انساك _ العنود قالتها بدون شعور _
فيصل وهو فرحااان : حتى انا مستحييييييييييييل انساج 
العنود ياربي انا شنو قلت حست قلبها يدق بقوه : ........
فيصل : تدرين العنود انتي غيرتي اشياااء واجد في حياتي 
العنود: انا 
فيصل : أي انتي .... غيرتيني وانا مو حاس بعمري 
العنود: بس عسى للأحسن 
فيصل : اكيييييد 
العنود: اشوه 

دلال واخيرا قررت تفتح الماسنجر واول ما دخلت لقت عاشق بلادي فتح معاها محادثه 
عاشق بلادي : مراااااااااااااااااااااحب ... وينج والله اشتقت لج 
دلال: هلا والله 
عاشق بلادي : شخبارج 
دلال : الحمد لله بخير ..وانت ..
عاشق بلادي : مادمي شفتج الحمد لله بخير 
سكتووووو
عاشق : وينج 
دلال : موجوده 
عاشق : الى الان زعلاانه 
دلال بعد تردد: لا 
عاشق : الحمد لله 
دلال : تدري ليش ؟؟
عاشق : ليش ؟؟
دلال : لانك صارحتني وما كذبت علي 
عاشق : لانج غاليه عندي وما حبيت اخسرج وقلت اني اكون صريح وياج احسن 
دلال : تسلم .. تعال شسمك ؟؟
عاشق : عبد اللطيف زي اسم ولد عمج 
دلال : ههههههه تذكر 
عاشق : كل شي كتبتيه انا اذكره ومستحييل انساه 
دلال : تسلم وتمو يسولفون ..<<ودلال ولا خطر على بالها ولو واحد بالميه انه يكون عبد اللطيف ولد عمها.

مر الاسبوع وجات الأختبارات وكانت العنود ما تكلم فيصل بس ترسل له رساله وتطمنه على نتيجتها وهو كذالك كان محترم رايها وما يكلمها بس يرسل لها 
دلال وعبد اللطيف كانو يتراسلون بالإيميل تفتحه وتقوله شنو سوت ونهايه الاسبوع يوم الاربعاء فتحت الماسنجر وكلمته ...
العنود في الويك اند كانت مسكره جوالها لانها متأكده ان فيصل بيدق بس كل ساعه تفتحه تشوف اذا جات رساله منه وزي ما توقعت العنود فيصل دق ولقاه مسكر ورسل لها ..
خلصو الاسبوعين والكل افتك وارتاح العنود أول مارجعت من المدرسه يوم الاربعاء وطبعا هي طايره من الوناسه انها خلصت والحمد لله مقدمه زين وعلى طول طلعت غرفتها عشان تشوف وش مكتوب في الورقه 
فيصل رسل لها أمس في الليل انها تاخذ دفتر سهى حق الجغرافيا وتفتحه بتلقى فيه ورقه تاخذها ..
طبعا العنود قعدت طول اليوم في المدرسه وهي تتحقرص ولا خذت الدفتر الا الحصه الخيره لانها عارفه نفسها ماراح تصبر وهي ماتبي احد يشوفها وهي تقرأ الورقه وكانت تبي تقرأها على رواااقه ...
رجعت للبيت وهي مستانسه وطبعا الهنوف موصيتها اول ما ترجع تدق عليها وتقول لها شنو مكتوب 
سلمت على امها وابوها 
ساره: يلا العنود بدلي ملابسج ونزلي تغدي 
العنود وهي على الدرج : يمىىىى عليكم بالعافيه ما ابي شبعااانه انا بطلع انااام وارتاااح 
طلعت العنود ركض لغرفتها 
عبد العزيز : الله يتمم عليج فرحتج ان شاء الله عقبال ما تتخرجين 
ساره: امييين 
العنود رمت شنطتها وعبايتها على السرير وخذت الورقه وفتحتها ولقت مكتوب فيها ...


صوتك أسرني وصرت بجد احتاااجه *** في كل لحظه أحسه ما يفارقني 
في سكة الحب له دربه ومنهااااجه *** صرت أعشقه من كثر ما كان عاشقني 
أموت في جرأته وأموت باحراجه *** لك صوت والله ما غيره يروقني 
مثل البحر كان أحلى مابه أموااجه *** صوتك بحبك وباشراقك مغرقني 
متى اسمعه او في يوم نتواجه *** حين ان صوتك لشوفاتك يشوقني 
لو كان للحب حاكم ألبسك تاجه *** وأحوطك فيه كأنه محاوطني 
وقبل النهايه طلبتك بس حاااجه *** ياليت هالصوت ليله ما يفارقني 

العنود خذت نفس عميييييق ورمت نفسها على السرير وصرخت في أعماقها : فديييييييته 

غمضت عيونها للحظات والا يدق جوالها طلعت الهنوف عطتها الموجز بالتفصيل الممل عقب راحت وخذت لها دش وطلعت لبست والابتسامه ولا فارقت وجهها خذت الجوال وقعدت فوق السرير ..
العنود: أدق والا لا ... الا بدق ... وهي قاعده تفكر الا يدق جوالها 
العنود: ...............
فيصل: مساء الخير والاحساس والطيبه ...... مساء ما يليق الا بأحبابه 
العنود: مساء النور 
فيصل : اهلييييين شخبارج يالدبه 
العنود: بخير الحمد لله وانت شخبارك 
فيصل : الحمد لله تمام ... الله والله اني مشتاق لج اسبوعين يالظالمه 
العنود: ههههههههه احسن 
فيصل : ههههههه تعالي قرأتي الورقه 
العنود: ايه قرأتها ومشكووووور
فيصل : العفوووو بس شفتي شلون ما اقدر افارق صوتج 
العنود : ههههههههه أي شفت 
وقعدو يسولفون لين العصر << هذا الي تعبانه وبتروح تنام 
مر الاسبوع وطلعت نتايج البنات وكانو مستانسين فيها الحمد لله نتايجهم طلعت حلوه ...


عبدالله وهو يكلم ندى ...
عبدالله: طيب شرايج نروح انا وانتي بسيارتي
ندى: والباقي ..
عبدالله : الله يحفظهم بسياراتهم
ندى: ههههههه 
عبدالله : لاجد ندى شرايج
ندى: عادي بس مو كانه فشله 
عبدالله: لا والله فشله وانتي مع زوجك
ندى قلبها دق يوم قال زوجك:..........
عبدالله شفيج سكتي
ندى: لا ولا شي خلاص الي يعجبك

تتوقعون عن شنو يتكلمون....
العائله الكريمه بيسافرون للكويت كلهم اليوم االاثنين وكانوا بيطلعون من الاربعاء الصباح وطبعا البنات متشققن لان راح يغيبون من المدرسه وهذا اكثر شي عاجبهم في السالفه كلها ..

تعاااالو انا ما سولفت لكم عن منى وفارس ...
فارس الي كان ساكن في الجبيل ويشتغل في احدى الشركات الي هناك كان تقريبا كل اسبوع او كل اسبوعين ينزل الخبر عشان اهله .. اما منى الي كانت ساحتره بطيبة قلبها واسلوبها الي اكثر من رااائع فكان تقريبا كل يوم يكلمها وكانت تقومه للدوام تدق عليه بالجوال عشان يصحى ومنى كذالك ارتاحت لفارس الي حست انه راح يعوضها عن كل الحنان الي هي فقدته ...

يوم الثلاثاء في الليل الكل كان مجهز اغراااضه حق السفر ومستعد على اساس انهم الصباح الساعه ست يتحكرون...
الساعة ست الصباح الكل كان محرك في سيارته ماعدا عبدالرحمن وعبد العزيز لانهم ما حبوا انهم يتكون الشغل بس بعد الحنه والزنه لان حتى الجد فهد بيروح قالو انهم راح يجون من بكرا الخميس عشان الشغل ما يقعد كذا بدون احد ونواف مابغى يروح لان يقول زهق ما ينلام بيقد بروحه ما في احد بسنه فراح بيت عمته منيره مع نصوور وحتى نوره راحت معهم بس فهد ماراح كان الجو حلووو وخاصه في سيارة محمد لا سيما وان دحوووم فيها ...
بعد ما طلعو من الخبر بنص ساعه تقريبا وقفو عند محطه أكثر واحد كان مستانس عبدالله لان راح تركب ندى معه .. وقفو ونزلو ياخذون الي يبونه من البقاله وعبوا بانزين فاطمه وبناتها كانو مع ساره وبناتها يعني الي يسوق محمد عبدالله كانت معه جدته وطبعا قالها الي كان في وده وهي ما قصرت قامت بالمهمه ..
راحت الجده لفاطمه وقالت لها خلي ندى تروح تركب مع عبدالله ندى كانت موجوده 
ندى: نعم
فوزيه: الله ينعم عليج روحي ركبي مع زوجك يبيج 
ندى الي ماتت من الحيا وتقول في قلبها سويتها ياعبدالله اوريك
طبعا ما احد رفض لانها زوجته نزلت ندى من السياره ويوم راحت بتركب فتحت الباب الي ورى 
فوزيه: وين بتقعدين قعدي قدام 
ندى: لا جدتي وانتي 
فوزيه: انابروح اركب مع ولدي سلمان
ندى انصدمت : لا جده والي يعافيج قعدي معي 
عبدالله وده يذبحها 
فوزيه: وشو عبدالله زوجك ماراح ياكلج 
ندى حاولت بس هههههه مافي امل ركبت قدام وعبدالله مابعد ركب فوزيه راحت لسيارة سلمان ولدها وطبعا دانوه لقتها فرصه وراحت عند ريم في سيارة محمد ..
اوكي الحين سلمان مع ابوه وامه وبدور ومنى ودلال وخلود وشهوده 
ومحمد مع امه وخالته وخواته الثنتين والهنوف ودانه 
وعبدالله مع حبيبته وزوجته ندى 
اوكي خذو كل الي يبونه وتحركو..
ركب عبدالله وندى قلبها يطق لان هاذي اول مره تقعد معه بروحها بعد يوم الملكه ولا بعد طول الطريق بروحهم ..
عبد الله : السلام عليكم
ندى: وعليكم السلام
عبدالله: شخبارج
ندى: الحمد لله
عبدالله: شرايج بالمفاجأه 
ندى وعيونها بعيونه وتقولها بطناز: تهبببببببببببببل
عبدالله: ههههههههههه
عبدالله قعد يسولف ويضحك وهو مستانس اما ندى فكانت قاعده تسمعه وطبعا متجاوبه معه وتطالع في ضحكته واسلوبه وهو يسولف وكل يوم عن الثاني تكتشف في عبدالله اشياااء كثيره ما كانت متوقعتها تكون فيه ..
عبدالله الي انتبه لسكوتها: ندووووش شفيج ما تتكلمين
ندى: هاه لا بس قاعده اسمعك
رجع السكوت ندى حست بالعطش خذت الكيس الي كان مليان خرااابيط بس ما كانت مشتهيه تاكل 
عبدالله: تبين شي 
ندى: ماي 
عبدالله : في الكيسه الثانيه 
ندى خذت الكيسه وطلعت لها قرشه ماي وقامت تشرب 
عبدالله: هنا وعافيه
ندى: الله يعافيك
عبدالله وهو يبتسم بخبث : ابي ماي 
ندى: ان شاء الله حطت قرشتها وخذت الكيس عشا تطلع قرشه ثانيه وتوها بتفتحها له 
عبدالله: لاااا
ندى: شفيك
عبدالله: ابي من الي شربتي منها أحلى 
ندى تطالعه ونظرات عيونها تعني احلللف: كله ماي 
عبدالله: أي بس هذا _ وياشر على قرشتها_ في سكر اكثر 
ندى مبتسمه بس طبعا مو مبين لان الغطا على وجهها وعطته قرشتها 
عبدالله لو احنا مو في السياره كان خليتج تشربيني بس يالله مره ثانيه 
ندى: لا والله 
عبدالله: ههههههه أي والله 
رجع السكوت بينما الهبال في السيارت الثانيه قايم والسوالف والضحك ..
عبدالله كان مايل للباب رجع وتكى على جهة ندى وصارت ذراعهم جنب بعض ندى استحت وتوها بتشيل يدها الا يمسكها عبدالله 
ندى قلبها قام يدق اقوى واقوى 
عبدالله وهو يطالع قدام للطريق: شفيج بتوخرين يدج 
ندى: لابس ما حبيت اضايقك
عبدالله طالعها بنظره وهو وده يذبحها: تضايقيني انا بذبحج على هالكلام ..
ندى: افااااااااا تذبحني 
عبدالله: ههههه أي بذبحج وبدخلج داخل قلبي واقول خلاص ندى بح راحت ..
ندى: هههههههه 
عبدالله:" فديت الضحكه ... تنقطع يدى اذا انا اذبحج أصلا انا ما ارضى احد يلمس شعره من شعراتج تبيني اذبحج كان استجن ..
ندى: اسم الله عليك 
عبدالله: الله الله تخافين علي 
ندى: شرايك يعني اذا ما اخاف عليك اخاف على منو 
عبدالله شبك يده بيد ندى _ يعني اصابعهم صارت متداخله في بعض_ رفع يدها وباسها : الله يخليج لي يااارب ولا يحرمني منج
ندى الي ماتت من الحيا : ولا يحرمني اياك ان شاء الله 
بعد مرور الساعات وصلو بس ماحسو بطول الطريق مع السوالف والضحك ....
وقفو عند الجمارك وطابقو وكل شي وصلو الكويت راحو لشقتهم
ندى قبل لا تسكر باب السياره يوم نزلت ناداها عبدالله : ندىىىىىىى
ندى : هلا 
عبدالله وهو يضحك: أحبج وغمز لها 
ندى في قلبها وانا بعد بس طبعا ما قالتها قالت: حبتك العافيه 
سكرت الباب عبدالله كان يتمنى يسمعها منها بس....؟؟؟



نزل الكل للشقه وارتاحو وتغدوا وعينوا خير والعصر بدو يتسوقون...
طبعا الكل مستانس وخاااصه الجده لان لها فتره ما جات للكويت وهي تحبها حتى الجد فهد كان اول دوووم يجي للكويت لان عنده معارف هناك ...
الحريم راحو للسوق اما الجد والجده فراحو يزورن معارفهم 
اليوم الي بعده قامو البنات والحريم من الصباح وراحو لسوق شرق يتسوقون بس الجده ماراحت قعدت مع دحومي لانها ماتبي تروح مجمعات تبي تروح سوق عادي<عاد تعرفون الجدات>> ... ويوم رجعو لقو عبد الرحمن وعبد العزيز موجودين قعدو مع بعض الحريم في جهه والرجال في جهه وسوالف وضحك والكل مستانس ..
العصر راحوا السوق المفتوح عشان الجده وطبعا استانست على الجلابيات والخرابيط الموجوده 
العنود وهم في السوق : امي فوزيه شرايج بالجلابيه هاذي خاطري اشتريها لام فواز 
فوزيه: ام فواز ما غيرها جارتي
العنود: ايه في غيرها 
فوزيه: انا شرتلها لا توصين حريص 
العنود: هههههه أي بس معليه بشتريها وعطيها اياها قولي لها من العنود 
الهنوف تهمس للعنود : وييي عز الله بتخطبج لولدها 
العنود: ههههههه والله تسويها 
المهم تسوقو الحريم خذولهم الجلابيات الي كل وحده احلى من الثانيه ... وحتى البنات .. 
طبعا ما قضو طول الوقت في السوق طلعو يتمشون ويحوسون في الكويت 
رجعو للخبر الجمعه في الليل طبعا كانوا تعبانين وهلكانين دخلو البيت رتبو الاغراض عقب كلن دخل غرفته يرتاااح وينام لان بكره دوااامات ..
دلال توها بتنسدح وتغمض عيونها تذكرت موعدها مع عبد اللطيف
راحت وفتحت النت ولقته موجود
دلال: السموووووووحه ادري تاخرت عليك
عبداللطيف: لاعااااااادي 
عبد اللطيف: حمد لله على السلامه 
دلال : الله يسلمك
تمو يسولفون نص ساعه وسكرت لانها كانت تعبانه 
العنود انسدحت على سريرها وفيها النوم ودها تدق على فيصل تسلم بس كانت تعبااانه بس خذت جوالها ورسلت لفيصل
أسأل عليك الليل وأقول وينك...وروحي وعيني يالغلا يسألونك... مرسال حب الأمس بيني وبينك.. والشوق ياخذني لمرسى عيونك.. أنت الوفي لان الوفى في يمينك.. ومن عادة الوافي أبد ما يخونك..
على طول فيصل دق
فيصل: الحمدلله على السلامه
العنود: الله يسلمك 
فيصل: شخبارج
العنود: بخير الحمد لله ..انت شخبارك
فيصل: والله بخير بس واحشتني سواليفج 
العنود: ههه وانا اكثر والله شخبار سهى 
فيصل : الحمد لله زينه 
العنود: والله اشتقت لها علمي فيها من يوم الثلاثاء 
فيصل بحنيه: واخو سهى ما اشتقتيله
العنود: هههههه الا حتى اخوها 
فيصل: اشوه بعد على بالي 
العنود: ههههههههه
فيصل : اموووت انا في الضحكه ...
العنود ياويل حالي :.تموت عشان ضحكه
فيصل: أي هاذي ضحكة العنود 
العنود: تسلم 
فيصل : اوكي دبه اخليج ترتاحين أنا بس حبيت اسلم عليج واسال عنج شكلج تعبانه 
العنود: سالت عنك العافيه .. أي والله احس اني دااايخه 
فيصل : يلا تصبحين على خيير 
العنود: وانتي من اهله 
فيصل : تعاااالي 
العنود: وشووووووووو
فيصل: ابس بوسه 
العنود: ههههههه صدق ما عنك سالفه يلا مع السلامه 
فيصل: مع السلامه ..
سكر فيصل وهو يضحك والعنود بعد كانت تضحك على هبال فيصل الي يوم عن الثاني ومكانته تكبر في قلبها ..
ورسل لها ..
لا تسألني وش كثر حبي يكون.. حبي ترى ما هو من اوصاف الغرام ..حبي لو تدري ياعمري جنون.. ماينوصف ما ينكتب مثل الكلام.. حب بناه الحب والقلب والعيون.. همسة غرام وخفقة القلب أنغام
قرت العنود الرساله وابتسمت وغمضت عيونها ونااااااامت 
الساعه 7 وربع الصباح ..
في المدرسه ..
سهى: اقول الهنوف شفيها العنود تاخرت لا يكون بتغيب
الهنوف: لا ما اتوقع توها غايبه الاربعاء بس تلقينها قايمه متاخر
الا العنود تدخل: السلام عليكم 
الكل: وعليكم السلام 
الابله: ها العنود ليش متأخره
العنود والابتسامه شاقه وجهها : ابله ما قمت الا متاخر وهاذي ورقه من الاداره 
الابله : طيب تفضلي 
العنود راحت قعدت مكانها وطبعا البنات الي تغمز لها والي تاشر والي تقول نورتي ومن هالكلام لان العنود هي الي مسويه جو في الفصل واذا غابت تروح الوناسه والهبال والفرفشه معاها 
سهى: تو الناس كان تاخرتي بعد
العنود: هههههه زين بعد لحقت على الحصه بالموت قمت
الهنوف: متى نمتي؟؟
العنود: اممم على الوحده
الهنوف: وفيج حيل بعد هالسفر ما تنامين ماشاء الله عليج
العنود: والله كنت دايخه بس قعدت ارتب اغراضي مالي خلق اجي والشنطه حوسه
سهى: يااعيني على الترتيب 
العنود: افااا عليج وحشتيني يالزفته 
سهى: والله انا اكثر ااربعاء لا انتي ولا الهنوف لاعت كبدي
الأبله: انتو يالثلاثي المرح بسكم كلااام 
العنود: ان شاء الله استاذه بس تعرفين الاربعاء غايبه ...
الابله خزت العنود ..
الهنوف: وجعووو ما تنعطى وجه
العنود: سكتي لا تسمعج 
سهى: اشششششششش


مرت الايام طبيعيه على الكل
يوم من الايام وكان محمد خلاااص مصر انه يفتح الموضوع مع جدته .. هو كان عارف ان سلمان مو في البيت .. وراح لهم 
محمد: السلام عليكم 
الكل: وعليكم السلام 
بدور: هلا والله بمحمد شخبارك 
محمد: الحمد لله انتي شخبارج 
بدور: بخيير 
محمد: امي فوزيه موجوده 
بدور: ايه موجوده في الصاله تفضل 
بدور حست ان محمد يبي شي او بيكلم امها في موضوع لان جيته مو على العاده حتى سلمان مو معه فما قعدت معهم ..
دخل سلمان على جدته وقعد يسولف ويتقهوى معاها عقب فتح معها الموضع
محمد: اقول يالحنونه 
فوزيه: امر 
محمد:ما يامر عليج عدو بس بغيت اكلمج في موضوع بخصوص سلمان 
فوزيه: شفيه سلمان
محمد: ما فيه الا العافيه بس ماودج تشوفين عياله 
فوزيه: الا مقطوع قلبي عليهم بس هو راضي 
محمد: اسم الله على قلبج واذا قلت لج أي راضي 
فوزيه : محمد انت تتكلم من صجك 
محمد: ايه يا امي شرايج تخطبين لسلمان 
فوزيه: وليش ما جا يقول والله كان اخطبله اليوم قبل بكره والف من تتمنى سلمان 
محمد: شوفي يمى سلمان فاتحني بالموضوع وهو قالي انه بيقولج بس يبي يلاقي الوقت المناسب فشراايج تخطبينله ونسويها مفاجأه له 
فوزيه طبعا فرحااانه : والله خوش فكره يابعد عمري ياسلمان 
محمد في قلبه الله يستر من ردة فعلك يا سلماان والله خوفي تعصب وتقلب الدنيا فوق راسي بس هذا الحل الوحييد عشان تبطل مصخرتك ..
محمد اتفق مع جدته انه السالفه ما تطلع لسلمان ويبونها له مفاجأه ...
فوزيه العروس كانت حاطتها في بالها من زمااان وكانت تتمنى انها ما تروح عشان اول ما يقولها سلمان انه بيتزوج تخطبها له ...
اوكي محمد الحين بدا في المهمه الي كان يفكر فيها من زماان .. كان خايف من ردة فعل سلمان بس الله يعيين 

من جهه ثانيه سامي كان راجع من عند صديقه الغااالي والعزييز عليه زياد وكان مررره متضايق وشايل الدنيا على راسه من الخبر الي سمعه ...
دخل البيت وراح قعد عند البركه وهو يفكر ...
جواهر خذت لها علبتين ببسي وبطاطس ليز كبير وطلعت بره عشان بتقعد هي ورفعه عند البركه ..
كان النور مسكر وما توقعت ان احد موجود وجايه وهي تغني اغنيه راشد وعبد المجيد ..
ياصاحبي وشفيك قاعد لحالك ...... وليش انت متغير ومشغول بالك 
صارحني قاسمني عناك وهمومك .... ما اطيق اشوفك متعب الهم حالك 
حطت الاغراض فوق الطاوله وتوها بتروح تفتح النور الا...
وش دراج ان الهم متعب حالي 
جواهر صرخت 
سامي: اششششش 
جواهر لفت وجهها عليه : سامي
سامي: ايه سامي
توها بتروح تفتح النور الا جاها ومسكها من يدها قلبها قام يدق وهي خاااايفه 
جواهر: ابي افتح النور لا يجي احد ويشوفنا 
سامي: ويعني 
جواهر: سامي لو سمحت 
سامي: تصدقين ودي اخذج بعييييد عن الدنيا كلها واهاجر فيج ما ابي ولا احد ويانا ابي انسى كل همومي والي معور قلبي 
جواهر حست بالغصه : اسم الله على قلبك 
سامي خذ نفس عميييق : جواهر تاكدي ان مهما صارلي راح أضل أحبج ومستحيييل احب غيرج وسامحيني على كل الي سويته فيج ترك يدها وتوه بيطلع الا راحت تركض فتحت النور ونادته 
سامي لف وجهه والشحوب كان مالي عيوونه ومبين ان هموم الدنيا كلها عليه ..
جواهر يوم شافته بالشكل هذا غرقت عيونها : سامي فيك شي 
سامي ابتسم لها : هو بس شي 
جواهر: طيب قولي يمكن اقدر اساعدك 
سامي : يا بعد عمري انتي لا تحاتين ان شاء الله كل خيير بس ادعيلي 
جواهر : هزت راسها بالإيجاب 
سامي ابتسم وطلع ...وهو طالع الا رفعه قدامه سلمت عليه ورد السلام وسالت عن احواله ودخلت 
رفعه: الله الله حبيب القلب عندج 
جواهر لفت وعيونها مغرقه 
رفعه وهي متخرعه : شفييييج
جواهر قعدت : ما ادري احس ان سامي فيه شي 
رفعه: ما فيه الا العافيه 
جواهر: شفتيه وهو طالع 
رفعه: أي 
جواهر: بذمتج هذا ما فيه الا العافيه 
رفعه: ........هو قالج شي 
جواهر : أي..... _ وقالت لها ..

ما بقى على الإختبارات النهائيه الا 3 أسابيع ..
الاسبوع الجاي هو حفل التخرج حق العنود والهنوف في مدرستهم وكانو مشتطين وخايفين .. 
حتى دلال كان حفل تخرجها في نفس الاسبوع بس قبل العنود والهنوف بيومين ..
في نفس الاسبوع دقت فوزيه على اهل البنت الي بتخطبها لسلمان وردو لها الخبر بس باقي يروح سلمان ويشوف عروسته وتصير الخطبه رسميه الكل كان يدري الا سلمان طبعا الكل مستانس ان سلمانو بيتزوج الا محمد الي كان خايف من ردة الفعل ..
اليوم الاثنين هو حفل تخرج دلال الي حضره امها وجدتها ..وكانت مرره فرحاانه ومستانسه حتى كرموها لانها من المتفوقات وهي الطالبه المثاليه رجعت وهي مستانسه والكل فرح لها وكانو مسوين لها البنات حفله صغيرونه يعني كيكه وخرابييط والهنوف والعنود كلموها وباركو لها ...
بكره الثلاثاء بيروحون يخطبون لسلمان وهو الى الان ما يدري عن شي وكانو متفقين مع محمد يقوله ..
يوم الثلاثاء في الجامعه كانو قاعدين يتقهوون هو ومحمد ....
سلمان كان مستانس ويستهبل محمد خاايف ومبين عليه
سلمان: يااهووو انت شفيك هاليومين مو عاجبني ..
محمد: ولا شي
سلماان: مو علينا قول شفيك
محمد يطالع سلمان بقول وعلى الله هنا قدام الناس ماراح يسوي شي : بقولك بس لا تعصب 
سلمان : الله يستر مدام فيها لا تعصب 
محمد: وعد ما تزعل ..
سلمان : وعد .. وانا اقدر 
محمد: طيب قوم معي في السياره بقولك 
سلمان: والمحاضره 
محمد: الشباب يقولون ان الدكتور غايب 
سلمان: ابركها من ساعه يالله مشينا 
محمد خذ سلمان وراح معه للكورنيش وهم في السياره 
سلمان: يالله ياخي ذليتنا متى بتقول 
محمد: سلمان امي فوزيه خطبت لك واليوم بتروحون تشوفون البنت 
سلمان: ههههههههههههه يالله عاد تبي تلعب بأعصابي قول 
محمدوعلامات الجد في وجهه: سلمان قاعد اتكلم معك من جد
سلمان: لا عم 
محمد لف عليه: سلمان والله العظيم ويطالع في عيونه أنا ما قاعد امزح معاك 
سلمان حس ان جسمه تشنج لان محمد حلف وما يحلف الا اذا كانت السالفه جد ..
سلمان بهدوء حتى محمد ابد ما كان متوقعه : من قالها تخطب لي
محمد: انا
سلمان : ليه؟؟
محمد: لمصلحتك
سلمان: منو قالك تدور على مصلحتي .. أنا طلبت منك
محمد: لا بس انا ما سويت كذا الا لمصلحتك 
سلمان لف على محمد:محمد اذا تبي مصلحتي من جد كان ما سويت كذا 
محمد: ......................
سلمان: محمد انت من جدك خليت امي تخطب لي وانا اخر من يعلم جايني نفس اليوم وتقولي ... منو الي بيتزوج انا والا امي 
سلمان الى الان كان ماسك نفسه : بذمتك انت تشوفني حق زواج انا وجه تحمل مسؤليه تبيني اظلم بنت الناس معي ..طيب على الاقل قلت لي قبل ماتخطبون مو كذاااا
محمد: ....................
سلمان: شفيك ساكت ما تتكلم لوانا سويتها فيك بترضى شنو راح يكون ردة فعلك هاااااااااااااه ماترد _ وهو يصارخ_ 
محمد يمكن كان مكبر الموضوع بزياده هو خاف انه ينحرف مع البنات الي هو معهم لانه كان عارف عمه زييين ... بس مهما يكون الشيطان حي وما مات ..وهو ما سوى كذا الا يوم شاف سلمان تمادى ...
سلمان : زوااااج ماراح اتزوج ورح قول للبنت انك انت الي بتتزوجها...
محمد: سلمان انت..
سلمان قاطعه: وديني لعند سيارتي بسرعه 
محمد: ترى اليوم بيروحون يخطبونها
سلمان: وانا شعلي تحمل نتايج غلطتك روح انت الي شوفها 
محمد الحين توهق هو عارف ان سلمااان مستحيييل يتراجع عن رايه زين منه انه ما صرخ وسوى لها دوشه بين الاهل 
وهم في طريقهم لمكان السياره 
سلمان : محمد انت ليش سويت كذا 
محمد قام يتكلم مع سلمان ويفهمه ليش 
بعد ما وصله لسيارته وسلمان طول الطريق وهو يفكر في الموضوع وشلون ينقذ روحه من الورطه الي حطها فيه محمد 
في المدرسه على نهاية الدوام كانت العنود وسهى وأسيل واقفين بره يستنون سياراتهم وريم كانت واقفه بعيد عنهم مع وحده من صديقاتها.. سهى جاها فيصل وراحت 
بقت العنود وأسيل وهي من ذاك اليوم الي شافتها بالرياض وهي مو طايقتها 
العنود في قلبها : الله يعين 
أسيل: اقول العنود
العنود: هلا 
اسيل: تعرفين فيصل اخو سهى 
العنود عارفه تعليقات اسيل ومتعوده عليها وتقول في قلبها حلو درينا: شفييه
اسيل: تعرفين نهى 
العنود: تعرفين فيصل تعرفين نهى شنو شايفتني 
اسيل : يمه كلتينا انا ما قلت شي 
العنود: انزين أي نهى 
اسيل : نهى ما غيرها ال في ثالث 5 
العنود : ايه شفيها 
اسيل : تقول انها تعرف فيصل وتكلمه 
العنود قلبها انقبض يوم سمعت هالكلام بس سوت روحها مو مهتمه : فيصل أخو سهى 
اسيل: ايه اخوها 
العنود: عادي شباب يجي منهم اكثر 
اسيل : لا والمشكله تحبه 
العنود لا شعوري : وهو يحبها 
اسيل: ما ادري بس ما اتوقع تقولي انه يقولها يحب وحده ثانيه 
العنود: اجل ليش تكلمه وقاطه روحها عليه 
اسيل : وانا شدراني لا والمشكله قايل لها ان اسمها العنود وانها ويانا في المدرسه ...
العنود عصبت بس حاولت انها ما تبين حق اسيل : والله انه قليل الادب وقوي عين بعد
اسيل : غريبه سهى ما تقولج
العنود: وسهى وش دخلها ؟؟
اسيل: اخوها .. تعالي العنود لا يكون انتي 
العنود: وه اسم الله علي فال الله ولا فالج هذا الي ناقص بعد لا ياعمري انا لا اعرفه ولا عمري شفته اللهم اذا جا ياخذ سهى من المدرسه بس ..
اسيل: يمى كلتينا انزين احنا ما قلنا شي 
العنود : اوكي سيارتي جت يالله مع السلامه
اسيل : مع السلامه


العنود ركبت السياره وهي تفكر بالي قالته لأسيل وشلون اندفعت بوجهها يوم قالت لها انها يمكن انتي .. 
الحين انا مو الي قاعده اسويه غلط وعارفه انه غلط ومستمره عليه بعد واكبر دليل اني عصبت يوم قالت لي اسيل وهالزفت لايكون قايل لها اني انا الي يكلمها العنود حست بالغصه وتحسفت قد شعر راسها على الي سوته ..
وصلت العنود بيتهم وطلعت فوق وقالت لامها انها ما مشتهيه تتغدى وطلعت غرفتها وهي متضااايقه من الي سمعته ...

سلمان دخل للبيت والجده كان عندها خبر من محمد انه قال لسلمان.
اول ما ادخل كان الظهر قريب للعصر البيت كان هادي ومافيه الا هي تستناه 
اول مادخل نادته راح سلم عليها وحب راسها 
فوزيه: انا خبري الي بيخطبون له يستانس مايزعل 
سلمان بطناز: المفاجأه مأثره علي 
فوزيه تحسبه يتكلم جد: يالله انك تطول بعمري واشوفك معرس واشيل عيالك يارب 
سلمان حز في خاطره وهو يشوف امه تدعي يابعد عمر يايمى بس والله ماني مستعد اني اتزوج في قلبه يقول كذا 
سلمان: الله يعطيج طولة العمر يمى لا تقولين كذا 
فوزيه: خلاص تجهز ان شاء الله اليوم بتروح تشوفها وانا متاكده انها بتعجبك 
سلمان حب راس امه وابتسم وطلع فوق لغرفته وانسدح على السرير وهو مو عارف وش يسوي ماقدر ينام راح صلى العصر ورجع وهو مو عارف شيسوي قاعد طول الوقت في غرفته دخلت عليه بدور وبارت له وهي اكثر وحده كانت مستانسه له ..سلمان حاول انه ياخذ الموضوع من الناحيه الايجابيه بس مو قادر يحس روحه مو قد المسؤليه ..(سلمان في قلبه) ليش مو قدها على الاقل افتك من هالبنات الي باطين كبدي واستقر زي الناس وبعدين امي خاطرها تشوف عيالي وخلاص انا السنه ان شاء الله متخرج والوظيفه جاهزه الشركة تستناني بس ... وقعد يفكر في الموضوع لين المغرب ..
المغرب دق محمد على سلمان ...
سلمان رد: الو
محمد: هلا السلام عليكم
سلمان: وعليكم السلام
محمد: شفيك
سلمان: متشقق من الوناسه من قدي بروح اشوف خطيبتي بعد شلون تبيني اكون
محمد: تطنز 
سلمان بدون نفس: متى بتجي
محمد: وين اجي
سلمان: وان شاء الله تبيني اروح اخطب بروحي
محمد: جدي وابوي وعمي معاك
سلماان وهومنقهر: محمد لا تخليني أعصب عليك اكثر 
محمد: يعني بتروح تشوفها
سلمان: أي بروح وعقب بقول ما عجبتني ومواقف زي كذا مرره ثانيه لا تسويها
محمد استانس ان سلمان وافق يروح يشوفها بس : طيب اذا عجبتك
سلمان: لو كانت وش اقول..... تذوب الصخر ماراح تعجبني
محمد ابتسم: ههههههههه عاد انت الي بتصبر 
سلمان: هههههه لا تخاف علي بس اصبر علي لا ارد لك الصاع صاعين 
محمد: زعلت
سلمان: لابس انقهرت كان ودي اعجنك ربك ستر وشغلت عقلي 
محمد:اوكي يلا انا اجهز واجيك
سلمان : استناك يلا سلااام 
سلمان قام وحلق دقنه وخذ له دش وتكشخ وهو قاعد يشوف نفسه في المرايا تخيل روحه معرس جات على باله رفعه انها تكون العروسه تذكر شكلها يوم العيد وابتسم ..
محمد دخل عليه: حرام عليك بتموت البنت وعقب بترفضها 
سلمان :بسم الله 
محمد : ايوه بعد الاخ سرحااان في وشووو 
سلمان : ههههههه فيها ويغمز له 
محمد: هذا الي ماراح يوافق 
سلمان: والله تصدق محمد فكرت في الموضوع 
محمد والابتسامه شاقه وجهه : مواافق
سلمان بطناز: هههههههه أي وافقت 
محمد: والله عندي احساس انك بتوافق
سلمان: أي احلم 
طبعا ماأحد كان يدري ان سلمان بيرفض الا محمد وسلمان...
راحو بعد العشا لاهل العروس عشان يخطبونها رسمي ويوم دخلو وقعدو.. سلمان كان مستغرب لان البيت بيت بو سالم جارهم قال في قلبه حركااات والله وخاطبين لي من الجيراان بس منو البنت ..
سلمان يهمس لمحمد: تعااال منو هي 
محمد وهو متفاجئ: ما ادري 
سلمان يسال ابوهوهو يبتسم: يبى من هي البنت؟
فهد لف وجهه على ولده وخزه خزه لان الوقت مو حق طناز 
جاء بو سالم وولده علي الي هو ابو العروس ومشعل وحمد <<عرفتوها>> وقامو يتكلمون ومن كلامهم عرف سلمان ان علي هو ابوها بس يا ترىى هي ميين والله اني خوش معرس حتى اسم زوجتي مب عارفه 
اووو كيفها عاد انا الي يشوف بوافق الحين هي في هالبيت لا يكون ...
ويقطع تفكريه محمد: سلمان يلا رح شوف البنت 
سلمان : خااايف 
محمد: مالت عليك رح بس عاد لا تقزها تراك بترفض 
سلمان : ابتسم وراح 
دخل الغرفه ويستنى العروسه وهو يفكر شلون شكلها طيب اذا حلوه ليش ما اوافق وماشاء الله عليها بنت ناس يكفي انها من بنات بو سالم ...
انفتح الباب دخلت هي وابوها واخوها حمد وكانت منزله راسها للأرض 
حمد ينغزها : ارفعي راسج
سلمان رفع رااااسه وانصدم...

معقوووله هي 
رفعه في قلبها: والله ما ارفعه هذا الي ناقص حطت الصينيه الي كانت بيدها وطلعت 
حمد والابو لفو على سلمان
سلمان ابتسم ويغمز لحمد: عااادي 
سلماااان متشقق من الونااااسه ماكان متوقع انها رفعه ابد.... بس ما شافتني ليش على طول طلعت لايكون ماتدري زيي والا مغصوبه ..
دخل سلمان والابتسامه شاقه وجهه وقال لابوه اتفق على كل شي الحين 
فهد ضحك على ولده: الله يوفقك 
وصدق اتفقو على كل شي وحدوو الملكه الي بتصير بعد شهر ...
طلعومن هنا وسلمان خذ محمد وشرد من هناااا
سلمان وهو في السياره: محممد امووووت فيك 
محمد ميت من الضحك: عجبتك
سلمان: لا بس طلعت احبها وانا ماادري
محمد وهو يزيد في ضحكه: الله 
سلمان: وجع لييش تضحك
محمد هههههههه: على هبالك ماسرع تحبها هاه عسى عجبتك
سلمان: تدري منو ؟؟
محمد: مييين؟؟؟
سلمان: رفعوووه الي تخانقت معها يوم في البر حق
محمد: لاتقووووووووووووووول
سلمان والابتسامه شاقه وجهه : والله 
محمد فرح من كل قلبه لسلمااااااااان والحمد لله انها عجبته وطلعت الي كان يتمناها بعد :مبروووووووك يالعم
سلمان وابتسامته ما فارقت شفاته: الله يبارك فيك عقبالك يااارب 
ومن الوناسه راح يفحط<< ما ينلاااااااااام ههههههه
الكل استانس ان سلمااان وافق وكان طاير من الفرحه وفوزيه شافت فعيونه الفرحه الي كانت تتمناها واصلا كانت متوقعتها لان هي واثقه من اختيارها ..
رفعه الي الى الان وهي ما تدري من هو .. هي ما كانت رافضه قالت لامها ان الشور شوركم انتو ادرى بمصلحتي ويوم دخلت عشان يشوفها مارفعت حتى راسها لانها كانت مستحيه ..
طلعت سألوها هاه عجبج ..طبعا ردت ..ولافكرت حتى اشوفه ..
اليوم الاربعاء وهو يوم تخرج الهنوف والعنود وسهى بعد في المدرسه كانوا مرره مستانسين وكان الحفل ولا اروع لابسين عبايات التخرج والورد الجوري الاحمر على راسهم وكل وحده احلى من الثانيه والدنيا مو واسعتها من الفرحه ..
بعد ماقرأ القران وانقالت كلمة المديره عقب طلعو بنتين والقو كلمه للامهات كانت في غااية الروعه ابكت عيوون الامهات بعدهم طلعت العنود والقت كلمة الخريجات نيابة عنهم لجرأتها ولروعة القائها الي كانت تتميز به بعد ها بداو ينادون بأسماء الطالبات الخريجات ووحده وحده تنزل من فوق المسرح والتصفيق والتصفير لها ......و كل وحده راحت تسلم على امها...
سهى تمنت ان امها تكون حيه وتشوفها وهي متخرجه من الثانوي دمعت عيونها بس مرت ابوها الي كانت في مقام امها ما قصرت لمتها وحتى صاحت يوم شافتها... العنود والهنوف حسو بصديقتهم وكانو معها طول الوقت ...
كانت كل وحده فيهم في قمة الوناااااسه ومره فرحانين وطلعو الصديقات تعشو مع بعض بنات الشله طبعا بعد موافقة أهلهم ....
الساعه 2 في الليل 
جواهر كان كل تفكيرها بسامي من اخر مره شافته وشلون كان متكدر وزعلان كانت واقفه عند شباكها الا تشوف سامي طالع ومعه شنطه (كبيره حقت السفر) ومعه أخوه نايف وكان يسلم عليه ..فتحت الشباك تحاول تسمع شي ..بس ما سمعت الا سامي وهو يقول : لا تخاف علي وطمن الوالده والاهل كلهم وانا راح ادق عليك اذا وصلت وسلم على جواهر 
هي يوم سمعته يقول كذا نزلت تحت وهي تركض وعيونها تتطاير منها الدموع 
جات وهو كان يلم أخوه نايف ونايف كان يصيح لانه اكثر وااحد متعلق في اخوه ..
يوم شافها نايف بعد عن سامي غمز له وابتسم وراح .. لف سامي وجهه يوم شاف جواهر ابتسم وراح وقرب عندها
جواهر: وين بتروح؟؟
سامي: بسافر
جواهر : وين؟؟
سامي خذ يده ومسكها: جواهر لا تخافين علي انا مضطر اسافر هالسفره وهي لمصلحتي ولا احد يدري عنها غير نايف وانتي ..
جواهر: طيب خذني معك ماابي اتعذب أكثر كافي السنين الي راحت 
سامي ما قدر يستحمل ونزلت دمعه حاره من عيونه : يعني انا الي ماراح اتعذب بترك ديرتي وأهلي وحبيبتي .
جواهر: اذا تحبني من صدق لاتروح..
سامي: ما اقدر لازم اروح صدقيني اني مضطر وبعدين اذا رجعت راح تعرفين ليش وماراح تلوميني 
جواهر: طيب متى بترجع؟
سامي: ماادري على حسب
جواهر : لا تطول
سامي : ان شاءالله ... تامرين بشي 
جواهر الغصه حبست صوتها وماقدرت تتكلم بس هزت راسها بالنفي 
سامي قرب من جنبها اكثر واكثر هي حست ان جسمها قام يرجف لانه قريب منها توها بتبعد عنه الا مسك ذراعها وهمس في اذنها أحبج .. 
جواهر حست بالغصه مو قادره تتكلم ولا قادره تتحرك جبست في مكانها ..
بعد عنها وراح وروحها من هذيك الساعه راحت معه ... 

العنود راحت مع العنود لبيتهم وعلى اساس بتنام معها وهم في الغرفه فوق السرير العنود كانت متربعه وحاطه مخده فوق حضنها وقاعده تلعب في شعر الهنوف الي كانت منسدحه على المخده الي بحضنها ..
العنود: الله اليوم من احلى الايام في حياتي يكفي انه يوم التخرج تصدقين كنت اتمناه من زمااان
الهنوف: الله يتمم علينا عقبال ما نخلص الاختبارات والنسبه السنعه
العنود: اااميييين والله بحط كل جهدي في المذاكره وان شاء الله بجيب النسبه الي اتمناها 
الهنوف: ان شاء الله عاد ادعيلي معاج 
العنود: لا تخافين اصلا انتي دايما مقرونه معي يعني أي دعوه اقول وللهنوف لا تخافين 
الهنوف: يا قلبي انتي والله الشاهد حتى انا 
العنود: هنووف اذا تزوجتي مو تنسيني وتلهين بزوجك ترى ما اصبر يمر يوم ما اسمع صوتج 
الهنوف: هههههه لا تخافين ياخوفي انتي الي تتزوجين وتخليني 
العنود: أي لا مووول حمود يخليج .. الله الهنوف ونااسه تصيرين زوجة أخوي 
الهنوف مغمضه عيونها : ادري وناااسه يعني لا تخافين بتقابليني 24 ساعه 
العنود: وانتي بتسكنين عندنا 
الهنوف: اجل تبيني اقعد في بيت بروحي واخليكم ... عنووووود لايكون ما تبيني 
العنود تطقها على جبهتها 
الهنوف: أي 
العنود: احنا ما نبيج الا هاذي الساعه المباركه بس نسوي لكم جناح انتي وحموود عشان تاخذون راحتكم بعد يقعد يتغزل فيج قدامنا
الهنوف استحت وحمر وجهها : الي يشوف الحين انخطبت والا صار شي اقول خل نستحي على وجيهنا مو كأنا مصخناها 
العنود: ههههههه توها تحس ... انا من زماان حاسه بس قلت احلم وياج شوي 
الهنوف نقزت من مكانها وصارت مقابله العنود: ايا الخايسه صدق ما تستحين 
العنود: هههههههههه امزح معاج 
الهنوف: خوش مزح والله 
العنود: اقول انسدحي زيين 
الهنوف: شنسدح ما بقى شي على الفجر 
خذت العنود المخده وحطتها وراها ومدت رجولها وقامت تطالع السقف 
الهنوف: الي ما خذ عقلج يتهنى به 
العنود خذت نفس : تدرين الهنوف 
الهنوف: وشو؟؟
العنود: بعد ماقالت لي اسيل عن فيصل تحسفت قد شعر راسي اني كلمته قعدت افكر بأبوي وحمود وعبد الله والكل لو درو عني ... وقبل كل شي يعني هم ما قصرو معاي ليش سويت كذا ؟؟
الهنوف: نزوه ويمكن فضول ,,
العنود: والله ما ادري بس استحقرت عمري اتطنز على الناس وانا مثلهم 
الهنوف: العنود لا تقولين كذا انتي ما سويتي شي والحمد لله الكلام الي بينكم ما تعدى كلام الاخو مع اخته 
العنود: هذا الشي الوحيد الي كان محببني في فيصل يعاملني كأني اخته 
الهنوف : ما اتوقع
العنود: مو مهم اهم شي اني انا معتبرته مثل الاخو بس ولو السالفه على بعضها غلط 
الهنوف: حطي حل لهالموضوع ترى ما يصلح الي تسوينه اليوم دق عليج وانتي كله مطنشه لازم تتفاهمين معاه انتو ما تخانقتوا عشان تحقرينه 
العنود: بس احس مالي وجه اكلمه 
الهنوف: خليها اخيره وتفاهمي معه
العنود: هذا الي بيصير ان شاء الله الله يقدرني 
الهنوف: ان شاء الله 
اذن الفجر قامو صلو وعقب ناموا ...
*****
الكل مو عارف ليش سامي راح يسافر وكذا فجأه بدون اسباب الوحيد الي كان يدري نايف عشان كذا كان مقدر الوضع ..
اليوم الي بعده قالهم نايف وطبعا انصدموا وعصبو الام قامت تبكي وصارت حاله في البيت 
نايف قالهم انه سافر بس ما يدري وين ولا ليش ...
الله يعينهم شلون صارت حالتهم وخاااصه امه



هالأسبوع مر وكلن منشغل بالأختبارت الي في الجامعه والكليه بدت اختباراتهم أما الي في المدارس فيتجهزون لها العنود والهنوف ودلال كانو غايبين أخر اسبوعين حق المراجعه عشان يذاكرون وكانوا حاطين كل جهدهم في الدراسه الهنوف والعنود وسهى احيانا كانوا يتجمعون ويذاكرون مع بعض ويخططون مع بعض وكل وحده تسأل الثانيه ..... ومنها ياخذونها ترويح عن النفس ..
اليوم الخميس الساعه12 في الليل 
العنود خلاص كانت مذاكره مادة السبت ومراجعتها وكانت متطمنه من ناحيتها لانها ذاكرتها زيين ....
بعد هالمذاكره دخلت الحمام وخذت دش طلعت وصلت لها ركعتين دعت فيها لنفسها وكل صديقاتها ...
انسدحت على سريرها ... وقامت تفكر اذا خلصت هالاختبارات وش راح تدخل أي قسم وش بتسوي وخلاص النوم على وشك انه يراودها الا يدق جوالها وتشوف ان المتصل فيصل حطت الجوال على الصامت .. وقعدت تفكر شنو راح تقوله هي من بعد ما قالت لها أسيل السالفه وهي متغيره على فيصل وما ترد عليه او انها ترد وتقول له مشغوله وتتعذر له بالمذاكره ..
سهى كانت تدري بالي بين العنود وفيصل وكانت تعرف اخوها فيصل وهباله مع البنات وهي قايله للعنود من قبل بس كانت تعرف ان العنود تعتبر فيصل مجرد أخ فقط لا غير بس المشكله فيصل شنو كانت العنود بالنسبه له ....
خذت نفس قوي ورفعت الجوال...
فيصل: الو
العنود: الو
فيصل: هلا والله 
العنود: اهلييين 
فيصل: كيف الحال
العنود: بخير الحمد لله ..وانت ؟؟
فيصل: الحمد لله .. وينج شهالغيبات من زمان عنج ..
العنود: والله تعرف المذاكره شاغلتني والامتحانات على الابواب ..
فيصل: بالتوفيق ان شاء الله 
لحظة سكوووت ...
العنود: فيصل
فيصل: ياهلا
العنود: فيصل انت تعزني؟؟
فيصل: وهذا سؤال تسألينه يالعنود انا مو بس اعزج أنا ..
العنود قاطعته: تكفيني المعزه ... والي يعز انسان يخاف عليه صح ؟؟
فيصل وهو مستغرب من لهجة العنود: أكيييد بس وش قصدك 
العنود: فيصل انت تشوف الي انا أسويه باني اكلمك صح ؟؟
فيصل غمض عيونه وخذ نفس : وش طاري هالسؤال عليج
العنود: جاوبني وبكل صرااحه 
فيصل: لا مو صح..
العنود: طيب مدام انك تعزني وتخليني اسوي شي مو صح شنو تسمي هذا؟؟
فيصل سكت: العنود انتي شفيج؟
العنود والعبره خانقتها : ولا شي .. فيصل بذمتك كم وحده في مدرستي قايل لها انك تكلمني؟؟
فيصل وهو بادي يفقد أعصابه : ولا وحده 
العنود: فيصل عن الكذب_قالتها وهي مو حاسه_
فيصل: انا اكذب ..؟؟
العنود: انا مو قصدي انك كذاب ..بس انا يا فيصل محترمتك ومقدرتك ومعزتك عندي زي اخوي _ هي يوم قالت كذا فيصل حس ان كل شي رااااح كل شي توقعه الا هذا الشي _ الصراحه انصدمت يوم جاتني وحده من البنات وقالت لي ان فيصل اخو سهى يحب وحده في المدرسه اسمها العنود وقالت لي البنت لا يكون انتي ؟؟..
فيصل وكان معصب من كلام العنود : وش رديتي عليها 
العنود: طبعا قلت لها اسم الله علي هذا الي ناقص في ذيك الساع استحقرت نفسي اسوي شي وانا اعرف انه غلط ولا بعد اقول اني ما اسويه وانا اسويه 
فيصل: طيب وش دراج ان العنود الي أحبها هي انتي يمكن اقصد وحده ثانيه ما في العنود في المدرسه الا انتي..
العنود لا شعوريا عيونها غرقت ونزلت دموعها كرهت نفسها بذيك الساعه وتحسفت على كل لحظه كلمت فيها فيصل ...
فيصل ظل ساكت شلون يقول كذا وهو يحبها العنود الحين بتتأكد انه لعاب هوماكان يقصد بالي قاله بس كلام العنود صدمه وما كان متوقعه وعور قلبه ...
................ ظلو الأثنين ساكتين نص دقيقه...................
فيصل : العنود انا ..
العنود وهي تمسح دموعها : فيصل اسمعني اول شوف انا ما نكر اني غلطانه وكلن يدري ان الي قاعد نسويه غلط بس الحلو ان نعترف بالغلط ... وانا اعترف بغلطي اني كلمتك بس اتمنى الي صار بينا ما يطلع وتقدر الأخوه الي كانت بينا ونفترق وكلن محترم الثاني يمكن انا توقعت اني انا العنود الي كانت تقصدها البنت لاني انا اكلمك فتوقعت هذا الشي على العموم صدقني اني اذكرك بكل خير مهما يكون يوم من الايام وسعت صدري وضحكتني وكنت معي مثل الأخو واكثر وطيبه قلبك الي ما ادري شقول عنها ..
فيصل وللمره الثانيه يحس ان العنود تجرحه بالكلمه هاذي : اوكي العنود مدام هذا قرارج انا ما راح أغصبج صدقيني انج غاليه وعزيزه علي والي يمسج بكلمه كأنه ماس اختي سهى وصدقيني ان غلاتج من .... وسكت...
العنود: ادري مستحيل اجي غلاة سهى مهما يكون هي اختك وانا ..
فيصل يقاطعها: وانتي حبيبتي
العنود صنمت وما عرفت شتقول وحست الدنيا كلها ضايقه فيها من قال هالكلمه لا مستحيييل :.......
فيصل: العنود يمكن تحسبيني اني اكذب عليج بس صدقيني من أول مره يوم سويت لج المقلب وانتي شاغله بالي .. انا ما انكر اني كلمت بنات قبلج ويمكن في الفتره الي كنت اكلمج فيها والبنت الي قلت لها اني احب وحده اسمها العنود هي عندكم وانا قلت لها لان ما بغيتها تتعلق فيني و وانا قلبي ما يحبها ولا لها مكانه فيه ولا كان ودي أضرها وقلت لها لان من جد ما كنت ابي الا انتي وكان ودي اقول للعالم كله بغلاتج ... 
العنود: ...................
فيصل: اوكي ما بي اطول عليج شدي حيلج في الأختبارات وهالله الله بالنسبه الي تبيض الوجه 
العنود خنقتها العبره ومو قادره تتكلم بكلمه وحده ودموعها تسيل على خدودها أربع أربع 
فيصل : العنوود وينج؟؟
العنود وصوتها واضح عليه الصياح: معاك
فيصل : العنود لا تزعليني عليج يلا امسحي دموعج مو اول مكالمه دموع واخر مكالمه دموع _قالها وقلبه يعوره على الكلمه_<<اقصد اخر مكالمه >>
العنود تذكرت اول مره كلمته فيها وضحكت..
فيصل: ايوه خليج دوووم كذا العنود الي الابتسامه والضحكه ما تفرق وجهها 
العنود: انا اسفه فيصل وسامحني اذا اخطيت عليك
فيصل: مسموحه يالغاليه وانا الي اسف ومهما تسوين مثل العسل على قلبي عادي 
العنود: تسلم
فيصل: الله يسلمج يالله تامريني بشي 
العنود: سلامتك 
فيصل : الله يسلمج مع السلامه 
العنود: مع السلامه 
وظل كل واحد حاط اذنه على السماعه يستنى الثاني يسكر
فيصل : يلا سكري 
العنود: انت اول انا دايم اسكر قبلك
فيصل: طيب لا تغيرين عادتنا وخليها زي ما هي 
العنود: اوكي 
فيصل : العنوووووود
العنود قالتها بشوووق: لبيييييييييييه 
فيصل ابتسم لانه يحب هالكلمه واااجد: بشتاقلج 
العنود: تشتاق لك العافيه 
فيصل : اوكي يلا 
العنود: مع السلامه وعلى طول سكرت وحطت راسها فوق المخده الي ملتها بدموعها ..وفيصل الي ضاق خلقه يوم عرف ان العنود تعتبره مثل اخو لا اكثر




جا السبت والبنات حالتهم حاله اول يوم في الاختبارات الابلات مرو عليهم وقامو يهدونهم 
دخلو القاعه كل وحدة سمت بالله وتوكلت عليه وبدت تحل الأسئله ..

مو لازم أقول شلون مرت الأسبوعين عليهم كانت حالتهم حاله كله في المذاكره العنود ما صارت تنشاف ترجع من المدرسه تنام لها ساعتين او ثلاثه وتقعد في غرفتها مع كتابها الى الساعه 12 عقب تسكر الكتاب وتنام وتقوم الساعه 3 الفجر وهذا حالتها طبعا امها وابوها دوم يجونها للغرفه ويشوفونها اذا تبي شي أولا 
وهاذي كانت حالت الهنوف ودلال بعد حاطين كل جهدهم في المذاكره ...

الحمد لله مرو الاسبوعين وكانو أثقل اسبوعين مرو بشكل بطيئ على بنات الثانويه العامه وعلى الكل مثل البرق ما حسو فيها ...
يوم الأربعاء بعد ما طلعو البنات من القاعه .. وكانو في قمة السعاده وفي نفس الوقت زعلانين 
فرحانين انهم خلاص خلصو هم المذاكر والاختبارت ..
وزعلانين لانهم بيتفارقون ..أيام الثانوي ايام مافي احلى منها البنات هبال ووناسه وكلهم مع بعض ومقالب وخناق وحوسه مع المدرسات وهرب من الحصه وأشياااء وأشيااء كثيييره عاد كل وحده وذكرياتها ..

عنود كانت حالفه تطلع كل حرتها يوم الاربعاء ويا صديقاتها جابوا بلونات وبخاخات وطبعا اطباق وخراااابيط وقعدو يستهبلون ... 
قبل ما يطلعون كل وحده قامت تودع الثانيه لانهم بيتفرقون وما يدرون الدنيا تجمعهم مره ثانيه والا لا 
العنود كل ما سملت على وحده عطتها مصاصه وبطاقه المصاصه هذيك الحمرا الي على شكل قلب والبطاقه كان مكتوب فيها 

زمان أول احس انه زمان ما عليه قصور 
نحب ونخلص النيه وتجمعنا محبتنا 
زمان ما فيه لاغيبه ولا حتى نفاق وزور 
ياليته بس لو يرجع ونسترجع طفولتنا 
صغار وقلوبنا بيضه نعيش في عالم محصور 
صحيح صغار في التفكير لكن ما علينا قصور
نخطط نكسر اللعبه وتسعدنا شقاوتنا 
نروح المدرسه بدري ونضحك داخل الطابور 
نحاول نزعج العالم في روحتنا وجيتنا 
وعشان نأخر الحصه نخبي علبة الطبشور 
نشاغب بس في الاخر تميزنا برائتنا 
نحب الضحك والهيصه نحب النط فوق السور 
نفرفش ليه ما نفرفش مدام الضحك عادتنا 
ولكن دارت الايام وبان الخافي والمستور 
وصار الهم متعلي على قمة سعادتنا 
كبرنا وصارت الدنيا تصف احزاننا بالدور 
تهدينا الألم والهم غصب عن عين رغبتنا 
تعبنا من بلاوينا أحد ضايق وأحد مقهوور 
كلن غارق بهمه وفي الاخر تشتتنا 
وانا ما اقول غير الي ياليت ان الزمان يدور 
ويرجع للورى فتره نعدل وضع عيشتنا 

محبتكم المرجوجه الي مستحيييل تنساكم : العنود 
وكاتبه تحت اسمها : ولو نفترض عني يقولون مرجوج ..... قل دايم الطيب تجي فيه رجه 

لان دايم كانوا يسمونها المرجوجه على هبالها بس الكل كان يعرف بطيبة قلبها الي مالها مثييل .. 


سهى رجعت للبيت طبعا غير عادتها رجعت شوي متأخربعد الهبال الي صار مع البنات مالقت احد في البيت اسئلت الشغاله قالت لها ما ادري وانها ما شافتهم من الصباح ..
سهى استغربت .. دقت على مرت أبوها وقالت لها انهم في المستشفى أبوها شوي تعبان وودوه المستشفي 
وانهم الحين راجعين ....
سهى كانت خايفه لان ابوها في اخر الايام كان تعبان وااجد وهو اصلا مريض بالقلب ..
دقت سهى على فيصل وطمنها ..
ابوها جاه ضيق تنفس الصباح بعد ما طلعت على الساعه 7 ونص تقريبا وعلى طول ودوه للمستشى هو كان في حالة غير مستقره بس ما حبو انهم يضايقون سهى وطمنوها على حالته ..سهى من التعب ما نامت امس راحت لغرفتها وخذت لها دش وناااامت ..

سلمان كان مستانس لان ملكته يوم الاثنين الجاي الا متشقق << هذا الي ما يبي يتزوج>> وطبعا الحبايب ذبحوه بالاتصالات بس يا انه مايرد او يسكر الجوال او يرد ويقول مشغول وسفط كلن راح وما بقى الا ليلى الي كانت تحبه من جد .... أما رفعه فكانت تستعد وهي الى الان ما عرفت انه سلماان ...
وجواهر الله العالم فيها كانت دوووم تفكر في سامي وتسأل عنه نايف وهو يطمنها... و سامي كلم امه وطمنها عنه لان نايف قاله انه تعبت كثثيير ..

العنود قامت على نهااية العصر بعد ما تنشطت كلمت الهنوف وقالت لها تجيها وقالت لها انها بتكلم سهى وتقول لها 
دقت العنود على سهى ماترد ... دقت على البيت ما ترد ... فرسلت لها ..
عقب دقت على دلال بس اعتذرت لها لانها بتروح عند صديقتها 
جا المغرب الهنوف جات وسهى مالها حس لا دقت لا رسلت ولا شي
الهنوف : دقي على البيت يمكن يردون
خذت العنود السماعه ودقت ولا احد يرد: ما في احد يرد 
الهنوف: غرييبه
العنود: يمكن طلعو .
الهنوف : ما ادري يمكن ...
العنود : الا تعالي وشو بتلبسين في ملكة عمي سلمان 
الهنوف: هذاك التايور الي شريته من الكويت 
العنود: السماوي
الهنوف: ايه ..وانتي
العنود : والله ما ادري ما بعد قررت بس اذا نزلنا بكره السوق بشوف اذا ما لقيت شي بلبس من الي شريتهم من الكويت 
وقعدو يسولفون ...
تقريبا الساعه 11 في الليل راحت الهنوف لبيتهم طلعت العنود فوق غرفتها شافت جوالها لقت فيه رساله من سهى ( اسفه العنود ماانتبهت لجوالي لاني كنت في المستشفى مع أبوي تعبان ) 
العنود خافت ودقت عليها ردت سهى وقالت لها العنود واستها وقالت لها ادعيله وان شاء الله يقوم بالسلامه ووصتها اذا قام تتصل فيها ...
العنود ضاق خلقها عشان خاطر سهى صديقتها واختها الغاليه وظلت تدعي لابوها يقوم بالسلامه ..
يوم الخميس العصر ....
طلعت فاطمه وساره مع بناتهم للسوق عشان يقضون لملكة سلمان لانهم كانوا لاهيين في الاختبارات وما جهزوا لها .......
.يوم الجمعه كانت الكل متجمع في بيت الجد كالعاده وطبعا الحريم كان اغلب سوالفهم عن ملكة سلمان وعرس ندى ومنى الي ما بقى عليهم شي ... 
العنود: عمي حركاااات بتتزوج من قدك يالمعرس والله بنشتاق لك 
بدور: وانا بخليه يطلع من البيت كان اموت أصلا ما اقدر على فرقاه 
سلمان: احم احم 
الهنوف: هههههههه والله بنشتاق لخناقكم
سلمان: ومن قالج بنوقف 
العنود: ههههههه فديتك عمي لا تتغير اذا تزوجت 
سلمان: انا بتزوج وحش عشان اتغير شفيكم علي
ريم: نحبك
سلمان: ادري .. والله حتى انا احبكم بعدين لا تخافون ما راح اطلع البيت شكبره وما فيه احد بجي انا وزوجتي وبنقعد معاكم 
العنود: صدق عمي ؟؟
سلمان : ايه صدق 
الهنوف: طيب واذ العروس تبي بيت بروحها
بدور: رفعه طيبه وما اتوقع بتخالف 
العنود تلف وجهها على بدور وهي مستغربه : أي رفعه 
سلمان: زوجتي
العنود والابتسامه شاقه وجهها : رفعه ما غيرها 
بدور: أي ما غيرها 
الهنوف : ولاتقوولون 
بدور : الحين ما قالو لكم امهاتكم 
العنود : قالو انها من بيت بو سالم جاركم بس ما توقعناها رفعه 
الهنوف: وناااسه 
العنود : تغمز لسلمان: والله وعرفت تختار 
سلمان رد لها الغمزه وهو فاهم شتقصد: افا عليج 
من جهه ثانيه الساعه 7 المغرب رفعه كانت تسولف مع نوف وجواهر في غرفتها 
جواهر: الله يا رفعوو بعد كم يوم بتصيرين ملك لزوجك 
رفعه: شدعوه هو بيشتريني عشان يملكني .. بعدين تو الناس عقب يومين الملكه 
نوف : الا تعالي شسمه 
رفعه تطالع نوف وهي تضحك : عاد تدرين .. والله ولا ادري شسمه 
جواهر ونوف ميتين من الضحك
جواهر : بعد يومين بتملكين ولا تدرين اسم زوجج 
نوف : صدق انج نكته يا بنت عمي 
رفعه: انقلعي هذا الي بقى نويف تطنز على يلا ذلفي 
نوف وهي طالعه من عندهم : من غير مطرود انا بنزل اجيب لي ببسي حد يبي شي 
جواهر +رفعه: لا
طلعت نوف ..



جواهر : انتي من صجج ما تدرين وشو اسمه
رفعه: اجل اتغشمر معاج انا أي من صجي ..تعالي امي قالت لي انه من عايلة بو عبد العزيز جارنا 
جواهر : لايكووون...
ويقطع سوالفهم صوت الجوال 
رفعه: او الطيب عند ذكره هاذي العنود_ وترفع_ هلا وغلا 
العنود: هلا بزوجة عمي 
رفعه وعلااامات التعجب على وجهها : توني بعد بكره بملك كلتوني بعدين تعالي أي عم ؟؟
العنود: بعد في غيره عمي سلمااان خطيبج ولا تزعلين (تقصد خطيبج مب زوجج )
رفعه وكان احد صاب عليها ماي باااااااارد قعدت متجبسه وفاتحه عيونها بس سوت روحها تدري عشان ما تفشل عمرها
العنود: شخبارج شمسويه ولا تسالين يالقاطعه والا كل هذا شاغلج عمي
رفعه: ههه لا شدعوه بس تعرفين لهيت باختبارات الجامعه عاد احنا قبلكم عقب قعدت اجهز للملكه وخبصه تعرفين الا تعالي شسويتي في الامتحانات ان شاء الله زين
العنود: والله الحمد لله بس نستنى النتايج نهايه الاسبوع الله يستر 
رفعه : الله يعين ان شاء تطلع وتفرحين فيها اتذكر العام انا على اعصابي 
العنود: أي والله احس اني بموووت ابي اعرف 
رفعه: يالله هانت المهم خلصتو اختبارات 
العنود : أي والله اوكي حبوبه لا اطول عليج ان شاء الله نشوفج في الملكه انا حبيت بس اباركلج
رفعه : الله يبارك في عمرج عقبالج يالغاليه تسلمين 
العنود: الله يسلمج مع السلامه 
رفعه: مع السلامه .. جواااااااااهر 
جواهر: هاه شفييج ما خليتيني اكلمها 
رفعه : تدرين من طلع 
جواهر : مين 
رفعه : سلماااان
جوااااهر: حلللللللللللللفي 
رفعه : والله هذا العنود داقه تبارك ..
جواهر: هههههههههههههه والله ما عمري شفت وحده مثلج والله انج نكته 
رفعه: الا مسرحيه مو بس نكته .... بعد زين اني عرفت والا كان تورطت يوم الملكه كان اشوفه واتخرع 
جواهر: تخيلي يغمى عليج
رفعه: ههههههه تكتب في التاريخ والله 
جواهر: هههههههههههه في تاريخ العائله وانتي الصادقه 
رفعه: والله انج ما تستحين تطنزين علي بعد اسم الله علي ..
جواهر: هههههههههههه توها تحس الاخت 
رفعه: نشووووف اذا جاء سعيد الحظ شنو بتسويين 
جواهر في هاللحظه اختفت الابتسامه من على وجهها على طووول 
رفعه: امزح امزح تطنزي عادي بس لا تضيقين خلقج ما احب اشوفج زعلانه 
جواهر ابتسمت ابتسامه حزن وخذت نفس قوي : الله يرجعه بالسلامه 
رفعه: اميييييين 
رفعه انصدمت من عرفت الي بتتزوجه سلمان بس فرحت من قلبها لانها كانت تحس انها تميل له ..

مر اليومين بسرعه والحمد لله ابو سهى طلع من الحاله الي هو فيها وراحت العنود مع ابوها يزورونه وطبعا كانت مخبره سهى من قبل وكانت تدعي ربها ان فيصل ما يكون هناك والحمد لله ما كان موجود ..

جا يوم الاثنين واليوم كلن مختبص بشكل مو صاااحي خاااااصه بدووور لان ملكة اخوها الغالي سلمااان
وسلمان اهو الثاني مرتبش ...
بعد العشا الكل كان جاااهز وراحو بيت العروسه انزفت العروسه وشافها سلمان الي كان طاااير من الفرحه والابتسامه ما فارقت وجهه طول اليوم وكان شكله روووووعه يطيح الطير من السما كل البنات تخبلووو عليه 
بعد ما قصو الكيك ولبسها الشبكه ولبسته الخاتم طبعا قعد وياها على انفراد بس رفعه كانت تعرف سلمان وجرائته وكانت مستحيه مرره فدخلت معها واااحد من البزران ..
وهم قاعدين في المجلس بروحهم وطبعا سلمان باط كبده هالي مرتز معاهم 
سلمان: مبروووك
رفعه: الله يبارك فيك
سلمان: شخبارج
رفعه: الحمد لله وانت شخبارك؟
سلمان: دامج قدامي بعد شلون تبيني اكون ..
وتوه بيقوم يقعد جنبها وشاف الولد 
سلمان: شسمك حبيبي؟؟
الولد: بندر..
سلمان: شرايك تروح تجيبلي ماي 
بندر: هذا الماي قدامك 
رفعه: ضحكت
سلمان: عاجبج انه فشلني هاه بس اوريج .... عندكم بقاله 
بندر: أي 
سلمان: اتحداكم اصلا انتو ما عندكم بس احنا 
بندر: والله عندنا تبي اجيبلك ببسي 
رفعه ميته من الضحك على سلمان 
سلمان: طيب روح جيبلي عشان اصدقك 
بندر : ما عندي فلوس 
سلمان :المشكله بوكي مو معاي _ ويدخل يده في الجيب _ لحظه خذ هذا كل الي عندي في جيبي وعطاه عشرين ريال 
بندر: البيبسي بريال 
سلمان: لاحوووول خذ العشرين كلها لك 
بندر :شكرا بروح اجيب الببسي واجي وطلع 
رفعه والى الان مو قادره تمسك روحه من الضحك على الي سواه سلمان 
سلمان لف على رفعه وغمز لها : اعجبج 
رفعه بغت تمووووت من غمزته وفي قلبها ياربييييي يهبل ونزلت راسها 
سلمان: قام وجلس جنبها : امووووت انا في الي يستحون 
وقعد يسولف معها ساعتين تقريبا وبالموت طلع وعطاها رقمه 

اما البنات داخل فكانوا مستانسين ضحك وسوالف ورقص وعلى الساعه 12 طلعو المعازيم وكلن رجع لبيته...

اليوم الثلاثاء طلع ابو سهى من المستشفى وكان قاعد في بيته منسدح على السرير الي حاطينه له في المجلس عشان الرجال الي يجون له ...
الظهر كان قاعد ومعاه ولده فيصل وسهى ..
فيصل كان سرحان بالعنود اااااااااه شقد انا مشتاق لج شهر ولا ادري عنج شي .. 
يقطع تفكيره ابوه: اقول فيصل 
فيصل: هلا يبى امر
بو فيصل : مايامر عليك عدو ياولدي بس بغيتك في موضوع 
فيصل: امر يبى ..
سهى: اوكي انا اخليكم 
بوفيصل : تعالي حتى انتي ابي رايج فيه ..
سهى: ان شاء الله 
بو فيصل : فيصل انت خلاص خلصت دراستك هالسنه وماشاء الله عليك خلاص عارف امور الشغل في الشركه زين ..
فيصل: بفضل الله ثم بفضلك يبى 
بو فيصل: ودي اشوفك معرس ياولدي 
سهى في قلبها يااربي ليش خليتني اكون في هالموقف وقعدت تراقب فيصل ..
بوفيصل يكمل كلامه : وانا كلمت عمك في موضوع خطبتك لبنته ووافق واشاء الله اول ما اقوم بالسلامه نروح نخطبها لك ..
فيصل حس قلبه انقبض يوم ابوه جابله هالطاري وماوده يقوله شي ويضايقه ..
فيصل: انت قوم لنا بالسلامه يبى وان شاء الله ما يصير خاطرك الا طيب ..
بوفيصل: تسلم ياولدي بس خاطري اشوف عيالك قبل ما اموت
فيصل: بعد عمر طويل يبى 
بوفيصل: وانتي سهى شرايج في بنت عمج مي 
فيصل يطالع في سهى ..
سهى : والله ما ادري يبى الشور لفيصل هو الي بيتزوج
فيصل في قلبه يابعد عمري اختي 
بوفيصل: عاد فيصل وين بيلاقي احسن من بنت عمه مي ..




جا الأربعاء والكل على اعصابه العنود والهنوف راحو بيت جدهم من الظهر وطبعا ريم معهم يبون يضيعون الوقت عشان ما يحاتون النتايج ..
جا اللليل وهم على اعصابهم وقاعدين على النت فاتحين الموقع يستنون النتايج وكل وحده تدعي جات الساعه 12 وجا وقت تنزيل النتايج وطقت الساعه الي كانت في الصاله طن طن طن طن 12 مره 
ريم : الله يعين حشا كان احنا سندريلا 
العنود سكتتها بخزه خلتها تنظم 
الكل هدووووووووء 
اول ما دخلو السجل حق دلا غمضت عيونها 
بدور الي كانت قاعده تطلع النتايج : الله يستر 
اول ما شافو النتيجه
بدور:97 
دلال : وااااااااااااااااااااااااااااااااي الحمد لله يارب ومن الفرحه قامت تصيح وتلم العنود والهنوف ودانه وريم والكل من الفرحه وباااااست بدور على خدها 
بدور: خديييييييييييي ابييييييه 
دلال: هههههههههه من الفرحه 
ياعمري ماتنلام علمي يهد الحيل ..
الهنوف: يلا دوري 
بدور : يلا حطت الرقم وسمت بالله 
الهنوف حاطه يدها على وجهها وتدعي 
بدور: 98،50% ياااااااااااي الهنوف 
الهنوف : الحمد للللللللللللللللللللللله ياااااارب 
العنود تلم الهنوف : تستاهلين يالغاليه مبرووووووووك 
والكل قام يسلم ويبارك لها 
العنود: يلاااا ما بقى الا انا ما اصبر بسرررعه 
بدور: ان شاءالله حطت الرقم وقعدو ينتظرون 
العنود: ياربي والله اني تعبت يارب ياارحم الراحمين هلكت واناادرس يارب فرحني يارب استر يااارب 
بدور: العنووووووووود نسبتج 
العنودمغمضه عيونها : يلاااااااااااااااااااااااااااااا
الهنوف : كللللللللللووووووووش 
ريم: وااااااااااي 99 %
العنود نقزت من مكانها : وااااااااااااااااااااااااااااااااي الحمد لله لك يااارب وتلم الهنوف ماني مصدقه الحمد لله يااارب 
وقامت تسلم على الكل 
وكل وحده دقت على امها وقالت لها وراحت ونقزت لجدتها ولمتها 
فوزيه: مبروك يابناتي الله يجعلكم دوووم فرحانين الحمد لله 
بدور: حركاااات العنود انا ما جبتها 99 ماشاء الله عليج
العنود: ههههههه اعجبج هلكت وانا اذاكر حولت عيوني من هالكتاب 
الكل كان فرحان نتايجهم كلهم حلوه مرتفعه الحمد لله ..
العنود خذت الجوال ودقت على سهى ...
في بيت سهى ..
سهى كانت طالعه فوق تبشر ابوها بنجاحها ونسبتها الي كانت فرحانه فيها ..
فيصل كان تحت على الكميوتر لان هو الي طلع نتيجتها ..الجوال كان فوق طاولة الكمبيوتر دق الجوال فيصل يوم شاف اسم العنود حز خاطره كان وده يرد بس يسمع الو بس خاف انها تزعل او يحرجها وقام ينادي سهىىىىىىىى سهىىىىىىىى 
سهى وهي نازله من الدرج : نعم نعم هذاني جايه 
فيصل: الجوال _ ومد لها _ 
سهى خذت الجوال وعلى طول رفعت وكانت متاكده انها العنود: الووووووووو
العنود: هلا وغلا باركيييييلي 
سهى: مبرووووووووووك ها كم 
العنود: 99
سهى: مبروووووووووووووووك كلللللووووووش ياقلبي والله تستاهلين 
فيصل قلبه متحقرص ووده يعرف كم ..
العنود : الله يبارك فيج ياقلبي وانتي 
سهى: ما تتوقعين انا ما صدق انا الي ما عمري فتحت كتاب جبتها ماادري شلووون
العنود: قولي ماشاء الله ترى ما ينظل المال الا صاحبه هاه كم 
سهى: ماشاء الله 93 
العنود: زييييييييييييييين مبروووووووك يالدبه والله تستاهلين زين الحمد لله 
سهى: والله ما توقعتها اعلى شي قلت يمكن 89 بس الحمد لله تعالي والهنوف 
العنود : حتى هي الحمد لله 98،50% ودلال 97%
سهى: ماشاء الله عليها دلول يالله الحمد لله جابت هالنسبه وهي علمي الله يوفقها 
العنود: اميين اوكي حبوبه سلاامي للكل عاد لازم نشوفج في هالمناسبه ..
سهى : ان شاء الله ابشري يلا الغاليه سلمي على البنات مع السلامه 
العنود : مع السلامه 
فيصل قام من على الكرسي وقعدعلى الكنب قدام التلفزيون وسهى تطالع فيه وهي تضحك تحسه متحقرص مو قادر يتكلم لان العايله الكريمه موجوده 
فيصل سكت وسكت بس ما صبر: ها كم جابت صديقتج 
سهى: اممممممم العنود والا الهنوف والا دلال 
فيصل: رافع حواجبه ويطالعها بنظره وده يذبحها 
مرت ابوها : ياحليلها العنود كم جابت 
سهى: ما شاء الله عليها 99 
فيصل ابتسم وقال في قلبه :الحمد لله يارب مرت ابوها: ماشاء الله الله يوفقها
سهى: أي والله تستاهل العنود

كان الكل مستانس ومتشقق من الوناسه البنات راحو طلعو الكيكه الي كانو شارينها ويالخرابيط وقعدو سهرو عليها ... ونامو في بيت جدهم
فيصل صبر وصبر وصبر بس ما قدر راح رسل للعنود..(ألف مبرووووووووك والله فرحت لج من قلبي )
العنود قرأت الرساله وابتسمت بس مارسلت له وفرحت انه تذكرها وبارك لها ...


الخميس قعدو الساعه 9 غصب عنهم عشانهم في بيت الجده ومستحيييل تخليهم يناومون فطرو وعينوا خير عقب كلن رجع بيته ..
الجمعه والبنات متجمعين في بيت جدهم...
العنود: بناااات ان شاء الله على نهايه الاجازه بسوي حفلة تخرج ...
بدور: وليه نهاية الاجازه 
العنود: بس لان الحين ما راح يمدي صديقاتي مو كلهم بيكونون موجودين بعدين ابي اجهز لها زييين والا شرايكم الهنوف ودلال 
الهنوف: والله كيفج
العنود: شنو كيفي نبي نسويها مع بعض 
دلال: تصديقين فكره
العنود: تو الناس 
الهنوف: والله خوش فكره 
تمو البنات يسولفون ..
منى عرسها بعد اسبوعين وبعده بأسبوع عرس ندى ..
مرو هالاسبوعين بسرعه ولا احد حس فيهم قبل العرس بثلاثةأيام البنات راحو للمشغل عشان يقيسون الفساتين 
العنود : هاه شرااايكم
ريم : الله يجننن العنود 
العنود: ثانكس .. ها يمى خالتي حلووو
فاطمه (خالتها) : الا يهبل يكفي انج انتي الي لابسته 
ساره : أي حلوو
العنود: الا وين الهنوف 
تطلع الهنوف :انا هنا 
العنود: الله الله حركااااات يجنن
ريم : الي يشوف يقول توام
العنود: عن الشلخ شجاب لجاب طبعا انا احلى 
الهنوف: مالت عليج هايمى زيين 
فاطمه : أي زين لا تخافين 
الهنوف: اشوه حتى المقاس زين مو واسع
العنود: الله يغربل هالاختبارات خلتج تضعفين صرتي عوود
الهنوف: لا تحطميني جسمي حلووو
ريم: ما عليج منها يهبل جسمج اجل هي الدبه 
العنود: انا دبه 
ساره: بسكم فشلتونا قدام الله وخلقه... ريم خلص فستانج 
ريم : أي راحت تجيبه



جا فستان ريم وقاسته وطلع تمام ..
العنود والهنوف موديلاتهم مثل بعض كانت عباره عن تنوره لونها سكري القماش الطايح شيفون وعند الخصر كله خرز لونه وردي بدرجاته ومتنثر على التنوره كلها من فوق ويبدا يقل من تحت وطبعا كان طويل ويسحب .. فوقه بلوزه كات كلها خرز نفس الخرز الي متناثر على التنوره بس كانت البلوزه كلها مشكوكه باللون الوردي بدرجاته كان الفستان ناااعم وحلو ويناسبهم كبنات ..
اما ريم فكان لون فستانها تركواز ...

مرو الثلاث الايام وجا يوم العرس منى الكوافيرا جاتها للبيت وكانت معها امها وجدتها وبدور ودلال هم جابوا الكوافيرا للبيت عشان يقعدون مع منى اما الباقي فراحو للمشغل وعلى المغرب الكل كان جاهز تقريبا راحو للأستديو وصورو ..
الساعه 9 كان الكل في الصاله مرتبشين وطق ووناسه وماشاء الله كل وحده أحلى من الثانيه ..
رفعه وبنات عمها جاو وكملت الوناسه .. 

الكوشه كانت على الطراز القديم كلها سعف وتحتها رمل متناثر وفيه زي اللمعه الذهبيه والخلفيه كأنها ليل وفيها نجوم والكرسي الي قاعده عليه الي هو داخل هذا البيت الي كله خزف وسعف كرسي خشب كبير وملفوف حوله زي الجبال كان الشكل مره حلو حتى الطاولات كانت الاغراض الي عليها زي التراث كان الشكل روووعه واستانست عليه الجده فوزيه واااجد...
المهم الساعه 11 زفو العروسه سكرو كل اللمبات ( النور) الي في الصاله وسلطو نور على العروسه بس وكان في النور زي اللمعه وزي الفراش الي يتطاير لونه ذهبي كان شكله روووعه ...كانت تتمشى فوق الجسر ووراها رزان وشهد كانو لابسين فساتين زي بعض لونها ذهبيه بس حلوه ناااعمه وشكلهم زي الفراشات وماسكين في يدهم شموع ... وحتى منى كان فستانها ابيض وفيه تطريز بسيط بالذهبي .. وهي تتمشى كان في مؤثرات صوتيه زي الريح وشعر ينقال عليها .. وكانت قدامها المصوره 
وقفت فوق المسرح ولفت وجهها على الناس فتحو اللمبات وبدا الطق ... والكل قام يكبر ويلولش لها 
قعدت على الكرسي والبنات كانوا حواليها والي يرقص والي يجي يبارك لها ..بعد ساعه تقريبا دخلو المعرس الي هو فارس وطبعا الحريم تغطو .. وصل لعند الكوشه وقعد جنب منى وتصوروا ..طبعا التلولش والخبصه والتعليقات لازم تكون موجوده ..
وهم طالعين كانت نفس الدخله نور على المعرسين وشعر وداع لهم وان الله يحفظهم ويسعدهم وزي كذا...
عقب المعرسين راااااحو الله يحفظهم والمعازيم جا وقت عشاهم وراحو تعشو والي طلع طلع والي قعد وكمل سهرته رقص ووناسه مع البنات لين الفجر ... 
اليوم الثاني في بيت الجده الكل طالع وداخل يبارك لها ويعطيها هدايا العروس الي ما قدرو يجون للعرس 
كانت الصباحيه في الليل لان الكل كان تعبان وهلكان ما ناموا الا على الفجر مافيهم حييل تكون الصباحيه عزيمة غدا فخلوها على العشا ..
الفجر الساعه6الصباح الطيارة بتطير ... هي وفارس كانوا متفقين يروحون يومين لمكه عقب تروح معه للجبيل بيتها يقعدون كم يوم وبعد ما تحضر عرس ندى الي كان في نهايه الاسبوع راح يسافرون 
منى سلمت عليهم من الليل لان راح تروح المطار مع زوجها فارس الفجر على الساعه خمس تقريبا ..

العصر في بيت الجد كانت قاعده بدور وأمها في الصاله يتقهوون 
فوزيه : اقول يمى بدور 
بدور: امري يمى 
فوزيه : ام جاسم داقه علي اليوم 
بدور: أي ام جاسم يمى 
فوزيه : ام ساره فاطمه حريم اخوانج 
بدور: ايييه عرفتها ..شخبارها 
فوزيه: الحمد لله بخير وعافيه تسال عنج 
بدور: سالت عنها العافيه ... خير شفيها داقه انا شفتها معاج في عرس منى 
فوزيه: أي هي مو داقه عشان منى داقه عشانج 
بدور مستغربه: عشاني ليش ؟؟
فوزيه: تبي تخطبج لولدها طلال 
بدور بلعت ريقها : ........ ساكته .......
فوزيه : شفيج ساكته ما تتكلمين 
بدور: شقول يمى 
فوزيه: والله يابنيتي لا تقولين شي الحين فكري زين ورديلي خبر أنا قلت لابوج ولاخوانج وطبعا يكفي انه ولد بوجاسم والكل يعرفه وما عليه كلام والحمد لله شغلته زينه وما يعيبه شي واهله خوش ناس واحنا ويكفي ان اخوانج مناسبينهم ...
بدور عاد انا هاذي السالفه الي ما اطيقها : ان شاء الله يمى افكر وارد لج خبر بس لا تستعجلون علي 
فوزيه: ام جاسم متمسكه فيج وقالت عطيها وقت تفكر زي ما تبي 
بدور: ان شاء الله يمى ..

وهذا بدور انخطبت الحين بس ياترى بتوافق اولا بدور متعوده على امها وابوها والبيت والمناقر مع سلمان وبس تجي في بالها أي فكره انها تبعدها عنهم ترفضها بشده ... فكيف انها تترك البيت بالكل وتطلع منه كا ن هالشي صعب على بدور بس هاذي سنة الحياة ...

ابو سهى الحمد لله استرد صحته واكثر من الاول وكان خلاص ناوي يروح بكره يخطب بنت اخوه لفيصل وفيصل مو عارف هل يرفض ويزعل ابوه وكان خايف على ابوه لانه توه طالع من المستشفى والدكتور قال حاولو انكم تجنبونه أي شي يكدر خاطه او يخليه ينفعل لان يضر صحته .. وفي نفس الوقت ما يقدر ينسى العنود وحبها الي في قلبه ولا قاله لاي احد حتى سهى الي هي اقرب الناس له ..




اليوم بو سهى مقرر انهم يروحون يخطبون لفيصل ... سهى كانت حاسه بفيصل بس ما كان بيدها شي 
راحت له الغرفه وطقت الباب 
فيصل : ادخل 
سهى وابتسامه على وجهها : اهليييين 
فيصل يرد لها الابتسامه بس كانت ابتسامه باهته : هلا والله 
سهى: شخبارك
فيصل: الحمد لله 
سهى: شفيك زعلان هذا وجهه واحد بيروح يخطب اليوم 
فيصل لف عيونه عليها وشافت الحزن كلله فيها : تدرين سهى والله اني ما وافقت الا عشان ابوي لاني خايف عليه ..
سهى: لا فيصل لا تقول كذا والله مي حبوبه وتستاهل كل خيير ويكفي انها تحبك 
فيصل: تحبني ؟؟
سهى: أي تحبك وميته عليك بعد ..
فيصل : حبتها العافيه بس انا ا احبها 
سهى انصدمت : فيصل انت شقاعد تقول 
فيصل قرب لسهى وحط عيونه بعيونها : سهى ما في احد يفهمني غيرج لا تحاولين تقنعيني بالموضوع انا بتزوج مي عشان ابوي فقط لا غير وبحترمها كبنت عمي وما اتوقع اني راح احبها ..
سهى: كلهم يقولون واذا تزوجوا تشوفهم ميتين على حريمهم 
فيصل: هذولا الي قلبهم في الاصل ما يكون في احد 
سهى وهي حاسه بالي راح يقوله فيصل: وانت فيه أحد 
فيصل خذ نفس : ايه فيه 
سهى: أقدر أعرف منو ؟؟
فيصل بعد عن سهى وراح وقعد فوق سريره : يعني تسوين نفسج ما تدرين ؟؟
سهى بتردد: العنود 
وقبل لا يرد فيصل دق جوال سهى ..
سهى: الطيب عند ذكره ورفعت ..فيصل على طول وجهه نظراته لسهى 
سهى: اهليين 
العنود: هلا والله 
سهى: كيف الحال 
العنود: بخير وانتي شخبارج 
سهى : الحمد لله 
العنود: ها وينج من زماان عنج ما نسمع حسج 
سهى: والله لاهيين ها ما قلتيلي شخبار منى بعد العرس 
العنود: هههه الحمد لله زينه يلا عقبال ندى عاد مالي دخل تجين يعني تجين 
سهى: ان شاء الله قلت لابوي ووافق وحتى امي بتجي 
العنود: زييين اشوه ونااااسه 
سهى: وناسه وبس 
العنود: تعالي اليوم عندج شي 
سهى: ليش 
العنود : بنروح مع امي وخالتي الراشد قلت امر عليج ونروح نسوق ونتعشى مع بعض 
سهى: ويييي حاسفه والله ودي بس .._ وتطالع فيصل _
العنود: بس وشوو عندج طلعه كنسليها 
سهى: هههههه حلوه ذي كنسليها لابس اليوم بنروح بيت عمي
العنود: لا حقه عليهم تعالي بس خل نستانس 
سهى: اصلا حتى انا مالي خلق اروح بس مضطره 
العنود: ليه عندهم عزييمه 
سهى: ياليت لا 
العنود: أجل 
سهى : بنروح نخطب 
فيصل يوم قالت سهى كذا نزل عيونه وخذ نفس عمييق ويقول في قلبه _ ما ادري يالعنود خطبتي راح تعني لج شي اولا _
العنود: تخطبون ؟؟؟ لميين 
سهى: نخطب مي بنت عمي حق فيصل 
العنود يوم قالت كذا سهى لا شعوري الابتسامه والفرحه الي على وجهها اختفو وحست قلبها يعورها وغصه في حلقها بس ما حبت تبين لسهى : صدق مبروووووووك ياحليله فيصلو بيتزوج 
سهى أي كانت مستغربه من ردة فعل العنود : الله يبارك فيج ان شاء الله عقبالج
رفع فيصل وجهه لسهى الي كانت تطالعه ...
العنود: تسلميين أجل اذا كذا معذوره هذا فيصل الغالي يالله بالتوفيق ان شاء الله وباركيله نيابه عني 
سهى: ان شاء الله 
العنود: بس هااااا 
سهى: وشو؟؟
العنود : أنا أول المعزومين على العرس 
سهى: ههههه والملكه بعد 
العنود: هههههه اوكي اخليج الحين عاد خل نشوفج قبل العرس 
سهى: ان شاء الله على خير 
العنود: يلا مع السلامه 
سهى: مع السلامه 
سكرت سهى وابتسامه على وجهها : العنود تبارك لك 
فيصل : تصدقين سهى كنت ناوي أول ما تخلصون اختباراتكم أقولج تسألين العنود اني لو خطبتها بتوافق اولا 
سهى حست ان قلبها انقبض من الي قاله فيصل : العنود تستاهل كل خير بس مابيدنا شي كل شي قسمه ونصيب 
فيصل : الله يكتب الي فيه الخير 

العنود من جهه ثانيه قامت تفكر بالي قالت لها سهى حطت راسها على المخده وقامت تتذكر فيصل وهباله ويوم البر والسوق وكل المواقف الي صارت لهم وابتسمت وتذكرت اخر مكالمه بينهم يوم يقولها وانتي حبيبتي غمضت عيونها ونزلت دمعه حااره كانت طالعه من قلبها الله يوفقك يا فيصل ويسعدك 
العنود ما تدري ليش حز في خاطرها يوم قالت لها سهى انهم بيخطبون لفيصل هي صدق كانت تغليه وتعزه بس ما عمرها فكرت انها تحبه او شي من هالقبيل فتحت الدرج وخذت head phone حقها وحطت السماعات في اذنها فتحت الراديوا الا تسمع 
فقدتك يا اعز الناس فقدت الحب والطيبه 
على طول سكرت المسجل وطلعت بره غرفتها ..
بعد العشا راحو للسوق وهناك قالت للهنوف كل شي .. ومن جهه ثانيه فيصل واهله راحو يخطبون وطبعا البنت كانت موافقه لان زي ما قالت سهى مي كانت تحب فيصل ...



مرو هاليومين على خير ورجعت منى من مكه سلمت على اهلها وراحت زارت أهل زوجها عقب راحت لبيتها في الجبيل ..
أول ما دخلت للبيت 
منى: الجبيل مرره هاديه ما في احد في الشوارع 
فارس: انا اول ما جيتها كنت أقول كذا بس خلاص تعودت على الهدوء 
منى قامت تدور في البيت كان حلو ومرتب بس طبعا كان ناقصه أغراض كثيييره كان بيتها دورين قامت تدرور في الطابق الي تحت الي كان فيه مجلس وحمام تابع له للرجال وصاله كبيره ومطبخ ومفتوح على المطبخ غرفه الي هي غرفة الطعام وكان فيه حمام ثاني غير حق الرجال .. 
طلعت فوق كان فيه صاله صغيرونه و3 غرف فاضيه غير غرفتها دخلت الغرفه وكان فارس توه طالع من الحمام بعد ما اخذ دش 
منى والابتسامه على وجها: نعيما 
فارس: الله ينعم عليج حبيبتي ..هاه عجبج البيت 
منى: أي ماشاء الله واسع بس مو كأنه كبير علينا 
فارس : هههه سويتي استكشاف.. شتقولين انا الي كنت قاعد فيه سنتين بروحي بس ما اعرف الا المطبخ والصاله هذا أكثر قعداتي فيه 
منى: عاد الحين انا وياك ماراح تقعد بروحك ان شاء الله 
فارس ابتسم وقرب جنبها : ان شاء الله ان ربي يقدرني واسعدج وباسها على جبينها 
منى: وانا بعد 
فارس :انزين قومي تجهزي عشان نطلع نتعشى 
منى : ان شاء الله 
فارس كان من النوع الهادي وتقدرون تقولون تقريبا نفس طبايع منى يعني حاله حال نفسه وكان مرررره طيب وحنون وهذا الشي الي خلى منى ترتاح له أكثر ..

مر هالاسبوع بسرعه واليوم عرس ندى وعبدالله ...
في بيت الجده وكلهم كانوا راجعين من المشغل وطلعو فوق يلبسون دلال قعدت تسولف مع جدتها وتوها بتطلع الا يدق التلفون رفعت دلال التلفون 
دلال: نعم 
عبداللطيف: السلام عليكم 
دلال: وعليكم السلام 
عبد اللطيف: مين 
دلال: انت الي مين 
عبداللطيف : انا عبد اللطيف 
دلال تفشلت: هلا والله 
عبداللطيف: دلال 
دلال : نعم
عبداللطيف في قلبه الحمد لله انها رفعت هي : شخبارج
دلال: الحمد لله بخير وانت شخبارك
عبد اللطيف : الحمد لله بخير وعافيه بس ناقصني شوفتكم 
دلال : مبروك عليك زواج ندى 
عبداللطيف : الله يبارك فيج وانتي مبروك عليج زواج منى 
دلال: هههه الله يبارك فيك 
عبداللطيف فديت الضحكه 
دلال: لحظه اناديلك جدتي ...جدتييييييي جدتييييي
عبد اللطيف: بس ما شبعت منك
دلال: قلت شي 
عبداللطيف : لا ولا شي 
دلال : اوكي هذا امي فوزيه معاك ..
في غرفة ندى الي كانت تاكل كتكات 
الهنوف: السلام 
ندى: هلا والله 
الهنوف: خوش عروس الناس يوم عرسهم يخافون ما يشتهون ياكلون وانتي قاعده تبلعين بهالكتكات 
ندى: حرام عليج ما كلت شي طول اليوم بعدين ليش اخاف 
الهنوف: ما علينا وين الكوافيرا 
ندى: راحت الحمام 
الهنوف وهي طالعه : انزين قومي صلي ترى توه مأذن عشان مره وحده تحطين المكياج
ندى وبكل بروود: ما علي 
الهنوف وقفت مكانها ولفت وجهها : وشو ما عليج 
ندى: صلاة
الهنوف وهي تضحك : يالخااايسه هذا مو وقتها 
ندى: عاد خليته وقتها 
الهنوف: امي تدري 
ندى: لا ولو سمحتي ما ابيها تدري 
الهنوف : ههههههه والله انج رهيبه بس تعجبيني 
<<<<< هاذي ندى مو صاحيه >>>


المهم على الساعه 8 الكل كان جاهز والساعه 9 كانوا كلهم في القاعه متجمعين 
كوشه ندى والتصميم كله كان ورد جوري أحمر لانها تحب هاللون وتحب الورد فاختارته 
ما ادري شقول لكم عن عرس ندى بس كان مرره رومنسي وحلووو حتى زفتها كانت هاديه وحلوه وكان العرس منظم لان ندى قالت ما تبي اطفال ( باستثناء رزان وشهد ودحومي ) ...
على الساعه 12 انزفت العروسه وصورت هي وزوجها عقب على الوحده طلعو .. سلم عليها الكل من الصاله لانها بتروح للبيت تبدل عقب على طول للمطار لانهم بيروحون ايطاليا ..
راحت ندى للبيت ومعها امها وابوها بدلت وسلمت على امها وابوها عقب جاها عبد الله وخذها وراحو ..
الساعه 3 كانوا على متن الطياره عبدالله ما سك يد ندى 
عبدالله: تخافين
ندى: لا ليش أخاف 
عبدالله: ما ادري بس كثيير يخافون من الطياره وخاصه عند الاقلاع 
ندى كانك تدري اني منهم : ههه لا لا تخاف انا مب خوافه 
كانت ندى قاعده من جهه الشباك مع وقت القلوع ضغطت على يد عبدالله وغمضت عيونها 
عبدالله كان لاف وجهه عليها وهو مبتسم يوم فتحت عيونها وشافتها تفشلت وحمر وجهها وتوها بتشيل يدها الا ضغط عليها ومسكها 
عبدالله: انا مرتاح كذا الا اذا كان يضايقك 
ندى بحيا: لا شدعوه 
نرجع للبنات الي كانوا رقص وهبال في العرس 
الهنوف: يا حليلها ندوش الحين هي فووق في الطياره 
العنود: الله يحفظهم ويوصلهم بالسلامه يااارب 
الهنوف: امييين 
العنود: عقبالج عميمه وتغمز لها << العنود كانت تدري بالسالفه لانها سمعت امها تسولف مع خالتها عن خطبة طلال لبدور ..>>
بدور تذكرت الموضوع وقالت في قلبها .. معقوله العنود تدري ..: تو الناس .. الا مو كان الصاله فضت بدو المعازيم يروحون 
العنود: عاش مصرف 
بدور تطقها بشويش على راسها : اقول استحي 
العنود + الهنوف : ههههههههه
دلال: اقول العنود متى راحت سهى 
العنود: عقب العشا ليش 
دلال : لا بس اسال يا حليلها مره حبوبه وكل ما اشوفها تدخل قلبي اكثر 
الهنوف: أي والله سهى عسل ما في منها 
بدور: هاذي امها الي كانت معها 
الهنوف : لا مرت ابوها 
بدور: أي وانا اقول ما تشبهها ابد 
دلال: بس ماشاء الله تعاملها وكانها بنتها شكلها بنت حلال 
الهنوف: مرره طيبه سهى دوم ما تذكرها الا بالخير كانها امها مو مرت ابوها 
بدور: الله يتمم عليها ويزيد من امثالها 
العنود الي اول ما جابوا طاري سهى تذكرت فيصل وانه راح يتزوج وقالت لها سهى انها وافقت وراح تكون الملكه في نهاية الاجازه .. الحين انا ليش افكر فيه الله يوفقه وتلف وجهها : أقول يوو وين راحوا 
وقفت الا البنات راحوا عنها 
العنود: ياهو استنووووو 
بعد الفجر كلن رجع لبيته..
منى وفارس كانت طيارتهم لماليزيا الساعه 9 الصباح ...
منىسلمت على اهلها من قبل وعلى جدها وجدتها وجهزت أغراضها عشان الساعه 8 يكونون في المطار ..
بعد ما وصلو العروسين كلمو الاهل وطمنوهم اهم وصلو << اقصد ندى وعبدالله>> 
وراحو للفندق اول ما دخلو جناحهم الي كان متوسط الحجم كان عباره عن غرفه وطبعا فيها حمام وزي الصالون الصغيير ومطبخ صغيروون حق الاشياء الخفيفه ..
دخلت ندى وقعدت على الكنب الي في الصالون عبدالله بعد ما دخلو له الأغراض سكر الباب 
عبدالله: حمد لله علا السلامه 
ندى لفت عليه : تكلمني 
عبدالله: ليه في احد غيرج معاي 
ندى: هههههه الله يسلمك 
عبدالله: أنا فدا هالضحكه 
ندى : تسلم 
عبدالله : انا بدخل اخذ لي دش اوكي 
ندى: اوكي 
دخل عبدالله للغرفه وندى قعدت في الصاله لين سمعت ان باب الحمام تسكر وقامت فصخت عبايتها والشيله عقب خذت شنطتها ودخلت للغرفه وقامت ترتب ملا بسها في الدولاب 
طلع عبدالله وهي ترتب 
عبدالله : ها العروسه شنو تسوي 
ندى: ارتب ملابسي _ لفت وجهها عليه _ نعيما يوم شافت الفوطه الي كانت على خصره استحت ولفت وجهها عنه 
عبدالله حس فيها : الله ينعم عليج 
وجا عندها .. ندى حست بخطواته لها على طول خذت الي تبيه من ملابسها وسكرت الدولاب لفت الا هو مقابلها ابتسمت : بروح اسبح 
عبدالله وابتسامه على وجهه : وانا قلت شي 
ندى كان احد كاب عليها ماي باااارد تفشلتتت نزلت راسها وكملت طريقها للحمام وقبل لا تدخل 
عبدالله: تبين اخليهم يجيبون الفطور فوق والا ننزل 
ندى: براحتك .. ودخلت للحمام 
عبدالله : ياربي بتذبحني بس يا انا يا هي ..
دق عبدالله وطلب منهم يطلعون له الفطور فوق ..



طلعت ندى من الحمام وكانت لابسه فستان وردي ومورد باللون الابيض كان ناعم مررره جاي على جسمها تماما لانه من النوع الطايح وكان جبنيز وقصير يوصل لتحت الركبه تقريبا .. كانت حاطه بس كحل في عيونها وملمع .. طلعت وعيون عبدالله ترقبها ومنسحره فيها كان شكلها مررره بنوتي وناااعم وعلى طبيعتها وريحة عطلها فايحه في كل مكان وقفت قدام التسريحه وشالت الفوطه من على راسها ومشطت شعرها ونشفته بالاستشوار الهوا عقب رفعت نص شعرها ..
هي كانت حاسه بمراقبة عبدالله لها يوم خلصت على حضها دق الباب وكان الفطور ..
عبدالله: يلا حبيبتي الفطور 
ندى: ان شاء الله 
طلعت وقعدت على الطاوله الي كانت في المطبخ كان اكل ندى خفيف بس شربت الكافي وكلت لها توست مع زبده وجام وقامت ..
عبدالله: ما كلتي شي 
ندى: شبعت 
عبدالله : بالعافيه 
ندى : الله يعافيك 
عبدالله وهو متعمد: حبيبتي لا تستحين خذي راحتج ترى انا زوجك 
ندى الي كانت فاهمه قصد عبد الله اكتفت بابتسامه 
سكتت شوي وهي داخله الغرفه شافت شنطة عبدالله ارتبها والا لا اخاف ما يحب احد يمسك اغراضه يوووو برتبهم وكيفه ..
ندى فتحت الشنطه ورتبت اغراضه وحطتهم في الدولاب 
دخل عبد الله وهي ترتب الاغراض وانسدح على السرير يطالعها وخصل من شعرها على وجهها بعد ما خلصت لفت عليه ..
عبدالله: تسلمين
ندى: الله يسلمك 
... بعد لحظة سكوت ...
عبدالله: ماراح تنامين 
ندى حست جسمها كله يولع نار : لا ما فيني نوم انت شكلك تعبان ارتاح انا بطلع اشوف التلفزيون 
عبدالله: براحتج 
طلعت ندى وحمد ربها ... قعدت في الصاله تفرر تلفزيون مرت عليها ساعه وهي مو حاسه بروحها نامت على الكنب ...

منى وفارس من جهه ثانيه كانوا في طريقهم لماليزيا ..
اما في السعوديه فكان كل واحد في بيته يرتاح بعد هالعرسين الي كانو ورى بعض 
في بيت الجد والجده الي كانوا قاعدين في الصاله 
الجد: ها يا ام عبد العزيز فاتحتي بنتج بالموضوع 
الجده: قلت لها وقالت تبي تفكر وانا قلت لام جاسم وقالت خل تاخذ راحتها... ليه بو جاسم قالك شي 
الجد: لا بس ما حبيت نطول عليهم وولدهم ما ينعاب 
الجده: الله يكتب الي فيه الخير 
الجد: امين .... الا ما قلتيلي خلاص عزمتي نروح مكه ان شاء الله السنه مع البنات 
الجده: والله ما في احسن من بيت الله نروح نقعد فيه كم يوم عقب نمر ابها والطايف والله من زمااان عنهم يابو عبد العزيز 
الجد: أي والله تذكرين ذيك السنه يوم نروح مع بدور وفيص ومنيره قبل لا تتزوج 
الجده: أي والله كأنها امس الايام تركض وكله من عمرنا 
الجد: أي والله ما اقول الا الله يحسن خاتمتنا بس 
الجده: امييين 
الجد: خلاص انتي قولي للبنات وحددي الوقت ونروح 
الجده : ان شاء الله 

نرجع للعروسين الي كانو في ايطاليا ..
عبدالله صحى من النوم شاف الساعه قام دخل للحمام وخذ دش طلع وصلى الظهر والعصر جمعهم فتح الستاره وكانت الدنيا قريب وتظلم طلع للصاله وشاف ندى الي كانت لامه نفسها من البرد ومنسدحه على الكنب 
عبدالله: هذا الي ما تبي تنام 
قرب وحط يده على ذراعها ولقاها بارده : ندى ندى 
ندى فتحت عيونها يوم شافت عبدالله قعدت 
عبدالله: جسمج مثلج قومي نامي داخل 
ندى وهي تشيل شعرها الي كان طايح على وجهها : لا خلاص شكلي نمت وااجد متى صحيت ؟؟
عبدالله : توني صاحي سبحت وصليت وجيت اقومج يلا قومي عشان نطلع 
ندى : ان شاء الله 
دخلت ندى الحمام خذت دش ولبست الروب حقها طلعت وحمدت ربها ان عبدالله مو في الغرفه قفلت الباب وبدلت وتزينت على راحتها عقب فتحت الباب وكانت جاهزه 
عبدالله: ها جهزتي 
ندى : أي خلاص 
عبدالله: يالله ياقلبي مد يده لها وطلعوو طبعا كانت الدنيا مظلمه راحو تمشو عقب تعشو ورجعو للفندق الساعه 11 

بعد ما رجعو عبدالله دخل للحمام خذ له دش وعقب دخلت ندى وخذت لها دش طلعت وكانت لابسه بيجامه حمرا ومع بياضها صارت تهبللل ..
عبدالله يصلي بعد ما خلص عبدالله صلاة خلى السجاده مكانها على اساس ان ندى بتصلي ...
ندى كانت عند التسريحه تحط كحل و ملمع شفاه خلصت ولفت على عبدالله وابتسمت : تقبل الله 
عبدالله: منا منكم 
وقعد يطالعها 
ندى : شفيك ؟؟
عبدالله : قاعد أطالع القمر مين قدي ؟؟
ندى ابتسمت وقامت من مكانها وشالت السجاده من الأرض وسفطتها ..
عبدالله: ماراح تصلين 
ندى وهي تحط السجاده فوق الطاوله وبدون ما تطالعه : لا ما علي صلاة 
عبدالله رفع حواجبه وقعد يطالعها وهو مبتسم .. ندى حست بنظراته وتحسفت على الي سوته لانها في موقف لا تحسد عليه ولا حطت عيونها بعيونه 
عبدالله بصوت هادي : حبيبتي 
ندى قلبها قام يضرب بقوه لفت عليه : هلا 
عبدالله ولا عليج امر ممكن كاس ماي 
ندى : من عيوني 
وراحت تجيب له كاس ماي 
عبدالله فتح الباب حق البلكونه الي في الغرفه ... دخلت ندى الغرفه ونسمه الهواء الي هبت حركت شعرها وراحت للبلكونه يوم دخلت مالقت عبدالله استغربت لفت وجهها الا عبد الله وراها وهو مبتسم 
ندى : تفضل 
عبدالله : شربيني 
ندى رفعت حاجب وقامت تطالعه بنظره 
عبدالله:شفيج تطالعيني كذا 
ندى مدت يدها وشربت عبدالله 
ندى : بالعافيه 
عبدالله : الله يعافيج 
ندى توها بتدخل عبدالله مد يده وجات على خصرها ندى وقفت 
عبدالله : على وين 
ندى : بدخل الكاس 
عبدالله: حطيه هنا


حطت ندى الكاس وصارت مقابله عبدالله وهو واقف تقدم لها خطوه وصار قريب منها وما بينهم شي 
رفع راس ندى وصارت عيونه بعيونها 
ندى خلاااااص الله يرحم حالها من الحيا كانت قريبه من عبدالله لدرجة انها تحس بأنفاسه 
عيونهم الى الان متعلقه في بعض 
عبد الله : أحبج أمووووت فيج وكل شي تسوينه زي العسل على قلبي 
ندى في ذيك الساعه تحسفت على كل لحظه ما حبت فيها عبدالله تاكدت انها مستحيل راح تلاقي احد يحبها كثر عبدالله وعرفت انها كانت ظالمته مو عشان الي قال .. عشان اسلوبه وطيبته معاها على كثر الي سوته له 
ندى غرقت عيونها وابتسمت وحطت راسها على صدر عبدالله ونزلت دمعه حااااااره من عيونها عبدالله لف ذراعه حوالين ندى ( يعني لمها ) 
عبدالله: الجو بارد يلا ندخل 

في السعوديه ... 
رفعه وأهلها كانوا بيروحون الكويت لأهلهم بيطلعون بكره الفجر ..
سلمان: حبيبتي والله بشتاق لج 
رفعه: وانا بعد بس انا ماراح اروح امريكا ترى كلها الكويت مو من زود بعد 
سلمان : وانا بخليج بغثج كل يوم بدق اتطمن عليج 
رفعه: اذا ما يغثني سلمان حبيبي منو يغثني 
سلمان : رفعه 
رفعه : لبييه 
سلمان : رفعه 
رفعه: لبييه 
سلمان: رفعه 
رفعه : لبييييييييه 
سلمان: أحبج 
رفعه استحت : .................
سلمان: وينج ؟؟
رفعه: معاك 
سلمان : ااااااااااه 
رفعه: اسم الله عليك من الااااااااه 
سلمان : تقولين لي معاك انتي اصلا لو كنتي عندي تدرين شبسوي فيج ؟؟
رفعه: لا ما ادري 
سلمان: أقولج والا اخليها مفاجأه لين ما تكوننين عندي 
رفعه: ههههههه خلها مفاجأه أحسن 
سلمان : لا تخافين ماراح اكلج بس بعضج 
رفعه: هههههههه حرام ليش تعضني انا شسويت 
سلمان: خليتيني مجنون 
رفعه : اناااا اااااا
سلمان : أي انتييييييي .... صرت مجنون فيييج 
رفعه : ههههههههه
وتم يسولف معاها .. سلمان ورفعه ثنائي ولا أحلى طبايعهم مثل بعض كلهم راعيين وناسه وفرفشه واندمجوا مع بعض ورفعه حبت سلمان في هالمده القليله باسلوبه المرح وطيبة قلبه وحتى سلمان الي كان منهبل عليها من أول ما شافها .... ورفعه نسته كل البنات الي كان يكلمهم الا ليلى الي كانت دووووم تدق وترسل له ..... على انه فهمها انه خلاص راح يتزوج ولازم علاقتهم تنتهي ..

في بيت عبد العزيز...
ريم : يبى وين بنسافر السنه 
عبدالعزيز: وين تبون تروحون 
العنود: نبي مكان يكون الجو حلو لا برد ولا حر 
ريم: لا لا نبي مكان فيه مطر وخضره 
عبد العزيز: هههههه خوش كل وحده تبي مكان شكل ... قولولي وين تبون تروحون وانا احجز لكم وروحو مع امكم واخوكم محمد 
ساره: وانت ؟؟
عبدالعزيز: والله انا ما اقدر اخلي الشركه يكفي عبدالله مو موجود 
العنود: عمي موجود
عبدالعزيز: ما يصلح اخلي الشغل كله على عمج يا بنتي 
ساره : انا مالي طلعه من هالبيت الا مع ابوكم 
ريم: يعني ماراح نروح مكان 
ساره: روحو مع جدتكم هذاهم بيروحون أبها 
عبدالعزيز: أي والله أبها كلها خضره وجوها ولا أروع 
ساره: وبعد أحسن عشان مانحاتيكم داخل البلاد 
عبد العزيز: واذا لقينا فرصه ان شاء الله نلحقكم بعد 
العنود :بيروحون مكه 
عبد العزيز: من قدهم بيروحون يشوفون بيت الله أحسن من أي مكان بالدنيا 
العنود: أكيد يبى انه احسن مكان بس حرر 
ريم: بس بيروحون أبها والطايف والصراحه جوهم ولا اروع صدق العنود خل نروح مع البنات أكيد ونااسه 
العنود: ليش انتي رايحه لهم عشان تقولين جوهم ولا اروع 
ريم : لا بس اسمع الناس 
ساره : اقول يمى ريم ما عليج من اختج اذا تبين تروحين قولي لابوج عشان يحجز لج تروحين معاهم بعدين اكيد دانه هناك وبتستانسين 
ريم: خلاص يمى ان شاء الله اذا رحنا بكره عند جدي نشوف متى رحلتهم عشان احجز معهم 
عبد العزيز: وانتي العنود ؟؟
العنود: ما ادري بشوف ...
يوم الجمعه في بيت الجد فهد 
العنود: بس جدتي مو كأنه تعب بالسياره 
ريم: الي يشوف انتي بتسوقين
الجده: لا مو تعب بالعكس احسن عشان تشوفين الطريق وانتي رايحه 
بدور: الله يهداج يمى كله رمل لو خضره كان بلعناها 
ساره: هالرمل الي مو عاجبج يتمنونه الغرب 
خلود: أي وانتي الصادقه احنا ندور هالخضره وهم يدورون الصحراء 
الجده : يازين بلادنا والله الله يحفظها لنا 
الكل : اميييين

المهم اتفقت العائله انهم يسافرون بعد اسبوع تقريبا باستثناء عبدالعزيز وعبدالرحمن وساره وفاطمه 
العنود بعد حنه بدور والبنات قالت بتروح ...

في ايطاليا ...
ندى كانت قاعده على السرير وعبدالله كان يصلي خلص الصلاة وجا بيشيل السجاده 
ندى: لا لا خلها بقوم أصلي 
عبدالله رفع عيونه لها : اووو بتصليين طيب 
ندى طالعته بنظره وفيها الضحكه خذت جلالها حق الصلاة وصلت أما عبدالله طلع بره الغرفه ..
خلصت ندى صلاة راحت لعند التسريحه عدلت نفسها جات بتطلع للصاله وهي عند الباب مدت يدها 
ندى: يووو نسيت 
الا يفتح عبدالله الباب وسمعها : وشو نسيتي 
ندى: لا بس بلبس الروب << تقصد القطعه الثانيه حق القميص الي كانت لابسته >> 
لفت وجهها وراحت تاخذه وكان على الكرسي .. خذت ندى الروب وطلعت 

في السعوديه .. مر الاسبوع عليهم وجا وقت سفرهم والكل كان متجمع في بيت الجد ومختبص البنات من العصر وهم في المطبخ يسوون فطاير وخرابيط يتلون فيها وهم في الطريق وطبعا ماقصرو بدور والعنود راحو للسوبر ماركت وجابو كل شي يبونه << الي يشوف بيروحون صحراء >> بس تعرفون هبال البنات ..
سلمو البنات على اهاليهم وكانوا بينامون في بيت جدهم 

على الساعه 12 كانو البنات قاعدين في الصاله ..
ريم: والله مو جايني نووم أبد 
دانه: حتى انا 
العنود: الله كل هذا وناسه 
ريم: أي الصراحه اول مره نسافر مع بعض 
العنود : ريموووو عن الشلخ 
ريم: أي والله من جد اول مره نسافر طريق طويل مع بعض في السياره 
الهنوف : صح دايم نروح بالطياره 
بدور: والله مره رحتوا بالسياره 
العنود: لا 
بدور: ايوه على الرقه 
العنود: أي رقه الله يسلمج بس اسرع 
بدور: حلاتها بالسياره والله ونااسه صدق تعب بس وناااسه 
الهنوف: حمستيني 
خلود تدخل عليهم الصاله: السلام عليكم
الكل: وعليكم السلام 
خلود: الا الان ما نمتو قوموا .. وراكم طريق بكره 
ريم: مب راضي يجينا نوم خالتي 
دانه: من الوناسه يمى 
خلود: هههه الله يتمم عليكم بس جهزتوا اغراضكم 
الكل: أي 
دلال: يمى متى بنطلع 
خلود: ان شاء الله على طول بعد صلاة العصر .. يلا انا بروح انام تصبحون على خير 
الكل وانتي من أهله 
دلال : انا اساذن 
الهنوف: على وين؟
دلال: بروح أفتح النت شوي 
البنات قعدوا يسولفون لين الساعه 2 عقب راحوا نامو ..
دلال راحت فتحت النت وطبعا كانت تسولف مع عاشق بلادي الي تقريبا نقدر نقول ان دلال تعلقت فيه وحبته وتحوس بإيميلاتها وقعدت تقريبا الى الفجر ..

يوم السبت العصر الكل كان جاهز والأ غراض في السياره ..
كانو جمسين الي تحركو ..
واحد فيه الجد والجده وخلود وشهوده وريم ودانه .. 
والجمس الثاني فيه محمد وسلمان والعنود والهنوف وبدور ودلال 
الجد ساق لين الرياض ونزلز تعشو هناك عقب كملو الطريق والي كان يسوق بدال الجد هو محمد ....
في البدايه هم راح يروحون المدينه وبيقعدون فيها 3 أيام عقب بيروحون مكه ..
وصلو المدينه الصباح وكلهم اول ما وصلو قطو روحهم على الفراش ونامو من التعب ولا صحو الا العصر 
الهنوف: وين العنود 
دلال: اتوقع راحت الشقه الثانيه عند جدي 
العنود: السلام عليكم هاه جهزتو 
الكل : وعليكم السلا م
دانه: أي خلاص الحين بينزلون 
العنود: أي يلا البسو عبايا تكم 
لبسو البنات ونزلو كلهم مع بعض كان باقي نص ساعه على اذان المغرب فراحوا للمسجد على طول بعد الصلاة طلعو البنات بس الجده قعدت في المسجد ...
البنات قامو يدورون ويحوسون في السوق الي جنب المسجد 
مروعليه هالثلاث ايام حلوه وماشبعو منها جدهم خذهم في الثلاث ايام وراهم جبل احد وبدر وغار ثور والمقبره الي اندفنو فيها الصحابه في غزوة بدر وطبعا العنود كانها مصور صحفي مع كاميراتها مابقت شي الا وصورته وحتى وهم في السوق وما خلو مكان الا راحوا له ...
بكره راح يروحون مكه طبعا الكل كان مستانس المدينه حلوه تحسين فيها بالراحه يكفي انها كانت مهجر النبي صلى الله عليه وسلم بس مكه بيت الله لها طعمها الخاص كان الكل مستاانس بروحتهم لمكه وكلن متشوق يشوف الكعبه طلعو من الفجر من المدينه وعقب راحوا لمكه وطبعا كانوا حاجزين لهم من قبل لانهم عارفين مكه وزحمتها في العطله حطو اغراضهم وعقب طلعو للحرم وصلو الظهر وهم راجعين خذو لهم غدا وعقب رجعو للجناح حقهم .. 
العصر طلعو مره ثانيه وقامو يحوسون طبعا مكه مستحييييل تقعدين فيها ماترجعين للسكن الا للنوم عاد البنات ياليتهم ينامون ساعه في الليل ونومة الظهر وبس ..
الساعه 1 ونص في الليل كان الكل في الحرم يصلي شهد قامت تصيح تبي ترجع 
خلود: طيب استني الحين بنروح كلنا مع بعض 
شهد : لا ابي اروح انام 
الهنوف: خالتي انا بروح خلصت صلاة وبعد دخت باخذها معاي
خلود : انزين انتبهي للطريق 
الهنوف: اوكي قولي لجدتي عشان ما تحاتي 
خلود: ان شاء الله يالله شهد قومي مع الهنوف 
شهد: طيب 
خلود: الهنوف حبيبتي اول ما توصلون دقي علي 
الهنوف: ان شاء الله 
خذت الهنوف شهد وراحت ولان السكن مرره قريب كان مقابل الحرم على طول الهنوف ما خافت وهي رايحه مرت على مجمع ابراج مكه وقالت تبي تدخل السوبر ماركت هي من زمااان خاطرها في ايس كريم جلكسي 
دخلت السوبر ماركت بسرعه وخذت الايس كريم سالت شهد اذا تبي شي قالت لا ووقفت عند الكاشير وتوها بتدفع فتحت شنطتها مالقت البوك 
الهنوف في قلبها ياربيي وش هالورطه انا وين حطيته قامت تدور في الشنطه فتحت السحاب الا تلقى خمس ريال حمدت ربها لان الايس كريم بخمسه ريال عطته الفلوس ... الا شهد تقول:
شهد: الهنوف 
الهنوف: نعم 
شهد: ابي تكتاك 
الهنوف كان احد صاب عليها ماي ما عندها فلوس بوكها ما جابته ياربي وش هالورطه خذت الايس كريم وتقدمت 
الهنوف: حبيبتي شهد بكره اشتري لج كتكات 
شهد: لا ابي الحين ما ابي بكره 
الهنوف : شهوده ما عندي فلوس 
شهد: عندج اجل شلون شريتي ايس كريم
الهنوف: ما عندي الا خمسه وشريت فيها بوكي نسيته في الشقه 
شهد وصوتها فيه الصيحه : لا ما اابي ابي تكتاك الحين وغرقت عيونها 
الهنوف: ياربيييي وش هالورطه حبيبتي شهوده لا تصيحين انا عندي في البيت كتكات نروح واعطيح 
شهد صرخت : لاااااااااااا ابي الحين 
الهنوف : شهد لا تصرخين يلا بنروح للبيت وتمشت 
شهد كانت دايخه تبي تنام ومعصبه وعاد تعرفون البزران اذا فيهم النوم .. قعدت على الارض وقامت تصارخ وتصيح الهنوف جاتها الصيحه مو عارفه شتسوي الي يشوف بيقول شرت لعمرها ولا شرت لأختها هي مو عارفه شلون تتصرف لان ما عندها اخوان صغار الكل قام يطالع في شهد وهي تصارخ وتصيح الهنوف وقفت تطالعها من بعيد وما عرفت شتسوي 
تجمع الكل على شهد وجا واحد وشالها


الشاب : حبيبتي شفيج 
شهد وهي تمسح دموعها وتشاهق من الصياح : ابي تكتاك 
الهنوف قامت تطالع وتحسفت انها تحركت من مكانها ياربيييي وش هالموقف انا ليش تحركت لو اني قاعده وطالعه معهم احسن لي ياربييي الله يستر وهي ميته خوف ومو عارفه شلون تتصرف ..
الشاب: حبيبتي شسمك
شهد وهي مستمره بالصياح : شهد 
الشاب: وشو تبين ؟
شهد: ابي تكتاك 
الشاب ما عرف شهد وش تقصد :طيب روحي خوذي تكتاك وتعالي 
راحت شهد وخذت لها كتكات 
الشاب اول ما شافه بيدها ضحك : هذا الي تبينه 
شهد: أي 
راح الشاب وخذ لها عشر حبات وحطهم في كيس وعطالها 
شهد: لا انا ابي بس واحد
الشاب : معليه خوذيهم كلهم 
شهد: شكرا عمي بروح اجيب بوك الهنوف واعطيك فلوس
الشاب : لا حبيبتي انا ما بي خلاص خوذيهم هديه مني 
شهد : ترى الهنوف عندها فلوس بس تقول نستهم في الشقه عشان كذا 
الشاب قام يضحك : لا حبيبتي معليه انتي بروحج هنا 
شهد : لا مع الهنوف وتاشر عليها 
رفع الشاب عيونه وكانت الهنوف تطالعهم من بعيد واول ماطاحت عيونهم في بعض نزلت الهنوف عيونها 
الهنوف: ياربيييييي ياشويهد انتي شنو سويتي ياالله انقذني من هالموقف والعبره خانقتها 
الشاب ابتسم وقال لشهد طيب يلا حبيبتي روحي عند الهنوف تنتظرك 
شهد: طيب 
وتوها بتروح الا لفت وجهها عمي
الشاب : هلا حبيبتي 
شهد : تعال بقولك شي 
نزل الشاب لشهد قامت شهد وباسته على خده : شكرا 
الشاب استانس مرره من حركه شهد وباسها على راسها 
وراحت شهد للهنوف
الهنوف: شهد ليش تسوين كذا عييييب 
شهد : قلت لعمي ان الهنوف بترجع لك فلوس اذا جابت بوكها قال لا عادي 
الهنوف شهقت : وبعد قلتي له اسمي ياحلوج يالله يالله تاخرنا بسرعه خل نرجع 
راحت الهنوف مع شهد وبسرعه بسرعه طلعت للطابق الي هم فيه وهي في طريقها دقت على خالتها خلود وقالت لها انهم وصلو ..
وقفت عند الباب الا تنسى ان ما معها البطاقه 
الهنوف: يااااربيييي انا شفيني اليوم مخرفه كل شي ناسيته 
شافت العامل وقالت له يفتح لها الباب لان البطاقه مو معها ..
فتح العامل الباب 
الهنوف : شكرا 
العامل هز راسه وراح...
فتحت الهنوف الباب دخلت شهد والهنوف لفت عشان تسكر الباب وفتحت الغطا : اووووووووووف تعبت 
شهد : يوووو محمد انت هنا 
الهنوف : تجبست مكانها ولا عرفت شتسوي 
محمد: وانا اقول من هذا الي بيدخل علي وين البنات عنج 
شهد : انا جيت مع الهنوف 
محمد يوم سمع اسم الهنوف ابتسم: وينها ؟؟
شهد: هنا عند الباب 
الهنوف على طول عدلت غطالها وتوها بتطلع 
محمد: تعالي وين رايحه
الهنوف لفت عليه: اسفه غلطت حسبالي هاذي غرفتنا .. مسكت مقبض الباب 
شهد: طيب شلون بتروحين الغرفه الثانيه وما عنك مفتاح 
الهنوف في قلبها الله يغربلج يا شويهد ما تعرفين تنطمين ...
لفت الهنوف وجهها وعيونها بمحمد: أي بس 
محمد وهو يضحك : تعالي اقعدي ما في احد بروح اشوف العامل يجي يفتح لكم الغرفه 
الهنوف وقفت مكانها ومر محمد من جنبها فتح الباب وطلع 
الهنوف: ياربيييييييي والله بموت انا ليش تصير لي مواقف كذا 
دقايق الا جا محمد : الهنوف 
الهنوف: هلا والله 
محمد : يلا خلاص 
شهد راحت تركض للغرفه 
الهنوف طلعت وتوها بتدخل لفت وجهها : شكرا 
محمد: ما سويت شي ماله داعي الشكر بعدين اسم الله عليج من الموت اذا متي انا شسوي بعمري 
الهنوف نزلت عيونها وهي ميته من الحيا ياربي سمع الي قلته 
الا سلمان يجي : حمووود 
محمد لف وجهه : جا شين الحلايا 
الهنوف: ههههههه
محمد: ان شاء الله دوووم الضحكه يارب 
سلمان : السلام 
محمد: هلا والله بالمعرس 
سلمان: عقبالك 
محمد يلف على الهنوف : ان شاء الله عن قريب _ ويغمز لها _ بس عسى توافق 
سلمان: منو انتي 
الهنوف: اناااا الهنوف 
سلمان: وانا أقول شفيه الاخ لاف وجهه عليج وانا معطيني مقفاه 
الهنوف خزت سلمان: عن اذنكم وسكرت الباب 
سلمان: ههههههههه 
محمد: ليش تضحك 
سلمان : عليكم .. تعال لايكون واقف تسولف معها عند الباب 
محمد يطالعه بنص عين وهو داخل لغرفتهم : ليه شايفني خبل زيك جات قبلهم ونست البطاقه فقلت للعامل يفتح الباب 
سلمان وهو يرمي الغتره والعقال فوق الكنب : أقول كأنا عطيناك وجه 
محمد: شخبار العروس 
سلمان الابتسامه شاقه وجهه : توني مكلمها بخييير وتسلم عليك 
محمد: الله يسلمها ... ااااااااااه 
سلمان: شفيك تتأوه 
محمد: تعبت 
سلمان وهو داخل الحمام : سلامات ياولد اخوي من وشو تعبت ؟
محمد: من الي كاتمه في قلبي .
سلمان: افااا وانا عمك وانا وش شغلتي فضفضلي 
محمد: سلمانوووو شرايك بالهنوف 
سلمان: الهنوف بنت أخوي 
محمد: لا بنت الجيران 
سلمان: والله ما شفتها بس ابشر اسالك امي عنها 
محمد قام وراح لسمان وتتكا على الباب : حظرتك احر ما عندي ابرد ما عندك 
سلمان وهو يدري وشو الي يدور في بال محمد ويبي يهبله : انت سالتني وانا جاوبت 
محمد : عن الطناز انا اقصد بنت عمي عبدالرحمن 
سلمان طلع من الحمام بعد ما غسل وجهه : شفيها 
محمد: يووووووووه ويبيني أفضفض له بعد .. قم زيييين _ وراح فتح التلفزيون _
سلمان: هههههههه ما اقدر انا على الحب 
محمد لف وجهه على سلمان وهو يعظ شفته السفليه : بذبحك 
سلمان: ههههه ما تقدر ... 
محمد: هذا المشكله طيب ما جاوبتني 
سلمان : عن وشو 
محمد: سلماااااااانوووو 
سلمان: ههههه خلاص خلااص ... من أي ناحيه تبي رايي فيها 
محمد وهو حاط يده على خده وعارف ان السالفه بتطول : من كل النواحي 
سلمان: والله شوف يكفي انها بنت أخوي عبدالرحمن ما شاء الله ادب وأخلاق وجمال .. يابخته ولد خالها 
محمد بعصبيه: وش دخل ولد خالها
سلمان وهو يلبس ثوب النوم : ما دريت انه خطبها 
محمد تجبس في مكانه وعيونه شوي وتطلع : نعم نعم نعم 
سلمان: الله ينعم عليك .. لا والله لا تقولي ما تدري وعلى نهايه الاجازه بيملكون 
محمد: يهبى 
سلمان جاته الضحكه فلف وجهه عشان محمد ما ينتبه 
محمد: مستحيل أصلا شلون توافق ... سلمان من جدك 
سلمان: انا فاضي امزح معك وبعدين ليش مستحيل ولد خالها ويبيها والقريب اولى من البعيد .... غريبه عنيده ما قالت لك 
الا يطق الباب 
سلمان: هذا أكيد أبوي بروح افتح 
سلمان فتح الباب وطلع الجد 
الجد: السلام عليكم 
سلمان : وعليكم السلام وحب راس ابوه هلا يبى شخبارك 
فهد: الحمد لله انتو شمسويين 
سلمان: الحمدلله انا بخير وعافيه_ ويطالع محمد الي كان سرحااان_ أما محمد قبل شوي يقول انه تعبان 
فهد: هاه محمد سلامات وانا جدك شفيك؟؟
محمد: ..................
فهد: محمد؟؟
سلمان جا وقف قدام محمد ويحرك يده قدام عيونه : يااااهووووه 
محمد نقز من مكانه : هاه شفييك؟
سلمان ضحك على نقزة محمد : ابوي له ساااعه يناديك وانت ما ترد وين سرحت 
محمد لف وجهه : هلا جدي وقام حب راسه 
الجد: شفيك يقول سلمان انك تعبان
محمد: لابس مصدع شوي انا بنام اذا اذن الفجر قوموني




محمد انسدح على فراشه وهو يفكر بالهنوف معقوله ياخذها أحد غيره لا مستحيل أصلا هي تحبني شلون توافق ... بس يمكن سلمانوا يكذب لا ليش يكذب وش مصلحته أصلا هو ما يدري اني أحبها ....
قعد يفكر فيها ولا قدر ينام 
الهنوف دخلت الحمام تسبح وبعد ما طلعت انسدحت وعلى السرير وقامت تفكر بالي صار لها اليوم ..

أول ما اذن الفجر الكل قام نزلو وصلو عقب الشباب مرو على الفوال وخذو لهم فول وتميس ورجعو الشقه فطرو البنات الي كان صاحي بس ... عقب ناموا 
اليوم الثاني انزلو البنات يتسوقون 
العنود: الله هالجلابيه حلوه 
بدور: أي وحده 
العنود: شوفيها ذيك المعلقه .. بروح أشوفها 
دلال : اذا خلصتو الحقونا 
بدور: اوكي روحو والحين نجي 
بدور والعنود راحويشوفون الي يبونه وراحت الهنوف معاهم ..
العنود : أقول الهنوف شرايج بالجلابيه هاذي لسهى 
الهنوف: بتاخذينها لها 
العنود: أي سهى تحب هاللون وتذكرتها قلت اخذها لها 
الهنوف: حلوه والله خذيها 
العنود: اوكي 
الهنوف قامت تحوس بالجلابيات الي كانت معلقه بره وما شافت شي عجبها رجعت على ورى الا تصقع في احد الهنوف لفت وجهها : اوو اس..... انصدمت بالي شافته <<< كان الشاب الي اشترى لشهد الكتكات 
الشاب كان منزل راسه : أنا اسفه أختي ما انتبهت 
الهنوف: لا عادي 
الا تجي شهد وهي تصرخ : عميمه بدووور والعنود والهنوووف يلاااا بسرعه تقولكم دلال 
بدور: انزين يلا بس ندفع ونجي الهنوف اسبقينا معها 
الهنوف: ان شاء الله 
الشاب أول ما سمع اسم الهنوف رفع راسه وقال في قلبه : يا محاسن الصدف الي صقعت فيها اهي الهنوف 
شهد لفت وجهها الا تشوف الشاب ابتسمت : عمييي 
الشاب : هلا شهوده_ ونزل سلم عليها _ شخبارك 
شهد: زينه أنا بروح ألحين طيب 
الشاب: طيب حبيبتي مع السلامه 
الهنوف كانت تطالعه وهو يسلم على شهد رفع عيونه وشافها وهي تطالعه ابتسم الهنوف على طول لفت وجهها :يلا شهوده حبيبتي 
شهد: يلا 
وراحت ... العنود وبدور دفعو ولحقوهم وراحوا للحرم وقعدو هناك وصلو المغرب 
ريم: عطشت 
دانه: هاج ماي 
ريم شربت شوي : حاااار
الجده: حمدي ربج الناس مب لاقين قطرةماي وانتي تقولين حار 
ريم: الحمد لله ... بس الدنيا حر مين يروح معي بروح اجيب لي ماي بارد 
دانه: والله ودي بس تعبت من المشي 
ريم: ادري فيج عجوز 
دلال: يلا انا بقوم خاطري امشي 
ريم: يلا تبون شي 
العنود: جيبي لي ببسي 
بدور: حتى انا 
دانه: وانا بعد 
ريم: جدتي تبين شي 
الجده: ما ابي الا سلامتج 
ريم: الا تعالوا خالتي خلود وينها 
دلال: ما جات في الشقه توها داقه تقولي الحين بتجي 
العنود: أنا بروح أودي هالأكياس شكلها غلط وهي هنا قومي الهنوف معي ومره وحده نجي نع خالتي خلود 
الهنوف: ........
العنود قامت وشالت الاكياس : الهنوووف ياهووو وتدفها 
الهنوف: وجع شفيج 
العنود: الاخت سرحااانه وانا لي سنه اتكلم قومي نودي الاكياس للشقه 
الهنوف: طيب
قامت العنود والهنوف .. وهم في الطريق 
العنود: الهنوف شفيج 
الهنوف: ما فيني شي 
العنود: لا فيج انتي من امس مو طبيعيه 
الهنوف: لا تخافين ما فيني شي بس متضايقه شوي 
العنود: حد مزعلج
الهنوف : لا لا تخافين بس احس اني تعبانه شوي 
العنود: سلامات تبين نقعد في الشقه 
الهنوف: لا لا شدعوه مو لهالدرجه 
دخلو للفندق وقفو عند المصعد وهم يستنون الا محمد جاء 
العنود: هلا محمد
محمد لف وجهه : هلا العنود 
الهنوف يوم شافت وجه محمد كان مبين عليه تعباان فز قلبها وعيونها ظلت معلقه فيه 
محمد: شفيكم والقفين؟؟
العنود: انا والهنوف قاعدين نستنى المصعد نبي نطلع الاكياس فوق 
محمد يوم سمع اسم الهنوف انقبض قلبه بس مالف وجهه عليها 
فتح المصعد وطلعوا الهنوف كانت مقابله محمد عيونها كانت متعلقه فيه ولا نزلتها كانت تشوف الشحوب الي فيها ومحمد ولا رفع عيونه لها الهنوف حست ان فيه شي لان محمد مو من عادته ما يطالعها .. فتح المصعد وطلعوا الهنوف دخلت للغرفه اما العنود راحت مع محمد لجناحهم 
محمد: شفيج خليتي الهنوف وجيتي 
العنود: محمد شفيك شكلك تعبان 
محمد: أي احس اني مصدع شوي 
محمد كان قاعد على الكنب ومنزل راسه للأرض العنود قربت من محمد رفعت راسه وطالعت في عيونه 
العنود: محمد أنت متضايق وحالتك حاله والهنوف هم بعد متضايق شفيكم صار بينكم شي 
محمد : الهنوف شفيها متضايقه 
العنود ابتسمت على لهفة محمد بسؤاله عن الهنوف : والله ما ادري 
الا الباب يطق ... قام محمد فتح الا طلع سلمان 
سلمان : السلام عليكم 
العنود+محمد: وعليكم السلام 
سلمان: هلا والله وانا اقول شفيه منور المكان أثر العنود موجوده 
العنود: احم احم ... ههههههه تسلم النور نورك شخبار رفعه 
سلمان: بخير وتسلم عليك 
العنود: فديتها ياني مشتاقه لها 
سلمان: وانا مشتاق لها بعد بس ماباليد حيله 
العنود: ههههههه 
محمد: لا بعد هذا وهو كل يوم يكلمها 
العنود: عادي الحب يسوي أكثر .. الله يهنيك ياعمي 
سلمان : تسلمين 
الا سمعو اذان العشاء
العنود: يووو اذن يلا انا بروح مع الهنوف يووووو نسيتها في الغرفه وقعدت اسولف معكم يلا سلاام
وطلعت 
سلمان: سلاام 
لف وجهه على محمد: ياهووو انت شفيك 
محمد: ولا شي 
سلمان : كل هذا ولا فيك شي اجل لو فيك شلون بتصير 
محمد خذ نفس :انا بروح لاتوضا يلا عشان نروح نصلي 
دخل محمد الحمام يتوضا وعقب دخل وراه سلمان طلعو الا في طلعة العنود والهنوف 
سلمان : هلا الهنوف شخبارج 
الهنوف: الحمد لله


وركبو المصعدوهم نازلين محمد والهنوف عيونهم كانت في الارض اما العنود وسلمان كانو يسولفون 
فتح المصعد وأول من طلع العنود وسلمان عقب الهنوف ووراها محمد 
العنود والهنوف راحو في طريق ومحمد وسلمان في طريق 
سلمان: بعد الصلاة ذكرني أقولك شي 
محمد: بخصوص وشو 
سلمان : ذكرني وبس 
دخلو وصلو العشاء عقب طلعو ..
أما البنات والحريم فقعدو في الحرم لين تخف الزحمه ..
محمد وسلمان وهم واقفين بره محمد كان لابس ثوب بدون شماغ أو طاقيه الهوا كا يجرك شعره وماسك المسباح بيده 
سلمان : حموود بقولك شي ولا تعصب 
محمد: وشو 
سلمان بعد عنه مسافه : الي قلته لك امس كذب 
محمد وقفت يده الي كان يحرك فيها المسباح ورفع عيونه لسلمان : أي كلام 
سلمان والابتسامه على وجهه : سالفة خطبة الهنوف لولد خالها بس بغيت أهبلك 
محمد على طول انرسمت الابتسامه على وجهه : قول والله انه كذب 
سلمان وهو يضحك ضحكه خوف: والله العظيم انه كذب 
محمد خذ نفس قوي : الله لا يعطيك عافيه ما خليتني انام امس بس فدا الهنوف اليوم بكلم جدتي في الموضوع واريح قلبي ..
سلمان وهو يضحك : وشدخل جدتك بعدين أي موضوع 
محمد يخز سلمان : سلمااانوووو
سلمان: ههههه لا لا امزح فهمت .. الله للدرجه هاذي تحبها 
محمد رافع حواجبه لسلمان: بس احبها يالظالم الا أمووووت فيها ,,, بعدين ليش قلتلي انها مخطوبه لولد خالها 
سلمان ابتسم: ابي اهبلك حسبالك ما ادري عنك ترى كل شي مبين من عيونك 
محمد: انا خبري الناس يقرون فناجيل مو عيون
سلمان: انا غير اقرا عيون 
_الا يدق جوال محمد _ يو هاذي العنود هلا
العنود: أهلين شخبارك
محمد: تمام وانتي يالحلوه شخبارج 
العنود: بخير .. وينكم احنا بنطلع الحين 
محمد: قاعدين نستناكم قدام البوابه الي دخلتو منها 
العنود: اشوه مب بعاد يلا هذا حنا طالعين 
الهنوف أول ما طلعت وهي تدور محمد بين الكل يوم شافته ظلت عيونها معلقه فيه لين ما قربوا ووخرتها لانها خافت احد يحس ..
كانت تقريبا الساعه 9 ونص 
سلمان: ها بنات وش خاطركم تتعشون 
بدور: كل وحده مشتهيه شي بس انا الي انت تبيه انا معاك 
ريم: الله شطاري عميمه 
بدور: لا تخافين مب لله بس عشان يصير على حسابه هههه
سلمان : ادري فيج بس مو الحين تعرفين قيمتي لا تزوجت صبري علي بس كم شهر 
بدور يوم جاب طاري الزواج حز في خاطرها : لا لا خلا ص اتوب كلش ولا تروح عني 
الجده: اذا ماراح اهو انتي بتروحين بيت رجلج 
بدور في قلبها ردينا لطير يلي : .............. 
بدور الى الان ما ردت جواب حق امها سالتها مره ثانيه وقالت لها بعد ما يرجعون من السفر بتقولها رايها ..
المهم كل وحده راحت تطلب الي تبي .. محمد قعد يتمشى مع جدته 
محمد: امي الحنونه..
فوزيه: يا قلب الحنونه انت امر 
محمد: ما يامر عليج عدو بس بغيت افاتحج بموضوع 
فوزيه: هلا وش بغيت قلي 
محمد: امي انا قررت اتزوج وزي ما وعدتج انتي اول وحده أقولها حتى امي ما بعد اقولها وابي اخذ رايج 
فوزيه كانت الدنيا مو واسعتها من الفرحه استانست يوم سمعت الخبر : الله يبشرك بالخير ياولدي زي ما فرحتني هاذي الساعه المباركه وخوش قرار عاد منهي بنت الحلال والا تبيني ادور لك 
محمد: لا تدورين ولا تعبين حالج البنت موجوده واكيد بتفرحين لو عرفتي من هي ؟؟
فوزيه: مين ؟؟
محمد: الهنوف بنت عمي عبد الرحمن 
فوزيه وفرحتها زادت انه اختار من بنات عمه : والله وعرفت تختار يا ولدي جمااال وادب واخلاق أقولك اياه من الحين مبررروك وعمك ماراح يردك 
محمد استانس : الله يبارك فيج يا امي الغاليه وهاذي امممموه( باسها على راسها ) 
فوزيه: الله يفرحك ويتمم عليك يارب وان شاء الله اشوف عيالك واشيلهم ..
محمد وهو رافع يده : اميين 
خذو عشاهم ورجعو للجناح .. تعشو وعينو خير 
البنات كانوا قاعدين يسولفون الا تدخل عليهم الجده 
الجده: السلام عليكم 
الكل وعليكم السلام 
العنود: نور المكان وينج أمي فوزيه خذوج الشباب منا 
الهنوف : الا ولهت على جدي راحت تقعد معاه 
الجده : انتو ما تستحون على وجيهكم 
العنود: افااا أمي واحنا اشسوينا 
دلال: ما عليج منهم أمي تعالي قعدي 
الجده: انا بروح انام 
بدور: تو الناس يمى 
الجده: بكره وراكم قومه من الفجر 
العنود: احنا متى ننام عشان نقوم 
الجده: وراكم سفر قومو نامو احسن لكم 
الكل : سفر 
الجده: ايه بكره بنروح جده 
ريم: جده غير والله غير 
دانه: حلفي 
ريم: قلت لج والله غير 
بدور: يمى متى بنروح ؟
الجده: الساعه 6 الصباح بنتحرك 
العنود: يوو جدتي ما بعد شبعنا من مكه تو الناس 
الجده: لا تخافون بنروح وبنرجع بنفس اليوم 
الهنوف: أشوه يعني بس تمشيه 
الجده: انزين عن السوالف والهذره وقومو ناموا 
الكل : ان شاء الله




طبعا البنات قعدو يسولفون أول من قام دلال وبدور عقب دانه وريم كان في جناحهم اربع غرف وحده فيها الجده وبدور والثانيه خلود وشهوده ودلال والثالثه ريم ودانه والرابعه حق العنود والهنوف 
وقعدو الهنوف والعنود يسولفون..
كل وحده منهم كانت منسدحه على كنب
الهنوف: اقول العنود
العنود: هلا 
الهنوف: تذكرين ذاك الولد الي قلت لكم عنه يوم اروح مع شهد البقاله 
العنود: شفيه
الهنوف: شفته مره ثانيه 
العنود: وين
الهنوف : اليوم في المحل يوم انتي وعميمه قعدتو تحاسبون 
العنود: يالزفته وليه ماوريتيني اياه 
الهنوف: لا والله انا يوم شفته تصروعت وقمت ارجف 
العنود: شدعوه 
الهنوف وهي مبتسمه : صقعت فيه 
العنود وهي فاتحه عيونها : الله يغربلج صدق ما تستحين 
الهنوف: ليش ما استحي ما كنت ادري 
العنود: شقالج 
الهنوف: ولا شي يوم صقعت فيه توني بقول اسفه الا لفيت وشفته وسكت 
العنود: وهو قال شي عرفج 
الهنوف : والله انه محترم كان منزل راسه وقال انا اسف اختي ما انتبهت قلت له عادي 
العنود: يا حليله شكله حبوب
الهنوف: سلم على شهوده لو تشوفينه أحسه مهموم كسر خاطري 
العنود: لا والله شلون عرفتي
الهنوف: ما ادري بس حسيت من نظرات عيونه 
العنود: وانتي طالعتي عيونه 
الهنوف : أي طاحت عيوني بعيونه بالغلط .. تدرين احس ان بقلبه كلام وده يشكي لاحد 
العنود : الله الله كل هذا فيه يا دكتورة علم نفس 
الهنوف : تطنزيييين
العنود: انا ادري عنج 
الهنوف : ياااارب لا ترد دعوتي في هالوقت ان شاء الله نشوفه مره ثانيه عشان تتاكدين .. هذا اذا كان عندج احساس 
العنود: انزين يا ام احساس انتي ما جاج النوم 
الهنوف: لا... ليش فيج النوم 
العنود: لا بس صراحه ودي افرفر في جده زين وما ابي ادوخ 
الهنوف: يعني نغصب روحنا وننام
العنود: لا بس قومي ندخل الغرفه وننسدح يمكن يجينا نوم
الهنوف: يلا 
العنود: دقيقه قومي نروح ناكل لنا شي 
الهنوف : يالدبه في محل في بطنج
العنود: لا بس انا شاريه اسكريم قومي ناكله 
الهنوف : عشرين الف اسكريم انتي شاريه أي واحد بتاكلين 
العنود: خاطري في بابو جيبيلي وتعالي الغرفه
الهنوف: وانتي وين بتروحين
العنود: الحمام 
الهنوف: وانااقول شفي الانسه تتحقرص .. لا وبعد تبي تاكل 
العنود: هههههه يالزفته بطني فاضي تهضم كل شي مع السوالف ومع الشاهي الي شربته 
الهنوف: انزين روحي لا تنفجر مثانتج 
خذت الهنوف الأيس كريم وراحت للغرفه وقعدت على سريرها جا على بالها محمد وتذكرت يوم كانت في المصعد وشلون كان متضايق ...
دخلت عليها العنود وهي مو حااسه العنود سلمت وما ردت عليها انتبهت انها سرحانه وضحكت
العنود وهي معليه صوتها : الي شاغل بالج يتهنى به 
الهنوف: هاه 
العنود: هههههههه هويتي وين سرحتي 
الهنوف : تصدقين ما حسيت فيج وانتي داخله 
العنود: ادري حتى السلام ما رديتي علي .._ خذت الايس كريم وفتحته وبدت تاكل _امممم يجنن 
الهنوف : بالعافيه 
العنود: يعافيج ربي ليش ما خذتي لج واحد 
الهنوف: مو مشتهيه 
العنود: أحسن توفرين هههههه
الهنوف : عناد فيج بقوم اجيبلي واحد _ توها بتقوم رجعت _
العنود: يو شفيج قعدتي 
الهنوف: والله ماراح اكله عارفه روحي 
العنود: هههههه



الهنوف الى الان تفكر بمحمد والعنود قاعده تحوس بجوالها وهي تاكل الايس كريم الا يدق جوالها شافت العنود الاسم واستانست وعلى طول رفعت 
العنود: هلا والله بالقاطعه 
رفعه : هههه هلا بج 
العنود : شخبارج شلونج والله وحشتيني 
رفعه :وانا اكثر انتي شخبارج وشخبار البنات 
العنود: والله الحمد لله كلنا بخير ومستانسين ناقصتنا شوفتج 
رفعه : تسلمين ياعمري والله حتى انا خاطري اشوفكم 
العنود: علينااااا خاطرج تشوفينا والا تشوفين الحبايب 
رفعه استحت : هههههه 
العنود: ايوا طلعي على حقيقتج .. تعالي متى رجعتو من الكويت 
رفعه : احنا الحين في جده 
العنود: قولي والله 
رفعه : والله العظيم
العنود: ونااااااسه ماني مصدقه ياربي تمم الفرحه يارب 
رفعه : شفيج
العنود: بكره بننزل جده 
رفعه : حلفي 
العنود: غريبه ما قالج عمي الحين مو كل يوم يدق عليج
رفعه: هههههه قايل لج
العنود: هو بس انا الكل يدري يابختج يارفعو تدرين شلون ميت عليج انتي شمسويه له 
رفعه استحت واستانست في نفس الوقت : احم احم سر المهنه 
العنود: ههههه خلاص لا انخطبت قولي لي الوصفه 
رفعه : ههههه ولا يهمج 
العنود: خلاص اجل .. تعالي 
رفعه : هلا 
العنود: الحين سلمانوا يدري انج هنا 
رفعه: اولا سلمان مو سلمانووو
العنود:هههه اهاااا طيب 
رفعه: ثانيا لا ما يدري 
العنود: حلووووووو لا تقولين له 
رفعه: وشو الحلو والله لو درى اني هنا وما قلت له بيذبحني 
العنود: ههههههه ادري انه بيذبحج بس نسويها له مفاجأه اعتمرتو 
رفعه : لا احنا تونا ما لقينا حجز في فندق بعد بكره ان شاء الله بنجي لمكه ومره وحده نعتمر 
العنود : طيب سمعي بكره احنا بننزل جده من الصباح اوكي 
رفعه: انتي شنو ناويه عليه 
العنود: سمعي عاد 
رفعه : طيب 
العنود: انتي جايه مع منو ؟
رفعه : انا وأمي وابوي وجدتي وحمد 
العنود : حلو قولي لجدتج تروحون للبحر وانا بحن على الي عندي وهناك نشوفكم وتصير مفاجأه للكل 
رفعه: والله انج رهيييبه بس ليه البحر اخاف يصير الجو حر خليه مجمع 
العنود: لا لا البحر احسن .. ليه الجو مو حلو 
رفعه: لا بالعكس فيه نسمة هوا مو شين 
العنود: خلاص ان شاء الله العصر بقولهم نروح للبحر وانتي بعد 
رفعه: خلاص ان شاء الله 
العنود: ولا تدقين على عمي واذا دق طنشيه 
رفعه: انتي ناويه علي 
العنود: اجل شلون تصير مفاجأه 
رفعه : انزين هههههههه 
العنود: خلاص ولا تعلمين اهلج خليها بعد مفاجأه 
رفعه: اوكي ان شاء الله اذا وصلتو جده ارسليلي 
العنود: ان شاء الله 
رفعه: مشكووووره حبيبتي 
العنود: هههههه العفو ياقلبي انتي 
رفعه: اوكي اخليج الحين يلا تصبحين على خير 
العنود: وانتي من اهله مع السلامه 
رفعه: فامان الله 
سكرو العنود الابتسامه شاقه وجهها لفت على الهنوف : الهنوووف يووو نمتي .. ياعمري شكلج تعبانه نوم العوافي يارب وتمت تطالع فيها وهي نايمه .. ياحلوج يالهنوف الله يخليج لي ولا يحرمني منج ويسعدج يارب 
عقب حطت راسها على المخده وقامت تفكر لين راحت عليها نومه ...

قامو الفجر وصلوا وقامو البنات يتجهزون وكانت أكثر وحده فرحانه العنود ..
في جناح الشباب محمد جهز وطلع وسبقهم وقف عند المصعد يستنى ..
من جهه ثانيه في قسم البنات 
الهنوف : انا خلصت وبنزل استناكم تحت 
الجده: خلاص يمى الهنوف نزلي جدج توه نازل..
طلعت الهنوف وراحت عند المصاعد محمد كان معطيها ظهره فما انتبهت له وقفت الهنوف بعيد عنه لف محمد وجهه وطاحت عيونهم في بعض 
الهنوف في قلبها هذا انت : اهلين صباح الخير 
محمد عرفها من صوتها وارتسمت الابتسامه على وجهه : صباح النور شخبارج 
الهنوف: الحمد لله 
فتح المصعد 
محمد: تفضلي 
الهنوف: لا انت روح انا بستنى البنات 
محمد رفع حاجبه وطالعها بنظره: تستنين البنات بره كان استنيتيهم داخل 
الهنوف تفشلت : هااا أي صح
لفت وجهها جات بترجع نقز محمد ومسك يدها وجرها:عن الدلع ودخلو المصعد وسكر 
الهنوف كانت ميته خووووف وترررجف ياربيييي هذا شسوه 
محمد طبعا كان مستانس الف والابتسامه على وجهه والهنوف تطالعه وتخزه على الحركه الي سواها 
محمد: ليش تطالعيني كذا 
الهنوف في قلبها اجل شلون تبيني اطالعك : نزلت عيونها 
محمد: لا خلاص طالعيني على كيفج بس لا تنزلين عيونج 
الهنوف مااات الله يرحمها انا ليش اطلع ليش ما استنيتهم ياربي وش هالمصعد البطيئ 
محمد: الهنوف 
الهنوف رفعت عيونها وفي قلبها ياعيون الهنوف 
محمد ابتسم : ايوه ابيج كذا ... اشفيج متضايقه من شي 
الهنوف استغربت من سؤاله : لا 
محمد: اكيييد ترى العنود امس قالت لي انج كنتي متضايقه 
الهنوف استانست لانه اهتم وسالها وش فيها : لا ما فيني شي بس كنت مصدعه شوي 
محمد:ليته فيني ولا فيج 
الهنوف لا شعوريا : اسم الله عيك 
محمد طااار من الوناااسه : تخافين علي 
الهنوف وجهها انقلب طماااطه افتح ووجع يوجعك من مصعد ... فتح المصعد ... الحمدلله 
الهنوف على طول طلعت ومحمد وراها وقفت الهنوف تحت في الاستقبال وطلعت جوالها عشان تدق على العنود
محمد قرب عندها : بتستنينهم هنا والا تركبين السياره 
الهنوف رفعت عيونها وقالت بقوه : لا بستناهم 
محمد ابتسم : اعصابج ... لا تخافين ترى جدي موجود عند السياره _ وغمز لها وراح _ 
الهنوف الابتسامه على وجههاومتفشله مرره يوم قالها محمد لاتخافين ترى جدي موجود وفي قلبها والله اموووووووووت فيييك ..
شوي ونزلو البنات وركبو السياره وحركو مرو وخذو لهم سندويشات وأكلوها وهم في الطريق وكان كله سوالف وضحك .. 
بعد ما وصلو لجده رسلت العنود لرفعه .... عقب راحو تسوقوا واستانسو لين الظهر على نهاية الظهر تغدو وعقب العصر راحو يتمشون وهم في طريقهم



العنود : عمي سلمان 
سلمان: عيون عمج 
العنود: تسلم عيونك طلبتك طلبه 
سلمان: امري 
العنود: ابي اروح الكورنيش 
ريم: الحين في الشرقيه في بحر شتبين فيه 
العنود: انتي مااحد كلمج ها عمي 
سلمان: اوديج بس الجو حار وشمس
العنود عمي والي يعافيك خاطري اشوف النافوره 
سلمان: اوكي بس اوديج بعد المغرب 
العنود: اوكي 
بدور: كلنا بنروح مو بس انتي 
العنود: اكيد
العنود استانست وراحت رسلت لرفعه انهم راح يروحون بعد المغرب ..
راحو تسوقو وتمشو ووسعو صدرهم .. وعقب المغرب راحو للبحر على اساس يقعدون فيه شوي عن خاطر العنود وعقب يروحون ..جنقلاند ...
صلو المغرب وراحو وطبعا صورت العنود النافوره وهي كل دقيقه على اتصال مع رفعه لين ما وصلو للمكان قريب وين هم قاعدين وقعدو 
رفعه متحقرصه تبي تعرف وينهم << طبعا عشان حبيب القلب >> 
حمد وهو قاعد يسولف ويطالع في الرايح والجاي : هذا مو كأنه بوعبدالعزيز 
رفعه انقبض قلبها بس سوت روحها طبيعيه 
ابو رفعه : الا والله وهذا محمد وسلمان بعد 
الجده: اكييد ام عبدالعزيز معاهم خل اقوم اسلم عليها 
رفعه: الله يالصدف 
حمد رفع عيونه لرفعه وهو كان جنبها وبصوت واطي : صدف هاااا 
رفعه: أي والله صدف 
حمد: أي صدقت 
قام حمد ونادى سلمان ومحمد وسلم عليهم وسلم على الجد بو عبد العزيز والجده وام رفعه راحو قعدو مع البنات وحتى رفعه معاهم ..
دانه كانت قاعده تتمشى مع ريم وهم راجعين 
ريم: دانوه كان الحريم كثرو 
دانه: أي حريم 
ريم: شوفي الي قاعدين كانهم زادو وشوفي ذيك الي قاعده جنب جدتي 
دانه : أي والله يلا نروح ونشوف منو 
ريم : السلام عليكم
الكل : وعليكم السلام 
رفعه: هلا والله ريم 
دانه يوم عرفت انها رفعه دق قلبها وعلى طول رفعت عيونها جهت الشباب وشافت حمد موجود بينهم واستانست 
ريم: رفعه الله شهالصدف وسلمو دانه وريم على الي كان موجود ..
بدور: الا تعالي وين جواهر عنج ليش ما جات معاج 
رفعه : كلهم في الكويت بس قلنا احنا نسبقهم ونحجز عقب يجون 
الهنوف: والله زيين متى بيجون 
رفعه : احنا لقينا حجز وبنروح بكره مكه ان شاء الله عقب بنشوف لهم حجز ونقولهم ويجون 
بدور: أي والله زحمممه احنا بالموت لقينا 

طبعا سلمان ميت يبي يعرف اذا رفعه معهم اولا ومستحي يسال ابوها والا حمد خذ جواله ودق على بدور بس ما ترد <<كانت ناسيه الجوال في السياره ودق مره ثانيه وماترد فكر يدق على مين ... العنود لان هي اكثر وحده يمون عليها بعد بدوور بس دق لها دقه وقطع 
العنود يوم شافت لقته سلمان ابتسمت ونغزت رفعه الي كانت جنبها وتهمس له ولا بعد داق دقه وقطع 
رفعه: هههههه 
العنود دقت عليه .. قام سلمان من عندهم شوي عشا يكلم العنود 
سلمان: هلا والله ببنت اخوي 
العنود : لا والله بنت اخوك وتخسرها
سلمان: مالت عليج اخسرج بس بغيته عذر عشان اقوم من عند الرجال
العنود: ليه شفيك ؟؟
سلمان: رفعه موجوده والا لا 
العنود : أي مب لله ليش تسال ؟؟
سلمان: عنووود
العنود: انزين دق عليها 
سلمان: مقفل جوالها 
العنود تطالع برفعه : ويييي كسرت خاطري خلاص بقولك 
سلمان: جااات 
العنود: ايه ايه لاتموت عليينا 
سلمان ميت من الوناااسه الابتسامه شااقه وجهه : عطيني اياها 
العنود: اقول استح تبيها تعال خذها بكبرها 
رفعه تقرص العنود 
العنود: ااااي وجع 
سلمان : شفيج 
العنود: لا ولا شي 
سلمان : يلا بجي اخذها الحين 
العنود: ههههههه عمي شفيك استخفيت الثقل زيين _ وقامت من مكانها بعيد عنهم شوي _
سلمان : الثقل زين ادري بس مو على زوجتي 
العنود: لا تخاف حتى هي 
سلمان:وشو حتى هي 
العنود: ميته عليك 
سلمان : احم احم ادري 
العنود : يلعن ابو الوثوووق 
سلمان: أقول كأنج مصختيها يلا يلا قلبي وجهج
العنود: لا لا لا أمزح خلاص 
سلمان: وشو خلاص بسكر 
العنود: انزين يلا 
سلمان: سلاام 
واول ما سكرت 
رفعه: شفيه 
العنود: ولا بعد يقولي قلبي وجهج ... بعد شيبي يسال عنج تعالي ليش قافله الجوال 
رفعه تضحك : بس كذا 
العنود: الله يعينج عليه.. تجهزي بيجي ياخذج 
رفعه: وين نروووح ؟؟
العنود تضحك على أسلوبها : هههههههه والله ما ادري وين تروحون 
شوي البنات قامو يتمشون في الممشى أذن العشا وقامو الرجال يصلون ...
شهد : يلا متى بنروح الملاهي 
خلود: خل يجون الرجال من الصلاة أول 
الجده: وانتو ما ادري شتبون في هالملاهي 
العنود: قلتيها يامي فوزيه ملاهي يعني تلهينا شوي 
الجده: وانتي لا يكون بتلعبين 
العنود: اجل اقعد اطالعهم واتحقرص ولا العب 
الكل قام يضحك على رد العنود
الجده: شكبرج شعرضج وتلعبين 
بدور: يمى عاد والي يعافيج نبي نستانس 
الجده: وانا قلت شي 
دلال: يعني بتخلينا نلعب 
الجده: وانا شعلي منكم لعبو 
العنود: خالتي هدى <<الي هي ام رفعه >>
ام رفعه: هلا 
العنود: عادي رفعه تروح معانا 
رفعه: وين أروح 
العنود: الملاهي 
رفعه: انتي من صجج 
العنود: لا من كذبي أي من صجي 
بدور: أي والله رفعه عشان نستانس 
الهنوف: أي رفعه والي عافيج 
دلال: يلا هي كلها مره في العمر ماراح تنعاد 
الجده : كلتو البنت خلوها تنطق كل وحده نقزت لها من جهه 
جدة رفعه: ههههه خليهم بنات يستانسون 
العنود: يعني تروح معنا 
ام رفعه: كيفها تبي تروح تروح 
الهنوف: وناااسه 
رفعه : تراني ما تكلمت ولا قلت شي انتم الي قررتو 
العنود: وليش ان شاء الله ناويه تقولين لا 
رفعه: ههههه لا لا تخافين مستحيل اقول لا افوت علي جمعتكم 
بدور: يا قلبي انتي




جاو الرجال من الصلاة وعقب تحركو على طول وأهل رفعه راحو عنهم وعلى اساس يشوفونهم بكره في مكه 
وكالعاده البنات كانوا في سياره مع سلمان ومحمد والجد مع الباقي في سياره 
سلمان الى الان ما عرف ان رفعه بتروح معهم وكان منقهر لانه ما شافها ولا كلمها وكان منقهر اكثر من الرساله الي رسلتها له 
الكل ركب ورى وسلمان ما بعد يركب 
بدور: رفعووو روحي ركبي قدام 
رفعه: لا والله انتي روحي 
العنود: ومنو زوجته انتي والا بدور 
رفعه : انا بس ماابي 
الهنوف: كل هذا حياا اقول رفعه والله مالج داعي وانتي قاعده معانا ورى روحي قدااام 
رفعه: يعني طرده 
العنود تطقها على راسها : أي طرده احنا ما صدقنا انج تجين 
دلال الي كانت ورى اخر شي : يلا عشان يستانس عمي 
بدور: جا عمي كيفج ترى بتتفشلين 
دخل سلمان : السلام عليكم 
الكل الا رفعه في قلبها : وعليكم السلام 
سلمان: كلكم مكتملين 
بدور: أي 
سلمان: وحظرتي سواقكم كلكم قاعدين ورى 
العنود تنغز رفعه 
بدور: لا بس قلنا لرفعه تجي قدام ومو راضيه 
سلمان انصدم ولف وجهه : رفعه ... الا شافها قاعده في الوسط ومقابلته 
سلمان الوناسه مبينه عليه بس حاول يمسك يروحه ينقالج ثقل وهو مبتسم: شخبارج 
رفعه: الحمد لله بخير 
لف سلمان وجهه وقام يطالعهم من المرايا : يلا وحده منكم تجي جنبي لا نتاخر 
بدور: يلا رفعه 
العنود الي كانت عند الباب فتحته ونزلت : يلا رفعه نزلي 
رفعه تحت الضغوط والحيا نزلت وركبت قدام .. سلمان تشقق بس ماكان يقدر يسوي شي لان البنات كلهم موجودين ...
تمو طول الطريق يسولفون ويضحكون .. العنود خذت جوالها وكتبت أول ما نوصل على طول انزلو عشان نخلي العروسين بروحهم ( عطيها للجي جنبج) وكل وحده قرت الرساله وكلهم ضحكو على حركة العنود بس استانسو وقفت السياره وبسرعه العنود فتتحت الباب وسكرت الكرسي حقها عشان ينزلون الي ورى ..
رفعه حطت يدها على مقبض الباب وتوها بتزل الا سلمان مسك يدها الثانيه ..
رفعه ياويل حاالي : لفت وجهها عليه ابتسم لها ..وأوا ما سمع الباب الي ورى تسكر 
رفعه كانت ساكته وعارفه انها بتجيها تهزيئات الدنيا ....
سلمان: اشتقتلج 
رفعه قلبها قام يطق : وانا بعد 
سلمان: عيونج بعيوني 
رفعت عيونها وقامت تطالع فيه وقلبها شوي ويطلع من مكانه ... سلمان قام يطالعها بنظرات حنيه 
سلمان : شهالرساله الي رسلتيها 
رفعه استغربت : أي رساله 
سلمان : اخر وحده 
رفعه ضحكت : شفيها 
سلمان : اسم الله على قلبج مافيها شي _ وخذ جواله وفتح على الرساله _ شوفي 
رفعه وهي ميته من الضحك : خذت الجوال ونزلت السهم اكثر من مره عقب عطته الجوال 
خذ سلمان الجوال وقرأ ( لاني صرت مجنووووووونه سلمااااان ) 
هي كانت راسله له ( حرام عليك ليش تسوي كذا كل شي توقعته الا هذا الشي منك ... ) سلمان قرا هالمقطع وسكر الرساله ولا قرا الباقي ..
سلمان يوم قراها ضحك : الله يقطع بليسج خليتيني أحاتي 
رفعه : ههههههه 
سلمان: أمووووت في ضحتج 
رفعه : استح على وجهك يلا خل ننزل شنو بيقولون الحين 
سلمان : يقولون الي يقولونه زوجتي بعد حرام 
رفعه : لا مو حرام بس خل ننزل 
سلمان : حبي شرايج أحرك السياره واخليهم ونروح الفندق _ ويغمز لها _ 
رفعه شهقت : انا لو بقعد معاك دقيقه زياده بروح فيها 
سلمان : ههههههههه كلها شهرين وتروحين فيها وعلى رواقه بعد 
رفعه حست ان جسمها كله يولع نااار ماتت على طول فتحت الباب : وربي انك جريئ 
سلمان وهو ميت من الضحك عليها : عادي زوجتي 
رفعه وهي واقفه بره وفاتحه الباب : سلمان 
سلمان : عيون وقلب وروح سلمان انتي 
رفعه : تسلملي عيونك وقلبك وروحك يلا قوم ننزل 
سلمان: بس ما شبعت منج 
رفعه وهي تطالعه بنص عين : والله لو قعدت معاك يوم كامل ماراح تشبع يلا انزل 
سلمان : يوم واحد بس قولي شهر سنه أي سنه لو أقعد معاج عمري كله ما راح اشبع 
رفعه : ههههههههه 
سلمان : انا بستخف على ضحكتج 
رفعه: سلمانييييي 
سلمان: الله ياحلو سلمانييي من فمج 
رفعه : لا الاه الا الله 
سلمان وهو يضحك عليها : محمد رسول الله 
رفعه سكرت الباب : كيفك بروح بروحي 
سلمان فتح الشباك : اذا ضعتي مالي دخل 
رفعه لفت وجهها : انت الي بتنهبل وين بتلاقي رفعه مثلي 
سلمان على طول سكر السياره ونزل وراح ورها 
رفعه : شفيك جيت 
سلمان: بعدين وين الاقي رفعه مثلج _ ومسك يدها وراحو دخلو_ 
رفعه راحت عند البنات وطبعا ما سلمت من تعليقات العنود ولعبوا واستانسو وتعشو عقب جاو بيرجعون
بدور: يمى والله مالنا حيل في الطريق خل ننام هنا وبكره نرجع مكه 
الجده: الي يشوف انتي بتسوقين .. شيقولون محمد وسلمان مساكين 
العنود: يووو عميمه ماعندنا ملابس ولا شي نرجع احسن بعدين مو من زود طول الطريق 
بدور: الله يعين 
البنات حاولو في رفعه تجي معهم لان اهلها بكره راح يجون بس ما وافقت قالت لازم ملابس وهي ما اعتمرت ومن هالقبيل واتفقوا انهم بكره يتقابلون وصلو رفعه للفندق الي كانو ساكنين فيه وسلمان نزل معها لين عند الباب وقبل لا تدخل ..
سلمان: أول ما توصلين مكه بكره دقي علي 
رفعه : ان شاء الله 
سلمان : روحي نامي الحين عشان ترتاحين بكره وراج عمره 
رفعه وهي مستانسه: ان شاء الله وانت انتبه على نفسك بعد 
سلمان : لا تخافين علي يلا تصبحين على خير 
رفعه : وانت من اهله 
توها بتدخل 
سلمان : تعااالي 
رفعه: هلا 
سلمان: ابي بوسه 
رفعه : ماتبي كف 
سلمان : الا ابي مدامه منج



عطته كف بس خفيف سلمان حط يده على يدها وخذها وباس أطراف اصابعها من داخل ( يعني بطن يدها ) 
رفعه استحت و على طول اسحب يدها 
سلمان يضحك وهو ماد لسانه عليها : بستج 
رفعه :هههههه _ وهي تاشر باصابعها _ مع السلاامه 
سلمان وهو يضحك : مع السلامه 
دخلت رفعه وراحت للحمام خذت لها دش وطلعت وانسدحت على السرير وقامت تتذكر سلمان ويوم تذكرت البوسه ابتسمت وباست يدها وغمضت عيونها ونامت ....

سلمان من جهه ثانيه أول ماركب السياره : اسف تاخرت عليكم 
بدور: اشوه يعني حسيت انك تاخرت 
العنود: ترى دق محمد وقال انه مسك الخط
سلمان: شف الخاين ولا ينتظر
بدور: حلوه ذي ينظر على حسابك أمي وابوي معه 
سلمان : أي والله صح يلا ان شاء الله نلحق عليهم 
العنود: عمي ترى ماني بايعه عمري لا تسرع 
سلمان : هههههه لا تخافين اخاف عليج اكثر من عمري 
اول ما وصلو من التعب كل وحده حطت راسها ونامت .. قامو الفجر صلو ورجعو نامو حتى ماراحو الحرم 
البنات قامو قريب الظهر توضو ونزلو للحرم ورجعو مره ثانيه للجناح .. 
سلمان وهو راجع للفندق دق جواله الا المتصل* مجنون بحبه *
سلمان: هلا والله بقلبي 
رفعه: هلا بك 
سلمان: شخبارج 
رفعه: الحمد لله وانت شخبارك 
سلمان: مدام سمعت صوتج شلون تبيني أكون 
رفعه : تسلم ياقلبي .. وينك؟
سلمان : رايح للفندق .. وانتي ؟
رفعه : انا في الغرفه الحمد لله اعتمرنا وخلصنا 
سلمان: عمره مقبوله .. متى وصلتو ؟
رفعه: الفجر صلينا واعتمرنا عشان يكون الجو ابرد ..
سلمان : أي زين.. تعبتي .؟.
رفعه : يعني مو مره بس في السعي ..
سلمان : تغديتي ؟
رفعه: لا ماني مشتهيه 
سلمان: شنو مانتي مشتهيه تغدي زين بروحج عود بعد تضعفين أكثر تختفين 
رفعه : انا عود حرام عليك والله جسمي حلو 
سلمان تنهد: ادري انه حلو على راعيته 
رفعه استحت : ........
سلمان :اموت في الي يستحون ان شاء الله العصر أشوفج والا شرايج امر عليج نروح نتغدى ؟
رفعه: ههههههه 
سلمان : ليش تضحكين صدق والله اهلج وينهم 
رفعه :والله ماادري انا قاعده بروحي وجدتي وحمد نزلوا يصلون الظهر والى الان مارجعو 
سلمان : الاتعالي وين سكنتو ؟
رفعه: في دار التوحيد 
سلمان انصدم واستانس :في أي طابق 
رفعه وبكل براءه : العاشر في أي غرفه غرفه رقم ( ......) 
سلمان : الله الله ليش كل هذا 
رفعه: لاني عارفه انك بتسال 
سلمان: اوكي اخليج ترتاحين الحين والعصر نشوفج اممممموه 
رفعه: هههههه حبتك العافيه يلا مع السلامه 
سلمان: ههههه مع السلامه 
سلمان ابتسم ابتسامة خبث دخل المصعد وبدل ما يضغط على الدور 11 ضغط على الدور 10 ( عشان كذااستانس لانهم في نفس الفندق وتحتهم على طوول ) راح للغرفه الي قالت له 
دق عليها الباب 
رفعه: غريبه حمد معه المفتاح ليش يدق_ قامت وشافت من العدسه ولقته سلمان شهقت _ هذا استجن 
راحت تركض خذت جوالها ودقت عليه 
سلمان وهو يضحك : هلا 
رفعه: سلمااانو بذبحك
سلمان: هههههه استحي على وجهج وفتحي الباب 
رفعه: لا انت خبل واذا جا احد 
سلمان : عادي زوجك 
رفعه: ياااربي 
سلمان: هههههههه 
رفعه : حبيبي والي يعافيك ارجع انا العصر اشوفك 
سلمان :حبيبتي أحنا ساكنين فوقكم تدرين 
رفعه: في نفس الفندق 
سلمان : شرايج يعني اجل وين فوقكم ..
رفعه: الله وناااسه 
سلمان: ادري وناسه يلا فتحي 
رفعه : سلمااني 
سلمان: عيووونه 
رفعه: روح واناادق على البنات واطلع لكم 
سلمان: انا ما ابي البنات ابيج 
رفعه : روح لا يجي احد 
سلمان : طيب شوفي انا ماني متحرك أبي بس اشوفج واروح 
رفعه : طيب روح وانا ابدل ملابسي واطلع لكم 
سلمان : ليه انتي وش لابسه 
رفعه: بيجامه 
سلمان: حلاتها بتفتحين يعني بتفتحين 
رفعه : والله انك ما تستحي ببدل واطلع لك 
سلمان : قلت لج لا بتفتحين ترى ماراح اكلج لا تخافين والله ماراح اسوي شي 
رفعه غمضت عيونها وتفشلت من الي قاله سلمان وفي قلبها أي واضح .: طيب بفتح بس لحظه 
سلمان : يلا 
سكرت رفعه ودقت على حمد وقالها انهم بيجون بعد نص ساعه وقالت له انها بتنزل تتغدى مع البنات تحت طبعا هو استغرب قالت له انهم ساكنين في نفس الفندق.. وقالت له يقول للجدتها وسكرت ..
الا يدق سلمان حطت له مشغول وفتحت الباب وهي خايفه ومبتسمه 
سلمان : ممكن ادخل 
رفعه: ههههه أي بس عند الباب 
دخل سلمان وهو مبتسم : فديت هالوجه والله كل مالج وتحلوين 
رفعه: أي أحلو شوف شكلي 
سلمان قاطعها : يجنن بس لو تفتحين شعرج احلى 
رفعه وهي ترفع قذلتها من على عيونها وترجع تطيح على عيونها مره ثانيه : انزين يلا اطلع انا ببدل ونروح للبنات وننزل نتغدى 
سلمان قرب جنبها هي رجعت على ورى وصقعت في الجدار بلعت ريقها



سلمان قرب جنبها هي رجعت على ورى وصقعت في الجدار بلعت ريقها : سلمان حبيبي 
سلمان حط اصبعه على فمها : أششششش 
رفعه صوت قلبها واصل للمريخ من قوته وجسمها مولع ناااار ... شال الخصل الي على وجهها وتم يطالع فيها وهو مبتسم : عيونج حلوه 
نزلت رفعه عيونها العسليه والي تميزها رموشها الطويله >>
سلمان : طالعيني .... وهو الى الان حاط يده على راسها عشان الخصل ماتطيح على وجهها 
رفعت رفعه عيونها 
سلمان غمز لها : يالخوافه 
رفعه : انا خوافه من قال _ وسحبت روحها وبعدت عنه وراحت عشان تدخل داخل _
سلمان مسك يدها بسرعه ووقفها وجرها عنده :طيب اذا خوافه ليش رايحه داخل 
رفعه: ابي ابدل 
سلمان : طيب روحي بدلي وانا بستناج 
رفعه : لا والله تبيني ابدل وانت موجود 
سلمان يقلد صوتها : أي والله تراني زوجك 
رفعه راحت وخذت لها تنوره وبلوزه وقبل لا تدخل الحمام : خذ راحتك بس دقايق ابدل واطلع 
وعلى طول دخلت وسكرت الباب بدلت بسرعه واول ما طلعت طق الباب... سلمان تجبس في مكانه ورفعه ماتت خوف وبققت عيونها ؟؟؟؟؟

موقف محرج للغااايه



رفعه راحت وخذت لها تنوره وبلوزه وقبل لا تدخل الحمام : خذ راحتك بس دقايق ابدل واطلع 
وعلى طول دخلت وسكرت الباب بدلت بسرعه واول ما طلعت طق الباب... سلمان تجبس في مكانه ورفعه ماتت خوف وبققت عيونها ؟؟؟؟؟

راحت طلت من العدسه لفت على سلمان وهي تعض اصبعها : هذا حمد 
سلمان: شسوي تدرين عادي عادي 
رفعه: أي عادي انت من صجك _( وبسرعه خذت يده وجرتها ودخلته في الدولاب ) لا تتحرك ولا نفس ولا كلمه وسكرت الدولاب 
وراحت لعند الباب : طيب طيب دقيقه 
فتحت الباب 
حمد وجدتها : السلام عليكم 
رفعه وهي تحاول تصير طبيعيه : وعليكم السلام 
الجده دخلت ورفعه كانت خايفه انها تفتح الدولاب 
حمد: شفيج
رفعه: ولا شي بس كنت ابدل الحين بطلع للبنات 
حمد: انزين انا بروح اجيب الغدا حق جدتي واجي 
رفعه : ماراح تاكلون تحت معنا 
حمد: لا... يلا سلام 
رفعه سكرت الباب وبسرعه راحت عند جدتها : شخبارج جدتي 
الجده : الحمد لله يابنتي هاه متى بتروحين 
رفعه: الحين بس بلبس عباتي واطلع 
الجده: يالله من فضلك_ فصخت عباتها _ وتوها بتفتح الدولاب عشان تحطها فيه 
رفعه نقزت من مكانها: هاتيها عنج جدتي وخذت العبايه 
الجده: الله يوفقج يابنتي ان شاء الله اخدمج في عرسج 
رفعه : تسلمين 
الجده: انا بروح الحمام سلمي على ام عبد العزيز 
رفعه : ان شاء الله 
أول ما دخلت الجده الحمام رفعه خذت نفس عمييق .. فتحت الدولاب 
سلمان بصوت واطي: اطلع 
رفعه : هههههه أي تعال بس ولا كلمه 
سلمان طلع 
رفعه ميته عليه من الضحك 
سلمان: ليش تضحكين 
رفعه : اششششش 
سلمان حط يده على فمه 
رفعه حطت عباية جدتها وخذت عبايتها : تستاهل عشان تخفف هالجرأه مره ثانيه 
سلمان قرب عند اذنها وهمس لها : معاج احلمي اني اخففها 
رفعه لبست عبايتها وهي تطالعه وتهز راسها وتضحك عليه خذت شنطتها ومسكت يده: يالله بسرعه قبل لا تطلع جدتي ..
طلعو وركبو المصعد 
سلمان: هههه حمد لله ربي نجانا 
رفعه: أي والله ومره ثانيه لا تعيدها 
سلمان : ههههه ان شاء الله _فتح المصعد_ شوفي رقم الغرفه (....) قولي لهم وخل ينزلون أنا بروح اشوف طاوله 
رفعه : طيب 
راحت رفعه ودقت على العنود قالت لها فتحي الباب 
نقزت الهنوف من مكانها : رفعه عند الباب 
الكل: حلفي 
راحت فتحت الباب ودخلت رفعه 
العنود: عمره مقبوله شدراج في مكانا 
رفعه: سلمان قالي منا ومنكم انشاء الله 
الهنوف: هلا والله نورتي 
رفعه: بوجودج والله يلا بسرعه البسو عشان ننزل نتغدى تحت 
العنود: أشوه اني ما تغديت 
رفعه باسى : لييه البنات تغدو؟
الهنوف : أي بس انا والعنود ما تغدينا 
رفعه : حسافه بس يالله البسو سلمان ينتظر تحت 
العنود: سلمان تحت وننزل معاج لا لا روحي انتي معاه بروحكم 
الهنوف : أي والله عن المغثه 
رفعه: افاااا والله هو الي قايل لي مر علي توه وقال نادي البنات راح يشوف طاوله 
العنود: ياعمري عمي يلا نلبس عبايتنا ونجي 
رفعه : امي فوزيه هنا 
الهنوف : أي 
دخلت رفعه وسلمت على الكل عقب نزلت مع الهنوف والعنود ..
سلمان: وين الباقي 
العنود: تغدو كلهم 
سلمان: اوكي يلا خذو الي تبونه وقعدو في هذيك الطاوله 
الهنوف: وانتو 
سلمان : معاكم 
العنود: لا عمي انتو قعدو هناك وانا الهنوف بنقعد في هذيك الطاوله 
رفعه: لا العنود عن السخافه 
الهنوف: أي سخافه عشان تاخذون راحتكم 
سلمان: بعد عمري انتم بنات اخوي تسلمون بس احنا نبي نقعد مع بعض انا ما ناديتكم عشان تقعدون بروحكم 
رفعه: أي والله خل نستانس 
العنود: اوكي يلا 

طبعا كان بوفيه مفتوح كل وحده خذت الي تبي وقعدو على الطاوله مع بعض وسوالف وضحك ....
عقب كلن طلع غرفته يرتاح .. والعصر نزل الكل يتسوق ونزلت معاهم رفعه وطبعا استانسو مرره لان هبالهم زاد مع رفعه .. 

من زماااان عن الخبر وأهلها ..
عبد العزيز وعبد الرحمن قرروا انهم ياخذون اجازه ويروحون يعتمرون ومره وحده مع الاهل كانو مقررين على بدايه الاسبوع الجاي بعد مايرجعون المعاريس 
ندى وعبدالله كانوا بيرجعون على نهايه الاسبوع هذا وحتى منى وفارس ..

في مكه ..
البنات كانو سهرانين وعلى الساعه 3 الفجر قالوا 
العنود: شرايكم ننزل للحرم 
الهنوف: الحين أحس اني دايخه 
العنود: قومي بس أي دايخه ما بقى شي على الفجر لايكون بتنامين كان أذبحج 
الهنوف: حشى كلتيني حتى لو كان فيني نوم بيطير 
الابدور داخله عليهم: السلام عليكم 
الكل : وعليكم السلام 
بدور: شفيكم تتخانقون 
الهنوف: حظرة الانسه تبي تنزل 
بدور: يالله وناسه الحين الحرم فاضي والجو حلو 
العنود تمد لسانها على الهنوف: شفتي ... يلا عميمه ننزل 
ريم: واحنا
بدور: حتى انتو كلنا ننزل 
العنود: يلا زين قومو توضوا 
قامو البنات يتوضون وبدور قاعده تاكل البطاطس وفاتحه التلفزيون 
العنود: عميمه احنا لبسنا عباياتنا وانتي الىالان ما سويتي شي 
بدور وهي تقوم: يالله يالله هذاني قمت انتم اسبقوني 
العنود: طيب احنا نستناج تحت 
بدور وهي رايحه للحمام : انزين 
طلعت العنود والهنوف ...ريم ودانه توهم طالعين
دانه : وينهم 
ريم: العنود بتصبر أكيد طلعت 
دانه : بس عميمه هنا مابعد راحت 
الا يدق التلفون حق الجناح ... 
دانه : غريبه منو داق 
ريم: تلقينها العنود داقه من تحت تقول وينكم 
دانه: ما ادري بشوف _ وترفع_ نعم 
رفعه: نعم الله عليج وينكم ما تردون على جوالاتكم 
دانه: هلا والله رفعه
رفعه: هلا فيج
دانه: والله ما ادري ما دق عندنا شي يمكن مافي شبكه 
رفعه: مانمتو الى الحين 
دانه: لا الحين بننزل للحرم شرايج تجين معنا 
رفعه: الحين
دانه: ايه الحين
رفعه: طيب بس قبل لا تطلعون مرو علي 
دانه: يلا نلبس عباياتنا ونجيج 
ؤفعه: يلا استناكم 
ريم: شفيها رفعه
دانه: ولا شي بس تقول ليش ماتردون على الجوالات 
ريم: بتروح
دانه: أي يلا نطلع لها 
طلعو ريم ودانه عشان يمرون على رفعه ويروحون 
طلعت بدور نادتهم ولا احد موجود: الله يغربلهم راحو وخلوني يلا بس خل انزل لهم 
ريم ودانه وقفوا قدام غرفة رفعه وما حبو يطقون عشان ما يزعجون اهلها وقعدو ينتظرون 
ريم: واحنا بنقعد نستنى 
دانه: لا والله اجل تبيني اطق الباب واذا فتح واحد من اهلها 
ريم: واحد من اهلها والا خايفه يفتح حبيب القلب 
دانه :أقول استحي




الا ينفتح الباب ويطلع حمد شافهم واستغرب نزل راسه ومشى الا رفعه وراه 
رفعه: هلا دانوه ليش ما طقيتي الباب 
حمد يوم سمع اسمها ابتسم 
دانه: خفت ازعج اهلج 
رفعه: لا عادي هذا حمد قال حتى هو بينزل 
ريم: وانتي قاعده بروحج ليش مانزلتي عندنا
رفعه: لا قاعده اسولف مع حمد 
دانه في قلبها : فديييته 
وقفو عند المصعد ويوم فتح دخلو كلهم وحمد معهم ورفعه تتكلم مع حمد وهو كان صاد عن البنات شوي 
وريم تنغز في دانه ...
طلعو وحمد راح في طريق وهم في طريق .. دانه لفت وجهها جهة حمد وفي نفس الوقت حمد كان لاف وجهه عليهم وشافها دانه تفشلت : ياويلي الحين شنو بيقول عني صدق اني ما استحي ..
راحو للبنات 
بدور: وينكم انا على بالي نزلتو 
رفعه: راحو يمرون علي 
بدور: رفعه 
رفعه: أي ادق عليكم على الجوالات ما احد يرد 
العنود: يو والله ما وصلنا شيي 
بدور: انزين يلا يلا خل نروح للحرم وقفتنا مالها داعي 
وهم يتمشون 
الهنوف: تعالوا بنات أخاف يقومون من النوم ويقعدون يحاتونا ما قلنا لهم 
بدور: لا تخافين قلت لامي 
العنود: اشوه عشان ناخذ راحتا ونتاخر 
قعدو البنات يصلون ويتوترون عقب قعدوالي تسولف والا تقرا قران والي ساكته وتفكر 
العنود: رفعه متى بيجون اهلج 
رفعه: ان شاء الله بكره 
بدور: لقيتو حجز؟
رفعه: أي 
العنود: عسى بنفس الفندق؟؟ 
رفعه: لا مالقينا بس خذنا لهم هنا قريب 
بدور: يو حسافه 
رفعه: زيين بعد لقينا ..
اذن الفجر عقب صلو وطلعو 
قعدو يتمشون 
العنود: شرايكم ناخذ لنا فطور 
بدور: كل شي موجود فوق 
الهنوف: بس الفول 
بدور: الله يغربلكم فول الحين
العنود: عادي يلا بس _ لفت وجهها على ريم ودانه_ انتم ما تشبعون سوالف بسكم 
ريم: اسم الله عليج 
المهم راحو البنات وخذو لهم الي مشتهينه وطلعو فوق للجناح وفطرو وعلى الساعه 6ونص قالت رفعه انها بتروح لغرفتهم فوق 0والعصر يتقابلون طلعت وسكرت الباب الى سلمان في وجهها 
رفعه: صباح الخير 
سلمان: هلا والله صباح الفل والياسمين انتي عندنا وانا ما ادري 
رفعه: شفت جيت مع البنات بعد الفجر وفطرنا مع بعض 
سلمان: بالعافيه 
رفعه: الله يعافيك ... انت توك تجي من الحرم 
سلمان : ايه بروح افطر مع أمي وابوي أكيد الحين يقعدون 
رفعه: اوكي انا بطلع فوق انام تامر بشي 
سلمان: امممممممممممممم<< وهو يفكر
رفعه: هههههههه 
سلمان: ان شاء الله دوم الضحه لا ياقلبي مابي الا سلامتج 
رفعه: يلا مع السلامه 
سلمان : تعالي بطلع معاج اوصلج 
رفعه: لا لا والي يسلمك احنا ناقصين... بعدين من البعد كله طابق 
سلمان: هههههههه اوكي يلا مع السلامه 
راحت رفعه ودخل سلمان ..
البنات نامو لين الظهر ..أول من صحى العنود صلت وقعدت في الصاله وانسدحت على الكنب وهي دايخه شوي الا جات بدور : السلام عليكم
العنود: هلا والله وعليكم السلام صح النوم
بدور: ماشبعت نوم احس جسمي متكسر 
العنود: ولا انا صليت وجيت وانسدحت هنا 
بدور: قامت الهنوف 
العنود: والله ماادري قومتها وطلعت من الغرفه 
الا تجي دلال: السلام 
بدور والعنود: وعليكم السلام 
دلال: ابشركم
بدور+العنود: وشو
دلال: منى رجعت 
العنود: حلفيييي 
بدور: فديتها الخايسه ولا تدق 
دلال : وصلت أمس في الليل توها داقه تسلم عليكم .. تقول دقت عليج وجوالج مقفل 
بدور: يووو صح مافيه شحن بروح اشحنه واكلمها 
العنود: جدتي درت 
دلال: أكييد اول وحده 
شوي الا جاو البنات كلهم ودقو على منى وتحمد لها السلامه وقعدو يسولفون 
العنود: بقوم أدق على رفعوه أشوفها قامت .. وراحت لغرفتها خذت جوالها الا تشوف رساله من رقم غريب ..
لي قلب محد هز عرشه ولا جاه **ومحد تجرأ يطلع في كتابه
كم مر من عنده حبايب بدنياه **وكم واحد ينثر لقلبي إعجابه
لكن قلبي محد منهم أغراه **كل الوجوه اللي تمره تشابه 
إلا أنت صوتك كل ماقلت بنساه **أحس لك وحشه وقدر ومهابه

اأول ما قرأت الرساله قلبها دق العنود قامت تطالع في الرقم هالرقم مو غريب علي بس حق منو ياربي وقعدت تتذكر الا الهنوف داخله عليها 
الهنوف: كل هذا تكلمين رفعه
العنود: بسم الله 
الهنوف: هههههههه خرعتج
العنود: ايوا خرعتيني 
الهنوف: بلاج سرحااانه عقلج ماادري وين طاير 
العنود وتأشر على راسها: عقلي هنا موجود لا تخافين ما طار 
الهنوف: أي واضح انزين تعالي دقيتي على رفعه 
العنود: هذاني قاعده أدق... الو .. هلا والله ... صح النوم ...هههههه لا تخافين احنا تونا مالنا الا نص ساعه من قمنا ..اي بننزل الحين نصلي العصر هناك ....تعالي ماقلت لج ترى منى رجعت .... أمس في الليل .. اوكي ...يلا سلام 
الهنوف: ها بتجي 
العنود: قالت تسبح وتبدل وتجي طلعوالبنات واستانسو وقعدو يحوسون لين الساعه 9...
بدور: يلا بنات خل نتعشى ونرجع 
العنود: تو الناس 
بدور: أي تو الناس يالله يمدينا نتعشى ونرجع بعدين نسيتي بكره بنروح الطايف 
الهنوف: قولي والله 
بدور: أي والله 
دلال: ونااااسه عاد الطايف بررد ومطر 
رفعه: متى بتروحون
بدور: أكيد الفجر 
العنود: يلا ويانا 
رفعه: حلفي 
بدور: أي والله من جد يلا والله وناسه بعدين في الليل بنرجع ماراح ننام 
رفعه: ياعمري تسلمون بس بكره بيجون أهلي مو حلوه ما اكون موجوده اخاف البنات يزعلون 
الهنوف: بيجون بكره ؟؟
رفعه: أي واخيرا 
العنود: زييين اجل بتستانسون مع بعض 
رفعه: حسافه كان خاطري تكنون معنا 
دلال: لا تخافين كلها يوم الي بعده بنكون معاكم وتنغثون 
رفعه: افااا والله بالعكس تونسونا ..
العنود: هههههه عشان يكمل الهبال ها رفعه 
رفعه: هههههه 
راحو البنات تعشو وعلى الساعه 10ونص راحو لجناحهم بعد ما سلمو على رفعه ..

صلو الفجر تحركو للطايف وهالمره الي كان يسوق فيهم الجد ... يوم وصلو لطريق الشفا 
العنود : الله المناظر تجنن كلها جبال .. وتفتح كاميراتها وبدت تصور 
الهنوف: بس بدرت الصحفيه 
العنود: انتي شحارج 
فتحت العنود الشباك 
الكل: الله 
بدووور: الله يجنن الجو 
دلال: يهبببل ماشاء الله 
ريم: ياحسره على جونا هذا وهم بالصيف كذا شلون في الشتا 
الجد: هذا الطايف كذا اجل اذا شفتو ابها شتقولون 
العنود: وناااااسه 
الهنوف: ياااي شوفو التلفريك 
العنود: صباح الخير من زمان قاعده اصوره 
بدور: قربي قربي المسافه شوفي من داخله 
العنود: ههههه لاتخافين سويتها بس مو مرره واضح 
دانه: جدييييييي
الجد: هلا 
دانه: ترى نبي نركب التلفريك 
العنود: اكييييييد وانا اول وحده 
الجد: يابناتي اخاف عليكم تطيحون والا يصير لكم شي
بدور: يبىىى ان شاء الله مايصير الا كل خير
الهنوف: الله ونااسه بس لو طاح التلفريك واحنا فيه 
دلال: يمىىىىى ياويل قلبي 
العنود: ويصير لنا زي هذاك الفلم الهندي هاه الهنوف
الهنوف: أي وااحد 
العنود: هذاك الي يوم جات بتطيح البطله من التلفريك ويجي البطل يساعدها ماادري من وين طلع وتغمز لها 
الهنوف : وش تقصدين
العنود: ههههههه ولا شي 
ريم وتساسر العنود : أقول استحو ترى جدي موجود 
العنود: ههههه وييييي نسييت روحي
الا يسموعون صوت هرن لفو وجهم الا محمد وسلمان وراهم ريم ودانه الي كانو ورى قامو ياشرون لهم العنود لفت بالكاميرا وهي تصور محمد وسلمان وشهووده الي قاعده في الوسط وتاشر لهم وهبال وضحك ...
الجده : الله يهداهم هالبنات 
سلمان: ههههه خليهم يستانسون يمى 
الجده: شكبرهم الي يشوفهم شيقول الي في كبرهم متزوجين وعندهم عيال بعد



محمد ابتسم 
سلمان انتبه لسلمان ولف وجهه: قول والله 
محمد: على وشو 
سلمان: ما ادري عنك انت وهالابتسامه الي شاقه وجهك ... بعدين يمى بذمتج العنود مع خبالها وجه زواج خل تفرغ كل طاقتها في الهبال عقب زوجوها 
محمد: هههههههههه عاد الي يشوف انت الي الحين بطلت هبال 
سلمان: ولا تفكر اني ابطل 
في سيارة البنات 
العنود: فديييته عمي والله انه يهبل 
الهنوف: ايه بلاه مسايرنا بهبالنا 
ريم: لا يفوتكم حمووود العنود ركزي الكاميرا عليه هههه
العنود: مسوي نفسه رزه ومؤدب ترى عارفين حقيقتك خذ راحتك بالهبال 
دانه: ههههههههههه لو يسمعج 
الجد:والله هالولد ماادري متى بيعقل حاط راسه براسكم وانتو بعد استحو الي يشوفكم شنو بيقول 
العنود: جدي مااحد بيشوف السياره مظلله 
بدور: ههههههههه خوش عذر
الهنوف: واااااو مطر مطر 
العنود وشباكها مفتوح اهي والبنات : يلاااا بنااااات طق يامطر طق 
البنات كلهم : طق 
وقامو يغنون وهبال 
العنود: جدي والي يعافيك خل ننزل 
الجد: أي استني نشوف لنا مكان عدل 
دلال: ونااااسه مو قادره اصبر ابي انزل 
شوي الا نزلو ويشوفون قرود وقام الهبال مع الضحك تمو لين الظهر وهم يحوسون عقب خذو لهم غرفه و تغدو و ارتاحو فيها والعصر حركو مره ثانيه وطبعا على طول راحو للملاهي ويوم قربت الدنيا تظلم ركبو التلفريك ...
البنات كلهم ركبو في تلفريك ويا عمهم سلمان واباقي ركبو في تلفريك ثاني وكانو على طول ورى بعض ..
يوم ركبو وتحرك..
دلال: ياربيي خايفه 
العنود: يووو لا تخافون ما راح يصير شي وطبعا وهي ماسكه الكاميرا وتصور 
الهنوف: الله المنظر يجنن من هنا 
سلمان: والله اول مره أشوف بنات مب خوافات 
بدور: ليييه حسبالك كل البنات خوافات 
سلمان: لا بس الدلع وانتي اخبر 
بدور: مااالت 
الكل: بديييينا
العنود: ياااهو لا تتخانقون ترى احنا في الجو 
بدور: هههههههه واذا يعني 
الهنوف: يصير شي ما شيات واحنا نبتلش 
ريم: لا لا عمي عاقل ماراح يسوي شي 
سلمان: هههههههههه كل هذا خايفين سلمان خذ جواله وقام يحوس فيه << يرسل لرفعه رساااله >>
البنات يسولفون العنود وقفت وقامت تطالع في الجهه الي راجعين .. وطبعا كانت موجهه الكاميرا وشافت شي ما صدقت رفعت عيونها عن شاشه الكاميرا وقامت تطالع وفيها الضحكه ومو قادره تمسكها قامت طقت الهنوف برجلها وغمزت لها لفت الهنوف بسرعه وحطت يدها على فمها انتبهو البنات لفو على المكان الي كانت العنود والهنوف يطالعون فيه والكل قام يضحك 
سلمان: بسم الله شفيكم 
الكل : هههههههههههههههههههههههههه ميت من الضحك 
سلمان: شفيكم أكيد تضحكون علي 
العنود وعيونها تدمع من الضحك وقعدت على الارض لانها مو قادره تمسك روحها 
سلمان : يوووو اشفيج استجنيتي
بدور: لا لا سلماااني مافي شي 
سلمان بطناز: هههه لا والله كل هالضحك كذاا بدون سبب 
العنود: يا عمري مسااااكيين 
ريم: شكلهم في شهر العسل 
سلمان ابتسامه على وجهه من الكلام الي يقولونه وهو مو فاهم شي : من هم 
الهنوف: عمي ما عليك منهم 
سلمان: بتقولون يعني بتقولون 
دلال: لااااااا بنااات اذبحكم 
دانه: هههههههه روحي ذبحيهم هم احنا شكو 
سلمان: بنااات شالسالفه 
العنود: ههههههه وهي تاخذ نفس عمي انا بقولك 
الكل: لااااااااااااااا
سلمان: الااااااا بتقول العنود ما عليج منهم قولي 
الهنوف: انزين كيفج قولي بس مو الحين بعدين اذا صرتو بروحكم 
العنود: اوكي خلاص عمي بعدين اقولك 
سلمان وهو يهز راسه: والله انتو ما يندرى وش وراكم مو تنسييين 
العنود: لا تخاف 

<<<< شنو تتوقعون شافو ؟؟؟؟؟>>>




وصلو الجهه الثانيه تمو شوي وعقب رجعو بس غيرو اماكنهم البنات انقسمو صار النص مع خلود وفوزيه والجد والنص الثاني مع محمد وسلمان ...
بعد مانزلو وهم يدورون الا يطق جوال الهنوف خذت جواله : ندىىىى ...ألو 
ندى: هلا السلام عليكم 
الهنوف: هلا والله وعليكم السلام الحمد لله على السلااامه 
ندى : الله يسلمج شخبارج 
الهنوف:" الحمد لله انتي شخبارج شمسويه 
ندى: والله الحمد لله مستانسه 
الهنوف: شخبار عبدالله 
ندى: بخير الحمد لله يسلم عليج 
الهنوف : الله يسلمه تحمديله السلامه متى وصلتو 
ندى: أمس في الليل 
الهنوف : وتوج تكلمين
ندى: والله وصلنا تعبانيين على طول رحنا للشقه واليوم رحت اسلم على امي وابوي وخالتي وعمي 
الهنوف: ندووووش ونااااسه تعالي
العنود تصارخ: حمد لله على السلامه يالعرووس تعالي كملي شهر العسل معانا 
ندى: ههههههه هذا العنود عطيني اياها 
الهنوف: هاج 
العنود: هلا والله بالغلا شخبارج حمد لله على السلامه 
ندى: هههههههههه بشويش صبرج علي 
العنود: شسوي مشتاقه لج 
ندى: ههههه تشتاق لج العافيه هاه مستانسين 
العنود: افا عليج والمطر والبرد فوقنا شلون ما نستانس 
ندى: مطر ؟؟
العنود: أي احنا بالطايف هاج جدتي معاج 
كلمت ندى الجده والجد وهم عبدالله كلم وسلم عليهم .. والعنود دقت على اخوها وتحمدت له السلامه 
بعد ما تعشو وعينو خير رجعو لمكه وقررو وهم رايحين لابها يمرون الطايف مره ثانيه لانهم ما شبعو منها ..

الساعه 12 في الليل في الخبر ...
عبدالله : أقول حبيبتي 
ندى: هلا 
عبدالله:شرايج نروح لهم مكه 
ندى والابتسامه على وجهها : صدق 
عبدالله: الله لهالدرجه خاطرج تروحين طيب ليش ما تقولين لي 
ندى: لا بس ما حبيت اثقل عليك واتعبك احنا تونا جايين من سفر 
عبدالله: تعبج راحه انت امري وتدللي كل الي في خاطرج قوليه 
ندى: ياعمري انت تسلم حبيبي 
عبدالله: بس لا تقولين لهم نخليها مفاجأه 
ندى : هههه اوكي ولا يهمك يابو المفاجأت انت من عيوووني 
عبدالله: تسلملي عيووونج ... يلا قومي ننام 

نرجع لمكه .... أول ما رجعو كلن دخل الحمام وخذ له دش بالدور بعد ما نقعو روحهم بالماي والمطر ...عشان كل وحده دااايخه وواصله حدها من النوم العنود هي الوحيده الي انسدحت في الصاله وبعد ما طلعت اخر وحده من الحمام الي هي بدور قومتها دخلت العنود وخذت دش طلعت وصلت الشفع وانسدحت على سريرها خذت جوالها والنوم في عيونها عشان تحط المنبه الا تشوف رساله قرأتها على السريع 
تدري من أنا ...؟



واحد ماتتوقعه ..



خذ مهله 


وفكر

00:03


00:02


00:01

ها .... ما عرفتني 
والا اكيييييد ناسيني 
((أنا اللي ))
منتظر موعد عيونك 
مشتهي معك الكلام 
منتهي قلبي بدونك
عيشتي بعدك ظلام



شافت الرقم ...
ياربييي من ذا أوووو كيفه ... ضبطت المنبه على الفجر الي ماكان باقي عليه الا ساعه ونامت ..
البنات ما راحو للحرم قامو صلو ورجعو نامو قامو قبل الظهر بشوي وراحو للحرم صلو وجابو غداهم ورجعو وقعدو يسولفون في الصاله ... العنود وبدور كانو عند الشباب مع الجده ..
الجد : ها شرايكم بكره والا بعد بكره تبونا نحرك 
العنود: والله الصراحه مكه ما ينشبع منها وناااسه 
بدور: توج تدرين 
سلمان: والله احنا ما قلنا نبي رايكم هاه متى تبونا نمشي بكره والا بعده 
بدور: يمه كلتنا 
العنود: ها جدي انت متى خاطرك نحرك من مكه 
الجد: والله متى ما بغيتو حركنا 
الجده : انا اقول نحرك قبل الزحمه 
محمد: يعني بعد بكره الاربعاء 
الجد : شرايكم نصلي الجمعه في الحرم وعقب نحرك
العنود: أي والله أحسن خل نكمل أسبوع لا حقين على أبها 
الجده: والله براحتكم خلاص 
سلمان: احسن الجمعه 
العنود تطالعه وتغمز له : أي مب لله بس عشان الحبايب 
سلمان : أنا بقوم أريح شوي اذا اذن العصر قوموني 
العنود مبتسمه وتقول في قلبها ..فشله والله اني ما استحي جدي وجدتي موجودين وأقول كذا ..
الا يلف سلمان عليها وهو مبتسم ويهز راسه بالايجاب 
العنود مبتسمه وفي قلبها : أشوه 

العصر البنات نزلو وتقابلو مع اهل رفعه واجتمعو البنات ..

مرو هاليومين والبنات مستانسين موووت أكثر من أول ونومهم قام يقل لانهم كله مجتمعين مع بعض حتى ام عبد العزيز <<الجده>> وخلود كانو يتجمعون مع الحريم ..
يوم الاربعاء الصباح وصلو اهل الخبر << عبدالعزيز وزوجته وعبد الرحمن وزوجته وعبدالله وندى >> 
اعتمروا عقب راحو للفندق يرتاحون ....
المغرب .. في قسم البنات 
بدور: ريمو والا دانوه وحده تقوم تفتح الباب 
ريم قامت تفتح الباب : أكيد عمي 
ساره : السلام عليكم 
ريم والابتسامه علىوجهها : وعليكم السلام .. يمى خالتي 
ساره: أي شفيج .
ريم: ولا شي شهالمفاجأه الحلو ه حياااكم 
ندى: اهلين ريموو 
ريم: هلا والله بمرت اخوي 
\دخلو ..
بدور: هل والله نورتو ولا تقولون انكم بتجون.. هلا ندووووش شخبارج 
فاطمه: بغينا نسويها مفاجأه لكم 
الا الي داخل يسمعون الحس ويطلعون 
العنود وهي متفاجأه : يمى .. خالتي ... ندى 
الهنوف: وانا اقول من هالحريم الي جايين توقعتهم أهل رفعه 
بدور راحت نادت امها من داخل وجات وسلمت عليهم .. عقب راحت هي والبنات يسلمون على الرجال 
الكل استانس بهالمفاجأه الحلوه قعدو شوي عقب نزلو للحرم 
عقب ما خلصو صلاةالعشاء 
الجده : الا شخبار ام جاسم 
فاطمه( أم الهنوف): والله الحمد لله بخير وصلو أمس 
ساره( ام العنود) :ما دقو عليكم 
العنود: جاو مكه 
(ام العنود) : أي أمس وصلو 
الهنوف: يا حليلهم والله ولا ندري عنهم 
خلود: يمكن انشغلو والا شي 
العنود: من الي جا يمى 
ام العنود: جدج وجدتج وخالج 
الهنوف: خالي طلال 
ام العنود: أي 
العنود: واااو مونااسه والله هالمره الكل جا وكله صدفه 
بدور : أي والله رفعه واهلها وجيتكم وام جاسم بعد ماشاء الله العائله الكريمه اكتملت ..
العنود: بدق على خالي اكيد موجودين هنا الحين _ وخذت جوالها ودقت _ 
طلال : هلا والله بالقاطعه
العنود: ههههه هلا فيك شخبارك 
طلال: الحمد لله انتي شخبارج شمسويه وينج مالج حس ولا خبر 
العنود: انتو الي جايين مكه ولا تقولون عشان نشوفكم وينكم
طلال: اناالحين في الحرم وهذا محمد وسلمان وجدج قدامي توني مسلم عليهم 
العنود: أجل جدتي وينها 
طلال: أكيد عند بوابه ( ........) تنتظرنا 
العنود: أوكي خلاص أنت تعال الحين أخاف مااعرفها مع الزحمه 
طلال : أوكي يلا 
العنود: يلا سلام 
العنود: وحده تقوم معي نجيب جدتي
الهنوف: انا بجي ... وهي قايمه .. يلا عميمه قومي معنا ترى احنا ما ندل
بدور: أي ماتدلون طالعو في اللوح 
العنود متعمده: يووو عميمه اخاف نضيع ترى احنا دبش 
الجده: الحين شنو بتخسرين قومي معهم 
بدور وهي ما ودها : انزين 
قامو البنات وراحو عند البوابه الي قالهم عنها خالهم طلال .. يوم وصلو 
العنود: هنوف دوري دوري خالي 
الهنوف : هذاني قاعده أشوف 
يدور كانت خايفه او مستحيه نوعا ما لان طلال راح يكون موجود ومرتبكه لانها اول مره تشوفه 
بدور: أقول بنات شوفو مو كأنها هذيك خالتي ام جاسم 
العنود: وينها ...
بدور: شوفي هناك _وتاشر_ 
الهنوف: أي والله كانها هي خل نروح لها 
العنود: جدتي حصه 
الجده لفت: العنود 
العنود: ههههه اشوه عرفتيني 
وسلمت عليها 
الهنوف هلا جدتي انا الهنوف شخبارج 
الجده: هلا فيج الحمد الله بخير انتو شخباركم 
بدور: السلام عليكم وحبت راسها هلا خالتي ام جاسم شخبارج 
الجده: بخير وعافيه انتي شخبارج يابنتي ان شاء الله بخير 
العنود: جدتي هاذي بدور عمتي 
الجده: وانااقول هالصوت مب غريب علي هلا فيج شخبارج يمى بدور 
بدور: والله الحمد لله انتي شخبارج خالتي عشاج بخير 
الا طلال من وراهم : ممكن الرقم يا حلويين 
العنود: خالي 
الهنوف : خرعتنا 
طلال : هههههه ادري متعمد 
العنود: احمد ربك كان ما جاك كف بس ربك ستر 
طلال: استحي على وجهج قدام الناس
العنود: اجل انت ممكن الرقم ياحلوين وفي مكه بعد ولا وفي الحرم 
طلال: هههههه



بدور أول ما سمعت صوته انقبض قلبها ويوم لفت وشافته وهو يسولف مع العنود والضحكه الي على وجهه ومحليتها الغميزه الواضحه الي على خده اليمين والخفيفه الي على خده اليسار ..
طلال: ها يمى نروح والا بتبسطين مع الحريم داخل 
الجده: والله بشوف اذا الحريم بيقعدون .. ها يمى بدور امج بتقعد والا بتمشي 
بدور: والله ماادري ياخالتي بس اتوقع انها بتقعد 
العنود: أي اصلا هم ينتظرونج داخل 
طلال يوم سمع اسم بدور عرف انها عمة العنود الي كلمته امه عنها وقالت انها بتخطبها له كان وده يرفع عيونه ويشوفها بس استحى ..
دخلو البنات مع الجده داخل الحرم وقعدو تقريبا ساعه يسولفون عقب طلعو وراحو تعشو وكلن رجع لغرفته البنات كانو متفقين يقومون بدري يوم الخميس ويقعدون يحوسون الصباح على راحتهم ..
الساعه 1 ونص بعد ماصلو الشفع والوتر في الحرم كلن رجع لغرفته الاهل ماكانو في نفس الفندق الي فيه البنات بس كانو قريبين ..
الساعه 2 في غرفه العنود والهنوف 
العنود: تصدقين الهنوف احس اني مستانسه واااجد حسافه بعد بكره بنروح
الهنوف: والله حتى انا ما تتصورين شلون هالسفره شققتني من الوناسه
العنود: ما توقعت ان راح نستانس كذا اول مره نجي مع بعض بالسياره والمفاجأه الاحلى ان رفعه جايه هي واهلها و بعدها اهلنا وبعدها جدي وجدتي والله ونااااسه 
الهنوف: تدرين عسى ان شاء الله ربي يتم هالفرحه علينا والا يفرقنا ونتم طول عمرنا كذا مجتمعين وعلى قلب واحد 
العنود: امييييييين 
الهنوف: تدرين الحين بيتنا ماراح يصير حلو ندى طلعت مع مين بقعد والله بتنبط كبدي
العنود: افاااااااا وانا وين رحت كل يوم والثاني بنقز في وجهج 
الهنوف: هههههههه فديتج انتي
العنود: لا تخافين ان شاء الله انتي الي بتجين عندنا 
الهنوف: لا تخافين من اول ما اقوم لين الليل وانا عندكم والا يوم عندنا ويوم عندكم
العنود: الي يشوف احنا مقصرين بس لا ان شاء الله تجين عندنا اقامه دائمه 
الهنوف وهي تحاول تخفي البتسامه : وش تقصدين 
العنود وهي تطالعه بنص عين : ولا شي يلا يلا خل ننام بكره بنقوم من صباح الله خير 
الهنوف : يلا تصبحين على خير 
العنود: وانتي من اهله 
تمو ساكتين دقايق 
العنود : هنوووف 
الهنوف: هاه ما نمتي 
العنود: لا تعالي نسيت أقولج 
الهنوف : وشو 
العنود خذت جوالها وفتحت الرسايل وقالت لها رقم 
الهنوف: شفيه
العنود: تعرفينه 
الهنوف : ماادري ليه 
العنود: راسل لي رسالتين بس مين ماادري قلت يمكن وحده من البنات والا شي 
الهنوف خذت جوالها قولي الرقم مره ثانيه 
العنود: بتدقين ؟؟
الهنوف: بس بشوف اذا مسجل عندي 
قالت لها الرقم
العنود: هاه 
الهنوف: لا يمكن غلطانين انتي رسلتي شي 
العنود: لا طنشت 
الهنوف: اشوف الرسايل 
العنود مدت لها الجوال وقرت الرسايل وقامت تطالع العنود 
العنود: شفيج تطالعيني كذا 
الهنوف : ما احد جا على بالج ابد 
العنود: لا ليه تتوقعين ان احد راسلها 
الهنوف : ماادري بس الكلام شكله مقصود والرقم مو غريب 
العنود: هذا الي ذابحني الرقم اعرفه بس مو قادره اثبت حق منو 
الهنوف: يالله كيفه ياخبر اليوم بفلوس بكره ببلاش 
العنود :أي والله 
وانسدحو 
الهنوف كان يدورفي بالها فيصل بس ما حبت تذكر العنود أو تقول لها لانها حتى هي مو متاكده بس تاليتهم بيعرفون ..



البنات قامو من الفجر وقعدو في الحرم لين ما شرقت الشمس 
بدور: يلا بنات نقوم الشمس شرقت 
العنود: يلا 
رفعه: يا ست الحسن نويييف 
نوف: هاه 
جواهر: الناس يقولون نعم مو ها 
نوف: نعم 
الكل: ضحك عليها 
رفعه: وش بعده يلا قومي 
نوف: انتظرو شوي
جواهر:ككك بسج نوم اذا بتنامين رجعي للفندق 
نوف: لا ياعمري النوم لاحقه عليه بس والوناسه ما تنعاد 
ريم: أي والله خل نستانس احنا بكره بنروح 
رفعه: يووو لا تكدرون خاطري 
العنود: يالله ان شاء الله السنه الجايه تنعاد 
الهنوف: اللحظات الحلوه دايم ما تنعاد 
بدور: يلا بس عن الرومنسيه الزايده 
رفعه: على غفله صرنا فلم مصري 
العنود: انا فاتن حمامه 
نوف: وانا رشدي اباضه 
الكل: هههههههههههههههههه 
ريم : شلون جا الاسم على بالج 
نوف: ماا ادري بس عشان الوزن 

طلعو البنات راحو افطرو وعقب قامو يدورون مابقى مكان في خاطرهم الا راحو له ..
العنود وقفت عند كشك محل صغير وشافت أحجار عجبتها كثير أشكال وألوان 
العنود: لو سمحت تقدر تحفر لي على الحجر 
البياع: أي 
العنود اختارت لها 8 حبات وقال له يكتب فيها( صيفنا مع أهلنا أحلى ) ومن ورى كاتبه اسمها وتحته اسم الي راح تعطيها لها وقالت له انها راح تمر عليه في الليل وتاخذهم ...
على الساعه 11 
العنود: بنات تعبت 
بدور: نصلي الظهر ونروح نرتاح 
رفعه: قومو ناخذ لنا شي نشربه 
الهنوف: شوفو خل نروح هذيك البوفيه شكلها حليوه 
جواهر: مليانه شباب 
العنود: يووو احنا شدخلنا فيهم هم قاعدين 
رفعه: انا والعنود بنروح انتو روحو قعدو داخل نجيب ونجي شكلنا يلفت 8 كلنا نروح 
الهنوف: انا بجي اساعدكم 
راحو البنات يشوفون لهم طاوله والثلاثه راحو ياخذونن عصيرات 
بعد ما خذ و العصيرات
الهنوف: الله شبيشيلهم شكثرهم خل يعطيج كيس 
رفعه: لو سمحت عطني كيس 
العنود : كم الحساب ؟
الهندي: 50
العنود وهي تطلع الفلوس 
رفعه: كم قالج 
العنود: خمسين ... تعال كم الواحد 
الهندي: 2 ريال 
العنود: اجل خمسين من وين جات 
الهندي يضحك: انا يمزح 
العنود: لا والله ومن حظرتك عشان تمزح معي 
رفعه: ههههه اخر زمن 
الهنوف: لو سمحت كم الحساب 
الهندي: انت واجد ثقيل دم 
العنود تخزه : أقول كانا عطيناك وجه زياده عن اللزوم _ وحطت عشرين 
ورجع لها ريالين ومدت يدها عشان تاخذهم الا يرجع يده 
العنود جاتها الضحكه بس عصبت من حركته السخيفه : يعني ووالنهايه 
مد الفلوس ورفعه والهنوف يضحكون عليها 
الهنوف: اقل جيبيلي ماي معاج 
العنود: عطني 2 قرشه ماي _ وحطت الريالين _ 
الهندي جاب الماي وهو يضحك : انا قول انت خل ريالين ألحين انت في يعطي انا 
رفعه : والله هالهنود صار عندهم لسان 
الهنوف: البلا مو منهم من الشباب هم الي علموهم 
العنود: أي شباب الا قولي هالبنات الي ما يستحون 
اول ما لفو الا لقو شاب قاعد يضحك عليهم 
البنات تفشلو 
العنود: واخزياه شفتو شلون يضحك علينا 
الهنوف: انصدمت يوم شافته هو نفسه راعي الكتكات 
رفعه: الله لا يعطيه عافيه زين ان بس هو الي انتبه 
راحو للبنات قعدو تقريبا ربع ساعه يسولفون عقب طلعوا.. الكل راح لغرفته يتوضا عقب اتفقو انهم يطلعون يصلون الظهر 
في غرفه العنود والهنوف ..
الهنوف: عنود
العنود: هلا 
الهنوف: شفني هذاك الي كان يضحك علينا يوم ناخذ العصيرات 
العنود: هذاك الشاب 
الهنوف: أي 
العنود: شفيه 
الهنوف: هذا هو راعي الكتكات 
العنود: حلفيي
الهنوف: والله ربي استجاب دعوتي وخلاج تشوفينه
العنود: بس ما دققت فيه ولا شفت الحزن الي على وجهه 
الهنوف: ههههههههه مالت عليح تطنزين 
العنود: لا والله من جد 
الا ريم تطق الباب : يلا ترى احنا طالعين



لبسو البنات عبايتهم ونزلو راحو صلو الظهر وقعدو شوي يسولفون عقب راحو تغدو مع بعض وبعدين كلن راح يرتاح وينام ..

قامو العصر والمغرب نزلو ورجعو بدري عشان ينامو ويلحقون بكره يلقون لهم مكان حق صلاة الجمعه 

يوم الجمعه الساعه 9 في الليل وهو يرتبون أغراضهم 
العنود: يووووووو نسييت 
الهنوف: شفيج 
العنود: بسرعه قومي لبسي عباتج 
الهنوف: ليه 
العنود: انا مسويه طلبه يحفرون لي فوق الحجر عشان اعطيه البنات 
الهنوف: وتوج تتذكرين 
العنود: المفروض امس بس نسييت 
طلعو وخذو معهم شهد 
العنود والهنوف كانو واقفين قدام الكشك وكان عنده زحمه قعدو يستنون ويسولفون ..
شهد كانت واقفه جنبهم الا شافت الشاب حق الكتكات ابتسم لها واشر لها تجي وجات 
الشاب: شخبارج شهوده حبيبتي 
شهد: الحمد لله 
الشاب: انتي بروحج هنا 
شهد: لا جيت مع العنود والهنوف 
الشاب : خواتج 
شهد : لا بنت عمي 
الشاب : انتو من هنا 
شهد : لا احنا بيتنا في الخبر اليوم في الليل بنروح ابها بعدين نرجع الخبر
الشاب ضحك على برائتها : يووو حسافه اليوم بتروحون 
شهد: أي وانت عمي متى بتروح 
الشاب : ما ادري .. تعالي ابي اشتريلج كتكات قبل لا تروحين 
شهد: لابعدين العنود والهنوف يخانقوني
الشاب: لا تخافين بشتريلج من هنا مو بعيد ..
شهد : طيب 
كان في محل حق حلويات جنبهم راح هو ويا شهد واشترى لها كرتون كتكات وحط معاه زيادة حلويات 
العنود والهنوف خذو اغراضهم 
الهنوف: والله فكرتج حلوه 
العنود : تعالي وين شهد 
الهنوف: توها كانت هنا جنبي 
العنود:ياااا ويلي لا يكون ضاعت 
الهنوف: الله يهداها لا ما اتوقع اكيد شافت لها شي والحين تجي 
العنود: قومي ندور عليها 
قعدو يدورون عليها خمس دقايق وما شافوها 
الهنوف : قومي نرجع للمكان اكيد راح ترجع 
العنود: والله اذا ضاعت بتذبحني جدتي 
الهنوف:لا تحاتين ان شاء الله بترجع 
العنود: عاد ما ضاعت الا اخر يوم يابي الله يستر عاد مكه مليانه حراميه 
الهنوف: العنود تعوذي من بلييس لا تقولين كذا 
العنود والهنوف كانو خايفات ان شهد صار لها شي ... شوي الا شافو شهد جايه مع واحد
الهنوف: العنود شوفيها جايه مع ....
العنود ما خلتها تكمل كلامها وراحت لها تركض: شويهد .. ألحين ما قلت لج لا تتحركين من مكانج خليتيني ادور عليج خوفتيني 
الشاب: انا اسف يا اختي بس كانت معي رحت اشتري لها كتكات 
العنود بدون شعور رفعت راسها : انت راعي الكتكات حظرتك باي صفه تاخذها وتشتري لها اختك والا بنتك والا تقرب لك 
الشاب حس بالذنب : انا اسف بس ما كان قصدي أ خوفكم بس
شهد: عنود عمي يحبني شرالي حلاو وشرالج حتى انتي 
الهنوف : طيب يلا خلاص خل نروح 
شهد: مع السلامه عمي 
الشاب نزل وبس شهد : مع السلامه حبيبتي ولا تنسيني 
شهد باسته على خده : شكرا 
الشاب : العفو وقام وقف .. انا اسف يا العنود والهنوف 
العنود بققت عيونها شلون عرف اسمي 
الشاب يكمل كلامه : بس ما كان قصدي اخليكم تحاتون شريتلها حلاو والله يحفظها لكم ان شاء الله بس لانها تذكرني ببنتي شهد الله يرحمها 
الهنوف انقبض قلبها : الله يرحمها 
العنود: الله يرحمها احنا اسفين ومشكور ..
وخذو شهد وراحو لفت الهنوف عليه وشافت الحزن الي في عيونه عقب نزلت عيونها عنه 
العنود: والله صدقتي يالهنوف 
الهنوف: شفتي مو قلت لج 
العنود: شكله يكسر الخاطر 
الهنوف: الله يرحمها بنته بس تصدقين احس هالحزن مو بس من موته بنته اكيد في شي ثاني 
العنود: الله يوفقه ويصبره مسكين .. يلا قومي نلحق اوصلهم لبنات ونرجع ..
الهنوف : يلا 
راحو وصلو للبنات الي شرته لهم وشكروها واستانسو وسلمت عليهم 
رجعو للشقه ودخلو الغرفه وكانت الساعه 11 ..
العنود: يلا بعد ساعه بنحرك الله يعين 
الهنوف: انزين قومي رتبي اغراضج ..
قامت العنود ترتبي اغراضها هي والهنوف ويسولفون.. الا تدخل عليهم شهد 
شهد: هنوف خوذي خلي الكيس عنج 
الهنوف: ليه 
شهد: بس عمي قال لي خوذي الحلاو الي تبينه وعطي الكيس الهنوف 
الهنوف : طيب 
طلعت شهد 
العنود: اما هذا الولد غريب 
الهنوف: ما علينا منه تعالي عندج كيس 
العنود: لا ليش 
الهنوف: ابي احط الشامبو والخرابيط فيه 
العنود: خذي هالكيس 
الهنوف خذت الكيس ورمت الحلاو الي فيه 
الهنود: الله فيها مصاص الي احبه ارميلي وحده 
الهنوف رمت للعنود مصاصه وخذت لها وحده وفتحوها وقامو يمصون .. الهنوف توها بتحط الاغراض في الكيس الا تشوف ورقه مدت يدها وخذتها 
العنود: شنو هاذي 
الهنوف تهز كتفها بعلامه ما ادري 
فتحت الورقه والعنود نقزت جنبها وقامو يقرأون الورقه ....



جتني تودعني مساء يوم الأثنين 
جتني بظرف ما يفيد اعتراضي 
جتني ولوني انخطف بين لونين 
فيه السواد وفيه لمحه بياضي 
قالت غصيبه ياحمد فرقنا شين 
ولزوم فرقانا تجي بالتراضي 
قلت الخبر وشلون نبقى بعيدين 
ودموعها قامت تسابق هياضي 
قال فمان الله ياأغلى المحبين 
حكم علينا الوقت والوقت قاضي 
ماعاد أفيدك ياحمد والمرض شين 
يمشي بجسمي مثل سيل الفياضي 
بحكم القدر والوقت والعسر ماشين 
لازم نطيع بقسمته وان فراضي 
ملزوم ننسى ذكريات لها سنين 
ملزوم نحسبها قديم وماضي 
عجزت اصدق وين انا والخبر وين 
وش هالقدر ياللي عرض لي عراضي 
حضنتها ولميتها بالذراعين 
وتقادحت عيني كما البرق قاضي 
ممداني افرح في غلاها بعامين 
وهل القدر غصب علينا افتراقي 
أقفت وتمسح دمعها لي بكفين 
واقفت تناظرني بفرقا الاراضي 
عجزت اشيل خطاي وحنا مقفين 
عجزت وجسمي يرتعش ينتفاضي 
غصب علي بساير الوقت واللين 
هذا قدرنا ما يفيد التقاضي 
حسبي على وقت جمع وأفرق اثنين 
ماشال هم كسرتي واغتياضي 


هاذي قصتي مع زوجتي الهنوف اما بنتي شهد فكانت البنت الي انتظرها وماتت مع أمها قبل لا أشوفها 
يمكن هاذي أجوبه للتساءلات الي كانت تشغل بال كل من يشوفني ويسألني عن حالي ... 


الهنوف والعنود لفو وجيهم على بعض وكل وحده دموعها مغرقه في عيونها والمصاصه في فمها ابتسمو 
العنود: الله يرحمها 
الهنوف: ويعينه على فرقاها .. والله كسر خاطري 
العنود وهي تمسح دموعها : والله الدنيا مليااانه مصايب بس مااحد دراي عن الثاني 
الهنوف: الله يسعده ياارب والله من اول ما شفته وانا احساسي يقول ان فيه شي 
العنود : هنوف يلا الساعه 11 ونص 
الهنوف خذت الورقه ودخلتها في الشنطه : يلا يلا قومي ...






الأهل رجعو للخبر والباقي كملو رحلتهم .. 
رفعه وأهلها بيكملون اسبوع في مكه عقب بيروحون مصر بالباخره ....
الساعه 12 تحركو لأبها ...
كانو البنات زعلانيين ومتحمسين في نفس الوقت ....
العنود الوجيده الي كانت مصحصحه فقعدت قدام مع سلمان وقامو يسولفون .. والبنات نامو الا الهنوف الي كانت مغمضه عيونها ..
العنود: حسافه كان خاطري نمر الطايف 
سلمان : طلعتنا في الليل والا كان مرينا عليها 
العنود: المطر الي نزل فيها ياخذ العقل 
سلمان : ان شاء الله مطر ابها احلى 
لفت العنود وجهها ابتسمت خذت الكاميرا الي كانت حاطتها تحتها وفتحتها 
سلمان: شبتسوين 
العنود: افتح النور .. بصورهم 
سلمان : والله انج وحده 
العنود: ادري وقامت تصورهم وهي تضحك عليهم وتطنز على كل وحده ويوم جا دور الهنوف 
الهنوف : بووووو
العنود: بسم الله ههههههه
الهنوف : ههههههههه
سلمان: مسكينه ما لحقتتي تطنزين عليها 
العنود: هبطي كشتج لو انج نايمه احسن على الاقل القلم مرفوع عنج 
الهنوف: مالت عليج انا عندي كشه أصلا ادري فيج غيرااانه 
العنود: مالت فديتها كشتي 
سلمان :هالكشه اذ مو موجوده انتي مو العنود 
العنود وتلف الكاميرا على سلمان وتحط يدها على راسه : عاد انت اسم الله عليك يدي ما اشوفها غرقت في كشتك 
الهنوف: هههههههههه
بدور: بسكم خناق سلمانوووو سكر النور 
العنود تلف الكاميرا عليها : وي ازعاجناج عميمه سكر سكر النور عاد كلش ولا بدورتي 
قعدت العنود وسكرت الكاميرا وقعدت تسولف هي والهنوف وسلمان ..
سلمان : تعالي عنووود ما قلتيلي 
العنود: وشوووووو 
سلمان: السالفه الي قمتو تضحكون عليها في التلفريك 
العنود قامت تضحك والهنوف ولعت ناااار من الحيا 
العنود: الله يغربل بليسك ما نسييت 
سلمان: لا ما نسيت ويلا قولي 
الهنوف: عنود ما عندج شريط تحطينه 
العنود: استحي تونا طالعين من مكه وتقول لي حطي شريط
الهنوف: يالزفته انا قصدي شريط اناشيد ..حطي يارجائي الثالث 
العنود: شوفيه في الجيب عطيني اياه 
الهنوف: هاج 
العود حطته وطلعت انشودة فرشي التراب 
العنود: الله تهبل هالانشوده .. والا شرايك عمي 
سلمان : أي حلوه بس يلا قولي السالفه والهنوف هالتصريفه ما تمشي علي هاه 
الهنوف تفشلت والعنود عرفت ان لا مفر ,,
العنود: انزين انا بقول وما علي 
سلمان: قولي 
العنود لفت عليه وهي تبتسم : استحي
سلمان: الله العنود تستحي ومني ؟؟ وش هالمعجزه 
العنود: عمييي حرام عليك تراك رحت والا جيت عمي ولك احترام ومهابه شدعوه عاد 
سلمان : انزين بس اتوقع ان احنا نمون على بعض وتكلمي عن الدلع 
العنود: الله يسلمك شفنا واحد والله أعلم مع زوجته وشكلهم في شهر العسل طبعا هاذي توقعاتنا وتحليلاتنا 
سلمان وابتسامه خفيفه على وجهه : أكيد انتي وبدور 
العنود: هههههههه 
سلمان: أي كملي 
العنود: عميييييييييييي 
سلمان: نعممممممممممم 
العنود: عاد افهمها 
سلمان : انتي قلتي شي عشان افهم 
العنود: شوف عاد انا الى كذا وخلاص الباقي ما اقدر اقوله .. تدري انا اقول لرفعه واخليها تقولك 
سلمان: يعني ما قلتي لها الى الان غرييبيه
العنود: الا قلت لها بس انت اسئلها وهي تقولك 
سلمان: زين 
الهنوف في قلبها أشوه والله حاله هالعم كل شي يبي يعرفه 
مرت عليهم ساعتين تقريبا .. نزلو عشان يصلون الفجر 
بعد الصلاه 
العنود : الجو شكله حلو بره 
بدور: يهبل 
الهنوف: خاطري بحليب كاكاو 
العنود: حتى انا 
ريم: حلفو يالبيبي 
العنود: والله يالكبيره 
الهنوف: انا بروح أقول لعمي يشتري لنا حد يبي شي 
ريم: والله انا خاطري ادخل البقاله 
بدور: ههههه من زينها عشان تدخلينها 
العنود : تراها بقاله مو سوبر ماركت



طلعت الهنوف وشافت سلمان واقف عند كبوت السياره الي كان مفتوح عشان المكينه تبرد ..
الهنوف: اهلييين عمييي 
محمد لف وجهه وهو مبتسم : هلا والله عمتيييي 
الهنوف تفشلت ولفت وجهها 
محمد: تعالي ياهوووو وانتي كل ما تشوفيني لفيتي وجهج والله لو انج شايفه ابليس ماسويتيها 
الهنوف : ههههه عاد ابليس من الخرعه بقعد أطالع فيه 
محمد : هههههه 
الهنوف في قلبها يازين الضحكه لا طلعت منك 
محمد: امري وش بغيتي 
الهنوف : وين عمي 
محمد رفع عيونه : هذاهو جاي 
لفت الهنوف وراحت له ..
سلمان: هاه صليتو 
الهنوف: أي خلاص ,, عمي ولا عليك امر ممكن تروح البقاله تجيب لنا حليب 
سلمان: حليب وشو 
الهنوف: حليب كاكاو 
سلمان : لمنو 
الهنوف: لنا 
سلمان: الحين انا باخذ لي كافي واخذ لكم معاي 
الهنوف: شكرا نبي حليب كاكاو 
العنود : السلام عليكم 
هنوف وسلمان : وعليكم السلام 
العنود: عمي ما يصير ندخل البقاله 
سلمان : الا عادي 
العنود: صدق 
سلمان: لا كذب يالله بعد أحسن عشان تختارون الي تبون 
الهنوف : انا ماراح ادخل فشله 
العنود: احسن كيفج 

راحت الهنوف للبنات ومحمد راح وأخذ سندويشات ... وبعد ربع ساعه تحركو 
الجد قال يبي هو يسوق وريم ودانه راحو مع جدهم ..
محمد: سلمان ترى بجي معكم 
سلمان: حياك بس البنات ما يبونك .ز عشان ما ياخذون راحتهم 
بدور: ومن قال تعال تعال حيااك 
محمد يمد لسانه لسلمان 
بدور نزلت وركبت ورى مع العنود والهنوف ودلال في السيت الأخير 
العنود: نورت السياره والله اشتقت لك أخوي من زمان عنك 
محمد: مقابلج كل يوم أي من زمان عني 
العنود: لا بس مااقعد واسولف معاك تعرف مو فاضيه 
محمد: هههههه 
سلمان : ايوا من قدك بدور والعنود كلن يرحب فيك يا حسرتي صدق من قال من لقى احبابه نسى أصحابه ..
العنود: ههههههههه 
بدور: عشتو سلمانو يغار 
العنود: فديته عمي والله اني أموووت فييك
سلمان والابتسامه شاقه وجهه : ادري 
محمد فتح الشباك : الجو حلو 
سلمان: أي قربنا من أبها 
العنود: بدور لو سمحتي وزعي الفطور 
دلال: وانتي ما همج الا بطنج 
العنود: حرام على لحم بطني من امس جوووعانه 
قامت بدور توزع عليهم والعنود كالعاده تصور وتستهبل ..
دلال : وانتو الى متى على هالحليب ما تنغثون منه 
العنود: الهنوف عميمه



بدور+الهنوف: نعم 
العنود: شيقول الطبيب 
بدور+ الهنوف + العنود: يا أطفال ياحلوين أشربواالحليب بالصحه والقوه تسئلو الطبيب 
الكل : يضحك عليهم 
سلمان: خوش أطفال والله ..
قعدو طول الطريق وهم يسولفون ويستهبلون .. لين ما وصلو أبها وهم فرحانين بالي يشوفونه.. 
وعلى طول راحو وخذو لهم شقه .. 
ارتاحو لين الظهر عقب نزلو ياخذون لهم غدا عاد البنت ما يصبرون ونزلو مع الشباب وطبعا حوطو فيهم شوي ورجعو للشقه تغدور وارتاحو ...
العصر بدت رحلتهم وقامو يحاوطون في أبها ..

الكل كان مستانس بأبها راحو وداروا فيها وشافو خضرتها ومياهها وجبالها وبرودة جوها الي يرد الروح .. وأهلها الطيبين ..
يوم من الايام كانو رايحيين لمنطقه كلها خضره وكانت تجري فيها المياه وفيها صخور وحاله كانت زي المنحدر أسفل الجبل ..
العنود: يجنن المنظر 
بدور: الله حتى الجو يهبل 
دلال : الا قولو برد 
ريم: كنت اسمع عنها بس ما توقعتها كذا 
الجده: يابنات انتبهو لا وحده منكم تزلق 
بدور: لا تخافين علينا يمى 
الجده: شلون مااخاف عليكم وانتو راس مالكم رجتكم ..
العنود: ههههههههه حتى انتي عرفتي الرجه يا جدتي 
ريم تصارخ: عنووووود عميييمه بناااات تعالو 
العنود : شف الزفته وين راحت 
بدور: قومو ننزل لها
دلل: انتبهو لاوحده تزلق 
الجده : يا بنات انتبهو 
العنود تتمشى بشويش والكاميرا بيدها وتصور : لاتخافين جدتي اذا صار شي والا ماشيات بتشوفونه بالكاميرا 
الهنوف: أقول سكتي بس لا خوفي يصير شي 
العنود : اسم الله علي 
نزلو البنات لين وصلو عند الماي الي كان يمشي بين الصخور 
بدور: بااارد انتي شلون مدخله رجولج يالخبله 
ريم: عادي ونااااسه 
العنود: عميمه بتنزلين 
بدور: لا 
العنود: انزين مسكي الكاميرا وصورينا 
العنود فصخت جزمتها ورفعت بنطلونها وعبايتها ونزلت في الماي 
الهنوف : ياااهو انتبهي لا احد يشوفج حظرتج مطلعه سيقانج 
العنود: هههه وناااسه الماي بااارد .. 
بدور: ما احد بيشوف احنا بعاد عن الناس 
العنود: يلا نزلي الهنوف 
الهنوف : لا عيوني انا مب بايعه عمري 
دلال: يلا الهنوف والله وناااسه 
دانه تاخذ ماي وترمي على الهنوف : ههههههه يلا نزلي 
الهنوف: وجع بارد 
العنود ترمي عليها ماي : نزلي 
الهنوف : وجععععععع 
الكل يضحك عليها وقامو يرمون عليها ماي 
الهنوف عصبت وقامت : أصلا انتو ما ينقعد معاكم أحسن لي اروح عند جدتي 
العنود: أعصااابج لا تطيحين انتبهي 
لفت وجهها ومدت رجولها وطلعت على صخره وزلقت لانها داست على عبايتها وطراااخ على ظهرها في الماي 
الكل ميت من الضحك 
الهنوف قانت تصيح 
العنود ودلال نقزو عندها يقومونها 
الهنوف: اااااااه ا ظهري كله منكم 
بدور : هههههههههههه طيب ليش تصيحين 
الهنوف: أي بلاها موفيج وسكري هالكاميرا يلا بسكج طناز 
العنود: هههههه كلج ماي 
ريم: نقعتي 
دلال: الي يشوف بيقول شفيها ذي طابه في بركه 
الهنوف : ولا بعد تطنزون يارب كلكم تطيحون _ رفعت عبايتها وطلعت مممره ثانيه _
الكل: انتبهي 
العنود: لا طيحين هنوف عن العناد
بدور: كأنج وحده مطلقه رايحه بيت أهلها 
الهنوف طنشت وكملت طريقها والكل يضحك عليها .. وصلت فوق وهي تتحلطم الا محمد وسلمان في وجهها 
محمد وسلمان أول ما شافوها ماتو من الضحك : هههههههههههههه
الهنوف: سخيفييين ليش تضحكون 
محمد يوم عرف انها الهنوف زاد في ضحكه 
الهنوف زياده على الصياح الي هي فيه قامت تصيح أكثر .. وراحت عنهم 
سلمان لحقها وهو يحاول يوقف ضحك تعالي يابنت ياهووو 
الهنوف : لا والله أوقف اعشان تضحك علي ها 
سلمان: استحي شكبرج تصيحين 
سلمان مسكها : شفيج ناقعه ماي 
الهنوف وعيونها كلها دموع : عمي طحت على ظهري بالماي 
سلمان : ههههههههه من طيحج



الهنوف: لا تضحك زييين حرام عليك زلقت وطحت والله ظهري يعورني 
سلمان وهو يضحك : يابعدهم كلهم انتي يالبنت أخوي وأخذها بحضنه ولمها وهي تصيح 
محمد قرب عندهم وشافه وهو لام الهنوف وماااات من الغيره وفي قلبه ياحظك يا سلمان ليتني مكانك 
محمد: استح على وجهك لا يشوفك أحد 
سلمان يمد لسانه لمحمد ويغمز له : غيرااااان 
محمد: وليش أغار 
الهنوف وخرت عن سلمان وبصوت كله صياح: وين جدتي 
سلمان: ماادري 
محمد: شوفيها هناك 
سلمان : انا بروح أشوف البنات يلا عشان نرجع تبدلين قبل لا يصيبج برد 
الهنوف لفت ولا عبرت محمد ولا بنظره حتى 
محمد همس للهنوف بصوت واطي تسمعه بس هي : أمووووت في الزعلانين 
الهنوف سمعت الي قاله قلبها قام يدق بس سوت روحها ماسمعت ولا شي وكملت ولا حتى لفت وجهها 

جاو البنات ورجعو لشقتهم وبعد العشا راحو لمنتزه .. 
الهنوف بعد الطيحه الي طاحتها ضربها البرد وزكمت وصارت حالتها حاله تتمشى والبطانيه عليها ..
وهم مجتمعين في الصاله 
سلمان: السلام عليكم 
الكل: وعليكم السلام 
سلمان حب راس امه وابوه : ها الهنوف شخبارج الحين 
الهنوف وهي تحت البطانيه : شوف عينك الحمد الله على كل حال 
سلمان: ياعمري كله من ذيك الطيحه 
العنود: تبي تشوفها عمي ترى مصورينها 
سلمان: هههه لا لا قومي قومي جيبها 
الهنوف تخز العنود: بذبحج 
العنود: هههههه حرام عمي خلاص بعدين لاحقين 
الجده: استحو البنت تعبانه وانتو تخانقون وياها 
سلمان: افا يمى بس نمزح معها 
العنود: الله يالهنوف وين هبالج 
بدور: الصحه تاج على رؤس الأصحاء 
الهنوف: أي والله الحمد لله على كل حال 
محمد من بره يتنحتنح : احم احم ادخل 
الجده : تفضل مايمك احد 
العنود: لحظه لحظه جدتي البنات مو جودين 
دلال نقزت جنب الهنوف ودخلت تحت البطانيه 
بدور: ادخل 
محمد : السلام عليكم 
وحب راس جده وجدته ..
محمد: ها شخباركم ؟
بدور: والله الحمد لله بخير وعافيه انت شخبارك 
محمد: بخير ها شخبار مريضتكم ؟؟
الهنوف في قلبها لاااا زين سألت عني ؟؟
العنود: حمد لله بس الزكام ملعوزها شوي 
محمد ليته فيني ولافيج : ما تشوفين شر يابنت العم 
الجده: ان شاء الله تقوم لنا بالسلامه مثل الحصان 
الكل : ان شاء الله 
محمد: الا ماقلت لكم ترى بكره جدي وجدتي بينزلون ابها 
الجد: حياهم الله 
محمد: يحييك ربي 
العنود: من قالك ؟؟
محمد: طلال توه مكلمني 
بدور يوم اسمعت اسمه ارتبكت ..
العنود: متى بيطلعون 
محمد: الفجر 
الجده: خلهم يجونا 
محمد: انا قلت لهم بس طلال قال يرتاحون اول عقب نتقابل



الا دانه تدخل عليهم ووراها ريم : هههههه السلاااا..._ الا عيونها بعيون محمد وعلى طول ترجع لورى وتدخل وسكرت الباب _ 
ريم: شفيج 
دانه: فشلللللللللله محمد شافني 
ريم: ههههههههه عادي الله شفيج انقلب وجهج 
دانه بطناز: ههههه عادي الله شفيج انقلب وجهج.... لا مافيها شي 
ريم: اووو عادي حمود حاله حال سلمان 
في الصاله ...
العنود: اما هالدانه وريمو مو فالحين الا بالضحك وسوالفهم ما تخلص 
بدور: اسم الله عليج ما تقصرين حتى انتي ويالهنوف فيكم خير وبركه 
الهنوف تهمس لدلال من تحت البطانيه :فحت ابي هواء 
دلال: هذا انتي التعبانه تقولين كذا شلون انا خل نقوم 
الهنوف: يلا... العنود احنا بنقوم 
العنود: وانا معكم 
وقامو البنات ودخلو داخل ..
شوي وعقب قام الكل ينام .. على الساعه 12 اما البنات فقعدو يسولفون لين الساعه 1ونص ويبلعون في البيبسي والحلويات لين الساعه 1ونص تقريبا ..
محمد وهو منسدح على فراشه والعاشق الولهان سلمان يكلم حبيبة القلب عشان بكره بتروح مصر 
وهو منسدح ومسوي روحه نايم عشان سلمان ياخذ راحته 
محمد يا بختك يا سلمانو تكلم حبيبتك عقبالي يااارب الله يصبرني عليج يالهنوف احبج احبج امووووت فيج ..
وقام يتذكر يوم جاتهم تصيح وهي كلها ماي والابتسامه شاقه وجهه ...
سلمان انتبه له : وي ياعمري ولد أخوي شكله يحلم الابتسامه شاقه وجهه من الوناسه 
محمد: أقول انت بس خلك في الي انت فيه .. عنبوك حتى الحلم بتحاسبني عليه...
رفعه: ههههه حرام عليك خله 
سلمان: وانا قلت شي 
محمد: بروح أشرب ماي تبي شي من المطبخ ياعريس 
رفعه ميته من الضحك على سلمان 
سلمان وهو رافع حاجبه: سلامتك ياروح عمك انت 
محمد طلع من الغرفه وهو توه بيدخل المطبخ الايسمع صوت خرخشه ..
محمد: احم احم 
الهنوف: منو؟
محمد: انا محمد..
الهنوف: لا تدخل ابطلع عقب ادخل 
محمد وهو مبتسم : الهنوف 
الهنوف بهبال : لا وتكح 
محمد : لا والله ... ماتشوفين شر 
الهنوف: الشر ما يجيك .. ممكن تروح عشان أمر 
محمد: لا مو ممكن .. انتي شنو قاعده تسوين 
الهنوف : شاهي 
محمد: ليش ما خليتي وحده من البنات تسويلج انتي فيج حيل تقومين 
الهنوف: الحمد لله أي فيني حيل ..
محمد : طيب مدام فيج حيل سويلي كوب معاج اذا ما يتعبج 
الهنوف في قلبها يعني السالفه فيها عناد : لا عادي أسويه وبخليه على الطاوله وتعال اخذه 
محمد مبتسم : انا بقعد في الصاله عند التلفزيون اذا خلص جيبيلي اياه 
الهنوف: لا والله هذا الي ناقص 
محمد يبي يعبها وهو متعمد لانه عارف انها زعلانه من ذاك اليوم يوم يضحك عليها ..
محمد: طيب لفي حجابج عليج وعطيني ظهرج ابي ادخل المطبخ 
الهنوف حطت الجلال عليها : انا بطلع 
وطلعت وراحت .. محمد قعد يضحك عليها ودخل للمطبخ وقام يسوي الشاهي 
الهنوف دخلت الغرفه وهي متضايقه ماحلو الشاهي الا الحين 
وكانو البنات كلهم نايمين الا بدور والعنود وقعدت والعنود كانت تكلم ..
العنود: لا يكون ازعجتك..
طلال: لا انا توني طالع من الحرم ... انتو الى الان ما نمتو 
العنود: لا باقي انا والهنوف وعميمه الحين بننام .. تعال متى بتطلعون 
طلال: الفجر بعد متى 
العنود: الله الفجر متى يمديك تنام وترتاح 
بدور: الا قولي حر الطريق الله يعينهم على شمس الضحى 
العنود: أي والله صدقتي الله يعينك على شمس الضحى ..
طلال: بعد هذا الوالد ما يحب يمشي الا الفجر .. منو هاذي الي خايفه علي من شمس الضحى ريمو والا الهنوف ..
العنود مبتسمه: لا هاذي ولا ذيك هاذي عميمه بدور ..
طلال: اييييييي


بدور قامت تطالع العنود وهي متفشله بنفس الوقت وقامت وانسدحت على فراشها ...
العنود : اوكي خالي اخيلك روح ارتاح شوي بكره وراك طريق 
طلال: اوكي سلمي على الي عندج 
العنود والابتسامه شاقه وجهها اكثر واكثر : ان شاء الله يالله مع السلامه 
طلال: مع السلامه 
العنود: يسلم عليكم 
الهنوف+ بدور: ........
العنود: عاد على الاقل قولو الله يسلمه 
بدور : هههههه الله يسلمه 
الا يطق الباب 
قامت العنود وفتحت الباب : هلا حمود وطلعت وسكرت الباب 
الهنوف وبعد جاي صدق شين وقوي عين 
دخلت العنود وبيدها كوب : الله الله حركااات يا جوولييت 
الهنوف تخز العنود 
بدور: اخذو راحتكم عادي 
العنود: ادري نمون 
بدور: شنو هذا حركااات حمود شجايب لج 
العنود: أي لي هذا للأنسه الهنوف شاهي مع ليمون وعسل ما ادري شلون جاي بس حمود يقول عطيه الهنوف عشان حلقها تفضلي _ وتمده لها _ 
الهنوف خذته : شكرا 
العنود : لمحمد شكرا انا ما سويت شي 
الهنوف مبتسمه وفي قلبها ياعمري ظلمته الله يخليك لي ولا يحرمني اياك والله أحبك ...




اليوم الي بعده وصلو طلال وامه وابوه والعصر راحوا عند الشباب عشا يطلعون ويا بعض 
وهم في السياره كان الي يسوق محمد وجنبه طلال والبنات ورى وسلمان معهم 
سلمان: والله ونااسه القعده ورى كله بنات 
العنود: ههههههههههه كلنا حلال عليك تراك عمنا 
بدور: يووووووك انت الوحيد المحرم الموجود 
العنود: انا الكل محرم لي حمود أخوي وسلمان عمي وطلول خالي ياااهووو من قدي انقهرو 
الهنوف: حتىانا يا قلبي طلول خالي وسلمان عمي ....
العنود: ومحمد وين راح 
محمد يطالعها من المرايه ويغمز لها : الهنوف ولا يهمج انا خطيبج 
الكل سكت وتفاجئ من الي قاله محمد الهنوف تفشلت وحطت يدها على فمها وهي تطالع محمد في المرايه وعيونها مفتوحه علىالاخر متفشله من الي قاله .. 
سلمان يبي يصرف الموضوع : وانا عمها شاهد وهذا خالها شاهد 
بدور: ها الهنوف موافقه ؟؟
محمد: هل تقبليني زوجا لك يا ابنة العم 
الهنوف: ...................
العنود: السكوت علامة الرضا كللللللللللللللللووووش 
بدور وهي تصفق : ومباركين عرس الأثنين ليلة خميس .....الخ 
الهنوف كالعاده العبره كانت خانقتها بس طنشت ولا كأنها مهتمه لشي ..

كملو أسبوع في ابها وكانو ينتقلون فيها للمدن القريبه منها ..
عقب راحو للقصيم وقعدو يومين لان الجد كان عنده عرس هناك ..
واخر المطاف راحو للرياض عقب رجعو للشرقيه ..
وانتهت رحلتهم في ربوع بلادي ... 
وصلو للخبر الساعه وحده في الليل طبعا البنات نامو في بيت جدهم واليوم الي بعده كلن رجع لبيته ..
العنود بعد ما رجعت وسلمت على امها وابوها وقعدت معهم راحت لغرفتها الي كانت مشتاااقه لها 
أول ما دخلت رمت نفسها على السرير : اااااااااااه ياغرفتي ياني مشاتاااقه لج شهر كااامل وانا غايبه عنج قامت العنود وخذت لها دش ولبست وطلعت كلمت الهنوف 
الهنوف: هلا والله 
العنود: اهلييين اشتقتلج 
الهنوف : هههههههه الله يغربلج توج من 4 ساعات مفارقتني 
العنود: والله والله والله اني استانست في هالسفره أكثر من أي سفره في حياتي 
الهنوف : حتىانا شفتي شلون السفر مع الأهل حلووووووو
العنود: على قولة المجد صيفنامع أهلنا 
الهنوف: أحلى 
العنود والهنوف: ههههههههههه 
مر هالأسبوع عادي بس كان في خبر مفرح الكل ان بدور وافقت على طلال وأخيييييييييييرا ..
وقررو ان الملكه تكون في نهاية الإجازه ...يوووووو عاد هاذي ملكة بدور يعني بتخبص الدنيا فوووق تحت عشانها ومن جهه ثانيه البنات كانو يجهزون لحفلتهم الي هم راح يسونها في نهاية الأجازه وأكثر وحده كانت مختبصه لها هي العنود ..
في بيت الجد الساعه 10 الصباح 
دلال نزلت وراحت للصاله وماشافت جدتها راحت للمطبخ 
دلال: ميري وين ماما 
ميري: أنا ما اشوف ماما اليوم 
دلال: مانزلت وفطرت هي وبابا 
ميري: لا ما في فطور 
دلال: غريبه وراحت لغرفة جدتها وطقت الباب ودخلت لقتها تصلي الضحى واستنتها لين ما خلصت قامت وحبت راسها : صباح الخير يالحنونه 
الجده وبصوت تعبان: يصبحج بالنور 
دلال: هاسلامات عسى ماشر ما انتي في الصاله ... 
الجده: والله يابنتي صليت الفجر وشفت روحي تعيبينه قلت انام شوي وراحت علي نومه 
دلال: ما تشوفين شر وجهج أصفر تبين نروح للمستشفى 
الجده : لا لا ماله داعي مافيني الا العافيه 
دلال: اسويلج فطور 
الجده: لا اليوم الاثنين انا صايمه 
دلال : الله يتقبل ان شاء الله 
الجده : امين الا وين جدج 
دلال: ما ادري ماشفته قومي نروح الصاله 
طلعو وراحو قعدو في الصاله شوي الا جا الجد 
الجد: السلام عليكم 
الكل: وعليكم السلام 
الجده: ها يام عبد العزيز شفيج اليوم حلو لج النوم متى قمتي 
الجده: والله ماقمت الا من ساعه احس بدني متكسر من التعب 
الجد: ما تشوفين شر لايكون صابج برد 
الجده: والله ما ادري لنا اسبوع من رجعنا لو بيجيني برد كان جا من الاول يوم تغيرالجوعلي 
الجد: الله يعين 

بعد العشا 
خلود: خالتي أقمو احط العشا 
الجده: والله براحتكم انا ماني مشتهيه اكل 
خلود: الله يهداج خالتي انتي حتى الفطور ما فطرتي زين كلتي كم تمره وعلى هالقهوه وحتى الشوربه ما كملتيها 
الجده: والله ماادري شفيني مو مشتهيه 
بدور: يمى تبن نروح للمستشفى شكلج تعبانه 
الجده: مافيني الا العافيه يالله انتو قومو حطو العشا 

الجده كانت تعبانه وفيها حراره بس ماكانت تبي تخوفهم عليها وهي ما تحب المستشفى تعرفون الجدات ...
اليوم الي بعده البنات كانو متجمعين في بيت الجد ...
الهنوف وهي تصفط السجاده حق الصلاة : تصدقين العنود جدتي شكلها تعبااانه 
العنود: أي والله وجهها مصفر وحالتها حاله والله تكسر الخاطر وهالبرد الي صايبها 
الهنوف: يمكن بعد السفر تعبت والا الجو تغير عليها 
العنود: يمكن قومي ننزل تحت عندها 
الهنوف: يلا 
نزلو البنات وشافو الجده منسدحه ومتغطيه ..
العنود: جدتي مو من عوايدها تنام في هالوقت 
الهنوف: يمكن مع التعب غفت شوي 
العنود : جدتي جدتي قومي طلعي غرفتج نامي _ تحط يدها على جبهتها وتلف للعنود_ حرارتها مرتفعه 
جدتي أمي فوزيه 
الهنوف : شفيها ما ترد 
العنود تهزها: جدتي 
الهنوف جات جنبها : جدتي جدتي _ وعيونها مغرقه _ شفيها ماترد 
العنود ودموعها على خدودها : ما ادري ونقزت من مكانها الا سلمان في دخلته 
العنود: عمي الحقني 
سلمان وهو خايف : شفيج 
العنود: جدتي ما ادري شفيها ما ترد علي 
سلمان وبسرعه يركض للصاله ويشوف الهنوف قاعده تنادي وتهز أمه وماترد مسك راسها لقاه حاااار 
سلمان: الهنوف قومي جيبي عبايتها بسرعه 
الهنوف : طيب 
قامت الهنوف الا في دخلة العنود ومعها عبايه : عمي يلا نوديها المستشفى


العنود لبست عبايتها والهنوف راحت ركض جابت عبايتها وساعدو سلمان شالو الجده وطلعو للسياره وراحو للمستشفى 
العنود كانت قاعده ورى وحاطه راس جدتها على رجولها وتقرأ وتسمي عليها وهي تصيح 
الهنوف كانت قاعده قدام ولافه وجهها عليهم وتدعي ودموعها تسيل بهدوء على خدودها 
سلمان كان حاط كل تركيزه بالطريق يبي يوصل بأسرع وقت وصلو المستشفى وراح سلمان جاب الكرسي وقعدو الجده عليه ودخلو للطوارئ... دخلو الجده يكشفون عليها والهنوف والعنود وسلمان قاعدين ينتظرون في الممر 
سلمان : العنود دقي على البت قولي لهم ان احنا في المستشفى لا يحاتون 
العنود : طيب 
دقت العنود على بدور وقالت لها بدور خااافت وقامت تصيح وسالت العنود عن المستشفى وقال لأبوها وجاو بسرعه ..
الدكتور طلع والكل نقز في وجهه 
سلمان: هادكتور وش صاير 
الدكتور: انت ابنها 
لمان: أي امي فيها شي 
الكتور: والله أمك دي لوأتي في غيوبه 
العنود شهقت و حطت يدها على فمها : غيوبه 
الهنوف غمضت عيونها وزاد صياحها 
الدكتور يكمل كلامه : والغيبوبه بسبب ضيق في التنفس هي كانت تعبانه أقوي 
سلمان: والله دكتور كان فيها حراره صايبها برد بس مارضت تجي للمستشفى 
الدكتور: السكر عندها نازل 
سلمان علامات الاحباط كل مالها وتبين على وجهه وهو خااايف على امه بس حاول يتماسك : طيب دكتور فيها شي بعد 
الدكتور : لا بس احنا راح نراقبها لين ما تفوء من الغيبوبه ..
العنود: نقدر ندخل عليها 
الدكتور : هي ماحتحسج بيكو بس براحتكو...
العنود على طول دخلت للغرفه ووراها الهنوف ..
الهنوف أول ما شافت جدتها والأجهزه حولها ما قدرت تمسك روحها وطلعت بره وقامت تصيح 
سلمان شافها : الهنوف شفيج 
الهنوف: جدتي ماراح يصير لها شي صح عمي 
سلمان والغصه فيه: ان شاء الله لا انتي بس ادعي لها يلا انا بدخل اشوفها 
سلمان دخل وشاف العنود ماسكه يد جدتها الي كانت موصله بسلك المغذي وتصيح 
سلمان قرب وحب راس امه وقام يدعي لها في قلبه .. شوي الا بدور والجد يدخلون أول ما دخلو طلعت العنود وسلمان ..
سلمان دق على عبدالعزيز وعبد الرحمن ( ابو العنود والهنوف ) وقالهم وطبعا هم على طول جاو العنود أول ما سمعت سلمان يدق على ابوها دقت على محمد وعبدالله وقالت لهم .. عقب دقت على بيت عمها عبد الله وردت دلال وقالت لها .. 
سلمان تكى راسه على الجدار وغمض عيونه وقام يدعي لامه أمه حبيبته الي مايقدر يمر يوم بدون ما يكلمها او يحب راسها سلمان كان ماسك نفسه بالغصب والا من داخل كان منهار يدعي ان امه تقوم بالسلامه 
الا يدق جواله شاف الرقم كان وده يبتسم بس الظروف حدته انه يرفع بصوت حزززين 
سلمان بصوت حزين : هلا والله حمد لله على السلامه 
رفعه: الله يسلمك شخبارك 
سلمان: الحمد لله انتي شخبارج حبيبتي 
رفعه: الحمد لله بخييير كافي اني سمعت صوتك 
سلمان : تسلمين .. رفعه حبيتي انا الحين بالمستشفى اول ما ارجع البيت راح ادق عليج اوكي 
رفعه بخوف : سلااامات شفيك بالمستشفى 
سلمان:ما فيني شي بس الوالده تعبااانه واجد ادعيلها تقوم بالسلامه 
رفعه: خالتي شفيها 
سلمان: جاها ضيق تنفس والسكر عندها منخفض 
رفعه: ما تشوف شر ان شاء الله خلاص اخليك الحين بس طمني 
سلمان: ان شاء الله مع السلامه 
رفعه:مع السلامه 

وصلو الرجال وحالتهم حاله كلهم كانو مختبصين الحريم والبنات يوم عرفو الي تصيح من جهه والا تدعي لها من جهه ..
الدكتور قالهم انهم يطلعون بره الغرفه لان ماراح يفيد وجودهم الكل طلع بإستثناء بدور الي رفضت وبشده انها تتحرك من مكانها ....
الكل عرف بالخبر الا عبدالله الي كان جواله علىالصامت بعد ماطلع من المسجد ونساه في السياره وتوه طالع من البيت لمشوار ويركب السياره الا ينتبه للمكالمات من الهنوف والعنود والشباب 
عبدالله: الله شصاير عسى خير ويفتح رساله من العنود ويلقى مكتوب فيها (( عبدالله جدتي في المستشفى طاحت في غيبوبه )) ومن محمد رساله تحمل نفس المعنى على طول حرك السياره وهو يدق على محمد 
محمد الي كان في المستشفى واول ما شاف ان عبد الله المتصل رفع ..
محمد: هلا عبد الله 
عبدالله: هلا محمد شفيها جدتي 
محمد: طاحت في غيبوبه والسكر عندها منخفض 
عبدالله: طيب الحين شخبارها : محمد على حالها 
عبدالله: طيب أي مستشفى انا في الطريق جاي 
محمد: مستشفى.........
عبدالله يالله مساف.....
ويسمع محمد اصدام قوي وينقطع الصوت 
محمد خاف أكيد عبدالله صابه شي رجع يدق الجوال مقفل محمد قام يحاتي شصار لعبد الله سلمان شاف محمد وجاله 
سلمان: شفيك؟؟
محمد وهو متنرفز ومو عاف شيقول او يسوي : عبدالله شكله صار له حادث
سلمان وهو منصدم : حااادث شلون ومتى ؟؟
محمد: ماادري كنت اكلمه وسمعت صوت انصدام وقنقطع الصوت قاعد ادق الجوال مقفل 
سلمان : ان شاء الله مافيه الا الخير الله يستر 
الحين الساعه 11ونص عبد الرحمن خذ الهنوف وطلع وعبد العزيز بعد بس العنود قالت بترجع مع محمد وقالو لهم اذا صار شي يخبرونهم ...
مرت خمس دقايق ومحمد لاهي بعبدالله وش صار له ولا حب يدق على ندى يخوفها العنود كل شوي تطل على جدتها تشوف اذا صحت او لا بدور الي ما تحركت من مكانها قاعده جنب امها ولا تحركت ودموعها على خدها وتدعي وتقرأ عليها والجد قاعد معها 
سلمان ومحمد كانو قاعدين بره ومحمد رايح جاي ..
سلمان: ياخي اقعد اربكتنا معك 
الا يسمعون صوت اسعاف وزحمه عند المدخل محمد عيونه معقه على المكان : الله يستر 
الا يدخل واحد وجهه كله دم والدكاتره متجمعين عليه وعلى طول على غرفة الطوارئ ..
سلمان: شكله حادث 
محمد: الدم مغطي وجهه ما قدرت أشوفه 
سلمان: انت شفيك تفاول ان شاء الله عبدالله مافيه شي 
محمد ما قدر يصبر اول ما طلعت النيرس من الغرفه ركض وسألها عن الي داخل قالت له واحد صاير له حادث سياره ..
محمد زاد خوفه بس كان يدعي ان عبدالله يكون بخير وان جدته تقوم بالسلامه 
سلمان: محمد قوم خذ العنود وروح للبيت اذ صار شي انا بعلمك 
محمد: طيب انا بروح اودي العنود وارجع 
سلمان: لا ترجع شكلك تعبان روح ارتاح 
الا يدق جوال محمد الرقم غريب رفع محمد: نعم 
المتصل : نعم الله عليك الاخ محمد ال.......
محمد: أي نعم 
المتصل: يقرب لك عبدالله ال..........
محمد بلهفه وهو خايف : اخوي فيه شي 
المتصل: والله صار له حادث ونقلناه على المستشفى على طول 
محمد: لا حول الله أي مستشفى 
أول ما سمع اسم المستشفى : طيب مشكور أخوي وسكر سلمان الي توهم مدخلينه هو عبدالله ما قلت لك ..
راح محمد ركض ووقف عند باب الغرفه ويستنى لين طلع دكتور وسأله وقاله انه أخوي 
الدكتور: والله ماادري شقولك بس أخوك الان في حاله خطره الحادث كان قوي وأفقده وعيه وأصابه بكسور جامده .. احنا بنكمل الفحص والله يكون في العون 
سلمان: الله يستر 
محمد قعد على الكرسي وحط يده على راسه : ياربيييي وش هالمصايب 
سلمان: استغفر وانا اخوك هذا قضاء ربك
محمد: استغفر الله ونعم بالله يالله من فضلك ..
قعد محمد وسلمان ينتظرون أحد يطلع من غرفة عبدالله الا تجي العنود 
العنود: شفيكم 
محمد: تبين ارجعج البيت العنود شكلج تعبانه 
العنود: لا لا مافيني شي انتم الي وجيهكم مختبصه صاير شي 
الا يطلع الدكتور ويقومون 
محمد: هاه دكتور بشر 
الدكتور: والله ما ادري شقولك بس رجوله أصيبت بكسور قويه ... والضربه كانت قويه مماادرى الى ,,
محمد: تكلم دكتور أخوي فيه شي 
العنود يوم سمعت أخوي لفت وجهها وهي منصدمه ودموعها قامت تنزل اكثر 
الدكتور: كليته تعطلت ويحتاج الى تبرع وبأسرع وقت 
العنود : لاااااااااا وقعدت على الأرض وقامت تصييح عبدالله مستحيييييل ليش ياربي ليش 
سلمان شال العنود وطلعو بره وركبها السياره 
العنود لا عمي لا ماابي اروح للبيت ابي اقعد معكم ابي أشوف عبدالله عمي الله يخليك 
سلمان: طيب لا تخافين بس تعالي معي 
ركب السياره وحط راسه على السيت وغمض عيونه وضغط على يده بأقوى ما عنده وهو يسمع صياح العنود نزلت دمعه من عيونه : يالله فرجها يارب يا ارحم الراحمين كون لنا عون وفرج ما احنا فيه من مصايب 
العنود: عمي خلاص والله ماراح أصيح بس رجعني للمستشفى ابي اشوف عبدالله ..
سلمان قام يهدي العنود وعقب نزلو مره ثانيه مالقى محمد وقعد ينتظره شوي الا طلع 
سلمان: وينك
محمد: ليش ما وديت العنود
سلمان: ما بغت انت شفيك ما سك يدك 
محمد: سويت تحليل دم عشان اذا ينفع اتبرع لعبد الله بكليتي 
سلمان قام يطالع في محمد ولمه 
سلمان: الله يعديها على خير 
العنود قالت لسلمان يدق على ندى ويطمنها لانها اكيد مشغول بالها على عبدالله 
سلمان دق عليها وقالها وندى أصرت الا تجي سلان قالها ان وجودها ماراح يفيد الصبح يجي ياخذها بس ندى ما وافقت فقال لها انه راح يمرها بعد شوي ... 


دخل سلمان على ابوه وناداه وقاله .. 
الجد: لا حول ولا قوة الا بالله وهو الحين وشلونه
سلمان: يستنون التحاليل اذا تنفع فصيلة محمد والا انا برتبرع له 
الجد: لا انت ولا هو انا بتبرع له خل يشوفون دمي 
للأسف محمد فصيلته ما توافق عبدالله وما قدر يتبرع له ..
الكل فحص لدمه العنود سلمان الجد وبدور وكلهم ما ينفعون ... كانو في خطر شديد عبدالله وباسرع وقت لازم يشوف له أحد يتبرع له الجده فوزيه الى الان في غيبوبتها ..

بعد الفجر دقو على عبد العزيز وعبد الرحمن وبلغوهم وطبعا على طول جاو....



بعد صلاة الفجر العنود وبدور كانو قاعدين في مصلى الحريم ...
الا يدق جوال العنود ..
العنود بصوت تعباان : الو 
الهنوف: الو السلام عليكم 
العنود: هلا والله وعليكم السلام 
الهنوف: صوتج تعبان شفيج 
العنود ورجعت لها نوبة الصياح :الهنوف عبدالله صار له حادث 
الهنوف : وشوو شلووون 
بدور : العنود خلاص حبيبتي لاتصيحين 
العنود قامت تصيح وماقدرت تكمل كلامها ومدت الجوال لبدور
بدور: هلا الهنوف
الهنوف: عميمه انتو وينكم 
بدور: في المستشفى 
الهنوف: شفيه عبدالله 
بدور: صار له حادث وهو الحين في المستشفى هنا 
الهنوف ودموعها على خدها : فيه شي 
بدور: ادعي له يالهنوف يحتاج احد يتبرع له بكليه 
الهنوف شهقت وزادت في صياحها 
بدور: خلاص الهنوف لا تصيحين انتي ادعيله 
الهنوف بصياحها : طيب وجدتي 
بدور: على حالها انابروح أشوفها الحين
الهنوف: وقولولي شبصير طيب 
بدور: ان شاء الله يالله مع السلامه 
الهنوف: مع السلامه 
الهنوف سكرت من هنا ورمت روحها على السرير وقامت تصيح : يااااااارب قوم جدتي بالسلامه واشفي عبدالله 

بدور : العنود خلاص لا تصيحين قومي نروح نشوفهم وامسحي دموعج ترى اذا شافوج تصيحين برجعونج ..
العنود: طيب يلا 
طلعو ولقو عبدالعزيز وعبدالرحمن موجودين ...
راحو للجده وعلى حالها ماتغير .. قعدت بدور عندها اما العنود فطلعت بره في الممر وقاعده على الكرسي الا يجي محمد ويقعد جنبها 
محمد: عنود حبيبتي قومي اوديج البيت انتي من امس هنا 
العنود: لا ماابي اروح الحين اذا تعبت انا بقولك ..
محمد: انتي شوفي عيونج شلون صايره حالتج حاله قومي البيت ارتاحي عقب انا اجي اخذج 
العنود: محمد والي يعافيك خلني معاكم اذا رحت البيت بقعد احاتي اكثر ...
محمد: امي تحاتي هناك بروحها 
العنود: امي درت عن عبدالله 
محمد: ما اتوقع ..
الا سلمان وندى داخلين .. ندى دخلت على طول على الدكتور عشان تشوف اذا تقدر تتبرع لعبد الله 
كلن قاعد على اعصابه رايحين جايين على غرفة الجده الى غرفة عبدالله والكل على نفس حاله ..
ندى طلعت وعلى طول دخلت عند عبدالله .. وقبل لا تدخل 
أبوها عبدالرحمن : يمى ندى لا تصيحين هو يبيج تدعين له 
ندى هزت راسها بالإيجاب وعلى طول دخلت .. كانت الغرفه فاضيه مافيها الا عبدالله على السرير والأجهزه حوله ندى دموعها تسيل بشكل مو طبيعي على خدودها حتى نقابها نقع من الدموع شافت عبدالله والشاش على وجهه والجروح الي في يده ومتصله بالأجهزه الي حوله ومغطى بشرشف ابيض قربت جنبه ومسكت يده وباسته على جبينه وطاحت دمعه من عيونها في عين عبدالله ..
ندى: عبدالله حبيبي شد حيلك وقوم لنا بالسلامه والله ما اقدر أعيش من دونك انت روحي وقلبي وحياتي وكل شي في دنيتي ما اقدر أخليك تروح عني والله اني أحبك أحبك أحبك ..أنا كلي لك لو تبي روحي عطيتك اياها بس لا تروح وتخليني ما اقدر أشوف الدنيا وانت مو موجود فيها شلون بعيش .. حطت راسها على يده وقامت تصيح .. 
حست بضغط بسيط على يدها بسرعه قامت وشافت عبدالله فاتح عيونه بس بشكل بسيط 
ندى والابتسامه على وجهها ودموعها تخالط الابتسامه: عبدالله حمدلله على سلامتك حبيبي 
عبدالله: هز راسه واكتفى بابتسامه الي بالموت طلعت منه ورجع غمض عيونه 
ندى: حبيبي لاتخاف احنا كلنا معاك عمي وابوي وسلمان ومحمد والكل بره يستون قومتك بالسلامه .. قامت ندى تدعي في قلبها لعبدالله ..
شوي الا دخل ابوها وووجهه يدل على بشاره ونادها وراحت له...
اول ما طلعت الا العنود في وجهها ولمتها وهي تصيح ..
ندى: عبدالله فتح عيونه ..
عبدالعزيز عمها : أبشرج يابنتي الدكتور قال انج تقدرين تتبرعين له بكليتج .
ندى والفرحه مو واسعتها : صدق والله الحمد لله لك يارب ولمت العنود بكامل قوتها ..
الا بدور تجي : هاه بشرو 
العنود : الحمد لله ندى تقدر تتبرع له 
بدور: الحمد لله لك يارب 
سلمان: هاه شخبار امي 
بدور: والله على حالها 
ندى مستغربه: جدتي وش فيها 
بدور: مادريتي .. هي في غيبوبه 
ندى: شلوون ومااحد قالي وينها 
راحت ندى وشافت جدتها وقلبها زارد وعورها أكثر ...
طلعت الشمس العنود دقت على الهنوف وبشرتها .. أم عبدالله عرفت بالخبر وقامت تصيح وسوت حاله وام ندى بعد ما عرفت الخبر حتى هي قامت تصيح وقلبها عورها على بنتها وعلى ولد أختها .. 
الدكتور قرر ان العمليه تكون بكره الصباح ..
الجد وبدور وسلمان رجعو للبيت يرتاحون والعنود ومحمد بعد ..
الحريم جاو وشافو الجده وعبدالله .. طبعا ندى ماتحركت من المستشفى وصت الهنوف تروح وتجيب أغراضها ونامت في المستشفى مره وحده عشان العمليه بكره ... 
على الساعه 11 الصباح ما أحد في الصاله الا دلال كانت توها راجعه من المستشفى وقاعده مكان جدتها وتصييح .. 
دق التلفون أول مرره ولا ردت ودق مره ثانيه مسحت دموعها وراحت ورفعت بصوت واضح عليه الصياح ..
دلال: الو 
عبداللطيف : السلام عليكم 
دلال: وعليكم السلام 
دلال عرفته : هلا عبداللطيف 
عبداللطيف : هلا بج شخباركم 
دلال : الحمد لله بخير 
عبداللطيف مستغرب من صوت دلال ومو متأكد انها هي : منو معاي 
دلال: انا دلال 
عبداللطيف فرح: هلا دلال شلونج 
دلال: ماشي الحال 
عبداللطيف حس انها مو متجاوبه معه : ولا عليج امر ممكن أكلم جدتي 
دلال يوم قال جدتي قامت تصيح :
عبداللطيف خاف : دلال شفيج تصيحين جدتي فيها شي تكلمي دلال
دلال: جدتي في المستشفى 
عبداللطيف: وشووووو مستشفى .. ليه شفيها؟؟ 
دلال وهي تصيح : كانت تعبانه حييل وطاحت في غيبوبه من أمس الىاليوم ما قامت 
عبداللطيف: لا حول ولا قوة الا بالله طيب سلمان موجود 
دلال: هو نايم لان من امس وهو معها في المستشفى وتوه راجع 
عبداللطيف:ولا احد قالي طيب مشكوره مع السلامه 
دلال: مع السلامه




سكرت وقامت تفكر ليش قلت له الحين بيقعد يحاتي مسكين وهو هناك ياربي انا شسويت ..
عبداللطيف دق على أمه وعلمته بالسالفه كلها وقال انه راح يجي على أول طياره للسعوديه 
يوم عرف عبدالرحمن أبوه عصب وكلمه وقاله لا تجي ان شاء الله ماراح يصير الا الخير احنا كلنا معها جيته ماراح تقدم ولا تأخر بس عبداللطيف كان رافض وأصر يجي جدته وولد عمه في المستشفى وكلهم حالهم يعلم فيهم الله ..
العصر ..
كان الكل في المستشفى عبدالله صحى والحمد لله الكل كان حوله .. أما الجده الى الان ما صحت والكل كان يحاتي ويدعي لها ..
اول ماقام عبدالله سأل عن جدته وقالو له انها على حالها ..
الدكتور نادى عبدالعزيز أبو عبدالله ومعاه محمد وقالهم خبر صعقهم وماكانو ابد متوقعينه وكان يخص عبدالله ..
محمد بعد ماسمع الخبر ما قدر يدخل يشوف عبدالله وقعد بره عبدالعزيز دخل عشان ما يحسون بشي سلمان حس ان فيه شي لان وجه أخوه متغير طلع ولقى محمد قاعد على الكرسي ومنزل راسه للأرض وغطيه بيده 
سلمان: محمد شفيك 
محمد: ليه يا سلمان المصايب تحذف علينا من كل صوب لييه 
سلمان: شفيك شصاير علمني أمي فيها شي 
محمد: لا .. عبدالله 
سلمان: شفيه؟؟
محمد: رجوله انشلت 
سلمان صنم في مكانه وماعرف ينطق بكلمه وتم قاعد جنب محمد ولا نطق ولا بحرف ..
قريب المغرب طلع الكل راح للبيت والى الان مااحد عرف بالخبر الا هالثلاثه عبد العزيز دق على عبدالرحمن وعلمه بس قاله انه ما يقول للحريم لين نقضي من عملية ندى وعبدالله وعقب نقولهم الخبر ...
الهنوف كانت عند العنود في بيتهم وكانت الساعه 11 اللليل تقريبا 
الهنوف: تدرين عبداللطيف بيجي 
العنود: متى ؟؟
الهنوف ما ادري بس هاليومين درى عن جدتي وعبدالله 
العنود: منو قاله 
الهنوف: دق بيت جدتي وقالت له دلال عقب دق على امي وقالت له كل شي 
العنود: الله يعين مسكين ودراسته 
الهنوف: الله العالم يالله كل شي مكتوب 
العنود : تبين تاكلين شي 
الهنوف ابتسمت : جوعاانه 
العنود: الصراحه أي ميته جوع مااكلت ولا شي من الصباح بس اشرب ماي 
الهنوف: طيب يلا نطلب بس قولي لريم 
ريم: السلاااام شنو تقولي 
العنود:عمرج طويل 
الهنوف: نبي نطلب أي مطعم تبين 
ريم: كيفكم بس أهم شي أكل جوعاانه ...

في المستشفى ..
بدور كانت قاعده مع امها داخل الغرفه وسلمان كان قاعد في الممر جات على باله رفعه يوووو ياعمري نسيت حتى أكلمج ..
خذ جواله الي كان على الصامت وشاف رسالتين من رفعه تسأل عنه وعن أمه ..
دق عليها وما كملت الدقه الا ورفعت ...
رفعه: هلا والله وينك خليتني أحاتي ..
سلمان: ياعمري انتي والله انشغلت أمي من جهه وعبدالله من جهه 
رفعه: عبدالله شفيه؟
سلمان: صار له حادث 
رفعه: سلاااامات عسى ماصار له شي 
سلمان: الا والله تعطلت كليته ويحتاج لتبرع 
رفعه حست بغصه : عسى لقيتو له 
سلمان: أي الحمد لله ندى زوجته 
رفعه: ياعمري ياندى الله يكون في عونها ومتى راح يسون العمليه 
سلمان: ان شاء الله بكره الصباح 
رفعه: وهو شخباره الحين 
سلمان: والله ماادري شقول ندى معه قالنا الدكتور اليوم ان رجوله انشلت وماني عارف شلون راح نقول له 
رفعه: لا حول ولاقوة الا بالله وخالتي فوزيه شخبارها 
سلمان: على حالها هذا بدور عندها داخل ادعيلها يارفعه 
رفعه: والله ان قلبي معها الله يقومها سالمه ان شاء الله ..
سلمان : امين 
رفعه: وانت حبيبي شكلك تعبان 
سلمان: بعد شسوي الله يكون في العون
رفعه: طيب روح نام ارتاح 
سلمان: نمت الظهر بقعد شوي ويمكن اروح البيت ارتاح 
رفعه: ................
سلمان: حبي 
رفعه قلبها قام يدق بقوووه: هلا 
سلمان: شفيج ساكته 
رفعه تمسح دموعها : لا ولاشي 
سلمان:طيب ليش تصيحين 
رفعه استغربت وابتسمت: شلون عرفت لايكون حاط لي كاميرا في غرفتي وأنا ماادري
سلمان: ههههه ياليت كان اربع وعشرين ساعه اطالعج حتى وانتي نايمه 
رفعه: ههههههه ياعمري انت 
سلمان بصوت خشن : يابنت جنبج أحد 
رفعه استغربت : لا ليش 
سلمان: بقولج شي 
رفعه: وشو؟؟
سلمان يطالع اذا جنبه أحد وبصوت واااااطي: أحبج 
رفعه ولعت ناااار : .................
سلمان: ودي أصرخ فيها بس المكان الي انا فيه ما يسمح 
رفعه: وانا امووووت فيك 
سلمان: الله يخليج لي ولا يحرمني منج 
رفعه: ولا اياك ان شاء الله




عبدالله الي كان في الغرفه نايم وندى قاعده تطالع فيه وكانت جنبه على الكرسي ..
ندى مارضت تقول لعبدالله انها هي الي متبرعه له لانها عارفه انه مستحيل يرضى وهي قاعده تفكر انتبهت له وهو يتحرك قامت له أول ما شافها ابتسم 
عبدالله: ندى 
ندى: اشششش لا تتكلم مافيك حيل 
عبدالله حرك يده يبي يشيل الي على وجهه ندى نزلت يده: لا تشيل شي 
عبدالله يترجاهااابعلمات وجهه ندى ابتسمت وانا اقدر أقولك لا .. وشالت الي على وجهه <<حق الاكسجين>> 
عبدالله بصوت واطي: كلهم راحو 
ندى: أي ما في الا انا الحين الساعه 12 وشوي 
عبدالله : ليه مارحتي 
ندى: شلون اروح واخلي قلبي 
عبدالله ابتسم ومسك يدها 
ندى: يالله انت شد حيلك وسو بكره العمليه عشان تقوم بالسلامه 
عبدالله في خاطره يبي يعرف منو الي متبرع له وهو كان حاس انها ندى : الله يعين .. تعبتج وياي 
ندى غرقت عيونها : حبيبي لاتقول كذا ترى أزعل انت تعبك راحه بالنسبه لي 
دخل سلمان على أمه وشاف بدور قاعده على الكرسي ونايمه من التعب راح وجاب غطا وغطاها .. 
عقب راح يصلي له ركعتين ودعا فيهم لامه ولعبدالله ...
قعد سلمان في المستشفى لين الفجر عقب راح صلى ...
الجد بعد ماصلى الفجر جا وشاف بدور نايمه قومها عشان تروح تصلي راحت بدور .. وقعد الجد يستغفر عقب قام قدام الجده فوزيه ..
الجد: الله يقومج لنا بالسلامه يالغاليه والله البيت من دونج مايسوى شي حلاتة وحسج موجود فيه حتى وانتي بره البيت ريحج وصورتج في كل زوايه .. طعم الأكل ماله حلاه الا من يدج وبوجودج .. يالله طلبتك انك تقومها لنا سالمه 
ورجع وقعد على الكرسي وهو يدعي لها ...
بعد ما طلع سلمان من المسجد راح لبدور وقومها ورجعو للبيت ...
أول ما وصل دخل وخذ له دش وانسدح على سريره الا يدق جواله شاف الا محمد المتصل ..
سلمان بصوت تعبان : هلا 
محمد: هلا بك شخبارك 
سلمان: والله الحمد لله انت شخبارك 
محمد: بخير شكلك دايخ 
سلمان: أي والله توني جاي من المستشفى سبحت وهذاني بنام 
محمد: زين لا اطول عليك بس بقولك الساعه 8 طيارة عبداللطيف توصل وكلمني عشان نروح له المطار 
سلمان : لا زين قلت لي خلاص بس والي يعافيك لاصحيت صحني معك لان مااتوقع الساعه بتقومني 
محمد: طيب
سلمان: الا عملية عبدالله متى 
محمد: الساعه 9 ان شاء الله 
سلمان: الله يعين 
محمد: اوكي اخليك الحين 
سلمان :يالله مع السلامه 
وسكر من هنا وحط راسه من هنا وراح في ساااابع نومه .. 
بدور قامت تتقلب بس ماجاها نوم قعدت وقامت تفكر بأمها يوم كانوا في مكه شلون كانت بصحتها وهي تخانقها لما تتناقر مع سلمان وصراخها وضحكتها.... وتصييح يالله قوم امي بالسلامه وكون في عون عبدالله وندى وقامت خذت لها القران وتقرأ ..
الساعه 7ونص دق محمد على سلمان وقعده وقاله انه هو بيمر عليه ..
نزل محمد تحت وراح للمطبخ الا يشوف العنود ..
محمد: صباح الخير 
العنود: هلا والله صباح النور 
محمد: شتسويين
العنود: نص كافيه تبي اسوي لك 
محمد: اذا ماعليج كلافه أي لو سمحتي 
العنود وهي تطلع كوب حق محمد : شكلك بتطلع 
محمد: أي بروح اجيب عبداللطيف من المطار أنا وسلمان 
العنود: بيوصل اليوم 
محمد: أي 
العنود: ماراح تكون موجود وقت العمليه 
محمد: الا انشاء على طول من المطار للمستشفى 
العنود وهي تمد له الكوب: تفضل 
محمد: مشكوره
العنود: محمد معليه قبل لا تروح تحطني عند جدتي 
محمد: شتسويين هناك 
العنود: أحسن من القعده هنا وبعدين أخاف امي ماترضى تاخذني معها اذا راحو عشان عملية عبدالله 
محمد ابتسم: شف التخطيط 
العنود: ههههه 
محمد: يالله روحي لبسي عباتج 
العنود وهي تطلع من المطبخ : دقايق 
محمد: انا استناج في السياره 
العنود: خذ كوبي معاك 
محمد خذ الكوب وطلع : حشى قعدتي البيت كله بالصراخ .
محمد مر سلمان عقب حط العنود في المستشفى وعلى طول راح للمطار ..
العنود دخلت غرفة جدتها ولقت بدور ودلال موجودين وصوت الشيخ أحمد العجمي مالي المكان بالقراءه 
العنود: السلام عليكم 
الثنتين بصوت واطي :وعليكم السلام 
سلمت العنود عليهم وقعدت ...
بدور : مع منو جيتي 
العنود: مع محمد وسلمان 
بدور: وينهم
العنود: راحو يجيبون عبداللطيف من المطار 
... شوي الا جا عبد العزيز وزوجته وعبد الرحمن وزوجته ومعاهم الهنوف والجد ...
الساعه 9 ... 
الكل كان على اعصابه دخلت ندى وعبدالله لغرفة العمليات والكل قاعد ينتظر ويدعي لهم ..
دلال هي الوحيده الي طلعت أول ما دخلوهم الغرفه وبعدين رجعت مره ثانيه لعند جدتها .. 
الشباب أول ماطلعو من المطار على طول جاو على المستشفى أول ما دخلو ومعهم عبداللطيف الكل قام وسلم عليه ... 
عبداللطيف : ها شخبار ندى وعبدالله 
أبوه <<عبدالرحمن>> : توهم داخلين للغرفه لهم خمس دقايق ..
عبداللطيف: انا بروح أشوف جدتي عن اذنكم 
سلمان : بجي معك دقيقه 
وراح سلمان وعبداللطيف لعند الجده وأول ما وصلو عند الغرفه الا واحد ينادي سلمان 
لف سلمان وجهه : هلا والله << وراح يسلم علييه



عبداللطيف كمل طريقه ودخل للغرفه بكل هدوء وسمع صوت الشيخ بس كان الصوت واطي و وحده تتكلم وقف في مكانه وتم يسمع 
: جدتي جدتي والي يعافيج قومي البيت مو حلو دونج ومن دون حسج والله اشتقت لج واشتقت للقعده وياج الصباح واشتقت اشرب القهوه معاج واشتقت لحضنج الحنون يابعدهم كلهم روحي فداج بس انتي قومي لنا بالسلامه .. جدي بره يستناج وعمامي كلهم وعيالهم وحريمهم وحتى عبداللطيف راح يجي اليوم عشانج وقامت تصيح ... 
عبد اللطيف دخل وشافها مغطيه راسها على السرير ويدها على يد جدتها عبد اللطيف عيونه دمعت 
يوم شافها تقدم لين وصل للجهه الثانيه من السرير وحط يده على يدها دلال تخرت وقامت وشافته قدامها وتمت منصدمه وعيونها معلقه فيه ودموعها على خدودها : عبداللطيف 
عبداللطيف ابتسم وهز راسه بالإيجاب .. دلال انتبهت وصدت عنه وراحت تعدل حجابها 
عبد اللطيف باس يد جدته : يالحنونه الله يقومج لنا بالسلامه وربي الدنيا بلا حسج مره ..وتم يطالع فيها وعيونه غرقانه بالدموع ... شوي الا حس بحركة يدها عبد اللطيف تفاجئ شوي الا فتحت عيونها بس بشكل بسيط 
عبد اللطيف ودموع الفرحه في عيونه والابتسامه على وجهه: جدتي 
دلال لفت وجهها وراحت تركض لعند جدتها وهي تصيح من الفرحه : أمي الحنونه 
الجده وبصوت بالموت ينسمع: ماي... مااا
دلال: تبي ماي وتاخذ الجيك الي جنبها وتصب لها بالكاس 
عبد اللطيف سندها على يده وقامت دلال تشربها ..
عبداللطيف: حمد لله على سلامتج يأمي 
الجده: عبداللطيف 
عبداللطيف : أي يالغاليه انا هنا جيت عشانج 
الجده : ابتسمت 
دلال وهي تصيح من الفرحه : حمد لله على سلامتج يا أغلى حنونه بالدنيا والله الدنيا مو حلوه من دونج اشتاقنالج 
الجده مسكت يد دلال الي كانت جنبها وابتسمت لها .. الا يدخل سلمان 
عبداللطيف: سلمان جدتي صحت 
سلمان والابتسامه شاقه وجهه : صدق وجا يركض حمد لله على سلامتج يالغاليه 
الجده: الله يسلمك 
سلمان : انا بروح أبشرهم 
وطلع ركض من الغرفه ...
دلال : الحمد لله لك يارب 
عبد الطيف راح نادى الممرضه عشان تشوف الوضع ..
سلمان جا يركض لهم والفرحه على وجهه ..
واول من شافه محمد وقف : ها بشر 
سلمان وهو يعانق محمد: أمي صحت صحت 
محمد : الله يبشرك بالخير حمد لله على سلامتها 
سلمان : الله يسلمك 
بدور على طول راحت تركض لأمها ودموع الفرحه بعيونها ودخلت الغرفه : يمىى 
الممرضه : أششششش 
بدور في قلبها تشوشت عيشتج : شخبارها 
دلال : الحمد لله 
الممرضه : she is sleeping 
بدور راحت عندها وباست راسها : نوم العوافي 
عبداللطيف : طيب يلا نطلع نخليها ترتاح 
طلعو الا العنود ومحمد والهنوف في وجههم ..
العنود: شفيكم طلعتو 
بدور: الممرضه تقول خلوها ترتاح ما تبي ازعاج 
الهنوف: وي قطع احنا بنسوي ازعاج 
بدور: طلعت شوي بس عشان اسكتها شوي وبدخل عليها 
عبداللطيف: ههههه والله انج وحده .. ها شخبار ندى وعبدالله 
محمد: ننتظر مابعد يطلع الدكتور 
دلال: يلا نروح لهم 
راحو كلهم لهناك وقالو لهم ان الممرضه قالت ما احد يدخل عليها قعدو ..
العنود تكلم الهنوف: ما تلاحظين شي 
الهنوف: وشو 
العنود: جدي مو هنا 
الهنوف: أي والله وين راح 
العنود تغمز لها : راح عند حبيبته 
الهنوف مبققه عيونها ..
العنود: عند جدتي لا يروح فكرج بعيد 
الهنوف: هههه الله يغربل بليسج 
العنود : ان شاء الله تكمل فرحتي ويقوم عبدالله وندى بالسلامه 
الهنوف: امين 
شوي الا طلع الدكتور وبشرهم بنجاح العمليه .. الكل حمد الله واستانس 
محمد : الحمد لله لك يارب .. وتذكر رجول عبدالله وحز في خاطره 
محمد كان يعرف أخوه عبدالله وكان خايف من ردة فعله اذا عرف ان رجوله انشلت .. راح محمد لدورة المياه 
عبد الرحمن وعبد العزيز راحو للدكتور يسئلونه عشان عبدالله .. والباقي راح للجده عشان يشوفونها ..
العنود راحت للحمام والهنوف كانت تستناها ولفت انتباهها صراخ حرمه لفت وجهها 
الهنوف : ياعمري شكلها بتولد بعمليه الله يكون في عونها وقامت تطالعها وزوجها يهديها يوم دخلت زوجها كان على اعصابه ويدعي .. السيب ماكان فيه الا هي والرجال والممرضات الي رايحين جايين ..
الهنوف في قلبها: شكلها اول ولاده لها ياعمري شكله خايف عليها ةتطالعه وهي مبتسمه ..
الا تحس شي ابيض جنبها وتلف وتشهق 
محمد يضحك ..: شفيج تخرعتي 
الهنوف متفشله : وساكته 
محمد: حمدلله على سلامة ندى وجدتي 
الهنوف: الله يسلمك وانت بعد حمد لله على سلامة عبدالله وجدتي 
محمد: الله يسلمج .. شخبارج من زمان عنج 
الهنوف قلبها واصل حده : حمد لله 
الا تجي العنود : السلام عليكم 
الأثنينك وعليكم السلام 
العنود: وين الباقي 
الهنوف: راحو لعند جدتي 
العنود: وانتو شتسون هناااااااا 
محمد: ننتظرج 
العنود: أي صح تنتظروني 
محمد يطقها على راسها : أقول امشي وانتي ساكته



غرفة الجده ..
العنود: السلام عليكم اجمعين 
الكل : وعليكم السلام 
العنود وهي متجهه لعند جدتها : يابعدهم كلهم جدتي والله البيت مظلم من دونج يالغاليه .. وتبوسها على راسها وتلمها بحضنها 
الجده: تسلمين 
سلمان: وخري عن امي تعبانه مافيها حيل عليج يالدبه 
العنود: انا دبه اسم الله عليك يالضعيف 
سلمان: ايوه ضعيف ونص 
بدور: امحق ضعييف وين الضعف ياحسره بس أقول سولك رجيم قبل عرسك لاتتفشل قدام حرمتك 
سلمان: اولا ادري انج غيرانه وبعطيج على قد عقلج 
بدور وهي تعكف في وجهها : ايوه وثانيا 
سلمان : ثانيا مرتي عاجبها جسمي 
الكل قام يضحك : ههههههههههههههههه 
محمد: استح على وجهك حرمه عشان تقول عاجبها جسمي 
الجده: والله اشتقت للقعده وياكم ومناقرتكم ..
بدور: يمى لا تخيني أصيح احنا الي كنا ميتين خوف عليج 
دلال: ما تتصورين البيت شلون كان من دونج 
العنود: انا طبعا ما طبيته ابد لاني عارفه انه يجيب الهم وحس الغاليه مب موجوده فيه ..
الا يدخل الجد وعبد العزيز وعبدالرحمن وعبداللطيف ..: السلام عليكم 
الكل: وعليكم السلام 
العنود: ها جدي 
الجد: وشو انا توني داخل 
العنود : شلون البيت بدون جدتي 
الجد وهو يطالع الجده : والله يابنتي اذا قلت مر يجيب الهم ومظلم ماوفيت 
سلمان: اكشششششخ يمىى 
بدور: ما اقدر انااااااااا 
العنود: على التغزل 
الكل : هههههههههههههههه 
الجده: أقول انتو ما تستحون هذا حالكم ..
وتمو يسولفون ربع ساعه عقب طلعو عشان يخلونها ترتاح ..
في بيت عبدالعزيز << أبو العنود>> 
بعد الغدا وهم قاعدين 
عبدالعزيز : ياعيال بغيت أقولكم شي يخص عبدالله 
الكل التفت عليه ومستين الي راح يقوله ..
ام عبدالله: عسى ماشر يابو عبدالله ان شاء الله خير ولدي فيه شي 
ابو عبدالله: ان شاء الله كل الخير .. شوفو عبدالله الحادث الي سواه اصابه في كليته بس الحمد لله كل شي عدى على خير ونجى من هالمشكله بس 
محمد الي كان عارف وش راح يقول ابوه نزل راسه في الأرض وسكت وكان وجهه متغير 
الكل: بس وشو ؟
ام عبدالله: قلبها كان ناغزها على ولدها والدموع في عيونها
ابو عبدالله : عبدالله اصاب في رجله و...
ام عبدالله نزلت دموعها: لا تقول يابو عبدالله لااااا
العنود العبره كانت واقفه في حلقها بس حاولت تمسك نفسها 
ريم قامت وقعدت جنب امها : خلاص يمى 
ابوعبدالله : استهدي بالله يام عبدالله .. انا ماحبيت اقولكم الا لمن يخلص من عمليته مع ندى وانا رسلت تقاريره بره 
محمد رفع راسه: بشر يبى عسى خير 
ابو عبدالله: الحمد لله ان شاء الله اول مايقوم بالسلامه هو وندى راح نرسله بره يتعالج 
محمد ابتسم: الحمد لله لك يارب 
العنود : الحمدلله 
ابو عبدالله قام ويا زوجته يرتاحون والعنود طلعت غرفتها انسدحت على ظهرها على السرير وخذت نفس 
العنود: الله يفرج المصايب يارب والله ما تستاهل يا عبدالله ولا انتي ياندى 
الا يدق جوالها ..
العنود: هلا والله 
الهنوف : اهلين 
العنود : كيف الحال 
الهنوف: تمام وانتي ؟
العنود: الحمد لله ... 
الهنوف: دريتي عن عبدالله 
العنود: أي ياعمري توه قايل لي ابوي 
الهنوف: خذت نفس الله يكون بالعون 
العنود : امين 
الهنوف: بتجين المستشفى العصر 
العنود: أي اكيد عشان اشو عبدالله وندى وجدتي بعد 
الهنوف: اوكي ان شاء الله اشوفج العصر 
العنود: ان شاء الله يالله مع السلامه 
الهنوف : سلام ...
عبدالله كان صاحي العصر واول من دخل عليه هو سلمان ..
سلمان: الحمد لله على سلامتك 
عبدالله وهو مبتسم : الله يسلمك هلا بالعم 
جا سلمان وسلم عليه : شخبارك ان شاء الله بخير 
عبدالله: الحمد لله بخير وعافيه انتو شخباركم وجدتي شخبارها 
سلمان : جدتك الحمد لله قامت اليوم وانت في العمليه 
عبدالله: الله يبشرك بالخير وعساها بخير 
سلمان: والله الحمد لله الحين بروح امر عليها بس قلت امرك اشوف اخبارك اول 
عبدالله: تسلم .. سلمان ابي اسالك وجاوبني بصدق 
سلمان حس بالسؤال الي راح يسئله عبدالله: امر 
عبدالله : توعدني انك تقول 
سلمان: قول وش سؤالك 
عبدالله يطالعه بنظرات ترجي
سلمان: تبي تسال عن الي متبرع لك 
عبدالله: ندى 
سلمان هز راسه بالأيجاب 
عبدالله حز في خاطره وغمض عيونه وضغط على يده بالقوه : وليش خليتوها 
سلمان: ياعبدالله هذا قدر ومكتوب وبعدين هي الي اصرت 
عبدالله يقاطعه : بس ولو ..
سلمان : الي صار صار ومابيدنا نرجع شي الحمد لله على سلا متك 
عبدالله: وهي شخبارها 
سلمان: توني مار عليها عال العال الحمدلله بخير 
عبدالله: الحمد لله 
سلمان: اوكي انا بروح اشوف الوالده 
عبدالله: سلملي عليها وتحمد لها السلامه 
سلمان: يوصل يلا شوي واجيك




اول ماطلع سلمان 
عبدالله: ليش ياندى ليييش تسوين كذا 
العصر الكل كان في المستشفى البنات ماطولو قعدو شوي وعقب رجعو لان الجده غرفتها كانت مليانه حريم جايين يزورونها رفعه وأهلها جاو وعبدالله حتى هو غرفته ما فضت اخوياه كانو جايين يتحمدون له السلامه وحتى ندى فكانت الاماكن زحمه .. 
بدور وخلود (ام دلال ) وام عبدالله كانو عند الجده وندى كان معها امها ومنى ..
على الساعه 10 كان بو عبدالله ومحمد وبو فهد (ابو الهنوف) كانو قاعدين عند عبدالله وكانو ناويين يقولون له ...
ندى طبعا عرفت قالت لها امها وقامت تصيح ....
بعد ما راح الكل في الليل عبدالله كان وده يشوف ندى بس بعد ما عرف انه غير قادر على المشي كانت الدنيا ضايقه فيه ماكان وده يشوف ندى وهو بالحال هذا ...
عبدالله ماكان متصور انه مو راح يمشي طبعا ابوه قاله انه رسل تقاريره وراح يسافر اول ما يقوم بالسلامه بس عبدالله رفض في الوقت الحالي ..
كان قاعد طبعا فوق السرير ويدعي ربه .. الا ييسمع صوت الباب انفتح كان متوقع انها الممرضه فما لف وجهه .. الا ينتبه لكرسي متحرك لف وجهه الا ندى على الكرسي 
عبدالله وهو متفاجئ : ندى 
وتم يطالع فيها وهي تطالع فيه وعيونهم معلقه في بعض وعيون ندى تدمع وهي تصيح بكل هدوء 
قربت الكرسي جنب السرير وعبدالله ماكان يطالعها 
عبدالله وعيونه ما تطالع ندى : ليش سويتي كذا ياندى 
ندى ما تضايقت لانها كانت متوقعه هالشي من عبدالله: انا ما سويت شي 
عبدالله : شنو ما سويتي شي وانتي متبرعه لي ب...
ندى وهي تصيح : بس اسكت لا تكمل عبدالله انت لو تبي روحي ما بخلت عليك بها 
حاولت ندى بكل هدوء انها تقوم من الكرسي وكانت يدها على جنبها وقعدت جنب عبدالله على طرف السرير 
مسكت يد عبدالله 
ندى: حبيبي صدقني انا اليوم الي قعدت فيه بدونك والله ماكنت طايقه الدنيا كل شي كنت اشوفه مظلم والله كنت بفديك بروحي لو اقدر بس ترجع لي اذا انت تقوى انا ما اقوى اعيش من دونك .. وقامت تصيح ...
عبدالله خذها وحطها على صدره : لا تصيحين تراج تعورين قلبي وشلون اقوى وانتي قلبي حد يقدر يفارق قلبه والله كان اموت ... 
كانت الغرفه هدوء ومافيها الا صوت ندى الي كانت تصيح 
عبدالله: بس ماكان ودي اتعبج معي 
ندى رفعت راسها: تعبك راحه يالغالي لا تقول كذا 
عبدالله: الله يخليج لي ولا يحرمني منج 
ندى: ولا اياك ان شاء الله 
قامو يطالعون بعض وارتسمت ابتسامه على وجه ندى ..
عبدالله خذ يدها وباسها : أحبج احبج احبج والله اموووووووت فيج 
ندى : وانا بعد 
عبدالله : وانتي بعد وشو 
ندى بصوت هادي : أحبك 
عبدالله: الله ياحلو هالكلمه شلون كنت اتمنى اسمعها منج عيديها 
ندى : أحبك ..
عبدالله خذ ندى ولمها في حضنه ...
مرت الايام بسرعه والحمد لله طلعت الجده من المستشفى وبعدها بكم يوم طلعوا ندى وعبدالله ..
طبعا اول ماطلعو كان بيتهم ما يفضى من الضيوف الي جايين يتحمدون لهم السلامه ...
وسوو عزيمه كبيره على سلامة الجده ..ذبايح وحاله ..
بعد العزيمه بيوم العنود تكلم الهنوف ...
العنود: تدرين من يوم مارجعنا وانااكلم سهى ماترد لا على جوال ولا بيت 
الهنوف: يمكن ما بعد ترجع من السفر 
العنود: معقوله هي قالت انها بتروح للرياض عند اهل امها اسبوعين عقب بتروح لمصر اسبوعين وعقب بترجع غريبه الى الان ما رجعو المفروض لها اسبوعين راجعه 
الهنوف: يمكن اعجبتهم السفره وقعدو 
العنود: يمكن بس مالي دخل لازم تجي قبل نهاية الاسبوع هذا وانا موصيتها لازم تجي حفلتنا 
الهنوف : هي تدري اكيد راح تجي قبل 
العنود: عسى .. تصدقين خايفه 
الهنوف : ليه 
العنود: ما ادري حفل تخرجي واحنا ما قصرنا عزمنا القاصي والداني 
الهنوف: الي قولي امج وامي تقل الحفله لهم مب لنا 
العنود: أي والله هههههه 
حفله العنود والهنوف ودلال حق التخرج ما كان باقي عليها الا اسبوع وكانو متحمسين لها مرره وعلى الظروف الي جاتهم قبل كانو ما بعد يكملون الترتيبات لها




في بيت الجده ..
عبداللطيف كان قاعد مع جدته في الصاله الساعه 10 الضحى ..
عبداللطيف : والله ياحلو القعده معاج يا امي 
الجده: حلت دنياك يا ولدي 
عبداللطيف : يمى بغيت اشاورج في موضوع 
الجده: امر وش بغيت 
عبداللطيف : انا قررت اني ما ارجع هالمره لندن الا وزوجتي معي 
الجده الابتسامه والفرحه كانو واضحين على وجهها : الله يبشرك بكل خير ياولدي ما طلبت من عيوني ذي قبل ذي ... زين منك انك فكرت بالزواج الحين اقدر ارتاح كل عيالي بيتزوجون 
عبداللطيف وهو مستغرب : كل عيالج 
الجده: أي والله الحمدلله ان الله استجاب دعائي بدا فيكم سلمان وعقبه محمد وانت الحين 
عبداللطيف : محمد .. ماشاء الله خطب وانا مدري 
الجده: أي والله قالي انه وده يخطب بنت عمه 
عبداللطيف انقبض قلبه لا يكون دلال : ويسال جدته وهو خايف من الرد : ومن هي سعيدة الحظ 
الجده: زود على ماهو ولد عمك بيصير نسيبك 
عبداللطيف: يبي الهنوف 
الجده: أي الهنوف 
عبداللطيف فرح وارتاح بنفس الوقت : والله هاذي الساعه المباركه الهنوف وين بتلقى احسن من محمد امي وابوي يدرون 
الجده: والله محمد قالي يوم كنا في مكه وماادري فاتح امه وابوه بالموضوع بس انا وعدته 
عبداللطيف: والله اكيد بتفرح امي وابوي وماهقوتي الهنوف بترفض ..
الجده: الله يكتب الي فيه الخير ..
الا في دخلة دلال وهي تسمع ....
عبداللطيف: ها يمى ماتيبن تعرفين من الي ابيها 
دلال وقفت مكانها وفي قلبها : حركاات بيخطب ..
الجده: منهي 
عبد اللطيف : بنت عمي عبدالله الله يرحمه ...
الجده: أي وحده فيهم 
عبداللطيف : وهو في غيرها تناسبني دلال 
دلال زي الصاعقه نزلت عليها كل شي توقعته الا هذا الشي الا هذا الي كانت خايفه منه صنمت مكانها 
الجده: زين مااخترت وانا اقولها لك من الحين مبروك دلال وين بتلقى احسن منك 
دلال لفت وجهها وطلعت ركض لغرفتها .. انسدحت على سريرها ودموعها على خدها معقوله لا مستحيل ما اتوقع جدتي تغصبني اصلا انا ما راح اوافق بس لااااا ياربي ... 

الجده كانت مستانسه وقالت للجد وكلمت خلود بنفس اليوم وطبعا خلود فرحت وما رفضت بس طبعا الراي الاول والأخير لدلال ...

رجع عبداللطيف للبيت وعلى الغدا قال لامه ولأبوه ... وطبعا فرحو وماكانو معارضينه ودقت الأم على خلود وخطبتها له رسمي ..
الخبر انتشر بين العائله والكل فرح لدلال ..
دلال والهنوف والعنود وريم ودانه كانو طالعين مع بعض عشان يروحون يختارون الكيكه ويشترون بعض الترتيبات الأخيره الي ناقصتهم ...
دانه: هنود ماشاء الله عليج الصراحه عندج ابداع رهيييب شهالبطاقه ..
العنود: احم احم والله مواهب الدنيا كلها فيني بس ما اطلعا الا عند الضروره أخاف من العين ..
الكل: ههههههههه
الهنوف: أي والله وانتي الصادقه الكل يمدح فيها 
دلال: شلون طلعت لج الفكره ..
العنود: ماادري مخي الله يسلمج ..
البطاقه كانت حلوه والأحلى ان العنود هي الي مطلعه الفكره .. كانت عباره عن كيس مخمل مطرز عليه بالذهبي شكل قبعة التخرج مع شهاده مفتوحه مكتوب داخله ألف مبروك وكله تطريز بالخيط الذهبي ..
والكيس مزموم من فوق ومربوط بشريطه ناعمه لونها ذهبي داخل الكيس كان مكبوب لماع بلون ذهبي ومعاه ورد مجفف بألوان مناسبه وفيها بطاقه جلد ملفوفه بشريطه ذهبيه نفس الي على الكيس وفي نهايتها قبعه التخرج على شكل ضغير وكانت مخمليه وفيها ذهبي دخل الورقه كانت مكتوبه الدعوه بالذهبي وفي النهايه اسمائهم مكتوبه بالمخمل الأسود كانت شكلها رووعه ...


وصلو للمحل نزلوا واختارو الكيك وبعض الحلويات .. عقب راحو يختارون الديكور حق المدخل الي راح تكون فيه الدفاتر الي يكتبون لهم فيها ... 
وبعدين راحو يشترون هدايا حق امهاتهم ... عقب راحو للراشد عشان يتسوقون .. 
البنات كانو مفصلين لهم فساتين نفس الموديلات بس الألوان تختلف العنود كان لونها رملي وفيه ذهبي والهنوف عنابي وفيه ذهبي ودلال عودي على البني وهم فيه تطريز ذهبي ..
العنود: يلا بنات خل نروح ناكل شي ترى امي دقت تقول خلاص ارجعو ..
الهنوف: أي ترى طولنا واحنا ما معنااحد ..
دلال: طيب يلا 
وهم في المطعم يستنون الطلب ..
ريم ودانه قاعدين يسولفون عن الي اشتروه .. دلال كانت سرحانه بعبد اللطيف 
الهنوف: تصدقون بنات أحس انه راح يصير شي الاسبوع الجاي 
العنود: حفل تخرجنا 
الهنوف: لاااا مو قصدي شي ثاني 
العنود: والله انج بومه لا تفاولين 
الهنوف: لا احساسي يقول شي حلو وهي تبتسم 
العنود ابتسمت وتطالع دلال: اممم يمكن خطبة دلال 
دلال: هااااا
الهنوف والعنود: ههههههه
دلال: ليش تضحكون 
ريم: انتي سرحانه ما تردين وين الله حاطج وهم طايحيين طناز فيح 
دلال: شف الزفوووت شقالو 
دانه: هههههه
ريم: حتى احنا ما ندري بس سمعناهم يضحكون 
دلال: وش قلتو 
العنود: تقول الهنوف احساسها يقول انه الاسبوع الجاي بيصير شي غير الحفل يفرح قلت لها يمكن خطبة دلال 
دلال انقلب وجهها احمرررر وحست جسمها يولع ناااار وتذكرت عبداللطيف وقام قلبها يدق بقوووه 
الهنوف: الله الله الله كل هذا ولا بعد يصير شي 
دلال: مع وجهج 
الكل: ههههههههههه
العنود: أقول سكتي بس نشوف شنو بيصير فيج اذا خطبج حمود <<العنود قالتها وهي مب حاسه بعمرها 
الهنوف لفت وجهها بسرعه على العنود وهي رايحه فيها 
البنات قامو يضحكون
ريم: حركااات والله كثرت سوالف الحب في عائلتنا وتطالع دانه وتضحك 
دانه تذكرت حمد : خييير انا شدخلني تطالعيني 
دلال: يااارب تتزوج هنوف قبلي 
الهنوف: كلي تبن انا شدخلني ما عليكم منها ترها تخرف بس كلام من عندها .. بعدين شلون اتزوج قبلج يعني موافقه على عبد اللطيف 
دلال انحرجت : ....... 
ريم: السكوت علامة الرضا 
الا جا الأكل وضاعت السالفه وبدو ياكلون ..
عقب كلن رجع لبيته ..
الساعه وحده كانت العنود في الصاله تطالع فلم ودخل عيها محمد ..
محمد: السلام عليكم 
العنود وتاشر بيدها السلا م بدون ما تتكلم 
محمد: شدعوه ردي السلام على الأقل 
العنود: اششششششششششش
محمد قعد جنبها وتم خمس دقايق يطالع الفلم معها بعدين لاعت كبده وفي قلبه من زينه الحين راس ماله فلم هندي 
محمد: مطوله 
العنود: أي ليه ؟؟
محمد: ابي اكلمج في موضوع 
العنود: اوكي يخلص الفلم واجيك 
محمد: يوووو العنود بيطول هذا فلم هندي مو فلم عادي 
العنود خذت الريموت ووقفت الفلم 
محمد: فيديو 
العنود:أي 
محمد: شف الزفته وانا قاعد لي سنه انتظر وفي الأخير يطلع فيديو 
العنود: والله من زمان خاطري اشوفه وما صدقت اليوم شريته 
محمد: انزين ما علينا ابي اكلمج في موضوع سكريه وتعالي معي الغرفه 
العنود: مااحد موجود امي وابوي نايمين وريمو في غرفتها تكلم 
محمد: معليه ابي اكلمج في غرفتي 
العنود : حممود ما يتاجل 
محمد: لا 
العنود اففففففف طيب يلا اسبقني 
محمد: ههه اصغر عيالج لا ياعمري رجلي على رجلج يلا 
العنود: هههههه ياربييي طيب بنطول 
محمد: لا 
العغنود: خلاص اجل ماراح اسكره قوم 
محمد : يلا وجيبي جوالج معاج 
العنود: وليه جوالي بعد 
محمد: بس انتي جيبيه وخلاص 
العنود : حست ان السالفه تتعلق بالهنوف خذت نفس وهي تطلعه بنص عين 
محمد: ليش تطالعيني كذا 
العنود: سلامة عمرك نجيبه والامر لله 
راحو لغرفة محمد ونقزت العنود فوق سرير محمد 
محمد: الي يشوف الغرفه غرفتح على طول على السرير 
العنود: والله المواضيع الخطير اخاف يغمى علي فيها من الفرحه او الحزن فأقعد على السرير عشان اذا اغمي علي والا صار لي شي اطيح فوق السرير مو على الارض واتكسر 
محمد: ههههههههه حاسبه حساب كل شي 
العنود: افا عليك 
محمد: وانتي شدراج انه خطير 
العنود تطالعه وعطته غمزه : حمووود ينادي وفي غرفته حق موضوع عادي هههاااااااي 
محمد: وهههااااي بعد 
العنود: يالله عسى يفرح بس 
محمد جا وقعد مقابلها على السرير : اكيد يفرح 
العنود مبتسمه : يالله فرحني 
محمد مبتسم وهو يطالعها في عيونها : بخطب الهنوف 
العنود وابتسامة وجهها زادت : وربي كنت حاسه ونااااااااااااااااااااااسه مبروووووووووووووك
محمد وهو يبتسم بقوووه: هههههههه الله يبارك فيج بس تو الناس عليها 
العنود : امي وابوي يدرون 
محمد: لا بس ابيج تاخذين رايها بالأول 
العنود وهي ترفع حواجبها : حموووود شنو اخذ رايها وانت تدري انها ماراح ترفض 
محمد: معليه ابس اسمعها وهي تقول موافقه 
العنود: تسمعها؟؟؟؟؟ لا يكون تبيني اكلمها الحين واقولها 
محمد: اجل ياعمري ليش مناديج وقايلج جيبي جوالج 
العنود: حممود هالوقت خلها بكره بعدين لو قلت لها انك هنا ماراح ترد 
محمد: ومن قالج قولي لها انج عندي يلا دقي انا مااصبر لين بكره 
العنود: أي قص علي صبرت طول هالسنين ما تصبر لبكره 
محمد: عنوووووود 
العنود: نعمممممم تعال ولي طاري عليك تخطب الحين 
محمد: اصلا انا قلت اخليها بعد ما تدخل كليه سنه تعرفين خرابيط البنات بعد تسوي زي اختها بس شفت الأخ عبداللطيف خطب وسلمان زواجه قريب قلت شيصبرني 
العنود: مع الخيل يا شقرا هاه 
محمد: وبعدين اخاف حد يخطبها غيري 
العنود: لا تخاف حتى ولو ماراح توافق 
محمد: انزين يلا دقي 
العنود يالله تاخذ الجوال وتدق عليها ..
محمد: حطي على المايك 
العنود: لا والله 
محمد: عنووووود 
العنود تاشر له باصبعها : اسكت هلا سلااااام 
الهنوف هلا والله 
محمد ياشر لها فتحي المايك 
العنود تهز راسها وفتحت المايك 
الهنوف: الوووو
العنود: أي معاج بس صوتج يقطع وفتحت المايك 
الهنوف: شخبارج 
العنود: تمام وانتي شخبارج 
الهنوف : حمد لله ها شفتي الفلم 
العنود: أي بس ما بعد اكمله وانتي شفتي الفلم الي شريتيه 
الهنوف: هذاني قاعده اطالعه خلصي حقج اليوم ترى باخذه منج بكره 
العنود: لا توصين حريص حتى انتي



محمد ياشر لها يلااااا .... العنود مطلعه لسانها وتضحك عليه 
العنود: هنوف ابي اقولج شي وجاوبيني الحين الحين بصراحه 
الهنوف قلبها قام يدق : هنود خوفتيني اشفيج 
العنود: هههههههه الله هذا وانا ما بعد قلت خفتي شلون لو قلت 
الهنوف: هنود شصاير فيه شي 
العنود: أي فيه شي 
الهنوف: وشو 
العنود: محمد 
الهنوف قلبها قام يدق أقوى :...........
العنود: شفيج سكتي 
الهنوف وصوتها هادي : مافيني شي شفيه 
العنود وهي تطالع محمد الي كان على اعصابه : بيخطبج وقالي اسالج قبل لا يكلم امي وابوي موافقه والا لا .؟؟؟
الهنوف انصدمت وكأن احد صاب عليها ماي باااااااااارد : ......................
العنود: الوو وينج 
الهنوف: أي معاج 
العنود: ها شقلتي 
الهنوف : ماادري الصراحه صدمتيني 
محمد علامات احباط على وجهه وقاعد على اعصابه .. والعنود تطالعه وهي تضحك


... والأخير ..
الفصل الأول 
الهنوف: عنود شصاير فيه شي 
العنود: أي فيه شي 
الهنوف: وشو 
العنود: محمد 
الهنوف قلبها قام يدق أقوى :...........
العنود: شفيج سكتي 
الهنوف وصوتها هادي : مافيني شي شفيه 
العنود وهي تطالع محمد الي كان على اعصابه : بيخطبج وقالي اسالج قبل لا يكلم امي وابوي موافقه والا لا .؟؟؟
الهنوف انصدمت وكأن احد صاب عليها ماي باااااااااارد : ......................
العنود: الوو وينج 
الهنوف: أي معاج 
العنود: ها شقلتي 
الهنوف : ماادري الصراحه صدمتيني 
محمد علامات احباط على وجهه وقاعد على اعصابه .. والعنود تطالعه وهي تضحك 
العنود: ماتوقعتيها الحين هاه 
الهنوف: لا مو قصدي بس 
العنود: بس وشو عاد الحين بيخطبج موافقه والا لا 
الهنوف: ماادري 
العنود: انزين لو اخطبج احمد ولد خالي توافقين 
محمد عيونه بغت تطلع هاذي شفيها اقولها ساليها اا بتوافق علي تقولي احمد 
الهنوف : نعم نعم نعم 
العنود: الله ينعم عليج ها توافقين 
الهنوف: لا طبعا 
محمد استانس..
العنود: انزين ومحمد ؟؟
الهنوف رجعت اسكتت
العنود: احمد قلتي لا طبعا ومحمد سكتي يعني موافقه 
الهنوف: امممممممم
العنود: موافقه ؟؟
الهنوف: أي 
العنود : كلللللللللووووش مبرووك 
الهنوف : هههههههه 
العنود: شمعنه محمد ؟؟
الهنوف: بس 
العنود: بس كذا بس 
الهنوف: لا مو بس كذا 
العنود أجل ؟؟
الهنوف: لانيييييي...
العنود مبتسمه وتطالع محمد : لانج شنو 
الهنوف : أحبه 
محمد طار من الوناسه : الحمد لله 
واشر للعنود عطيني الجوال 
العنود ابتسمت خذ 
محمد: الو 
الهنوف منصدمه :محمد؟؟
محمد: أي محمد .. بس حبيت اقولج انااموت فيج ومبرووك 
الهنوف: ...................
محمد: بس خلاص هذا العنود معج 
العنود: حرام عليك الحين بتطيح فيني تهزيئ 
محمد: حبيبتي ماتهزء لاتخافين 
الهنوف سمعت الي قاله محمد ومابقى فيها عقل راحت فيها 
العنود: الو 
الهنوف : هلا انا بسكر بعدين اكلمج باي 
العنود: هههههههههههه يلا باي 
محمد: مشكوره العنود 
العنود: العفو ماسويت الا الواجب يلا انااستاذن اروح اكمل فلمي 
محمد: روحي كمليه 
العنود وهي طالعه :مبروووك والله يوفقكم 
محمد والابتسامه مافارقت وجهه : اله يبارك فيج تسلمين عقبالج ان شاءالله 
العنود جا على بالها فيصل واختفت الابتسامه وحست بغصه: لا انا تو الناس يلا سلام وطلعت راحت للصاله 
العنود في قلبها ليش جا على بالي انا ما احبه طيب ليش فيني الصيحه لا ماراح اصيح الله يوفقه اكيد انه ملك او قريب بيملك خذت نفس وفتحت الفلم ..
اليوم الي بعده على الفطور محمد فاتح امه وابوه بالموضوع وطبعا الرد كان متوقع انهم وافقو وفرحو ..
الام ماقصرت بعد ماطلع الوالد للشغل ومحمد على جامعته <<هو ماخذ صيفي وكانت اخر سنه له >> دقت على اختها وقالت لها الموضوع ..

الظهر ... وندى وعبدالله يتغدون ...
عبدالله: تسلم يدج حبيبتي شهالشوربه 
ندى: عجبتك ؟
عبدالله: مدام الي مسويتها حبيبتي ندى شلون ماتعجبني 
ندى: تسلم ادري فيك تحب الشوربه 
عقب ماخلصو غدا ..
ندى: يبيلي اليوم انزل السوق 
عبدالله: ليه؟؟
ندى: ابس اشتري حق البنات هدايا حفلتهم مابقى عليها شي 
عبدالله: ياحليلهم الله يوفقهم مااتخيل ان العنود اختي تروح كليه 
ندى: هههههه ياحليلها كلنا كنا كذا 
عبدالله: مااذكرج كنتي مرجوجه زيها 
ندى: وانت شدراك عني لا يكون مراقبنب وانا ما ادري 
عبدالله: موانا الي ارقبج واحد ثاني ويوصلني الأخبار 
ندى استغربت : منو هذا ان شاء الله؟
عبدالله : لازم تعرفين منو ؟
ندى: أي لازم 
عبدالله: قلبي ,,
ندى ابتسمت وانفعالها هدأ:.....
عبدالله: شفيج سكتي 
ندى: ولا شي 
عبدالله : حبي ممكن اسالج سؤال 
ندى : امر 
عبدالله: ما يامر عليج عدو بس ليش كنتي تكرهيني ..
ندى كان احد صاب عليها ماي باااارد : وش طرى عليك هالسؤال 
عبدالله: بس كذا اول كنت اقوا اذا تزوجت وصار لي معج نصيب راح اسالج هالسؤال 
ندى: اولا انا ماكنت اكرهك ..
عبدالله: كنتي تنفرين مني 
ندى : كنت احس انك واحد مغرور ماتختلط مع احد مو أي احد يعجبك أحيانا لما اشوفك واشوف نظراتك احس كلها قساوه وحاده لدرجه اني احاول اتجنبها بس احيانا غصب تطيح عيوني بعيونك أصنم في مكاني ويقعد قلبي يدق بقووه وتظل عيوني ثابته ماتتحرك هل هو خوف او شي ثاني ما ادري ..ويمكن من كثره ما العايلة تتكلم ندى لعبدالله وعبدالله لندى احس انهم زي الي يغصبوني عليك وانا هذا الشي الي ما احبه ان احد يغصبني على شي ..
عبدالله : وهم غصبوج على زواجك مني 
ندى: لا ما انغصبت بس ابوي كان واثق اني ماراح ارفض مو بس ابوي الكل ..
عبدالله: يعني انتي وافقتي عشانهم 
ندى وبكل غرور: لا طبعا انا كنت متاكده انك انت الوحيد الي تناسبني وبعدين مستحيل القى واحد يحبني كثرك 
عبدالله: طيب شنو كان شعورج بعد ماعطيتج الكف ذاك اليوم 
ندى ابتسمت: في البر 
عبدالله: ايه 
ندى: حقدت عليك وكانت مصره على الانتقام 
عبدالله: طيب انتقمتي 
ندى: يووووو انا اليوم على كرسي الأعتراف 
عبدالله: ههههههههه
ندى: ان شاء الله دوووم الضحكه 
عبدالله: تسلمين ياعمري ها لا تضيعين السالفه 
ندى: ههههه لا تخاف ماراح أضيعها امممممم اتوقع اني انتقمت بحركه غرور مني بس بيني وبينك تحسفت اني سويتها 
عبدالله فاهم الي تقصده ندى <<الي سوته يوم الملكه>> : ليه تحسفتي انا بالعكس كان عندي عادي الي سويتيه ويمكن كان من حقج ..
ندى: يمكن بس بعد ما ماعرفت منو عبدالله تحسفت على كل لحظه ما حبيت فيها هالشخص الي غمرني بحبه وحنانه وعطفه واسلوبه وكل شي 

في الليل الخبر وصل للهنوف من امها جات وفاتحتها بالموضوع هنوف بدون تفكير ابتسمت وقالت الي تشوفونه ...




الساعه 12 ...
عبداللطيف قاعد على اعصابه له كم يوم ينتظر دلال على الماسنجر ومايشوفها خلاص هو يبي يقول لها من يكون والي يصير يصير ..
دلال توها فاتحه اللبتوب حقها فتحت الماسنجر ولقت عاشق بلادي اون لاين وعلى طول بدا وتكلم ..
عاشق بلادي : هلا والله نورتي لي مده استناج 
دلال: هلا بك 
عاشق: كيف الحال 
دلال : تمام الحمد لله انت شخبارك 
عاشق : مستانس 
دلال: ان شاء الله دوم ونسنا معاك 
عاشق : دلووول باركيلي 
دلال : مبروووووووووووك بس على وشو 
عاشق : خطبت 
دلال حست زي الغصه وانصدمت : .............. <<ماردت بشي >>
عاشق: بنت عمي بس ادعي انها توافق 
دلال: مبروووك 
عاشق: تدرين شو اسمها 
دلال : وانا شدراني ؟؟
عاشق: اسمها دلال 
دلال : الله يوفقكم 
عاشق: امين يارب تدرين دلول اتمنى انها توافق واخذها ونروح لندن بسرعه 
دلال: ليه انت وينك الحين 
عاشق: انا هنا في السعوديه 
دلال عيونها غرقت : تجي السعوديه وما تقول لي للدرجه هاذي انا مو مهمه 
عاشق : لا مو قصدي بس صار لي ظرف واضطريت اني اجي وقلت ماراح ارجع الا ومعي بنت عمي وحبيبتي 
دلال قامت تصيح وبحرقه : انت تحبها 
عاشق: مو بس احبهاالا امووت فيها 
دلال: ليش ماقلت لي عنها 
عاشق : ليش يهمك 
دلال وهي تشهق من الصياح: اكيد يهمني 
عاشق : مشكوره والله ماتوقعت نفسي غالي عندج للدرجه هاذي 
دلال تقول في نفسها لانك سخيف وماتحس حرام عليك ..
عاشق : اوكي دلول انا مضطر اطلع الحين بس حبيت ابلغج بالخبر وابيج تدعين لي ..
دلال : الله يوفقك واتمنى تذكرني بالخير وماتنساني .....
عاشق : اكيد انتي الغاليه العزيزه وعقبالج ان شاء الله 
دلال: شكرا يلا مع السلامه 
عاشق: مع السلامه 
عبداللطيف كان عارف ان دلال كانت تصيح لان يعرف شخصيتها وقلبها الطيب بس كان يبي فرحتها تكون اكثر لما تعرف ان الي خطبها هو نفسه الي تحبه ..
سكر النت وراح للهنوف وطق على باب غرفتها 
الهنوف قامت فتحت الباب : هلا عبداللطيف 
عبداللطيف : اهلين بالعروسه الجديده 
الهنوف استحت وحمرت خدودها وسكتت :...
عبداللطيف : الله على الحيا .. المهم عطيني جوالج شوي 
الهنوف: ليه 
عبداللطيف : ابي اخذ رقم سلمان 
الهنوف وهي مستغربه : ليش ما عنك رقمه 
عبداللطيف : الا عندي رقمه الثاني بس قافل الجوال ابيه ضروري يلا عطيني الجوال بسرعه 
الهنوف فتحت جوالها ونقلته الرقم 
عبداللطيف : يوو خربطتيني اشوف عطيني الجوال انااخذه ماتعرفين حتى تملين رقم 
الهنوف كانت مستغربه من تصرفات عبداللطيف مو من عوايده بس عطته الجوال ودخلت غرفتهااذا خلصت رجعه لوسمحت ..عبداللطيف خذ الجوال وراح لغرفته وهذا الي كان يبيه قام يدور اسم دلال لين شافه خذ نفس ودق ..
دلال كانت على سريرها وتصيح وسمعت جوالها يطق شافت الرقم واستغربت : الهنوف مو من عوايدها تدق الحين بعدين شلون اكلمها وصوتي كله صياح ..
مسحت دموعها وتنحنحت وردت بصوت مبحوح وواضح عليه الصياح: هلا 
عبداللطيف ياقلبي خليتج تصيحين : اهلين 
دلال استغربت من الصوت وقامت تطالع شاشة الجوال مكتوب الهنوف غريبه منو هذا 
دلال: نعم 
عبداللطيف: نعم الله عليج ماعرفتيني 
دلال: لا منو معاي 
عبداللطيف: انا عبداللطيف 
دلال: استغربت وقلبها قام يدق بقوه : أي هلا عبداللطيف 
عبداللطيف: هلابج شخبارج 
دلال: الحمد لله امر بغيت شي 
عبداللطيف: أي حبيت اسمع رايج بنفسي اذا انتي موافقه او لا 
دلال زياده على الي كانت هي فيه عصبت اكثر وانحرجت : بتسمع الرد بس مو مني 
عبداللطيف : اناابيه منج لو سمحتي 
دلال: بس هاذي موطريقه انك تجي وتسالني اذا كانت لندن اثرت عليك ونستك عادتنا فانا احب اذكرك واقول الرد راح تسمعه بس مو مني ومع الس...
عبداللطيف يقاطعها : طيب طيب اعصابج علي بس يادلال ابي اقولج شي واتمنى ماتزعلين او تتضايقين مني 
دلال وبنفاذ صبر: تفضل 
عبداللطيف: انا نفسه عاشق بلادي 
دلال وكان احد صاب عليها سطل ماي باااااارد عيونها انفتحت على الاخر وصنمت مكانها ماعرفت شترد او شتقول كل الي سوته انها قفلت في وجهه 
عبداللطيف كان متوقع الحركه هاذي تصي فاخذ رقمها عقب رجع للهنوف الجوال ....
دلال حست بشعور غريب وخووف وانسدحت على سريرها وقامت تسترجع كل شي كان يقوله عبداللطيف معها ..شلون ما انتبهت حتى الغبي المجنون ينتبه للشي هذا كل شي كان يقوله كان منطبق عليه حتى يوم سافر وجا عندنا كل شي معقوله ياربي الدنيا شلون صغيره ... وهي غارقه بتفكيرها الاتسمع صوت نغمة رساله كانت متاكده انها من عبداللطيف فتحتها وشافت رقم غريب وقرات <<دلال سامحيني اني كذبت عليج طول هالمده بس كان غصب عني واتمنى هذا الشي ما يكون سبب في رفضج لي >> 
قرات الرساله وحطت جوالها وقامت تفكر لين الفجر ولا قدرت تنام ...



قرب يوم الحفل وقبل يومين راحو للمشغل وقاسو الفساتين وكانت تمام عليهم ...
وهم راجعين في السياره ..
العنود: شفيج دلول شكلج متضايقه 
دلال: لا ياقلبي مافيني الا سلامتج 
الهنوف : عاد المفروض تكونين فرحانه الفستان ويهبل عليج والحفل ماباقي عليه الا يومين 
دلال: لا والله مافيني شي بالعكس مستانسه بس أحس اني مصدعه شوي ..
العنود: ماتشوفين شر
دلال: تسلمين 
العنود: طيب بنات ممكن ابي امر على سهى أودي لها البطاقه 
الهنوف +دلال: أي عادي 
العنود: مشكورين 
الهنوف: الحين تقولين ان مافي احد في البيت 
العنود: دقيت اليوم وردت علي الشغاله بس قامت تخربط وما فهمتها قلت ابودي البطاقه والله يعين يمكن حد من اهلها موجود في البيت 
الهنوف: يمكن 
دلال وبالها الى الان مشغول بالي صار لها ومو مصدقه ان عبداللطيف هو نفسه الي كانت تكلمه ...
بعد ماوصلو البطاقه لبيت سهى ..
العنود: يبيلي من الحين اقعد ادور موديلات 
الهنوف: حق شنو 
العنود: حق عرس عميمه وعمي وحقكم انتو الثنين 
الهنوف : ...................
دلال: احنا ليش ؟؟
العنود: حق عروسكم ان شاء الله اذا وافقتو 
الهنوف: الله يلحقنا خير 
العنود: لا تخافين ها اذا ماجا حمود وقال بكره الملكه 
الهنوف : لا والله 
العنود : أي والله 
الهنوف وهي تنزل من السياره : اوكي خلاص بكره اشوفكم عند جدتي يلا مع السلامه 
دلال والعنود : مع السلامه 
تحركت السياره ....
العنود: دلول ممكن اسالج سؤال وتجاوبيني 
دلال: أي اكيد 
العنود: انتي تبين عبد اللطيف والا لا 
دلال اسكتت وكانت متوقعه السؤال : ماادري 
العنود: شلون ماتدرين لج مده تفكرين الى الان ماخذتي قرار 
دلال: ................وفي قلبها بلاك ماتدرين عن شي 
العنود: دلول اقولج رايي 
دلال: قولي 
العنود: وافقي ترى عبداللطيف حبوب وماعليه ويستاهلج وصدقيني بيحطج في عيونه بتصيرين انتي وياه في لندن ومالكم الا بعض ..
دلال: هذا الي مخليني اتردد لندن 
العنود لفت عليها : دلول بالعكس لا تخافين ولا شي كلها سنتين وبتمر بسرعه صدق بنشتاق لك واجد بس صدقيني ماراح تلقين مثل عبداللطيف وشخصياتكم متقاربه هذا رايي وانتي بكيفج ... وجدتي وجدي ماوافقو عليه الا وهم عارفين انه يناسب لك وانتي غاليه عليهم حيل .. 
دلال : الله يكتب الي فيه الخير 
العنود: امين 
دلال : اوكي يلا نشوفك بكره 
العنود: ان شاء الله يالله مع السلامه 
دخلت العنود البيت ..
ابوها: هلا ببنتي 
العنود: هلا والله يبى شخبارك وحبت راسه 
الام : يلا ياعيل العشا جاهز 
ريم : ها العنود شلون الفستان 
العنود: تمام ضبط علي خليها مفاجأه ليوم الحفل 
على طاولة الطعام ..
ريم: يمى متى ملكة خالي طلول
الم: والله ماادري هم قالو في نهاية الجازه خلاص مابقى شي 
العنود: وناسه ماشاءالله عندنا عروس واجد 
ريم: الا قولي الله يعين على التفصيل 
الابو: وانت يامحمد متى تبي ملكتك 
محمد: سبقتني يبى توني كنت بفتح الموضوع 
العنود تطالعه وهي مبتسمه : أي كلن في قلبه شقا ليله 
محمد مطنشها: يبى انا ودي نملك بعد بكره 
الكل فتح عيونه 
الام: تو الناس ياولدي خل البنت تتجهز 
العنود: شدعوه حمود ماراح تطير 
محمد: لا انا ودي بس نكتب الكتاب وبعدين سوو الي تبون حفلات وخرابيط 
الابو:خير البر عاجله ولا يهمك اقول لعمك بكره ومايصير خاطرك الا طيب 
العنود تطالع محمد وشوي وبتاكله .. وريم عندها الوضع عادي .. اما محمد طار من الوناسه على رد ابوه 
بعد العشا قعدو يتقهون مع بعض عقب كلن طلع لغرفته ومحمد طلع بره البيت 
العنود كانت قاعده تحوس في في غرفتها وكل شوي دقيت على بيت سهى .. وكله ما احد يرد
العنود: حتى الشغاله ملت مني من كثر ما اتصل وما قامت ترد ..



الساعه 12 .. في الليل 
فيصل دخل البيت وهو توه راجع من السفر كان النور في الصاله مو مره عالي ... دخل للصاله وقعد فوق الكنب 
فيصل : الله يكون في العون الاسبوع الجاي الملكه وانا ماني مستعد ابد خذ نفس وغمض عيونه ومرت على باله صورة العنود وقام يتذكر هبالها وتحديها له وابتسم الله يوفقج يالعنود ربي ماكتبج من نصيبي بس راح يظل قلبي يحبج طول ماهو حي ...
فتح عيونه الا يشوف كيس أسود وكان شكله يلفت وطالع منه ورقه بيضه خذ الكيس وجر الورقه وقرأ,,,, اتمنى توصل هالورقه الى سهى باسرع وقت ضروري .. العنود .. 
فيصل اول ما قرا اسم العنود انقبض قلبه وطبعا الفضول شده انه يعرف وشو الي داخل الكيس خذ الورقه الي كانت من جلد ولفته شكلها وقرأ الي داخلها وعرف انه حفلة تخرج العنود ... 
فيصل : يا حليلج يالعنود 
وتو بيرجع البطاقه مكانها الا يشوف ورقه ثانيه خذها وفتحها ..

بسم الله ..
هلا سهى حبوبه ينج تعبت وانا ادق على البيت والجوال الحفله مابقى عليهاالا يومين وانتي الى الان ما بينتي 
والله اذا ماجيتي ياويلج انتي وعدتيني ترجعون قبل شفيك طولتي والله خوفتيني عليج حتى اتصال ما تعطيني 
خليتيني احاتي .. اول ما تقرين الرساله دقي علي حاولي تجين باي طريقه والي يعافيييييييج انتي وعدتيني تكونين معاي .... صديقتك ..<< العنود>> 

فيصل ابتسم : والله مايصير خاطرج الا طيب يالغاليه ..

اليوم الي بعده الكل كان متجمع في بيت الجد وتفاهموا على سالفه المكله ... ابو الهنوف وافق على الي يبيه محمد وقالو بكره الصباح يروحون المحكمه عشان يملكون ..
كان الكل مستانس في الجمعه منى كانت موجوده وحتى ندى وعبدالله وكان الكل فرحان واغلب سوالفهم عن حفلة البنات وملكة بدور الي مابقى عليها شي .. حتى دلال كانت نفسيتها احسن وبدت تفكر بالموضوع من ناحيه ايجابيه ..

الليل الساعه 12 العنود قاعده فوق سريرها وتدق ولا من مجيب وكانت مره منقهره ان سهى ماترد ولا تدري عنها 
العنود: ياربيييي انا عندي امل انها تجي يارب خل تجي ياربي 
وماسكه جوالها وتدق الا تسمع صوت يقول الو ومن الخرعه سكرت في وجهه 
العنود: يوووو انا شسويت واخيرا احد رد شكله ابوها مالي دخل بقوله بس فشله الساعه 12 اكيد ازعجته .. 
مالي دخل المهم سهى تدري 
دقت ورفع نفس الصوت مره ثانيه ..
العنود: الو 
فيصل : نعم 
العنود والى الان ما ركزت بالصوت : السلام عليكم 
فيصل عرفها وارتسمت على وجهه ابتسامه وفرحه غابت من فتره : هلا والله وعليكم السلام 
العنود قلبها بدا يدق ياربي هذا فيصل : سهى موجوده 
فيصل : لا والله مسافره 
العنود تحطمت وكل الامال الي كانت عندها راحت : طيب شكرا 
فيصل حز بخاطره انها ماعرفته : العفو 
العنود : مع السلامه وسكرت السماعه على طول ولا عطت فيصل فرصه يقول مع السلامه 
فيصل معقوله ماعرفتني لا مستحيل نستني بس يمكن مستحيه عشان دقت في هالوقت يااربي حتى انا ماادري شفيني ابي اقولها انها بكره تجي عشان ماتحاتي .. 
ويقطع تفكيره رنت التلفون وبسرعه يرفع : هلا 
العنود: اهلين << وبتردد وخوف مبين على كلامها >> انت فيصل 
فيصل وهو فرحان : زين تذكرتيني 
العنود وقلبها كل ماله يزيد بقوته : فيصل اسفه بس سهى متى راح ترجع 
فيصل : ماادري يمكن الاسبوع الجاي 
العنود وعيونها بدت تغرق والصياح على صوتها بدا يبين : طيب هي مو المفروض تكون موجوده 
فيصل: المفروض بس مالقو حجز 
العنود: طيب ممكن تعطيني أي رقم اقدر اكلمها عليه هناك 
فيصل : لا مو ممكن لانها راح تجي بكره الصباح 
العنود والفرحه بدت ترجع على وجهها: صدق 
فيصل : أي صدق وصلت لها رسالتج وان شاء الله بكره راح تكون هنا ..
العنود: مشكور فيصل والله كنت شايله هم هالسالفه 
فيصل: لا تشيلين هم وانا موجود
العنود: اوكي سلم عليها وخلها اول ماتوصل تدق علي لو سمحت 
فيصل: ان شاء الله 
العنود: اوكي شكرا مع السلامه 
فيصل: العنود 
العنود وبدون شعور: لبييييه 
وتمو الأثنين ساكتين 
فيصل : لا ولا شي انتبهي لنفسج 
العنود ونزلت دمعه حاااره من عيونها : ان شاء الله 
فيصل: يالله فامان الكريم 
العنود: مع السلامه 

سكرت العنود وكانت العبره واصله بس غصبت نفسها وقامت لهت روحها وعلى طول دقت على الهنوف تقول لها ان سهى ان شاء الله راح تجي بكره ...



جا بكره اليوم الموعود للكثير الكل كان فرحان وخاااصه محمد الي الدنيا ماكانت واسعته من الفرحه اليوم حبيبته الي طول عمره كان يتمناها له بتصير زوجته .. والهنوف بعد كانت مستانسه واخيرا راح تقدر تكلم محمد بعدي عن الكل وبراحتها بعد ...
والكل كان مستانس عشان حفلة البنات ..
بعد مارجعو من المحكمه وتم كل شي كانت الزغاريت ماليه البيت والكل يبارك للعنود من جهه .. دلال وهي تسلم على الهنوف تبارك لها 
دلال: مبرووووك حركااات صرتي مره 
الهنوف: هههه الله يبارك فيج يالله شدي حيلج وخلج معي عقبال ماتوافقين 
دلال ابتسمت : وافقت تو الناس 
الهنوف زادت فرحتها ثنتين : حلفييييي خلاص صرتي مرت اخوي 
ادلال : هههههههههه أي 
ولمو بعض 
وأخيرا دلا ل وافقت بعد تفكير عمييييق حست ان شي داخلها يقول وافقي على عبد اللطيف ...
الظهر راحو للمشغل كلهم عشان يتجهزون << العنود ودلال والهنوف وريم ودانه وبدور >> ورجعو على نهاية العصر .. ولبسو الفساتين وبعد المغرب كلهم كانو في الصاله .. 
دخلو الصاله الي كانت شكلها رهييب وكله من اخراج وتصميم البنات وخااصه العنود 
عند المدخل كان فيه ثلاث اقسام واحد للهنوف الي كان لونه عنابي ومزين بورد جوري 
والثاني لونه رملي برونزي وفيه خيش ورمل واحجار وفخار ومزين بورد بسيط لونه حليبي فيه لمعه ذهبيه 
والأخير كان حق دلال الي كان لونه عودي وغالب عليه الطراز الطبيعي زي الشجره ونازله الجذوع منها وزي كذا ....كل واحد كان فيه دفتر كبير كل من دخل كتب لهم فيه ..
محمد وسلمان هم الي مرو على البنات وخذوهم من المشغل وودوهم للصاله ونزلو معهم يشوفونها قبل لا يجون المعزيم وكانت العنود تدور بالكاميرا وتصورهم وكانو جايبين مصوره وصورتهم كلهم ..
بعد العشا بدو المعازيم يجون العنود كان بالها مشغول بسهى تحاتيها وكله تدق على البيت ومااحد يرد ...
الساعه 10 وسهى الى الان ماجات ...
بدور: العنود شفيج 
العنود: سهى الى الن ماجات والله ياخوفي ماتجي 
بدور: لاتحاتين ان شاء الله تجي ..
العنود: ان شاء الله 
كانت الصاله مليانه بالناس وكلن يجي يبارك للأمهات وللبنات وطبعا الرقص والوناسه ماخلو طول الحفله ..
العنود تدور بين المعازيم وعيونها كل دقيقه تطالع المدخل ...

في تمام الساعه 10 والنصف دخلت سهى وفصخت عبايتها وشافت الدفاتر وبدتتكتب لكل وحده وحطت لكل وحده هديتها فوق طاولتها عقب دخلت وهي تدور بعيونهاالعنود طبعا اول ما دخلت شافتهاالعنود وجاتها ركض ..وقفت قدامها وعيونها مغرقه دموع : كذا يالزفته تخليني احاتي ومهنا لي بال الناس يرقصون ويستهبلون وانا قاعده انتظرج ..
سهى: وانتي خبله والا مضروبه على راسج من صجك تبين حفلة تخرج العنود تمر وسهى ماتجي ودموعها على عيونها 
العنود: مره ثانيه لاتعيدينها 
سهى : ماراح اعيدها 
وحضنو بعض بكامل قوتهم 
جاتهم الهنوف : لا تخربون كشختكم ترى الحفله مابعد تنتهي 
سهى: هههههههه هلا والله مبروك يالعروووس
الهنوف: ههههههه امدى قالت لج 
العنود: على طول ما اصبر 
تمت الفرحه وقامو البنات يرقصون ويسولفون وضحك << عاد انت اخبر >>قبل العشا طلعت العنود فوق مسرح ونادت الحاضرين والكل لف عليها وكانت على يمينها الهنوف وعلى شمالها دلال وبدور كانت قدامهم بالكاميرا .. 

العنود قالت : في هالمكان وفي هالساعه وانا قدام الكل احب اقول وابين لكم الشعور الي مستحيل اقدر اوصفه مهما عبرت؛؛ فرحتي ما في كلام يقدر يعبر عنها بس يمكن تشوفونها بعيوني احمد ربي واشكره أولا انه وصلني لهالمكان وتخرجت والحين انا واقفه وبكل فخر اقول مشكوره يمى كل هذا بفضل الله ثم بفضلج انتي وابوي والله يخليكم لي ويحرمني اياكم 

عقب تكلمت الهنوف : مااقدر ازيد شي عن الي قلته العنود غير اني اقول والله لو ادور الدنيا كلها ماالقى قلب يخاف علي كثرج يمى انتي وابوي ومشكورين على كل الي سويتوه لي عشان اوصل هالمكان ..

دلال وكانت عيونها مغرقه : يمى حبيبتي لو في كلمه اكثر من الشكر اقولها كان قلتها بس صدقيني مهما اقول ماراح اقدر اعبر لك عن الي في قلبي .. مشكوره الف شكر على كل الي سويتيه لي ادري تعبتي معي كثيير والله يجازيج الجنه يارب وفي هالمكان احب اشكر شخص مو موجود معنا بس اتمنى انه يسمعني الحين الي هو ابوي الله يرحمه كنت اتمنى انه يكون حي ويشوفتي متخرجه زي ماكان يتمنى بس الحمدلله على كل حال ..
كلن مسح دموعه من كلامهم الي كان طالع من قلب وخااصه دلال ...
عقب حطو موال الجسمي .. ياأمي ..



ونزلت كل وحده سلمت على امها وعطتها هديه ..
جا وقت العشا الكل قام يتعشى .. عقب الي طلع طلع والي بقى لين الفجر وراح .
مابقى الا الأهل يرتبون اغراضهم وكلن شال زحمته ورجع للبيت ..
العنود: حمد شعندك جاي ليه متعب روحك 
محمد: صليت الفجر وقلت اجي اخذكم ماراح تكفيكم السيارات مع عفشكم ..
كانت سيارة محمد الي حطو فيها العفش <<اقصد الديكورات الي كانو في المدخل والسلل والخرابيط حق الحلاو>>
ركبت العنود والهنوف مع بعض في سيارة محمد وراحو على طول للبيت ونزلت العنود وتوها الهنوف بتنزل الا محمد يناديها : هنوف 
الهنوف: هلا 
محمد: تعالي قدام ابيج 
الهنوف وهي خايفه فتحت الباب الي قدام : نعم 
محمد: ممكن تركبين 
الهنوف تطالعه وهي فاتحه عيونها على ان كل التعب مبين عليها 
محمد: شفيج تراج زوجتي الحين 
الهنوف: أي محمد بس 
محمد: ماعليج بس بقولج شي 
ركبت الهنوف واول ماسكرت الباب حرك محمد 
الهنوف: على وين 
محمد لف وجهه وهو مبتسم : لمكان مااحد يدري فيه 
الهنوف قلبها بدا يطق اقوى واقوى : محمد لا من جد 
محمد: أي والله امزح معج 
وتمو طول الطريق ساكتين ...
لين ماوقف السياره عند البحر ونزل وراح لجه الهنوف وفتح لها الباب : تفضلي 
الهنوف والخوف الى الان في قلبها نزلت وتقدمت ووقفت قدام البحر وهي تشوف الشمس تشرق كان الجو فيه نسمه هوا .. جا محمد ووقف قدامها وبيده كيس 
محمد: ممكن تفتحين وجهك 
الهنوف : قدام الناس 
محمد ويتلفت يمين ويسار : مافي الا انا 
الهنوف: مو لازم 
محمد مد يده: خلاص مو لازم عندج بس انا لازم عندي 
الهنوف: لا خلاص انا افتحه 
وفتحت نقابها ونزلت عيونها للأرض ..
محمد مد يده ورفع راسها : طالعيني 
صارت عيونهم ببعض .. ودقات قلب العنود مسرعه مليون .. ووجههااحمررر 
محمد :كل مالج وتحلوين اكثر ترى انا ماقدر على الحلوين .. مبروك 
الهنوف: الله يبارك فيك
محمد: مبروك 
الهنوف : الله يبارك فيك 
محمد: الاولى عشان تخرجك والثانيه عشان زواجنا 
الهنوف يوم قال محمد كذا استحت ونزلت عيونها مره ثانيه 
محمد مد لها الكيس : افتحيه 
الهنوف خذت الكيس ولقت فيه علبه مغلفه بقماش احمر وعليها شريطه وقامت تفتح وما قدرت 
محمد: شفيج عقدتيها ومد يده ةقام يساعها في الفتح ويده على يدها بعد مافتحوها لقت علبه مخمليه سودا فتحتها ولقت فيها خاتم ذهب ناعم وفيه الماسه ناعمه فوقه خذه محمد ومسك يد الهنوف ولبسها عقب باس يدها ..
محمد: الله يقدرني واسعدج ان شاء الله 
الهنوف نزلت دموعها : شكرا 
محمد : افاااااا انا جبتج مو عشان تصيحين مااقدر اشوف دموعج ومسح دموعها من على خدها يلا اشوف اضحكي ..
ابتسمت الهنوف ابتسامه خفيفه 
محمد : أي كذ ابيج دوووم وياويلج اذا شفت دموع على خدج 
الهنوف: ان شاء الله 
محمد : اوكي حبيبتي يلا نروح 
وقبل لا يوصولون للبيت 
محمد: تبين شي 
الهنوف: لا شكرا 
محمد وهو يضحك : ولا حليب كاكاو 
الهنوف: هههههه ولا حليب كاكاو 
محمد راح وطلب اثنين كباتشينو وعطى الهنوف واحد وهو قام يشرب في واحد ... 
بعد ماشربت الهنوف شوي من حقها قام محمد وخذ كوبها 
الهنوف انتبهت بس قالت يمكن ملخبط .. 
محمد: اممم حقج احلى 
لفت الهنوف وقامت تطالعه : اثنينهم نفس الشي 
محمد : لا هذا فيه سكر زياده 
الهنوف: هههههههههه
محمد: الله لا يحرمني هالضحكه ... اذا تبين خوذي حقي خلاص انا خذت حقج 
مدت الهنوف يدها وخذت كوب محمد واستانست من الحركه الي سواها ..
العنود اول مارجعت للبيت وحطت كل اغراضها في الغرفه قامت تصور غرفتها بالحوسه والهدايا عقب قامت وسبحت وجات وتربعت وقامت تفتح بالهدايا




الا تطق عليهاالهنوف 
العنود: هلا والله شخبار روميو وجولييت 
الهنوف: تمام 
العنود: حركااات وين وداج قيس 
الهنوف: هههههههههه البحر
العنود: اوب اوب على الرومنسيه ما اقدر اثر اخوي شاعري بزياده وانا ماادري 
الهنوف: هههههههههههه شخبارك ؟؟
العنود: تمام تعالي لايكون سوى شي والا ماشيات 
الهنوف: أقول استحي على وجهك 
العنود: ههههههههه اعترفي هنوووووووووووف 
الهنوف: عنووود ووجع 
العنود: هههههههه اصلا عادي خل يسوي وماهو زوجك 
الهنوف : ترى بسكر 
العنود: هههههه لا لا خلاص 
الهنوف: وانتي الى الأن مانمتي 
العنود: لا بقعد افتح الهدايا بعدين بنام ..
الهنوف: والله رايقه 
العنود: ايوه رايقه وش وراي 
الهنوف : انا بروح انااااام 
العنود: أي شعليك ياليلى ماخذك قيس ومودك البحر 
الهنوف: عنووووووووووود 
العنود: هههههههههه امزح يلا يلا روحي نامي
الهنوف: يلا مع السلامه 
العنود: سلام 
فتحت كل الهدايا ومابقى لها الا كيستين 
العنود: تعبت بس مابقى الا هالثنين بفتحكم انتم مب احسن من الي قبلكم 
وفتحت الاولى وكانت من سهى اول ماشافت الي فيها استااانست كان برواز كبير وفيه صورتهم الثنتين يوم كانو ضغر وكانت مسويه بالكميوتر كانهم طالعين من بيضه .. العنود انهبلت عليها واستانست وكان داخل الكيس فيه اشياء ثانيه ..
وراحت للكيس الي جنبه 
العنود: هذا اخر كيس ياترى من منو ؟؟ وقامت تفكر كل الي جاو شفت هداياهم منو هاذي ..
وفتحت الكيس كان مرررره كبير وطلعت منه ساعه خشب من النوع القديم كان شكلها حلوو وغريب حطت الساعه قدامها وقامت تطالع بشكلها الغريب من فوق زي المثلث وكبيره شوي وفيها زي الباب تحت شوي الا ينط في وجهها عصفور .. العنوووووووود العنوووووووود ... ويطلع ويدخل 
العنود: ههههههههههههههههههه ماتت من الضحك واستانست عليها وفي الأخير قال ..أحبك .. ودخل 
العنود انهبلت على الساعه ومره عجبتها وراحت للكيس تبي تعرف منو الي معطتهااياها الا تشوف تحفه صغيره فيها بنت شعرها بني وملفلف كشه وماسكه قلب في يدها ووجهها حزين قامت تطالع فيها الا شافت زر مكتوب فيه ..on _off فتحتها الا تسمع صوت مو غريب عليها يقول ..
فقدتك ياأعز الناس ,,,
فقدت الحب والطيبه ،، 
وانا من لي في هالدنيا ،،،
سواك انت لو طالت الغيبه ،،،،
رحلت ومن بقى وياي،،،
يحس بضحكتي وبكاي ،،
وحتى الجرح في بعدك يغزيني وأهلي به ،،،، 
فقدتك ,,
العنود وعيونها ماقامت تشوف شي من كثرة الدموع وفمها مفتوح منصدمه : معقوله فيصل 
وبسرعه تفتح الكيس وتشوف بطاقه مكتوب فيها ...


عذبيه...اسعديه...داوي قلبي وأجرحيه!!!
واللي مامثله ابد....مثلي ماحبك أحد...ولو رضي قلبي بغيرك...ماأبيه..ماأبيه!!
تملكيني لوبغيتي ...تملكيني لو رفضتي..تسحريني لو حكيتي..تسحريني لو سكتي..!!
انا نجمه في مدارك..ضي عيني من نهارك..وانتي قلبي والي فيه..لو رضي قلبي بغيرك 
ماأبيه..انتي اغلي من هجرني...وانتي أجمل من يغيب..والله لو بعدك قهرني ماابي غيرك حبيب
سافري والقلب دارك...راضي بثلجك ونارك...حبي قلبي واكرهيه..لو رضي قلبي بغيرك 
ماأبيه..............!!!
أنا احبك لاتخافي ..الاقلبك لو هواني..هذا ضعف وأعتراف..بس ماأرضي بهواني
أبعدي وهاذا قرارك.........ماني سجنك او حصارك..............!!
لو رضي قلبي بغيرك.......ماأبيه........ماأبيه........!!!

الف مبروووك التخرج أتمنى انك تقبلين مني هالهديه البسيطه وتتذكريني بها ... 
وتاكدي انك دووووم على بالي ومستحيل انساك .. وراح تبقين العنود الي حبها قلبي وعرفها ... 


.. محبك
.. العنود خذت اللعبه الصغيره وشغلتها مره ثانيه وقامت تسمع صوته وتصيح .... حرام عليك ليش تسوي فيني كذا أحبك يافيصل وربي احبك ... حبيتك من زمان بس ماكنت ادري عن عمري كل الي اقدر أقوله ان الله يوفقك ويسعدك .. 

اليوم الي بعد تجمعو كلهم في بيت الجده ... على العشا 
دلال قامت الصباح متاخر على الساعه 10ونص وسبحت عقب قامت تشوف الأغراض الي جاتها هدايا وانتبهت لكيس صغير داخل كيس الهنوف خذته ولقت علبه فتحتها الا شافت سلسال ذهب وفيه قلاده على شكل قلب كانت ناعمه أطرافها كله فصوص وجنبه قلب صغير مدبدب ومحفور عليه أحبك فتحت القلب وشافت حرفين مقابلين بعض A D ابتسمت وخذت البطاقه الي كانت موجوده **الف مبرووووك** كنت ناوي اعطيك اياه اذا تزوجنا بس قلت الحين احسن عشان ماتقولين نساني ... 
فرحت دلال وحست براااحه كبيره اتجاه عبداللطيف ...
كانو كلهم متجمعين في بيت الجد ومستانسين ملكة بدور الاسبوع الجاي هي كانت بتاجلها بس عشان دلال تحضرها فقدمتها ... والاسبوع الي بعده عرس دلال الي اصرت انه يكون في بيت جدتها وماكانت تبيه كبير بس عائلي وفي نفس اليوم راح تكون ملكة الهنوف يعني اثنينهم في يوم واحد ..
هالأسبوع كانو مرررررره منشغلين عشان ملكة بدور.. وخاصه بدور الي كانت مستانسه وفي نفس الوقت خايفه ..
الخميس ملكة بدور ... 
واليوم الأربعاء الكل كان متجمع عندها .. 
العنود: الله عميمه خلاص بتتزوجين بعني نودع الهبال 
بدور: أي نودع الهبال هذا شي مني وفيني 
دلال : ههههههههه حلوه ذي مني وفيني 
الهنوف: الله والله بشتاق للقعده والجمعه هاذي 
العنود: بناات شدعوه لا تسوون نفسكم حريم تراكم بنات واذا تزوجتو يعني 
بدور: يالله عقبلج عشان تعرفين شلون لازم تركدين 
العنود: لا ياعمري انا تو الناس علي ما افكر بالزواج خليني اعيش شبابي 
الهنوف: امحق شباب 
العنود: تدرون اصلا عميمه مستحيل تتغير 
بدور: ليش 
العنود: لان خالي نسخه منج هبااال 
ريم: ماادري شلون بيطلعون عيالكم 
بدور: اشوف من الحين قام الطناز عيالي احسن منكم كلكم 
دانه: الله عميمه هذا وانتي مابعد تتزوجين 
الكل : هههههههههههههههه
العنود: ياني بدلعهم دلع عاد هذولا عيال الغاليه 
بدور: احم احم 
الا يسمعون طق الجرس شوي الا تدخل منى : السلام عليكم 
الكل : وعليكم السلا 
والكل قام يسلم عليها 
شوي وهم متجمعين الا ..
منى : يا جماعه عندي لكم خبر 
الكل لف وجهه عليها 
بدور: عسى خير 
منى وهي مبتسمه : مفاجاه حللوه 
العنود: وشوو
دلال: يلا حمستينا 
منى : انا حامل 
الكل : مبرووووووووووووووك 
العنود وبدور: كلللللوووش 
والكل قام وبارك لها وسلم عليها وهم فرحانين ...
رجع الكل لبيته العنود انسدحت على سريرها وغمضت عيونها شافت الساعه 2 اكيد الحين يكلمها او قاعد معها .. اليوم كانت ملكة فيصل العنود كان ضايق خلقها بس حاولت تخبي هذا عشان جو الفرحه الي في العائله 
قامت تتذكر فيصل اول في البر ويوم كانت تسولف معه وهباله ونكته ويوم كان يغني لها وهي فاتحه الدميه وتدور وتسمع صوته ودموعهاتسيل بكل هدوء على خدودهاا
جا بكره الظهر قامت تالعنود من النوم على صوت طقة الجوال شافت رقم سهى توها بترد الا ينقطع قامت وراحت للحمام وسبحت وطلعت صلت عقب خذت الجوال ودقت عليها 
العنود: الو 
سهى : هلا
العنود: هلا والله شخبارك وشخبار الملكه امس 
سهى قامت تصيح 
العنود خافت : شفيج سهى 
سهى : قامت تتمتم بفيصل ومي زوجته بس العنود مافهمت شي من كثر الصياح 

وش تتوقعون صار لفيصل أوشصار لزوجته ؟؟؟؟ وهل تم الزواج او باقي ؟؟؟؟
بدور بكره شلون راح تكون ملكتها ... العنود شراح يصير لها ؟؟؟
قريب راح نعرف كل حل هالتساؤلات

العنود: سهى شفيج تكلمي فيصل فيه شي 
سهى : لا 
العنود : وكان قلبه ارتاح بعد ماكان بيطلع من مكانه:أجل شفيك 
سهى :مي زوجته 
العنود : شفيها 
سهى : وهي راجعه من المشغل امس صارلها حادث وتوفت 
العنود قعدت متجبسه مكانها معقوله لا ياربي ليش لاااااا مستحيل .... وقعدت سااكته ومصدومه بالي سمعته 
العنود: عظم الله اجرك 
سهى: اجرنا واجرك 
العنود:<< كانت مصدومه بالفعل من الي سمعته ياترى ليش >>> اوكي حبوبه لا تصيحين هذا مكتوب 
سهى : ونعم بالله 
العنود : متى يدفنونها 
سهى : ان شاء الله اليوم العصر والعزا راح يكون ببيتنا 
العنود: يالله الله يرحمها ... 
سهى: امين 
العنود: اوكي حبيبتي انا اخليج الحين 
سهى: اوكي مع السلامه ..
العنود سكرت منهنا ودموعها على خدها من هنا قامت تتذكر الي شافته قبل اسبوع والي صار اليوم ...
الكل المغرب كان بيت الجده وبعد العشا المعازيم جاو ...
طلع الكتاب لبدور فوق غرفتها مسكت القلم وهي ترجف 
العنود: سمي بالله عميمه 
بدور: بسم الله 
الهنوف: لا تخافين عميمه 
بدور: ههههههههه شفيكم 
منى: تخيلي انج توقعين اخر اختبار للثانويه العامه 
بدور: بسم الله وعلى بركة الله ووقعت والكل لولش وقامت وسلمت على امها ولمتها وكل الي حولها سلم عليها ...
جا وقت نزول بدور ...
بدور: بناااات خايفه 
العنود : عميمه احبك 
بدور: عنيده لا تصيحيني ووجع مكياجي لا يخترب 
الهنوف : هههه هذا الي هامج 
بدور : من عندها علك 
العنود: لييه 
بدور: عشان اطرد التوتر 
العنود: لا والله الكاميرا قدامج وانتي تعلكين 
خلود: بدور فكري بعالم ثاني انسي كل الي حولج ما كان جنبك احد 
العنود :يالله انا بنزل 
الهنوف : في احد عند المسجل 
العنود: أي ريمو ودانوه 
خلود: يلا خوذي نفس 
الهنوف : دلال قومي ننزل خليها بروحها تنزل من الدرج 
بدور: أخاف اطيح 
خلود: ماراح تطيحين ان شاء الله 
العنود تصارخ: حلاتج بروحج يلا 
تسكرت كل الأنوار الا الثريا الي كانت في وسط الصاله والي على الدرج وصار النور كله مسلط على بدور 
بدت الزفه والكل موجهه نظره وبكل تركيز جهه الدرج ويتكلمون .. 
وأول مانزلت وبانت بدور,,,
وقفت كل العيون والحكي صابه سكون..... وقفت والكل يسأل ياترى من هي تكون 
او هي قلوب العاشقين او شجون المغرمين ... قال من ناظر حلاها سبحان رب العالمين 

والتكبير قايم .. الله اكبر والتلولش ... 
وبدور في قلبها .. ياربي ساعدني اوصل بسلام ..
العنود ماعلمت احد بالخبر حتى الهنوف لان ماحبت تضيق خلقهم بالخبر وكانت كاتمه حزنها في قلبها وحاولت تخفيه بهبالها ورجتها عشان مااحد ينتبه لها ..

من قدنا يافرحنا من قدنا يابختنا
ليله خذتنا للياه فيها الحبايب عندنا 
الى نهايه الأغنيه ..
ولين وصلت بدور عند الكرسي الي راح تقعد عليه .... 
عقب حطو ردحه حقت رقص وقامو البنات يرقصون الا جا يسلم على بدور ..
تمو شوي الا جا وقت دخول المعرس ..
بدور كانت ترجف ولا رفعت عيونها كله في الارض ويوم دخل طلال وبدور تصوره وسلمان جنبه ومحمد والجد وابوها وعمها وجدها الثاني والعنود تصور لين ماوصل طلال لجنب بدور وسلم عليها ولبسها الشبكه ويوم مسك يدها عشان يلبسها الخاتم كانت ترجف ضغط عليها ... بدور قلبها قام يدق بالقوه لبسها الخاتم ويوم لبسها القلاده قرب جنب اذنها بشكل بسيط بحيث ان مااحد ينتبه له 
طلال: شفيج ترجفين ماراح اكلج 
بدور ابتسمت والعنود ست الحسن سجلت كل شي لانها كانت موجهه الكاميرا عليهم ...
عقب اكلها واكلته وشربها وشربته .. 
عقب راحو للمجلس وقعدو مع بعض ...
طلال والابتسامه على وجهه : مبروووك 
بدور: الله يبارك فيك 
تمو ساكتييين 
طلال : شفيج ساكته ؟؟
بدور: شقول ؟؟
طلال: أي شي خبري فيك رجه 
بدور تفشلت ورفعت عيونها له وهي مستغربه وفي قلبها : الله يغربل بليسج يالعنود 
طلال: وهذا الشي الي محببني فيج تراني زيج ويني ووين الهدوء 
بدور: ههههههههه 
طلال: ان شاء الله دوم هالضحكه 
شوي وشوي وتمو يسولفون عادي 
بعد العشا بدو يطلعون الناس 
سلمان دق على رفعه وقال لها تجي له بره .. طلعت رفعه وبعيد عن عيون الكل وراحت له ورى الحديقه زي ماقال لها واول ما جات 
سلمان: وينك سنه بغيت اموت 
رفعه: اسم الله عليك ليش تموت 
سلمان قرب جنبها ومسك يدها : من الشووق حبي متى نتزوج 
رفعه وهي تفكر : امممممممممم الله يسلمك باقي شهرين 
سلمان: مو كانه بعيد شرايك نقدم العرس 
رفعه: لا لا تقدم شي زين 
سلمان: حرام عليك الحين مرت 3 شهور شيصبرني 2 زياده 
رفعه : الي صبرك 3 يصبرك 2 
سلمان وهو فاقد الامل : يالله نصبر وش ورانا بس وش يفكك مني يوم العرس 
رفعه ولعت نااار : سلماانوووووو 
سلمان: عيووووووووونه 
رفعه: ليش مناديني بغيت شي 
سلمان: لا بس كنت مشتاق وابي اشوفك 
رقعه: اوكي شفتني خلاص اروح 
سلمان: لا باقي شي ثاني 
رفعه : وشو 
سلمان : توعديني تسوينه 
رفعه: اذا اقدر عليه من عيوني 
سلمان : اذا على سالفة تقدرين لا تخافين تقدرين عليه وعلى عشره زيه 
رفعه : طيب امر 
سلمان : أبي بوسه 
رفعه فتحت عيونها : والله انك استجنيت ووخرت عنه ... ويسحبها لعنده وصارت لاصقه فيه تماما ووجهها بوجهه 
رفعه خافت : سلمان لا يجي احد 
سلمان وابتسامه تذبح على وجهه : ويعني انتي زوجتي 
رفعه: حبيبي والي يعافيك اذا انت نسيت موقف مكه انا مانسيه 
سلمان: اذا حبيبك جد عطيني بوسه واطلق سراحك 
رفعه : سلمان وعد بس مو الحين 
سلمان : لا الحين 
الا يسمعون صوت



رفعه وهي تحاول تبعد عنه : سلمان لا يجي احد 
سلمان: مالي دخل البوسه اول 
رفعه من خوفها وبلا شعور باسته على خده : يلا 
سلمان انصدم وماتوقع ان رفعه تسويها ووخر يده عنها وهو الى الان في صدمته ..
رفعه : يلا انا بروح 
سلمان: من صدق عطيتيني بوسه 
رفعه وهي تحاول تتجنب نظراته لانها مستحيه : باااي 
سلمان نقز عندها ومسك اطرف اصابعها : احبك 
رفعه لفت وجهها وابتسمت ونزلت راسها وراحت 
سلمان : ياارب احفطها لي من كل شر ..
انتهى اليوم وكلن رجع لبيته بدور وطلال تاقلمو مع بعض على طول وكلمو بعض من نفس اليوم وقعدو لين الفجر ... وبعد الفجر رجعووقعدو يسولفون لين الصباح ...
رفعه رجعت للبيت ورمت نفسها على السرير وتمت نص ساعه على حالهاتفكر الا تدخل عليها جواهر 
جواهر: الله الى الان ماغيرتي وش تنتظرين 
رفعه قامت وجلست على السرير والابتسامه والفرحه مبينه في عيونها 
جواهر : الله الله شهالفرحه شمسوي لج الأخ ..
رفعه : أحبه والله احبه 
جواهر : تو الناس الحين عرفتي شنومعنى الحب 
رفعه : ااااه أي والله توني اعرف ماألومج اول يوم كنتي تشكين لي من سامي 
جواهر على طول قلبها نقزمن مكانه وجات صورته اخر مره يوم يودعها الي ماغابت اصلا عن بالها ..
رفعه: اسفه جواهر 
جواهر : لا عادي الله يرجعه بالسلامه 
رفعه: امييين يارب 
العنود الي يوم ارجعت البيت وبدلت وانسدحت على السرير وقامت تصيح بكل قواها ليش ياربي لييش يارب والله انا ماكان قصدي كذا انا كنتادعيله بالتوفيق من قلبي وتشهق صياح .. لين سمعت دقه الجوال ورفعت بصياحها 
الهنوف : الو العنود شفيج تصيحين 
العنود: الهنوف مي ماااتت 
الهنوف وعلامات تعجب على وجهها : منو مي ؟
العنود: زوجة فيصل أخو سهى 
الهنوف: شلووووووون مو ملكتهم قبل امس ..
العنود: أي بس كلمتني سهى امس الظهر وقالت لي انها وهي راجعه من المشغل صدمتها سياره وماتت 
الهنوف شهقت : الله يرحمها 
العنود: هنوف احس اني انا السبب 
الهنوف: استغفري انتي شدخلج 
العنود: انا قبل اسبوع ونفس اليوم حلمت فيها ..
الهنوف: ويعني هذا ماله دخل حلم عادي 
العنود: لا احس بسبتي لو مانمت كان ماحلمت ولا تحقق الحلم 
الهنوف وبعصبيه : عنووود حرام عليج انتي شتقولين ..مالج دخل هذا حلم انتي مالج دخل والي صار مكتوب ومقدر ..
العنود ونبره صوتها بصيا واقوى : هنوف اقولج حلمت فيها انها لابسه فستانها وكانت فرحااانه وبكامل زينتها طالعه من المشغل والله شفت الفرحه بعيونها وفبل لا تطلع شافتني وجاتني وقالت : انتي العنود قلت لها : أي 
قالت : هذا اليوم اسعد يوم عندي لان ربس راح يجمعني بشخص احبه بس عندي طلب 
رديت عليها : امري 
قالت : لا أوصيج على فيصل اسعديه قد ماتقدرين 
اانصدمت يوم قالت كذا هي على طول لفت وطلعت حاولت اناديها لحقتها بس ماشفتها .. 
الهنوف نفسها انصدمت من الي قالته العنود بس قلبها كان يعورها على حال حبيبتها وبنت عمها 
الهنوف: ولو هذا حلم ماله دخل هنود حبيبتي يمكن هالموته خيره لها ارتاحت من الدنيا وعناها .. يمكن في زواجها من فيصل ماراح تستانس او حياتها ماراح تصير سعيده وبتتعذب فربي يبي يريحها وخذها لعنده خلاص هذا وقتها وكل شي مكتوب لاانتي ولا غيرج له السبب في وفاتها انتي ادعي لها بالرحمه هذا كل الي تقدرين عليه ..
العنود ارتاحت من الكلام الي قالته الهنوف : ان شاء الله الله يرحمها بس وش هالوصيه الي وصتني انا شدخلني 
الهنوف: عنود الحلم انسيه خلاص هي الحين تطلبج تدعين لها بالرحمه 
العنود: الله يرحمها 
الهنوف: اوكي قومي غسلي وجهج ونامي انتي تعبتي اليوم 
العنود: ان شاء الله يالله اخليج 
الهنوف: طيب يلا سلام 
العنود: لحظه 
الهنوف: هلا 
العنود: بكره نروح نعزي سهى طيب 
الهنوف: اكيد بس العزى مو في بيت عمها 
العنود: لا قالت انه في بيتهم 
الهنوف : خلاص اجل بكره نروح 
سكرت العنودمن الهنوف وحطت راسها على المخده وقامت تتذكر الحلم وعقب قامت تدعي لمي وتستغفر ربها لين نامت ...
الهنوف من جهه ثانيه كانت مستغربه منالي صار للعنود وقامت تدعي ربها انه يخفف على العنود شعورها بالذنب الي ماله وجود اصلا ؟...
من بكره العنود خبرت اهلها والكل راح حتى محمد وابوها وامها وام الهنوف وعزو اهلها حتى سلمان والجد راحو ...
اليوم الي بعده وكان اخر يوم للعزا .. راحت العنود لسى من بعد العشا عشان تواسيها وقعدت معها لين الساعه 11 وهي طالعه من باب الشارع الا في دخلة فيصل شافته يكلم راجو 
فيصل: منو تبي انت ؟؟
راجوا: ماما العنود صديق سهى 
فيصل : طيب 
ولف وجهه الا يشوف العنود قدامه وعيونه بعيونها العنود تجبست مكانها وهو بعد وتمو يطالعون بعض ولا احد عارف شيقول او يتكلم العنود كانتتشوف الحزن الي واضح على وجه فيصل وفيصل كان يطالععيون العنود الذبلانه من كثر الصياح .. لين ما قطعت العنود السكوت بعد مانزلت عيونها 
العنود: عظم الله اجرك 
فيصل : اجرنا واجرك الله يجزيك خير 
وكملت العنود طريقها وراحت للسياره 
فيصل تم يراقب السياره لين ماطلعت من الشارع ..عقب دخل وعلى طول راح لغرفته ودخل خذ له دش وهو تحت الماي كانت في باله العنود ومي 
فيصل : يااارب سامحني العنود في قلبي ماقدرت اشيلها منه ويمكن الي صار راحه لمي لان اخاف ما اريحها وانت خذتها عشان تخليها ترتاح يارب ارحمها ...




مااقدر اقولكم تفاصيل الاسبوع هذا لان البنات كانو في قمة شغلهم نزلو الامارات وقعدو 3 ايام عشان يقضون حق عرس دلال وملكة الهنوف ..وكانو بيسوون ليلة الحنا الي كانت قبل ليله العرس وكان الكل مستانس والاغلب لابسين جلابيات والكل يتحنى من جهه ... 
العنود طول هالاسبوع صوره مي وفيصل ماغابت عن بالها والكل كان يسالها عن حزنها بس كانتتتعذر لهم باي شي والوحيده الي كانت عارفه هي الهنوف وكانت دووم سندها ومعها وتحاول تهديها 
دلال خوفها كان اكثر من الهنوف لانها راح تتزوج عبداللطيف وهي ماكلمته ابد من اخر مره يوم يقوللها انه عاشق بلادي وكانت خايفه لانها اول مواجهه بينهم بعد ذيك المره ..
ليله الحنه ...
الاهل متجمعين في كل مكان من انحاء البيت وكانو يتحنون والكل مبسوط ومستانس والي يرقص من جهه والمسجل ما سكت طبعا من الطق .. وهم البنات ما قصرو ..
العنود بعد حنه وزنه من الهنوف حنت يدها بس من فوق من داخل لا وكانتتحاول بقدر ماتقدر انها تخفي الحزن الي فيها وتظهر الفرحه على وجهها عشان خاطر الهنوف ودلال ...
الساعه 1 كانو البنات متجمعين في الصاله ومعهم رفعه الا يدخل عليهم سلمان وماكان يدري بوجود رفعه ..
سلمان: السلام عليكم 
رفعه اول ما سمعت صوته نقزت وتخبت 
الكل : وعليكم السلام 
سلمان : الله الله شهالحنه حركااااات يابختك يا عبد اللطيف بكره بتتزوج 
دلال استحت وحمر وجهها 
بدور: اقول استح على وجهك احرجت البنت 
سلمان: بنات ادعو بسرعه يجي يوم عرسي 
العنود: اميييييييين وتطالع رفعه وتضحك 
رفعه كانت مستحيه من الي قاله سلمان 
الهنوف: وانت حسبالك احنا زيكم مستعجلين وملهوفين على العرس 
سلمان : لا ادري انكم مبرديين بس احنا الي اللهالعالم بنا 
دانه: اللهعمي شكلك متعذب 
رفعه كل مالها وتحمر وماسه ضحكتها 
سلمان : وحد عنده زي الي عندي ولا يتعذب 
بدور: والله ماتستحي وتقولها عيني عينك
سلمان: لا قومي طقيني احسن كلكم كبار وكل وحده فيكم وقريب تتزوج لاتقولون لي عيب بعد .. تراني اتكلم عن زوجتي حلاااااااال 
الا يدخل محمد : احم السلام عليكم 
بدور: ستوووووب 
محمد: بسمالله مابعد دخلت 
العنود: مااحد محرم لك البنات يتغطون بغيت شي ..
محمد: خوش طرده 
سلمان: قالو لك البنات يتغطون مسكيييين والله فاتتك اشكالهم بجلابياتهم وكاشخين والحنه بيدهم 
قامت العنود وطلعت :
محمد: الله الله 
العنود: لا تخاف انا موكاشخه هاذي طبيعتي احم احم جمال من الله 
محمد: ادري طالعه على اخوج 
العنود: لا والله 
محمد: انزين ممكن اخذ زوجتي 
بدور : ههههههههه أي زوجه يلا رح بكره تشوفها 
محمد: نعم ما سمعت وانتي وليه امرها وانا ماادري تراها زوجتي 
سلمان : ندري بس حالك حالنا تصبر 
ريم: والله لو تدري ياعمي كان ماقلت الي قلته 
رفعه تاشر لها : اشششششششش
سلمان انتبه لنظرات البنات ودخل وشافها وابتسم رفعه حمر وجهها واستحت وردت الابتسامه 
سلمان : هنوف ممكن تطلعين لزوجك يبي يكلمج شوي 
الهنوف : نعم 
محمد: يلا الي سمعتيه انا ماراح اكلج بس ابيك بكلمة راس 
الهنوف رفضت تطلع .. 
سلمان: طيب محمد الله لايهينك طريق عشان تطلع المره 
محمد: هههههه طيب بس الي يتغطى مني يطلع لان برجع وبدخل عليكم 
راح محمد وسلمان خذر رفعه وطلع معها بره 
الهنوف بنات انتو قعدو انا بروح للمطبخ اتخبى واذا جا قولو في الحمام ..طلعت الهنوف وتوها بتدخل المطبخ الا في وجهها محمد 
محمد: حلفي يعني بتتخبين مني 
الهنوف استحت وتفشلللت 
محمد قام يطالع يدها : الله كل هذا عشاني 
الهنوف الله يرحم حالها راااحت فيها ...
اما رفعه وسلمان الي طلعها بره 
رفعه: مو كانه حر 
سلمان : تستاهيلن اجل تتخبين عني 
رفعه: لا مو قصدي بس الحنه في يدي وحوسه عشان كذا 
سلمان : حلاتج بحوستج 
رفعه وهي تقشر الحنه من على يدها في الزرع ..
سلمان: شتسويين 
رفعه: اشيل الحنه 
سلمان: حلوه خليها 
رفعه : ههههههههه خلاص صبغت 
سلمان :طيب هاتي اساعدج ...وراح جنبها وقام يقشر الحنه معها 
رفعه: انتبه لا يتوسخ ثوبك خلها عنك 
سلمان وهو مندمج يشيل الحنه : ماعليك من ثوبي الا انتبه للخاتم الي في اصبعها 
سلمان: ليش ما شلتيه شوفي مكانه ابيض مافيه حنه 
رفعه: وليش اشيله خليتها تعدي مكانه هذا مستحيل ينشال من اصبعي لين اموت 
سلمان : وياعل يومي قبل يومك 
رفعه: لا تقول كذا 
سلمان : الا بقول انا مااقوى اقعد بروحي تبيني انهبل تروحين وتخليني 
رفعه فيهاالغصه من كلام سلمان وابتسامه خفيفه على وجهها : غير السالفه ....

خلص اليوم وجا بكره الي هو يوم العرس لدلال وملكة الهنوف ... 

طبعا الكل كان في المشغل من الظهر باستثناء العروستين كانو في بيت الجد الي راح يقام فيه العرس ومعهم امهاتهم والجده .. العنود حبت انها تكون جنب الهنوف بطلب منها فخلت الكوافيرا تجي للبيت وسوتلها هي وامها وخالتها .. 
دلال كانت تحاتي كثير والخوف مبين عليها والأرتباك من امس على انها حاولت انها تهدي نفسها ..
الهنوف كانت اهدا منها بكثير لانها خلال هالاسبوعين شافت محمد فيهم وكلمته بحم انهم ملكو من زمان فهذاالشي ريحها اكثر ..
بعد العشا على طول على الساعه 9 بعد ما اكتملو المعازيم وبعدماجات سهى خصوصي عشان خاطر البنات الي ماكانت تبي تكسر بخاطرهم كانت زفه الهنوف .. 
كانت الزفه حللوه وطبعا ما تخلى متتعليقات البنات ورجاجتهم والعنود الي وكلت المصوره بالتصوير لان حبت تكون مع الهنوف وبعد ما قعدت نص ساعه ودخل محمد الي وسامته خلت الكل ينبهر فيها وكانو ثنائي ولا احلى هو والهنوف ... 
الساعه 12 كانت زفة العروس دلال كانت عباره عن اصوات عصافير وزي موسيقى الكمان فيها بدون كلمات او شي لين ماوصلت لكوشتها الي كانت كلها ورد وفستانها السكري الناعم <<كانت كوشتهاتوحي الى ىالطبيعه >> بعد ما دخلت ووصلت بداالطق وصورتهاالمصوره طبعا عقب دخل عبداللطيف وتصور معها ..
تمو متجمعين لين الفجر بس عبداللطيف الساعه 1 اخذ دلال وراح للفندق ..
دخلو لغرفتهم ودلال كانت خااايفه والى الان ماحطت عيونها بعيونه ..


عبداللطيف قرب عندها ومسك يدها:مبروووك 
دلال: الله يبارك فيك 
عبداللطيف : شفيج 
دلال وقلبها يدق بقووووه: ولاشي 
عبداللطيف: للحين زعلانه علي 
هنا رفعت دلال عيونها ...
عبداللطيف: واخيرا شفنا عيونك 
دلال ابتسمت ..
عبداللطيف باس راسها : الله يقدرني ان شاءالله اريحج واسعدج قد مااقدر 
دلال كانت ساكته ميته من الحيا 
عبداللطيف بعد عنها : يلا ترى العشى جاهز ...
كانت ليلتهم هاديه ومافيهااشياء تذكر <<حلو التعبير هههههههه >>> لان كل واحد فيهم حيوي اكثر من الثاني بعد العشا قعدو شوي يسولفون سوالف بسيطه والتلفزيون شغال وعبداللطيف يفرر فيه ..
تم شوي عقب قام وانسدح على السرير ..
عبداللطيف: قومي نامي ترى بكره الطايره من الساعه 8 الصباح 
دلال : ان شاء الله 
عبداللطيف غمض عيونه ونام اما دلال تمت مكانها تراقبه وهو نايم وماحت بروحها الصبح ..
قام عبداللطيف وشافها على حالهانايمه على الكرسي .. قومها وهو معصب نوعا ما هذا الحيا وما يسوي 

دلال قامت وقام يانبها ليش مانامت على السرير 
دلال : ................. لا بس راحت علي نومه وما حسيت 
عبداللطيف يطالعها بنظرات يعني أي صدقت : اوكي يلا تجهزي مابقى شي 7 لازم نكون في الطار ويالله يمدينا نمر نسلم على الاهل ...
قامت دلال وتجهزت وراحت سلمت على جدتها وجدها والدموع مافراقت عيونها 
العنود: خلاص دلال ان شاء الله بتمر السنتين بسرعه لا تخافين 
دلال: لا ان شاءالله بجي قبل في عرس هنوف وعميمه وهي تغمز للعنود وفي ملكتج 
العنود والدموع تخالط بسمتها : ههههههههه 
سلمت علىالكل امها وخواتها وعمامها وراحت للمطار بدموعها البنات ماحبو يروحون معها عشان ما يزيد صياحها ..
الي راح معها عمامها وجدها وبدور بس ..
وصلو واعلنو وقت الرحله وسلمو على الكل 
ابو عبداللطيف : لااوصيك على دلال وياودي 
عبداللطيف: لا توصي حريص يبى 
الجده: هالله هالله فيها واياني واياك تزعلها 
عبداللطيف مبتسم وهو يطالعها : دلال في عيوني لاتخاف عليها 
بدور:دلول اذا سوالج شي بس عطيني رنه واجيك مثل السوبر مان 
سلمان: وانا باتمان 
الكل : ههههههههههههه 
دلال: والله بشتاق لكم 
بدور: ياعمري حتى احنا والله 
بو عبدالله: خلا يمى اذا بغيتي أي شي لا تستحين الرقموتعرفينه مايردج الا لسانج 
محمد: شدعوه يبى ان شاء الله عبد اللطيف ماراح يقصر 
ابو عبدالله: أي بس تعرف البنات ودلعهم 
دلال : هههههههههه 
عبدالطيف : خلها تدلع ياعمي كم دلال عندي 
خلاص اعلنو عن وقت لاقلاع سلم دلال على الكل وراحت مع عبد اللطيف وقلبها عند اهلها وفي بلادها 
شلون راح تعيش دلال هناك هل راح تتقبل الحياه وشلون بتتاقلم مع عبد اللطيف بروحها وهي متعوده على ىالجو العائلي في البيت ...



ركبت دلال مع عبد اللطيف الطياره وطارت في السما ..
عبد اللطيف كان في قمه الفرحه لان تحقق له الي يبي والحمد لله رجع ودلال معه وكانت واضحه على وجهه الفرحه ..
دلال الي كانت سرحانه في أهلها والعبره خانقتها وماودها تصيح أكثر عشان ماتضايق عبداللطيف كانت تطالع من النافذه وسرحاانه وعبداللطيف كان يراقبها وهي مو حاسه لين بعد فتره لفت وشافته يطالعها وابتسمت 
عبداللطيف: اللي شاغل بالج يتهنى به 
دلال عيونها كانت تلمع من الدموع الي فيها ابتسمت وغمضت عيونها ونزلت دمعه وبسرعه امسحتها ..
عبداللطيف كان حاس فيها فما علق غير انه مسك يدها ..
دلال حست بالراحه وفي قلبها : ياربي عوضني عن غربتي من أهلي فيه مالي غيره 
بعد ماكلو نامت دلال وماقامت الا على صوت عبداللطيف 
عبداللطيف : دلال قومي وصلنا 
دلال فتحت عيونها وشافت نفسها نايمه على كتف عبداللطيف استحت وبسرعه قامت عنه : اسفه ماحسيت 
عبداللطيف وهو رافع حواجبه : ماله داعي الاسف 
دلال: وصلنا 
عبداللطيف : لا بس زهقت بروحي قلت اقومج تقعدين معي 
دلال ضحكت بهدوء : طيب عن اذنك بروح الحمام 
عبداللطيف : اكيد ..بس لاتطولين ترى امزح مابقى شي ونوصل 
دلال هم رجعت وضحكت بهدوء : ان شاء الله 

نرجع للسعوديه الي الكل كان نايم بعد أمس الي كان يوم متعب .. 
الدوام خلاص مابقى عليه الا أسبوع ..
البنات طبعا كانو متحمسين <<اقصد الهنوف والعنود>> اول سنه لهم كليه كانو مختبصين بس مستانسين يازعم انهم كبرو سجلو في قسم انجليزي اثنينهم مع بعض ..
سهى راحت تدرس في الرياض عند أهل امها .... 
ريم ودانه الله يعينهم هالسنه ثالث ثانوي .. 
عبدالله وندى الاسبوع الجاي كانت سفرتهم للندن عشان عبدالله يتعالج ..
طلال وبدور علاقتهم كل مالها في تطور مستمر وبدور يوم عن الثاني تكتشف شي في طلال يحببها فيه اكثر وخاصه مزحه وتنكيته الي دووم يخليها تضحك...

نرجع للندن وصلو العروسين لشقتهم الصغيره الي عجبت دلال كثير بديكورها وأثاثهاالناعم << عبد اللطيف بعد ماوافقت دلال وصى واحد من أصدقائه انه يرتب له شقته ويزيد عليها بعض الاشياء >> 
حتى عبداللطيف عجبه الديكور الجديد حق الشقه وعلى طول دق على أهله وطمنهم بوصوله ..
عبداللطيف : ها حبيبتي ان شاء الله عجبتج الشقه 
دلال: أي مرره حلوه 
عبداللطيف : اوكي قومي بدلي وارتاحي شكلج تعبانه 
دلال : اوكي ..
دلال قامت ودخلت للغرفه فتحت شنطتها وقامت تطالع في ملابسها وتتذكر السعوديه ..شافت جلابيتها العنابيه الي عطتها اياها جدتها ختها ولمتها وشمت ريحة العود الي دووم تحطه جدتها : يابعد عمري ياجدتي والله بشتاق لج وللقعده معاج .. قامت ودخلت الحمام وخذت لها دش ولبست وطلعت وهي لافه الفوطه على شهرها 
عبداللطيف: نعيما 
دلال بابتسامه ناعمه : الله ينعم عليك 
وقفت قدام التسريحه وطلعت شنطتها حق اغراضها الشخصيه و قامت تمشط شعرها 
عبداللطيف دخل للحمام .. 
دلال بعد مانشفت شعرها نص تنشيف رفعت نصه وخلت الباقي نازل على كتفها ... تعطرت وطلعت بره الغرفه 
وراحت للمطبخ وسوت كوبين كوفي ..
عبداللطيف طلع كانت الغرفه مليانه بريحة عطر دلال لبس وطلع لها الصاله : ها شتسويين 
دلال وهي تمد له الكوب : كوفي 
عبداللطيف: كنج حاسه فيني .. 
دلال راحت وقعدت على الكنب وجنبها عبداللطيف فتح التلفزيون وقام يقلب فيه ..
عبداللطيف: فيج حيل تتطلعين اليوم
دلال : عادي 
عبداللطيف: اوكي خلاص جهزي نفسك على الساعه 9 ..
دلال: ان شاء الله 
دلال قامت دخلت للغرفه وقامت ترتب اغراضها عبداللطيف انسدح على الكرسي ونام ..
وهي ترتب شنطتها شافت شريط مكتوب عليه ( اهداء الى دلول.. بنات عمك ) رفعت راسها تدور مسجل مالقت طلعت بره الغرفه الا تشوف عبداللطيف منسدح ونايم راحت جابت شرشف وغطته عن البرد وخذت المسجلالي في الصاله ودخلت الغرفه وحطته وسمعت أغنية الرساله حق الجسمي ..
قامت تضحك وتذكرت انهم كل مايتجمعون لازم يحطون هالأغنيه عشان العنود تحبها وهي تسمع كلمتها وعيوها غرقانه دموع ..
اشتكي من بعدهم قلبي متعلق بهم 
حتى لو طال الزمان في فؤادي حبهم 
هم على بالي اكييد لو عن عيوني بعيد 
والله هذا الكون كله مايساوي شوفهم 
الخ …..



عقب سمعت صوت العنود : اهلييين دلول ها تذكرتي هبال اول والله راح نشتاق لك الجمعه بتصير ناقصه من دونك ..
الهنوف: دلول ادري فيك بتصيحين الحين سمعي احنا ماسوينا هالشريط عشان تصيحين سويناه عشان لما تقعدين ماعنج لا شغل ولا مشغله تفتحينه وتتذكرينا حطينا لج فيه منوعات 
بدور: والا اذا قعدتي تطبخين حطيه تسلي فيه 
ريم: دلوول ان شاء الله تعجبك الاغاني ترى كلها هبال عاد العنود موجوده لازم
العنود: اي ترى انا صاحبة الفكره 
بدور: احم احم بس كلنا موجودين 
دانه: اكشخ دلول والله انج مهمه 
العنود: يلا روحي سمعي الشريط 
الهنوف: دقيقه دلول لا اوصيج بالرسايل 
ريم: الناس تطورو تقولين رسايل 
بدور: لا لا صدق ارسلي لنا نسوي زي الافلام المصريه 
العنود: بنشتاقلج 
بدور: ماادري شلون بشرب القهوه وانتي مو في الصاله يادليل بس يالله كلها كم شهر حتى انا بطلع 
الهنوف: لا اوصيج نبج تجين والبيبي معاج 
دانه: هههههه بصير خاله وناسه 
…الخ 
كانت سوالف لدلال وهي تسمع وتصيح ومستانسه عقب جات مجموعه من الاغاني والاشعار الي مسجلينها ..
استانست دلال على الشريط وعجبها كثير لان البنات جامعين فيه اغلب الأغاني الي تحبها ..
قامت تسمع وهي ترتب الأغراض تمت ساعه تقريبا ..
بعدين انتبهت للساعه وراحت تجهزت لبست تنوره قصيره مموجه بالبرونزي وسكري ولبست بلوزه شيفون كمها طويل وناعمه لونها برونزي وحطت مكياج خفيف .. 
دلال: مابقى شي خل اروح اقعده 
الا يدخل عليها عبداللطيف : السلام عليكم 
دلال: هلا والله وعليكم السلام صحيت 
عبداللطيف: اي صحيت وين الي بتقومني الحين الساعه 8 ونص 
دلال: توني كنت بجي اقعدك 
عبداللطيف: مانمتي 
دلال: لا 
عبداللطيف قام يطالعها بنظرات كلها حنيه .. 
دلال استحت من نظراته وحست نار تولع بجسمها ابتسمت: ها ماراح تتجهز 
قرب عبداللطيف عندها ودلال قلبها يدق بقوه ومرتبكه .. مسك يدها وكانت اطرافها بارده 
عبداللطيف: شفيك بردانه 
دلال : لا عادي 
عبداللطيف: يدك مثلجه تقولين عادي .. البسي شي ثقيل ترى الجو بره بارد << الا انتبه للقلاده الي في عنقها شافها وابتسم : الله حلوه القلاده عليج عسى عجبتك 
دلال : اكيد تعجبني دامها منك <<قالت وهي مو حاسه بعمرها 
عبداللطيف وابتسامه على وجهه: ولو من غيري 
دلال: هههههه هم بتعجبني 
عبداللطيف: اشوه 
قرب جنبها اكثر وباسها على راسها :أحبك 
دلال حمممرت وماعرفت شترد: يلا قوم تجهز لانتاخر 
عبداللطيف: ههههههههه 
دلال: شفيك تضحك
عبداللطيف: على التصريفه 
دلال تفشلت اكثر وتمت ساكته ..
عبداللطيف بعد عنها : يلا ربع ساعه واكون جاهز 
دخل للحمام وخذ له شور.. دلال خذت عبايتها وشنطتها وطلعت للصاله قعدت على الكنب تقلب في التلفزيون 
لين ماطلع عبداللطيف: يلا 
دلال لفت وجهها وقامت تطالع فيه كان شكله حلو لابس بنطلون بيج وقميص زيتي وريحة عطره ماليه المكان 
قامت دلال ولبست عبايتها ولفت حجابها وطلعو ..
راحو للمطعم تعشو وبعد ماخلصو عشى طلبو لهم حلى وهم ياكلون الا تجي وحده ..
البنت: hi lateef 
عبداللطيف: هلا رشا 
البنت : how are you??
عبداللطيف: Im fine,how about you?
البنت :Im fine too,<وتلف وجهها على دلال >> 
عبداللطيف: هاذي زوجتي دلال 
البنت : اوووووو مبرووك 
مدت يدها لدلال ودلال صافحتها : الله يبارك فيج 
عبداللطيف: هاذي زميلتي رشا تدرس معي بالجامعه 
دلال: تشرفنا 
رشا: ثانكس .. nice to meet you <<سعدت بلقائك >>
دلال: me too 
رشا:when you will come back in college
عبداللطيف: قريب ان شاء الله 
رشا : اوكي باي 
عبداللطيف : باي 
كملو اكلهم .. عقب طلعو يتمشون 
عبداللطيف: مو بردانه
دلال: لا عادي الجو حلو 
عبداللطيف : شرايج بلندن 
دلال: تو الناس مااقدر احكم الحين 
عبداللطيف: ان شاء الله بتعجبك فيها عرب كثييير ان شاء الله اعرفك عليهم صدقيني راح تستانسين 
دلال: ان شاء الله 
تمو شوي عقب رجعو للشقه ..
اول ما وصلو صلو العشا عقب بدلت دلال ملابسها عبداللطيف كان يكلم صديقه ناصر في الصاله ..
دلال توها بتطلع للصاله الا في دخله عبداللطيف : هذا نصور الي كنت اكلمه 
دلال: شخباره 
عبداللطيف : تمام بيمر علينا بكره 
دلال: حياه الله 
عبداللطيف: عرفتي من هو 
دلال: أي مو هو الي كنت تقولي عنه 
عبداللطيف ابتسم: أي هو زين ذاكره 
دلال: امممم تبي اسوي لك شي 
عبداللطيف : شي زي وشو مثلا 
دلال: شاي عصير أي شي تشربه 
عبداللطيف: نوو شكرا 
سكر الباب وطفى النور... الابجوره كانت مفتوحه ,,
دلال : طيب انا بروح اشرب ماي
وهي طالعه مسك يدها وبصوت واطي :جيبيلي كاس معااك 
دلال : ان شاء الله




راحت دلال جابت كاس ماي ولا شربت وكانت خايفه خذت نفس ودخلت الغرفه ومدت له الكاس : تفضل 
عبداللطيف : شكرا ... شرب الماي الحمد لله 
وراح انسدح على السرير 
عبداللطيف: تصدقيتن على اني نايم اليوم بس احس بعد فيني نوم 
دلال: تعب السفر 
عبداللطيف: يمكن وانتي ماراح تنامين 
دلال قلبها بدا يدق : الا 
راحت عند التسريحه فتحت شعرها وقامت تمشطه وعبداللطيف يراقبها بكل هدوء هي كانت ملاحظه نظراته 
قام عبداللطيف ووقف وراها ومسك شعرها ...
دلال وقفت ولفت عليه : شفيك 
عبداللطيف: ولاشي 
راح وفتح البلكونه : تدرين أول لا جيت اكلمج اقعد هنا في البلكونه 
دلال تبسمت تذكرت أول وحست بالاحراج 
عبداللطيف: الله ياحلوها من ايام بس كان شي واحد يعذبني 
دلال ونظراته لعبداللطيف تقول وشو ..
عبداللطيف يكمل كلامه وعيونه بعيونها : الشوووق ،، كنت اتخيلج معاي والحمد لله ربي حقق لي الي ابيه احس الي انا فيه حلم 
دلال قربت عنده ومسكت يده وقرصته ..
عبداللطيف: ااااي 
دلال: ههههه تاكدت انك بعلم مو بحلم 
عبداللطيف قرب جنبها اكثر : لا ماتاكدت للحين احس اني بحلم 
دلال وابتسامه تبين انها مستحيه : امممممممم يعني اقرصك مره ثانيه 
عبداللطيف: مايفيد القرص ما أحس 
دلال : اعضك 
عبداللطيف : على طاري العض تعالي ترى عليج دين لي 
دلال : ديين ؟؟؟
عبداللطيف : أي دين تذكرين يوم تتاخرين علي نص ساعه قلت بعاقبج بعضه ،،،
دلال: هههههههههه خلاص توبه مااعيدها 
عبداللطيف: لا تحاولين مافي امل كل واحد لازم ياخذ جزاه اجل ماخرتني نص ساعه وانا وراي دوام 
دلال: ههههههههه 
عبداللطيف : يلا استسلمي 
دلال: ههههههه استسلمت ..أشهد ان لا اله الا الله وان محمد رسول الله اخذ احتياطي اخاف تكون سامه واموت 
عبداللطيف : الله يرحمج وفتح فمه عشان يعضها ..
غمضت دلال عيونها: ااااي 
عبداللطيف: هههههههههه 
دلال: شفيك تضحك
عبداللطيف: ماسويت شي تقولين أي 
دلال : هههههههه
عبداللطيف : يلا غمضي عيونج 
غمضت دلال وماحست الابوسه على جبينها .. فتحت عيونها وهي مبتسمه 
عبداللطيف غمزلها: ها شرايج بالعضه 
دلال: تعوووووور 
عبداللطيف + دلال : هههههههههههه 
عبداللطيف : اجل جهزي روحج كل يوم بصبح وامسي عليج بوحده 
اليوم الي بعده ..
نرجع للسعوديه في بيت الجد وبالتحديد في غرفه بدور...
بدور توها طالعه من الحمام وكانت تمشط شعرها .. الا يدق تلفونها شافت الرقم وارتسمت على وجهها ابتسامه وردت 
بدور: هلا والله 
طلال: هلا بج وينج سنه وانا ادق عليج 
بدور: كنت في الحمام اسبح توني طالعه 
طلال : الساعه 2 حد يسبح هالوقت 
بدور: عادي كنت حاطه حنه في شعري وعشان ماتبهذلني مع الصلاه حطيتها بعد العشا وتوني غاسلتها 
طلال: وك وك شف العجوز تحط حنه عشان تغطي الشيب 
بدور: أي عجوز في عينك انت لو شفت شعري شلون صار لونه كان انهبلت عليه 
طلال: هو بس شعرج الي انهبلت عليه انتي كلج مهبلتني 
بدور استحت : .... ياما ناس انهبلو بسبتي بس شسوي ربي الي معطيني هالجمال بعد شوي 
طلال: حتى انتي عندج نفس المشكله 
بدور: أي مشكله 
طلال: حتى انا نفس الحاله سبحان الله انا وياج بكل شي نتطابق 
بدور: وشووو؟؟
طلال: اصلا انا احاول قد مااقدر اني مااطلع بره البيت والمجمعات بس عشان هالمشكله 
بدور: أي مشكله 
طلال: تخيلي بدوور ان جاتني شكوى من وزارة الداخليه 
بدور بعد نفاذ صبر : طلوووول وشو ؟؟
طلال: كل ماشافتني بنت رجعت بيتها وهي مستخفه 
بدور: ههههههههههههه 
طلال: ترى اتكلم جد ... تخيلي ارجع البيت وافتح الكيس والقاه كله اوراق 
بدور: اوراااق؟؟
طلال: أي من كثر مالبنات يرقموني 
بدور: لاوالله لهالدرجه جذاب 
طلال: والله مداح نفسه يبيله رفسه بس الجواب عندج 
بدور: انااشوفك عادي حالك حال الباقي مو لدرجه ان الناس ينهبلون عليك 
طلال: انتي روحي مستشفى المجانين وتشوفين اغلبهم دخلو بسبتي عاد يوم سوو احصائيه عن السبب تدرين وش طلع 
بدور: وشو؟
طلال: سببين الاول : غمازاتي 
بدور: اهاااااااا والثاني 
طلال: الثاني الله يسلمك بسبب اسلوبي المرح 
بدور: اجل ياحظي 
طلال : ليش عشاني زوجك 
بدور: لا .. عشان انا الوحيده الي طلعت سليمه ونجنيت من بين الكل 
طلال : لااااا عاد انتي غير 
بدور: ليه غير 
طلال : لانج جننتيني قبل لا اجننج 
بدور:.......................................
طلال: تخيلي نايم قاعد اركض امشي على كل احوالي كل شي فيني يقول بدور بدور بدور بدور 
بدور: ههههههههههههه 
طلال: انشاء الله دوم الضحكه 
بدور: تسلم 
بدور: اممممممممم تدري حاز في خاطري روحه ندى وعبدالله 
طلال: يالله هم بيروحون عشان عبدالله يتعالج الله يرجعهم سالمين
بدور: يارب ان شاء الله مايطول معه العلاج 
طلال: اميين 
خلاص مابقى على روحه ندى وعبدالله الا كم يوم الكل كان زعلان على روحتهم ...



مر الاسبوع وجا وقت سفرهم وراحو والكل يدعي لهم يرجعون وعبدالله يمشي على رجوله ... الحلو في المر انهم بيروحون لندن عند دلال وعبداللطيف وعبداللطيف حاول يشوف لهم شقه قريبه منهم ولقى وهذا الشي خلى دلال والهنوف يستانسون ..
بدا الدوام وكالعاده اول يوم كلن قايم متاخر والي مواصل هنوف والعنود كانو متحمسين نوعا ما شافو بعض صديقاتهم الي كانو معهم ....
مرت الايام بسرعه وماحسو فيها .. بس كانت الجمعه يوم الجمعه ناقصه بدون دلال وندى وعبدالله وهذا الشي الي كان مغير جو الجمعه شوي .. 


مرت تقريبا شهرين .. الحمدلله عبدالله حالته قامت تتحسن وتاقلمت دلال على الوضع هناك وتعرفت على جيران وناس عرب وغير عرب والحمدلله ارتاحت معهم وكانت ندى معها وهذا الشي الي ريحها اكثر وخلها تتاقلم اكثر 
قرب رمضان والكل كان متحمس له عاد هذا رمضان شهر الرحمه والمغقره والخير ..
كان الجو حلوو مايل للبروده ..
كانو البنات كثير يتجمعون في بيت جدهم يعني تقريبا في الاسبوع 3 مرات قربت الاختبارت الشهريه 
البنات التهو اخر اسبوعين في الاختبارات ...
جات اجازه العيد طبعا الكل استانس وارتاح 
اليوم الجمعه تجمعو الاهل بعد فتره انقطاع اسبوعين عشان الاختبار وكانو مستانسين 
بعد الفطور..
العنود: والله لكم وحشه يادلال وندى 
بدور: الجمعه ناقصه من دونهم 
الهنوف : أي والله يالله ان شاء الله يرجعون لنا سالمين يارب 
الكل: اميين
العنود: الا شخبار منى مع الوحم 
دانه: تمام توها مكلمه امي امس 
الهنوف: ليش ماجات 
دانه: فارس عنده دوام ومايقدر 
بدور: شرايكم بعد العيد ننزل عندها 
العنود: ماراح تجي ؟؟
دانه : الا بتجي وبتقعد اسبوعين ترتاح شوي 
ريم: مسكين فارس بيقعد أسبوعين بروحه 
الهنوف: والله الزم ماعليها راحتها 
بدور: أي بس مسكين بيقعد بروحه 
العنود: عادي يرجع عزوبي شوي 
منيره+نوره: السلام عليكم 
الكل : وعليكم السلام 
دانه: هلا والله 
منيره: قاعدين حش وسوالف ماتشبعون تعالو قعدومعنا 
العنود: عميمه أي حش حرام عليج 
الهنوف قامت وخت دحوم من نوره : فديته متبتب يازين الدبب والله 
نوره: قولي ماشاء الله 
الهنوف: لا تخافين عاد مالقيتي الا انا اعطي عين 
العنود: اقول نوره انا ناويه اسوي رجيم خل دحوم يسوي معاي يضعف له كم كيلو 
بدور: ههه حرام عليج 
نوره: حلاة ولدي دبدوب أجل تبينه معصقل زيج 
الهنوف: الله يالدنيا العنود صارت معصقله 
العنود: شفتي هذا الجامعه وماتسوي 
دانه: على طاري الجامعه ليش حولتي 
العنود: بس ابي شي في حركه وماعجبني الانقلش 
نوره : وانتي الهنوف: لا انا الى الان ماغيرت عاجبني قسمي 
منيره: تعالو قضيتو للعيد ترى مابقى عليه الا خمس ايام 
العنود: الحمد لله كلنا خلصنا 
الهنوف: اصلا انشغلنا بالعرس اكثر من العيد 
بدور: أي هذا عرس سلمانو الي مايعرف الشغل ينشغل 
منيره: لا والاخ مسويه في مزرعه غريب هالولد ماادري وش ناوي عليه 
العنود: بالعكس احلى تمييز 
الهنوف: أي والله ترى الحركه حلوه تغيير والجو رووعه 
بدور: اخوي عليه تفنتق مب صاحي 
الا جات الجده: السلام عليكم 
الكل /وعليكم السلام 
الجده: ترى اذن الي بيروح يصلي لتراويح يتجهز ..



مرت الايام الخمس مثل البرق وسريعه واليوم هو ليله العيد التكبيرات في كل مكان والفرحه ماليه كل بيت الساعه 12 في الليل في بيت عبدالعزيز
محمد: يلا انا بروح اجيب ثيابي من الخياط 
ام عبدالله : الله ياولدي توك تجيبهم 
محمد: بعد شسوي يمى زحمه 
العنود: بروح معك 
محمد: يلا قومي 
العنود: دقايق اجيب عباتي 
راحت العنود جابت عبايتها ونزلت لبستها وطلعت هي ومحمد 
وهم في السياره سوالف وهبال وصل ونزل محمد ياخذ ثيابه الا يدق جواله سمعت العنود النغمه وعرفت ان الي يدق امها رفعت ..
شوي الا يجي محمد : السلام عسى ماتاخرت عليج 
العنود: لا شدعوه ترى امي داقه 
محمد: شفيها : تقول مرو جيبو حلاو حق العيد لان نست توصي ابوي ..
محمد: اوكي 
وصلو المحل نزلو وقعدت العنود تختار مع محمد ...
راحت العنود شوي بعيد عن محمد واختارت نوع ثاني من البسكوت والخرابيط وهي تاشر على الي تبيه الا يد رجال جنبها تاشر على نفس الي تبيه .. لفت العنود وجهها عليه وهو لف وجهه في نفس الوقت وقعدت مبلمه ومنصدمه وخرت يدها ونزلت عيونها بسرعه الا يجي محمد ها العنود اخترتي ويرفع راسه 
محمد والابتسامه على وجهه: هلا والله...



احمد: هلا بك 
قام يسلم عليه ويسولف معه .. العنود تمت واقفه جنب محمد 
الا احمد يرفع عيونه للعنود : هاذي العنود 
محمد: ايه .. ها العنود عرفتيه هذا احمدو الي اول كله تلعبين وتتخانقين معه 
العنود وهي مستحيه من الي قاله محمد: أي شدعوه انساه حسبالك ناسيه العضه 
محمد+ احمد:ههههههههه 
محمد: ترى اختي ماتنسى ماراح تخليها بتردها لك 
احمد: شخبارج يالعنود
العنود: الحمد لله بخير 
راح محمد يدفع وأحمد عيونه ماطاحت عن عيون العنود هي كانت ملاحظته بس حاولت تتجاهله وكانت مرتبكه من نظراته ..
من بكره كان العيد وهالمره العنود راحت صلت العيد واستانست حتى شافت كثير من صديقاتها الي من الثانوي وفرحت كثيير الصباح راحت بيت اهل ابوها عقب بيت اهل امها والظهر كان الغدى عند اهل امها والليل كانو متجمعين فيبيت اهل ابوها ..

ثاني يوم كانت ليله الحنه حق رفعه وكلهم كانو متجمعين بيت اهلها رفعه كان مار عليها اسبوع ماكلمت سلمان وهي متعمده تسوي كذا بس كان الي بينهم رسايل ..
لين جا يوم العرس وكان سلمان في قمه السعاده واخيراااا جايوم زواجه الي كان يستناه على احر من الجمر ..
العرس كانو مسوينه في مزرعه كبييييره وكان هذا تخطيطه مع حبيبة القلب ..
المزرعه كانت روعه بزينتها والديكور حقها كانت قسم حريم وقسم حق رجال كان الشجر يحوطها من كل جهه والجو كان حلو وكانت الارض خضراء .. كان الديكور لونه أخضر زيتي وبني رملي وكله شجر وطبيعه ..
فستان رفعه كان موديله ناعم وحلو ومناسب على جسمها وخصرها الطويل كان الفستان بدون أكمام ومن ورى ينربط بخيط <<نفس الموديلات الفرنسيه القديمه>>وكان مررره طويل يسحب وراها وظهرها كله كان مبين بس مغطيه شعرها الطويل الي كانت ملفلفته كله ومسويه فيه تسريحه بسيطه من قدام والطرحه ناعمه بس مو طويله كثير يدها كانت مغطيتها الحنه الي صايره روووعه رسمه هنديه 
كانت رفعه في الغرفه الي في المزرعه وخايفه الكل طلع عنها كانت بروحها قامت تطالع نفسها بالمرايا.. 
رفعه: صايره اهبل وتذكرت قامت فتحت شنطتها وخذت الدفتر ومسكت القلم وبدت تكتب .. 
شوي الا دخلو البنات عليها ..
العنود: هلا والله باعروسه 
رفعه: بنات خايفه 
جواهر : لاتخافين 
العنود: يؤيؤ انتي خايفه وعمي ميت من الونااااسه 
رفعه: ههههههه والله ماادري عنه لي اسبوع ماكلمته 
بدور: وانا اقول ياعمري اخوي شفيه مستخف هاليومين ..
الا جات امها : يلا رفعه 
جواهر : خذي نفس 
طلعو كل البنات وبدت زفتها كان الي تمشي عليه خشب وحواليه كله زرع كانت زفتها قصيده ناصر القحطاني أبيها والي يلقيها سلمان طبعا هو الي مختارها وحفظها من كثر ماكان يرددها رفعه ماكانت تدري وش هي زفتها لان سلمان حب يسويها مفاجأه لها ويوم اسمعت القصيده ياهي ماتت حيا على جراته ..




كانت تتمشى بكل هدوء وقلبها يدق باقوى ماعندها والورد ماسكته بيدها وهي تتمشى كانت تتذكر سلمان وسوالفه وهباله وتضحك من داخل والبسمه مرسوومه على وجهها وفي النهايه بعد ماخلص سلمان من القاء القصيده قال اسمها وقام الكل يلوولش ويكبر وبدا الطق وصلت عند الكوشه الي كانت عباره عن شجره كبيره فروعها نازله ومنتشره في كل جهه ووسطها كرسيين خشب وملفوف حول الشجره كلها زرع أخضر ونازل لين وسط الجسر كان شكلها غريب وحلووو لفتت نظر الكل وصلت لعند الكرسي وقعدت وجا الكل يسلم ويبارك لها ..
دخل المزرعه كانت في شاشه كبيره تعرض العرضه الي كانت عند الرجال وطبعا البنات ما قصرو سنترو قدامه مثل الحرس ..
العنود والهنوف كانو شوي بعيدين عن الشاشه شوي الا يسمعون صراخ وتصفيق من البنات الي عند الشاشه 
راحو لهم وقامو يطالعون معهم سلمان قام يرقص هو ومحمد والجد وعبدالعزيز وعبد الرحمن ومجموعه شباب معهم ورجال 
سلمان كان شكله روعه ورقصه احلى واحلى والبنات منهبلين عليه ... العنود لفت وقامت تسولف مع وحده 
شوي الا زاد صراخ البنات البنت الي كانت تتكلم معها قالت لها : شوفي 
لفت العنود وعيونها بغت تطلع من الي شافته والابتسامه على وجهها وهي مصدووومه ..
البنت : رهييييب ماشاء الله عليه 
الهنوف تطالع العنود وتضحك : يجنن ماشاء الله لا اله الاالله والله مالوم البنات على صراخهم 
البنت: ماشاء الله بعد هو مملوح ماعليه وزياده رقصه 
العنود بدون أي تعليق تمت تطالع فيه وبانبهار والابتسامه شاقه وجهها ... 





تدرون من كان ,,,,,؟؟؟؟
تدرون من كان ,,,,,؟؟؟؟



فيصل 


جا وقت دخول سلمان .. الي كان عند الرجال ومحمد جنبه 
سلمان: ماصارت ابي اروح انا جاي للمعازيم والا لعروستي 
محمد: اقول استح على وجهك اصبر خلاص مابقى شي 
سلمان: الساعه وحده الا ربع متى بدخل عليها يعني الفجر 
محمد: ههههههههههه انا ماعمري شفت واحد مثلك 
سلمان: أي نشوف في عرسك شبتسوي يالاخ 
حمد جاه وقاله يلا يدخل .. 
دخل سلمان وفي قلبه: مابقى شي يارب سهل والله اني مشتاق لج اسبوع يالظالمه مااسمع صوتج بس اوريج الليله ..
دخل وكانت قصيده ناصر القحطاني ابيها بس مغناه والي يغنيها خالد عبد الرحمن وسلمان يرد معاه بقلبه ويطالع رفعه دخل والابتسامه على وجهه والكل كان يطالعه سلمان جذاااب سماره وعيونه تخلي الواحد غصب يطالعه .. 
الكل كان يطالعه يوم دخل باستثناء رفعه وهو كان مركز نظره عليها ومشتاق لها وكانت يطالعه وكل مايقرب عندها وتبين اكثر يقول : يااارب احفظلي قمرتي من الحساد ..
وصل عندها وقامو يصورونه باس راسها ويدها يوم قرب جنبها قال: ارحمي قلبي ياقمر صايره جناان 
كان الشوق والحب مبين في عيونه تمو قاعدين شوي عقب طلعو .. 
راحو للفندق أول ماوصلو ..
سلمان: مبروووك 
رفعه: الله يبارك فيك 
سلمان يطالعه وابتسامه على وجهه : ناويه على انتي اليوم اول ما شفتج بغى يغمى علي 
رفعه استحت وتمت ساكته : ........
سلمان : أسبوع يالظالمه ... ؟؟
رفعه: هههههههههه 
سلمان: وتضحك بعد أي شعليج انتي مستانسه وانا قاعد على نار 
رفعه : ههههههههههه 
سلمان ويحط يده عند لحيته ويغمز بعيونه: اوريك لارد لك الصاع صاعين بس بطريقتي الخاصه 
رفعه ماتت من الحيا على اسلوبه الجرئ ..
بعد ماتعشو ..
سلمان دخل للحمام يغسل .. .. طلع وكانت رفعه قاعده فوق الكرسي 
سلمان : شفيك مابدلتي 
رفعه: هاااا الحين ببدل 
سلمان : طيب يلا بدلي 
رفعه : قامت تطالع فيه وهي رافعه حواجبها 
سلمان: ههههههههههه حلوه النظره يلا بطلع عنج بس لا تخافين لا مفر 
طلع سلمان ورفعه كانت في قمة الحيا على طول قامت وسكرت الباب : الله يعني عليك ياربي مدت يدها ورى ظهرها عشان تفتح الربطه ما قدرت 
رفعه : ياربي وش هالورطه 
وتمد يدهل اكثر وتحاول بس ماقدرت كانت الربطه شوي معقده : ياربي شسوي خذت جوالها الي كان مقفل فتحته وقامت تجيها هالرسايل حولته صامت ودقت على جواهر 
جواهر يوم شافت رقم رفعه استغربت وخافت بعدت عن الناس ورفعت: هلا 
رفعه: جواهر لحقي علي 
جواهر بخوف : شفيج ؟ 
رفعه: الربطه حق الفستان موراضيه تفتح وماني قاده افتحها 
جواهر: هههههههههههههههه وجع انا حسابلي صار شي خرعتيني 
رفعه: وتضحكين انا اقولج الربطه مو راضيه تفتح 
جواهر : نادي سلمان يفتحه 
رفعه: لا والله 
جواهر: لا يكون تبيني اجي افتحه لج 
رفعه: جوااااهر 
جواهر: عيوني انتي مالج الا هالحل وعاد بكره قولي لي التفاصيل يلا سلام 
وعلى طول سكرت .. رفعه تورطت تمت ربع ساعه عقب طق الباب رفعه راحت وفتحت 
سلمان وهو متفاجئ: مابدلتي ؟؟
رفعه ابتسامه وحيا على وجهها: وتهز راسه بعلامة لا 
سلمان: ليييه؟؟
رفعه تمت ساكته وماعرفت شتقول 
سلمان وهو يضحك : يعني كل هذا خايفه 
رفعه: لاااااااااا مو قصدي 
سلمان : ههههههههههه شفيج تقولينها كذا لاااااااااا 
رفعه : نزلت راسه وهي صايره طمااااطه وعيونها دمعت ماكانت متوقعه ان زي هالموقف يصير لها وقامت تسب في الموديل الي سوته والي اخترع الموديل ..
قرب جنبها سلمان ومسك يدها بيد ورفع راسها بيد : طالعيني 
رفعه مو قادره تحط عيونها بعيونه من الحيا قام نزل سلمان وطالع عيونها ابتسمت رفعه على الحركه الي سواها 
سلمان: حبي اشفيج 
رفعه: والله مافيني شي 
سلمان وهو يطلع طرف لسانه ويغمز بعيونه : علييييييييييينا 
رفعه: ههههههههههه لا بس 
سلمان: بس وشووووووو 
رفعه وهي مييته حيا ووجهها احمر : الفستان 
سلمان وهو رافع حاجبه : أي فستااااان 
رفعه: حقي ؛؛
سلمان: هذا الي عليج 
رفعه: أي 
سلمان: اشفيه ,, لا يكون انقطع ترى انا ناوي اخليج تلبسينه مره ثانيه عاجبني 
رفعه: ههههههه لا مانقطع ماني قادره افتح الخيط 
سلمان : ههههههه بس... انزين وين الخيط خل افتحه 
رفعه وهي ميته حيا : ورى 
سلمان لف وراها وهو يضحك : لا تستحين تراني زوجك 
رفعه: ادري 

************* 

اليوم الي بعده الصباح الساعه 9 كانو في المطار وبعد نص ساعه طيارتهم كانت راح تطير ..
جا محمد وقام سلمان له ..
محمد وهو يسلم عليه : هلا أشوف الوجه شاقته الابتسامه 
سلمان: يعني شراايك تبيني اصيح 
محمد: ههههههه ان شاء الله دوم عقابلي 
سلمان: ههههههههه نصيحتي وانا عمك عجل العرس 
محمد: هههههههههه لو بيدي اليوم قبل بكره 
سلمان : يلا زي ماصبرنا اصبر 
محمد : ها متى بتقلعون 
سلمان: بعد نص ساعه 
الا يجي حمد ومعاه جواهر قعدو الشباب يسولفون وجواهرراحت عندرفعه 
جواهر : ها شلون طلعتي من الورطه امس 
رفعه: هههههههههه 
جواهر : ادري انج مستحيه بس قولي هو الي فتحها 
رفعه: أي 
جواهر أكشخخخخ رفعوه على فكره ترى نوف والعنود والهنوف وبدور والبنات كلهم بدون استثناء يسلمون عليج 
رفعه: الله يسلمهم ليش ما جاو 
جواهر: لا والله المطار حق ابوج وانا ماادري تبين هالعفش كله يجي 
تمو عشر دقايق وبعدين جا وقت اقلاع الطائره سلمو على الكل وركبو الطياره بسلام ..

كانو رايحين استراليا وراح يتمون اسبوعين ويرجعون عشان الدوامات ..

في الليل الاهل كانو متجمعين في بيت الجد وكانو يجون حريم يباركون لهم .. 
بعد يومين سافرو عبدالعزيز وعبدالرحمن وعيالهم للأمارات ..وقعدو 3 ايام ورجعو عشان المدرسه


السبت أول يوم بعد اجازه عيد الفطر ..
بعد المغرب دق التلفون في بيت الجد ورفعت بدور 
بدور: نعم 
سلمان: نعم الله عليج هلا بدوور شخبارج 
بدور: هلا وغلا بالقاطع وينك ما تسال شخبارك وشخبار رفعه 
سلمان: الحمد لله بخير انتو شخباركم وشخبار امي وابوي 
بدور: كلهم بخير وعافيه ها شخبار استراليا مستانس 
سلمان: تهببببل دوم الزين معي شلون مااستانس 
بدور: ههههههه اقول استح يلا هذا امي تبيك 
الجده: هلا والله بوليدي شخبارك يمى 
سلمان: هلا براعيه هالصوت انا دامني سمعت صوتج بعافيه انتي شخبارج وشخبار ابوي 
الجده: الحمد لله بعافيه نستنى جيتك 
سلمان: ههههههه ان شاء الله الاسبوع الجاي انا عندكم وبتشبعين مني 
الجده: والله البيت مايسوى من دونك يالغالي شخبار رفعه 
سلمان: وجودكم يكفي والله رفعه بخير هذاعي بتسلم عليج 
كلمت رفعه الجده والجد وهم رجع سلمان وكلم أبووه ..



نروح للندن ..
كان عبدالله يوم عن الثاني يتحسن والحمد لله مابقى الا شهر ونص وينتهي العلاج ويرجع يتمشى طبيعي الحين هو يتمشى على عكازات بس مو دايم .. 
دلال وعبد اللطيف حتى هم كانو تمام وعال العال بس كان شي بسيط يعكر الجو احيانا الي هو تصرفات بعض البنات الي مع عبداللطيف بالجامعه معه هم طبعا غربيات ومتعودين على كذا بس دلال كانت حساسه بس دلال ماكانت تهتم بحركاتهم وتحاول تتجاهلها بس عبداللطيف كان يحس فيها لان مهما تخبي راح يبين عليها ودايم يحاول يتجنب هالشي بس ....؟؟؟ 

دلال كانت تجهز العشا وعبداللطيف قاعد في الصاله ..
دلال : يلا حبيبي العشا جاهز 
عبداللطيف: يلا قمنا وتوه بيقوم الا يطق التلفون رفع الو .. هلا رشا .. ام فاين هاو ار يو .. اووو ماشاء الله 
بارتي ..واي ............
دلال كانت على اعصابها : وهاذي مابغت تدق الا الحين المشكله انها خليجيه وتتعالمل كانها من هالغربيات صدق الحيا انفصخ 
جا عبداللطيف : امممممم شكله الاكل يجنن 
دلال : بالعافيه ان شاء الله 
شالت المريله الي كانت عليها وصبت العصير حق عبداللطيف وهي واقفه جنبه 
عبداللطيف: ترى بكره معزومين على حفله 
دلال وهي تحاول تمسك اعصابها : عند منو 
عبداللطيف: عند رشا توها داقه وعازمتنا 
دلال : حفله ايش 
عبداللطيف: عازمه الشباب والبنات 
دلال : أي 
قعدت دلال وبدت تاكل 
عبداللطيف لاحظ توترها لانها ماكلت الا قليل وقامت 
عبداللطيف: ماكلتي 
دلال: مامشتهيه منسده نفسي 
عبداللطيف : انتي لك كم يوم ماتاكلين وكله منسده نفسك 
دلال شالت صحنها وراحت للمطبخ بدون ماترد وقامت تغسل الصحون ... خلص عبداللطيف اكله وجات دلال وشالت الصحن خلصت ترتيب المطبخ عقب راحت خذت لها دش وسوت شاهي وجات قعدت مع عبداللطيف في الصاله ..
عبداللطيف: مشكوره 
دلال: على وشو 
عبداللطيف : على الشاهي .. بعدين ليه قاعده هناك تعالي قعدي جنبي ..
دلال ماكان لها خاطر ولا خلق بس غصبت روحها وقامت جنبه .. حط يده على كتفها 
عبداللطيف: دلول حبيبتي شفيك ؟؟
دلال: مافيني الا سلامتك 
عبداللطيف: اوكي اتمنى ..
اليوم الثاني تجهز عبداللطيف وطلع من الغرفه وشاف دلال قاعده في الصاله 
عبداللطيف: دلول شفيج ماجهزتي 
دلال: ماراح اروح 
عبداللطيف عصب بس حاول يمسك روحه : وليش ؟
دلال: بس مالي خلق .. 
قامت وتوها بتدخل الغرفه : روح ترى رشا توها داقه تسال عنك لا تتاخر عليهم <<قالتها بطريقه تنرفز >>
مسكها عبداللطيف من يدها : بروح بس رجلي على رجلج ويلا دخلي تجهزي 
دلال : ماراح اروح 
عبداللطيف طلع من طوره : بتروحين غصبن عنك وعدلي لهجتك معي 
دلال حست بالغصه 
عبداللطيف : لك ربع ساعه 
دخلت دلال وخذت لها شور بسرعه وهي تصيح ولبست وحطت مكياج خفيف وطلعت : انا جاهزه 
عبداللطيف لف عليها : يلا مشينا 
وهم في السياره طول الطريق وهم ساكتين 
ووصلو عند الباب 
عبداللطيف: ممكن تشيلين هالعبوس الي مرسوم على وجهك 
نزلو .. كان المكان مليان رجال وحريم عرب وغيرهم دلال زياده على انها مغصوبه ومالها خلق تجي كانت تحس انها تعبانه ...
هي كانت قاعده من جهه مع بعض البنات وتسولف معهم ..
شوي الا انتبهت لرشا تكلم عبداللطيف وتضحك معه ومعهم بنات وشباب لفت وجهها عنه : ياربي ساعدني ماني قادره استحمل يارب صبرني كانت عيونها مغرقه بس ماسوت شي قلبها ماطاوعها لفت عليهم مره ثانيه وشافت رشا تعانق عبداللطيف هنا ماقدرت تستحمل وعلى طول طلعت بره وقامت تصيح ..<< دلول مازالت صغيره وقلبها طري حتى العشرين ماعدتها وكانت على أي شي تتاثر وتزعل بس كله في قلبها ماكانت تبين أي شي >> 
شوي الا طلع عبداللطيف يدور عليها وشافها ..
عبداللطيف: دلال شفيج ؟؟
دلال اول ماسمعت حسه رفعت عيونها عليه وهي مليااانه دمووع ..
عبداللطيف مسك يدها: شفيك ؟؟ وليش هالدموع ؟؟
دلال وخرت يدها عنه ولا ردت عليه 
عبداللطيف : ممكن تمسحينهم لا احد يجي ويشوفج تصيحين 
دلال : وليه خايف احد يشوفني ..
عبداللطيف خذها وركبها السياره : أنا بروح اعتذر لرشا واجي 
نزل عبداللطيف ودلال قامت تصيح زياده وقلبها محترق 
جا عبداللطيف وعلى طول راحو للبيت طبعا ماكلمها بشي ولا فتح معها الموضوع لان عارف انهم ماراح يوصلون لحل وكل واحد فيهم معصب .. دخل للحمام وخذ له دش طلع وصلى ونام 
ودلال كانت منقهره : ولا حتى عبرني ولا قال اشوف وش فيها انا الغلطانه الي رضيت اني اجي معك هنا ااااااه ياجدتي وينج ابي احط راسي على حضنج واشكي لج وتمت في الصاله ماقدرت تنام طول الليل 
الفجر قام عبداللطيف وشافها في الصاله منسدحه على الكنب راح وقرب جنبها مسك يدها لقاها مثلجه : دلال دلال حبيبتي قومي 
دلال صحت وشافته



عبداللطيف: ليش نايمه هنا 
دلال: راحت على نومه ماحسيت وقامت توضت وصلت الفجر وانسدحت على السرير وعطت عبداللطيف ظهرها .. عبداللطيف كان قاعد وحاط المخده وراه 
عبداللطيف: دلال .... دلال 
دلال: نعم 
عبداللطيف: انا خليتج امس ولا كلمتك بالموضوع عشان نفسيتك كانت مررره موزينه ممكن الحين تقولين لي وش فيك ..
دلال:......................
عبداللطيف/ أنا اكلمك 
دلال : خلها بكره اذا ممكن 
عبداللطيف: براحتك ,,
قامو الصباح وكان دلال مبين عليها التعب سوت الفطور حق عبداللطيف وقبل لا يطلع ومثل عادته حب راسها وطلع بعد ماطلع ... حست دلال براااحه في قلبها من الي سواه .. ورجعت تصيح يوم تذكرت رشا 
على التعب الي فيها حاولت تتثاقل نفسها وقامت ترتب البيت وسوت غدا حق عبداللطيف وقبل لا يجي دقت على اهلها وكلمت جدتها وامها وارتاحت شوي بعد ماكلمتهم وقررت انها في عيد الاضحى تروح لهم لانها مو قادره تصبر اكثر ..
جا عبد اللطيف وحطت له الغدا وقعدت معه على الطاوله بس ماكلت 
عبدالطيف: وانا هذا حالي اكل بروحي ليش ماتاكلين 
دلال: مو مشتهيه 
عبداللطيف: وكله مومشتهيه شوفي وجهج شلون صاير اصفر ماتاكين شي 
دلال : وجهي وعاجبني بعدين قلت لك ماني مشتهيه 
عبداللطيف سكت وما كلمها ولا بكلمه خلص اكله وطلع بدون حتى مايقولها مع السلامه لانها نرفزته من جد 

سلمان بعد ماوصلو باسبوع تجهز اغراضها لان بيروحون مكان ثاني .. رفعه جهزت كل شي .. واليوم الي بعده الاصباح تحركو والي وصلهم واحد .. 
وصلو المكان يوم شافته رفعه استانست كان عباره عن مزرعه كبيره وفيها اسطبل خيول وفيها في الوسط زي الكوخ او بيت صغير على شجره وفيها بركه وكانت كلها خضره ومرره حلوه 
رفعه استانست وعجبها المكان مره .. كانو كل يوم يقومون بدري ويطلعون على الخيول ويروحون للمناطق الي جنبهم ..

بعد اسبوع وشوي ,,
في السعوديه ,,,

اليوم كان هو يوم رجعه رفعه وسلمان .. مااحد يدري برجعتهم الا بدور ومحمد حبو يسونها مفاجأه 
راح محمد يجيب سلمان ورفعه من المطار وكان وصولهم الساعه 1 في الليل ..
وصلهم للبيت وكانت بدور تنتظرهم وكانت مرتبه الشقه لهم بعذر انهم راح يجون هاليومين ودخلت في الليل وعطرتها وكل شي .. 
طبعا بعد عنا السفر حتى هم كانو تعبانين دخلت رفعه شقتها الي مسوينها لها فوق واستانست لانها كانت حلوه وعلى قدها وحتى الاثاث عجبها دخل سلمان الغرفه ابتسم وفي قلبه : الله يخليج لي يا بدير يابعدهم انتي 

سلمان قعد لين الفجر لان عرف اذا نام ماراح يقوم ... يوم اذن نزل تحت وشاف امه وابوه والجده استانست بس لامته لانه ماقاها 
سلمان: يمى بغيتها مفاجأه وبعدين وصولي متاخر في الليل وما حبيت ازعجكم 
الجده: لا ازعاج ولا شي انا متلهفه على شوفتك ..
الجده: يلا الحمد لله رجع لنا سالم يالله سلمان مابقى شي ويقيم 
سلمان: يالله مشينا 
قبل اذان الظهر قامت رفعه وسبحت ولبست وقومت سلمان وبالموت قام وقبل لا يدخل الحمام 
رفعه: سلماني انا بنزل تحت عند خالتي وعمي بسلم عليهم 
سلمان : اوكي 
نزلت رفعه ولقتهم قاعدين بالصاله وسلمت عليهم وقعدت شوي الا تنزل بدور ودانه وقامو يسولفون 
سلمان: السلام عليكم 
الكل: وعليكم السلام 
حب راس امه وابوه وقعد يتقوه ويسولف عقب قامو للصلاه وعلى الساعه وحده كانو في المطبخ يحطون الغدا 
الجده: يارفعه انتي توج عروس روحي قعدي عن زوجج
رفعه: شدعوه ياخالتي موانا مثل بنتج 
الجده: الله الشاهد انج مكانج بقلبي مثل منيروبدور
رفعه: اجل خلاص ترى انا احب المطبخ وسواليفه 
بدور: اكشخخخخ رفعو يعني اتدلل 
الجده: استحي على وجهج الحين المفروض هي الي تدلل 
بدور : عكفت وجهها 
الجده: لا تعكفين لي بوجهج 
رفعه: ههههههه شدعوه خالتي بدور مثل اختي بعدين لاتنسين احنا نمون ولا يهمج بدور من بكره اعلمج الي تبين مكسيكي ايطالي هندي 
بدور: يافرحتي وياحظي بمرت اخوي بصير طباااخه 
دانه: شلون تعلمتي كل هالطبخات 
رفعه: الله يخلي الكتب 
بدور: أي والله صارت الي تطبخ والا ماتطبخ واحد المقادير قدامج وسوي 
الجده: يقصون عليكم في هالاكلات الي ماادري شلون قايله 
الكل: هههههههههه 
بدور: هذا الي يبونه عيال اليوم 
الجده: انزين يلا ودو الصحون على السفر ه


تغدو وعقب الغدا طلع سلمان ومرته فوق لشقتهم والكل راح ارتاح والعصر بتتجمع العائله كلها عشان يتحمدون سلامه العروسين ..
رفعه وهي عند التسريحه تمشط شعرها الطويل الي يوصل حد ركبتها : حبيبي عندي طلب 
سلمان وهو متوسد على السرير : امري 
رفعه: مايامر عليك عدو <<وهي تطلع لسانها ومتردده >> ابي اقص شعري وبسرعه قبللا يقول سلمان أي شي بس مو كثير 
سلمان: طلبتي المستحيل 
رفعه وهي زعلانه : لييييييه والي يعافيك امي كنت احن عليها تقول لاتزوجتي سوي الي تبين والحين انت تقول لا 
سلمان: لا ياعمري شعرج حلووو حسافه تقصينه وش عيبه هاه يلا قولي 
رفعه: طويل يتعبني 
سلمان: بس عاجبني 
رفعه تطالعه بنظرات ترجي 
سلمان مبتسم: لا تطالعيني كذا لا تحاولين في هالمساله ماراح الين 
رفعه وهي ترفع شعرها ودلت بوسطه عود ونازل منه خصل بسيطه : دامه عاجبك الشكوى لله نخليه 
قام سلمان وراح عندها وشال العود ونزل شعرها بسرعه على ظهرها وقام يلعب فيه: لا وتقول ابي اقصه 
رفعه: لا تخاف ماراح اقصه الا اذا قلت روحي قصيه 
سلمان: اذا قلت وانطر ياغزال ... بعدين خليه ابي اتغطى فيه اذا بردت في الليل 
ابتسمت رفعه ابتسامه حيا : بموتك 
سلمان وهو ماسكها من خصرها هذا اذا لحقتي ...؟؟؟؟ 

العصر كان الكل مجتمع في بيت الجد ... رفعه مابقى احد مانسته كلن جابت له شي ناعم وحلو الصغار والكبار 
والكل استانس على هداياها الي فرحتهم من جد .. 
كان الجو فله ورهيب حتى اهل رفعه جاو .. وكانت عزيمه كبيره وحلوه الكل استانس فيها
طبعا الرجال كانو بره في الخيمه وكل شوي طلبو قهوه وشاهي ..
في المطبخ ..
الجده: يمى دانه وريم شيلو الصواني وودوها عند الرجال 
ريم: جدتي دقي على واحد يجي ياخذهم 
الجده: دقينا على عمج بس ماادري شكله انشغل انتو بس طلعوهم وهم بيشوقفون وياخذونهم والا اذا شفتي نواف والا نصور نادي واحد منهم 
طلعت دانه ومعاها الصينيه وريم وراها معاها الصينيه الثانيه الا سلمان قدامهم 
سلمان: زييين جبتوهم الله يعطيكم العافيه 
مدت دانه الصينيه لسلمان 
سلمان: دقيقه ابودي هاذي وابرجع 
ريم: يووو عمي شكلك تعبت المفروض ترتاح العزيمه لك 
سلمان: هههه مو مقصرين الي داخل بس عاد ولا بد 
الا شهد تنادي ريم تقول ان نوره تبيها 
ريم: دانوه هاج مسكي الصينيه بروح اشوف نوره شتبي 
عطتها الصينيه وراحت ودانه تنتظر جا سلمان وهو ياخذ منها الصينيه لمحت واحد طلع من الخيمه بس مانتبه لها هي اول ماشافته ابتسمت رجع سلمان .... 
دانه في قلبها : فديييته صاير يجنن ماراح اتحرك بشوفه يعني بشوفه تمت عشر دقايق تستنى لين مالمحته دخل من البوابه حقت الشارع وراحت تخبت داخل مخزن صغير فيه اغراض المطبخ الي نادر يستخدمونها وهي تحاول تطلع راسها تطل عشان تشوفه مانتبهت وطرااااااااااااااااااااااااااااااااااااااااااااااا ااااااااخ <<طاحت كل الصواني والقدور الي كانوا بره حق العزايم والبر والحوسه 
حمد كان توه بيدخل سمع الصوت وتخرع بس قال هذا اكيد واحد من العيال الا يسمع صوت ثاني 
حمد: لا السالفه فيها ان لا يكون قطو والا شي وراح للمخزن دانه انتبهت : ياربيي انا شسويت ويوم شافته جا عيونها دمعت الحين شنو بسوي ... شافت زباله كبيره فاضيه قلبتها ودخلت فيها 
دخل حمد وفتح النور : بسسسس في احد بسسسس 
دانه على اعصابها .. حمد سكر النور وراح 
دانه تمت شوي وعقب شالت الزباله وطراااخ تطيح عليها صينيه كبيره 
دانه: ااااااااااي 
حمد رجع بسرعه وفتح النور ويوم شافها انصدم تم واقف مكانه وعقب قام يضحك على شكلها وهي تحك راسها من الالم ... 
دانه منصدمه ويدها فوق راسها وعيونها مغرررقه بالدموع من الالم ومن الموقف الي هي فيه : أناااا 
حمد: انتي شفيج وش جيبك هنا 
دانه لا شعوري قامت تصيح 
حمد سكر النور : اششششششششش لا يسمعج احد 
دانه خافت يوم سكر النور 
حمد: لا تخافين ماقاعد اشوفج بس انتي دانه مو 
دانه بعد ثواني سكتت وترفع راسها ماتشوف شي : أي 
حمد: شخبارج ؟؟
دانه منصدمه من جرائته هذا شلون يعرفني :............تمت ساكته 
حمد وهو يبتسم بس طبعا مو مبين : ترى مانسيت جوالي الي كسرتيه علي وهو جديد يستناج في الدرج تصلحينه .. وقام يضحك ... ترى امزح انا بطلع ومره ثانيه حاسبي الناس يطلون من الباب من شباك مو من مخزن وطلع 
دانه طول الوقت وهي منصدمه وتحس زي سطووول ماي بااارد على راسها فتح الباب لف وجهه غصب عنه وغمز لها وراح 
دانه بغت تمووووت من حركته: اااااااااااه ياقلبي 
وقت العشا للرجال دق جوال سلمان ومع الازعاج ماسمعه .. 
بعد العشا وهم قاعدين طلع جواله الا يشوف3 مس كول ورساله شاف الرقم مو مسجل عنده 
الرساله((سلمان ابيك ضروري ))

سلمان استغرب قال لمحمد تعرف هالرقم محمد قال انه مايعرفه ومو مسجل عنده 
طلع سلمان بره ودق على الرقم واول مارفع الشخص وسمع الصوت انصدم سلمان 
سلمان: ليلى ؟؟؟؟
ليلى : أي ليلى ليه مستغرب والا انمحيت حتى من الذكرى ..
سلمان: لا موقصدي بس ماتوقعت هلا هلا 
ليلى: هلابك كيف الحال ؟؟
سلمان: يسرج الحال 
ليلى : الحمد لله اهم شي مبسوط 
سلمان على اعصابه اول مره يحس انه خايف ومرتبك وهو يكلم بنت : نحمد الله 
ليلى بعد سكوت للحظات: شخبار زوجتك 
سلمان : بخير وعافيه 
ليلى والعبره خانقتها: تحبها؟؟
سلمان : ليلى مااقدر اكلمج الحين انا مشغول بعدين اكلمك 
ليلى: ليش تهربت من السؤال 
سلمان: ماتهربت ولاشي انا احبها واموت فيها بعد انا بسكر تامرين بشي 
ليلى ودموعها على خدها والصياح واضح عليها : سلمان حبيبي اوعدني تكلمني بعدين بقولك شي مهم 
سلمان: يصير خير مع السلامه وعلى طول سكر 
خذ نفس الله يعين من وين طلعتلي هالبلوه بعد.. رجع للمجلس وهو منقلبه ملامحه شوي قعد وهو غارق في التفكير شوي ..
محمد: ياهوووو وين سرحت 
سلمان: معاك 
محمد: أي معاي شفيك من كلمت وانت منقلب ..
سلمان: تدري من طلع 
محمد : مين 
سلمان : ليلى 
محمد: وهاذي شتبي بعد وماطلعت الا الحين وشقالت ؟؟
سلمان: سالت عني وعن رفعه 
محمدك وش دراها عنها 
سلمان: انا قلتلهااني راح اتزوج على اخر مره العام ومن بعدها مادقت بس ماادري وش الي رجعها 
محمد: سلمان لاتتمادى معها ولا تعطيها وجه 
سلمان: انت خبل افكر اغير الرقم 
محمد: لا تغيره ولا شي حسافه الف يتمناه ماتشوف الشباب يبونه منك بالالاف 
سلمان: يولي اهم شي راحتي ..
محمد: اذا طولتها معك قلي 
سلمان: وانت وش بتسوي يعني 
محمد: اذا تمادت قلي ولا عليك 
سلمان: ان شاء الله 
شوي الا الكل رجع لبيته .. 

الساعه 1 في بيت عبدالعزيز الكل كان نايم في غرفته لان بكره دوامات ..
ريم كانت تكلم دانه وتاخذ منها التفاصيل لان ما مداها تقولها كل شي والعنود كانت منسدحه وتتذكر الموقف الي صار لها اليوم مع احمد ...
كانت جدتها ام امها جايه واول مادخلت قالت للعنود تروح تجيب الأغاض الي عند الباب طلعت العنود تجيبهم وكانت تتمشى ورافع راسها فووق تطالع النجوم الي في السما ... الا في دخلة احمد وهو يحط الاغراض عند الباب لان هو الي موصل جدته وحب يجي يتحمد لسلمان السلامه كان واقف عند الباب واول ماشافها تم يطالعها وهو مو عارف من هي والهوا كان يلعب في شعرها المفتوح الي واصل لنهايه ظهرها ..
نزلت راسها الاتشوف أحمد قدامها شهقت وعلى طول لفت ورجعت تركض 
أحمد الى الان كان منصدم ويفكر بالي شافه ... حط الاغراض وكان واقف عندهم الا تجيه بنت صغيره الي هي شهد 
شهد: عمي تقول العنود حط الاغراض وروح عشان تجي تشيلهم 
احمد : هاذي العنود ؟؟
شهد: أي 
احمد : طيب طيب قولي لها تجي 
راح محمد وهو كل فكره مع العنود ..

العنود قامت تتذكر اول يومكانت تلعب معه وتتخانق وياه وقامت تضحك .. الا تسمع الساعه الي جابها لها فيصل تقول ؛؛ العنوود؛؛ لفت وشافت الساعه وحده ونص ابتسمت يوم تذكرت فيصل وغمضت عيونها وناامت


مر الأسبوع عادي وطبيعي على الجميع باستثناء سلمان الي كان متضايق من كثرة اتصالات ليلى الي ما ادري من وين طلعت له ...
لندن الي كانت الجواء فيها بارده نوعا ما ... 
دلال وعبداللطيف تقريبا لهم اسبوع وهم مايكلمون بعض وكل واحد مطنش الثاني ودلال كانت منقهره من داخل بس تبين انها مو مهتمه وتحاول تشغل نفسها باي شغل في البيت عشان ماتقعد مع عبداللطيف 
وهم قاعدين في الصاله دلال كانت تكوي الملابس وعبداللطيف قاعد يحوس بالكتب يجهز بحث لاحد المواد 

طق التلفون ولااحد رد طق للمره الثانيه وقامت دلال رفعت وهي ماودها لان حاسه انها رشا ..
دلال" الووو 
رشا: هاي دلال 
دلال وعلامات احباط على وجهها : هلا هلا دلال 
عبداللطيف رفع عيونه وتم يطالع دلال وهي تكلم وهو كان متعمد يسوي كذا ... دلال اول ماشافته رفع عيونه جاتها العبره بس سوت روحها مانتبهت وفي قلبها : أي يوم عرف انها هي رفع عيونه وطول الوقت مو معبرني ولا كاني موجوده ..
كملت كلامها وكان واضح انها تسال عنها لان عبداللطيف قايل لها ان دلال تعبانه عشان كذا ..
خلصت دلال الكوي وراحت سوت شاهي لعبداللطيف وحطته فوق الطاوله 
دلال: تامرني بشي 
عبداللطيف: ليه وين بتروحين ؟؟
دلال: بروح أنام ؟؟
عبداللطيف: بدري 
دلال: معليه احس اني تعبانه 
عبداللطيف: اوكي سلامتك تصبحين على خير 
دلال: وانت من اهله ..
راحت دلال بدلت وانسدحت قامتت تتقلب ماجها نوم وسمعت صوت الباب ينفتح وغمضت عيونها ..
دخل عبداللطيف الابجوره كانت مفتوحه بس نورها واطي دخل الحمام توضا وطلع يصلي وعقب جا عند دلال وباسها على راسها 
عبداللطيف: حتىوانتي زعلانه اموووت فيج بس هالغيره الي ذابحتج شوفي شسوت فيج 
وقام وانسدح وعلى طول ناام من التعب 
دلال بعد ماسمعت كلامه جاتها العبره بس حاولت انها ما تصيح ونامت ..
على نهايه الاسبوع ... 
دلال زاد تعبها وصار يبين عليها لين مادخل مره عبداللطيف البيت ولقاها طايحه على الارض 
بسررعه شالها وركبها السياره وودها المستشفى وهي داخل يكشوفن عليها ..
كان قاعد ويلوم نفسه: كله مني اذا صار لها شي ماراح اسامح نفسي انا السبب ليش صغرت عقلي هي توها يكفي اني اخذتها من بين اهلها وجبتها هنا معي بروحها تتحمل الغربه وهي صغيره هذا والكل موصيني عليها وتذكر جدته يوم تقول له :: هاذي دلال الغاليه بنت الغالي هالله هالله فيها :: حس بالذنب على الي سواه 
وهو في افكاره جاه الدكتور وقاله انها حامل بالشهر الاول والتعب الي صار لها من سوء التغذيه ..
دخل عبداللطيف على دلال والابتساامه شاقه وجهه مسك يدها وباسها : مبروك 
دلال مستغربه وتطالعه بنظرات غريبه ..
عبداللطيف: بتصيرين ماما وبصير بابا 
دلال تفاجأت بس لحظات الا وابتسامه على وجهها : صدق 
عبداللطيف: أي صدق ولو سمحتي لازم تاكلين 6 وجبات في اليوم ومو مشتهيه تشيلينها من القاموس حقج 
دلال: هههههههههه الله 6 مره وحده 
عبداللطيف ارتاح: واخيرا مابغيتي تضحكين والله اشتقت للضحكه هاذي 
ابتسمت دلال عقب طلعو ومرو على الصيدليه خذو بعض الفيتامينات والحديد عشان الحمل ....
اول مارجعو دقو على الاهل وبشروهم بحمل دلال وندى وعبدالله على طول جاو عشان يباركون لهم .. 
ندى وعبدالله ماكان باقي عليهم الا شهر ويرجعون ... دلال كانت متضايقه لان مااحد راح يكون معها فتره حملها بس رضت بالي كاتبه الله ..

اليوم الجمعه .. الاهل وكالعاده متجمعين 
بعد صلاة المغرب كانو قاعدين بره بالخيمه لان الجو مرره حلو .. 
في الصاله كان جوال محمد يطق ولااحد يرد عليه وكانت شهد ورزان يطالعون كرتون 
شهد:قومي ردي 
رزان/انتي ردي بيتكم 
قامت شهد ترد 
الهنوف نازله من الدرج ودخلت الصاله الا في دخلة محمد 
شهدماعرفت ترد وحطت على المايك الاتسمع صوت بنت 
شهد: الوو
ليلى : الو وين محمد 
شهد: مين 
ليلى : انتي مين 
الهنوف واقفه مصدوومه من الي تسمعه ومحمد جا يركض الا يشوف الهنوف وشهد ماسكه جواله وليلى تتكلم ..



اليوم الجمعه .. الاهل وكالعاده متجمعين 
بعد صلاة المغرب كانو قاعدين بره بالخيمه لان الجو مرره حلو .. 
في الصاله كان جوال محمد يطق ولااحد يرد عليه وكانت شهد ورزان يطالعون كرتون 
شهد:قومي ردي 
رزان/انتي ردي بيتكم 
قامت شهد ترد 
الهنوف نازله من الدرج ودخلت الصاله الا في دخلة محمد 
شهدماعرفت ترد وحطت على المايك الاتسمع صوت بنت 
شهد: الوو
ليلى : الو وين محمد 
شهد: مين 
ليلى : انتي مين 
الهنوف واقفه مصدوومه من الي تسمعه ومحمد جا يركض الا يشوف الهنوف وشهد ماسكه جواله وليلى تتكلم ..
ليلى: انتي مين
شهد: انا شهد 
ليلى : اووووو انتي الي دوم يقولي عنج ...
وتقطع كلامها شهد يوم رفعت راسها : هذا محمد 
محمد على طول جا وخذ الجوال وسكره في وجهها ... 
شهد كانت تتكلم تشرح لمحمد ليش رفعت وهو قاعد يطالع الهنوف وهي واقفه مصدومه مومصدقه الي شافته وعيونها غراقااانه .. ..
محمد : الهنوف انتي فاهمه غلط 
الهنوف على طول طلعت فوق تركض وهي تصيح .. محمد طلع وراها ويناديها وهي ماترد طلع فوق 
دخلت غرفه عمتها منيره الي دوووم تنام فيها هي والعنود يطق عليها 
محمد: الهنوف حبيبتي فتحي الباب خل افهمك الموضوع والله انتي فاهمه غلط 
الهنوف ماكانت ترد ومحمد ماكان يسمع الا صياحها : الهنوف لا تسوين كذا والي يعافيك تكلمي قولي شي ردي علي افتحي خليني افهمك 
الهنوف بصوت كله صياح: مابي افهم شي 
محمد خذ نفس : حسبي الله على الي كان السبب 
نزل محمد وهومعصب الا في دخله العنود 
العنود وهي مستانسه وتضحك : هلا والله باخوي وينك الوناسه بره وانت قاعد هنا 
محمد ولا حتى عبرها ولف عليها وعلى طول طلع بره 
العنواستغربت : شفيه هذا 
وراحت للصاله وشافت شهد ورزان : السلام عليكم 
شهد ورزان: وعليكم السلام 
العنود: وين الهنوف 
شهد: طلعت فوق تصيح 
العنود وهي متفاجأه : تصيييح ليييه 
طلعت العنود فوق بسرعه قبل ماتاخذ أي معلومه من البنات من عذر محمد واصل حده اكيد صاير بينهم شي عرفت انها في غرفة منيره ..العنود طقت الباب ولا احد يرد 
العنود: الهنوف فتحي الباب 
الهنوف: .............
العنود: هنوف ممكن تفتحين شصاير وليش تصيحين 
الهنوف: العنود والي يعافيج خليني بروحي 
العنود من سمعت صوتها عرفت ان السالفه مو سهله نزلت تحت للبنات 
العنود: شهد حبيبتي ليش الهنوف تصيح 
رزان نقزت : لان وحده كلمت وردت عليها شهد وزعل محمد 
شهد : لااااااا الجوال طق ورفعته وطلعت بنت تبي محمد 
العنود منصدمه من الي تسمعه ومو عارفه اذا صدق او لا : شلون وش قالت 
شهد: تقول تبي محمد 
رزان: بعدين الهنوف طلعت فوق تصيح 
العنود: طيب مو صح انتو شاطرين 
شهد + رزان: أي 
العنود: طيب الي ماتعلم احد بعطيها هديه 
شهد ورزان يطالعون في بعض 
العنود: وماراح ازعل عليها واوديها الملاهي 
شهد ورزان: والله 
العنود: أي والله 
شهد: طيب الهنوف تصيح 
العنود: انا بروح لها بس انتو لا تقولون لاحد عشان مايزعلون طيب 
الثنتين: طيب 
العنود: خلاص يلا روحو شوفو الكرتون 
العنود طلعت فوق مره ثانيه تطق الباب على الهنوف وهالمره تمت تطق لين ما ملت الهنوف وفتحت لها ..
العنود اول ماشافتها بالشكل هذا تصيح انصدمت والهنوف اول مافتحت لمت العنود وهي تشهق من الصياح ..
العنود سكرت الباب وقامت تهدي الهنوف وتمو ساكتين خمس دقايق ..
عقب تكلمت الهنوف: محمد 
العنود: والله كنت حاسه شفيه 
الهنوف فهمتها السالفه من الى ....
العنود: معقوله لا لا مستحيل الهنوف يمكن في غلط في السالفه 
الهنوف: اقولك طلبته بالاسم ويوم شهد قالت لها اسمها قالت اووووو هذا انتي الي دوم يقولي عنك ..
العنود حز في خاطرها الي سمعته وفي قلبها : معقوله حمود كان يكذب على الهنوف مستحيل اكيد في ان في السالفه لازم افهم الموضوع ..
الهنوف وهي تصيح : ماراح اكمل معه اذا من البدايه يخوني اجل وشو تاليتها 
العنود انصدمت من الي قالته الهنوف : لا الهنوف ماتوصل كذا احنا نفهم السالفه بالاول 
الهنوف رفعت عيونها للعنود : والله اني حبيته من صدق ليش كان يلعب في مشاعري ليش يكذب علي 
العنود: لا صدقيني انا ادرى بمحمد والله مايكذب هو صدق يحبك أنا بروح اشوف شالسالفه واجي 
طلعت العنود والهنوف كملت نوبه الصياح حقتها وقامت تتذكر محمد وتصرفاته وكلامه لها ومو متخيله انه كان يكذب عليها ..


من جهه ثانيه محمد طلع وقام يدور بالسياره لين هدا عقب دق على سلمان وقاله يطلع بره لان هو ينتظره بالسياره ..
سلمان استغرب بس من سمع صوت محمد وجديته عرف ان السالفه ما فيها لعب ولازم يطلع 
نزلت العنود وتوها بتدخل الخيمه الي في طلعة سلمان 
العنود: عمي محمد داخل 
سلمان: لا ليه وش السالفه هو توه مناديني هو بره 
العنود: اوكي انت شوف لي السالفه ورد على استناك الهنوف حالتها حاله 
سلمان استغرب : اوكي يلا انا بروح اشوفه 
طلع سلمان وركب السياره وشاف محمد وجهه منقلب : السلام عليكم 
محمد: وعليكم السلام 
وعلى طول تحرك سلمان تم ساااكت بعدين تكلم: محمد وش السالفه 
محمد: ليلى 
سلمان : حسبي الله عليها من بنت اوريك فيها هاذي ماتبي تخلص يعني لازم اسوي لها فضيحه عشان تتوب 
محمد: ماعليك منها الله لا يوفقها من بنت ... دقت قبل شوي ورفعت عليها شهد والهنوف كانت موجوده وسمعتها تسال عني 
سلمان انصدم لانه من جد حط محمد في موقف لا يحسد عليه : والهنوف 
محمد: طلعت فوق وهي تصيح حاولت اكلمها بس مارضت 
سلمان: العنود وانا طالع جاتني وقالت ان حالتها حاله 
محمد :حاولت ادق عليها ترد
سلمان: اسمع محمد كل الي صار بسبتي وانا الي بحل كل شي 
محمد: لا تقولي بسبتي الي صار مكتوب ولا تحمل نفسك الذنب بس انت الحين ساعدني شقول لها وشفهمها 
سلمان : اسمع ..............
الكل طلع ورجع لبيته ... 
الهنوف كانت حالتها حاله وقاعده تفكر بمحمد طول الليل حتى الكليه ماراحت لها بعذر انها تعبانه وصدق هي كانت تعبانه حيل...
باقي اسبوعين على الاختبارت النهائيه دانه وريم شادين حيلهم بقدر مايمكنون لان ثالث 
العنود والهنوف اختباراتهم بتبدا بعد اسبوع .. 

في الاسبوع هذا كان محمد يدق على الهنوف بس ماترد ويرسل لها بس مامن مجيب .. طبعا العنود تدري بالسافه لان الهنوف فهمتها كل شي ورجعت دقت على سلمان بس قالها ان كل شي بينحل ولا تحاتي والى الان مافهمت هل الي صار صدق والا لا بس مافتحت مع محمد الموضوع ...

بعد يومين وسلمان توه طالع من الدوام راح للبحر ودق على ليلى ...
ليلي اول ماشافت رقمه رفعت : الو 
سلمان: السلام عليكم 
ليلى: وعليكم السلام هلا سلمان 
سلمان: شوفي يابنت الناس انا داق عليج ابي اقولج كلمتين اتمنى تكبرين عقلج شوي وتفهمين اني تزوجت والي بينا خلاص بح انسيييه انسييه تفهمين خليه ماضي وهذا الماضي راح انااحب زوجتي ومرتاح معها وماابيك تعكرين علي حياتي ... حولتك على محمد قلت عل وعسى تستحين بس مافي فايده الا سببتي له مشاكل .. الحين الي بقوله لك اني لوشفت رقمك على جوالي والا على جوال محمد والله والله والله العظيم حلفت 3 مرات يا ليلى اني بسويلك شي مايسرك انا احترمتك وصبرت عليك بما فيه الكفايه بس شكلك مو وجه احترام .. وهذا الي عندي وقد اعذر من انذر ..
ليلى ودموعها على خدها : قلت كل الي عندك 
سلمان: تبين اكثر مستعد 
ليلى : الي جا كفى ووفى المهم انا حبيت اعزمك على زواجي بس انت ماعطيتني فرصه واتمنى من قلبي انك تجي صدقني ياسلمان انا تغيرت كثييير بعد اخر مكالمه الي كانت العام يوم تقولي انك راح تتزوج صدق في البدايه زعلت وقمت اصيح وووو بس بعدين اقتنعت بالي قلته لي على كل حال اسف لازعاجك واني سببت لك مشاكل بس اتمنى تذكرني بالخير وتدعيلي بالتوفيق .. ومن قلبي اتمنى اشوفك انت وزوجتك من الحاظرين في زواجي ...
سلمان: مشكوره .... بس ماله داعي خلاص ابي انهي كل شي عشان ارتاح وترى الي تسوينه عيب ياليلى وانتي الحين على ذمه واحد ..
ليلى: ادري 
سلمان: الله يوفقج .. تامريني بشي
ليلى :سلامتك
سكر سلمان وهو مرتاح انه افتك منها بس باقي له المشكله الي مع محمد وشلون راح يقنعون الهنوف ..
الهنوف هالاسبوع تحاول تذاكر بس كل ماتتذكر السالفه الي صارت تقعد تبكي ..
مر الاسبوع واليوم الجمعه الكل مجتمع الا ريم ودانه سلمو على جدتهم وجدهم والكل وعقب راحو لغرفه دانه يذاكرون ...
بما ان الجو حلو الرجال مع الشباب كانو فارشين بره بالحوش ويتقهون وسوالف وضحك والجده معهم اما الحريم والبنات فكانو قاعدين داخل الخيام ..



شوي الا بدور تطلع مع العنود ويقعدون بره العنود انتبهت ان محمد موموجود فنادت الهنوف 
الهنوف وهي واقفه: السلام عليكم 
الكل : وعليكم السلام 
الجده: الله يالهنوف شفيج يابنتي وجهج منسفط وعيونج سود تعبانه
الهنوف ارتبكت : لااا بس تعرفين الاختبارت قربت واسهر اذاكر 
سلمان : هنوف قلبي ولا عليج امر وانتي واقفه ممكن كاس ماي 
الهنوف: انت تامر دقيقه واكون هنا 
واول مالفت دق على محمد دقه محمد استغرب يوم دق له سلمان وتوه بيطلع الا الهنوف في وجهه اول ماشافو بعض انصدمو محمد انصدم من شكلها صايره حيييل تعبانه وجهها اصفر وعيونها ذبلانه...
تمو لحظات يطالعون بعض وكل واحد مو مصدق عيونه ..
محمد: هنوفتي شفيج تعبانه 
الهنوف عيونها غرقت وحاولت تعدي من عنده : لا مافيني شي 
محمد مد يده وماقدرت تعدي .. قامت تطالع في يده عقب لف وجهها عليه : شفيك 
محمد تنفر من اسلوبها: ولاشي انتي الي اشفيك 
الهنوف من داخلها مكسوره بس ماتبي تبين هالشي لمحمد : انا الحمد لله زينه 
محمد: شكلج تعبانه 
الهنوف: يمكن من السهر تعرف الاختبارات على الابواب عن اذنك وتمسك يده وتوخرها وتدخل محمد يجرها من يدها وقربها عنده وصارت وجيههم مقابله بعض تماما 
محمد: مو علي عشان تتعذرين لي بالاختبارات ليش ماتردين علي لما ادق عليج 
الهنوف عيونها غرقانه دموع :...........................
محمد: هنوف حبيبتي شفيك..ليش هالدموع 
الهنوف تجر يدها منه بقوه: اسال نفسك الجواب مو عندي 
دخلت المطبخ وخذت كاس الماي وهي واصله حدها تبي تصييح وخايفه في نفس الوقت من نظراته ومن الي سوته .. وهو تم يطالعها وهي طالعه مرت من جنبه 
محمد: ردي علي اليوم ابي اكلمك والي يعافيك الي فيني كافيني لا تعذبيني اكثر 
الهنوف ولا لفت وجهها خلص كلامه من هنا وكملت طريقها من هنا وتحس زي السكاكين تطعن بقلبها من كلامه كسر خاطرها بس ماراح اضعف قدامه ابي اعلمه منو الهنوف مو انا الي ينقص علي ..
راحت وعطت سلمان الماي سلمان توقع انهم راح يجون مع بعض وتامل انها تجي مبسوطه بس شكله ماصار شي بعد لحظات جا محمد وكان الامر طبيعي وعلى الساعه 9 الكل رجع لبيته 
الساعه 12 في الليل ...
الهنوف قاعده على سريرها تفكر بالي صار والي راح يصير الا يطق تلفونها وبدون ماتشوف الرقم قلبها قام يدق لان النغمه حقت محمد قامت ترجف وعيونها دمعت : لا ليش اخاف المفروض اكون اقوى من كذا 
سمت بالله وردت : ....... 
محمد: وأخيرا 
الهنوف: .....................
محمد: السلام عليكم 
الهنوف: وعليكم السلام 
محمد: شخبارك 
الهنوف: الحمد لله 
محمد: الهنوف انا بفتح معك الموضوع على طول ... الي صار ذاك اليوم صدقيني سوء فهم وانتي فاهمه السالفه كلها غلط 
الهنوف: ................................
محمد: ماتردين 
الهنوف: شقول انا اسمع تبريرك 
محمد وزادت نبره صوته شوي : أنا ماابرر انا اقول الصدق والي صار .. الي دقت ذاك اليوم وحده من خويات صديقي وهو الي محولها لي لانه توه متزوج قريب وسوت له مشكله 
الهنوف: طيب 
محمد كان متضايق ومتنرفز من بروود الهنوف : شنو طيب هو فتح معي الموضوع وانا الي قايل له يحولها لي اتفاهم معها وهو غالي علي ويعز على ان حياته تنهدم بسبب وحده ماتسوى 
الهنوف: وماتعز عليك حياتك تنهدم 
محمد وبسرعه يقاطعها: فال الله ولا فالك ان شاء الله ماراح يصير شي بينا 
الهنوف: انت الي تقول 
محمد عصب مررره من اسلوبها : والي اقوله هو الي بيتنفذ لاتفكرين ولا حتى واحد بالميه اني راح اتركج الا على جثتي 
الهنوف خلاص ماقدرت تستحمل اكثر من كذاوبصراخ قالت : دام انا غاليه عليك كذا وماتقدر تتخلى عني بالسهوله هاذي ليش كذبت علي وليش سويت الي سويته يعني انت حسبلك بصدق العذر الي قلته انا مو مغفله والا غبيه للدرجه هاذي عشان ماافهم 
محمد يقاطعها : الهنوف انا ماكذبت عليك واحلف لك بالله ان كل كلمه قلتها صدق وانتي تعرفيت شقد احبك ومستحييل ابدي عليك ولا وحده في الدنيا 
الهنوف تبدا بنوبه صياحها :..............................
محمد : هنوف ياقلبي انا مستحييل احب او أكلم أو افكر اني ارتبط او أي شي مع مخلوقه غيرك انتي حبيبتي الي حبيتها من قلبي اول وحده دخلته ومستحيل تطلع منه مستحيل ابدلك بايا كان 
الهنوف: والي سمعته باذني 
محمد: قلت لك السبب والله انها خويه صديقي 
الهنوف: شلون تعرف اسمك دامه محولها لك وشلون تقول لشهد انك انتي الي دوم يقولي عنك محمد لا تحاول تكذب علي انا سمعت كل شي باذني ومستحيل اسامحك وخلاص خل الايام تحكم بينا 
محمد: براحتك انا قلت الي عندي بس اعرفي وتاكدي اني ماراح اتخلى عنك مهما يكون عشان سبب تافه زي كذا ..
الهنوف وطبعا وهي تصيح: اوكي تامرني بشي 
محمد: سلامتك وشدي حيلك بالاختبارات وطمنيني عنك 
الهنوف في قلبها والله لو وشو مايصير ما دقيت عليك : محمد خلنا بعديدين عن بعض فتره يمكن النفوس تطيب على بعض على اني مااتوقع ..
محمد: الي تشوفينه يالغاليه بس مايمنع انك تطمنيني عنك 
الهنوف: اوكي مع السلامه 
محمد وزي السكين الي طعن قلبه: مع السلامه 
سكرو من هنا الهنوف رجعت لنوبه الصياح ومحمد حط راسه على المخده وهموم الدنيا كلها عليه ..




مر الاسبوع الي قبل الاختبارت الهنوف والعنود بدو اختباراتهم والحمد لله كانو ماشيين عدل بس الهنوف طبعا الي كان محم 24 ساعه على بالها على انها دوووم تحاول تتناساه بس شلون وهو محفور في قلبها ومامر يوم الا ويرسل يسال عنها 
ريم ودانه بدت اختباراتهم والحمد لله كانو مذاكرين من قبل وحاطين كل جهدهم بالدراسه وكان تقديمهم زين 
محمد حاله زي ماهي والى الاسوء لان الهنوف الى الان ماتكلمه على انه يرسلها بس ماترد عليه ولا برساله حتى ... سلمان ورفعه الى الافضل دوما والحمد لله بس سلمان كان متضايق من الموضوع الي مكدر محمد وكان دوم يقوله خليني اتصرف بس محمد يرفض وبشده ماوده انه يضر سلمان بشي ..

اليوم اخر يوم للاختابارات واخيرا جت الاجازه الكل كان مستانس وفرحان خاصه ريمووو ودانه ...
اما الباقي فكانومعطلين من قبل لانهم جامعه وكليه ومخلصيين ..
يوم السبت راح يوصلون ندى وعبدالله ةمعهم دلال وعبداللطيف لانهم راح يقضون اجازه العيد معهم 

الجمعه الكل كان مختبص لوصولهم كانو متجمعين في بيت الجد كالعاده وهالمره كانت الجمعه حلوه لانها في اجازه باستثناء الهنوف ومحمد الي كان حزنهم وااضح بس يحاولون يخفونها عن اعين الكل ويتصرفون بشكل طبيعي .. الهنوف كانت تحاتي اكثر ومتضايقه اكثر لان محمد له أسبوع مارسل لها ولا سال عنها زكانت متضايقه من هالشي ...

السبت كان وصولهم الصباح الساعه 9 راح محمد وسلمان والبنات يستقبلونهم في المطار وودوهم على بيت الجد والكل كان مجتمع هناك للغدا 
عند الحريم ...
العنود: ايوا دلول مااقدر انا على البيبي 
الهنوف: ياناس يازين البطون المنتفخه 
دلال: ههههههههههههه والله وحشتوني 
دانه: والله يادليل اشتقت لك حتى خناق ماعندي احد اتخانق معه 
ريم: والله ونورت السعوديه فيج وندوشه 
بدور: أي والله يالله منى ودلال بيجيبون لنا قريب بيبي عاد شدو الهمه يا صبايا الباقي عليكم 
العنود: انتي اولهم 
الهنوف: لاباقي ندوش قبل 
بدور: وانتي ياماما والا نسيتي روحك 
الهنوف تذكرت محمد وحز في خاطرها ياترى بنكمل والا لا : وابتسمت ابتسامه تخفي الحزن الي داخلها 
كان الكل مبسوط لاعند الحريم ولا الرجال وخاصه لان عبدالله والحمد لله رجع لهم سالم يمشي على رجوله 
كان ماباقي على العيد الا كم يوم ..
مر العيد عليهم ولا احلى مبسوطين ومستنانسين لانهم مجتمعين كلهم مع بعض عقب العيد بيومين طلعو للبر لان الجو كان ولا اروع والعشب طالع الارض كانت خضرا وتهبل .. 
السعاده والفرحه والبسمه مافارقت ولا واحد منهم حتى ان اهل ام العنود والهنوف جاو للبر يوم وزاروهم وطبها كان طلال موجود وبدور استانست بس الهنوف ومحمد الى الان على ما هم عليه ...سلمان ماصبر يوم شاف محمد في الحاله هاذي وراح للهنوف وقالها السالفه ومن تكون البنت وكل شي الهنوف انصدمت في البدايه بس سلمان اقنعها وقالها انه عمها ومستحيل يكذب عليها وانه يخاف عليها زي ما ابوها يخاف عليها وقالها ان محمد ماكان يبي يحط سلمان في هالموقف بس سلمان تصرف لان شاف ان حاله محمد تسوء وبسبته واكد لها ان محمد مستحيييل يفكر بوحده غيرها طبعا الهنوف فرحت من كلام سلمان بس قالت لين يجي الوقت المناسب واتكلم مع محمد لان سلمان جاها ثاني العيد وقالها وعقب انشغلت بالطلعات والبر والحوسه مع البنات ولا سيما ان دلال وندى هنا بس طبعا محمد ماغاب عن بالها بس ماكانت تلاقي الوقت او الفرصه المناسبه 

في يوم من الايام وهم في البر الهنوف جاها مسج من محمد الساعه 1ونص في الليل (( اشتقتلك ..)) 
الهنوف فرحت ودمعت عيونها كان المفروض هي الي تبادر بس جات منه وارسلت له على طول (( وانا اكثر )
محمد ماصدق عيونهاان الهنوف واخيرا تنزلت وارسلت له كان يدري ان الكل نايم جنبها فرسل (( اطلعي الحين وبسررعه استناك بره)) 
الهنوف قامت وخذت الدقله لان الجو كان بارد لان ليل وطلعت وشافت محمد واقف بعيد شوي عن الخيام وراحت له وكانت متلثمه بالشال عن البرد أول ماشافو بعض كل واحد ابتسم للثاني 
محمد: اشتقتلج والله اشتقتلج 
الهنوف : حتى انا والله انااسفه يامحمد على الي سويته لك ادري اني كنت فاهمه الموضوع غلط بس 
محمد: خلاص والي يعافيك لاتفتحين الموضوع مره ثانيه الي راح راح بس اوعديني انك ماتزعلين مني يوم واحد ولا تخليني كذا احتاتي وحالتي حاله 
الهنوف : اوعدك 
محمد قرب جنبها : ممكن تنزلين اللثمه 
الهنوف: لا مو ممكن 
محمد: بلييييز لاتحرميني من شوف القمر 
الهنوف: امممممم مو وقتها 
محمد: الا وقتها ونص 
وطلع يده وشال اللثمه وكانت تبي توخر وجر اللثمه ومسكها بيده وقام يطالعها كان شعرها مفتوح ويتطاير مع الهوا وشاف ابتسامتها 
الهنوف: اوريك 
محمد وابتسامه على فمه: أحبك أحبك أحبك أحبك لين امووووت 
الهنوف: وانا امووووت فيك 

بعد كم يوم ارجعو لبيوتهم والحمد لله عدت سحابه الزعل الي بين محمد والهنوف على خير ورجعومثل اول واحسن ... 
عبداللطيف رجع بس دلال قعدت عشان كانت في بدايه اشهر الحمل والوحم والتعب ففضلت انها تكون مع اهلها وبعدين كان ودها تحظر عرس بدور عبداللطيف رضى طبعا فراح تقعد شهر وعقب راح يجي يحضر عرس بدور وياخذها ويرجعون ..



بعد الدوام بشهر تقريبا كان عرس بدور وطلال وكان يوم الخميس ...
صدق انه كان ايام دراسه بس كان ولا اروع كانت الصاله مليااانه من صديقات بدور ومعارف الجده وكانت الزفه ولا اروع والديكور وكل شي لان كله من ذوق الغاليه بدور ...
البنات كل وحده تتحدى الثانيه بجمالها وكشختها دلال ومنى مع بطونهم وكان شكلهم حلووو وكيوت محلوييين اكثر مع الحمل منى كان باقي لها شهرين وتولد اما دلال فكانت في الشهر الرابع 

بعد ما انزفت بدور الكل كان متجمع حواليها وطبعا هذا كان طلبها تبي تحس ان الكل حولها ..
العنود: عميمه صايره تهبلييين تاخذين العقل 
بدور: احم احم ادري 
الكل ضحك على اسلوبها ورزانتها حتى وهي في يوم عرسها بدور كانت خايفه من داخل بس تبي تهدي من روعها فتحاول انها تكون طبيعيه 
الهنوف : اكشخ يا حظ خالي فيج ياعميمه 
بدور: عاد خلاص ترى بذوب مافي فريزر يكفيني انا وفستاني 
الكل رجع وضحك على بدور واسلوبها 
على الساعه 1 ونص تقريبا جا طلال وخذ بدور وراحو لشقتهم المتواضعه الي كانت من ذوق بدور ...
وقف طلال قدام بدور :مبروك عليج انا 
بدور والابتسامه مافارقت وجهها : الله يبارك فيك وانت بعد مبروك عليك انا 
طلال: ههههههه مو بس مبروم الا ياحظي فيج 
بدور: ههههههه 
قرب طلال وحط اذنه على صدرها جهه اليسار 
طلال: الله الله حشى قلبج اليوم منقلب طقاقه مو قلب ماشاء الله كل هذا خوف ترى مااكل ..
بدور ميته من الضحك على اسلوبه الحلو الي خفف من خوها وارتباكها ..
في صباحيه بدور اليوم الثاني راحت بيت اهل طلال وسلمت على اهله وكان الغدا عندهم .... وفي الليل كان التجمع في بيت الجد فهد على العشا .. 
اليوم الي بعد الاغلبيه ماداومت لان مالها خلق مدرسه بعد هالعرس الحلو ..
بدور الصباح قبل لا تسافر_ لمكه ومن مكه راح تروح تركيا اسبوعين وبترجع _ مرت على ام زوجها وابوه سلمت عليهم ..
ام جاسم : لا اوصيج يابنتي على طلال تره غالي حييل صدقيني ماراح يرد لج أي طلب بالي تامرين عليه تراه طيب بس انت لا تعاندينه اذا قالج شي سويه وترى الزم ما على المره طاعه زوجها أنا اقولج هالكلام واعتبريني امج مو ام زوجك 
بدور: انتي امي يالغاليه والي تقولينه على راسي ولا تخافين طلال في عيوني واحاول اسعده بالي ربي يقدرني بس انتي لا تحاتين 
ام جاسم: انا واثقه بالي اخترتها لولدي وام عياله ان شاء الله الحين ارتحت اني خليته عنج والحين مالي في الدنيا الا رضا ربي واشوفكم مبسوطين 
بدور حست بقلبها يعورها من كلام ام زوجها : ان شاء الله تشيلين عيال طلال وتفرحين بشوفتهم يارب 
ام جاسم: كنت اتمنى يوم زواجه والحمد لله ربي عطاني عمر وشفته مع الحسن واحلى عروس في الدنيا وان ربج كتب وعطاني عمر ان شاء الله راح اشوف عياله ,,
بدور: امييين 

قامت بدور وسلم عليها وجا طلال وسلم على امه وقامت تبكي 
طلال: يمى شفيج تصيحين يالغاليه ان شاء الله كلها اسبوعين وانا عندج يالله والا ترى ببطل السفره خلاص 
ام جاسم: لا ياولدي روح والقلب داعيلك استانس انت وزوجتك الله يحفظك يارب 
بدور كان قلبها ناغزها وهي تشوف ام جاسم وهي تلم ولدها وتصيح كانها اخر مرره راح تشوفه وقبل لا تطلع رجعت وحبت راسها ..
ام جاسم والدموع في عيونها : الله يحفظكم 
بدور: ويحفظ الجميع ان شاء الله ..
مرت بدور على امها وسلمت عليها وعلى اهلها كلهم الي كانو مجتمعين هناك عقب راحت للمطار على مكه

اول ماوصلو مكه اعتمرو وقعدو يومين فيها واليوم الثاني في الليل راحو جده عشان طيارتهم االصباح لتركيا بدور ماكانت مرتاحه للروحه وودها ترجع بس كانت خايفه تقول لطلال ويزعل ضغطت على روحها وتعوذت من بليس وقالت اكيد هذا بس وسواس ... 
الصباح قامو بدري عشان موعد الطياره وبدور الى الان تحاتي وكان واضح عليها ,,
بدور: طلول 
طلال: عيونه 
بدور: قلبي مومرتاح للسفره هاذي خايفه ماادري ليش 
طلال: تعوذي من بليس ان شاء الله ماراح يصير الا كل خير 
بدور: ان شاء الله 
كلمو الاهل وتطمنو عليهم وعقب طلعو للمطار بدور زاد خوفها وقامت تصيح طلال استغرب منها حاول يهديها بس كانت مصره انها ماتسافر 
فقرر طلال انهم يقعدون في جده كم يوم لين ترتاح نفسيه بدور ودقت بدور على اهلها وقالت انها ماسافرت وماحبت تخوفهم عليها فحطت العيب ان الطياره تاخرت وتاجلت الرحله ..
العصر جاهم اتصال ان ام جاسم تعبانه حيل فاصرت بدور انهم يرجعون للشرقيه والسفر لاحقين عليه واهم شي صحه ام جاسم طلال وافقهاالراي ورجعو والساعه 9 كانو عندها في المستشفى دخل عليها طلال ومعه بدور ...
طلال: ماتشوفين شر يالغاليه 
بدور: قلنا مانسافر الا وانتي بخير ان شاء الله تقومين بالسلامه 
ام جاسم ابتسمت : الحمد لله ان ربي عطاني عمر وشفتكم قبل لا اموت 
طلال وبدور : بعد عمر طويل 
غمضت عيونها وابتسمت ورفعت الابهام : أشهد ان لا اله الا الله ان محمد عبده ورسوله 
واسلمت روحها للباري عزو جل ..
صخ الهدوء في انحاء الغرفه وماكان يقطع الهدوء الا صوت الجهاز حق القلب 
توووووووووووووووووووووووت والخط مبين على شاشه الجهاز الي يعني ان القلب توقف عن النبض 
بدور مو مصدقه تمت ساكته وتطالع اول مره شخص يموت قدام عيونها ...
طلال ينادي: امي امي ويطلع يركض بره ينادي الدكاتره والممرضات .. حاولو يعطونها اكشجين يرجعون نبضات القلب لكن لافائده وصدق من قال(( فاذا جاء اجلهم لا يستاخرون ساعه ولا يستقدمون )) 
طبعا كل من كان في المستشفى من اهل الجده قام يصيح وبلغو الخبر للكل ..
طبعا كان العزا في بيتها للرجال والحريم مرت ثلاث ايام عليهم حزيييينه وخاصه على بدور الي شافتها تموت قدام عيونها واحساسها الي كانت تحسه انها ماتبي تسافر لانه راح يصير شي .. 
بدور كانت قاعده في بيت اهل طلال عشان تقدر تقوم بالواجب وتستقبل الحريم مع ان ام العنود والهنوف مو مقصرات يجون من الصباح وما يطلعون الا نهايه الليل .. بس بدور كانت تنام هناك ومعها طلال طبعا 
اليوم الثالث وطلال وبدور الصباح رايحين للشقه عشان يجيبون بعض اغراض تبيهم بدور...
طلال: بدور سامحيني على 
وقبل لا يكمل كلامه بدور قاطعته: افا يا طلال هذا كلام ينقال كذا تزعلني منك الي صار مكتوب واحنا مالنا دخل 
طلال: بس انتي عروس والظروف الي مريتي فيها بدايه زواجك 
بدور ترجع تقاطعه: طلال لا تزعلني عليك ترى هالكلام يعور قلبي بعدين انا ماان خاطري بالسفه هاذي ماادري ليه قلبي كان حاس انه راح يصير شي 
طلال: يلا الحمد لله على كل حال وان شاء الله ربي بعوضنا في الايام الجايه 
تمو ساكتين والراديو يشتغل على الاخبار الا يسمعون حدوث زلوال في تركيا وفي المنطقه الي كانو بيروحون لها بس الزلزال مو قوي كثير بس كان فيه خساره ارواح ومباني ..
لفو وجيهم وتمو يطالعون في بعض وبدور في قلبها : سبحان الله هذا الي كان مضايقني وغرقت عيونها بالدموع 
طلال: سبحان الله يمكن الي كان مضايقك تنبيه من الله 
بدور ودموعها على خدها : أي والله ..يالله الحمد لله
شوي الا دق سلمان على بدور وقالها عن الخبر ,, 
مرت الأيام عاديه بدور كانت تزور لابو جاسم مرتين في الاسبوع واحيانا توصل للثلاث كانت دووم تطبخ له الغدا وتوصله له والا تناديه يتغدى او يتعشى معها ومع طلال وابو جاسم حب بدووور كثير واعتبرها مثل بنته واكثر ..
مرت الايام وجات الاختبارات الشهريه وخلصت والحمد لله عدت هالايام على خير ..
في يوم من الايام كان يوم خميس في الليل طلعو رفعه وسلمان يتعشون بره وبعد ماخلصو عشى كانت رفعه مشتهيه اسكريم من باسكن مرو وخذ لها سلمان عقب رجعو للبيت 
سلمان: ماشاء الله عليج شلون بتاكلينه انا انفقع بطني من الاكل 
رفعه: قول ماشاء الله واله عاد متوحمه فيه بعد بتقول لا 
سلمان ك انا ماقلت لا بس ...... بعدين انتبه لكلمه بدور متوحمه فيه ولف عليها وهو عيونه شوي وتطلع 
سلمان: وش قلتي ؟؟
رفعه وابتسامه على وجهها : متوحمه 
سلمان: يعني ؟؟
رفعه: يعني هاذي طلبات ولدك الي جاي بالطريق 
سلمان وابتسامه شاقه وجهه : حاااااااامل 
رفعه: ههههههههه أي حامل 
سلمان: يعني بصير ابوي 
رفعه: انت اشفيك هههههههههه أي بتصير ابوي 
سلمان : واااااااااي من قدي بصير ابو.. وشلون عرفتي ومنو قالج وشلون 
رفعه: ههههههههههه انت شفيك والله حسيت بدوخه اليوم قالت لي خالتي روحي المستشفى قلت لها ماله داعي بس صداع بسيط بس قالت لي اني من كم يوم تدوخين روحي وماراح تخسرين شي دقيت على بدور ورحت معها وقالت لي الدكتوره اني حامل في الشهر الثاني ...
سلمان: الثاني ولا درينا 
رفعه: شفت 
سلمان على طول خذ جواله ودق على محمد واول مارد 
سلمان: حمووووووووووووود باركلي 
محمد: على وشو 
سلمان: بصير ابوووو 
محمد: لا لا الف مبروووووووووووك واخيرا بيصير لجدي حفيد جديد 
سلمان: ههههههههه 
محمد: محمد عاد لا اوصيك اذا ولد سمه علي 
سلمان : انت تامر خلاص من اليوم انا بو محمد 
محمد: ههههههههههههه




سلمان كانت فرحته مالها وصف .. الكل استانس يوم عرف وخاصه بدور والعنود لانهم قريبين منه كثييير بدور كانت اول من عرف بالخبر لانها راحت مع رفعه وكانت فرحانه له من القلب ... وحتى العنود الي اول ما عرفت بالخبر دقيت عليه وعلى رفعه وباركت لهم ...

مرت الايام ....
اليوم رفعه رايحه عند جواهر وكانو قاعدين في الملحق ..
جواهر: هههههههه انتي وهالبطن الله يعينا اذا جا بيحوس الدنيا عاد هذا ولد رفعو 
رفعه: خليه ان شاء الله يكسر الدنيا حلاله هذا ولد سلمان ورفعه 
جواهر : عاد في خاطرج بنت والا ولد 
رفعه: والله الي يجي من الله حياه الله 
جواهر : شوفي عاد جيبيه وبعد سنه جيبي وراه الثاني يسليه 
ؤفعه: قطوه بصبر شوي عاد 
جواهر : هههههههههه والله انج انتي وسلمان نكته 
الا يطق سلمان 
رفعه فديته حبيبي عمره طويل ورفعت : هلا والله 
سلمان: هلا بقلبي وعمري وحياتي كلها هلا بغزالتي 
رفعه: ترى مااقدرانا على هالكلام اذوب 
سلمان: هههههه شخبار قلبي اليوم
رفعه: تمام وانت شخبارك ياعمري 
سلمان: مشتاااااااق واقولج يلا تجهزي بمر عليج الحين 
رفعه:أ نا بجي ماله داعي تمر علي بتحرك شوي من بعد البيت تراني متنانه هاليومين 
سلمان: حلاتج متينه وبعدين لا تعبين نفسج لازم ترتاحين والا نسيتي كلام الدكتوره 
رفعه: لا مانسيت يلا اذا وصلت عند الباب عطني دقه 
سلمان: انا عند الباب 
رفعه: هههههههههههههه والله انك نكته يلا البس عباتي واطلع 
سلمان: ههههه يلا استانج 
قامت رفع دخلت سلمت على امها والاهل وطلعت وعند الباب 
جواهر : انتبهي لا تطيحين ويذبحنا سلمان
رفعه: هههههههه لا تخافين علي 
جواهر: الله يهنيكم 
رفعه: تسلمين عقبال مااشوف فرحتج برجعة الغالي 
جواهر : امين يلا يلا فقع اذونا بالهرن 
رفعه: يلا سلام 
راحت رفعه ودخلت جواهر داخل ... الساعه 1ونص في الليل توها بتحط راسها على المخده وتبي تحط منبه الجوال عشان الفجر : يوووو اكيد في الملحق ياربي مالي خلق اجيبه وببدل يووو الكل نايم بروج اجيبه بسرعه واجي الدنيا ليل مين بيشوفني ..
نزلت ببيجامتها وكانت رافعه شعرها لبست الشبشب وطلعت للملحق لقت النور مفتوح توقعت انها هي الي نست النور دخلت وخذت جوالها الي كان وق الطاوله استغربت لانها شافت بوك وجوال وبسرعه جات بتطلع لانها لابسه بيجامتها ومو مغطيه شعرها .. الا تشوف باب الحمام ينفتح رفعت راسها واشهقت 


منتو تتوقعون شافت ؟؟؟؟؟؟






؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟
؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟
؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟
؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟؟
؟؟؟؟؟؟؟؟؟؟؟؟؟؟؟؟؟؟؟؟؟؟؟؟
؟؟؟؟؟؟؟؟؟؟؟؟؟؟؟؟؟
؟؟؟؟؟؟؟؟؟؟؟؟
؟؟؟؟؟؟؟؟
؟؟؟؟؟؟
؟؟؟
؟؟
؟
























سااااااااااااااااااااااااامي 

تمت تطالعه وهي مو مصدقه عيونها تحس انها بحلم وااااقفه متجبسه في مكانها ومو قادره تتحرك 
شوي الا تقدم لها 
سامي وهو مبتسم : من قدي اول شخص أشوفه انتي ..
جواهر والى الان مو مستوعبه الي يصير : سامي 
سامي: ايه انا سامي شفيج منصدمه ...
جواهر : لا بس ... الحمد لله على السلامه 
سامي : الله يسلمج 
جواهر انتبهت لنفسها وعلى طول نزلت راسها وطلعت 
سامي مسك يدها ..: ابي اكلمج 
جواهر: سامي لا احد يجي خلني اروح وخل الكلام وقت ثاني 
سامي: ابي اكلمج الحين مااقدر اصبر اكثر كافي اللي فات 
جواهر سحبت يدها وطلعت وهي تركض راحت غرفتها وسكرت الباب عليها وقعدت على السرير ودموعها تسيل على خدودها بكل هدوء : معقوله رجع ماني مصدقه ياربي شلون تغير ماكأنه هو قامت تطالع اطراف اصابعها الي مسكها قلبها نبضاته الى الان ما هدت قامت للحمام غسلت وجهها وصلت ركعتين وهدت شوي ..
حاولت تنام بس ماقدرت قلبها مشتاق لحبيبها الي رجع واخيرا تمت رايحه راجعه في الغرفه لين الفجر عقب صلت وطلعت تقعد بره مع جدها وجدتها تتقهوى كعادتهم وكانت سرحانه ..
الجده: يمى جواهر شفيج صاحيه اليوم بدري اليوم خميس عوايدج تنامين 
جواهر: نمت البارحه بدري وشبعت نوم 
شوي الا جا اخو الجد مريع الي هو سلطان مع زوجته ايمان هم عادتهم كل فجريه يقعدون في الخيمه لين وقت شروق الشمس ... دخلو ومعهم مبارك ولدهم الكبير وزوجته وولدهم سامي ونايف ..
جواهر كانت متوقعه عشان كذا جات وقعدت مع جدتها وجدها واول ما دخلو كانت عيونها معلقه عليهم ويوم دخل سامي وطاحت عيونهم ببعض على طول نزلت عيونها وقلبها يدق بس حاولت انها تتصرف طبيعيه ..
قامت وسلمت على جدها سلطان وزوجته وعمها مبارك وزوجته ..
طبعا جدتها وجدها كانو فرحانين برجعه سامي ويرحبون فيه سلمت على نايف ويوم جات تسلم على سامي هو الي مد يده رفعت عيونها في عيونه ومدت يدها : الحمدلله على سلامتك 
سامي وابتسامه على وجهه وهو يضغط على يدها : الله يسلمج 
قلبها قام يدق ووجهها حمر بس مااحد انتبه الا نايف لان هو الوحيد الي عارف الي بينهم تمت جواهر شوي عقب طلعت لانها حست انها مالها داعي بينهم .. وهي طالعه عيون سامي كانت معلقه عليها ولا نزلها طول ماهي كانت قاعده معهم .. 
شوي وقام سامي ارتاح والظهر كانت العايله كلها مجتمعه عشان رجعه سامي ... وجواهر فرحتها ماليه قلبها وطبعا دقت على رفعه وقالت لها وطبعا رفعه جات عشان العزيمه ..وكانت كل دقيقه والثانيه تعلق على جواهر الي الابتسامهمافارقت وجهها من رجع سامي


اليوم الي بعده ..
سلمان توه داخل للغرفه وقعد على الكرسي الا ينتبه لبطاقه خذها وفتحها وقرأ وانصدم ...
شوي الا رفعه طلعت من الحمام : هلا حبيبي متى جيت 
سلمان: توني لي خمس دقايق 
رفعه: شخبارك اليوم 
سلمان: تمام بشوفتج 
انتبهت رفعه ان سلمان ماسك البطاقه بيده : شفت البطاقه هاذي وحده صديقتي عازمتنا على عرسها
سلمان: عازمتنا ؟؟ وانا وش دخلني 
رفعه: زوجي شلون وش دخلك ياحليلها ليلى تصدق عاد من زمان عنها لي تقريبا اكثر من سنتين ما شايفتها 
سلمان: وبتروحين ؟؟
رفعه تلف عليه وهي تمشط شعرها : اذا حبيبي ماعنده مانع بروح 
سلمان في قلبه : حتى انتي طلعتي تعرفينها اااااخ من هالليلى لو اعرف بس شنو تفكر فيه بس والله ماراح اخليها تحقق ولا شي من اللي تتمناه 
رفعه وهي واقفه قدام سلمان : حبيبي وين رحت 
سلمان وقف: معاج ياعمري يعني وين بروح 
رفعه: لا بس شفتك سرحان 
سلمان: حد يشوف القمر قدامه ويقوم يسرح بشي ثاني ..
رفعه: هههههههه 

مرت الايام عاديه بس سلمان كان باله مشغول باللي صار محمد قاله لا تخليها تروح وخلاص بس رفعه كان واضح عليها انها مصره تروح ولا سيما ان امها بتروح لان لها معرفه بام ليلى وسلمان ماوده يرفض لرفعه روحتها بدون سبب وفي نفس الوقف كان خايف ان ليلى تقول او تسوي شي لرفعه .. 

جواهر كانت قاعده تتجهز الا تدخل عليها امها : يلا يمى ترى احنا طالعين اذا رحتى عن رفعه عطيني خبر 
جواهر: شدعوه يمى من بعد البيت تراه في نفس الحاره 
الام: وانا قلت شي اذا وصلتي طمنيني عنك 
جواهر : ان شاء الله انتي تامرين امر 
بعد ربع دقت رفعه على جواهر تستعجلها جواهر خذت شنطتها ولبست عبايتها وهي تتمشى طلعت للحوش وهي عند الباب الي في دخله سامي ارتبكت ولفت وجهها عنه 
سامي مد يده بسرعه ومسكها من كتوفها : جواهر لحظه
جواهر وقفت منصدمه : وخر يدك 
سامي بسرعه نزل يده: اسف ما قصدت شي 
جواهر: لا عادي هلا امر 
سامي : ابي اكلمج في موضوع 
جواهر لفت عليه: هلا تفضل 
سامي: هنا 
جواهر: أي هنا 
سامي : مانقدر ندخل داخل ؟؟
جواهر اوريك ياسامي بطلع فيك كل حرتي وهي ترفع حاجبها: مانقدر نأجله وقت ثاني ؟؟
سامي وهو يهز راسه بالنفي : تو مانقدر نأجله تدرين ليه؟؟
جواهر : لييييه؟
سامي : لانه يتعلق فيني وفيج 
جواهر قلبها قام يدق بقوه : الي هو ؟؟
سامي: ماتبين تعرفين ليش غبت هالمده 
جواهر في قلبها ميته تبي تعرف بس قالت ياخبر اليوم بقلوس بكره ببلاش : لا مو مهم 
سامي وهو مستغرب من ردها وبكل حنيه : يعني انا الحين مو مهم؟؟؟
جواهر قلبها قام يدق سامي ركز نظره في عيونها وتمو يطالعون بعض ...
جواهر نزلت عيونها سامي قرب لعندها ورفع راسه باصبعه وشاف عيونها مغرقه : اذا مو مهم الدموع هاذي ليش ؟؟
جواهر غمضت عيونها وطاحت دمعه على يد سامي 
سامي : جعلني أموت ولا أشوف دموعج 
جواهر رفعت راسها : اسم الله عليك 
سامي ابتسم : تخافين علي .. يعني مهم ليش تكابرين هااه ؟؟؟
جواهر: لانك قهرتني بغيابك رحت بدون سبب او مبرر كافي علي السنيين الي راحت تجي وتزيد الطين بله 
سامي : طيب اذا قلت لج السبب بتعذريني ؟؟
جواهر: وشو؟
سامي :أيا كان ما تزعلين 
جواهر وجا على بالها الموقف يوم تشوف بنت تركب معه وارتسمت علامه حزن على وجهها : لا ماراح ازعل 
سامي: طيب قبل لا اقولج بسالج تتزوجيني ؟؟
جواهر استحت ونزلت راسها ....
سامي : لا تسكتين انا اسالج ؟؟
الا يطق جوال جواهر الا رفعه حطت لها صامت : يلا انا بروح رفعه تنتظرني 
سامي: طيب اوصلج ؟؟
جواهر: اعرف الطريق 
سامي: انزين تعالي ما جاوبتي ..
جواهر ابتسمت : كل شي في وقته حلو خلك على اعصابك 
سامي وهو يعلي صوته : جهزي القهوه اليوم بعد العشا انا عندكم 
جواهر استانست ومن فرحتها نست السبب الي كان سامي بيقوله ؟؟



سلمان ورفعه توهم داخلين للشقه 
ترن ترن ترن ترن ...<<< تلفون 
سلمان: بسم الله كانهم حاسين ... ( ويرفع التلفون ) نعم 
ليلى: السلام عليكم 
سلمان عرف الصوت وحس انه متجبس في مكانه وبتردد: وعليكم السلام 
ليلى: رفعه موجوده .
سلمان: وبكل جرائه ووقاحه تطلبها : من أقولها ؟؟
ليلى تمت ساكته معقوله ماعرفني : ليلى 
سلمان: والله مشغوله دقي عليها بعدين 
وعلى طول سكر السماعه ..
رفعه: مين 
سلمان ماكان وده يقولها بس قال في نفسه ليش أسوي كذا معقوله ليلى في بالها شي تسويه لي ..
رفعه: سلماااني 
سلمان: هلا حبي 
رفعه: وينك وين سرحت منو الي داق 
سلمان: وحده اسمها ليلى 
رفعه: يووووو ليش ماعطيتني اياها تدري منو هاذي 
سلمان وكانه مايدري عن شي : منو 
رفعه: هاذي الي عازمتنا على زواجها عقب يومين 
سلمان: ايييي طيب ليش داقه مو رسلت خلاص 
رفعه: هاو اشفيك اكيد تبي تاكد علي الروحه فديت عمرها ( وراحت لعند التلفون تدق عليها ) 
سلمان هذا الي ناقص تتفدى ليلى : لا تفدين احد غيري 
رفعه وهي تطالعه باستغراب : هلا السلام عليكم 
وكلمتها رفعه وكانت ليلى تاكد على رفعه الجيه مثل ماقالت رفعه لسلمان ...
سكرت رفعه وهي مستانسه سلمان قاعد على الكرسي وتم يطالعها وهي تبدل وترتب ومتحمسه في السوالف عن ليلى 
سلمان: الله للدرجه هاذي غاليه عليج 
رفعه: تقريبا كانت وحده من بنات الشله في الثانوي 
سلمان: ومصره تروحين العرس 
رفعه: أكيييييد ليه ماتبيني اروح؟؟؟
سلمان: انا اقول ماله داعي عشان صحتج وصحة الي في بطنج وبعدين أخاف عليج يحسدونج عاد وين الاقي غيرج 
رفعه: ياقلبي انت الي في بطني ماراح يصيبه شي وانا الحمد لله مثل الحصان ماني تعبانه ولاشي وان شاء الله ماراح يصيبني شي وبقرا المعوذات على نفسي 
سمان: حتى ولو ما خاطري تروحين 
رفعه مستغربه من كلام سلمان فتوقعته هبال : سلمان تتكلم جد 
سلمان حس انه مصخها على شي مايسوى : لا أمزح معج شدعوه هذا خالتي بتروح بس انا اعفيني من الروحه 
رفعه: براحتك على انها لزمت علي انك تكون من الحاظرين 
سلمان: انا ماراح ازيد ولا انقص شي وعندي اشغال اهم من العرس 
رفعه : قلبي انته انزين لا تعصب خلا ص مو لازم تروح 

اليوم الي بعد رفعه كانت منسدحه في الصاله وقاعده تسولف مع دانه ...
رفعه: والله ماادري شفيني اليوم احس بتعب وخموول 
دانه: يمكن مو نايمه زين 
رفعه: الله يسلمج أي مو نايمه انا وحامي كله نوم 
دانه: عادي كل الحوامل كذا 
رفعه : هههههههه حلوه هاذي الحوامل 
شوي الا يدق جوال رفعه وكانت جواهر بعد ماسكرت 
رفعه : حبوبه انا بروح بيت اهلي شرايج تجين معي البنات كلهم متجمعات 
دانه: لا خير فشله 
رفعه: أي فشله قومي بس الحين انتي مثل اختي 
دانه: تسلمين ياعمري بس ....
رفعه: شنو بس احسن لج من القعده بروحج وانا بدق على امج وأقولها 
دانه : اوكي 
رفعه: يلا روحي تجهزي انا بطلع ابدل واجي 
دانه : اوكي ..

العنود وأمها والهنوف كانو رايحين لعند جدهم جاسم يسلمون عليه طبعا الجد فرح بجيتهم خاصه البنات لانها على غير عادتهم العاده يجون الاربعاء أو الخميس بس هالمره العنود ماكان عندها شي وقالت تبي تروح مع امها الي تقريبا كل يومين كانت تروح له ومرت على الهنوف وراحو ..
قعدو سوالف وضحك شوي الا يسمعون طقه الباب وتنحنح رجال 
الجد جاسم : من ؟؟
أحمد : هذا انا أحمد .. ويدخل الا في وجهه العنود ويرجع على ورى 
الهنوف والعنود خذو عباياتهم ولبسوها عقب دخل احمد وسلم على خالته وعلى جده وتم يسولف والبنات كانو قاعدين في جهه صاده عنه بس حاطين الغطا على وجيههم ..
بعد ماطلعو العنود وامها والهنوف جاسم كان قاعد يسولف مع جده 
الجد: ها ياولدي للحين مانويت تتزوج 
أحمد: والله يابوي جاسم أكذب عليك اذا قلت لك ماأفكر بالموضوع 
الجد: زيين وقلت لامك تخطبلك 
أحمد: لا والله ياجدي مابعد افتح معها الموضوع بس ان شاء الله ابقولها والله يكتب الي فيه الخير 
الجد: انت حاط في بالك وحده معينه والا الي بتخطبها الوالده 
أحمد ابتسم وطبعا هو حاط في باله العنود : بيني وبينك في بالي وحده واتوقع ان الكل بيستانس عليها 
الجد: ومن هي سعيد الحظ هاذي 
أحمد: العنود بنت خالتي 
الجد: والله وعرفت تختار مابتلقى احسن من العنود 
احمد: ان شاء الله ربي يكتب الي فيه الخير ..
احمد من أول ماشاف العنود ذاك اليوم وصورتها ما فارقت باله وكان عازم انه يكلم أمه في الموضوع عشان تخطبها له لانها عجبته وهو أصلا من كانو صغار كان يميلها ويفضلها على الكل ..



رفعه: تسلم 
سلمان: الله يسلمج شخبارج اليوم_ وهو يحط يده على بطنها_ وشخبار الأخ 
رفعه: تمام عال العال بعدين تعال يمكن اخت مو اخ 
سلمان : أخ أخت المهم انها منج 
رفعه ابتسمت وحست بحيا : انزين يلا ترى تاخرت 
سلمان تذكر انها بتروح عرس ليلى: يعني الا تروحين قعدي معي 
رفعه: ردينا لطير يلي ماراح اطول كلها ساعه ساعتين بالكثير 
سلمان: الله وااااجد سلمي عليها وباركي واطلعي 
رفعه تطالعه وهي رافعه حواجبها : لا والله انت احلف 
سلمان : والله والي يعافيج حبيبتي لا تروحين انا قلبي مو مرتاح لروحتج هاذي 
رفعه : لا تفاول ان شاء الله مابيصير الا كل خير 
خذت شنطتها الا يطق جوالها شافت الا رقم غريب وماردت 
سلمان: ردي شفيج 
رفعه: ماعرف الرقم كيفه يلا خل نطلع 
طلعو وهم بالسياره سلمان مافي ابطأ منه وطبعا متعمد وطول الطريق لاهين بالسوالف وطق الرقم الي قبل شوي وردت رفعه ..
رفعه: نعم 
الطرف الثاني : الاخت رفعه 
رفعه: أي من معي 
الطرف الثاني : مو مهم انا مين ... بس حبيت أقولك ... توت توت تو ت<< ينقطع الخط 
رفعه: فضاوه 
سلمان: شفيك 
رفعه : ماادري وحده داقه قالت انتي رفعه قلت لها من معي قالت مو مهم بس حبيت اقولك وانقطع الخط 
سلمان : لا تردين عليها شكلها ماعندها سالفه 
رفعه: وهذا الي بيصير 
وصلو ..
سلمان: يعني مصره 
رفعه: اكيد وتراني وصلت عند باب الصاله يلا ابدق عليك اذا خلصت 
سلمان: تراج قلتي ساعتين بالكثير 
رفعه: ههههههه ان شاؤالله يلا مع السلامه 
نزلت وسلمان يدعي ان ربي يحفظها له ويردها سالمه 
دقت رفعه على امها واول مادخلت ماشاء الله الكل جا يسلم عليها من صديقاتها الي بالثانوي والي بالجامعه والي لها معهم معرفه قديمه واستانست يوم شافتهم تمت شوي الا زفو العروس عقب طلع البعض فوق المسرح يسلم عليها ويبارك لها رفعه انتظرت لين خفو العالم عقب راحت لها ليلى يوم شافتها ماعرفتها بسيوم تكلمت رفعه ..
رفعه : هلا بالعروس مبروووك 
ليلى تمت تطالع رفعه ومر ببالها سلمان : هلابك الله يبارك فيك رفعه صح ؟؟
رفعه : أي رفعه .. شخبارج والله تغيرتي ياليلى ماشاء الله صايره قمر 
ليلى : تسلمين ياقلبي انتي الي قمر ماشاء الله وفي قلبها مالوم سلمان فيج وانتبهت لبطنها الله يسعدكم ويوفقكم ....
صديقاتها كانو حولها متجمعين وخواتها وحده من خواتها كانت تطالع رفعه بنظرات غريبه رفعه لاحظت بس طنشتها ...
رفعه وهي نازله من على المسرح كانت وراها اخت ليلى وهي تنزل من الدرج توها بتحط رجلها على الجلابيه من ورى عشان تطيح رفعه الا تصرخ وحده : انتبهي انتبهي لا تدوسين على الفستان 
لفت رفعه وشافت اخت ليلى وراها جرت جلابيتها
اخت ليلى: اسفه ماكنت منتبهه 
البنت: زين انج مادستيها المره حامل كان طاحت على وجهها 
اخت ليلى في قلبها ليتها طايحه 
قالت رفعه للبنت شكرا وراحت قعدت على الطاوله مع صديقاتها ومعارفها 
على الساعه وحده وشوي طلعت رفه وقبل لا تطلع جاتها اخت ليلى وقالت لها ابي اقولج شي سلمان كان يدق على رفعه وهي كانت مستعجله فعطتها رقمها وقالت لها تدق لها بعدين ..
رجعت أخت ليلى للكوشه جنب اختها ..
ليلى : لولو شنو تتمنين لي في هاليوم 
لولوه: ان ربي يسعدج طول حياتج ويوفقج 
ليلى: وانا اتمنى لرفعه نفس الي انتي تتمنينه لي 
لولوه استغربت من الكلام الي قالته اختها : وش دخلها بالموضوع 
ليلى: لولو حبيبتي اذا تحبيني جد خلي المره في حالها خلاص .
لولوه ابتسمت : ان شاء الله




في نفس اليوم بعد صلا الفجر منى زاد عليها الالم فراحت لامها وقالت لها وعلى طول ودوها للمستشفى وطبعها دقو على فارس وجا على طول وكان وقت الطلق الي كان معها امها وجدها وزوجها كانت الولاده شوي عسره لانها اول ولاده لها بس الحمد لله كانت طبيعيه والطفل سليم وكان ولد الكل فرح وطبعا دقو على الجده وقالو لها والصباح دقو على الاهل وخبروهم ... 
اليوم الجمعه الكل كان مجتمع في بيت الجده والكل فرحان بولاده منى والعصر راحو يتحمدون لها السلامه البنات عن الزحمه راحو بعد المغرب بس هم كان زحمه والغرفه ماخلت من الحريم ماشاء الله ..
قعدو شوي عقب طلعو 
العنود: حشى مووت زحمه بدق على راجو يرجعنا للبيت 
دانه : والله تسوين فينا خير 
ريم: لحظه شرايكم نروح نشوف البيبي اول بعدين نروح 
الهنوف: يلا قومو 
ونزلو تحت وين يحطون الاطفال ولقو هناك محمد وسلمان وطبعا قام الهبال 
العنود: فدييييته يزنن 
سلمان: ولدي احلى 
ريم: انزين خل يطلع اول 
سلمان: بيطلع ويقص عينج بعد 
دانه : والله فله يصير عندنا بزر في البيت احسن من هالشويهد 
العنود: أي والله ياحظكم 
محمد: ليه حتى احنا ان شاء الله بيصير عندنا في البيت 
الكل لف لى محمد يطالعه 
العنود: منو .؟؟ 
ريم: لا يكون امي حامل وانا ماادري 
محمد: ههههههه لا شنو حامل تخيلو امي بكرشتها 
العنود: اقول عن الطناز لا اعلم 
محمد : ان شاء الله ولدي((( ويغمز للهنوف )) 
الهنوف انحرجت وحمدت ربها ان النقاب على وجهها لانه صار طماطه 
ريم: أي والله صدق وناااسه مو بس انتي يادانوه الي عندكم بزر 
الكل قام يضحك عقب طلعو البنات ومحمد بوصلهم اما دانه فراحت مع سلمان 
عند السياره قام الخناق بين الهنوف والعنود كل وحده تقول للثانيه انتي اركبي قدام قامت ريم نزلت من ورى وقالت انا بركب قدام وانتو اذلفو ورى 
محمد: زين سويتي 
وهم عند الاشاره كان هندي يبيع ورد جوري احمر 
محمد: ها مين يبي ورده 
ريم: من زينها 
العنود: مالت عليج جوري 
محمد: تعال صديق عطني وحده 
خذ محمد وحده وعطاه الفلوس 
العنود: حق منو بعدين ليه وحده احنا ثلاث 
محمد : ومن قال انا ماخذها لكم انتو انا ماخذها لقلبي ويطالع الهنوف من المرايا 
ريم: اكشخخخخخ اخوي عاد المفروض تعطيني اياها انا قاعده قدام لازم ترزني 
العنود: هههههه <<< بطناز قلو يعطيج اياها حبيبته وراه وتبينه يعطيج اياها 
وماتحس الا طقه على راسها من الهنوف 
والكل قام يضحك عليها .. طبعا وصلو الهنوف أول وهم عند الباب 
الهنوف: يعطيكم العافيه 
محمد: ترى انا الي سقت مب هم 
الهنوف: يعطيك العافيه 
محمد : ههههههه 
نزلت الهنوف ونزل وراها محمد وخذ الورده معاه : دقايق بنات 
واول ما سكر الباب قامت تعليقات ريم والعنود 
محمد من وراها يناديها : شدعوه يعني عشانك قمر تتكبر 
الهنوف : الحين ممكن اعرف ليش تنزل 
محمد: ابي اعطيج الورده 
دخلوا للحوش لفت الهنوف : شكرا ومدت يدها عشان تاخذها 
محمد باس الورده وقبل لا يعطيها قال : ياورده وصلي لها البوسه لان في الوقت لحالي ماقدر اوصلها بنفسي وعطاها اياها : يلا ياقلبي سلام بدق عليج الليله 
الهنوف طبعا مييييييته من الحيا : مع السلامه 
واول ماطلع نقزت وراحت للبيت تركض وهي طايره من الفرح



في الليل طق جوال جواهر شافت رقم سامي ولا ردت وتم يدق ويدق لين ما ردت 
جواهر : نعم 
سامي : سنه مابغيتي 
جواهر : حد يدق هالوقت 
سامي: أي انا يلا انزلي استناج في الملحق 
جواهر: نعم نعم نعم 
سامي: نعم الله عليج يلا بسرعه 
جواهر: امي انت من صجك تبيني انزل لك في هالوقت لو شافنا احد شنو بيقول 
سامي: يقول الي يقوله عقب كم يوم بنملك 
جواهر: لا والله ... بعدين ليش تبيني انزل 
سامي: ابي اكلمج في موضوع ضروري 
جواهر : يتأجل 
سامي : لا ما يتاجل لازم أقولج اياه قاعد مكبوت على قلبي وعليه راح تقررين اذا يتم زواجنا او لا 
جواهر وبدا الشك والخوف يراودها : سامي انت شتخربط 
سامي: جواهر بتنزلين والا شلون 
جواهر : ماراح انزل واذا مهم للدرجه هاذي قوله الحين 
سامي : كيفج ذنبج على جنبج 
جواهر: شنو تهديد 
سامي: لا بس انتي تبطين الكبد الموضوع مررره مهم ..
جواهر: يتعلق فيني والا فيك 
سامي: فيني 
جواهر قلبها يدق : سامي فيك شي 
سامي: ايه ياجواهر فيني 
جواهر: شنو ؟؟؟ 
سامي: شوفي كل مره ابي افتح معج الموضوع وتضيعينه او يجي احد ومااقدر اكمل وكان ودي اقولج اياه وانتي قدامي ماابي بالتلفون .. شوفي تذكرين هذيك الليله يوم دخلتي الملحق وشفتيني قاعد بروحي وتساليني شنو فيك قبل لا اسافر 
جواهر: أي 
سامي: في ذاك اليوم واحد من أعز اخوياي الي كنت دوم معه طلعاتنا وجياتنا وكل شي مع بعض ... << وتم ساكت شوي وكمل >> كان هو تعبان من فتره ويوم رحت له قالي انه اصيب بمرض الايد...
جواهر وقبل لا يكمل شهقت وحطت يدها على فمها : مستحيل 
سامي: خليني أكمل 
جواهر تمت متجبسه مو عرفه شتقول او وش تسوي ودموعها تنزل 
سامي: شوفي ياقلبي انتي وافقتي علي الا وانتي عارفه الماضي حقي ومو لازم ارجع انبش فيه وأقول الي مضى بس الي صاب خويي كان بسبب جمعتنا مع شلة بنات وشباب وانا ....
جواهر وهي تصيح بشهاق : خلاص لا تكمل حرام عليك شلون يقوى قلبك تقول زي كذا 
سامي : جواهر اسمعيني انا ماكملت كلامي 
جواهر: ولا ابيك تكمل ولا ابي اسمع شنو بتقول بعد اكثر من الي قلته ... حرام عليك ليش سويت كذا 
سامي يقاطعها: جواهر اسمعي انا ماسافرت الا عشان هالشي رحت بره وسويت تحاليل والحمد لله طلعت سليم من هالمرض بس ....
جواهر سكتت وقبل لا تكتمل فرحتها الي كانت بتدخل لقلبها لولا بس : سامي انا بنزل الحين 
سكرت الجوال وخذت جلالها ونزلت تحت وهي خايفه من ان احد راح يشوفها بس الي قاله سامي خلها تتشع وتنزل لان ماقدرت تكمل كلامها بالتلفون ..
دخلت للملحق وكان سامي قاعد ومسند راسه على الكنب ومغمض عيونه وفاتح ابجوره واطيه فتحت النور 
فتح عينه : سكري النور لا احد ينتبه الابجور تكفي 
جواهر سكرت النور تقدمت شوي وتمت واقفه تطالع فيه وفي قلبها انا الحين ليش جيت ليش نزلت وش بقول المفروض اني مااخليه يشوف وجهي مااكلمه بعد الي قاله ...
سامي قطع افكارها : وش اللي يدور في بالج 
جواهر: ولا شي 
سامي: طيب ليش هالدموع 
جواهر : لا تخاف مو عليك ابكي على قلبي المسكين الي حب واحد مايستاهل الحب شوف ياسامي اقولك اياها وبالفم المليان على كثر ما حبيتك بحاول اكرهك وانساك واشيلك من قلبي الي سويته لي مو هين جرحتني بما فيه الكفايه انا حبيتك بكل عيوبك بس ماتوقعت توصل لدرجه انك << ودخلت في نوبه بكاء >> 
سامي خذ نفس : قلتي كل الي في قلبج ارتحتي 
رفعت عيونها له وهي حممره من الصياح ودموعها ماوقفت 
تم سامي يطالعها وقلبه متقطع على الدموع الي يشوفها على وجه حبيبته قام وقف قدامها وصارو مقابلين بعض 
سامي: جواهر انا احبج ولو أي مخلوق في الدنيا خذج مني راح اموت بس عشان مااكون اناني وظالم ابي اقولج أنا ...
جواهر منزله راسها وتحاول انها تتمالك نفسها لانها حاسه ان الخبر راح ينهيها 
سامي: انا عقيم 
رفعت جواهر عيونها المندهشه وتمت تطالع سامي الي كانت عيونه غرقااانه ونزلت دمعه حاره غصب عنه على خده ..
سامي: رحت لاكثر من طبيب داخل البلاد وبره بس الكل قالي اني مافي امل انجب الا بعد مشيئه الله وانا هذا الشي الي كان ودي اقولج اياه قبل لا نرتبط وماحبيت اعلم أي احد عشان يكون القرار منج انتي وباقتاعج مابيهم هم الي يرفضوني عشان بنتهم ابيج انتي الي تقررين اذا موافقه او لا وصدقيني حتى لو رفضتي بالعكس راح اكون مقدر لشعورج انا رجال اشيل عمري بعمري بس انتي مره ومابي احرمج من احساس الام


جواهر قاطعته: اششششش خلاص وحطت راسها على صدره وتمت تصيح وتشاهق لين حس سامي ان احد صاب عليه كوب ماي من كثر الصياح خلاها تصيييح لين ماسكتت 
سامي: ما ابيج توافقين علي رحمه والا عشان تحبيني فكري بعمرج .......
جواهر: ياخي انت ماتحس أي حب هذا الي في قلبك وتتكلم عنه لو تعرف معناه ماقلت هالكلام تعرف شنو معنى احبك تعرف شنو يعني انت الدم الي بعروقي تعرف شنو يعني مااقدر اعيش بدونك تعرف انك انت عمري وحياتي وامي وابوي وعيالي واهلي كلهم ..
قامت تتكلم وتطلع كل الي في قلبها وسامي يصيح من الفرح ويمسح دموعها ..
سامي : بسج دموع شخليتيس ليوم عزاي 
جواهر: فال الله ولا فالك لا تقول كذا جعل يومي قبل يومك 
سامي : ابتسم وباس راسها 
جواهر ردت لابتسامه ووخرت عنه: خلاص ترى مصخناها 
وطلعت من الملحق وهي مرتاحه لان سامي قال لها وما خبى عليها ... وهو بعد كان كرتاح من الكلام الي قالته صدق بعضه عور قلبه بس كان اكبر دليل على حبها له وانها ما تقدر تتخلى عنه ...

بعد اسبوع كانت ملكة جواهر وسامي كل واحد فيهم الدنيا ماكانت واسعته من الفرحه ...

دلال في ثاني اسبوع من شهرها التاسع جات للسعوديه عشان تولد جنب امها واهلها .. 
وفعلا جابت لهم دلول بنوته ولا احلى سمتها ** ليان ** 
عبداللطيف خذ له شقه عشان يسكن فيها هو وزوجته وبنته الي ملت عليه الدنيا من جات ورجع لندن بروحه وتم فيها شهرين تقريبا عشان نهايه دراسته ورجع لهم للابد ....

رفعه ولدت وجابت لهم محمد الصغير وطبعا هذا كان الكل بالكل هذا ولد سلمان المدلل ...

عرس أحلى ثنائي الهنوف ومحمد كان في الصيفيه طبعا الكل كان مستانس وفرحان لهم كانت الهنوف ولا اروع جميله جميله بمعنى الكلمه الكل انهبل عليها وعلى نعومتها وطبعا محمد كانت الدنيا مو واسعته من الفرحه واخيرا بيلتقي بحبيبته الي ياما وياماانتظرها على احر من الجمر..
سلمان وكان معه ولده حمود الصغير ومكشخه بثوب وبشت وشماغ وعقال على قده صاير شكله جنان 
محمد: اكشخ طالع علي عاد لا أوصيك حتى عروسك اختارها مثل عروسي 
سلمان: افا عليك وهو ولد سلمان هذا اذا ماكانت احلى من عروسك 
محمد: يهبى وين يلقى مثلها اصلا 
سلمان: هههههههههههه ها محمد ماودك يقضي العرس 
محمد: الا والله بس وش نسوي نصبر كلها ساعتين 
سلمان: ذوووق تذكر بيوم عرسي وش قلت 
محمد: توني احس فيك الصراحه 
عند البنات 
العنود: الهنوف يالله مابقى شي الحين بزفونج 
الهنوف : هاااا لا انتظرو شوي 
سهى: أي ننتظر الساعه 12 وشوي متى تبين تدخلين ان شاء الله الفجر 
الهنوف: لا مو الفجر بس استنو شوي 
العنود: ياعمري اخوي ذبحني بهالاتصالات والانسه تبي تاخر الزفه 
بدور: وي مسكييين ولد أخوي يلله الهنوف اجهزي 
الهنوف : بسم الله الله يكون في عوني والله ياخوفي اطيح وانا على الجسر 
بدور: لا تخافين كلنا قلنا مثلج ولا صار شي ..(( وتقعد على الكرس )) ااااه تعبت ..
رفعه : ما احد قالج تحركي ارتاحي ترى مو زين لج الوقفه وانتي حامل 
العنود: أي والله انتي تشيلين روحج والا تشيلين الي في بطنج 

العنود كانت اسعد انسانه في العرس لانها شافت الفرحه في عيون حبيبتها وصديقه عمرها الهنوف وأخوها الغالي محمد وبدور الي كان شكلها ولا اروع مع بطنها الي كان في الشهر الخامس وصايره جنان لان الحمل مناسبها ومخليها تحلو أكثر ...

رفعه بعد تخرج دانه ودخولها الجامعه فاتحتها بموضوع خطبه حمد لها وللعلاقه الي بينهم الي مثل الخوات قالت لها دانه خل تخلص السنتين الاولى من الجامعه عقب خل يتقدم لها لانها حاليا ماتفكر بالزواج على قولتها تبي تعيش شبابها شوي<<ماثره عليها الاخت ريم >> حمد مازعل بالعكس كانت له فرصه عشان يكون نفسه ويستعد أكثر للزواج بس تطمن ان دانه باذن الله راح تكون له ... 

ريم كانت رافضه تماما فكره انها تتزوج الا بعد ماتخلص جامعتها ..




هاااااااااااا بقى احد نسيته ؟؟؟؟؟



ادري بقى اهم شي في القصه كلها 



,,,, بعد سته شهور ,,,


العايله كانو مقررين انهم يروحون للشاليهات ويقعدون فيها كم يوم بما ان الجو حلو ..
العصر في بيت عبد العزيز ....
ام عبدالله كانت قاعده في الصاله الا يطق التلفون وترفع 
ام عبدالله: نعم 
المتصله : السلام عليكم 
ام عبدالله: هلا وعليكم السلام 
المتصله : شخبارج ام عبدالله 
ام عبدالله : بخير الله يسلمج انتو شخباركم وش مسويين 
المتصله: والله الحمد لله شخبار العنود وريم 
ام عبدالله: والله بخير يسالون عنج شخبار سهى واخوانها 
المتصله <<الي هي مرت ابو سهى>: والله ان شاء الله بكره بترجع من الرياض 

العنود والهنوف نازلين من الدرج وكانو يتكلمون عن الروحه بكره للشاليهات ..
العنود وهي تصب شاهي : ها يمى من تكلمين 
امها: اكلم ام سهى 
العنود: ياحليلها وش الطاري داقه عليج شخبارها 
امها : بخير تسال عنج 
العنود: سالت عنها العافيه خير شفيها تسال عني 
امها: ناويه القرب تبي تخطبج 
الهنوف رفعت عيونها للعنود 
العنود وهي مستغربه : تخطبني ؟؟
العنود تمد الشاهي للهنوف وامها تكمل كلامها : أي تخطبج حق ولدهم فيصل 
العنود فتحت عيونها وتجبست مكانها الهنوف تبسمت وغمزت لها 
قعدت العنود وهي الى الان مو مستوعبه الموضوع وامها تكمل كلامها : والله هي فاتحتني بالموضوع من فتره يوم اشوفها في عزيمه ام خالد وقلت لابوج وما عارض وفي نفس الوقت كان خاطبج ولد خالج وانتي قلتي ماتفكرين بالزواج عاد ولا رديتلها خبر ورجعت الحين دقت والصراحه ولدهم ما ينعاب أخوج وبوج والكل يمدح فيه عاد غريبه سهى ما قالت لج انتو يالبنات تخططون واحنا اخر من يعلم 
العنود مانتبهت الا لاخر جمله : أي تخطيط يمى الله يسلمج انا ماادري عن السالفه شي وسهى ولا حتى لمحت لي .
ام عبدالله : عاد هذا انا قلت لج وفكري والمره تنتظر الرد 
العنود تمت ساكته ولا ردت الا في نزله ريم
ريم: السلام عليكم 
الكل الا العنود : وعليكم السلام 
ريم: شخبار مرت أخوي وبيبيها 
الهنوف: الحمد لله زينين بس ولد اخوج هاليومين ماادري شفيه مشتهي منجا 
ريم: والله انه كشخه يعرف وش يشتهي بس عسى حمود جاب لج المنجى 
الا في دخله محمد وابوه : السلام عليكم 
الكل وعليكم السلام 
ريم: عمرك طويل عسى جبت المنجى لولدك 
محمد: بس منجى الا قولي كرتونين منجى 
ريم: حشى بيصير فيل اذا بياكل الكرتونين 
الهنوف: هههههههه 
بوعبدالله: يام عبدالله خلي الشغاله تدخل الفواكه 
قامو البنات يسلمون على ابوهم والهنوف تحب راس عمها 
ابوعبدالله : حبتج العافيه يابني ها شخبارج مع الحمل 
الهنوف: الحمد لله بخير 
ابوعبدالله : عاد جبنالج كل الفواكه اكلي زين عشان صحتج وصحة الي في بطنج 
الهنوف: جعل خيرك دايم ماتقصر ياعمي 
ريم: يبىىىى ترى نغااار 
محمد: واللهعاد غرتي والا ماغرتي هذا ولدي لازم يتدلع حتى وهو في بطن أمه 
الكل قام يضحك ...
في الليل العنود والهنوف ومحمد كانو قاعدين في الصاله وريم كانت بعيده عنهم شوي تكلم دانه في التلفون وام عبدالله وبو عبدالله طلعو من نص ساعه ينامون 
محمد انتبه ان العنود مو معهم بالسوالف 
محمد : العنود 
العنود: هلا 
محمد : شفيج ساكته مو من عوايدج وش الي شاغل بالج 
العنود: ها لا ولا شي 
الهنوف: أي ولا شي انتي حتى العشا عقلج كان مو معنا كل هذا من الي قالته لج خالتي 
العنود تخز الهنوف: هنووووووف 
محمد: وشووووووووو؟؟
العنود: ولا شي بس الهنوف تبي تهبل فيني 
الهنوف : أي أي اهبل فيج 
العنود تمد لسانها للهنوف وهي قايمه : قومي نامي ترى السهر مب زين لج ولال للي في بطنج بعدين بكره وراج قومه من الصبح 
الهنوف تضحك على تصريفة العنود : ههههههههههه 
العنود: أي ضحكي شعليج يلا تصبحين على خير 
عقب كلهم قامو ينامون وفي غرفة محمد والهنوف 
محمد: أقول عمري شفيها العنود صدق امي قايله لها شي مزعلها 
الهنوف: الله للدرجه هاذي واضح عليها 
محمد: لا بس انا اعرف العنود اذا كان شاغلها موضوع 
الهنوف: عاد هذا مو أي موضوع 
محمد: ليه وش صاير 
الهنوف: انخطبت 
محمد: اييي السالفه فيها خطبه ومن سعيد الحظ 
الهنوف : فيصل اخو صديقتها سهى 
محمد: اووو فيصل ماغيره 
الهنوف: ايه ماغيره 
محمد: والله وخوش رجال حرام لو ارفضته شكلي بكلمها انا بنفسي 
الهنوف: للدرجه هاذي ماشاء الله عليه 
محمد: والله انا هذا الي اشوفه ومااسمع عنه الا كل خير عاد توني قبل اسبوع شايفه ولا جاب لي طاري بس شدعوه العنود تحاتي كذا ياكثر الي خطبوها قبل وردتهم بدون هالسرحان 
الهنوف: وانتو وش دراكم يالرجال ماعليكم الا تخطبون وبس بعدين رجال عن الثاني يفرق 
محمد وقف وقام لها: يعني يوم خطبتج سويتي زيها 
الهنوف: لا والله انت نسيت وشلون فاتحتوني بالموضوع انت والعنود 
محمد: ههههههه لا مانسيت 
الهنوف: أي من قدك تسمع الرد بنفسك 
محمد: أي والله من قدي اصلا انا الكل حاسدني عليج 
الهنوف : اسم الله علينا من الحسد 
محمد: امييييييين يارب ويالله قومي ننام بكره ورانا قعده من الصبح 
الهنوف: لا تخاف عندك من الساعه 12 لين الساعه 8 الصباح يعني 8 ساعات 
محمد : ومن قالج ابي انام 
الهنوف : انت قل ... وسكتت وتمت تطالعه وهي تضحك ومنحرجه 
محمد: ههههههههههه فديت الي يستحون تراني زوجك 
الهنوف تمد لسانها : ادري ومن قال اني مستحيه 
محمد راح لها ولمها وهو يضحك : مااحد قال ياربي ودي اكلج من حلاتج 
الهنوف: عيب ترى في واحد يسمعنا 
محمد : خل يسمع عشان يعرف شكثر امه حلوه امه الي دوختني وماخلت فيني عقل <<وهو يسوي روحه يكلم البيبي >> شوف ترى امك الليل ماخلتني انامه تعبتني وعذبتني بحبها بس احبها واموووووت فيها ورجع يطالع الهنوف تدرين حبيبتي انج من اول ماقلتيلي انا حامل وانا ادعي ربي انها تكون بنوته حلوه على امها 
الهنوف : واناادعي ربي اذا ولد يكون مثل حلاتك عشان يخبل البنات مثل مابوه خبلهم وانا اولهم ..




اليوم الي بعده الصباح الكل كان صاحي من بدري وطلعو للشاليهات وكانو ناويين يقعدون 3 أو 4 ايام وطلعت العائله كلها حتى الجد والجده معهم .. 

كانو مررره مستانسين اليوم الثاني في الشاليهات قامو يلعبون في الدبابات وطبعا العنود اول من ركب ورفعه معها وريم ودانه حاطه ليان بنت دلال وتلعب فيها وسلمان حاط ولده فوق الدباب ويلعب معاه وبدور عن خاطرها لفت دوره .. 
الهنوف كانت تحن على محمد بس مارضى لها بعذر انه خايف عليها 
هنوف : حبيبي الله يخليك بس دوره 
محمد: احنا في الليل واذا ماانتبهتي لشي وطحتي وذيك الساعه وش يفيد 
الهنوف: الي يشوف انا اول مره اركب دباب هذا في البر ماتقول شي 
الا تجي من عندهم العنود : محمد يلا عاد خل الهنوف تلعب عن خاطرها مسكينه كل الناس يلعبون عيالهم الا انت يالله خل ولدك يتعلم على الدباب من الحين 
محمد: لا ياعيوني ناويه على ولدي 
العنود: انزين اركب معها 
محمد: اوكي مدام انا راكب معها عادي 
الهنوف تطالعه وهي مبوزه 
محمد: ماتبيني اركب معاج 
العنود: يالله المهم تركبين الدباب عاد بيضر انتي الي سوقي وخليه وراج 
محمد: هاه 
الهنوف: مو فشله قدام الناس 
العنود: أي ناس الدنيا ليل ماحد شايفج 
محمد: انا الرجال ماقلت شي وانتي تقولين فشله هذا جزاتي بركب معاج عشان خاطرج اذا ماتبين كيفج ..
الهنوف: لا لا خلاص العوض ولا القطيعه 
وركبت وركب معاها محمد وكان ماسكها من خصرها ..
الهنوف: الحين وش له هالمسكه خايف اطيحك 
محمد: والله انتي كل شي تسوينه عشان لو فكرتي تطيحيني اطيحج معاي 
الهنوف :" اوريك 
وبدت تسوقه وبردت كل الي في خاطرها 

اليوم الي بعده حجزو ثلاث جتسكي وكل شوي اركبو عليه اثنين يدورون ويرجعون ...
ركب سلمان ورفعه مع بعض ومحمد والهنوف مع بعض وبدور وطلال مع بعض وتمو يتسابقون ويستهبلون وباقي العيال والبنات واقفين ينظرنونهم ..
الهنوف كانت متوعده لمحمد في البدايه كان هو يسوق عقب هي صارت تسوق وبعدت شوي 
محمد: ياهوووو مسويه فيها تعرفين الطريق اقول ارجعي لا نضيع 
الهنوف: هههههههه اوريك الحين اذا ماني الهنوف ما طيحتك وتلف وبقووووه 
محمد : هنووووووووف مليتيني ماي 
الهنوف: عادي حلاتها بالماي ورجعت لفت بقووووووووه وطشر ماي على محمد 
محمد : اوريج يالدبه ويقوم ويعضها برقبتها وقبل لا يكمل عضته تصرخ الهنوف وتدفه على ورى وتطيحه وبسرعه وقفت وهي ميته عليه من الضحك : حبيبي صار لك شي 
محمد: لا والله طيحتيني وتقولين صار لك شي 
الهنوف: هههههههههه عادي حلاتها بالطيحه 
محمد: حلاتها بالطيحه هاه ويجرها من يدها ويطيحها معاه 
الهنوف : ليييييييييييييه 
محمد: بس حلاتها بالطيحه 
الهنوف: انا غير انت رجال عادي بس انا بنت 
محمد: قصدج حرمه 
الهنوف : وتطنز بعد وقامت تصيح 
محمد ميت عليها من الضحك مر سلمان من جنبهم وهو فاقع من الضحك هو ورفعه 
سلمان: وش سويتو ليش طحتو بالماي 
الهنوف وهي تصيح: عمي والي يعافيك ساعدني ابي اطلع 
محمد: سلمان ماعليك منها رح 
سلمان: سلاااااااااااام 
الهنوف عصبت أكثر : ليش سويت كذا الحين شلون بطلع قدام الناس وكلي ماي 
محمد: تراني وياج وطلع فوق المركب ومد يده لها 
الهنوف مامدت يدها 
محمد: يعني شلون اروح واخليج 
الهنوف: احسن روح 
محمد: ههههههههههه يالصيوحه انتي اخلي روحي ولا اخليج وجرها وركبت وراه .. امسكيني زين يلا بنرجع عشان مايصيبج برد 

العنود طبعا عرفت انهم رايحين لجهه المراكب ودقت على نصور يرجع لها بس مارضى وراحت بروحها وهي تتلحطم عليهم لان الوقت قرب يظلم وهي ودها تركبه والشمس موجوده وهي في الطريق رايحه لهم مشي لا ن المكان بعيد بس تقدر تروح له برجولها جاها تلفون من سهى اول ماشافتها هي المتصله على طول ردت وتمت تسولف معها وهي تتمشى وتحمست بالسوالف ومانتبهت ان مجموعه شباب كانو مارين من جمبها قصرت حسها وكملت طريقها الشباب غيرو اتجاههم عنها بس واحد منهم كمل طريقه ولحقها وكان وراها تماما وهي مانتبهت له وكانت تسولف مع سهى 
العنود: أي حماتج يالزفته ولا تقولين لي قبل ولا تهياين الموضوع لي ’’ 
سهى: بغيت اخليها مفاجأه كنت متوقعه انج بتهزئيني بس يالله الحين انتي موافقه والا لا 
العنود: وش دخلج اذا موافقه بعدين تعرفين بعدين توني مافكرت امي امس قالت لي 
سهى: شتفكرين فيه فيصل وطالبج للزواج توافقين والا لا حرام عليج تراه مييييت عليج 
العنود: ميييت علي وانتي وش دراج 
سهى: أخوي بعد شلون وش دراني ؟..
العنود : انزين 
سهى: شنو انزين موافقه كلللللوووش مع السلامه بروح ابشره 
العنود: لااااااااااا وجع تراني في الشارع كلهم سمعو صرختي .. لا تقولين له شي 
سهى: عنود فكرتي في الموضوع وربي فيصل شاريج الا قولي يموت فيج 
العنود : بيبني وبينج أصلا مايبيله تفكير بس السالفه ومافيها اني انصدمت لان توقعت تعطيني خبر قبل 
سهى: يعني ان شاء الله موافقه 
العنود: ان شاء الله بس بصلي قبل واستخير وان شاء الله تعرفين الرد من امج بعدين انا وين بلاقي مثل فيصل 
سهى: ان شاء الله اوكي ياقلبي اناالحين اخليج والمره الجايه بدق ان شاء الله عشان اقول مبروك وسلامي للبنات 
العنود: ان شاء الله يالله مع السلامه 
سكرت العنود وهي تحس ان الدنيا مو واسعتها من الفرحه وقامت تسرع شوي لانها قربت وتوها بتوصل لهم 
الا يدق جوالها نغمه رساله فتحتها الا رساله وسائط والرقم كان غريب فتحتها الا تسمع صوت تعرفه زين يقول 
فقدتك ياأعز الناس فقدت الحب والطيبه
وانا من لي في هالدنيا سوالك انت لو طالت الغيبه 
على طول سكرتها لان الصوت كان عالي 
الا تسمع صوت من وراها : العنود 
العنود لا شعوريا لفت عليه : لبيه 
تمت واقفه منصدمه من الي شافته وماعرفت شتسوي 
فيصل وهو مبتسم :** يالبى قلبك **.. سامحيني ترى كنت وراج من اول مادق تلفونج وسمعت كل الي صار بينج وبين سهى اذا ماكنت غلطان واسفه بس خفت لااحد يضايقج قلت اصير وراج لين ماتوصلين مكانج وعشان اتاكد اذا انتي العنود رسلت الرساله .. 
العنود والى الان تحس انها في حلم : فيصل 
فيصل والابتسامه على وجهه : أي فيصل لا يكون انتي مو العنود .
العنود: ههههههههههههه قامت تضحك عليه شلون مو العنود ويوم ناديتني لفيت عليك 
فيصل : هههههههههههههههههههههه ههههههههه 
عقب لفت العنود وجهها وهي مازالت تضحك عليه وكملت طريقها وتحمد ربها انه جمعها مع الي قلبها حبه وهي ماتدري وعلى هالمعجزه الي نزلت لها من السما وماكانت ابد متوقعتها ولا في احلامها .. وفيصل تم واقف مكانه ميت من الفرحه ويحمد ربه ويدعيه ان يجمع مابينه وبين العنود ....



*** النهااااااااااااااااايه***


الكاتبه تقوول .... 

من قلبي اتمنى ان الجزء عجبكم والقصه كلها على بعغضها عجبتكم واشكركم اشكركم اشكركم لاهتمامكم ومتابعتكم للقصه الي هي اول قصه اكتبها وفرحت بشكل ماتتصورونه يوم شفت هالاقبال عليها وصدقوني لولا الله وردودكم الي تفتح النفس والي كانت السبب الاول في تشجيعي اني اكمل كتابه القصه ..


ساااامحوني على الغيبه سامحوني سامحوني انا اسفه بس والله كان غصب عني مو بيدي واسفه اني خليتكم على اعصابكم طول هالمده اااااااااااسف وشكرا للمره الاف على متابعتكم لي 

واتمنى تكتبون لي رايكم الاخير بالقصه والاشياء الي توقعتوها او تمنيتوها تكون وماصارت والاشياء الي ماحبيتو انها تكون في القصه عشان ابخليها ذكرى عندي ,, 

على فكره كثييير انتقدوني اني لازم اموت احد في القصه وشخصيه الكل يهتز منها بس ما قدرت كل ماابي اموت احد قلبي عورني وقصتي يغلب عليها الطابع المفرح يعني حق وناسه وفرفشه ومافيها حزن الا بشكل بسييط بس اتمنى انها عجبتكم والف شكر للمتابعه .. ولي عوده أقولكم بعض المواقف الواقعيه الي فيها ..






