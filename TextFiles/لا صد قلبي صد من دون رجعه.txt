
احيانا تجد الفتاه نفسها في مواقف لاتحسد عليها .. تضطر انها تغير شخصيتها بل تركيبتها كأنثى كي تحصل على ماتريد
لذلك هن فتيات عشن القسوه .. الظلم .. الاجحاف
ليس ممن يتبعن اسمه بعد اسمائهن لا فهاذا الشخص قد غادر الحياه .. هاذا الظلم يحصل من يحملن اسمه بعد اسم ابيهن
وضحى - شيخه - نوره - ساره - هند
تعمقوا في الاسماء جيدآ .. من الوهله الآولى تقولون اسماء عاديه ليس فيها شي .. وكثير من نساء مجتمعاتنا متسميات بها
ولكن هنّ لسن كاغيرهن .. عشن تجارب مريره .. ووقائع أغرب .. وتسلط عادات وتقاليد مريره .. يجب ان يكتون بنارها السليط .. ويلسعن بسواطها المرير.. وتدق أخشمهن في الرمال حتى يرين ان الحياة مريره .. كمرارة وجود الرجل بينهن .. لسن هن من اختارنه بل هو من اختارهن (( ؟؟؟ )) أليس هناك علامة إستفهام توضع !!
اتريدون الجواب تابعوا معي لتعرفوا ماأقصد من حروفي وكلماتي في روايه أقل مايقال عنها انها ستجلب لي مشاكل غير عاديه ..

أبشرك ماعاد يوجعني فراق
وأقسى وجع يزول بثواني
عودت قلبي لاحمل هم أوضاق
ارمي ولاأسال عن اللي رماني
وعودت نفسي للمتاهات ماانساق
ولاأسيل دمع عيني واعاني
خل الحياة تروح والعمرارزاق
يمكن معالأيام يضحك زماني


دخلت البيت وهي دايخه وراسها يعورها من لجلجة الحريم اليوم .. استقبلتها نوره وهي خايفه – زين انتس جيتي الحقي خالي موجود ومعه الخمه حقته
رفعت عيونها في وجهه اختها بغضب – وليش تخلينه يدخل يالهبله
نوره – والله مادريت انه دخل ساره الهبله خلت الباب فاتح يوم جت
شيخه بعصبيه – حسبي الله عليه والله لأطين عيشتهم اليوم







اقتحمت المجلس بعصبيه برجلها يوم دزت الباب اللي يعلق وبصعوبه ينفتح .. من كثر مرور السنين اللي شاب منها هالباب المسكين
رفعوا عيونهم لها وبقوة وجهه – ايس هازا كلام يالله يالله داخل
شيخه بعصبيه – يمال الضعفه يالخايس يالمعفن قم خم هالعفن اللي معك واذلف برى ولا والله لأكلم الشرطه
من سمعوا كلمة شرطه قاموا يرتجفون ووقفوا .. لان بعضهم مايحمل الأقامه
خالها – عيب سيخه انا خال انتي عيب كلام كزا
شيخه بعصبيه – اثرك تعرف العيب يمال الضعفه هو وش مقعدك في بيتنا كل شوي وانت مجمع علينا هالخميم نطرد ولا يفيد معك
خالها عبدالستار – هازا بيت اختي ( وينزله دمعتين ) لوهي موجود
انتي مايقدر كلام حق انا كزا
شيخه وفاهمه لحركاته – واختك مو فيه ودعت الحياه معاد لك شي هنا يربطك فينا
عصب خالها وتكلم بالهندي منها مسبه لها ومنه يجمع اصحابه عشان
يطلعون
طلعوا وصكرت الباب وراهم بقوه .. وتأففت تلاقيها من وين ولا من وين
جتها نوره – هاه راحوا
شيخه وهي تمر من جنبها داخله لداخل – ايه ذلفوا .. وينهي وضحى
نوره – خذت هند وراحوا للسوبر ماركت
وقفت شيخه وناظت في نوره – وش عندهم !!
نوره وهي تجلس على الارض وتسند ظهرها على المسنده الباليه – راحت تجيب اغراض الطلبيه
شيخه جلست جنبها وقربت الشنطه تعد الفلوس حقت البسطه
نوره – طلعتي شي اليوم
شيخه وكأنها تتذكر العجوز اللي تهاوشت معها – عجوز زطيه كل
اللي طلعت فيه منها مئة ريال يمال الضعفه وكأني مااستفدت شي
اللي خذيته بعته عليها بنفس السعر
نوره – ووراتس
شيخه – وش اسوي اضطر احيانا يوم تمر الساعات ومايجيني احد
اضطر اني اضحي

..

ابتسم يوم شاف اخوه مقبل ووقف في مكانه
ضحك صقر وهو ينزل من السياره يوم سمع اخوه يرحب فيه – يالله حي هل المقناص وش غنايمك
صقر – الخير مليان انت بس تعال ساعدني
محمد ضحك – لا دخيلك توني متسبح ومبدل معزوم
صقر – وين !
محمد – بيت ضاوي بن محمد
صقر – اها
محمد – ناد بابو يساعدك والشغالات فيه
صقر – وهو كذلك ظهري يعورني وبروح اريح بخليهم ينزلونه






دخلت وضحى وهي تعرج وهند وراها تحمل اكياس وتساعدها
طلعت هند برقعها وهي تصرخ من الحر – يارب بذوب بذوب
وضحى – الله يعين هاذا ونحن في الدوادمي كيف لو كنا في الرياض
هند وكأنها تحلم – آآآآآخ يالرياض الله يبلغني وآشم ريحة هواها
وضحى – عزالله ماتمنيتي
هند وهي تحط الاكياس على طاولة المطبخ – وش نسوي نحلم على قدنا
دخلت عليهم شيخه وهي معصبه – مابغيتوا
هند – هع انا قلته بنوصل وبتستلمنا شويخ
شيخه – بلاه والله من خالكم هاذا اللي يعكر مزاجي
وضحى وهي توقف عن توزيع الاغراض في الثلاجه – ليه متى جا
شيخه – قبل شوي هو وخمته
هند – افففف متى بيفكنا هالخال من شره
شيخه – مادري ( وسرحت ) .. وضحى طالعت فيها – وش فيك
شيخه – والله مادري ياوضحى افكر في بكره من بيروح معي للأحوال اللي في الرياض علمت ام سعد وقالت بعلم بو سعد وارد لكم خبر
هند نطت – انا انا انا بروح بروح بروح مالي خص
شيخه رفعت حاجب وعصبت – نعم انتي تنطقين هنا بتروح معي نوره
هند عصبت – وليش نوره بالذات
شيخه – لان عندتس مدرسه ولا نسيتي
هند – وساره عرفت
شيخه عصبت بقوه – إن شاءالله بأخذ الأذن منتس انتي وعمتي ساره
هند عطتهم ظهرها وطلعت .. عرفت الامر انحسم وانتهى
وضحى وهي تجمع الأكياس وتحطهم في الدرج .. لان بيجي يوم وبيكون ألهم إستخدام – ومتى بترد ام سعد لنا الخبر
شيخه – بترسل سند ولدها يعلمنا
وضحى انفثت الهواء اللي في صدرها – الحمدالله ياذي البطاقه اللي موراضين يسلمون ألنا الضمان غير فيها
شيخه – الله يعين .. والله انّا ثقلنا على ام سعد وبو سعد الله يجزاهم كل خير
وضحى – آميـــــــــــــــــــــن







دخل البيت وهو مهموم .. لازم يضطر يرد لهالقصر الكئيب اللي عايش فيه لوحده .. جلس على الكنبه وجاه الهندي اللي يشتغل عنده – بابا سلطان احط عشاء
سلطان ناظر فيه – لا ماابي شي بروح ارقد
طلع الدرجات وهو يتحسر وشوي ودمعه ينزل على خده .. مابيقدر ينسى اللي صار لهم مايقدر
وصل جناحه وناظر فيه .. صار للحادثه اربع سنين ومو قادر ينسى مو قادر .. اعتزل اصحابه والعالم .. وقطع بيت جدانه وقاطع عيال خاله وعمامه .. وده لو الموت يأخذه ويلحقهم بس مو كل مايتمنى المرء يدركه الا ليت كل الدنيا بالتمني .. حط راسه وهو في أمل انه يرقد من دون مايأخذ الحبوب اللي تساعده على النوم






الفجر ( اليوم الثاني )
ركبن الجمس الاحمر .. في المرتبه الخلفيه وسند جالس معهن .. وبو سعد وأم سعد راكبين قدام
همست شيخه – الله يجزاكم خير ويجعل مثواكم الجنه ويسخر لكم من يساعدكم على اللي تسوونه لنا
بو سعد بصوته الوقور وروحه الطيبه – يابنتي انتم بحكم بناتي الله يرحم المرحوم ويغفرله ونعم الأخو والله لو أني سامع انكم طالبين من حد غيري يوديكم ان ازعل عليكم زعلن كايد
مرت الساعتين على خير ووصلوا الرياض


يـنـدمل جرح قلب ماتت احلامـة
بس ماضن يبرا جرح الاحـساسي
يـوم صارتمابيـن القـلب والهامة
ويش ابـي بالحـياة اليا انـحـنى راسي


في دار الضمان الاجتماعي
وقفت تعبي البيانات وجنبها نوره – اقول وراها ذا الشهباء تخزتس تسذا
شيخه – بكيفها خليها تخز منا لبكره وش ورانا غير الناس تخزنا وتضحك على اشكالنا
نوره – شيخه انا ودي اني اطلع بطاقة أحوال خاصه فيني بعد
شيخه – اقول يمال الضعفه انتي ناظري وراتس شوفي وش سوينا في ذا المساكين اللي من صباح ربي وهم معنا
لفت نوره ورى .. وشافت ام سعد وولدها سند رقود على الكرسي
نوره ضربت خدها – يالفضيحه
شيخه – اجل حطي لسانتس في حلقتس وانثبري قال وش تبي تطلع بطاقة أحوال
نوره بضيم – وش اسوي بنات الكليه هناك كاشخات في ذا البطاقه
يترززن ابها وانا لاقلوا رزي بطاقتس رزيت الورقه اللي مضمونها نوره بنت ناصر بن فهيد لاتوجد لديها بطاقه لضروف ...
قاطعتها بالحكي شيخه – ياغلي لو تصكتين احسن
نوره – وهو كذالك حطت يدينها في حلقها وسكتت
بينما الموظفه اللي تسمع هالكلام .. اندهشت من هاذا التشابه الواضح
في الاسماء اللي امامها والاسم اللي تعرفه عز المعرفه

..

في قصر من قصور الرياض
في الجلسه الشعبيه بالتحديد
جالس الشايب الوقور .. اللي غطى الشيب الابيض راسه ولحيته وحواجبه كذالك .. ومقابله له عجوزه وضحى
اقبلت لهم موضي وهي تضحك – يالله حي هالوجيه السمحه صبحكم الله بالخير
كلهم يناظرونها ويبتسمون ويرحمونها كثير بسبة الظرو اللي حصلت لها – صبحها بالرضى
الشايب فهيد – يالله حي شيخة الحريم موضي
موضي حبت على رؤوسهم – يحيك ربي ياجدي
جلست بينهم وتقهويهم
الجده – وراتس مارحتي لشغلتس وانا امتس
موضي – اليوم ياجده عندي مراجعه بالمستشفى لنواف ولدي
الشايب فهيد – افا وراه
موضي – تطعيم بس ياجدي
الجده وضحى – ووينه ابوتس
موضي – ابوي غبش من بدري واخذ اخوي فهيد معه
الجد يضحك – ليتني شفت وجهه اخوتس فهيد يوم خذاه ابوتس
موضي تضحك – اخوي خكري ياجدي مايعرف السلوم خل دواه الابل يقابلها شوي ويهتم فيه ولو يحل مكان آدم هناك كان أزين
الجده تضحك – لو يسمع علمتس بس
اقبلت عليهم وهي تمثل وتضحك – لالالا خيانه يامويضي هالحين قايمه من غبشه وماوعيتيني اقابل هالوجيه السمحه
الجده وهي تضحك – هاه اخذوا جتكم العياره رويم
وهي تقرب أذنها بشكل تمثيلي – اها سمعتس وضيح ان ماخليت هاللي مرتز وزانتس الشيخ فهيد يعرس مااكون ريم بنت سعد
الجده بعياره – ومن اللي بتناظر جدتس عقب هالعمر والشيب ينظح في رأسه
ريم بعياره – هاه هاه سمعت يافهيد اجل يومك تقصد في وضيح ولا تقصد فيني شف شف تعايرك
فهيد وهو مبتسم – بنت سعد عطيتس الشاره ازهميلي بالحرمه
ريم وهي تخبط على صدرها – وانا لها يافهيدان



في قصر ضاحي بن فهيد
وهو يصرخ في الشغاله – ازهميلي إياه بسرعه
الشغاله موفاهمه عليه – شنو بابا
سعد نزل من الدرج الضخم – علامك يبه ورى صوتك يلج في البيت
ضاحي – مصيبه ياسعد وانا ابوك
سعد بخوف – وش مصيبته يبه
ضاحي - ازهملي اخوك محمد ولا صقر خله يجيني لقينا بنات عمك ناصر
سعد بعلامة تعجب !! – وش هو
ضاحي – اييييه نسينا انك ماتدري رح رح قوم حدى اخوانك خله يجيني منيره يامنيره
منيره جتهم من المطبخ – علامك ياضاحي
ضاحي – خلي محمد يجيني
منيره – ليه عسى خير
ضاحي – لقينا بنات ناصر
منيره – اشششش لايسمع احد ويوصل العلم لأبوك انت وش فيك يارجال
ضاحي – فيه ان بنات اخوي هايتات ولانعرف إلهن طريق
وانا ماني بديوث ماعندي غيره عليهن لو معهن رجال بصره بس بنات وهايتات ويحملن إسمنا لا هاذذا اللي ماني راضي فيه ازهميلي واحد فيهم انا في السياره





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


البـــــارت الثانـــــــــ ( 2 ) ـي


في الشرطه
ضرب المكتب بكفه – وكيف هرب منكم
العسكري – مادري ياطويل العمر كل اللي نعرفه انه من وصل هذاك الدوار ضاع وضيعنا معه
ضاحي – هالحين تسوون تعميم على كل الوحدات والنقاط انها تنتبه زين لانهم اكيد بيخرجون يصدرون هالبضاعه من برى الرياض
العسكري – ابشر طال عمرك علم
ضاحي – زين روح شف شغلك
العسكري دق التحيه وطلع .. جلس على مكتبه مقهور من هالعصابه اللي اشبه بحكايات الجنون كل ماطلعوا وعرفوا طريقهم .. اختفوا في لمح البصر .. بس هو لها وين بيرحون من النقيب ضاحي سعد



في الصالون الأحمر
ركبن وهن مستحيات من العم سعد ومرته الطيبه
العم سعد – يابناتي ولدي سليمان زهم علي ويبانا نتغداء عندهم وشرايتسن ونكمل الطريق عقب الغداء
شيخه بطيب نفس – اللي تبيه ياعم
نوره تهمس لها – ومرته جميله ولسانها الأعوج وعيون سليمانوه اللي تبصبص علينا وين نروح منها
شيخه تهمس وعاضه شفايفها – وشرايتس نتعب العرب ونقول لا اسمحولنا حنا هوانم برنسيسات ودونا للدوادمي .. انتي حماره ولا حماره صبري العجوز متشققه على ولدها والشايب تعب من الطريق
نوره – صدقتس صح



ركب محمد مع ابوه في السياره وشغلها
محمد – متى وصلك العلم ياابوي
ضاحي – قبل شوي كلمني خالد يقول اخته خبرته بهالعلم
محمد – انا ولد ابوي وماقدرت تصرفهن لين نوصل
ضاحي – يقول لا بس بيقدر يجيب اخبارهن ووينهن فيه
محمد – انا لها ياابو محمد بس هالحين وين تبانا نروح
ضاحي – رح لخالد مااني بمرتاح لين اعرف لهن طريق
محمد – على ماقلت يالغالي ولا حتى انا



عند الابل
فهيد وهو واقف وملتف بشماغه من ريحتها .. وسعد يقرص عيونه في ولده – ماهي من هالمراجل اللي تسويه
فهيد فك الشماغ عنه وعطس – ابوي انا معي حساسيه الله يهديك ابي اعرف يعني ماتروح للأبل غير وانا معك
سعد وهو مقهور من ولده – بلاك والله داج وابي اعلمك السلوم اخوك اللي اصغر عنك يخوف بلد وهو ماسك قسم شرطه كامل
وانت داج ايد ورى وايد قدام فضحتني قدام العربان
فهيد تعب من هالاسطوانه اللي الكل يرددها على رأسه – افففف
سعد بعصبيه خوفت فهيد – اذلف اذلف لابركة فيك انت انت اللي بتموتني ناقص عمر رح الله لايردك
فهيد ركض بعيد عن ابوه ويلف شماغه زين عن ريحة الأبل




في بيت سليمان
سليمان يرحب بأمه وأبوه ويقرص عيونه في شيخه ونوره
وجميله عاصبه رأسها لانه محنيته ومغتاظه من شوفتهن
شيخه تهمس لنوره – عدال من زين هالرجل الكمخه اللي تحسب بنموت فيه ويأخذ وحده فينا
نوره – والله من قلة البخت اللي ماطرحه غير في ذا الحرمه
الجثه طول وعرض ووجهه يروع
شيخه مسكت ضحكتها – اششش لاتسمعك ثم تحطك ليمونه في غداها
نوره – اخخخخ ذكرتيني هالحين نبي نأكل من طباخ ذا الآدميه
شيخه – بسم الله عليتس توس تدرين
أم سعد – اقلطن اقلطن يابنات ( وهي ناقده على تصرف جميله اللي مارحبت فيهن )





في بيت ضاحي بن فهيد
نزل فارس مع الدرج وهو يدندن .. شاف امه وسعد جالسين وسعد يحاول يفهم من أمه علم .. ومنيره ماهي راضيه تقول
فارس – السلام عليكم وصباح الخير ياام فارس
سعد لف فمه – اففففففف انت مالقيت تنزل غير هالحزه
فارس بتساؤل – افا ليه وش صاير
سعد – يمه يالله قولي
فارس – وش تقول
سعد – انت انطم لين افهم العلم واعلمك
منيره – وش اقول مثل ماسمعت ابوك عندكم بنات عم ولايعرف لهن طريق
فارس جلس وهو مفهي – بنات عم .. عمي من
منيره – عم مات من زمان عمكم ناصر ماتعرفونه
سعد بتساؤل – عمي ناصر لنا عم اسمه ناصر
منيره – ايه واسكتوا خلاص وانتبهوا لايدري جدكم لانه مايبي يسمع لعمكم هاذا طاري
فارس – ليش وش مسوي عمي
منيره طفشت ووقفت – اففففففف خلاااااااااااااااااص لاتقلبون المواجع لاوصل ابوكم اسألوه هالحين لاتسألوني بروح لغداي لاني نسيته على النار
فارس – اموت واعرف وش قصة هالعم
سعد ناظر فيه بنص عين – يالله امسكوا الفضولي عاد ليش انت هنا ورى مارحت جامعتك
فارس – ماعلي محاضره اليوم افففف لازم تغثني بهالطاري
قام سعد من الصاله .. وطلع فارس جواله ودق على اخوه نايف
نايف اللي خلص إشراف على المرضى وهو في السيب يمشي
فتح الخط – هلا
فارس – المهلي انت وينك
نايف – في المستشفى يعني ويني بالله
فارس – انت دريت
نايف بتساؤل وهو معقد حجانه – عن
فارس – طلع لنا عم اسمه ناصر
نايف بسخريه – صدق والله توك دريت يالله ضف وجهك
فارس – يعني انت تدري
نايف – ايه ادري يالله فارقني وراي عمليه
فارس – زين لاتزف مادري متى تطلع هالنعره الكذابه اللي فيك
نايف – لامنك خليت اللقافه اللي فيك اتركها
فارس وهو لاوي براطمه – زين مع السلامه
نايف صكر من دون مايقول شي
فارس – دائم انت في وادي والعالم كله بوادي يانويف



قبل خمس سنين من هالوقت
محمد بعصبيه – ياجدي اللي تقوله ماينتصدق كيف ماتبي بنات ولدك
فهيد بصوت عالي واللي بالعاده يكون هادي ورزين – اللي سمعتوه ماابي إلهن طاري انا طردت ابوهن قبل خمس وعشرين سنه عقب ماشوه سمعت آل قاسي بسواته
ضاحي يمسك ولده – محمد اطلع وخلني مع جدك وعمك
محمد وهو مقهور – طيب
طلع وسكر الباب وراه
ضاحي – يبه ليش مو راضي تنسى وتسامح هاذولي بنات ولدك
اللي من صلبك كيف ترضى يهيتن ونحن عايشين
فهيد – ابوهن رضى إلهن بالمذله
سعد – ياابوي ابوهن غلط واخذ جزاه يوم طردته بس ابوهن مات وحنا ياعمامهن عايشين
فهيد – انتم كيف تبون تجيبوهن وتعيشوهن وسطنا وأمهن هنديه شغاله
ضاحي – ابوهن حب
فهيد قاطعه – اقطع اقطع سود الله وجهك كيف تقول ذا الحكي قدامي منهي بنته ولا ويش تصير ولا من جايبها لاهي من سلومنا ولا عاداتنا شغاله كانت في بيتي وتصير حرمه لولدي
يخسي مب ذا ولد اللي باع سمعة هله وداسها في التراب
صكروا على ذا السالفه اللي يالله لملمناها ولايطلع هالعلم لأحد
ضاحي – ومحمد اللي عرف طريقهن
فهيد – قله ان جاب ذا البني عندي ينسى انه من صلب فهيد آل قاسي ويبيع سلومنا ويتبع بنات الهنديه وابوهن الأجرب



في الوقت الحاضر
في السياره .. على مشارف منطقة الدوادمي
ام سعد – امسحنها في وجهي يابناتي هاذي جميله وهاذي خلاقينها لاتقدر احد ولا تحترمه وهاذا اللي خلاني انا وعمتسن سعد نترك الرياض ونجي نعيش في هالقريه ويبيع ويشتري في ذا الغنم كله ولا منتها
شيخه – افا ياعمه حنا بناتك وجميله ماتنلام تخاف على رجلها وعاذرينها ياعمه
ابو سعد اللي انبسط من ردهن – الله يكملتسن بعقولتسن يابناتي انشهد ان امتسن ربت يوم ربت
شيخه بحياء – الله يسلمك ياعم ويرحمها



في بيت خالد الساطي
ضاحي – وماعرفت وين بالضبط في الدوادمي
خالد – لا اختي تقول انهن قالن حنا عايشات في الدوادمي وبصعوبه يقدرن يجن هنا ويبن تاريخ طويل عشان مايتعبن في الأوراق وتعديلها
محمد بقهر – ومن جايات معه
خالد – تقول اختي ان معهن حرمه كبيره في السن ومعها ولد صغير
محمد وقف بقهر – يالله يبه مشينا
ابوه يناظر فيه – على وين
محمد بغبن وقهر – بحطك في البيت وبتكل على الدوادمي واكيد بعرف طريقهن مو من كبر الدوادمي
ابوه – خله لين الصبح وبنروح سوى
محمد اللي مقهور ان كل العالم عرفت بسالفتهم – لا انا اللي بروح اجيبهن وانت ارتاح
ضاحي ينفث لهواء اللي بصدره – اللي تشوفه وانا ابوك بس جدك لايدري
محمد – طيب



قبل خمس سنين
انصدم وصكر السماعه وهو مفجوع – ( يالله لنا عم ولا نعرف عنه .. من وين طلع من وين
دخل عليه العسكري – طويل العمر الحادث اللي قبل شوي يقولون انه هو وزوجته توفوا
زادت الفجعه عليه – ايششششششششش ماااات
العسكري حس ان فيه شي – طويل العمر فيك شي
محمد – لا اتكل شف شغلك
بعد فتره
وعقب ماعرف كل شي عن عمه .. وعن بناته
اخذ جواله من مكتبه وطلع عند جده .. وكلم ابوه يسبقه هناك .. وصل القصر حق عمه
لقا جده فهيد وعمه سعد في مجلس الرجال .. وابوه معهم
محمد بصدمه افجعتهم – اخوكم ناصر يطلبكم البيحه
بان الصدمه عليهم .. والصدمه الأكبر ان الشيخ فهيد صرخ بوجهه محمد – اقطـــــــــــــــــــــــــــــع ماعندنا ولد اسمه ناصر
محمد بسخريه – اجل اللي قريته في الورقه صح ا نلك ولد اسمه ناصر بن فهيد آل قاسي
قرب الشايب منه وعطاه كف – انا قلت لك اسكت اسكت
محمد انصدم من هالكف اللي يطلع من شيبه باين ان ظيم الدنيا فيه
محمد عشان ينتقم من الكف ويكوي فيه جده مثل ماكواه بهالكف
( لان محمد قوي وله هيبه تخووووووف جيوش .. ومايرضى احد يغلط عليه )
محمد بقهر – اجل اسمعوا الصدمه ترى عنده خمس بنات ومابينهن ولد كلهن بنات بناااااااااااااااااات ولازم يجن هنا مالهن
والي ومستحيل نخليهن
كلهم انصدموا من اللي سمعوه
ضاحي – وانت كيف عرفت
جلس محمد وحط رجل على رجل – اظاهر نسيت اني في الشرطه واني اعرف قبل أي احد كلمنا احد يقربله طلع وحده من بناته وعرفنا ان مالهن احد
وقف – ايه صح نسيت ان لهم هنا عائله ومو راضيه تعترف فيهن
فهيد يضرب بعصاه الأرض بعصبيه – ومستحيل نعترف فيه وفي بناته
محمد بعصبيه – ياجدي اللي تقوله ماينتصدق كيف ماتبي بنات ولدك
فهيد بصوت عالي واللي بالعاده يكون هادي ورزين – اللي سمعتوه ماابي إلهن طاري انا طردت ابوهن قبل خمس وعشرين سنه عقب ماشوه سمعت آل قاسي بسواته
..
وصل البيت واستقبلته بنته
خلود – بابا انت جيت تعال شوف خلودي ضربني
محمد بتعب كشر في وجهها .. ضاحي ناظر في ولده واللي يسويه في عياله
ضاحي – انا بضربه حبيبتي بس خلي جدتك تحط الغداء
خلود – طيب ياجدو ( وراحت لجدتها )
ضاحي – على فكره تراني لين هالحين ماسك نفسي خاف الله
وارحمهم تراهم ضعوف هاذولي عيالك متى بتفهم
محمد بعصبيه – ياابوي مااقدر كل ماشفتهم ذكرت وجهه امهم الشؤم فيهم مريموه حسبي الله عليها
ضاحي – وهم وشذنبهم فيك وفي امهم ترى امهم بعد ماتبيهم ولا انتوا تجيبون العيال ثم كل واحد منكم كف يده
محمد بهم – خلاص انا بروح احضر شنطتي وبنزل اتغدا واتكل
ضاحي – زين قواك الله
طلع محمد للدور الثاني واتجه على غرفة اخوه صقر .. طق الباب ودخل .. شاف انه يزر البدله العسكريه
محمد – بتطلع
صقر وهو مشغول في بدلته – ايه زهم علي خلفان يقول ابو سالم يطلبك يوم عرف انك وصلت لان فيه مهمه مايخلصه ولايقدر عليها غيري على كلامه
محمد – وماعرفت وش هي هالمهمه
صقر اتكى على رجل عشان يلبس الجزمه ( الله يكرمكم ) – لا ماعرفت
محمد – يعني ماتقدر تروح معي
صقر رفع عينه – لوين
محمد بسخريه – ترانا لقينا بنات عمك ناصر
صقر نزل عينه يكمل شغله – زين وش المطلوب مني
محمد بقهر – ياقوك ياشيخ اقولك بنات بنات لاوالي وهن ولايا على قولة المصاريه
صقر وقف على التسريحه يمشط شعره – جدي عرف
محمد يجلس على السرير – لا وانتبه لايشم خبر انا وابوي بنجيبهن هنا في البيت من دون مااحد يعرف
صقر حط المشط وضحك
محمد ناظر فيه – وراك تضحك
صقر – انتبه ترى في البيت جاسوس لاتنسى اخوك فارس
محمد – لا فويرس خله علي
صقر الطويل طول فارع يروع انحنى وحب خشم محمد – رح توكل قواك الله وان صار شي كلمني انا في الخدمه
محمد وقف – اجل بروح اجهز شنطتي وبنزل للغداء
محمد طلع ولحقه صقر .. دخل محمد غرفته
وصقر كمل الدرج .. قابل في وجهه نايف
صقر بسخريه – لا صاير في الدنيا شي مارحت لشقتك
ناظره نايف بنص عين وكمل الطريق
صقر كشر ابراطمه وكمل طريقه .. نايف وقفه – ايه بسألك
صقر وقف ولف رقبته بمعنى وش
نايف – صدق بنات عمك حصلتوهم
صقر عدل وقفته وقرب منه .. نفض بأصبعينه على معطف نايف – آه صح نسيت انهم بنات عمي لوحدي
نايف نزل يده وبسخريه – اعرفك انت واخوك محمد مهتمين في هالسالفه بقوه
صقر بقهر – اظاهر دراستك الخارجيه اللي قضيت فيها نص عمرك برى نستك الغيره على محارمك وخلتك ديوث
نايف رص صقر على الجدار .. صقر بسرعه لف يده ورأسه ولصقه بالجدار .. ونايف قام يئن
صقر – انت كيف تسمح لنفسك تمد يدك على صقر اللي حتى الجن هابه وخر عن طريقي نويف ولا والله اسوي شي ماابي اسويه فيك
نايف بتعب – زين فك يمال الجدري هب مو بيد ذي عجرى
صقر فكه – رحمتك بس المره الجايه عدها وشف صقر وش يسوي فيك
نايف بإستحقار – هه تهديد زي وجهك
وراح متجهه لجناحه .. وصقر مسك نفسه لايلحقه ويمردغه في الارض



دخل جناحه وحذف معطفه وانسدح على سريره .. ورجعت فيه الذاكره لبعيد شوي
ايام مكان متخذ صقر مثاله .. كان يحب يسوي مثله ويقلده في كل شي .. حتى كان يتذكر انه كان يبكي إذا ماجت شنطته مثل شنطة صقر اخوه من كثر مكان مفتخر فيه
تذكر اول يوم درس فيه كان يبكي يبي يصف مع صقر اللي كان ذيك السنه يدرس ثالث إبتدائي بس المدرسين رافضين
تذكرانه بكاء بكا موطبيعي لين خلوه يصف معه ودرس في صفه بعد
بعد فتره شوي من هالفتره
تذكر المتوسطه وهوشته مع واحد من العيال وقام مع هاللي يضاربه خوياه وهو لوحده .. تذكر صقر وقوته يوم ضربهم والعيال يوم هجوا من عرفوا ان صقر اخوه لانهم مسمينه الجني
محد يجي يمه و يمشي معه من خوف العيال منه بس إن ثار قلب المدرسه قلب حتى المدير براسه يخاف منه ويومه الأسود اللي يعاديه لانه يسوي اشياء ماتخاطر براس احد ابد

بعد هالفتره بشوي يوم تخرجه من الثانوي وحلمه يسافر برى ويدرس الطب
كان صقر الوحيد اللي يقنع اهله اللي عاداتهم وتقاليدهم راصه شوي عشان يسافر يدرس برى .. ومحمد مو مقتنع بهالفكره ذاك الوقت بس صقر اللي اقنع الجميع بما فيهم الجد واقترحوا بعد ان فهيد ولد عمه سعد يروح معه
انبسط وقعد يتذكر ماخلى شي ماشراه قبل لايسافر ذيك لفتره .. وسافر هو وفهيد مبسوطين .. فهيد اول الفتره اخذ السالفه لعب
ونايف مكان عاجبه وضع ولد عمه .. لين مل فهيد وقال برد للسعوديه .. وودع نايف
لما تذكر نايف عقب كل هاللي صار زفر بضيق .. وحس بالدمعه على وشك الهطول .. قام من سريره وفصخ بلوزته
واخذ الفوطه .. وخش تحت المسبح البارد اللي يقي من حر صيف الرياض



في الدوادمي
وصلن البيت استقبلتهن هند وساره في حوش البيت الشعبي البحت .. لدرجة حتى ارضيته تراب مو بلاط
شيخه – السلام عليكم
ساره وهند مبرطمات
نوره تناظر فيهن – وش فيه وش صاير
ساره الملسونه – اللي صاير انكن ياهوانم تروحون للرياض ولا تخبرونا
شيخه عصبت – لا عمتي ساره تعالي عطيني كف بعد ازين
ساره صكتت
هند بلقافه – كيف الرياض حلو شكلها
نوره – وش بنشوف يعني ترى من الدوادمي للضمان ومن ضمان لبيت سليمانوه اللي يسمعتس يقول خذونا وفرفروا فينا الرياض كلها
ساره – وعوووووووووه رحتوا لجميلان وسليمانوه الحمدالله اجل اني مارحت
شيخه – استغفرالله ياربي انا بروح ارقد ( وقفت ) وينهي وضيح
هند – وينهي يعني تراها تردح في المطبخ
شيخه بققت عينها – عيب استحي وش تردح ترى عندها طلبيات احمدوا النعمه اختنا الكبيره وشايله مسؤولياتنا
ساره – انا اشوف اللي شايل مسؤوليتنا انتي مو وضيح فلوس وضيح تروح ....
قاطعتها شيخه – ضفي هاللسان اللي يلوط الأذان لاتسمعتس ثم والله والله ياساره لو يوصلها اللي تقولينه اني لأذبحتس ناقصة عمر
ساره بخوف – خلاص خلاص فهمت





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( البــــــــــــارت الثالـــــــــــــ 3 ـث )



نزل الدرج وقابله حمزه
حمزه - صحيت ياعمي
سلطان - ايه جدتي دقت تبيني اتعشى عندهم تقول من زمان مامريت عليهم تروح معي
حمزه - لاياعمي انافيه اقعدعندالحارس راج
سلطان - اللي تشوفه
حمزه - تأمرني بشي ياعمي
سلطان - مايأمرعليك عدوتبي شي اجيبه لك
حمزه - خيرك سابق ياعمي
( حمزه شريك سلطان فيالوحده .. صارله عايش مع سلطان اربع سنين .. من بعد وفاة اهله
ومن قبل اصلا كان المسؤول عن القصرعشرين سنه .. من عقب الحادثه وتعب سلطان انتقل للعيش داخل
القصرعند سلطان )









في الدوادمي
وضحى تقطع البصل .. وشيخه تحسب الفلوس .. ونوره تغسل المواعين
دخلت عليهم ساره - هالحين اناكل ماجيت وانتن نفس الدراما وحده تقطع بصل والثانيه تحسب الفلوس وهاذيك تغسل المواعين
وضحى - ايه وانتي تكملين الناقص وتعدين كم حبة شباب في وجهتس اللي يسمعتس يقول هاذي بكره عندها تصويرولاشي
ساره اللي مبهوره بزينها اللي ورثته عن امها ( وعموماكلهم جميلاتبس ساره ونوره اجمل ) –والله شتبيني اسوي الله خلقني جميله
وضحى – سويره روحي عني في السعه ماني فاضيتلس وينهي هند
ساره – هند تشوف حبيب القلب
نوره ضربت على صدرها وهي موجهه راسها للغساله .. يعني ابتدت الحرب الطاحنه
وضحى شهقت – وش قلتي
ساره تهتهت – ها ها لالالالا ماقلت شي وش قلت ماقلت شي
وضحى قربت منها وهي تعرج ومطت شعرها – عيدي وش قلتي
نوره تركت الصحن من يدها وقربت لهم .. وشيخه مو داريه عنهم تحسب في الفلوس
نوره فرقت بينهم – ياوضيح قصدها حبيب القلب ذاك البطل في المسلسل
ساره بخوف – والله والله صادقه قاعده تشوف البطل انتي تعرفينه
وضحى بسخريه – لا ماحصلي الشرف
ساره وخرت عنها وبحالميه – يجننننننننننننننننننننننننن
نوره ضربت على خدها
وضحى مسكت ساره مع صدرها – وش قلتي
شيخه – واهووووووووووووووووه علينا وبعدين معكن خامس مره اعد الفلوس ترى راسي عورني بكره ام احمد جايه تأخذ الإيجار صكوها سيره عاد
وضحى دزت ساره من يدها واتجهت على شيخه وهي تعرج – شيخه
المبلغ بيكفي
شيخه – إن شاءالله يارب يكفي ( وبهم ) خلاص انا تعبت من هالحاله متى نقدر نعيش مثل الناس والعالم
وضحى طلعت الفلوس اللي مخبيتها في صدرها – هاتس اخذيها ياشيخه وبلاها عمليه انا الله بلاني بهالمرض والحمدالله على كل حال
( ونزلت دموعها )
شيخه ردت يدها – خلي فلوستس التس ياوضيح وبعدين اللي يسمعتس يقول انتي مريضه بمرض كايد ياكافي تراها عمليه رجل بسسس
وضحى وهي تمسح دموعها – وتحسبينها بسيطه من طلعت على الدنيا والكل يعايرني يالعرجاء يالعرجاء تعبت من كلام الناس والحريم ماتشوفين مااحد خطبني وقفت في نصيبتسن ياخواتي
ساره ونوره متأثرات لذالك لزمن السكوت
شيخه – يااااااااااااااه كل هاذا بصدرتس ياوضحى تشيلينه
وضحى اتجهت للبصل – يالله كل وحده تروح على شغلها وانا اللي جلسه معتس ياشيخه نحسب لإيجار هالبيت وهالبسطه









اخيرا وصل الدوادمي
وقف عند مجموعة شباب .. وماعرف كيف يسأل قرب منهم – السلام عليكم شباب
الشباب اللي اندهشوا من سيارته الجخ وشكله – وعليكم السلام
محمد خامسهم كلهم – الا بسألكم وين احصل بيت ناصر بن فهيد
واحد من الشباب يطنز – لايكون ريحتهن وصلت لكم يااهل الرياض وجاي تريشهن
محمد عصب – انت وش تقول
اللي جنبه قال – يكفي بس شيخه اللي لامرت حاست شباب الدوادمي كلهم
محمد انقهر وكتم غيضه – انتم تعرفون بنات ناصر
الثالث قال – عز المعرفه وبالماريه تراهن خمس ويلعن ام الخمس صوااااااااااااااااااااااريخ
( للأسف ان فيه من يقول هالكلام ويقذف المحصنات الغافلات أليس
رسول الله حذر من قذفهن .. بس هالشباب لاوصل الحكي عند البنات
زادوا البهارات حبتين .. الله يصلح شباب المسلمين آجمعين .. ويعدي اللي بيسويه محمد على خير )
محمد بقهر – عجييييييييييييييب ( وصرخ فيهم ) استح على وجهك انت وياه
الشباب ضحكوا عليه – انت ليش عصبت
محمد – شي مايخصكم قولولي وين بيتهن
واحد منهم – تراهن بنات قريتنا يعني مو لازم نخبرك انت قل وش تبي فيهن لانك جديد في القريه شكلك من هل الرياض
محمد عشان يخوفهم طلع بطاقته – معكم النقيب محمد بن ضاحي هاه ياحلو انت وإياه بتعلموني وين بيتهن ولا اجيب سيارة الدوريه واحطكم في التوقيف
الشباب بسرعه – توقيف لالالا يرحم ابوك رح سيده مع هالشارع لين يجيك اخر الخط لف يمين بتحصل بيتهن ثاني واحد على يدك اليسار
الباب الاسود
محمد دخل البطاقه واتجهه لسيارته وركب فيها








في بيت سعد بن فهيد
سلطان جالس بين جدته وجده ومعهم سعد وفهيد وام فهيد في الجلسه الشعبيه عند العريش وفي الهواء الطلق
العجوز وضحى – مابغينا نشوفك وانا امك
سلطان يحب على يد جدته – اسمحيلي ياجده والله اني ارجع من الشغل هلكان
الشايب فهيد – والله ان ذا الشغل بلشه لو انك تاركن عنادك وانا جدك وجاين تعيش تحت عيني انا وجدتك
وضحى تضرب في الوتر – هو بس اللي نبيه يعيش عندنا يافهيد
فهيد فهم مغزاها – ياغلي لوتصكتين ياذا العجوز اللي عقلتس خرف
وضحى – عقلك انت اللي خرف ولا فيه احد يهيت بنات ولده الله لايسامحك يا ذالشيبه على اللي تسويه فيهن وتحرق قلبي عليهن
فهيد وقف وضرب بعصاه الأرض – اعنبوتس من مره علي بالطلاق
لو مانتس عجوز زد بليتي وشابت ركبتس ولا والله ماتمرحين معي ذا الليله
سعد وقف – علامكم علامكم استهد بالله ياابوي
سلطان وفهيد وام فهيد يهدون في العجوز
فهيد – سلطان ياولدي جدتك باعت العشره ( كلمه قويه تدل على الزعل )
سلطان – افا ياجدي لالا جدتي من هم ماهي شايله
ام فهيد – علامك ياعمي اتفل الشيطان اللي دخل بينكم وعمتي من حر تسبدها الله يبرد خاطرها
العجوز وضحى اللي مشت دمعتها ووقفت على عصاها – رح الله لايسامحك يافهيد ولايبيحك في ناصر وبناته
وام فهيد قادتها لداخل
فهيد عصب – هبي من مره عزالله انها عوباء من يوم امها جابتها
( ياشيخ خاف ربك .. شنقول بسسسس )





قام يترنح عقب ماكيف راسه .. وشرب كل الخمر اللي في العلبه
انسدح على الارض وقام يضحك ويضحك .. سمع جواله يرن
نايف وهو سكران – اهوووووووه هاذا وقتك .. طلعه من جيبه
ورد بصوت ثقيل – نعم
البنت –اهلين نيوفه اخيرا حبيبي رديت
نايف بلسان ثقيل وعيون ناعسه – لا اسف النمره غلط
البنت – نايف نايف وش فيك ماعرفتني انا سمر
نايف بلسان ثقيل – ايه هالحين عرفتك بس تعالي يابنت منهو نيوف هذه


..



دق الباب بقوه
وضحى – بسم الله الرحمن الرحيم منهو اللي جاينا في ذا الوقت
شيخه – لايكون وجهه النحس خالتس
ساره بخوف وهي تركض للباب – طيب طيب كسرت بابنا ياللي تدقه حشا عارفين انك عبدالستار يعني من بتصير
نوره وهند وقفن بيشوفون الهوشه اللي بتصير بين خالهن وبين شيخه
فتحت الباب ساره دخل عليهن بكل جسمه ووقف في نص الحوش
وبقواة عين – منهو عبدالستار هذه
شيخه التفت بطرحتها اللي على رقبتها – هيه هيه انت على وين داخل
وش قواة هالوجهه لك اذلف اذلف لاجمع عليك الحاره باللي فيها
البنات ادخلن داخل يلتفن ابراقعهن وطراحهن وضحى بسرعه تعرج وركضت لأختها – ايه انت خير داخل علينا لآحم ولادستور وش تبي وش تبي
محمد – اللي ابيه اني اشوفتسن اخذات راحتسن بالمره
شيخه بعصبيه – قسم بالله ياانت لو ماتكلمت زين اني لأبلغ عليك الشرطه
محمد عصب منها – انتي يام لسان انا محمد بن ضاحي بن فهيد آل قاسي ولد عمتسن يامحترمات
البنات انصدمن بس شيخه لا ماتسكت – وطززززززززز وولد عمنا خير ياطير هاذا مو مبرر انك تهجم على بيوت الناس انت ماتستحي على وجهك ولا ماتستحي على وجهك
وضحى قربت من شيخه تربت على كتفها – شيخه هدي اصبري خلينا نعرف ليش جاي
محمد عجبه تصرفها .. بعكس إحتقاره للسان شيخه السليط
وضحى بهدؤ – وانت ياللي محسوب علينا ولد عم وش تبي جاي هالساعه توكم تعرفون ان لكم بنات عم
محمد هدى شوي – اسمعي انتي وإياها بالعربي الفصيح حنا مو عاجبتنا عيشتسن في هالقريه وبالحالتسن اللي ابيه منتس انتي وإياها تلمن حفيشتسن وتمشن معي
شيخه بأمر – اسمع انت قسم بالله ان ماذلفت هالحين عن وجهي ورحت للسعه اني لشّوفك شي ماشفته انت من صدقك ولا من صدقك تبي نركب معك ولاصرت ولد عمنا تأخذنا معك غصب هاذا اللي ناقص بعد
محمد انقهر منها وقام يهدد – اسمعي انتي ياام لسان ان ماقضبتيه ولا والله لاقصه
شيخه بقهر – تخسي تقصه
وضحى بقهر – بسسسسسسسسسس
كلهم اسكتوا
وضحى – شيخه نسيتي ان حنا هنا بالحالنا ولا يجوز يطلع حسنا وانت (وناظرت فيه ) اللي ماطلته بيدك اوصله برجلك انت تحسب وين عايشين تقول امشن انا ولد عمتسن نركب ونمشي معك ليه مهبل ولا مهبل ماحنا بطالعين من هنا وورنا وش بتسوي
محمد بقهر ولو ان كلامها معقول – اوريتس اللي ابسويه بس اصبري علي بكره من غبشه عندتسن وراجع راجع الله لايعوقني بشر وابوي معي وهالمره بتركبن ورجلينتسن فوق روستسن بعد قال ايش بنات ويعيشن بالحالهن
وضحى بصرخه وقهر – هاذا انت قلتها بنات ويعيشن بروحهن وينكم انتم عاد يوم مات ابوي وامي ترانا نعرف انكم عرفتوا انهم ماتوا وين هالمراجل عقب خمس سنين طلعت ياشيخ ضحكتني
محمد عض على شفايفه بقهر .. وطلع ويوم وصل للباب لف عليهن
- انا هنا ماني براد للرياض وابوي بكره بيوصل لمن عفيشتسن وخلني اشوف وحده معتبه برى هالباب
شيخه ماتت قهر من كلامه وجت تعدي تبي تضربه .. وخواتها مسكنها
شيخه بغبن وقهر – والله والله مااعدي اللي قلته واصبر وبتشوف
محمد قرع بالباب بقوه
وضحى تفلت – تفووووو الله لايردك
نوره بقهر – وش بنسوي في هالمصيبه
شيخه بقوه – يخسي هالتسلب انتن مصدقات انه من عيال عمتسن هه
( بسخريه ) نسيتوا ان الشيبه حالف عليهم مايعرفون لبنات ناصر طريق
( هالسالفه عرفنها عقب بصعوبه حصلن رقم عمهن سعد اللي بلغهن هالخبر بنفسه وقال انه بيرسل الهن فلوس .. البنات رفضن وغيرن رقم الجوال والسكن بعد من بعد الأهانه اللي صارت الهن )









جالس على السرير بالفندق ويزفر بقهر – ياصقر قلتلك هذلي حنش مب بنات قسم بالله ياعندهم وحده اسمها شيخه تصدق تبي تضربني لين ألزمنها خواتها
ضحك صقر بقوه – خخخخخخخخخخخخخخخخ ياشيخ وراك ماطلعت العقال ومردغتها فيه
محمد انقهر من سخرية صقر له – انت لها يارجال تعال علمها المراجل ومردغها بالعقال
صقر بنخوه – وانا لها تخسي هاذي كيف فكرت بس تبي تضرب النقيب محمد بن ضاحي
محمد ارتفعت معنوياته – والله ياصقر لو تشوفها مايقدر على ذا الجنيه غيرك
صقر وقف من الكرسي – انا من غبشه جاي مع ابوي لاتنقهر وانا اخوك ودواها عندي
محمد بتفكير خبيث – اقول صقر وش رايك تتزوجها مايقدر عليها غيرك
صقر انصدم – ايششششششش









الجمعه
اليوم الثاني \ الساعه 7 صباحا في الدوادمي
البست بشتها والبرقع
وضحى – شيخه الفلوس بتكفي
شيخه اللي تعدل الطرحه – ايه بتكفي ومن خردة اليوم بكمل الناقص من حق البيت
وضحى – لا الباقي انا بوفيه لاتشيلين هم
شيخه – على ماتبين البنات سرحن للمدارس
وضحى – ايه بس سويره غايبه تقول بطنها يعورها
شيخه – خلاص عندتس إياها اسمديها في البيت خليها تنظفه
وضحى – اوريتس فيها ازهليها









عند الباب وجالس في سيارته .. يوم طلعت شيخه ومن شافها نزل من السياره وهو معصب – هيه هيه انتي هييييييييييه ( وهي عارفته بس مطنشته ومعطيته ظهرها )
وقف في وجهها – على وين العزم إن شاءالله
شيخه نفثت على صدرها – اف اف اف فففففففففففففف لا ياشيخ خوفتني ومن حضرتك عشان اخذ الإذن منه
محمد قرص بعيونه – انتي يابنت وقفي زين وعدلي ذا اللسان ماتستحين على وجهتس
شيخه انقهرت – لا مااستحي على وجهي ( دزته عن طريقها ومشت وخلته ) انقهر منها وعض شفايفه بقهر .. اتجهه على سيارته ودق على جوال صقر .. صقر اللي صحاه الإتصال من عز نومه وبصوت مبحوح وعيون نص مغمضه – آلو
محمد بقهر وبعصبيه – قسم بالله لاتاخذها وتمردغ خشمها في الطين ياولد امي وابوي









في السوق
انشرت بسطتها .. وجابت بضاعتها من المحل اللي تحطه عنده كل يوم شكرت الهندي وحطت الكرسي وجلست عليه .. ومحمد من بعيد يراقبها وميت قهر منها .. اقتربت منها حرمه – السلام عليتس
شيخه اللي مو حسه بمراقبة محمد لها – وعليتس السلام
الحرمه – بنشدتس ياوخيه القى عندتس براقع إسلاميه
شيخه – نعم ابشري بالخير عندي ( وطلعت براقعها ) قامت الحرمه تناظر في البراقع .. وبعدين كبتها في الارض قريب من البضاعه وعطت شيخه ظهرها – براقعتس قرومها طوال انا ماابيها
شيخه اللي مطت عيونها بقهر .. وقمزت من البسطه ووقفت في وجهه الحرمه بقهر
شيخه – انتي وراتس ترمين براقعي ماتبينها ومب عاجبتس عطيني إياها في يدي ومب تذبينها ليه وش شايفت بسطتي زباله
الحرمه – اها الخلا يابنت اظاهر انتس ماتربيتي ماتستحين على وجهتس تهرجين اللي اكبر منتس بهالشكل
شيخه خمت الحرمه بصدرها بيدينها الثنتين وقامت تلفلف فيها – اها مب انتي اللي تعلميني العيب والصح والخطأ والله اني مااعدي اللي سويتيه واني لاشكيتس اليوم ويانا ياانتي
وصارت هوشه قويه .. والحريم ألتمن يفرقوهن .. ومحمد مط عيونه وركض عندهن .. وقف بينهن – بس بسسسسسسسسسس استحي انتي وإياها
شيخه قامت تلم برقعها وتسوي البشت والطرحه – اها كملت
الحرمه قعدت تبكي وتلم شوشتها .. وتستر صدر ثوبها المنشق
محمد بعصبيه – ماتستحن انتن ماتستحن في الشارع وتهاوشن
شيخه قامت تنفث الهواء بقوه
الحرمه بعصبيه – والله اني لأشكيها في الشرطه
محمد من سمع شرطه خاف على سمعة بنت عمه .. وبسرعه طلع بطاقته – انا من الشرطه وخلاص انا شفت كل شي بعيني
الحرمه انبسطت وراحت تخر الأولي والتالي واكثره كذب عشان بس يسجل محضر ويسجن شيخه .. مادرت ان محمد قاعد يداري السالفه لاتكبر وتصير فضيحه – خلاص خلاص انتي بس روحي توكلي وهاذي اوريتس الشغل فيها
شيخه مطت عيونها من ورى البرقع بقهر – ابك انت وش تقووووووووول تخسي وتقطع لانت ولذى الحرمه اللي وراك اللي تساند ابك رخمة مافيها خير لو فيه خير ماتسذبت وتجي تواجهني
محمد عصب – بــــــــــــــــــــــــــــس
..
في بيت سعد
طق الباب قبل لايدخل وهو يتحنحن – احم احم تغطن يابنات عمتسن الشيخ فارس بيدخل
موضي اللي كانت لابسه برقعها قعدت تضحك من كلامه .. اما ريم صعدت فوق تبي تلبس برقعها وتنزل
موضي بضحك – عمي الشيخ فارس اقلط حياك البيت بيتك
دخل فارس وهو يضحك – السلام عليكم ( ويستنشق ريحة العود اللي في البيت ) الله اللـــــــــــــــــه يازين ريحة بيتكم ياآل عمي ( ناظر في موضي وضحك ) نعنبو بس ياموضي لو انتي اصغر مني يحرمن علي بنات حواء غيرتس
ضحكت موضي على كلام فارس اللي يحبها وتحبه – والله يافويرس انك بياع حكي وكلام
فارس جلس وهو يضحك – افا من قال انا بقترح على الشعار لاجوا يتغزلون يشوفونتس ياموضي
موضي اللي عارفه لأساليب ولد عمها – ماخذنا منك غير الحكي
فارس ضحك – انتي تعرفين معزتس ياام نواف اجل وينهم عيالتس
موضي – انت يافويرس بس تبي تفرس زايد حرام عليك دايم يسالني يمه انا الاكبر ولا نواف وإذا قلت انت قال اجل ليش فارس يقول ياام نواف
فارس ضحك بقوه – هههههههههههههههههه كان قلتيله كلن ومقامه نواف اسم حلو وكشوخ ودلع اما اسمك نحبه من حبنا بس لزايد الله يرحمه ولا مافيه زود
موضي وقفت وهي تضحك – بروح اجيب القهوه
فارس – قبل لاتجيبين القهوه يقولون ان الشواب امس بقو عليكم بقه قويه والمصون وضحى بنت خزام ضاقت من فهيد آل قاسي
موضي جلست وهي تضحك – والله فاتك دخلة جدتي علينا وهي تبكي والشيخ فهيد امس طلع ضبع عند وضحى قعد يراضيها ويحايلها لين رويمه صورتهم بجوالها فيديو وهات يضحك عليهم طول الليل
فارس طاح على بطنه – ورويم ماتبطل علومها خخخخخخخخخخخخ
ريم نزلت – وش فيها عمتك الشيخه ريم
فارس ناظرها بنص عين – فيها ان سعيدان جاي وراي وان كنتي بنت ابوتس اقعدي معه
ريم بققت عيونها ولفت ظهرها وفحطت فوق
موضي ضحكت – حرام عليك احرجتها
فارس – حرام عليها اهيه اخوي مسكين وهو ميت يبي يلمح زولها وهي بنت اللذين زابنه فوق
موضي وقفت – اخوك دعله مايعرف الرومانسيه ولا كان يجيب الها باقة ورد شوكلاطه شي من هاذا القبيل
فارس رافع صوته لان موضي خلاص وصلت المطبخ – وان كفشه ابوتس قسم لايعلقه مع كراعينه في مسلخكم اللي ورى البيت
موضي أمرت الخدم يجيبون القهوه – إلا بسألك وينه عمي ضاحي ليش ماجاء معك
فارس – علمي علمتس انا كبت علي امي جيك الماء وسبحتني فيه الساعه 11 ويادوب تروشت وخلصت سيده لموتري حتى مالمحت موتره في المسجد قلت يمكن سبقني عندكم بس ماشفت سيارته
موضي – اها
فارس يتلفت يمين ويسار – وين الربع
موضي – ابوي في مجلسه يقول بيجيه رجال وجدي راح معه وجدتي زابنه بغرفتها من عقب احداث امس وامي راحت عند خالتي مريضه
فارس – افا خالتس مزنه وش فيها
موضي – ايه تعب بسيط زكام وما زكام
فارس – اها ( ووقف ) اجل انا اسمحيلي بروح لجدتي وان جاء سعد خليه يجي لانه هو مكلمني وقلت له بجيكم وهو اتفق معي بعد واكيد على وصول ( قرب من موضي ) ولو تسوين فيه خير وتخلينه يشوف حبيبة القلب تصيرين اطيب من ابوتس ( ورفع يدينه بشكل تمثيلي ) الحمدالله الحمدالله اللي بس جاب بنتين عمي عشان مااتورط واحب منكم ويمنعني عمي من لمح زولها
ضحكت موضي بقوه – والله انك خطيرررررررر
فارس غمزلها – مو اخطر منك ياجميل
موضي تضحك من حركاته – اقول رح لايشوفك زايد ثم قسم لايقلبك عجينه الليله
فارس ضحك ومسك بطنه – انتي وشدراتس عاد ولدتس دعله على ابوه
( وراح وخلاها متجه لجناح جدته وجده )
موضي من راح عنها .. ومن طرى ابوه .. امسكت دمعتها .. تكره طاريه تكرهه ولو بيدها امحته من على الارض بكبرها









في الشقه
ازعجه الجوال اللي يرن كل شوي .. رفع راسه وناظر في الرقم .. طلع رقم البيت وعرف انها امه .. واكيد بتسويله سين جيم .. ضبط صوته .. وتحنحن وفتح الخط – هلا يمه
منيره أم محمد – هلا يمه انت وينك ياابوي
نايف يمثل – انت ماتشوف
منيره – وش تقول
نايف – لا بس واحد دزني وانا بركب سيارتي طالع من المسجد
منيره بفرح لان هالولد متعبها – بارك الله فيك ياابوي ايه يابعدي خلاص وانا امك تعال انا مسويه لك الغداء اللي تحبه
نايف رحم امه ووقف على حيله ويحس راسه دايخ – طيب يمه نص ساعه بالكثير واجي
منيره بتساؤل – نص ساعه ياابوي ليه وين انت مصلي
نايف اللي تورط – يمه انا سهرت عند الشباب ونمت عندهم وصلينا في المسجد اللي جنبهم وهذاني انتي بس يالغاليه جهزي الغداء وافرغيه على ماوصل
منيره بحنان – ابشر ياابوي ابشر ياعيوني لاتسرع وانا امك
نايف – إن شاءالله يمه
منيره – يالله فديتك لاتبطي وفداعة الله
نايف – هلا يمه
سكر من امه وجلس على الكنبه .. وهو مهموم لمتى يشرب الزفت اللي يشربه .. المشكله انه دكتور ويعرف مضار الخمر ويشربه .. اجل الجاهل وش يقول عنه .. يبي يتغير بس مو عارف الطريقه والحل .. استغفر ربه .. لان الايمان في داخله كبير والاحساس بالذنب باللي قاعد يسويه يقتله .. اتجهه للحمام يتروش ويصلي الصلوات اللي طافته
ويتجهز بسرعه عشان خاطر المسكينه اللي يرحمها كثير









في بيت سعد بن فهيد
دخل سعد ومعه ضاحي وهم يضحكون .. وقفوا عند الباب
ضاحي – درب درب سعد بن ضاحي معي
ريم من سمعت اسم سعد قمزت واقفه تركض .. وموضي وفارس والجده وضحى يضحكون منها
موضي – اقربوا اقربوا حياكم دربكم سمح
ضاحي وسعد يدخلون وسعد منقهر من تصرف ضاحي
سعد بقهر – انا بعرف انت دعله مثل ابوك ماتخلون الواحد ياخذ راحته
ضاحي خرها ضحك – هههههههههههههههههه نخليك تأخذ راحتك إن شاءالله يوم العرس
سعد شاف الجميع يضحك – وانت وش مجلسك عند الحريم ومخلي عمك وجدك عند الريجيل هناك
فارس – وش ابي بسوالف الشواب قسم بالله غثاء فلان سام الناقه الفلانيه بكذا وفلان شرى المزرعه الفلانيه بكذا
سعد اتجهه على جدته يسلم عليه ويحب يدها – وشلونتس يابنت خزام
( يحبون ينادونها بهالاسم لانها هي لاتعزوت قالت انا بنت خزام وبكذا يحبون ينادونها ابنت خزام .. والعجوز عاد تنبسط )
الجده وضحى – الله يسلمك وانا امك تعال تعال ( وتجلسه جنبها ) اخوانك وينهم الكبار مااشوفهم مايجي عندي غير انت وذا النخله
كلهم ضحكوا من كلمتها ( لان فارس طويل مره ونحيف )
فارس يسوي نفسه زعلان – الله يسامحتس يابنت خزام هاذي اخرتها اتعنى التس بالوصل وانت تصدني يازين صدتك تجرح القلب وتعله
كلهم ضحكوا على كلامه
سعد يناظر موضي – اسمحيلي ياام زايد ماوفيناتس حقتس وشلونتس عساتس بخير
موضي – بخير زان حالك وشلونك انت وشلون الشغل معك
سعد – اخخخخ لاتذكريني بالشغل اشهد بالله ان سواقة الطياره غثاء اخخ ياقهري ياسنين عمري اللي قضيتها في دراستها لواني مختصرها مثل اخواني وداخل العسكريه اطلع ضابط وننتهي بس محدثتس يحب الغثاء
ضاحي – حوفك ننصحك لاتدخل الطيران لاتدخله وانت بالش عمرك
بس والله ياسعد ان وظيفتك انت زينه وشيفتاتك كلها دول عربيه
سعد اللي شاف ظل زول ريم تسمع فيهم وبخبث – انا عشان اختك ماطلبت الدول الاوربيه اشوف المشنقط والمحنقط بس ان استمريتوا يا آل سعد بن فهيد في قراركم التعسفي ان ادق الطياره لهيثرو في لندن واتبصر على كيف كيفي
فارس فهم عليه ومات ضحك لانه شاف نظرات سعد وين متجهه كلهم ضحكوا على كلامه .. وسعد خقها ضحكه يوم شاف الظل اختفى عرف انها عصبت من كلامه
ضاحي – والله انت تعرف سلومنا مافيه شوفه غير لين العرس
سعد بشكل حزين – الله يصبرنا المشكله الوالده ماتعرس غير لين افرح باخوانك حشى انا اعرف البنات اللي يعنسن اخواني دقوا العنس وطافوه شيب صقر نضح ونايف في صدوغ راسه
كلهم ضحكوا
سعد وقف – يالله اجل انا استأذن ( وناظر في فارس ) يالله
فارس وهو يضرب على كتف جدته – انا بنتظر الشايب يوم يجي ويلقاني راز بنت خزام هنيا كود اليوم ينولني كم وريقات زرق
( يقصد خمس مئة ريال )
سعد – بكيفك بس ترى امي مكلمتني تقول الغداء بارز
موضي – افا ياسعد هذه كلام غدانا حنا بعد بارز
سعد – تسلمين ياموضي بس امي جد ماعندها احد مدري عن نايف يمكن جاها
موضي – ليه وعمي ومحمد وصقر وينهم
سعد يصرف الموضوع – عندهم شغل ومدري متى يردون
موضي – اها الله يحفظهم اجل
سعد – يالله اجل فداعة الله
الجميع – فداعة الله
















وقف السياره بعصبيه .. وابوه ناظر فيه – انجنيت انت
صقر يناظر في محمد اللي متجه لهم – بنات اخوك خلن فينا عقل
( فتح صقر الشباك ) محمد ناظر فيهم – تأخرتوا
صقر – انمسكنا في مسجد إمامه بغى مايفكنا خطبته قويه
ضاحي وهو لابس النظاره الشمسيه – وين بيت بنات عمك
محمد وهو يتجهه على سيارته – الحقوني
صقر لبس النظاره ومشى ورى محمد .. لين وقفوا قدام البيت ووقف محمد .. واتجهه لباب ابوه وفتحله الباب .. واشر عليه – هاذا بيتهن يبه
صقر ناظر البيت بنص عين وفتح الباب ونزل .. ونزل ضاحي من السياره




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( البـــــــــــــــارت الرابـــــــــ 4 ـع )



بيت ضاحي بن فهيد
فتح الباب ودخل .. لقى امه تنتظره وعيال محمد اخوه ابتسم لهم – السلام عليكم
منيره – وعليكم السلام يايمه وينك ابطيت
نايف بتعب قرب من راس امه وباسه – اعذريني يمه كنت عند الربع وعلى مافكوني وقدرت اجي
منيره – الله يعينك يمه يالله وانا امك رح غسل وبحط الغداء وسعد اخوك على وصول
نايف يتلفت يسار ويمين – وين ابوي والباقين
منيره بألم – رحوا يجيبون بنات عمك اللي الله يستر لايدري عنهم جدك
صاح خالد بقوه – آآآآآآآآآآآآآآآآه
منيره ونايف ركضوا لهم – وش فيكم
خالد يبكي – خلود الوصخه ضربتني
نايف ضحك – افا بطل وتبكي وبعدين عيب الرجال يبكي ( وشاله ونقزه في السماء )
خلود اغتارت وجلست تطالعهم وقوست شفايفها .. ناظر نايف فيها وضحك – لا انتي
حبيبة عمو سعد انا حبيبي بس خالد صح يابطل
خالد بوناسه – صح ياعمو ( وجلس يبوس خده )
وهااااااااااااات ياصياح ياخلود .. حاولوا يراضونها بكل الطرق مارضت .. لين وصل سعد
وخبروه السالفه وقام يقرنشها ويلاعبها ومن الكلام الزين
منيره حطت الغداء على السفره في الارض ( اللي المدنيه والتطور ماغير هالطبع فيهم ) – يالله
تعالوا الغداء







في بيت سلطان
كان يأكل على الطاوله ومعه حمزه
سلطان بهم جاثم على صدره .. وحمزه حاس فيه – عمي ليش ذبحك التفكير انته ذبحت عمرك عمي
سلطان ناظر فيه – كم مره قلت لك لاتقول عمي انت اللي مشاركني وحدتي ومونسني ياعم حمزه
وفي مقام الغالي المرحوم
حمزه – العفو عمي كلن وله مقامه ( حمزه اخذ على الكلام السعودي وعرفه عشرة عمر بس برضوا
يبان على كلامه ولهجته انه هندي )
ناظر سلطان فيه – انت ليه ماتزوجت لين هالحين اللي كبرك عندهم عيال قدي
ضحك حمزه وبعدين رجع وسند ظهره على الكرسي وزفر بأنين – تدري عاد ياعمي لو قلت لك ان
كل مشكل في الحياه هو الحب
ابتسم سلطان – يعني كنت تحب
حمزه ناظر فيه وبعيون مليانه دموع – كنت لوالله ياعمي لين هالحينه انا فيه يحب
سلطان استغرب – ويومك تحب ياعم ليش خليتها وجيت
حمزه بألم باين في عيونه – لان الحرمه كلو كذاب يكذب علي كثير لين جيت عند بابا
الله يرحمه اشتغل واجمع فلوس عرفت ان هيه فيه يتزوج وباعت انا بالفلوس لان خطيب
مالها عنده فلوس واجد
سلطان بقهر وألم – وهي كل مصيبه في هالدنيا وراها حرمه








الدوادمي
انطق الباب على البنات اللي كانن ملتمات على الغداء يأكلن رز ابيض ولبن غنم
وزبدة غنم
وضحى – قومي هند افتحي الباب
هند ناظرت فيها – وش معنى انا اللي افتح أبي أكل ( لان هي شوي مربربه وتحب الاكل )
وضحى – لانتس الصغيره ومشاءالله اللي يشوف الشكل يقول هاذي تحتاج لتمارين
قاسيه مايدري انتس تزرطين الاولي والتالي
هند قامت وهي تهاوش – الحمدالله والشكر تمن علي عشاني أذوق من عيشتها اللي
تطبخها للناس
وضحى وقفتها بعصبيه – لحظه لحظه وقفي
هند وقفت وناظرت فيها بريعه – وش فيتس
وضحى – بتطلعين بهالشكل الكشه تروع بلد ازرقي البسي برقعتس وحطي جلالتس
عليتس
هند انقهرت – وانتن إن شاءالله بعد مانتن لابسات براقعتسن افرضن افرضن ( وبفكره
وطقت اصبعها عليها ) ولد عمتسن المصون
شيخه اشرقت وكلهن ألتمن عليها .. ونوره ركضت تجيب الها مويه .. زرطته وبسرعه وقفت
البست جلالها وبرقعها وناظرت فيهن – انتن بعد البسن براقعتسن بروح افتح انا بنفسي
وان كان هو يتفل العافيه اليوم
كلهن بسرعه قامن يلبسن وطلعن ورى شيخه اللي افتحت الباب وشافت رجالين وولد عمهن
معهم
محمد بتشفي وهو يدخل – اقلط اقلط ياابوي
شيخه حطت يدها على الباب – للبيوت حرمتها انت وإياه خير داخلين علينا
محمد وخر يدها وبقهر – استحي على وجهتس تردين عمتس ضاحي مايدخل
كل هالشي تحت مراقبة ومتابعة صقر اللي لين هالحين مافصخ النظاره ويشوفها بنص
عين .. ولو تعرف شي عن هالنظره لاتطين عيشته وتخلي يومه اسود
ضاحي بوناسه لشوف بنات اخوه دخل وتبعه محمد وصقر – انتي من انتي وانا عمتس
شيخه ناظرت فيهم بقهر .. ووضحى تولت هالدور – لو سمحت ياعم حنا بنحترم شيباتك
ومابنبلغ الشرطه بس لم ولدك اللي كل شوي هاجدنا ويدق بابنا
ضاحي ناظر فيها بعمق وتمعن في مشيتها وهي تعرج – انتي وضحى صح
خواتها كلهم ناظروها بصدمه وهي انصدمت وماقدرت تتكلم
تولى الكلام ضاحي اللي بعبره حزينه – جيت لابوتس وانتي عمرتس سنه وشوي وكنتي
تعرجين وعلمني عن قصتس وبكا وبكاني معه ايه انتي سمية امي سمية الغاليه
( وضحى اللي انصدمت من كلامه هي تعرف انها سمية جدتها اللي تتمنى تشوفها بس
ماتبين هالتمني عند خواتها وعند نفسها بسبب القرار الظالم بحقهم .. تتذكر يوم ابوها يدخل
الغرفه على بناته ويتجهه يمها يحبها ويبكي ويشم ريحتها .. تسمعه يتمتم بكلام ماكانت تعرفه
لين كبرت شوي وصارت تمثل تنتظر ابوها يوم يدخل ويبكي ويقول ياليتس ياوضحى
تطلعين مثل سميتس ياليتس ياوضحى تصيرين مثل امي .. آآآآآآآآآآآآآآآه وتسمع ونينه طول
الليل لين وقت التهجد .. تشوف ابوها يطلع ويصلي ويقرأ قرآن لين الفجر ثم صلى وطلع
يدور رزقه .. من عقب هالكلام صارت تتمنى تشوف جدتها من كثر شوق ابوها لها
شيخه بسلاطة لسان – ووينكم يوم تعرفون ان لكم بنات اخو وينك عنهن توك تعرفنا
تفضل من غير مطرود حنا مانستقبل ناس حثاله مثلكم
صقر اللي هالمره صرخ – هييييييييييييييييييييييييييييييييييييييييييييييييي ه
الكل قمز من صرخته من ضمنهم شيخه بس مابينت .. مشى بسرعه لها ومطلع عقاله
مسكه ابوه ومحمد
شيخه عضت شفايفها بقهر وقامت تقهره – انت هيييييه وش شايفن نفسك مسويلي فيها
ابو المراجل وانت تبي تلوح بعقالك لأنت ولاعشره من أشكالك يمد يده ويضربني
الديره فيها أمن وأقدر اطلع حقي من بين عيونك
انقهروا من كلامها وابتسم ضاحي لها – اها اجل انتي شيخه
شيخه ناظرت فيه وحطت عيونها بعيونه بقوه – ايه انا شيخه وعارفه انك عمي زول
ابوي يتراولي فيك وشبهه بس اخذ وراعينك ( مطوا عيونهم على هالكلمه ) ولمهم واركب
موترك وتوكل مراح معك ماحنا برايحات انتم رفضتوا ابوي ورفضتونا
عقب موته وابوك مانعك تأخذنا رح توكل
ترانا ماحنا براعيات أمور رديه حنا بنات ناصر والكل يشهد بالحق فينا
محمد وهو يتذكر كلام الشباب عنهم وبعصبيه – واضح والدشير اللي هنيا يوم قلت
وين بيت ناصر كل واحد عطاني وصف التسن وخصا انتي ياراعية البسطه
شيخه بقهر – اقطع اقطع عسى لسانك للقطع ماتستحي على وجهك
صقر بعصبيه – اقطعي انتي ويالله ضفن هداميلتسن واركبن مع ابوي
وضحى – ماحنا برايحات واللي في راسه عنتره يصفيه بعيد عنا ثم استحوا على وجيهكم
خلوا لعمكم حشمه يوم تهجمون على بناته ماتستحون
ضاحي – بس خلاص خلصتوا انتم وإياهن ( ناظر في بنات اخوه ) معتسن حق انتسن
تزعلن مير انتن مانتن برادات عمتسن انا ماني بمخليتسن هنيا الا ان كانتسن تبن إلي
الغثا وتغثني
وضحى ناظرت فيه وهي اعقلهن اتجهت إله وحبت راسه .. وسط إستغراب خواتها وعيال
عمها – عمي ماحنا برايحات مكان ممنوعات منه وابوك الله يحفظه إلكم مايبلع شوفتنا
ضاحي بطيب لهالبنت حب راسها – وانا قلت تكفن عشان عنا عمتسن إلتسن والكلمه
اللي تغثتسن تغثني واللي تبنه حاضرله بس والله اني مااقدر اترك محارمي بديره وانا بديره
شيخه ناظرت في وضحى .. ووضحى ناظرت في شيخه وخواتها
صقر بقهر يكلم محمد – مايكفيهن بعد ابوي متعني ويفكرن الهوانم
وضحى بعقل – عمي وبأي اساس تبانا نروح معك وش يحدنا نرد لمكان انطرد ابونا منه
شيخه بقهر وحرقه – ابوي مات وهو مغبون ومقهور على طردتكم إله وعقب كذا إلكم عين ترجعون لبناته
بناته مثله المكان اللي ضم ابونا بيضمنا وماحنا براجعات معك
ضاحي ناظر في صقر ومحمد – اطلعوا وصكروا الباب خلوني مع بنات عمكم
بعد فتره طويله شوي
طلع ضاحي وعيونه حمر وخشمه ,, وبهالشوفه ثار صقر وشد على يدينه
ضاحي ناظر في محمد – محمد يابوي ادخل وشل الشناط اللي طلعنها بنات عمك
محمد إبتسم بتشفي ,, وصقر إبتسم نص إبتسامه ولبس نظارته واتجهه على سيارته وفتح
لأبوه الباب عشان يركب وينتظرون البنات







بيت سعد بن فهيد
فارس يقرنش العواده جده وجدته
فهيد بعصبيه – انتسلع انتسلع يالنخله تبي تشيش بنت خزام علي
كلهم ضحكوا
فارس وهو يضحك وهمس لجدته – شفتي يابنت خزام شايبتس يحبتس
ليت ينولنا من هالمحبه نصيب
الجده وضحى وتهمسله مثل همسه .. والشايب يتحرقص يبي يعرف - والله
انك منت بسهل مير اذلف عني وراك ( قالت اذلف عني وراك بصوت عالي )
كلهم قعدوا يضحكون
فارس ضحك ووقف – والله انكم ياهشياب منتم بسيطين متفقين علي بغيت الزرق
مير الله يعوضني ( بتمثيل سوى نفسه زعلان ) ومشى وهو معطيهم ظهره قعد
يضحك يوم سمع جدته تناديه لانه يعرف انها تموت فيه ووقف
الجده وضحى – يالنخله تعال جاي
فارس لف راسه ووخر ضحكته ومكشر – هلا
الجده وضحى ناظرت الشايب فهيد – فهيد
فهيد ناظر فيهم – نعم
الجده وضحى – ابك عطه سد عينه من اليوم يتحراك يبي دراهم
كلهم ضحكوا وريم علقت – كاك كاك كاك عطوه عطوه سدوا عينه
فارس انقهر – اقطعي انتي ( وناظر في جدته ) ماابي شي ماابي المنه
هذا جزاي يابنت خزام اراضيتس على هالشيبه ويوم عطى كل واحدن فيكم ضحكه
وغمزه للأخر خلاص رميتوني وصرت كخه
الشايب فهيد – كخه تكخ وجهك اذلف اذلف والله ماتشم الريال
موضي وريم طاحن على بطونهن
فارس انقهر ومالقى نفسه غير انه يضحك وبعد فتره من الضحك – زين
الله يسامحكم اقول الوضحي الشايب مطر يتخبر عنتس مانساتس جيت بناخيه
( بناخيه المقصود به حفيده ) ونشدني عنتس وقلت هي بخير وطيبه
ورد فيتس قصيده بكيت منها انا وعزام
هالمره فهيد وقف بعصاه .. وفارس اعطى رجلينه للباب .. وماسك شماغه لايطيح
ويضحك .. والشايب يلحقه .. ماوصل للباب الداخلي غير يشوف غبار سيارة فارس
الشايب فهيد – ماعليه يالمخنز وين تبي تذلف والله اني في قفاك ( تهديد ووعيد بالبدوي )







اما فارس في سيارته ويالله يسوق من الضحك .. دق جواله وهدت موجة الضحك ناظر
في الرقم .. رقم ابوه .. خاف لايكون العلم وصل ابوه .. بس مستحيل يوصله بهالسرعه
فتح الخط وتحنحن – هلا يبه
ضاحي – انت وينك
فارس – توني طالع من بيت عمي سعد ليه وش تبي طال عمرك
ضاحي – انا في الدوادمي توني ظهرت منها ومعي بنات عمك ابيك تروح وتشتري
خمس أسره وتحطها في الملاحق اللي تابعه للبيت
فارس اللي استانس ان بيكون في البيت جو بنات .. لانه تمنى ان يكون عنده خوات
والحمدالله ربي عطاه على قدر نيته .. ودائم يروح لبيت عمه سعد عشان جو البنات
يحبه ويستانس فيه – ازهلها ياابو محمد ماطلبت متى بتاصلون انتم
ضاحي – بعد ساعه ونص ساعتين بالكثير
فارس – ابدن مايجن غير وكل شين زاهب
ضاحي – فمان الله اجل
فارس – فمان الله


في سيارة صقر اللي كانت جيب لكزس
راكب ضاحي وصقر اللي يسوق .. والبنات ورى وضحى وشيخه ونوره
اما ساره وهند في المرتبه الأخيره .. ومحمد معه الاغراض حقتهن
ضاحي بوناسه لردتهن معه – يالله انك تحيي بنات اخوي ناصر الله يبيحه ويسكنه
الجنه
وضحى اللي ردت – الله يجزاك خير
ضاحي ويحس اهمومه انزاحت بردتهن معه .. ناظر في صقر ولده اللي يسوق وهو
ساكت ونظارته الشمسيه فيه .. وفي راسه تخطيطات وش كثر
شيخه وتحس انها مربطه من عقب كلمة وضحى ولا هي ماتبي الرده – ومن هناك عايف
رجعتنا بعد غير الشايب
صقر رص يدينه بقوه على الدركسون .. وضاحي صكت فتره – انا عارف انتسن
تحسن بالغبن والقهر ولاني بلايمتسن وانا عمتسن بس ابوي فتره ويرضى انتن تعرفن
تفكير الكبير والأوليين قلوبهم قاسيه ماتلين غير لاشابوا وجدتسن صدقني بيرضى مير
حنا اللي غلطنا والغلط مني انا اللي ماجبتسن من مات اخوي واحتريت هالسنين هاذي
صقر بقهر – انت ماغلطت ياابوي
شيخه انقهرت من كلامه – انت كل شي تحطله تبرير لاتحسب اني بسكت في الحق لا
ابوك غلطان وعمك وجدك بعد
صقر ضرب فرامل ووقف السياره على جنب .. والكل ارتاع غير شيخه .. وضاحي
يدعي ان الله يستر مالقت ترنقش غير هالحمقي .. محمد سفط وراهم لانه كان يتبعهم
صقر نزل وفتح الباب اللي عند شيخه بقوه وناظر فيها – دواتس عندي والله انتس تحرمين
على الرجال غيري ولا تضوين بكره عندي وخلني اشوف هاللسان يوطوط
شيخه بعصبيه وغبن وقهر – تخسي ثم تخسي ,, ونزلت من سيارته وجلست على الارض
بقهر وبعناد – وهه وهاذي جلسه ولاني بقايمه غير لين تردوني للدوادمي ووالله ثم والله
ماارجع معكم







دخل على ضاحي بن سعد المكتب
العسكري وهو يلهث – ياطويل العمر قدرنا نحصل صالح الواصل
ضاحي بفرح وقف من كرسيه – فذمتك
العسكري انبسط لبسطة نقيبه – ايوالله اني صادق والجماعه حقين
الاستخبارات قالوا متى تبون تقبضون عليه
ضاحي جلس وهو مبتسم – لا عاد متى نقبض عليه شغلنا مو شغلهم
( ناظر فيه) انت بس اخذ عنوانه بالضبط وكثفوا المراقبه عليه
واعرفوا مع من يتعامل وكل شي عنه وبإذن الله مايمر هالاسبوع
الا وهو مقيد في السجن عندي وانا اللي بتولى هالكلب وان ماشربت
من دمه مااكون ضاحي







محمد اقترب منهم – انتم وش فيكم وش صار
ضاحي تعوذ من إبليس ونزل ونزلت وضحى والبنات
وضحى بقهر – فيه ان اخوك هذه بيسوي علينا قوي وبيفرض عضلاته بس
على من انت وإياه حنا بنات ناصر لحمنا مر واللي يرشنا بالماء نرشه دم
محمد مسك ضحكته على كلامها .. قرب ضاحي ( ابو محمد ) منهم واتجهه
لصقر وضربه كف .. الجميع كلهم استغربوا .. وببساطه هالكف مايأثر على واحد
مثل صقر بس سكت إحترام لأبوه – انت بتضيم بنات اخوي وانا حي
صقر اتجهه على السياره وركبها من دون كلام .. واللي في راسه يطبخ وبيسويه
لو على قص رقبته .. بس وين بتروحين من صقر
ضاحي ودمعته نزلت والكل استغربها – رجلي على رجلتس وانا ابوتس ويالله
ارواح يم الدوادمي عوّدنا
محمد مط عيونه – ابوي من صدقك
ضاحي – ايه من صدقي ضيم بنات ناصر من ضيمي وانا علمتكم
شيخه من سمعت كلام عمها وقفت ونفضت بشتها .. وقربت اله وحبت راسه
وبوناسه من اللي سواه – خلاص ياعمي عشان علمك اللي رد كرامتنا برجع معك
للرياض ولا انا حالفه ماارجع معه عقب إهانته إلي
ضاحي – ماعليتس من صقيران هذه دمه حامي ومايحاسب على كلمته انا بوريتس
الشغل فيه
وضحى بدفاع – عمي بعد إذنك حنا محنا بحاجتكم ان كان ولدك كل شوي يبي يهينا ونسكت
ضاحي – لاتخافن وانا عمتسن هذه مهبول ولا يدري عن اللي يقوله وانتن تبن تعيشن
وتجلسن في بيت عمتسن مب بيته
اتجهه لسيارة صقر وتكلم معه شوي .. ونزل صقر واذ مفتاح سيارة محمد
ضاحي – يالله يامحمد روحنا انت اللي بتسوق فينا
محمد بسخريه من اللي يصير – روحنا هه يالله اركبن بنات عمي ناصر تفضلن
شيخه تمر من عنده وتناظره بنص عين .. وتركب وتصك الباب بقوه .. ومن زود القوه
صقر سمع صكة بابه في سيارة محمد وسبها بقهر في سيارته
وبصرخه – جعل ربي يكسر راسك
محمد كاتم ضحكه على اللي قاعد يصير .. وعارف انها مستقصدتها تبي تأذي سيارة صقر








في بيت ضاحي بن فهيد
البيت كله ربكه .. وفارس واقف على راس العمال يدخلون الأسره والمفارش للملاحق
اللي تتكون من غرفتين ومطبخ ودورة مياه
نايف سمع الضجه وطلع يشوف وش صاير ناظر العمال بنص عين – وش صاير
فارس بأمر للعامل – لا حطه على الجنب الثاني ( ناظر في نايف ) فيه ان بنات عمي
ناصر بيجن وقاعد ارتب المكان لهن
نايف ضحك بسخريه – ومالقى يرتب إلهن المكان غيرك
فارس ناظره بنص عين – ليه وش فيني
نايف – لا سلامتك مافيك شي
فارس انقهر منه – تكلم كلام ينفهم موب تخشخش بكلامك مانعرف وش تقصد وبعدين
اسمع بعطيك نصيحه لوجهه الله وبما انك محسوب علي اخو إذا بتقعد بهالاخلاق صدقني
يا نايف لاتخلي العالم كلها تكرهك وتنفر منك اسمعها من اخوك اللي اصغر منك بس والله
ان حتى الطب خساره فيك ( وطلع برى للعمال اللي خلصوا تركيب ويحاسبهم )
وقف نايف فتره من الوقت .. بعدين طلع للمستشفى وهو يفكر في كلام فارس طول اليوم كله







المغرب \ بيت ضاحي بن فهيد
وصلوا البنات وعمهن .. وكانت منيره وفارس وسعد والاطفال خلود وخالد في إستقبالهم
نزلت شيخه من السياره وخواتها وراها .. مرها صقر وناظر فيها بنص عين
ضاحي قرب منهم ومسك وضحى بيدها – ياحي الله بنات الغالي اقلطن اقلطن وانا عمتسن البيت
بيتسن
فارس كان يناظر في البنات ويبتسم إلهم .. وسعد نظراته جامده يتفحصهم .. منيره نزلت من
درج المدخل وتوجهت لهم تهلي وترحب .. سلمت عليهم وحده وحده .. وكان سلامها حار .. حتى
ان دمعتها نزلت يوم تتذكر ابوهم ناصر اللي كانت تحبه كأخ لها وولد عم .. ويحبها وتحبه
ضمت البنات بقوه وخصوصا وضحى اللي مستغربه من سلامها القوي
فارس يبتسم من امه – بس يمه لاتقلبين فلم هندي
ضاحي يناظر فيهم ومثمن لمنيره إستقبالها الرائع والحلو إلهن
ضاحي – حياتسن حياتسن يابناتي
صقر ومحمد سبقوهم على داخل .. وفارس وسعد قربوا منهن
سعد – اخباركم يابنات
ردت عليه وضحى – بخير
فارس بروح مرحه – اعرفتسن هاذا سعد ( ويأشر عليه ) العمر 27 سنه جامد شوي بس مشقلب طيارات
ههههههههههههههههه ( ويضحك ) الكل ناظر فيه ..
قام يرقع وأشر على نفسه - وانا محسوبتسن فارس بن ضاحي العمر 24 سنه اخر سنه في
جامعة الملك سعود تخصص إدارة اعمال
ابتسمن البنات على خفة دمه وناظر في وضحى – وانتي وش اسمتس
وضحى ببلاهه – انا
فارس بضحكه – لا جدي اللي وراتس
كلهم التفتوا يدورون الجد .. وقعد فارس يضحك .. وابوه ناظر فيه بنص عين
وضحى ابتسمت لخفة دمه وشافت ان عمها بيهاوشه وقطعت السالفه – اسمي وضحى
( وهاذي تأشر عليهن وحده حده ) هاذي شيخه وهاذي ساره وهاذي هند
ناظر فيهن وحده وحده وهو يبتسم إلهن .. وبدورهن إبتسمن له عدى شيخه رفع حاجب يوم
ماشافها إبتسمت له
شيخه تناظر عمها – وين المكان اللي راح نرقد فيه انا تعبانه وابي ارقد
ضاحي يكلم فارس اللي عينه على شيخه – جهزت اللي قلت لك عليه
فارس ناظر في ابوه بعدين رد نظراته لشيخه – ايه يبه جاهز
ضاحي – اجل يالله ناد بابو والشغالات ونزلوا الأغراض حقت بنات عمك معه
وانتن يابناتي اقلطن وراتسن لين هالحين في الحوش
كلهم دخلوا للبيت والشغالات وبابو يدخلون الأغراض في الملحق حق البنات







صقر ومحمد كانوا جالسين على الجلسه الارضيه في مجمع الصالات حقت البيت
وفي عيونهم كلام قوي
منيره دخلت البنات في الصاله الثانيه وقدمت إلهن القهوه والمقاديع وترحب فيهن وباين
انها مبسوطه فيهن بالحيل
البنات حسن براحه لها خصوصا شيخه ووضحى اللي همست لأختها – شكلها اجوديه مرة عمتس
شيخه بسخريه – والله مايندرى عنها يقولتس المثل لاتامن الحبل يصير حيه والله مدري
وضحى – فكينا من خوفتس هالحين اهم شي ان الله يسهل إلنا الأمور
شيخه ناظرت فيها بقهر – لوانتس رافضه انّا نرجع تسان يمدينا في بيتنا واخذين راحتنا ومفتكين من
الغثا عيال عمتس اللي ولا واحد مرتاحتلهم
وضحى بطيب – حرام عليتس فارس اجودي
شيخه بقهر – اكره هالطيب اللي مدهورنا لو نسلم منه تسان ما أنكل حقنا
نوره تهمس لهم – انتم وش تقولون فضّحتنا في الحرمه
شيخه بصوت عالي – عجوز لاراحت ولاجت
نوره ووضحى وهند وساره مطن عيونهن وإسكتن
منيره بطيب تتغاضى عنها – يالله انك تحيي بنات المرحوم ناصر
وضحى تولت الكلام – الله يحيتس ياعمه
شيخه وقفت – انا ابي اروح ارقد على مقامي من غبشه والطريق اتعبني
منيره وقفت – ابشري وانا امتس اروحتسن معي القسم حقتسن جاهز واخذن راحتسن فيه
عيال عمتسن مايطبون هالمكان ولا يعرفونه
شيخه تهمس لنوره اللي وقفت جنبها – بعد مابقى الا هيه تسان اكسر كراعينهم هاذا اللي ناقص
نوره وهي شاده على براطمها – اششششششش خلي هالليله تعدي
مشن وراها متجهات على القسم حقهن .. اللي فرجتهن عليه منيره .. واللي فيه ساره يوم شافت
الأسره اللي متوزعه على الغرفتين والتسريحات اللي موجوده مثل ماتمنى شهقت من الوناسه
شيخه مسكتها وقرصتها .. وهند انبسطت على المطبخ اللي باين ان فيه مالذ وطاب
ومارضت تطلع منه .. ونوره ووضحى يتفرجن على المسخره اللي تصير من خواتهن

منيره ناظرت فيهن بحب وطيب – وضحى وانا امتس انتي وخواتس هالمكان منتن بعايشات فيه يوم
ويومين لا وانا امتس هاذا التسن وحقتسن واخذن فيه راحتسن وعيال عمتسن لاتحسسوهم انهم غريبين
ولا انتن بغريبات عليهم البسن براقعتسن وشراشفتسن واجلسوا معنا عادي ترى هاذي سلومنا وعوايدنا
ولد العم حساب الأخو .. ( وناظرت فيهن بحب ) الله مارزقني بنات مير الله يوم رزقني بالبنات رزقني
بخمس عساتسن للعافيه وانا امتسن ويشهد الله اني انبسطت فيتسن وانا امتسن لاتعدني غريبه
وضحى استانست على كلامها – حتى انا ويشهد الله علي ياعمه اني حبيتس
والبنات سكتن يناظرن في كلامها وهن معجبهن غير شيخه اللي قلبها فيه شي ماتدري وش ولاهي
بمرتاحه مثل خواتها







في الصاله الثانيه .. كان العكس .. كانت فيه نار شابه
صقر بعصبيه – بأخذها يعني بأخذها
ضاحي بعصبيه – انت صاحي ولا مجنون بنات عمك يالله جن معنا انت تبي يرجعن من حيد ماجن
محمد يهدي ابوه .. وسعد وفارس يتفرجون عليهم – يبه الله يهديك المفروض انك تنبسط وتستانس
ولدك يبي يربط بنات اخوك عندك أكثر والمفروض انك انت اللي تطلب هالطلب منه بعد مو هو ليش
مكبر السالفه الولد يبي يأخذها مافيها شي اصلا المفروض تستانس ولا والله ام لسان هاذي من بيجي
يدورها عندك ويفكر يتزوجها
ضاحي قعد يفكر في السالفه اكثر واكثر .. وشاف ان عياله هم الصح .. البنت باين عليها عوباء ماتصلح
غير لصقر .. ( ناظر في صقر ) بس المشكله صقر نار وهي نار = إنفجار
ضاحي – الله يوفق ويسهل الأمر اللي فيه خير
صقر رفع حاجب بإنتصار ومحمد إبتسم له بغرور
فارس وقف – ممكن اعرف وش سبب التصميم اللي في عيونك ياصقر والله ان هالنظره ماذكرتني
غير بطير سطام اللي اشتريته منه ولعبت عليه
صقر مط عيونه على فارس .. فارس حط عيونه بتصميم على صقر .. وبعد فتره طلع عنهم فوق
ضاحي بتساؤل – وش يقصد اخوك ياصقر
صقر يرقع السالفه – خلك من هالورع ماعنده سالفه ,, يبه ابيك بكره تكلم البنت ماابي هالأسبوع ينتهي
الا وهي عندي ومانبي عرس ابي اتزوجها بعد قبل جدي لايدري وتصير مشكله
ضاحي اتكى على المركى اكثر – نشوف
سعد ضحك نص ضحكه وقام .. هالحين بس وضحتله السالفه .. السالفه فيها تحدي واضح بين محمد وصقر
والضحيه بنات العم .. نفس سالفة صقر وسطام .. اللي محمد بعد تحدى صقر يلعب عليه ويشتريه منه برخيص
وشراه بأرخص سعر .. بس بعد فتره عرف ان صقر مايرضى بالحرام .. وعطى سطام السعر الأصلي لانه
مايرضى يغش أخوه المسلم ( من غشنا فليس منا ) .. عرف ان اخوه فيه بذرة خير .. بس بتطلع هالبذره على
بنت عمه المسكينه اللي يوم طاحت طاحت في شخص ماشاف حد في حياته اكثر منه هيبه وقوه وعصبيه





في سيارة صقر اللي كانت جيب لكزس
راكب ضاحي وصقر اللي يسوق .. والبنات ورى وضحى وشيخه ونوره
اما ساره وهند في المرتبه الأخيره .. ومحمد معه الاغراض حقتهن
ضاحي بوناسه لردتهن معه – يالله انك تحيي بنات اخوي ناصر الله يبيحه ويسكنه
الجنه
وضحى اللي ردت – الله يجزاك خير
ضاحي ويحس اهمومه انزاحت بردتهن معه .. ناظر في صقر ولده اللي يسوق وهو
ساكت ونظارته الشمسيه فيه .. وفي راسه تخطيطات وش كثر
شيخه وتحس انها مربطه من عقب كلمة وضحى ولا هي ماتبي الرده – ومن هناك عايف
رجعتنا بعد غير الشايب
صقر رص يدينه بقوه على الدركسون .. وضاحي صكت فتره – انا عارف انتسن
تحسن بالغبن والقهر ولاني بلايمتسن وانا عمتسن بس ابوي فتره ويرضى انتن تعرفن
تفكير الكبير والأوليين قلوبهم قاسيه ماتلين غير لاشابوا وجدتسن صدقني بيرضى مير
حنا اللي غلطنا والغلط مني انا اللي ماجبتسن من مات اخوي واحتريت هالسنين هاذي
صقر بقهر – انت ماغلطت ياابوي
شيخه انقهرت من كلامه – انت كل شي تحطله تبرير لاتحسب اني بسكت في الحق لا
ابوك غلطان وعمك وجدك بعد
صقر ضرب فرامل ووقف السياره على جنب .. والكل ارتاع غير شيخه .. وضاحي
يدعي ان الله يستر مالقت ترنقش غير هالحمقي .. محمد سفط وراهم لانه كان يتبعهم
صقر نزل وفتح الباب اللي عند شيخه بقوه وناظر فيها – دواتس عندي والله انتس تحرمين
على الرجال غيري ولا تضوين بكره عندي وخلني اشوف هاللسان يوطوط
شيخه بعصبيه وغبن وقهر – تخسي ثم تخسي ,, ونزلت من سيارته وجلست على الارض
بقهر وبعناد – وهه وهاذي جلسه ولاني بقايمه غير لين تردوني للدوادمي ووالله ثم والله
ماارجع معكم







دخل على ضاحي بن سعد المكتب
العسكري وهو يلهث – ياطويل العمر قدرنا نحصل صالح الواصل
ضاحي بفرح وقف من كرسيه – فذمتك
العسكري انبسط لبسطة نقيبه – ايوالله اني صادق والجماعه حقين
الاستخبارات قالوا متى تبون تقبضون عليه
ضاحي جلس وهو مبتسم – لا عاد متى نقبض عليه شغلنا مو شغلهم
( ناظر فيه) انت بس اخذ عنوانه بالضبط وكثفوا المراقبه عليه
واعرفوا مع من يتعامل وكل شي عنه وبإذن الله مايمر هالاسبوع
الا وهو مقيد في السجن عندي وانا اللي بتولى هالكلب وان ماشربت
من دمه مااكون ضاحي







محمد اقترب منهم – انتم وش فيكم وش صار
ضاحي تعوذ من إبليس ونزل ونزلت وضحى والبنات
وضحى بقهر – فيه ان اخوك هذه بيسوي علينا قوي وبيفرض عضلاته بس
على من انت وإياه حنا بنات ناصر لحمنا مر واللي يرشنا بالماء نرشه دم
محمد مسك ضحكته على كلامها .. قرب ضاحي ( ابو محمد ) منهم واتجهه
لصقر وضربه كف .. الجميع كلهم استغربوا .. وببساطه هالكف مايأثر على واحد
مثل صقر بس سكت إحترام لأبوه – انت بتضيم بنات اخوي وانا حي
صقر اتجهه على السياره وركبها من دون كلام .. واللي في راسه يطبخ وبيسويه
لو على قص رقبته .. بس وين بتروحين من صقر
ضاحي ودمعته نزلت والكل استغربها – رجلي على رجلتس وانا ابوتس ويالله
ارواح يم الدوادمي عوّدنا
محمد مط عيونه – ابوي من صدقك
ضاحي – ايه من صدقي ضيم بنات ناصر من ضيمي وانا علمتكم
شيخه من سمعت كلام عمها وقفت ونفضت بشتها .. وقربت اله وحبت راسه
وبوناسه من اللي سواه – خلاص ياعمي عشان علمك اللي رد كرامتنا برجع معك
للرياض ولا انا حالفه ماارجع معه عقب إهانته إلي
ضاحي – ماعليتس من صقيران هذه دمه حامي ومايحاسب على كلمته انا بوريتس
الشغل فيه
وضحى بدفاع – عمي بعد إذنك حنا محنا بحاجتكم ان كان ولدك كل شوي يبي يهينا ونسكت
ضاحي – لاتخافن وانا عمتسن هذه مهبول ولا يدري عن اللي يقوله وانتن تبن تعيشن
وتجلسن في بيت عمتسن مب بيته
اتجهه لسيارة صقر وتكلم معه شوي .. ونزل صقر واذ مفتاح سيارة محمد
ضاحي – يالله يامحمد روحنا انت اللي بتسوق فينا
محمد بسخريه من اللي يصير – روحنا هه يالله اركبن بنات عمي ناصر تفضلن
شيخه تمر من عنده وتناظره بنص عين .. وتركب وتصك الباب بقوه .. ومن زود القوه
صقر سمع صكة بابه في سيارة محمد وسبها بقهر في سيارته
وبصرخه – جعل ربي يكسر راسك
محمد كاتم ضحكه على اللي قاعد يصير .. وعارف انها مستقصدتها تبي تأذي سيارة صقر








في بيت ضاحي بن فهيد
البيت كله ربكه .. وفارس واقف على راس العمال يدخلون الأسره والمفارش للملاحق
اللي تتكون من غرفتين ومطبخ ودورة مياه
نايف سمع الضجه وطلع يشوف وش صاير ناظر العمال بنص عين – وش صاير
فارس بأمر للعامل – لا حطه على الجنب الثاني ( ناظر في نايف ) فيه ان بنات عمي
ناصر بيجن وقاعد ارتب المكان لهن
نايف ضحك بسخريه – ومالقى يرتب إلهن المكان غيرك
فارس ناظره بنص عين – ليه وش فيني
نايف – لا سلامتك مافيك شي
فارس انقهر منه – تكلم كلام ينفهم موب تخشخش بكلامك مانعرف وش تقصد وبعدين
اسمع بعطيك نصيحه لوجهه الله وبما انك محسوب علي اخو إذا بتقعد بهالاخلاق صدقني
يا نايف لاتخلي العالم كلها تكرهك وتنفر منك اسمعها من اخوك اللي اصغر منك بس والله
ان حتى الطب خساره فيك ( وطلع برى للعمال اللي خلصوا تركيب ويحاسبهم )
وقف نايف فتره من الوقت .. بعدين طلع للمستشفى وهو يفكر في كلام فارس طول اليوم كله







المغرب \ بيت ضاحي بن فهيد
وصلوا البنات وعمهن .. وكانت منيره وفارس وسعد والاطفال خلود وخالد في إستقبالهم
نزلت شيخه من السياره وخواتها وراها .. مرها صقر وناظر فيها بنص عين
ضاحي قرب منهم ومسك وضحى بيدها – ياحي الله بنات الغالي اقلطن اقلطن وانا عمتسن البيت
بيتسن
فارس كان يناظر في البنات ويبتسم إلهم .. وسعد نظراته جامده يتفحصهم .. منيره نزلت من
درج المدخل وتوجهت لهم تهلي وترحب .. سلمت عليهم وحده وحده .. وكان سلامها حار .. حتى
ان دمعتها نزلت يوم تتذكر ابوهم ناصر اللي كانت تحبه كأخ لها وولد عم .. ويحبها وتحبه
ضمت البنات بقوه وخصوصا وضحى اللي مستغربه من سلامها القوي
فارس يبتسم من امه – بس يمه لاتقلبين فلم هندي
ضاحي يناظر فيهم ومثمن لمنيره إستقبالها الرائع والحلو إلهن
ضاحي – حياتسن حياتسن يابناتي
صقر ومحمد سبقوهم على داخل .. وفارس وسعد قربوا منهن
سعد – اخباركم يابنات
ردت عليه وضحى – بخير
فارس بروح مرحه – اعرفتسن هاذا سعد ( ويأشر عليه ) العمر 27 سنه جامد شوي بس مشقلب طيارات
ههههههههههههههههه ( ويضحك ) الكل ناظر فيه ..
قام يرقع وأشر على نفسه - وانا محسوبتسن فارس بن ضاحي العمر 24 سنه اخر سنه في
جامعة الملك سعود تخصص إدارة اعمال
ابتسمن البنات على خفة دمه وناظر في وضحى – وانتي وش اسمتس
وضحى ببلاهه – انا
فارس بضحكه – لا جدي اللي وراتس
كلهم التفتوا يدورون الجد .. وقعد فارس يضحك .. وابوه ناظر فيه بنص عين
وضحى ابتسمت لخفة دمه وشافت ان عمها بيهاوشه وقطعت السالفه – اسمي وضحى
( وهاذي تأشر عليهن وحده حده ) هاذي شيخه وهاذي ساره وهاذي هند
ناظر فيهن وحده وحده وهو يبتسم إلهن .. وبدورهن إبتسمن له عدى شيخه رفع حاجب يوم
ماشافها إبتسمت له
شيخه تناظر عمها – وين المكان اللي راح نرقد فيه انا تعبانه وابي ارقد
ضاحي يكلم فارس اللي عينه على شيخه – جهزت اللي قلت لك عليه
فارس ناظر في ابوه بعدين رد نظراته لشيخه – ايه يبه جاهز
ضاحي – اجل يالله ناد بابو والشغالات ونزلوا الأغراض حقت بنات عمك معه
وانتن يابناتي اقلطن وراتسن لين هالحين في الحوش
كلهم دخلوا للبيت والشغالات وبابو يدخلون الأغراض في الملحق حق البنات







صقر ومحمد كانوا جالسين على الجلسه الارضيه في مجمع الصالات حقت البيت
وفي عيونهم كلام قوي
منيره دخلت البنات في الصاله الثانيه وقدمت إلهن القهوه والمقاديع وترحب فيهن وباين
انها مبسوطه فيهن بالحيل
البنات حسن براحه لها خصوصا شيخه ووضحى اللي همست لأختها – شكلها اجوديه مرة عمتس
شيخه بسخريه – والله مايندرى عنها يقولتس المثل لاتامن الحبل يصير حيه والله مدري
وضحى – فكينا من خوفتس هالحين اهم شي ان الله يسهل إلنا الأمور
شيخه ناظرت فيها بقهر – لوانتس رافضه انّا نرجع تسان يمدينا في بيتنا واخذين راحتنا ومفتكين من
الغثا عيال عمتس اللي ولا واحد مرتاحتلهم
وضحى بطيب – حرام عليتس فارس اجودي
شيخه بقهر – اكره هالطيب اللي مدهورنا لو نسلم منه تسان ما أنكل حقنا
نوره تهمس لهم – انتم وش تقولون فضّحتنا في الحرمه
شيخه بصوت عالي – عجوز لاراحت ولاجت
نوره ووضحى وهند وساره مطن عيونهن وإسكتن
منيره بطيب تتغاضى عنها – يالله انك تحيي بنات المرحوم ناصر
وضحى تولت الكلام – الله يحيتس ياعمه
شيخه وقفت – انا ابي اروح ارقد على مقامي من غبشه والطريق اتعبني
منيره وقفت – ابشري وانا امتس اروحتسن معي القسم حقتسن جاهز واخذن راحتسن فيه
عيال عمتسن مايطبون هالمكان ولا يعرفونه
شيخه تهمس لنوره اللي وقفت جنبها – بعد مابقى الا هيه تسان اكسر كراعينهم هاذا اللي ناقص
نوره وهي شاده على براطمها – اششششششش خلي هالليله تعدي
مشن وراها متجهات على القسم حقهن .. اللي فرجتهن عليه منيره .. واللي فيه ساره يوم شافت
الأسره اللي متوزعه على الغرفتين والتسريحات اللي موجوده مثل ماتمنى شهقت من الوناسه
شيخه مسكتها وقرصتها .. وهند انبسطت على المطبخ اللي باين ان فيه مالذ وطاب
ومارضت تطلع منه .. ونوره ووضحى يتفرجن على المسخره اللي تصير من خواتهن

منيره ناظرت فيهن بحب وطيب – وضحى وانا امتس انتي وخواتس هالمكان منتن بعايشات فيه يوم
ويومين لا وانا امتس هاذا التسن وحقتسن واخذن فيه راحتسن وعيال عمتسن لاتحسسوهم انهم غريبين
ولا انتن بغريبات عليهم البسن براقعتسن وشراشفتسن واجلسوا معنا عادي ترى هاذي سلومنا وعوايدنا
ولد العم حساب الأخو .. ( وناظرت فيهن بحب ) الله مارزقني بنات مير الله يوم رزقني بالبنات رزقني
بخمس عساتسن للعافيه وانا امتسن ويشهد الله اني انبسطت فيتسن وانا امتسن لاتعدني غريبه
وضحى استانست على كلامها – حتى انا ويشهد الله علي ياعمه اني حبيتس
والبنات سكتن يناظرن في كلامها وهن معجبهن غير شيخه اللي قلبها فيه شي ماتدري وش ولاهي
بمرتاحه مثل خواتها







في الصاله الثانيه .. كان العكس .. كانت فيه نار شابه
صقر بعصبيه – بأخذها يعني بأخذها
ضاحي بعصبيه – انت صاحي ولا مجنون بنات عمك يالله جن معنا انت تبي يرجعن من حيد ماجن
محمد يهدي ابوه .. وسعد وفارس يتفرجون عليهم – يبه الله يهديك المفروض انك تنبسط وتستانس
ولدك يبي يربط بنات اخوك عندك أكثر والمفروض انك انت اللي تطلب هالطلب منه بعد مو هو ليش
مكبر السالفه الولد يبي يأخذها مافيها شي اصلا المفروض تستانس ولا والله ام لسان هاذي من بيجي
يدورها عندك ويفكر يتزوجها
ضاحي قعد يفكر في السالفه اكثر واكثر .. وشاف ان عياله هم الصح .. البنت باين عليها عوباء ماتصلح
غير لصقر .. ( ناظر في صقر ) بس المشكله صقر نار وهي نار = إنفجار
ضاحي – الله يوفق ويسهل الأمر اللي فيه خير
صقر رفع حاجب بإنتصار ومحمد إبتسم له بغرور
فارس وقف – ممكن اعرف وش سبب التصميم اللي في عيونك ياصقر والله ان هالنظره ماذكرتني
غير بطير سطام اللي اشتريته منه ولعبت عليه
صقر مط عيونه على فارس .. فارس حط عيونه بتصميم على صقر .. وبعد فتره طلع عنهم فوق
ضاحي بتساؤل – وش يقصد اخوك ياصقر
صقر يرقع السالفه – خلك من هالورع ماعنده سالفه ,, يبه ابيك بكره تكلم البنت ماابي هالأسبوع ينتهي
الا وهي عندي ومانبي عرس ابي اتزوجها بعد قبل جدي لايدري وتصير مشكله
ضاحي اتكى على المركى اكثر – نشوف
سعد ضحك نص ضحكه وقام .. هالحين بس وضحتله السالفه .. السالفه فيها تحدي واضح بين محمد وصقر
والضحيه بنات العم .. نفس سالفة صقر وسطام .. اللي محمد بعد تحدى صقر يلعب عليه ويشتريه منه برخيص
وشراه بأرخص سعر .. بس بعد فتره عرف ان صقر مايرضى بالحرام .. وعطى سطام السعر الأصلي لانه
مايرضى يغش أخوه المسلم ( من غشنا فليس منا ) .. عرف ان اخوه فيه بذرة خير .. بس بتطلع هالبذره على
بنت عمه المسكينه اللي يوم طاحت طاحت في شخص ماشاف حد في حياته اكثر منه هيبه وقوه وعصبيه


في الملاحق
وضحى دخلت الحمام .. وساره على التسريحه تناظر شكها ووتتدلع بمليون حركه .. وهند في
المطبخ وتأكل .. ونوره تتفرج على الجناح أكثر وتفتش فيه.. اما شيخه كانت سرحانه ولبعيد
نوره نفضت يدينها من التفتيش يوم ماحصلت غير غبار – اففففففف الله يعين على غبار الرياض
ناظرت في شيخه اللي جالسه وهي سرحانه وجلست عندها – شيخه شفيتس
شيخه إلتفتت إلها – مدري بس قلبي مقروص احس اني مااني مرتاحه هنيا
ساره اللي نطت عليهم وهي فاتحه شعرها وبوناسه – بالعكسسسسسسسس آآآآآآآآآآآه يازينتس يالرياض
والله انها تجنن وشبابها يجنن مو مثل شباب الدوادمي
شيخه ناظرتها بنص عين مو رايقه إلها ,, نوره عصبت منها – وبعدين يااختي على المراهقه حقتس
عيب استحي كلنا راهقنا مو مثلتس تبين تفشلينا ويوقلون بنات ناصر ماتربن
شيخه وكأنها تذكرت ووقفت إلها ومطت شعرها وبعصبيه – حنا من يوم جينا هنيا ماشفنا غير عيال
عمتس المصرقع إن شاءالله انهم هم عشان ادفنتس في محلتس وانتي حيه
ساره نزلت دموعها بخوف – لالالالالالا اصلا من قال ماحبيت احد انا بس شدني الجمال بس
شيخه وتنفضها – من فيهم زين محمد الشايب العايب وصقيران اللي وجهه كنه وجهه الحصني
وكله مكاريش ومشوخ والباقين واحد طوله يروع ولاينتشاهد والثاني الله بالخير باين انه كمخه
نوره وهي تكتم ضحكتها – حرام عليتس ياشويخ حطيتيهم كلهم ماينتشاهدون ومافيهم الزين
ساره فكت نفسها من يدين شيخه .. وركضت بعيد عنها
شيخه بعصبيه وهي تهاوش فيها – بس اطريهم واقسم بالله ياسويره اني لاخلي ليلتس غبره
مثل وجهتس
ساره قعدت تبكي اخذت برقعها وجلالها لبستهم وطلعت في الحوش .. هم كذا خواتها
يحبون تكون المستضعفه في يدينهم انا .. فجأه مطت عيونها للي شافته .. اللي تشوفه
حلم ولا علم .. سبحآن الله







في بيت سعد بن فهيد
موضي تلبس عيالها بجايمهم .. اندق الباب عليها – اتفضل
دخلت عليها ريم وهي تبتسم – مانمتي انتي وعيالتس
موضي ابتسمت لها – لا تعالي ,, وزين انتس جيتي ابيتس في موضوع
ريم سكرت الباب وقمزت ع سريرها – يالله قولي شوقتيني
موضي تلبس زايد بجامته وهو يتذمر منها عصبت موضي – ترى بضربك
زايد – يمه مااحبها هاذي البجامه تجيبلي الحر
موضي – لا احلف ياشيخ
زايد بسؤال عفوي – يمه وينه ابوي ( وعينه بعينها ) .. انقهرت موضي
وعصبت عليه – تبي تروح إله إذلف قلعتك مافيه حسوفه لاعليك ولا على ابوك
ريم اقتربت من زايد وضمته – موضي الله يهداتس هذا كلام ينقال
موضي – هالعيال ياريم شيبوا راسي اظاهر انهم يبون اقول حقيقة ابوهم ووين يكون
وارتاح
ريم بحنان لاختها ولعيال اختها – لا اصحي يريم حرام عليك وشذنبهم
موضي وهي تدمع – الذنب ذنبي يوم انضربت على راسي وماحبيت غير ابوهم
ولاتمنيت اتزوج غيره آآآآآآآآآآآه بس
ريم تكلم زايد – حبيبي روح نام بس قول بسم الله وراك مدرسه
زايد يناظر امه وبدموع ماليه عيونه – ماما سامحيني ماراح اسأل عن بابا مره ثانيه
موضي اقتربت منه وضمته وهي تمسح دموعها ودموعه .. وسط حزن ريم عليهم – خلاص
يمه لاتزعل روح نام عشان تصحى بكره بدري ونشيط
زايد باس خد امه وراح ينام .. جنب اخوه اللي كان هادي ويناظر فيهم .. موضي ابتسمت
لنواف – وانت مافيه بوسه حق الماما
نواف ركض لها وباسها بقوه – احبك ماما
موضي بحب لهم – وانا يمه احبكم بقووووووووه
ريم ابتسمت لهم – لا كذا زعلتوني وانا مالي بوسه
زايد ونواف بقوه هجموا عليها وهي تضحك لهم .. ويالله فككتهم موضي وخلتهم ينامون
غصب وردت لريم – ريم ابي اسألتس
ريم – اسألي
موضي – اليوم كلمتني مريم اخت عيسى وتقول ابوهم يبي يشوف العيال
ريم رفعت حاجب – عجيب وانتي وش قلتي إلها
موضي بقهر – قلت وين إن شاءالله يبي يشوفهم يباني اودي عيالي سجون يعرفون حقيقة
ابوهم
ريم بقهر – آآآآآآآآآآآه الخايسه لو انا اللي مكلمتها
موضي بعصبيه – لا يهمتس غسلت شراعها وقلت وانتي ماسألتي عن عيالتس بعد همزتها
في العلم
ريم بقهر وغبن – والله انها ماتستاهل ظفر محمد ولد عمي آآآآآآآآآآآآه يالقهر بس فيها يوم ابتلى
فيها بس مساكين العيال اللي جو بينهم تورطوا ببغض محمد ومريموه لبعضهم
موضي – ياعيني ياخالد ولود والله اني شفقانه عليهم الله يعوضهم بالعوض الزين والصالح








بيت سلطان بن عيسى
مريم بقهر وهي تكلم عيسى – ياعيسى والله انها حيه من تحت رفضت وش اوي إلها انا
عيسى بقهر وغبن – طول عمرها كلـ ..........ه وبيظل قلبها أسود الله يسود ايامها هالتعبانه
بس تصبر إن شاءالله بيجيني عفو واطلع واعلمها من يكون عيسى
مريم وبألم نابع من حقد – عليك فيها وياليتك تطين عيشة آل قاسي واحد واحد من صغير لكبير
اللي سواه لنا مو بسيط يحسبون عمرهم في برج ممشوق عالي هه بس وين بيرحون عنا
عيسى يزفر هواء كاتمه – المهم انا بتصرف في هالسالفه بمعرفتي فمان الله
مريم – فمان الله يااخوي وانتبه على عمرك
سكرت الجوال من اخوه .. ورجعت تجلس عند امها
ام عيسى – وشلونه عيسى
مريم – مقهور ياحبة عيني عسى من قهره وضامه للقهر والضيم واليوم الأسود اللي نشمت
عليهم فيها
ام عيسى بغبن – انا بأخذهم وبوديهم لأبوهم وابي اشوف الحثاله وش بيقدرون يسوون
مريم – وانا معتس بكره نبي نروح إلهم يطلعون عيالنا بالطيب ولا بالغصب اخذينهم لأبوهم
اخذينهم يحمدون النعمه انهم لين هالحين عندها هالجربانه








بيت ضاحي بن فهيد
فجأه مطت عيونها للي شافته .. اللي تشوفه حلم ولا علم .. سبحآن الله .. وش هالجمال
اللي مر عليها .. وقفت بلا شعور تتبعه بدون ماتحس في عمرها .. ومن دون هو بنفسه
مايحس فيها .. وعيونها تتبعه ومو راضيه تفارقه ( المراهقه تلعب دور كبير )
دخل داخل البيت من دون مايعرف عنها أي شي
نايف يناظر فيهم – السلآم عليكم
الجميع – عليكم السلام
مشى بإتجاهم وهو باين فيه التعب – وينه عشاكم تراني جوعان
منيره قامت – حاضر يابعد عيني بقوم اخليهم يحطونه وبخليهم يحطون بعد عشاء يرسلونه
يم البنات
نايف رفع حاجب – وصلوا هه ,, صقر ناظر فيه بنص عين
محمد اللي كانوا عياله حوله خالد – بابا الاستاذ يقول خل ابوك يجي
محمد بعصبيه ناظر فيه – ليه وش مهبب
ضاحي بعصبيه – محمد
محمد يناظر ولده بعصبيه – ليش يبني اجي
خالد بخوف من ابوه – عشاني ماحفظت القران
محمد مسكه بإذنه – وليه ياحمار ماحفظت القران وإستاذك اللي يجيك كل يوم وش يسوي
صقر – محمد خلاص عاد
نايف قام واخذ خالد من ابوه اللي قعد يبكي – محمد خف حرام عليك اللي تسويه في عيالك
خلود اقتربت من جدها ضاحي – جدو انا اخاف من بابا
ضاحي بقهر – حسبي الله ونعم الوكيل ,, ماعليتس وانا جدتس ابوكم يحبكم مير فيه نعرة
ياغلي لو تظهر
محمد قام وهو يزفر بعصبيه
صقر – تعال العشاء
محمد – ماابي شي ولا زفت ابي انخمد بس







اليوم الثاني \ الصباح .. بيت ضاحي
الملاحق
وضحى صحت وتجهز الفطور .. دخلت عليها شيخه المطبخ – اففففففف ماتعودت على الجلسه
لواني في الدوادمي كان يمديني بسطت بسطتي وشفت رزقي
وضحى بتريقه – انسي البسطه في الرياض عيال عمتس حنش وضبعان
شيخه وكأن الفكره عجبتها – ابي ابسط هنا ولا شرايتس نقعد عاني عليهم ويذلونا في اللقمه
وضحى تركت اللي بيدها وناظرت في اختها – اسكتي ياشيخه انا بعد افكر في هالأمر كل شي
فجأه تركناه ورحنا من بيكد علينا
شيخه اتجهت تأخذ لها كوب – اصبري ايام وبشوف حل لازم نبلغ عمي ماحنا بساكتات حنا مانرضى
بالمهانه
انطق الباب عليهن .. راحت شيخه تفتح الباب ,, شافت منيره داخله عليهن
منيره – السلام عليتسن وانا امتسن
البنات – عليكم السلام
وضحى – حيتس ياعمه .. وشيخه واقفه عند الباب تحتريها وش تقول
منيره – امس قلت انتسن جايات تعبنات ولا رضيت انتسن تجن وتعشن مير اليوم حتى عمتسن
يحتريتسن للفطور
شيخه – واخزياه وتبينا نأكل مع عيالتس
منيره بحب – وش فيهم عيالي عيال عمتسن واخوانتسن وانا ماقلت اكلوا معهم مير ماانتن بحابسات
عميراتسن بهالملحق تعالن داخل ابي أكل وإياتسن انا من زمان اتمنى ألتم مع حريم أكل الحريم إله طعم
زمان كانت عندي مريم مير الله يصلح الحال وراحت الله يستر عليها وهالحين انا ابى اكل معتسن
وضحى بطيب – إن شاءالله ياعمه بنجي ,, وانا بجي معتس بعد
منيره – هاعجلن وانا امتس عمتسن يحتريتسن يبي يعلمتسن حتى بعلمن عنده قبل يروح لشغله




بيت ضاحي بن فهيد \ البيت
صحى فارس وشماغه على كتفه وملزمته في يده.. اتجهه لأبوه وحب راسه – صبحك الله بالخير يبه
ضاحي اللي ترك الجريده وناظر فيه – صبحك الله بالرضى ,, قايم بدري
فارس – عندي محاضره بعد ساعه بس قمت ابي افطر معكم اليوم ( ناظر يمين ويسار ) وين امي
ضاحي – امك راحت تنادي بنات عمك وانت يالله افطر بسرعه قبل لأيجن ماابيك تقعد معهن انا
طردت اخوانك قدمك
فارس ضحك – ههههههههههههههههه من طردت ابوي اتخيل انه صدق وطردت صقر
ضاحي عصب – ايه اطرده يالمخنز ليه وش فيه صقر
فارس يسكت عن الضحك – لا مافيه شي ,, وينهن بنات عمي بصبح عليهن
ضاحي – انت اكل واذلف اباهن يجن مايستحن منك
فارس بإبتسامه – افا تطردني ياابو محمد وبنات عمي خواتي
دخلت منيره ومعها وضحى اللي يوم شافت فارس استحت بس مابينت – السلام عليكم
ضاحي وفارس – وعليكم السلام
منيره – انت وراك هنيا مارحت
فارس – افااااااا عاد هاه يرضيتس يابنت عمي ( قال بنت عمي لانه لين هالحين ماعرف اسمها ) من
اليوم ابوي يطردني وانا بالعها وساكت تجي تكملها علي امي
وضحى ابتسمت إله – حرام عليكم فارس مايستاهل
فارس ضحك – يعيش الحق الشهاده لله اني مااعرف اسمتس وانتي تعرفيني واحرجتيني انا تراني
انسى بسرعه
وضحى تبتسم إله – انا وضحى
فارس – انا شكيت انتس وضحى بس عاد مابغيت اغلط وافشل عمري ,, ( وقف ) يالله انا بروح
تبون شي
ضاحي – ماافطرت
فارس – بخلي بنات عمي ياخذن راحتهن ابفطر في الجامعه
وضحى زعلت عليه وبنخوه – والله ماتروح غير لين تفطر ولا بطلع اخذ راحتك انا بتقهوى قبل
الفطور لاني ماافطر غير لين اتقهوى واكيف راسي
فارس جلس وهو يبتسم – مدامتس حلفتي هاذي جلسه لان قرصان ام محمد ماتنتفوت ( وفطر )
منيره جلست هي ووضحى عند القهوه اللي قريبه من سفرة الفطور .. وفارس يفطر ويسمع
لسوالفهن
ضاحي – وين خواتس ياوضحى
وضحى – جايات ياعمي شيخه تصحيهن وبيجن سوى
وضحى خذت الترمس من مرة عمها وقعدت تقهويهم عمها ومرته .. وصبت لها فنجال
فارس – الا بسألتس ياوضحى
وضحى – اسأل
فارس – فيه احد من خواتس يدرس
وضحى – ايه انا ابي اتكلم مع عمي بهالخصوص نوره في الكليه وساره وهند في الثانوي
ساره ثالث ثانوي وهاذي اخر سنه وهند ثاني ثانوي
فارس – طيب سحبتوا ملفاتهن
وضحى – لا ماسوينا شي انا كلمت مدرسة خواتي وعلمت المديره بالسالفه بس عاد نوره
بيسجلون عليها غياب في الكليه
ضاحي – ايه والله المشكله نسيت سالفة دراستهن وراتسن ماعلمتني
وضحى بحزن – هم عيالك ياعمي خلوا فيها علم اخذونا بشراع ومجداف وغصب الا نروح
معكم امس
ضاحي – والله اني نسيت وانا عمتس العذر والسموحه
دخلت شيخه ومعها نوره وهند وساره ,, هند وساره كانن معجبات في البيت حق عمهن
فارس اول مشافهن وقف – يالله اسمحولي وشوي لارجعت ياوضحى ابشوف معتس هالموضوع
لازم نسحب ملفاتهن
شيخه اللي قربت منهم وتبي تعرف السالفه – السلام عليكم
الجميع – عليكم السلام
شيخه – وش السالفه
فارس ناظر فيهن وحده وحده – صباح الخير يابنات عمي
البنات بحياء – صباح النور
فارس مشى وتاركهم
وضحى – السالفه اني اعلم عمي بدراسة خواتي
شيخه – صح نسينا امر الدراسه
نوره تجلس – انا مانسيت كلمت وحده من البنات وعلمتها تعتذر عني ( ناظرت بعمها ) لازم
انقل
ضاحي – اكيد خلن لين فارس يجي وبنروح انا وإياه ونجيب ملفاتسن
شيخه – مابسلمينكم إياها غير بحضور البنات ياعمي
منيره – خلاص اخذ البنات ياضاحي
ضاحي – خير إن شاءالله ,, المهم إجلسن بعلمتسن بعلم عندي
وضحى – خير ياعمي
شيخه ونوره وهند وساره يترقبن عمهن
ضاحي ناظر في بنات اخوه وبالأخص شيخه – اسمعني وانا عمتسن انا ويشهد الله علي
اني ابيتسن ماتفارقني ويوم المنى عندي يوم كل وحده تضوي بيت رجلها وتستانس
معه ( ناظر في شيخه شوي ) شيخه يابنتي صقر خطبتس مني
صدمه ,, والصدمه الأكبر كانت منيره اللي ماتعرف عن هالسالفه شي




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( الفصل الخــــــــــــ 5 ـــــامس )



الصباح \ صلاة الفجر
الطريق لبيت ضاحي بن فهيد
كلهم راجعين من الصلاه ضاحي ومحمد وصقر ونايف وسعد وفارس
صقر – ياابوي اليوم كلم البنت
ضاحي يتمتم – زين زين
محمد ناظر في إخوانه اللي عيونهم كلها معلقه على صقر – وش فيكم
نايف ماحب يتدخل بالسالفه دام اللي فيها صقر وتكلم سعد – انتم مصملين
محمد – وش فيها الزواج نص الدين
صقر ناظر في إخوانه .. وضاحي قطع النظرات
ضاحي – صقر قدام أخوانك بسألك وهم بيشهدون يوم الشهاده انت راغبن في
البنت ولا في راسك شين ثاني الضيم وانا ابوك ترى موب زين وتراها يتيمه
صقر وقف في وجهه ابوه واضطر ابوه يوقف وأشر على شيباته – ياابوي هالشيبات
ماحننت قلبك علي وش بيني وبينها عشان اضيمها تراها في الأول والأخير بنت عمي
ويالله ترى اسمها حرمه من متى نعرف بالحب والخرابيط انت خذيت امي ماتعرفها
الحب عند اليهود مهب عندنا
نايف رفع حاجب لانه عرف صقر يجرح وجرحه في الصميم .. ناظر فيه بنص عين ومشى تاركهم
وهو يدعي بغبن وقهر – الله لايوفقك معها وجعلها تطين عيشتك
فارس وسعد ناظروا في نايف وهو ماشي بعصبيه واضحه .. ويموتون ويعرفون وش بين صقر
ونايف اللي كانوا اقرب قريبين لبعض
محمد يحاول يدمدم السالفه ومايحس ابوهم – يبه البنت لولد العم وولد العم لبنت عمه هاذي سلومنا
وعوايدنا ولو ماجرحت موضي يوم جرحت ودخلت الرخوم بينا كان يمديها تصير حرمتي وام عيالي
ضاحي قرص عيونه فيه – انت لين هالحين مانسيت
محمد وهو يرص على يده – وماراح انسى الجرح القوي يوصل للصميم ويذبح
ضاحي – انت لها عندك إياها تزوجها وخلها تضم عيالك وتضم عيالها
محمد ضحك بسخريه – وش عقبه يبه مااقبل إهانة مره
فارس بحميه – حدك عاد إلا موضي شيخة الحريم
محمد ناظر فيه – ياغلي لو تسكت انت ,, شيخه عندك مو عندنا
سعد هز راسه – الله يهديك الله يهديك
كلهم مشوا للبيت ,, وكلن يغني على ليلاه







بعد هالآحداث بشوي .. الصباح \ بيت ضاحي بن فهيد
في الصاله ضاحي ناظر في بنات اخوهوبالأخص شيخه – اسمعني وانا عمتسن انا ويشهد الله علي
اني ابيتسن ماتفارقني ويوم المنى عندي يوم كل وحده تضوي بيت رجلها وتستانس
معه ( ناظر في شيخه شوي ) شيخه يابنتي صقر خطبتس مني
صدمه ,, والصدمه الأكبر كانت منيره اللي ماتعرف عن هالسالفه شي
منيره بين حلم وواقع .. مو مشكله يتزوج ولدها بس تمنت البنات إلا وحده غيرها لو وضحى بس هاذي
قويه وعوباء .. هي ماتلوم بس شيخه مو عاقله ولا تصلح لصقر هي نار وصقر حريقه يأكل كل اللي
قدامه .. اصلا مو مشكله لو تزوجت نايف او حتى محمد بس مو صقر
شيخه وقفت وعينها في عين عمها ولو كانت لغة العيون تذبح كان اول المذبوحين عمها وبهدؤ عكس
البراكين اللي في الصدر – اسمعني عاد مو عشانا احترمناك تأخذ راحتك بزياده تزوج فلانه لولدك
فلان ولا فلان لفلانه شفت السماء ( وتأشر على فوق بدون ماتطالع وعينها بعمها ) لو تنطبق ( وتأشر
على الأرض بدون ماتطالع فيها ) على الارض ماضويت انا وولدك في غرفه وحده
وبحسره – انا قلته قلبي مقروص من جيت حسبتك بتطلع لنا عون على ولدك اللي من أول ماجاء وهو
خام عقاله يبي يضربني ويخسى شيخه مو حمار شيخه مهره وعجز يروضها ألف خيال
ضاحي وقف وهو فيه ندم وحسره – اسمعيني وانا عمتـ .......
قطعته بصرخه – اسمعني انت المكان اللي ضم ابوي 30 سنه مو عاجز يضمني ومهب عشان خلاص
قدرت علينا وجبتنا بدميعاتك اللي نثرتها خلاص بنوافقك على اللي تبيه انت وولدك يخسي ثم يخسي
اخذه وعلمه قل شيخه شيخة الحريم تقول إلك تعلم المرجله ثم تعال اخطب
ومشت وخلتهم وسط صدمة خواتها وخصوصا وضحى .. اللي ماتدري وين تودي وجهها
ألتفتت على عمها وشافت دمعته تنزل .. بسرعه قامت إله وحبت يده – دخيلك ياعمي لاتأخذ بخاطرك
عليها انا بعلمك قصة شيخه ( وناظرت منيره ) دخيلتس ياعمه لاتزعلين دخيلتس








طلعت والنار شابه في صدرها .. ولا أي شي يقدر يطفيها .. بس فجأه لقت في عينها صقر بلبس
الشرطه توه جاي .. يوم شافته أقبلت عليه وشرشفها يلعبه الهواء .. هالشي وهي مقبله فيه على صقر
عرف ان فيه مصيبه واكيد ابوه خبرها .. وقفت في وجهه ورفعت اصبعها – اسمع ياأنت ياابو عقال
ياللي تدور مراجلك إبه وتخبى وراه مهب انا اللي يوم أخذ أخذك أنا فرس ماعسفني خيال تبي تعسفني انت
يوم انك حلمت ياشيخ احلم على قدك دور من طينتك تراهن واجد ....
قاطعها بصرخه – تخسين والله ثم والله لو ماأنتي حرمه وعايبه وضعيفه ومكسوره اني لاعرفتس منهو
صقر والله انتس ماتربيتي ماألومتس لأمن مثل العرب والناس وأبون هيتسن من ضاري بس انا لها
والله ماتحطين سمعتنا بالأرض ابتس نعبوتس ماتستحين خامه خمايمتس وتكلميني لاسحاء ولا مزاء
انتي كذا كل الريجيل تهرجينهم كذا !!!
شيخه انقهرت انه اخذ الموضوع لناحيه ثانيه وبسخريه – انا كذا انزل نفسي للواطين اللي مثلك
واعطيهم على هرجتهم اللي يفهمونها
اخذها من شرشفها وجرها وراه .. وهي تصارخ وتهاوش – فكني ياكلب فكني .. وصقر مايشوف الدرب
كله ولا أسم آل قاسي ينزل بالأرض .. دخل البيت وحذفها عند اهله وخواتها
وناظر فيهم وهي تهاوش وتسب – اسمعوا اليوم ملكتي على التسلبه هاذي ويوم فيها نعره انا صقر اللي
بطلعها ويوم ابوها مارباها انا اربيها .. والله مابقى غير سمعتنا تنزلها القاع بنت الهنديه عادي عندها
تهرج فلان وعلان لادين ولا دنيا
شيخه بهواش – تخسى تأخذني تخسى
صقر ركض يبي يضربها – ابك يامسلمين بعد إلها لسان ( وطلع حزامه )
بس صراخ ضاحي رده – صقـــــــــــــــــــــــــــر
صقر وقف وناظر في ابوه وبعصبيه – انا بروح وبعلم جدي العلوم كلها والله وانا احلف ثلاث ان
اليوم هاذي الكلبه حليلتي وانا اللي بعرف اربيها
منيره ركضت تمسكه وبخوف – انت مجنون ولا صاحي تبي تعلم جدك ( صقر ترك يدها وطلع )
ضاحي خاف على ابوه يصيبه شي – وقف وقف ياصقر ياصقــــــــــر ( وركض يتبعه )
وضحى وهي تبكي قربت لشيخه – هاه استانستي باللي سويتيه
شيخه وهي مصدومه من دموع اختها وكلامها وعطتها كف – انتي صاحيه ولا مجنونه تبيني اخذ
هالعايب هذه
وضحى خمت اختها وضمتها – لاتقولين تسذا لاتقولين
شيخه بعصبيه فكتها – ان كانتس خايفة منهم انا ماني بخايفه ومااخاف غير من اللي خلقني وانتي خلتس
بخوفتس هذه لين عيال عمتس يحطونتس أمعه مثل ابوتس وأمتس ( ناظرت في خواتها ) من تبي ترجع
معي لدوادمي تمشي تلم زهابها ( ناظرت في وضحى ) واللي تبي تقعد عند هاذي وتبيع كرامتها تقعد
عندها ,, ( وطلعت وخلتهم )
وضحى طلعت تركض وراها وهي تبكي .. ونوره وهند وساره طلعن وراهن
منيره جلست وبكت – حسبي الله ونعم الوكيل حسبي الله ونعم الوكيل
لانها سمعت صوت السيارات اللي طلعت من البيت .. اليوم بتصير مصيبه والله يعلم وش بيصير









في بيت عيسى
طلعن مريم وأمها من البيت .. وكل وحده تطبخ نار على آل قاسي
أم عيسى .. مرارة زمن وضيم عيالها .. ومريم يقودها قسوة رجل وإهانة شريك العمر .. وقفن إلهن تكسي
ركبن معه .. ووصفن إله البيت لـ سعد بن فهيد آل قاسي .. وتحضري ياموضي لمصيبه جايه في
الدرب






بيت سعد بن فهيد
وقف السياره بسرعه بالعرض في نص حوش بيت سعد ونزل منها وهو يصارخ – ياجدي ياجدي
فهيد اللي كان جالس في الجلسه الشعبيه في الحوش وقف وجاه يهرول وبريعه – علامك علامك
ترك باب سيارته مفتوح ومشى بسرعه لجده - عيبة آل قاسي عندنا في البيت ( وشاد على شفايفه بقهر )
ونخيتك لاتنزل الأسم اللي نفتخربه في الجماعه في الأرض
فهيد مط عيونه وناظر فيه .. ودخول سيارة ضاحي هو اللي قطع عليهم النظرات








بيت ضاحي بن فهيد \ الملحق
تحط ملابسها في الكيسه اللي جت ابها .. ووضحى تبكي عندها .. ونوره تحاول تمنع شيخه
شيخه بصرخه دزت نوره عنها – انتسلعي هناك انتن تبن تضيمني تبن تقهرني والله لأروح لدوادمي
واللي فيه خير يلحقني ماأني بجالسة إلهم هنيا
ساره وهي تبكي – شيخة تكفين لتروحين
هند وهي جالسه على الأرض وتبكي – تراهم يعرفون البيت حنا ذالين يسوون إلتس شي
شيخه اللي تلبس بشتها وناظرت في خواتها – انا بنت ابوي ( سخريه من خواتها ) خلتسن يابنات الهنديه
ينفعتسن الذل اللي عايشاته ابوي ماذل غير من اللي خلقه وتحداهم واخذ الهنديه وغصبن عن رقبة فهيد
وطوايفه وانا غصبن عن آل قاسي كلهم بروح واللي فيه خير قلتها يلحقني ,, وطلعت وخلتهن يبكن
ومامداها تفتح الباب بتطلع غير سمعت الصوت القوي – على وين يابنـــــــــــــــــــــــــــــــــت
..
قبل مرور 27 سنه ..
ايام طفرة البترول .. والسعوديه بدأ عليها مظاهر الحضاره والتمدن ..
فهيد – ادخلي ادخلي يابنتي ياوضحى ياوضحى
وضحى طلعت من المطبخ .. ناظرت في الشابه المزيونه اللي الأرض تتزلزل من مشيها .. جمال شديد
وعيون واسعه جدا عسليه .. شعر أسود غزير ومفكوك .. وجهه يشبه القمر في تفصيله .. ولون برونزي
مثير.. بإختصار فتنه فتنه فتنه .. والمشكله يبان انها صغيره في السن ماتتجاوز 16 سنه ( وسبحآن من خالقها )
وضحى من شافتها وشافت زينها بكت .. فهيد مط عيونه منصدم – علامتس يامره
وضحى وهي تصيح وتندب حظها وتضرب رأسها وجلست على الأرض– تزوجت علي يافهيد
من قالت تزوجت علي طاح في موجة ضحك عارمه - ههههههههههههههههههه ههههههههههههههههههه
هههههههههههههههههههههههه حرام عليتس يامره تبيني اتزوج على بنت خزام اللي اغنتني عن الحريم
وضحى مسحت دموعها بوناسه ووقفت من الأرض وأشرت عليها – اجل من هاذي
فهيد أشر للشغاله – روحي روحي وانا ابوتس للمطبخ ( وراحت الشغاله )
وضحى تناظر فيها يوم مرت حتى مشيها فتنه هاذي خطر كبير داخل عليها البيت ..
ناظرت فهيد – فهيد علمني هاذي وش قصتها
فهيد اللي يشتغل في أرامكو ذاك الوقت – هاذي سلمتس الله ابو عبدالعزيز قدم في شغاله وجته هاذي
يوم شافتها حرمته حلفت يمين ماتب البيت وتدخله يبا الفيت تغار عليه
وضحى انقهرت – وليش جايبها هنا
فهيد بطيب قلب – حرام عليتس ياوضحى هاذي جاية تأكل عيش وتدور رزق
وضحى بعصبيه – انت نسيت ان عندك عيال
فهيد – لا مانسيت بس عيالي محترمين ويخافون الله


موقف آخر
تمسح الزجاج حق غرفته من برى .. وعينه عليها ماتفارقها .. والمشكله ان حتى هي عينها عليه
ماتفارقه .. وكأن العيون نادت بعضها .. وأستجابوا لبعض .. قام من فراشه ووقف عند الدريشه
وهي تمسح وعيونها فيه .. في قلبه حسره على هالجمال .. هو في بداية عمره ويشوف هالجمال
ويتعذب فيه .. اخوانه الثنين تزوجوا وأخته شيخه بعد .. وصار فراغ كبير في حياته .. عينه فيها
ومتلذذه إبها .. ذاك الوقت كان في بداية التزامه .. بسرعه وخر عينه وسكر الستاره واستغفر ربه
اللي قاعد يسويه غلط .. بس قلبه والشيطان يناديه فتح الستاره مره ثانيه ومالقاها .. سكرها
وبسرعه طلع يدور عليها .. حصلها في المطبخ تغسل المواعين وأمه معها .. قرب منها لين
مايفرقهم شي .. وأخذ الكوب من يدها .. وسط مراقبة وضحى اللي انصدمت من هالموضوع
واتجه للثلاجه يشرب مويه وعينه فيها



موقف آخر
راجع من الدوام تعبان وحران وزهقان .. وبسرعه اتجهه لغرفته أخذ الفوطه وطلع للحمام بيتسبح
الحمام اللي كان جماعي للبيت كله وكان في الحوش .. حصلها فيه تغسله .. وكان حبات العرق
مثل اللؤلو في جبينها .. وكانت منحنيه يوم شافته قامت وانسدل شعرها اللي كانت رابطته بإحكام
بس إلى هنا ومايقدر يتحمل .. كل شي يناديه وكل شي جُمل في عينه قرب منها ولما شاف خوفها
زاد في الأمر أكثر .. وقرب منها كثير مايفصله عنها غير سنتيمترات وكلها في حضنه .. شاف الخوف
اللي صحاه من اللي جالس يسويه فيها فكها وطلع هربان من البيت يركض



موقف آخر
مصيبه يافهيد مصيبه
فهيد اللي كان جالس يقرأ – بس الله علينا من المصايب علامتس يامره
وضحى – الشغاله لاعمرت
فهيد – وش فيها
وضحى – بين ان ناصر ولدك متعلقن إبها
فهيد انصدم – وانتي وشدراتس يامره
وضحى – حركاته وبعض الأحيان يشيل عنها الثقيل وعيونه تفضحه
فهيد ضحك – انتي ماتعرفين ان ولدتس مطوع ومايسوي هالحركات أكيد انه يرحمها صغيرة
سن وحسبة اخته
وضحى بخوف – والله مدري بس قلبي مهب مطمن



موقف آخر
في المسجد ودموعه تصب بحسره .. لاحظه مدرس التحفيظ حقه وقرب منه وهو يربت عليه
المدرس – علامك ياناصر ياولدي عسى مهب الأمر كايد
ناصر مسح دموعه وبحسره وعيونه سرحانه لبعيد – الهوى الهوى ياأستاذ وش علاجه
ابتسم المدرس وربت عليه – انت حبيت يابوك
ناصر ودمعته طاحت – ابتليت ياشيخ بهالحب قلي وش علاجي
المدرس – تزوجها وانا ابوك
ناصر ناظر في المدرس بقوه – مستحيل
المدرس انصعق لكلمته – وراه مستحيل !!
ناصر – هاذي غريبه علينا لاهي من هنا ولا تعرف عاداتنا وتقاليدنا
المدرس بتسامح – ياولدي هي مسلمه
ناصر – ايه ودينها قوي بعد
المدرس – انت قادر على العرس
ناصر بتفكير – ايه اشتغل والحمدالله
المدرس ابتسم – الرسول صلى الله عليه وسلم ياولدي قال ( من جاءكم من ترضون دينه وخلقه فزوجوه
إن لم تفعلوا تكن فتنه وأمرٍ عظيما ) والرسول صلى الله عليه وسلم قال بعد ياولدي ( لافرق بين عربي
وأعجمي إلا بالتقوى ) عقب كلام الرسول فيه كلام
ناصر وكأن الأستاذ عطاه بصيص أمل – بس هي شغاله وأبوي مستحيل يرضى
المدرس – ياولدي مدامها مسلمه وقلبك أختارها الله يوفقك ويرزقك معها وانت وأنا ابوك بتزوج مسلمه
غيرك خذاله يهوديه ومسيحيه ونصرانيه وأبوك إن كانك تبيني أحاكيه حاكيته والعادات والتقاليد والتعصب
عمرها مانفعت أحد والرسول قال ( أتركوها فإنها نتنه )
ناصر حب راس إستاذه وقام يركض .. معه مفتاح إنفراج همه .. ماراح يلاقي أحسن منها في نظره كانت
بنت صاينه عمرها ونفسها بيكلم اهله وبيتزوجها




موقف آخر
بصدمه – ايششششش
فهيد بعصبيه – تخسي تأخذها انت تبي تفضحنا شغاله شغاله ياناصر وين تبانا نودي روسنا عن العرب
ناصر – دخيلك دخيلك ياابوي
فهيد – تخسي والله انها تحرم عليك برضاي
ناصر بتصميم – انت حرمتها علي برضاك وأنا حللتها علي غصب عنك ووالله أني لأخذها
فهيد – تخسى ووالله أني لأسفرها وهي بعيدة عن عيونك
( وطلع وخلاهم )
وضحى تشوف نهاية ولدها وتبكي اللي كان أخر العنقود إلها يسوي هالسواه فيهم
في أخر الليل
مشى بخطوات غير مسموعه لداخل البيت .. دق الباب على الشغاله .. فتحت له وهي لابسه شرشف
الصلاه .. كانت تحسبها وضحى طلع هو .. عينه بعينها ويشوف عيونها الحمر واللي باين انها كانت تبكي
.. كلمها باللي بيسويه وهي جلست تبكي – ناصر لا مافيه سوي كذا
ناصر وهو يتلفت يمين ويسار – ابسرعه امشي ياعايشه بسرعه
عايشه – لالالا انا خوف انا صح احب انت وابكي كثير عشان هاذا بلا بس لا مافيه روح
ناصر – عايشه امشي بنتزوج والله اني ماألعب بنتزوج وبنسافر بعيد عن أهلي
عايشه وكأنها بدت ترضخ وناظرت فيه تدور الصدق بعيونه .. اللي كانت مطمئنه إلها كثير
عايشه هزت رأسها دليل الموافقه


الصباح
جت تركض لفهيد اللي كان نايم وهي تولول – ألحق ألحق يافهيد ناصر والشغاله انحاشوا
فهيد قمز بريعه – ابتس انتي صادقه
وضحى وهي تضرب على فخوذها وتصيح – ايه ايه قم قم دورهم قم حسبي الله ونعم الوكيل فيتس
ياللي حرقتي قلبي على ولدي حسبي الله ( وناظرت في فهيد ) كله منك عمري مااشتكيت وقلت ابي
وحده تساعدني انت جبت هالبلوه وبليت ولدي فيها ( وتضرب على رأسها ) آآآآآآه ياخسارتي فيك ياناصر
ياخسارتي فيك اللي ماتنتعوض ( وتبكي بأنين وقهر وحسره )
فهيد اللي كان يلبس ملابسه ومعصب ومايشوف قدامه أخذ المفتاح وقعد يركض يدورهم .. وخبر عياله
ضاحي وسعد .. لفوا الرياض لف ولا حصلوهم .. وبلغوا الشرطه عليهم .. وذاك الوقت مافيه احد ماضحك
وتشمت في آل قاسي وهالشي اللي ماصدقه فهيد .. الكل يتشمت فيه ويسخرون منه .. ولد فهيد تزوج شغاله
وذاك الوقت كل شي عيب وبحسابه .. وناصر هد اللي سواه فهيد وقعد يبنيه في لحظه .. من حرمه لاهي من
من ثوبهم ولا ثوبها




موقف آخر \ بعد سنه وشوي
كان جالس حول ابوه واخوانه يوم جاه الأتصال .. وشافه رقم غريب .. وذاك الوقت مااحد يملك جوالات الا
اللي حالته الماديه زينه
فتح الخط – آلو
ناصر بفرحه – باركلي باركلي ياضاحي جتني بنت
ضاحي فرح لأخوه بس خبئ هالفرحه – وينك ياناصر قلبنا الديره عليك ابوي غضبان عليك
ناصر وكأن فيه شي كدر فرحته – خبر ابوي انا بنرد انا سافرت لنجران دوره وبرد
فهيد وسعد اللي كانوا يسمعون لضاحي وهو يكلم .. اخذ فهيد الجوال من يد ناصر – انت يالكلب لاعيني تشوف
انك راجع هنيا ولا تعرف حدن في آل قاسي كلهم رح الله لايردك
ناصر بحزن – ياابوي انا برجع لاتسوي فيني كذا
فهيد بعصبيه – وبطلق المخنزه اللي بليتنا فيها
ناصر انصدم من كلام ابوه – ياابوي مااقدر انا جالي منها بنت مااقدر اخليها
فهيد بصراخ وهواش – اجل خلها تنفعك وعيني اينها تشوفك عندي ولا تعرف حدن فينا والله ثم والله اني لأبيح
الكافر في دمك ( وسكر في وجهه )


موقف آخر \ بعد مرور سنه ونص
ناصر بفرح – اقلط قلط ياضاحي
ضاحي ناظر في المكان اللي يعيش فيه اخوه .. ثم ناظر فيه – ناصر ليش ترضى لعمرك بالمهانه
ناصر سكت
ضاحي قرب منه – ابوي حرمك من الحلال وفضحك قدام العالم والمكان اللي يعرف ان تشتغل فيه
رح وشى رئيسك يطردك شف حالتك والله انك حمار يوم رضيت بهالذل
ناصر عطاه ظهره وبنبرة قهر – ابوك يبيني صبي تحت رجله هو اللي يزوجني من اللي يبي ومن أفخر
النسب بس انا ماابي هالنسب ياضاحي انا اخترت حرمتي ليش ابوي كذا ليه
ضاحي بعصبيه – تبي اعلمك ليش يسوي ابك كذا لانك ولده سنده جابك ورباك وعلمك وماقصر عليك
ابوي ينحسب إله ألف حساب حنا قبيله تعرف وش قبيله يعني عآدات وتقاليد مهب في يوم وليله انت تبي
تمشي عآدات القبيله على كيفك ابوي بيطردك لانك خالفت سلومنا ووو ( قاطعه شوفة وضحى وهي تمشي
وتعرج ومتجهه لأبوها )
ناصر مشى لها وشالها وحب عليها واتجهه لضاحي – شف ياضاحي شفت هالإبتسامه لبنتي مستحيل ابيعها
لو بكنوز الأرض وخل ابوي يحرمني من كل شي انا اخترت حرمتي واخترت حياتي
ضاحي سكت .. واتجهه لين وصل للباب وناظر في اخوه – الله يسمح دربك ياأخوي ويوفقك بحياتك




موقف أخر
بغضب جلجل فيه بيت آل قاسي – ومن قالك تروح له هآآآآآآآآآآآآآآآآآه والله ياضاحي والله لو عدتها ثاني مره
اني لألحقك الكلب اللي ذلف
ضاحي منزل رأسه في الأرض .. ووضحى تبكي بأنين يصدر عن قلب محروق
وقفت وصرخت فيهم – بسسسسسسس ( وناظرت في فهيد ) كلها سبايبك كلها من تحت دروبك الله لايسامحك
يوم انك احرمتني ضناي
فهيد قرب منها وصرخ فيها – والله لوتجيبين طاري لهالموضوع ولا أعرف انتس ارسلتي حدى هالمخانيز للزفت
هذاك انتس تحرمين علي يابنت خزام
وراح وخلاهم ...
وضحى جلست على الأرض تبكي وسعد وشيخه وضاحي حولها يواسونها








بعد مرور 20 سنه
شيخه وناصر توهم جايين من الغنم .. جلسوا في الصاله
عايشه جابت إلهم القهوه – هاه وش سويتوا ( صارت متمرسه كثير في اللغه البدويه اللي حبتها من حب ناصر )
شيخه – ابدن انا ذيبه بنت ذيب اخذناها منه بنص القيمه
ناصر يضحك – والله انتس تعرفين السوم وانا ابوتس المشكله كيف مرت على مطلق
عايشه بفرح – تراني دعيتلكم قمن دعوتي صابت
ناصر ناظر فيها مبتسم – اصلا انا قلت من شفتس وانا عارفن ان عمري وحظي معتس
شيخه – احم احم ( ووقفت ) المهم اخوتس عبدالستار تراني شايفته يوطوط عند الحاره
عايشه زعلت اخوها مفشلها عند ناصر كل شوي يبي سلف ومدري وش يحسبنهم قاعدين على بنك مادرى انهم مديونين
في سرها ( الله يستر منك ياعبدالستار )






بعد مرور سنتين \ الرياض
عايشه – الحمدالله اللي خلصنا من هالمعامله وسلمنا من الرياض آه يازين الدوادمي مهب الرياض وشوارعها
ناصر- ايوالله صدقتي الله يعين على الزحمه ,, والله ان راسي يعورني
عايشه ناظرت فيه – لاتسو .......... ( ماأمدها تقول هالكلمه ,, إلا قضاء الله قد صار )
والسياره اللي قطعت الأشاره اعترضتهم بقوه لانها كانت تبي تلحق قبل تصير حمراء .. اتجمعوا الناس عليهم
واكتشفوا انهم ماتوا ,, قبل يلحقون يسعفونهم







بعد مرور خمس سنوات الواقع \ الملحق

ومامداها تفتح الباب بتطلع غير سمعت الصوت القوي – على وين يابنـــــــــــــــــــــــــــــــــت
رفعت عينها وانصدمت




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( الفصــل الســــــــــــــــــــ 6 ــــــادس )











في المستشفى \ العنايه المركزه

صرخ عليه المشرف – انت مجنون كنت راح تسبب بموته

ناظر فيه بتعب وطلع من العنايه .. طفش كثير .. ماصارت عيشه ..كيف بيركز وهو غارق في مستنقع يبي يطلع منه بس موقادر

وصدمة الخيانه تهزه هز .. اليوم صقر فتح عليه جروح صعب تتسكر .. جلس على أحدى الكراسي حقت المراجعين ..

ونزل راسه ومسح وجهه وشعره بتعب .. ربت عليه حدى المراجعين – دكتور فيك شي

رفع عينه له ووقف – لا شكرن ( وراح وخلاه )


















فتحت الباب بتطلع ( سمعت صوت قوي )- على وين يابنـــــــت

رفعت عينها وانصدمت .. ووقفت تناظر فيه

خواتها اللي كانن يتبعنها بيوقفنها .. ناظرن في اللي تناظر فيه وشهقت وضحى .. ونوره مسكت فمها .. وهند اندست ورى ساره

ناظر فيها بتقطيب ورافع حاجبه وراص العصا في الأرض وشموخ الكون فيه – على وين

شافت صقر وراه ويناظرها ببرود وكأنه مامسوي شي .. وضاحي واقف ومتوتر

قرب منها وبفحيح مثل الأفعى – على وين

شيخه شكت انه جدها.. ألتفتت على خواتها وشافت الخوف في عيونهم .. مشت لين اقتربت عنده .. ناظرت فيه – من أنت

صقر بشموخ – ماعرفتيه !!

شيخه ناظرت فيه بقوه – ماحصل ألنا الشرف

صقر قرب من جده – هاذا جدك الشيخ فهيد آل قاسي

شيخه ضحكت بسخريه – من متى صار جدي ( خواتها جلسن يبكن .. السالفه مابتمر بسلام ابد )

صقر عصب .. والجد قطع عنه اللي كان بيقوله – وين تبا تذلفين

شيخه ناظرت فيه بقوه .. ذكرت هالنظره فهيد بناصر ابوها – اذلف ؟ ليه شايفني جيت هنيا برضاي ترى كل اللي حولك تسدحوا يبونا

نجي وليتنا ماجينا

فهيد بأمر – ومكانن جيتيه منتي بظاهرة منه

شيخه ضحكت بسخريه – الله يرحمك يابوي ( تقصد فيها انها ماتلوم ابوها لان فهيد قوي وابوها صارع موج )

من قالت كلمة ابوي حتى نفضت فهيد هالكلمه وصرخ – الله لايرحمه لاهو اللي ريحني لاحي ولا ميت ذلف وترك عيبته أحملها طول عمري

ناظر في صقر – صقر

صقر – سم ياجدي

فهيد – عجل ازهم بالمملك هذلي عايبات ولازم ينشكمن بريجيل

شيخه وقفت بين الجد وصقر وبعرق ينبض قهر – وش عايبات وش مسويات حنا ووش ينشكمن وش شايفنا دايرات على حل شعورنا

ونتسكع من شارع لي شارع حنا بنات ناصر اللي يوم جاب وربى ربى وجاب

فهيد صفعها كف – انتي لتس عين تطرين اسم ابوتس خايب الرجا مقيوله بنت هنديه وش يرتجي من وراتس وش عرفتس بسلومنا وعوايدنا

مير والله واللي حط هالشيبات في راسه ( ويأشر على شيباته ) ان عصف رقابتسن يابنت نويصر في يدي مير اذلفي وراتس

( دزها من طريقه وراح ) .. شيخه مسكت كتفها بقهر .. واتجهت للملحق ودخلت في الحمام وقفلته عليها .. ووضحى تضرب الباب عليها

ونوره وساره وهند يبكن

وضحى تضرب الباب – شيخه افتحي دخيلتس افتحي

شيخه بقوه وبعصبيه – وضيح روحي عني في السعه ماني بفاتحه لأحد ( وتصارخ بقهر ) شايب توه يعرفنا وش عرفه فينا

خمس سنين مهب راضي ابنا توه درى عنا

وضحى تركت الباب وناظرت في خواتها ودمعت – حسبي الله ونعم الوكيل



















بيت ضاحي \ في مجلس الرجال
فهيد يصارخ – وابوك وراه يروح يطارد وراهن انا قلت ماأبيلهن أثر ورايح من وراي يجيبهن

ضاحي اللي كان جالس ومنزل راسه للأرض معاد فيه حيله يتكلم .. ضام بنات اخوه اليتيمات

سعد بهدؤ – جدي تراهن بنات وين تبا نهيتهن ترى سمعتهن من سمعتنا لاتنسى ان الناس درت بموت عمي ناصر من زمان

وعارفين ان عنده بنات وحنا ماجبناهن ,, ترى مانقدر نكمم افواه العربان

فهيد ويضرب على راسه – حسبي الله عليك يانويصر حسبي الله آآآآآآآآآآآآآه ياظيمي ظيماه

ضاحي وسعد ناظروا في فهيد اللي باين انه يحس بمراره وظيم في صدره

سعد بن فهيد دخل للمجلس – وش صاير وش فيه ياضاحي ( وهو يناظر في اخوه ثم ناظر في ابوه اللي باين انه تعبان )

مشى لين جلس عند ابوه – ابوي علامك

فهيد – علامي اخوك اللي الله لايرحمه جاب بنات وهيتهن عقب ماذلف وحشرهن بتسبدي

سعد ناظر في اخوه – بنات ناصر هنيا

ضاحي بحزن وتعب واضح فيه – ايه ( قطع السالفه الاتصال اللي جاه .. كلم شوي وقال – صقر جاب المملك

سعد بن ضاحي وقف وناظر فيهم – ياجماعة الخير مايصير لازم تحليل

فهيد ناظر فيه – وش تحليله بعد

سعد – ياجدي اللي يملك هالحين لازم يحلل هو واللي بيأخذها الخوف من الامراض الوراثيه

فهيد وقف – اقطع هالعلم اللي مامنه فائده عانّا من ضاري نتزوج ولا نحلل ولاصار غير الخير

سعد بيحاول ينقذ بنات عمه – بس ياجدي

فهيد بعصبيه – اقطع ياولد اقطع

سعد – طيب




بيت سعد بن فهيد \ عند الباب

اندق الجرس وفتحت الشغاله .. دخلت ام عيسى ومريم – وين موضي

الشغاله – داخل

ادخلن للبيت وام عيسى تنادي – ياموضي ياموضي

طلعت عمشا مرة سعد وهي تلبس الجلال حقها وبرقعها فوقها .. ناظرت فيهن وانصدمت – علامتسن

ام عيسى – علامنا جايين نأخذ عيالنا اللي منعتهم عنا سلوقيتس

عمشا بطيب نفس – انتن اقلطن الله يحيتسن

مريم بقهر – ماحنا بقالطات خلي عيالنا يجون

عمشا – انتن اقلطن وتقهون ويصير كل شين زين وطيب

ام عيسى – حرام فنجالن اشربه عندكم ياذي قاسي مااني بناسيت سوايكم في ولدي عساكم تذوقون ضر اللي سويتوه فيه

طلعت وضحى على هرجتها – انتن صاحيات ولا مجنن جايات مدرعمات وتدعن

ام عيسى – انتي يالعجوز الباليه اسكتي مالي هرجه معتس وينهي مويض الله لايردها




بسرعه ريم دقت على اختها اللي كانت في شغلها في البنك – هلا

ريم بخوف – موضي الحقي ام عيسى واخته عندنا

موضي وقفت بصدمه – وش تقولين

ريم – يبن عيالتس يقولون نبي عيالنا وتحت يتهاوشن مع امي وجدتي

موضي – يويلي يمه عيالي صكري صكري بكلم السواق يجيبهم إلي هنيا













في بيت ضاحي \ مجلس الرجال
المملك جالس بين فهيد وضاحي

المملك – عطوني أوراق البنت

فهيد ناظر في ضاحي – رح عطنا أوراقهن

ضاحي اللي مكسور عينه قدام بنات أخوه وقف – طيب

اتجهه لهن ولقاهن كلهن جالسات في صالة الملحق – السلام عليكم

شاف شيخه تناظر فيه بشموخ عالي ولفت وجهها عنه ووضحى – عليكم السلام

ضاحي قرب لين جلس حولهن – اسمعن يابناتي يشهد الله علي اني ماقدرت اسوي شي ماسويته ( ناظر في شيخه ) شيخه وانا عمتس

صحيح اني ظمتسن بالحيل مير واللي خلقني اني ماأخلي صقيران يضيمتس انتي وافقي عليه وانا متى ماسوالتس شي يحرم علي النوم

وانتي شاكيته غير لين اخذلتس حقتس

شيخه ناظرت فيه وبقرصه – عمي انت يوم جيت ألنا حلفت ماأنت بضايمنا ( قرصه خلت ضاحي يسكت ويوقف )

ضاحي ناظر في وضحى – عطني أوراقتسن

شيخه بريعه وقفت – من غيري بتزوجونه بعد إذا رضيتوا الهم فيني والله ماأرضاه على خواتي

ضاحي – تطمني ماغيرتس احد

شيخه اتجهت للشنطه وطلعت الأوراق وبإبتسامه تمثيليه –وليش ماتقول إلي ليش وضحى خايف ببكي مثلا ( مدت عليه الأوراق ) تفضل

وبارك لولدك قله شيخه تقول مبروك عليك شيخه والأيام بينا

ضاحي اخذ الأوراق وهو ينفث الهواء اللي في صدره – الله يعين

اتجهه بالأوراق لمجلس الرجال ,, وواجهه في طريقه اخوه سعد

ضاحي ناظره – سعد وش فيك مستعجل


سعد – ام عيسى عندنا هي وبنتها تبي عيال ولدها

ضاحي – دقيت على حدا من العيال ولا أخذ صقر معك ( يقصد اللي يشتغلون في الشرطه )


سعد – صقر مهب يمنا دقيت على ضاحي وتلفونه مسكر بدق على محمد في السياره ( ومشى بسرعه للسياره )
















في بيت سعد بن فهيد

عمشا وهي معصبه – والله انها ماهي فيه في شغلها انتن معاد تنفع معتسن الهرجه


مريم بعصبيه – ومتى بتشرف حضرتها ولا زبنت الساعه غدت اثناعش
عمشا وهي تنفث الهواء اللي في صدرها – ماهيب جاية هالوقت ماتجي غير ثنتين

ام عيسى – بالطقاق اللي يطقها وش نبي ابها حنا نبي العيال وراهم مارجعوا من المدرسه

في هالأثناء دخل سعد ومحمد وراه وهم يتحنحنون

سعد ومحمد – السلام عليكم

ام عيسى وقفت إلهم – سعد طلع عيال ولدي مايكفيكم اللي سويتوه فيه تبون تحرمونه عياله

سعد عصب من هرجتها – وش طلع عيال ولدي وينه علمتس يوم تقولين لولدتس طلق موضي واحذف عيالها اللي مامنهم خير

دام موضي امهم هاه

ام عيسى بقوة بأس – ولا يصير تحرمونه عياله ندق على السلوقيه بنتك ونقول هاتي العيال ابوهم يبي يشوفهم وهي معيه

محمد بعصبيه – اثر فيتس علم تبين تسحبين عيال موضي للسجن ترضين إلهم يدخلون السجون

ام عيسى ناظرت فيه – انت اقطع ولا تهرج

محمد عصب – اقطعي انتي

مريم تهرج عمرها ورافعه صوتها تبيهم يسمعون – والله ماانظلم غيري انا وانت يااخوي اثاريهم طايحين حب في بعضهم

وحنا ياغافلين لكم الله

محمد ظهر عقاله ومسطها ابه وهو يسب فيها ووضحى وعمشا وسعد يمسكونه

مريم اتخبت ورى امها وتبكي – يالكلب والله اني اظهر اللي سويته في الشرطه واني لأشتكي عليك تحسبك لهالحين رجالي

تبي تسوقني على كيفك تخسى والله اني لأشكيك في الشرطه

محمد بقو بأس – اشكي وإلي يطلع بيدتس سويه ( وناظر في أمها ) وأخذي امتس معتس البيت يتعذرتسن

ام عيسى بصراخ وهواش – والله والله اني لأشكيكم في الشرطه ياذي قاسي واني لأفضحبكم عند العربان ياللي مهيتين بناتكم

( وهن متجهات لبرى هي وبنتها )

محمد يبي يركض إلهن ومسكه سعد – انت انهبلت خلاص عين من الله خير

عمشا جلست تبكي – حسبي الله عليهن بيفضحن موضي وبيشكنها في الشرطه

محمد ناظر في عمشا – وانا وين رحت ياعمه ( ومسك شنبه ) مايكون ذا الشنب على رجال ان ماغسلت قداحينهن














في بيت ضاحي

دخل فارس بالسياره .. وناظر البيت مليان ريجيل .. وصقر وأبوه يودعون شيخ عند الباب .. ركن السياره في المواقف

ونزل من السياره .. متجهه للمجلس .. لقى سعد وجده – السلام عليكم

الجميع – عليكم السلام

فارس – وش صاير

سعد اللي يطقطق في البي بي – مبروك صقر اعرس

فارس بتعجب – اعرس من أخذ

سعد – على من يعني على شيخه

فهيد وقف بشموخ ووقف سعد معه – قل لأبوك ترى جدي مايبي لبنات هالجيفه ذكر ولايجيبهن عندي خلهن يقعدن عنده وانت ( يقصد سعد )

-امش وصلني

سعد دخل جواله في مخباه – سم طال عمرك

فارس تركهم واتجهه عند أمه داخل .. لقاها في الغرفه حقتها وتصلي .. جلس على السرير لين انتهت

منيره سلمت وألتفت بشرشف الصلاه عن ولدها تستحي منه ولفت راسها عليه – راح المملك

فارس – ايه راح وش السالفه

منيره بحزن – وش سالفته اخوك سوى ألنا سالفه اليوم وشيخه ماخلت علم ماقالته

فارس – وهو غصب يعرس على وحدة ماتبيه

منيره – الا قل ماهيب طايقته مير الله يستر منك ياصقر لايضيم اليتيمه ويجبرنا نسكت على الضيم ويحافينا الله

فارس – وهي وش سوت وافقت وجدي وش سوى

منيره وقفت وطوت سجادتها – فارس رح عني في السعه يحبك وانا امك للبربره رح خلني افكر وش اسوي للضعيفه

هي بتجي هنيا ولا وين بتروح هي وصقر

صقر دخل عليهم – انا ماتزوجتها لأجل الزواج هالبنت قويه وابيها تحت عينتس يايمه انتي ربيها

منيره بعصبيه – وش اربيها بعد خاف الله

فارس – صقر وش هالعلم بنات عمي متربيات

صقر ناظر فيه من فوق لتحت – انت اقطع لأهرجوا الكبار تسكت ( ناظر في امه ) انا هالبنت ماأخذتها غير ابيها تعرف السلوم

حقتنا وابيها مثلتس فيها شي

منيره بقهر – انت بدال ماتهرج وواقف عندي المفروض تروح تشتريلها طقم ذهب وبعدين متى تبا تدخل بها

صقر بصدمه لأمه وفارس – ومن قال بدخل بها

منيره ضربت على صدرها – انت تبي تفضحنا

صقر وهو يتذكر جرحها له في الكلام – انا بدرسها اليوم درس ماهيب ناسيته في اللي سوته وقالته عني


















في منطقه بريه بعيده عن الأعين

قاعدين يراقبون الكمين جاهز وكل شي .. بس ينتظرون المُسلم للبضاعه عشان يقبضون عليه .. وقاعدين يرسمون للكمين بحذر

لانهم اخطر عصابه في السعوديه

ضاحي اللي يكلم سلمان الشاب اللي بيستلم البضاعه بالتلفون لانهم بعيد عنه بس يراقبونه – اسمع انت لاتخاف ان حسيت بخطر طلع زنادك

بس حاول حاول ياسلمان مايموت نبيه حي

سلمان – ابشر طال عمرك

ضاحي – خلاص اجل تراه قرب لك

سلمان قبل لايسكر صدم ضاحي – طويل العمر شكل معه احد وشكلها حرمه

ضاحي بصدمه – ايششششششششش حرمه




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( الفصـل الســـــــــــــــــ 7 ـــــــــــــــابع )





في بيت سعد بن فهيد \ في الصالات
الجده وضحى ماصدقت اللي تسمعه .. وجلست تبكي .. وقامت سجدت على
الأرض .. مسحت دمعتها بشرشفها – قم قم ياسعد ياولدي خلني اشوفهن
غاليك وانا امك قم ودني ( الفرحه ماهيب سايعتها وبسرعه تمشي لغرفتها )
عمشا – عمه حتى انا ابي اروح معكم
سعد – لا خليتس اليوم أكيد بيسوي ألهن ضاحي عشاء وتروحين
الجده وضحى تعكز وجابت بشتها وألبسته .. نزلت ريم وشافتهم – وين
بتروحين ياجده
الجده وضحى – ريم يابنتي بنات عمتس ناصر جن
ريم ببلاهه – هاه !!
عمشا ضحكت – ايه لتس عم اسمه ناصر وتوفى وبناته عانيهن عند عمتس ضاحي
ريم بخباله – من وين جن
سكتوا وماحد له نفس يتكلم عقب كلمتها .. وضحى اللي عدلت بشتها – يالله روحنا
ريم وهي تركض على فوق – لحظه احتروني بروح معكم
سعد ضحك – ياربي هالبنت ماتخلي طفاقتها
الجده بحسره انها ضيعت الوقت – عساتس للجدري مهيب صاحيه أرواح
للموتر بس لو نحتريها مارحنا غير تالي الليل
سعد ( ابو فهيد ) وهو رافع صوته – ياريم خطوة امي مثل السلحفاه ان
وصلتي بسرعه لنا قبل نروح والا اقعدي عند امتس
اتجهوا برى للحوش .. وبسرعه مشى وطلع السياره لأمه من المواقف وقربها لها .. في هالأثناء سعد والجد فهيد دخلوا البيت
الجده وهي تركب – ابك عان الشايب مايحرز يعلمني ( وقعدت تبكي )
وسعد (ابو فهيد ) يهدي فيها .. شافها الجد فهيد وسعد وبسرعه قربوا لهم
الجد – علامتس ياوضحى
الجده بتشره – علامي ابك يوم بنات ناصر جن وراك ماعلمتني افرح ابهن
انت ماخفت الله لين هالحين تبي تحرق قلبي
الجد عصب – حسبي الله عليتس ياذا المره سانتس نشبه في ذا ( ويأشر على حلقه )
ريم طلعت وشحاطه في رجل والثانيه في يدها وتصارخ – احتروني احتروني
سعد كتم ضحكته بقوه .. والعيون توجهت إله .. وهي تصارخ مادرت عنه
لين افتحت الباب وركبت وخلته فاتح وصرخت – إنجااااااااااااز اللي سويته
ابوفهيد عصب – خلاص انثبري
ريم انبلمت ورى ابوها يقول كذا لين سعد قرب للباب ابتسم لها – مبروك على
الأنجاز أحلى إنجاز سويتيه ( وسكر الباب لها )
وسط بلاهتها وصدمتها في اللي سوته .. كل ذا تحت أنظار سعد
ابو فهيد عصب من سعد وهرجته بس مقال شي .. لكن الجد أستلمه – انت
ماتستحي على وجهك
سعد اللي توه يستوعب اللي سواه إبتسم ونزل راسه
ابو فهيد حرك بالجده وريم اللي جلست تدمع من الفشيله .. وتحمد النعمه اللي
فوقها برقع ولا طلعت الفضايح عند ابوها .. ضغطت على قلبها وجلست تحمد
الله اللي ألهمها تلبس البرقع وماتنزل وتلبسه في السياره كان صدق سعد يوم
شاف شاف
سعد يوم تذكر على وين رايحين حب راس الشايب – انا بروح تأمرني بشي
الشايب ذكي فهم ليش مستعجل – ايه ارواح انا وإياك لقسم الريجيل بيجيني
شايب ابيك تصب عليه القهوه
سعد بصدمه – هااااااااااااااااااااااه






في ملحق البنات
وضحى بصدمه – انتي وش تقولين
شيخه بلا مبألاه – اقولتس يخسي اذلف لغرفته
نوره اللي مصدومه – انتي من جدتس
شيخه اللي وقفت – ايه من جدي ( وبحرقة قلب ) قسم بالله لولا الخوف من
ربي واللي قاله لي ابوي قبل لايموت اني ماقعدت عند هالناس
وضحى - خلاص اجل عيب اللي بتسوينه
شيخه ناظرت في وضحى – وضحى وش رايتس وانا اختس اخذ عفشي من
هالحين واطلع للحرمه واقول وين غرفة بعلي العزيز
سمعن صوت صقر عند الباب واقف – وهاذا اللي بتسوينه
خواتهن مسكن افواهن بصدمه .. وشيخه احترقت
صقر بلا مبألاه – تعالي اباتس ياحرمي العزيزه
شيخه ألبست برقعها وجلالها ومشت له تحت إستغراب خواتها .. وقفت عند
الباب وناظرت فيه وصرخت بوجهه – انت ماتعرف تستحي تصنت على
البيبان قللللللللللللللة أدب ( وقرعت الباب بوجهه )
صقر عصب وفي داخله يطبخ غضب ( هاذي والله العوباء .. قسم بالله مااني
بصقر ان ماوريتس يالجنيه ) ودق الباب عليهم بقوه
شيخه فتحت الباب وهي مقهوره – خير شتبي
صقر جرها مع يدها – وش ابي تعالي وانا اعلمتس وش ابي
شيخه انقهرت من مسكة يدها وتجرها منه .. ووضحى طلعت لهم – صقر
خلها
صقر ناظر في وضحى – شغل لي مع حرمتي ( شدد على الكلمه ) بقضيه
واردها لكم بس ولا عليك أمر هاتي عبايتها
شيخه بقهر انه يفرض رايه عليها – نعم وخر مناك بس ( وتحاول تفك يدها )
ماني برايحة معك لو تموت مير فكني
صقر اللي ماسكها بقبضه وحده بيده .. ووضحى اللي ماتدري وش تسوي
وضحى – ا
قاطعها صقر – انتي لين هالحين واقفه هاتي عبايتها
وضحى ناظرت في شيخه تشوف وش بتقول شيخه بقهر- لاتروحين ماني
برايحة معه لمكان
صقر مشى بها – خلاص خلتس سيارتي مغيمه واحسن من هالخيمه اللي
تلبسينها الشهباء
شيخه انقهرت انه يسبها – تخسي ياكلب فك يدي
صقر وهو يجرها للسياره – امشي وانتي ساكته ,, حرمه ماتجي غير بالعين
الحمراء
شيخه تجر يدها منه بقوه وتصرخ بوجهه – اقطع واخس ولوتموت مارحت
معك ابلط البحر ثم تعال أحكمني




في منطقه بريه بعيده عن الأعين

قاعدين يراقبونالكمين جاهز وكل شي .. بس ينتظرون المُسلم للبضاعه
عشان يقبضون عليه .. وقاعدينيرسمون للكمين بحذر

لانهم اخطر عصابه في السعوديه

ضاحي اللي يكلم سلمان الشاب اللي بيستلمالبضاعه بالتلفون لانهم بعيد عنه
بس يراقبونه – اسمع انت لاتخاف ان حسيت بخطر طلعزنادك

بس حاولحاول ياسلمان مايموت نبيه حي

سلمان – ابشر طال عمرك

ضاحي – خلاص اجلتراه قرب لك

سلمان قبل لايسكر صدم ضاحي – طويل العمر شكل معه احد وشكلها حرمه

ضاحي بصدمه – ايششششششششش حرمه !!
سلمان – نبطل العمليه
ضاحي – لا اصحك الحرمه هاذي أكيد تمويه بس حنا لها يالله سكر يابطل
وقواك الله وأعرف أن حنا كلنا معك ووراك
سلمان – إن شاءالله طال عمرك
بعد فتره بسيطه
وقفت السياره ونزل منها بو خضر ( رجل في الخمسين في العمر .. يبان عليه
من الشخصيات الهامه )
سلمان قرب منه ,, وبو خضر يناظر فيه
بو خضر – كلمة السر
سلمان اللي نظارته فوقه ولابس لبس رياضي – 123 , 321
بوخضر مو مرتاح ومايعرف ليه – ليش ابو زهره ماارسل غيرك اول مره
اشوفك
سلمان رد النظاره بثقه لعينه – افا ليه خايف يعني
ضاحي والظباط كانوا يسمعون التسجيل اللي مشبك في لبس سلمان
بو خضر ناظر فيه بنص عين
سلمان يأشر على اللي في السياره – مين !!
بو خضر لف رقبته على السياره ورد ناظر في سلمان – بنتي
سلمان ابتسم على جنب – تمويه
بو خضر – عليك نور
سلمان – زين وين البضاعه
بو خضر – اصبر لحظه بقولك شي
سلمان – تفضل
بو خضر – ماتفتش البضاعه
سلمان شك – ليش !!
بو خضر – بنتي ماتعرف السالفه
سلمان في باله صدق عالم غريبه – زين بفتش ورى بدون ماتشوف
بو خضر – زين لحظه
وراح يطلع البضاعه من السياره .. وسلمان لف على الجهه الثانيه .. جاب
البضاعه له .. سلمان فتحها وعشان الفرقه تسمعه – مضبوط هاذا الشغل
الصح ( الكلمه السريه للشرطه )
ضاحي من سمع هالكلمه .. أمر بالهجوم .. وبسرعه وسيارات الدوريه معهم
وماعرفوا ان حتى العصابه بتسوي كمين لأبو خضر اللي يبيع من وراهم
وصار طلق النيران .. بو خضر بيهرب بس سلمان مسكه وكتفه وكلبشه
بسرعه قرب منهم ضاحي .. اللي تولى العمليه بنفسه .. اخذ بو خضر وركبه
بسيارته ورى وكلبش رجلينه .. وركب بسرعه جنب البنت اللي كانت تصيح
ومفجوعه – من انتم ياكلاب
ضاحي يسوق ومو معبرها .. وابوها يصارخ – ياكلب فكني والله اني ما أعدي
اللي سويتوه فيني
ضاحي صرخ فيهم – بسسسسسسسسسسسسس
البنت خافت وناظرت في ابوها اللي مكلبش بيدينه وحتى رجلينه وصرخت في
ضاحي – فك ابوي فكه من انت من انت وتضرب فيه وهو يسوق .. وهو
حاس ان فيه حد يتبعه .. صرخ فيها يوم بغوا يصدمون – بسسسسسسسس انا
من الشرطه ان عدتي اللي سويتيه والله لحطك في السجن بسسسسس
البنت قعدت تصيح وتضرب راسها .. وابوها يناظر في بنته اللي ظلمها باللي
سواه .. وقعد يدمع هاذي نهايته .. ليته سمع كلام عبداللطيف ولا لعب على
العصابه ويوم لعب طاح في يدين الشرطه
طلع ضاحي جواله ودق بسرعه على سلمان – شصار
سلمان – أكتشفنا انهم على سياره وحده وفيها اثنين واحد تصاوب والثاني
انحاش وطلبنا الأسعاف
ضاحي بتعب – حد فيكم صار فيه شي
سلمان – خالد إصابه في رجله شظيه بس
ضاحي نفث الهواء ورفع عينه للسياره اللي تتبعهم – زين بلغ النقاط اللي
قدامي بتبليغ بالسياره ابيهم يفسحون المجال وقلهم وراي سياره لاند
كروزر سوداء شاك فيها خلهم يوقفونها لين اتصرف
سلمان – إن شاءالله طال عمرك
سكر ضاحي وهو يسمع البنت تبكي .. وأبوها يصارخ – فكوني فكوني
ضاحي بهيبه وصراخ – قلت بــــــــــــــــــــــــــــس انطم انت وإياها .. البنت
عصبت وأخذت الدركسون تلف فيه يمين ويسار .. ضاحي عطاها ضربه على
البطن .. صرخت منها البنت .. وأبوها يصرخ فيه – ياكلب بنتي بنتي
ضاحي بعصبيه - توك تعرف بنتك
قرب من نقطة تفتيش ووقف .. طلب من حدى العساكر يرافقه ..السالفه خطيره
والبنت وابوها يخوفون





بيت ضاحي ( بو محمد )
وصلت سيارة بو فهيد وأمه وبنته .. وشافوا صقر واقف وقدامه شيخه
ويتهاوشون
نزل بو فهيد ومشى لهم – خير خير وش فيكم
شيخه ناظرت فيه – كملت من أنت بعد
صقر خزها بنص عين – انقلعي للسياره
شيخه رفعت أصبعها تهدد – ماني برايحه وأعلى مابخيلك اركبه ( وعطته
ظهرها ومشت وخلته )
صقر صارخ فيها – وقفــــــــــــــــي
شيخه تكمل ولا همها .. مشى ووقف في وجهها ورفع وجهها – انا يامحترمه
يوم اتكلم ماتعطيني ظهرتس
شيخه نزلت يده بقوه – انت شتبي تبي تفرد عضلاتك علي تخسي
صقر عصب هالكلمه هزته .. جرها بيدها وسط صراخ الكل ومتابعتهم ..
وخواتها اللي واقفين ومايقدرن يسون شي .. الجده قربت منه وتعكز بعصاها
وباين انها متأثره – صقر وانا جدتك فكها
شيخه ناظرت في هالعجوز تصير جدتها .. ماتدري ليش ماكرهتها نفس
هالعائله
صقر معصب – جده ابعدي عن طريقي تراها حرمتي وانا اتفاهم معها على كيفي
الجده دمعت – تكفى ياصقر وانا جدتك فكها لاتضيمها
صقر ويجر شيخه متجهه لداخل البيت – ماني بظايمها
شيخه اللي تصرخ فيه وتجر يدها – فكني فكني
منيره اللي كانت جالسه في الصاله هي وضاحي وفارس وقفوا على
هالاصوات
صقر وهو يصرخ – بتمشين يعني بتمشين
فارس ركض له – صقر وشفيك فكها
ضاحي صرخ فيه – انت صاحي ولا انهبلت مو معناها تزوجتها تضيمها
وتبي تسوي اللي براسك غصب
وضحى وبو فهيد والبنات وريم دخلوا وراهم
الجده وهي تعكز – حسبي الله عليك من ولد هو وينه
صقر بعصبيه – قلت لكم مالكم خص هاذي حرمتي خلاص كلن ياقف عند حده
شيخه صرخت فيه – تخسي انا اللي بو
صقر مسك فمها بيده وهي تحاول تفك يدها – اقطعي اقطعي
وضحى قربت لعمها وهي تعرج وبقهر– عمي نخيتك فك أختي من شره
ضاحي جاء بيقرب له .. صقر وقفه بيده وهو ماسك فمها – وقف ياابوي في
محلك قلت لكم وبعيدها هاذي حرمتي ومالكم خص فيها
ضاحي قرب وأخذ شيخه منه – حرمتك لعطيتها المهر وصار العرس نقول
حرمتك هالحين رح لشغلك وفكنا من شرك
صقر انقهر وعصب عطاهم ظهره وطلع
شيخه بعصبيه – قليل الأدب والله اني مااخلي اللي سواه يعدي على خير
ويشوف
ضاحي مسكها بيدها وجلسها جنبه – تعالي ياابوتس جنبي وخليه ماعليتس منه
الجده بتعب وتمش دموعها – ضاحي ياولدي وراك تزوجها هالمقرود ولدك
أمداكم تكتبون كتابهم من دون ماتعلمني وأنا اللي محترق قلبي على شوفتهن
( تناظر في بنات ناصر ) – قربن قربن تعالن سلمن علي انا جدتسن وضحى
ياحي ذا الشوفه يابنياتي ,, ( وقعدت تبكي وتمسح دموعها بمروجلها
(( المقصود به شرشفها ))
وضحى ونوره متأثرات بدموعها ومترددات ,, وشيخه تدخن من اللي سواه
صقر فيها
هند قربت عندها وسلمت عليها ,, ساره تشجعت وقربت لها
الجده تناظر في نوره ووضحى وشيخه – وانتن قربن تعالن وانا جدتسن
( وتأشر بيدها )
نوره مشت لها وسلمت عليها – كيفك ياجده
الجده – بخير وانا جدتس يامشاءالله يامشاءالله افصخن براقعتسن بشوفتسن
ومسكت يد نوره وجلستها عندها
الكل اتجهت أنظاره على فارس اللي خجل وقعد يتحنحن – احم احم ايه انا
بطلع غرفتي تبون شي
منيره – لا وانا امك مانبي غير سلامتك
فارس بسرعه طلع وهو منحرج
الجده تناظر في نوره – هافصخي وانا جدتس اوخيتسن راح
نوره فصخت برقعها والكل ذكر الله ( وجهه دائري زي القمر خشم طويل
وعين حاده كثير تشبهه الصقر في نظرتها فيها حبة خال في خدها وفمها مليان
وصغير بس فيها جمال لدرجة ان العم بو فهيد لف وجهه من جمالها
الجده – بسم الله مشاءالله ربي يحفظتس ياعين ابوي انتي تشبهين ابوتس الله
معطيه من الزين ومغطيه لإله إلا الله عليتس ربي يحفظتس
وناظرت في وضحى – وانتي تعالي وراتس ماتجيني
وضحى عينها في عين الجده ناظرت فيها فتره وهي تدمع بعدين عرجت
بسرعه ومشت لها .. ضمتها بقوه وبكت .. الجده بكت لبكاها وبكن فتره من
الوقت
فكن بعض .. وفكت الجده منها برقعها ( وجهها طويل لتحت ومليان شوي
عينها اليمنى فيها حور معطيها جاذبيه رموش عينها كثيفه بالمره ومكحله
خشمها حاد بس فمها وسيع شوي بس يجذب لانه مليان
الجده سمت عليها وذكرت الله وهمست لها – انتي تشبهيني وانا جدتس
وضحى ابتسمت
ناظرت في شيخه اللي جت وسلمت عليها – كيفتس
الجده – بخير وانا جدتس يمال الخير افصخي وريني وانا امتس وجهتس
شيخه مسكت برقعها – بعدين ياجده تشوفين وجههي انا مااحب اكشف
الجده بطيب – على راحتس وانا امتس
ناظرت في هند وساره – وانتن افصخن ورني زينتسن
هند فصخت برقعها ( عيونها صغيره بس مكحله ورموشها كثيفه خشمها حلو
وفمها صغير كثير ومليان ووجهها دائري وحلو بإختصار فيها نعومه أكثر من
أنه يكون جمال وحلا
ساره فكت برقعها والكل شهق بداخله ويسمي عليها ( جدا جدا جميله وعند
وصفها يصعب الوصف عين وسيعه مره وحواجب مرسومه رسم وجهه
دائري وخشم طويل فم صغير .. الكل تذكر صورة أمها فيها تشبهه أمها لدرجه كبيره
الجده لفت وجهها عنها لانها ذكرتها بأمها واللي سوته في ولدها .. ودمعت
عينها
ابو فهيد وريم قربوا لهن وسلموا عليهن وحده وحده – وانا عمتسن أعذرنا في
اللي صار ابوي قاسي بالحيل بيض الله وجهه ضاحي اللي جابتسن
ضاحي يبتسم لهن – والله انه ياسعد من دخلن بيتي والبركه حالة فيه الله
يسعدهن
ابو فهيد يبتسم لهن – عرفني عليتسن انا مااعرف غير وضحيه وشيخه
عهدي فيهن الباقيات ماعرفتسن
ساره – انا ساره ( وتأشر على نوره ثم هند ) هاذي نوره وهاذي هند
ريم بطيب لهن وبمحبه – وانا ريم بنت عمتسن سعد وباقي موضي بتجي الليله
هي وأمي



في الشقه
دخل وفهيد معه .. جلس على الكرسي بتعب
فهيد – خل عنك وين الغرشه
نايف زفر – كبيتها
فهيد – ايشششششششش تدري كم دافعين في الوحده
نايف – ايه اعرف كم دافعين
فهيد معصب – ماتنلام دكتور هالثمن مايأثر على حسابك بس انا وراي ابو
يسألني ليش وكيف ومتى


نايف عصب منه – من قالك ماتشتغل
فهيد – وانا لقيت شغل وقلت لا
نايف – طيب تعال اشتغل في المستشفى عندنا اخبرهم يدورون إداري
فهيد فرح – صدق
نايف – ايه بس لازم نبطل شرب لاتنسى انه مستشفى ومهم في الدوله بعد
فهيد – صعبه
نايف اللي تلاشى حماسه للتغيير – من ناحية صعب صدق صعب رح لدالوب
اللي جنب راسي طلع لنا ثنتين هاتهم راسي يعورني اصلا










في الشرطه \ مكتب ضاحي
ضاحي بعصبيه – تخسي تعرفهم بس تدري من بيجيب قرارك النقيب صقر
نادى على العسكري اللي وقف – سم طال عمرك
ضاحي – وده عند النقيب صقر
العسكري اللي رحم بو خضر اللي بيطرحه في يدين صقر اللي بيشبعه تكفيخ
واللي باين انه جاي هالحين معصب
العسكري – سم طال عمرك ( مسك بو خضر واتجهه فيه لصقر )
ضاحي – خلوا بنته تجي
بو خضر وقف العسكري – تكفى دخيلك بنتي مالها ذنب والله ماتعرف شي
ضاحي – انت هالحين رح وبعدين يصير خير












في مكتب صقر
ضربه على علباه – تكلم من وين تعرفهم
بو خضر اللي بدأ يقر – خلاص خلاص بعلمك كل شي بس خل النقيب ضاحي يحضر
صقر اللي بدأ يزر كموم بدلته واتجهه عند الباب ولقى الشرطي – خل النقيب
ضاحي يجي
العسكري – النقيب ضاحي عنده بنت المتهم وقاعد يستجوبها






في مكتب ضاحي
عطاها مويه تشربها – خلاص امسحي دموعك يانور
نور – ماتوقعت ابوي يسوي اللي يسويه انا ابي ارد كندا عند امي
ضاحي – هالحين بتقعدين عند دار الرعايه الأجتماعيه لين تخلص هالقضيه
لاتنسين ان حتى المباحث ببتدخل في القضيه وفيه محكمه وفيه سين جيم
نور تبكي – وابوي شبيصير فيه
ضاحي اللي ريح ظهره على الكرسي – بيأخذ جزاة خيانته لديرته يمكن
قصاص ويمكن سجن 15 او 20 سنه قضيته كبيره وعلى مستوى الدوله
نور جلست تبكي وتتحسر على ابوها اللي فقدته – طيب ابي اشوفه
ضاحي – هالحين مانقدر انتي بتروحين مع العسكر للدار وعقب فتره تقدرين
تكتبين معروض يخلونتس تشوفينه
نور اللي مصدومه باللي تسمعه – مااشوف ابوي !!
ضاحي – كيف تشوفينه وهو يتحقق معه انسي ابوتس هالفتره











في الليل
فارس اللي كاشخ بالعمامه شاف وحده من بنات عمه في المطبخ .. اتجهه لها
فارس – احم احم انتي هند صح
هند اللي ارفعت عينها بصدمه وناظرت فيه بنظرات بريئه
فارس ابتسم لها – اكيد تسألين كيف عرفت صح
هند رفعت حاجب
فارس – انتي الوحيده بين خواتس المليانه
هند انقهرت منه وكان في يدها كوب ماء كانت تشرب منه وكبته على ثوبه
وسط صدمته – انتي وش سويتي
هند اتجهت للمغسله ابرود وتغسل الكوب – ابي اعلمك فنون الحوار مع الناس
فارس انقهر – تقومين تكبين المويه على ثوبي الجديد والناس بيجون
هند ناظرت فيه – اسهل وسيله كانت في يدي
فارس عصب – قسم بالله انتس ماتستحين وانا الغلطان اللي جاي اتكلم مع
وحده مثلتس انقلعي يالله
وطلع معصب وتاركها وهو شاد ثوبه بيده عشان ماتمتلي ملابسه الداخليه









في الملحق \ بيت ضاحي
وضحى تربط برقعها زين – جدتي ضعيفه تبي تشوف وجهتس
شيخه – انتي عارفه اني مااحب اكشف وجهي
وضحى وهي تمشي بإتجاه الباب وقفتها شيخه – وين رايحه
وضحى – بروح اساعد عمتي في العشاء
شيخه – اقعدي بس
وضحى – عيب عليتس ياشيخه الحرمه ماشفنا منها شي وعيب اللي تسوينه
شيخه – آآآآآآآآه قاهرني قاهرني ولدها بس ماني بنت ناصر ان ماطلعت حقي
من عيونه
وضحى وهي خايفه على اختها – الله يهديتس ويصلحتس ياشيخه
شيه انقهرت – اقعدي ترى الضيفه لنا ومايصلح تطبخين
وضحى – اهم شي اساعدها اتخيلي هالمره امتس بترضينها توقف في المطبخ
بلحالها من دون مساعده
شيخه اعرفت كلام وضحى صحيح – بكيفتس روحي




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( البـــــــــــــارت الثــــــــــــــ 8 ــــــــــــامن )







في بيت ضاحي بن فهيد \ الصاله قسم النسا
موضي وعمشا والجده جالسات .. دخلت عليهم نوره وساره
نوره – السلام عليكم
وقفت لهم موضي وعمشا وسلموا عليهم
موضي – كيفكم يابنات
نوره وساره – بخير
عمشا تبتسم – نور البيت فيتسن يابنات ناصر
نوره – النور نوركم
موضي وهي تبتسم – اعرفكم هاذي امي عمشا مرة عمكم سعد وانا موضي
الكبيره بس فهيد اكبر مني ووراي ضاحي اخوي ثم الشيطونه ريموه
نوره ترد لها الإبتسامه – مرحبا فيكم
منيره – نوره وين خواتس
نوره – جايات وراي
من قالت هالكلمه دخلت وضحى – السلآم عليكم
موضي وعمشا وقفولها وسلمن عليها .. وبعد السؤال وجلسن
انفتح الباب ودخل نايف .. من شافته ساره فز قلبها – آووووووووووه آسف
الجده – تعال تعال حيالله نويفان انت وينك غاطن فيه اخيرن لزمناك
نايف انحرج ويمسح على راسه وهو حاس فيه بثقل – السلآم عليكم
( ويقرب لهم )
قرب من جدته وسلم عليها وهو دايخ – كيفك ياجده
الجده – ماني بطيبه حشا يانويف ماشوفك انت واخوانك غاطسين مانشوف
غير النخله وسعد الله يحفظهم اما انتم غسلت يديني منكم
نايف اللي السكره ماراحت منه تمام – آه زين انا بروح راسي يعورني
الجده نشبت فيه ومسكت يده وتبي تجلسه جنبها – اجلس اجلس شفت بنات
عمك
ناظر فيهن – اهلن
عمشا – وشلونك يايمه يانايف
نايف بثقل في راسه – زين زين
الجده – ابك انت علامك اجلس اجلس جنبي ورد على بنات عمك وجلسته
غصب عنه وتأشر عليهن بوناسه – هاذيك وضحى وهاذيك نوره وهاذيك
ساره
ناظر فيهن وحده وحده وساره يوم ناظرها فز قلبها .. وصار يضرب طبول
نايف وقف – ايه خلاص انا بروح ( ناظر امه ) يمه لاتصحيني خليني ارقد
منيره – ليه ياعين ابوي والعشا
نايف وهو يعطيهم ظهره – مابي شي تعبان راسي يعورني
منيره – تبي بندول
نايف في داخله ( ليت البندول يفيد ) – لا ماابي شي يمه







في الشرطه
عند البوابه الخارجيه طلع ضاحي وصقر مع بعض .. بعد ماسجلوا إعترافات
ابو خضر .. وبنته حولوها على الدار الأجتماعيه
ضاحي – صراحه ألمتني حالة بنته انصدمت باللي سواه ابوها
صقر – هو اللي جابه لعمره
ضاحي – قلت لهم يشددون الحراسه
صقر – ايه بو خضر من العصابات الكبيره وأكيد اللي اعترف عليهم اليوم
ماهب مخلينه في حاله
ضاحي – الله يعين وينه محمد
صقر – مادري يمكن راح لسلطان
ضاحي – ايه هاذا شخباره
صقر – مادري عنه اتوقع هاذا ملازم بيته دائم
ضاحي – اللي صار لهم مو شوي حسبي الله على الحرمه اللي كانت السبب
صقر – استغفر ربك تراها ماتت معهم .. لاتصير مثل جدي يوم يدعي على
عمي ناصر الله يرحمه وهو ميت
ضاحي بدون مايعرف عن جيت بنات عمه – الله يرحمه يارب ويهدي جدي
صقر ناظر في ضاحي وهو بيركب سيارته وضاحي واقف عنده – باركلي
تراني تملكت
ضاحي انصدم – خطبت وتملكت وانا مااعرف
صقر ضحك – الله يخس إبليس هي ملكه بسيطه اصلا البنت عندنا
ضاحي عقد حواجبه – عندكم !!
صقر استغرب – انت مادريت ان بنات عمي ناصر عندنا
ضاحي انصدم بقوه – متى جو ؟؟
صقر – رحت انا وابوي ومحمد وجبناهم مابقى إلا هي عيبه وهايتات
ضاحي سخر من صقر – ياسلام وهالعلم عرف فيه جدي
صقر وهو يركب السياره ويصفع بهالكلمه ضاحي – جدي كان عندنا الظهر
وهو اللي ملكلي على البنت ( وسكر الباب )
ضاحي واقف ومبلم من اللي سمعه .. صدمه جده فهيد اللي من عرف عمره
من هو صغير .. دائم يدعي على عمه ناصر .. ويكرهه طاريه .. وحلف بناته
مايجونا يوافق ويملك لصقر بعد .. ناظر في صقر وهو يرجع سيارته بيمشي
وإبتسم على جنب – والله منت بهين ياصقر كيف اقنعتوا جدي
جاء بيمشي وجاه إتصال من صقر .. رفع الجوال بخوف – وش فيه
صقر ضحك – شكلك بلمت المهم تعال ترى مسوين لبنات ناصر عشاء وأهلك
عندنا
ضاحي – زين بروح للبيت اتروش وبجيكم احس اني بذلت مجهود سنه اليوم
صقر – زين صار ولاتطول نحتريك






بيت سلطان
محمد معصب – مايصير اللي تسويه خاف الله
سلطان ويحس دموعه بتنزل – يامحمد عجزت استوعب خسرتهم مره وحده
محمد – أمر الله بعد وش نسوي
سلطان بحسره وقهر وضيم – كله بسببها لو أني ذابحها بيدي قبل لاتروح
محمد عصب أكثر – انت لمتى وأنت تأكل في المسكينه اللي ماتت
سلطان بصرخه – ماهيب مسكينه مو مسكينه هي السبب هي اللي ذبحت
امي وابوي هي هي
محمد زفر – لاحول ولاقوة إلا بالله ,, انته الحين امش للعزيمه وسلم على
خوالك وجدتك وانسى ترى وش فايدة إسمك إنسان مو عشان تنسى
سلطان بسخريه – هه وتتوقع بعد اللي صار انسى
محمد – حاول تنسى عشان خاطر جدتك وجدك اللي شايلين همك ,, يالله امش
بنروح في سيارتي
سلطان – طيب بروح اتروش وابدل واجي معك
محمد – صار انا احتريك شفني جالـ ( ماكمل الكلمه إلا الجوال يدق طلعه
من مخبى ثوبه .. ناظر في الرقم الغريب ) – آلو
الرجال – السلآم عليكم
محمد بإستغراب – عليكم السلام ورحمة الله ,, من معي
الرجال- معك المقدم عادل من شرطة السليمانيه تقدر تشرفنا في المخفر
محمد إستغرب وشك – وش السبب
المقدم – متقدم عليك بلاغ من السيده مريم ووالدتها يدعون فيك بالسب والقذف
والضرب
محمد وهو يمشي للبوابه – زين انا هالحين جايكم ,, بس هم عندك
المقدم – ايه
محمد فرح لها لخبر بيعطيهم درس قاسي وعز الطلب شرطة السليمانيه – زين
انا هالحين جايكم ( وسكر منه )
سلطان وقفه – محمد وش صاير
محمد – انت اسبقني للعشاء انا فيه شغله صغيره بسويها واجي
سلطان بإستغراب – زين



نازل معصب مع الدرج ونفسه في راس خشمه من اللي صارله .. شاف الكل
متجمع في الصاله .. اللي من طاحت عينه في جدته نادته – تعال تعال يالنخله
الكل كتم ضحكته من ضمنهم هند اللي لمحها فارس تضحك وتصد بوجهها
عنه قرب منهم – السلآم عليكم
الجميع – عليكم السلآم
قرب لجدته وسلم عليها – شلونتس ياجده
الجده تناظر فيه – ابدن مانت بالنخله اللي اعرفه صايرن ابك شي
فارس ناظر لهند بنص عين – اليوم ناس غثيثين مزحهم بايخ بالحيييييييييل
مثل وجيههم
الجده – انت وش تقول
هند انقهرت منه قاعد يسبها
فارس – مافيه شي ( ناظر في عمشا وموضي وريم ) السموحه ماانتبهت إلكم
وشلونتسن آل سعد بن فهيد
ضحكن عليه قالت موضي – ايه هاذا النخله اللي نعرفه
قاطعتهم خلود وهي تهز يد فارس – عمو عمو وش رايك في فستاني
فارس اللي شالها عن الأرض – الله أحلى فستان حلو ,, طيب وينه الكمخه
اخوتس
خلود عصبت – اخوي مو كمخه
فارس يسوي نفسه مستغرب – اجل من الكمخه
خلود وهي في نفس عصبيتها – انت
هنا هند خقتها ضحك والكل إستغرب ضحكتها .. ونوره قرصت عيونها فيها
وفارس دخن .. نزل خلود وقال – انقلعي لابوتس يالله
خلود بدموع – انت مومثل عمو سعد عمو سعد أحلى منك
فارس – اجل انقلعي لعمتس سعد
الجده – ايا الخايس فويرس خلها عنك ورح شف جدك جاء ولالا
فارس بخبث جلس جنبها ويسوي مروجلها ( لمقصود به شرشفها ) ومخفي
إبتسامته – طيب انت قولي ياجميل مشتاقه له
الجده تناظر ريم – ولد عمتس يرطن وش يقول
ريم ومخبيه ضحكته – يقول اشتقتي لشايبتس تبينه
الجده وهي تضحك طلعت عصاها وفارس قام وركض لعند الباب – يوم
ياوضحى انتي وفهيد ابأخذ عصيكم واكسّرها اللي متقوين فيها علي والله
أعلم ان كل واحدن فيكم يقدر يعدي ويمحط الرياض برجلينه
الجده تنفث على نفسها – تف بسم الله علي وعلى جدك من عينك
فارس ضحك وراح
ريم قربت لنوره وهمست لها – تعالي نروح الملحق حقتسن ابي اطمن على
شيخه ليش ماجت
نوره بطيب لهالبنت – خليها عنتس هاذي من تروق بتهجدنا كلنا
ريم – انتي تدرسين
نوره – ايه في الكليه
ريم بوناسه وهي تصرخ – احلفييييييييي يعني بتصيرين تدرسين معي
الجده وهي تناظرها وناقدتها – ها رويمه انتي وش جاتس لايكون دخلتس جني
ترى سعد هنيا بناديه يقرأ عليتس
ريم فهت – هآآآآآآآآآآآآآه
الكل ضحك عليها










في المطبخ
منيره عند قدر الطبخ ووضحى تغسل الرز يوم دخلت عليهم شيخه – السلام
عليكم
وضحى افرحت بدخلتها ومنيره بحب لها – وعليتس السلآم حيالله مرت ولدي
حيالله مرت صقيران
شيخه لفت براطمها من تحت البرقع دليل على عدم رضاها – فيه شي اعاونكم
فيه
منيره – لا ياحبيبتي كانتس بس تبهرين الدله
شيخه – طيب
منيره بفشيله – والله مدري وين اغدي وجهي منتسن يابنات ناصر العشاء
لتسن ومدخلتسن المطبخ
وضحى بحب – لا لايهمتس ياعمه اعتبرينا بناتس
منيره تركت اللي بيدها وناظرت فيهم ودمعتها نزلت – كنت ارجي ربي
يرزقني لو بنت ورحمة ربي كبيره مادريت انه بيرزقني خمس
شيخه ووضحى حزنوا عليها بس شيخه سكتت واتجهت للقهوه تبهرها
ووضحى بحنان بالغ – دخيل عينتس ياعمه لاتبكين
منيره وهي تمسح دموعها بطرف شرشفها – من حبي لتسن عسى ربي يبلغني
شوفة عيالتسن
شيخه اهتز الغوري بيدها من كلمة منيره ولاعلقت















عند الريجيل
دخل سعد والجد ,, وصقر وراهم اللي ألتقى فيهم عند الباب
فارس قرب لجده وحب خشمه وراسه – وشلونك ياجدي
الجد ناظر فيه – هماك الظهر مسلم علي
سعد كتم ضحكته الشايب فشل فارس
فارس طاح وجهه وقعد ينكت عشان يخفي إحراجه – نغليك نغليك يالشايب
العجوز صجتنا فيك ويوم شفت خشتك آآآآآآ اقصد وجهك ومبسمك استانست
أببشر الوضحي بوصولك
الشايب بسؤال – هي وينها فيه من ظهرت من الظهر ماردت بيتها اظاهر
تبي تمسي هنيا بعد
الشباب كتموا ضحكهم جدهم يموت في بنت خزام ويهواها .. وابو محمد وابو
فهيد يناظرون في عيالهم ناقدين عليهم
صقر وهو يريح ظهره على المسنده ويطلع ظرف من جيبه – يوم انكم ملتمين
ترى هذا مهر بنت ناصر ثمانين ألف وان كان نقصها شي تعلم ابوي وانا
أوفيها والعرس عقب ماأرد من المقناص
ابو محمد ناظر فيه دليل ان تصرف ولده مااعجبه – انت على كيفك حددت
العرس
صقر ناظر في ابوه – ياابو محمد انا أبلغكم ان عرسي بيصير عقب
المقناص انا اللي بتزوج ومال لحد كلمه
فارس – اكشخ وفي أي قصر بتحط عرسك
صقر – نسويه في إستراحه وتخلص السالفه
ابو فهيد – مايصير وانا عمك نبي نفرح فيكم
الجد ساكت ويشوف وش نهاية قرارهم
صقر – يكفي فرحة محمد وبنتك موضي اللي العيون ماقصرت فيهم
هنا ابو فهيد انخرس وابو محمد انقهر من ولده اللي يقهره في بعض
التصرفات
دخل ضاحي – السلآم عليكم
قرب وسلم على الجميع
ابو محمد – وين سلطان ومحمد ونايف وفهيد
ابو فهيد وبحسره وقهر – فهيد هه اغسل يدك منه حسبي الله عليه من ولد
الجد ناقد على فهيد – عز الله ماطلع مثلي هالولد مفشلنا اللي كبره زد اعرس
وجاب كمن ورع مير الله يصلحه
ابو فهيد – عجزت معه يابوي هماك تشوف والله اني اخذته حتى للأبل مير
والله انه مفشلني والله اني بعض الأحيان ادعي عليه بالموت ربي يأخذه
ويريحني منه
ضاحي – لا الله يهديك يابوي استغفر ربك
ابو محمد – ضاحي وانا عمك والله ان نايف مثله مير الله يصلح الحال
سعد وقف وضاحي ناظر فيه – وين
سعد رفع حاجب – وانت وش دخلك بتمنعني اروح لأمي
فارس – الله أعلم من اللي ورى امك ياحبيب امك اقعد بس
ضاحي اللي رافع حاجب ويناظر فيه
سعد منقهر – انت ياورع امس نقطنا بسكاتك مابقى غيرك يهرج وانت
(يناظر ضاحي ) تراها حرمتي ولو بغيت اعرست مع صقر
سلطان دخل في هاللحظه – السلآم عليكم
الجميع – عليكم السلآم
وسلم عليهم جميع .. وجلس جنب جده اللي يحاول يطلعه من ضيقه اللي
ملازمه















في شرطة السليمانيه
دل على الظابط وسلم وعرفه على نفسه .. واللي بدورهم قدملوه القهوه
والشاهي بما إن منصب محمد كبير
محمد عقب ماتضيف – ايوه ياطلال خلهن يجن بس ابيك تطلع هاذي أمور
عائليه واسمحلي
طلال اللي لبس طاقيته ووقف – ابدن يامحمد خذ راحتك طال عمرك
بعد فتره دخلت مريم وامها .. اللي من شافنه بالحاله جتهن أم الركب
وقعدن ينتفضن .. ووقفن عند الباب من الخرعه .. مشى محمد لين وقف
عندهن .. ومريم تخبت ورى أمها
محمد وهو شاد على أسنانه – هاذي ( ويأشر على أم عيسى ) نقول حرمه
كبيره وبعذرها ماودي بصراحه أدخلها السجن بس انتي
مريم وهي ايفه بس تشجعت – حنا ماسوينا شي حنا جايات نطالب بعيالنا اللي
مخلينهم عندكم
محمد عصب – انا ولد ابوي هماكم حاذفينهم وماتبون إلهم ذكر توهم حلوا في
عيونتسن
أم عيسى بقوة بأس – عيالنا أخذينهم أخذينهم وخلني أشوف حد من ذا قاسي
يوطوط في المحكمه ان اطلب كسر كراعينكم وتسان فيكم خير صنتوا بنات
اخوكم ناصر اللي مهيتينهن يبا الفيت تبون تلمون عيال عيسى ولدي في
حجوركم وماتبونا نأخذهم
محمد بقهر وعصبيه – اقطعي وأخسي حسبي الله عليتس من حرمه بيظل
لسانتس وصخ من عرفتس ومالتس خص في بنات عمي
مريم تدخلت بينهم – هيه هيه ياأنت اعرف من تكلم تخسي توصل ظفر أمي
وليش تحسب عليها حسبي الله عليك انت يالصايع يالضايع
محمد ويأشر على نفسه وبعصبيه ورافع حاجب – انا صايع ضايع
مريم بقهر كابته – ايه ولا نسيت حبك لبنت عمك حسبي الله عليك وعليها
عساكم ماتهنون ويوريني فيكم أبشع عذابه
محمد عصب ومسك نفسه لايسوي فضيحه وعشان يقهرها – وابشرتس
بخطبها وبتزوجها وبخليها تربي عيالي وبربي عيالها وانتي موتي قهر
انتي واخوتس وهالحين انتي ياعجوز النار اذلفي لبيتس لاتباتين في السجن
الليله مع بنتس
مريم بعصبيه بقهر من اللي يقوله – تزوجها عساكم للحريقه بس بإي حق
بدخلني السجن وش مسويه انا
محمد ويتجهه للمكتب – تعدي على رجل أمن في الدوله وتشتكينه وسب وقذف
مريم ماتت قهر وشوي ودموعها تنزل – والله اني لأشكيك لأكبر مسؤول في
هالديره وأحط عاليها أسفلها
محمد وهو جالس على المكتب وبعصبيه – انتي بدال ماتجين تحبين يدي
اخليتس تطلعين مع امتس ياأم لسان تبين تشكيني في الدوله هذه الباب قدامتس
روحي اشكيني والله أن أقول المره متعديه علي وسابتني وقاذفتني
( وحط رجل على رجل ) وعشاني طيب وحافظن للعشره وبيني وبينتس
عيال عساهم ماجوا بخليتس تذلفين مع امتس ولا والله اني اليوم ابيتس في
سجن الملز
افتحت الباب وقالت لأمها تمشي .. وكانت تمشي ورافعه صوتها وتدعي
عليه بحسره وحرق قلب
محمد بقهر – اهبي من مره حسبي الله عليتس الله يعل كبدتس كانتس
من شفت وجهتس وانتي عالة كبدي





نازل معصب مع الدرج ونفسه في راس خشمه من اللي صارله .. شاف الكل
متجمع في الصاله .. اللي من طاحت عينه في جدته نادته – تعال تعال يالنخله
الكل كتم ضحكته من ضمنهم هند اللي لمحها فارس تضحك وتصد بوجهها
عنه قرب منهم – السلآم عليكم
الجميع – عليكم السلآم
قرب لجدته وسلم عليها – شلونتس ياجده
الجده تناظر فيه – ابدن مانت بالنخله اللي اعرفه صايرن ابك شي
فارس ناظر لهند بنص عين – اليوم ناس غثيثين مزحهم بايخ بالحيييييييييل
مثل وجيههم
الجده – انت وش تقول
هند انقهرت منه قاعد يسبها
فارس – مافيه شي ( ناظر في عمشا وموضي وريم ) السموحه ماانتبهت إلكم
وشلونتسن آل سعد بن فهيد
ضحكن عليه قالت موضي – ايه هاذا النخله اللي نعرفه
قاطعتهم خلود وهي تهز يد فارس – عمو عمو وش رايك في فستاني
فارس اللي شالها عن الأرض – الله أحلى فستان حلو ,, طيب وينه الكمخه
اخوتس
خلود عصبت – اخوي مو كمخه
فارس يسوي نفسه مستغرب – اجل من الكمخه
خلود وهي في نفس عصبيتها – انت
هنا هند خقتها ضحك والكل إستغرب ضحكتها .. ونوره قرصت عيونها فيها
وفارس دخن .. نزل خلود وقال – انقلعي لابوتس يالله
خلود بدموع – انت مومثل عمو سعد عمو سعد أحلى منك
فارس – اجل انقلعي لعمتس سعد
الجده – ايا الخايس فويرس خلها عنك ورح شف جدك جاء ولالا
فارس بخبث جلس جنبها ويسوي مروجلها ( لمقصود به شرشفها ) ومخفي
إبتسامته – طيب انت قولي ياجميل مشتاقه له
الجده تناظر ريم – ولد عمتس يرطن وش يقول
ريم ومخبيه ضحكته – يقول اشتقتي لشايبتس تبينه
الجده وهي تضحك طلعت عصاها وفارس قام وركض لعند الباب – يوم
ياوضحى انتي وفهيد ابأخذ عصيكم واكسّرها اللي متقوين فيها علي والله
أعلم ان كل واحدن فيكم يقدر يعدي ويمحط الرياض برجلينه
الجده تنفث على نفسها – تف بسم الله علي وعلى جدك من عينك
فارس ضحك وراح
ريم قربت لنوره وهمست لها – تعالي نروح الملحق حقتسن ابي اطمن على
شيخه ليش ماجت
نوره بطيب لهالبنت – خليها عنتس هاذي من تروق بتهجدنا كلنا
ريم – انتي تدرسين
نوره – ايه في الكليه
ريم بوناسه وهي تصرخ – احلفييييييييي يعني بتصيرين تدرسين معي
الجده وهي تناظرها وناقدتها – ها رويمه انتي وش جاتس لايكون دخلتس جني
ترى سعد هنيا بناديه يقرأ عليتس
ريم فهت – هآآآآآآآآآآآآآه
الكل ضحك عليها










في المطبخ
منيره عند قدر الطبخ ووضحى تغسل الرز يوم دخلت عليهم شيخه – السلام
عليكم
وضحى افرحت بدخلتها ومنيره بحب لها – وعليتس السلآم حيالله مرت ولدي
حيالله مرت صقيران
شيخه لفت براطمها من تحت البرقع دليل على عدم رضاها – فيه شي اعاونكم
فيه
منيره – لا ياحبيبتي كانتس بس تبهرين الدله
شيخه – طيب
منيره بفشيله – والله مدري وين اغدي وجهي منتسن يابنات ناصر العشاء
لتسن ومدخلتسن المطبخ
وضحى بحب – لا لايهمتس ياعمه اعتبرينا بناتس
منيره تركت اللي بيدها وناظرت فيهم ودمعتها نزلت – كنت ارجي ربي
يرزقني لو بنت ورحمة ربي كبيره مادريت انه بيرزقني خمس
شيخه ووضحى حزنوا عليها بس شيخه سكتت واتجهت للقهوه تبهرها
ووضحى بحنان بالغ – دخيل عينتس ياعمه لاتبكين
منيره وهي تمسح دموعها بطرف شرشفها – من حبي لتسن عسى ربي يبلغني
شوفة عيالتسن
شيخه اهتز الغوري بيدها من كلمة منيره ولاعلقت















عند الريجيل
دخل سعد والجد ,, وصقر وراهم اللي ألتقى فيهم عند الباب
فارس قرب لجده وحب خشمه وراسه – وشلونك ياجدي
الجد ناظر فيه – هماك الظهر مسلم علي
سعد كتم ضحكته الشايب فشل فارس
فارس طاح وجهه وقعد ينكت عشان يخفي إحراجه – نغليك نغليك يالشايب
العجوز صجتنا فيك ويوم شفت خشتك آآآآآآ اقصد وجهك ومبسمك استانست
أببشر الوضحي بوصولك
الشايب بسؤال – هي وينها فيه من ظهرت من الظهر ماردت بيتها اظاهر
تبي تمسي هنيا بعد
الشباب كتموا ضحكهم جدهم يموت في بنت خزام ويهواها .. وابو محمد وابو
فهيد يناظرون في عيالهم ناقدين عليهم
صقر وهو يريح ظهره على المسنده ويطلع ظرف من جيبه – يوم انكم ملتمين
ترى هذا مهر بنت ناصر ثمانين ألف وان كان نقصها شي تعلم ابوي وانا
أوفيها والعرس عقب ماأرد من المقناص
ابو محمد ناظر فيه دليل ان تصرف ولده مااعجبه – انت على كيفك حددت
العرس
صقر ناظر في ابوه – ياابو محمد انا أبلغكم ان عرسي بيصير عقب
المقناص انا اللي بتزوج ومال لحد كلمه
فارس – اكشخ وفي أي قصر بتحط عرسك
صقر – نسويه في إستراحه وتخلص السالفه
ابو فهيد – مايصير وانا عمك نبي نفرح فيكم
الجد ساكت ويشوف وش نهاية قرارهم
صقر – يكفي فرحة محمد وبنتك موضي اللي العيون ماقصرت فيهم
هنا ابو فهيد انخرس وابو محمد انقهر من ولده اللي يقهره في بعض
التصرفات
دخل ضاحي – السلآم عليكم
قرب وسلم على الجميع
ابو محمد – وين سلطان ومحمد ونايف وفهيد
ابو فهيد وبحسره وقهر – فهيد هه اغسل يدك منه حسبي الله عليه من ولد
الجد ناقد على فهيد – عز الله ماطلع مثلي هالولد مفشلنا اللي كبره زد اعرس
وجاب كمن ورع مير الله يصلحه
ابو فهيد – عجزت معه يابوي هماك تشوف والله اني اخذته حتى للأبل مير
والله انه مفشلني والله اني بعض الأحيان ادعي عليه بالموت ربي يأخذه
ويريحني منه
ضاحي – لا الله يهديك يابوي استغفر ربك
ابو محمد – ضاحي وانا عمك والله ان نايف مثله مير الله يصلح الحال
سعد وقف وضاحي ناظر فيه – وين
سعد رفع حاجب – وانت وش دخلك بتمنعني اروح لأمي
فارس – الله أعلم من اللي ورى امك ياحبيب امك اقعد بس
ضاحي اللي رافع حاجب ويناظر فيه
سعد منقهر – انت ياورع امس نقطنا بسكاتك مابقى غيرك يهرج وانت
(يناظر ضاحي ) تراها حرمتي ولو بغيت اعرست مع صقر
سلطان دخل في هاللحظه – السلآم عليكم
الجميع – عليكم السلآم
وسلم عليهم جميع .. وجلس جنب جده اللي يحاول يطلعه من ضيقه اللي
ملازمه















في شرطة السليمانيه
دل على الظابط وسلم وعرفه على نفسه .. واللي بدورهم قدملوه القهوه
والشاهي بما إن منصب محمد كبير
محمد عقب ماتضيف – ايوه ياطلال خلهن يجن بس ابيك تطلع هاذي أمور
عائليه واسمحلي
طلال اللي لبس طاقيته ووقف – ابدن يامحمد خذ راحتك طال عمرك
بعد فتره دخلت مريم وامها .. اللي من شافنه بالحاله جتهن أم الركب
وقعدن ينتفضن .. ووقفن عند الباب من الخرعه .. مشى محمد لين وقف
عندهن .. ومريم تخبت ورى أمها
محمد وهو شاد على أسنانه – هاذي ( ويأشر على أم عيسى ) نقول حرمه
كبيره وبعذرها ماودي بصراحه أدخلها السجن بس انتي
مريم وهي ايفه بس تشجعت – حنا ماسوينا شي حنا جايات نطالب بعيالنا اللي
مخلينهم عندكم
محمد عصب – انا ولد ابوي هماكم حاذفينهم وماتبون إلهم ذكر توهم حلوا في
عيونتسن
أم عيسى بقوة بأس – عيالنا أخذينهم أخذينهم وخلني أشوف حد من ذا قاسي
يوطوط في المحكمه ان اطلب كسر كراعينكم وتسان فيكم خير صنتوا بنات
اخوكم ناصر اللي مهيتينهن يبا الفيت تبون تلمون عيال عيسى ولدي في
حجوركم وماتبونا نأخذهم
محمد بقهر وعصبيه – اقطعي وأخسي حسبي الله عليتس من حرمه بيظل
لسانتس وصخ من عرفتس ومالتس خص في بنات عمي
مريم تدخلت بينهم – هيه هيه ياأنت اعرف من تكلم تخسي توصل ظفر أمي
وليش تحسب عليها حسبي الله عليك انت يالصايع يالضايع
محمد ويأشر على نفسه وبعصبيه ورافع حاجب – انا صايع ضايع
مريم بقهر كابته – ايه ولا نسيت حبك لبنت عمك حسبي الله عليك وعليها
عساكم ماتهنون ويوريني فيكم أبشع عذابه
محمد عصب ومسك نفسه لايسوي فضيحه وعشان يقهرها – وابشرتس
بخطبها وبتزوجها وبخليها تربي عيالي وبربي عيالها وانتي موتي قهر
انتي واخوتس وهالحين انتي ياعجوز النار اذلفي لبيتس لاتباتين في السجن
الليله مع بنتس
مريم بعصبيه بقهر من اللي يقوله – تزوجها عساكم للحريقه بس بإي حق
بدخلني السجن وش مسويه انا
محمد ويتجهه للمكتب – تعدي على رجل أمن في الدوله وتشتكينه وسب وقذف
مريم ماتت قهر وشوي ودموعها تنزل – والله اني لأشكيك لأكبر مسؤول في
هالديره وأحط عاليها أسفلها
محمد وهو جالس على المكتب وبعصبيه – انتي بدال ماتجين تحبين يدي
اخليتس تطلعين مع امتس ياأم لسان تبين تشكيني في الدوله هذه الباب قدامتس
روحي اشكيني والله أن أقول المره متعديه علي وسابتني وقاذفتني
( وحط رجل على رجل ) وعشاني طيب وحافظن للعشره وبيني وبينتس
عيال عساهم ماجوا بخليتس تذلفين مع امتس ولا والله اني اليوم ابيتس في
سجن الملز
افتحت الباب وقالت لأمها تمشي .. وكانت تمشي ورافعه صوتها وتدعي
عليه بحسره وحرق قلب
محمد بقهر – اهبي من مره حسبي الله عليتس الله يعل كبدتس كانتس
من شفت وجهتس وانتي عالة كبدي


بيت ضاحي بن فهيد \ في أخر العزيمه
في الحوش ,, وقفت الجده وهي تقول بشراسه للشايب – ماني براجعه برقد
عند بنات ناصر
الجد عصب – مالتس لزوم عودي لبيتس يامره
الجده – وهذه بيتي بقعد عند ولدي مابت عند غريب وابي ارقد مع بنات ناصر
الله يبيحه
الجد بقهر وهو يعطيها ظهره ومتجهه للسياره يركب مع ضاحي – الله لايبيحه
كانه ماريحني لاحي ولاميت من شفت وجهه وانا شايفن الضيم
الجده وشوي تبكي – هب عسى ربي مايقبل دعوتك الله يرحمه ويغفرله ولدي
كان مغرر به وانت شبيت فيه الله لايقبل دعوتك
الجد سكر الباب بعصبيه .. والجده مسحت دمعتها .. ومشت داخل بعصاها
وشافت الجو متوتر من دخول صقر للصاله وشيخه جالسه
ووجيهم ماتنتفسر
الجده – وش بلاكم
صقر – اقول لحرمتي امشي معي فوق تقول تخسي خبرتي حرمة تعصى
رجالها ياجده
الجده – يافقر وضحى فقراه ابك انت ماتستحي وش تبا أبها فوق هاه علمني
صقر حس ان جدته فاهمته غلط – لالالا ياجده بعلمها عن ترتيب العرس
الجده جلست جنب شيخه – هاه يالله علمنا وانا معها
صقر كشر .. كان ناوي اليوم مايعدي على خير مع ذا المستلعنه بس الجده
خربت مخطاطته كلها












في الملحق
ساره وهي تنسدح على السرير وهي تنفث الهواء بعشق – حبيته
هند مطت عيونها – منهو
ساره انبطحت على بطنها – من بعد نايف شفتيه
هند تلفتت يمين يسار .. وبسرعه سكرت عليهن باب الغرفه – انتي
انهبلتي صار بعقلتس شي
ساره بسرحان – لابالله غير اني ذبت لين شوشتي
هند كشت بيدها قدام وجهها – هيه هيه صحصحي لاتسمعتس شيخه قسم
لاتردتس على تريله لدوادمي مير ابلعي النعمه واقطعي
ساره وهي تتوعد – ماأكون ساره ان ماخليته يحبني وبتشوفين












في الصاله
شيخه بقهر – تحلم ولولا جدك وابوك ماحلمت بظفري
صقر انقهر وجاء بيتكلم
وقامت تروح لخواتها اللي في المطبخ يساعدن منيره في غسل المواعين
مع الشغالات
شيخه بعصبيه – امشن روحنا معاد قعد احد
وضحى امسحت المويه اللي بيدها وناظرت في اختها .. نوره تناظر في وجهه
شيخه
منيره – والله اني قلت لتسن معاد بقى شي الشغالات بيقومن بالباقي روحن
امرحن واخبر عمتي تبي ترقد عندتسن وتسولف معتسن طيبن خاطرها
وطمننها عليتسن
مشن خواتها معها .. ولقن محمد وصقر وسعد وفارس وعمهن جالسين
مع الجده اللي تعلمهم عن هوشة الجد فهيد
شيخه تقاطعهم – جده حنا بنروح نرقد
العم بو محمد – تعالن يابناتي اقعدن
وضحى – اسمحلنا ياعمي حنا تعابى ونبي نرقد
العم بو محمد – نوم العافي هوانا عمتسن ناقصتسن شي تبن شي
وضحى – خيرك سابق جانا اليوم السواق وجاب من كل شي ماقصرت
العم بو محمد – وان نقصتسن شي علمني
وضحى – ابدن لاتوصي
الجده قامت معهن واتجهن للملحق يرقدن ,, ومانامن غير عقب إستجواب
مطول من الجده عن حالهن وحال ابوهن اللي بكت كثير وهي تسمع أخباره
من بناته وبكن وبكت كثير معهن .. ونامت الجده وهي حاضنتن نوره
وهند
















غرفة صقر
جالس محمد معه وهو يحكيله – وبس بس يشهد بالله طلال ماقصر معي
صقر بعصبيه – يافرقا كل هذه صار لك وانا مادريت كان علمتني ابرد كبدك
فيهن
محمد – خلهن مقصرت فيهن بس انا قررت
صقر رفع حاجب – اللي هو
محمد – برد واخطب موضي
صقر انصدم من القرار – وش هو موضي !!












في بيت سعد بن فهيد \ جناح ضاحي
جاه إتصال من الشرطه مقر عمله .. واللي أستغرب أتصالهم هالوقت
رفع الخط – نعم
الشرطي – طويل العمر فيه مصيبه صارت ياليت تلحقنا
ضاحي فز من فراشه – وش هوووووووووو !!




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( البارت العـــــــــــــاشــــــــ 10 ـــــــــــر )




في بيت ضاحي بن فهيد \ غرفة فارس

دخل سعد عليه وناظر فيه وهو على مكتبه يسوي البحث حقه

سعد – سلام ( وجلس على سريره )

فارس رفع عينه وناظر فيه بعدين نزل عيونه على بحثه وهو ساكت

سعد بإستغراب – قلت سلام

فارس وهو يكتب في بحثه – وعليكم السلام انت وش تبي جاي

سعد اللي قعد يتيلمح – افا عاد تقول هالكلام لأخوك الكبير هذا

وانا عندي رحله بكره وجاي أودعك

فارس رفع عينه له وبنظره قويه – سعيدان أخلص علي وش تبي

أعرف هالمقدمه أخوي خابزك وعاجنك ياسبحان الله هالمحبه

مايجي غير تبي شي وراها ليته عند المجلس وعند الريجيل ماهب

تستصغرني كني أصغر عيالك ياكابتن يامحترم

سعد حس في فارس – أسف

فارس وهو يقلب الصفحه ويناظر في بحثه – لا بأبكي منك يارقيق
أخلص علي وش تبي

سعد وقف ومشى لين وصل عنده – ابو الفوارس ياأخوي أبيك تكلم ريم تطلع لي وأشوفها أبي أكلمها في موضوع

فارس ناظر فيه بنص عين – أحلف لا حلفت عليك تحلف أحلف أحلف يارجال

سعد عصب – تطنز علي ؟؟

فارس معصب – لا ياشيخ أختي ولا أختي أحلف عليها تطلع لحضرتك مصدق نفسه أقلب وجهك بس

سعد انقهر – انت اللي أقلب وجهك مصدق نفسه جاي أتكلم معه
( وتحلطم )
حسبي الله عليها من عادات يطلعون حرمتي لك تشوفها وأنا ماأشوفها اللي هو رجلها آآآآآآآآآآآآآآآخ بس يالقهر

فارس بقها ضحك – ههههههههههههههههههههههههه الله يقطع شيطانك السالفه كلها غيره تراني انا ورويم متربين مع بعض من عرفت عمري وريم اختي القريبه مني

سعد عصب – زين اسمع اخوانك العلل متى بايتزوجون تراني طفشت نايف اظاهر بيدقر ماهب معرس ابد وابوك وأمك عقده صراحه

فارس استمتع بحرق اعصاب سعد – سعد وأنا اخوك شكلك مطول مع ريم نايف مايبي العرس

سعد زاد قهره قهر – اظاهر ماني معرس ابد

فارس وهو كاتم ضحكته – كان الله بعونك ياأخ العرب

سعد ناظر فيه ,, وعرف انه يطنز يوم شافه بق ضحكته ,, ودز وجهه بعصبيه .. وطلع وهو مفول




















غرفة صقر

جالس محمد معه وهو يحكيله – وبس بس يشهد باللهطلال ماقصر معي

صقربعصبيه – يافرقا كل هذه صار لك وانا مادريت كان علمتني ابرد كبدك
فيهن
محمد – خلهن ماقصرتفيهن بس انا قررت

صقررفع حاجب – اللي هو

محمد – برد واخطب موضي

صقر انصدم من القرار – وش هو موضي !!

محمد بتأكيد – ايه موضي ليه وش فيك كنك ارتعت

صقر – لا بس موضي ماتبيك وقد ردتك وانت اطريت مره انك معاد تبيها

محمد وهو شاد على عرق في راسه - هالمره ان رفضتني مابيحصل شين

طيب


















في الشرطه
عصب وصارخ – ومتى صار هالكلام
العسكري نزل راسه – ياطويل العمر ماأدري كيف خشوا ماحسينا فيهم
صارخ فيه – والكاميرات وش فايدتها ياتعبان ( قرب منه ومسكه مع ياقته )
اسمع خلال خمس دقايق بالضبط تكون مطلعلي معلومات وبيانات عنهم
وألقاها على مكتبي وأنا رايح هالحين للمستشفى ماأرد غير وهي فيه فاهم
العسكري اللي كان خايف – ابشر ابشر طال عمرك
فكه وركض بسرعه للمستشفى .. وهو في داخله يغلي قهر على الكلاب اللي
دخلوا المركز وأطلقوا رصاصتين على بو خضر
في المستشفى
لقى المسؤولين الكبار والصحافه واقفه .. بسرعه دخل بينهم
وقفه المسؤول – تعال ياضاحي
ضاحي اللي كان متفشل – سم طال عمرك
المسؤول – انا ماأرضاني اللي صار كيف واحد خطير ومهم لنا في الداخليه
وصار لنا سنين نطارد فيه وتحطله الحراسه التعبانه هاذي كنت اعرفك
صاحي وفطين وماتفوت عليك
طلع الدكتور في هاللحظات – وين النقيب ضاحي
ضاحي اللي كان خايف من اللي بيسمعه – لاتقول يادكتور انه مات
الدكتور بحزن – للأسف أقولكم انه ينازع لان الرصاص استقر في أماكن
خطيره وحده عند القلب ووحده عند الحويصلات الهوائيه
ضاحي والمسؤولين انقهروا
الدكتور – بس هو طلب يشوفك ياضاحي
ضاحي اللي دخل بسرعه من دون مايحتري كلام الدكتور يخلص
وقف عنده وقعد يناظر فيه والأجهزه مشبكه فيه وكثيره حوله .. فتح بو
خضر عيونه بصعوبه .. مد يدينه لضاحي وقبض عليها بقوه .. ضاحي سكت
فتره يحتريه يتكلم
بو خضر بصعوبه ينطق ويأخذ شهيق قبل لايتكلم – ضاحي دخلت عليك
ضاحي مط عيونه – وش فيك
بو خضر كح بتعب – بنتي العصابه ناويتها ماكفاهم اللي ( كح بقوه ) اللي
سووه فيني ويبون يبــ ـ ـ ـــــــ و ن ين ( كح بقوه ) بنتي
ضاحي – زين بو خضر علمني منهم والله أجيب حقك منهم بس علمني
بو خضر اللي شطحت عيونه لفوق ويبي يتكلم ويالله نطق – ط ط لع ب
ب بنت ي من ( أخذ شهيق بقوه ويالله تكلم ) الدار ه هم ع ارفين ان ها
هن ا ك دسها ( اخذ شهيق بقوه ) دسها عندك وتكفى تزوجها ودسها
ضاحي مو مهتم فيه ويدزه – قولي قولي من العصابه ( وصرخ فيه )
بو خضر اللي ينازع في المراحل الأخيره - خ خ ايف ع ع ب نتي منهم
( طلع شهقه قويه .. وانتزعت الروح وانردت لخالقها )
ضاحي صرخ فيه وقام يدزه – قم قم تكلم منهم منهم انطق انطق تكلم
دخلوا الدكاتره والمسؤولين ,, وضاحي يدز فيه وبهستريا – تكلم منهم منهم
بعدوه الأطباء عنه وقامو يفحصونه واللي أعلنوا انه مات
وضاحي كان منقهر سنين وسنين قاعد يرسم بجد وإجتهاد
وتخطيط انه يمسكه يروح منه بالحظات غبيه من عساكر مستهترين
توعد في العصابه انه لايمسكهم واحد واحد ويرد حق البلد منهم اللي خانوها
ونشروا هالسموم بين أبناء وطنهم




صرخ وهو ماسك راسه –لاااااااااااااااااااااااااااااااااااااااااااااا
انفتح الباب بسرعه ووقف بين يدينه يصحيه ويهزه – ياولدي سلطان سلطان
سلطان اللي صحى وهو يشهق من الخوف وحبات العرق مليانه في وجهه
وشعره ودقات قلبه سريعه ومتملكه الخوف والرهبه – آه آه
ناظر في حمزه اللي كان حمزه يناظره بخوف – سلطان ياولدي وش فيك
سلطان ناظر جنبه ولقى كوب المويه شرب كل اللي في الكأس .. وقام من
مكانه وجلس على الكنبه وهو يدمع – عمي انا تعبان تعبااااااااااااااااااااان
حمزه مشى لين وصل جنبه وجلس عنده – شفيك ياولدي
سلطان – ماني قادر انسى اللي صار ماني قادر ( ونزلت دموعه وهو يتذكر)


قبل اربع سنوات وقليلآ من الوقت بالضبط
في غرفة سلطان
صارخ عليها ونفضها بقوه – انتي قد اللي سويتيه
العنود بقوه – ايه قده
نفضها بعصبيه وبإحتقار – وتقومين تصرخين على أمي هااااااااااااااااااااه
العنود دزته عنها – أمك هاذي حيه من تحت تبن تحرضك علي في كل شي
وقف في وجهها وصفعها كف وبحسافه – انتي من وش مخلوقه أمي اللي
أكرمتس ورفضت دخولتس المطبخ أمي اللي شالتس على راسها ورزتس بين
جماعتنا أمي اللي ماعدتس غريبه بينا ومن بعيد وحطتس بنتها بس تدرين
العيب فيني أنا اللي تحديت هلي عشان أخذتس ولا أنتي من يفكر فيتس
ويناظرتس روحي انقلعي أنتي طالق
العنود تكتفت – فرقاك عيد اصلا من حلاة هلك وربعك كلهم هيالق وبدو
متخلفين وانا حتى مايشرفني اعيش بينكم وبرد للدمام فديتها
سلطان ضحك بسخريه – تدرين اني ندمان قد شعر راسي اني انتشلتس من
عالمتس الوحل وعيشتس في مكان ولا عمرتس في يوم حلمتي فيه
( وطلع وخلاها وهو يعض على شفايفه قهر من هالحقيره اللي سبته وسبت
هله وأمه وربعه )


في الليل
دخل البيت وشافها جالسه وتبكي عند أبوه وأمه
عصب وأنقهر – هاذي لين هالحين هنيا
أمه تحاول تهديه – سلطان ياولدي حرمتك رفض اخوها يجي يأخذها
سلطان مقهور – ماينلام رجال عارف وخابر بعلوم أخته
أبو سلطان – سلطااااااااااااااان
ام سلطان شيخه – ودها لأهلها ياسلطان
سلطان منقهر منها ومعصب – تخسي ويحرم علي أوديها هي هانتنا وهانت
حتى عربنا وأنتقدتهم خليها تنقع عسى الله لايردها ( وراح وخلاهم )



في الصباح
صحى مالقى لأهله أثر ولاحتى للعنود زوجته .. سأل الخدم ماعندهم خبر
وسأل العم حمزه وخبره انهم الصبح ماأصبح توجهوا للشرقيه يودونها
لأهلها
حاول يتصل فيهم ولا أثر ولأحد رد عليه فيهم .. وقام يكرر المحاولات
لين وصلت الساعه أحدعش الضحى وصله خبر أنهم سووا حادث قريب
من الدمام وماتوا كلهم في الحادث
من بعدها صابته عقده نفسيه .. أحساس بالذنب وأنه هو المسؤول الأول عن
اللي صار لأهله .. ليتني اللي رحت ولا راحوا ( كان يصرخ بهالكلمه طول
فقدانهم عنه)
صرخ بقوه – ليتني رحت ولاراحوا ليتني رحت ولاراحوا أكرهها أكرهها
اكرههااااااااااااااااااااااا
حمزه أرتبك ومايعرف وش يسوي ركض للحبوب اللي عند راسه .. وطلع
الحبه اللي حفظها صم من كثر مايجيبها له من الصيدليه .. وفك الحبه وجاب
كوب الماء وركض له .. حط الحبه بالغصب في فم سلطان اللي يصرخ
وشربه المويه ,, وحط الكوب على الطاوله وحط راس سلطان على صدره
وقعد يقرأ عليه وينفث بالأيات لين هدى ورقد على كتفه













الصباح \ بيت سعد بن فهيد
دخل ضاحي البيت وعيونه من تحتها سواد من السهر في المستشفى .. عقبه
الشرطه اللي فتح تحقيق للي صار
قابلته موضي – صبحك الله بالخير
ضاحي – صبحتس الله بالخير
موضي تناظر فيه – من وين جاي ؟
ضاحي – من الشرطه وين أبوي
موضي – سرح هو وجدي للأبل ليش صاير شي
ضاحي – لا أنا بروح أرقد قولي لأمي لحد يصحيني للغداء
موضي وهي مستغربه من وجهه – ضاحي وانا اختك صاير شي
ضاحي – لا بس متهم خطير عصابته خلصت عليه ( وراح للدرج ) انا برقد
تعبان إذا صحيت إن شاءالله خبرتكم
موضي وهي تهز كتفها – براحتك
















في بيت ضاحي بن فهيد \ الصاله
صاحيه من بدري .. وخلت وضحى تصلح لها القهوه .. وجالسه بين بنات
ناصر وتحكيلهن عن ابوهن وشجاعته من هو صغير ومنيره وابو محمد
جالسين معهم
نزل سعد بلبس الكابتن الطيران وشنطته بيده – السلام عليكم
الجميع – عليكم السلام ورحمة الله وبركاته
سعد ناظر في بنات عمه وحب يحيي فيهن – حيالله بنات عمي بيتنا منور
البنات سكتن
شيخه وهي تلف رقبتها عنهم – وين النور وأخوك التيس فيه
من طرت هالكلمه إلا وهو نازل – السلام عليكم
شيخه وقفت .. وطلعت تاركتهم
صقر وهو رافع حاجب ورافع صوته – إذا حضرت الملائكه ذهبت الشياطين
الجده رخته بعصاها ,, قمز مرتاع – بسم الله علامتس
الكل كتم ضحكته ووضحى وخواتها افرحن بحركة الجده اللي
قالت – ماشيطان غيرك
صقر ترك الجده وهو مقهور من تصرفها .. وطلع يتبع شيخه فيه موال
في راسه
سعد اللي قرب وسلم على راس ابوه وأمه وجدته – تأمروني شي
منيره – لا سلامتك يمه مير ترفق وأنتبه الله يحفظك ياأبوي
ضاحي – وين رحلتك إله
سعد – يم مصر
منيره – ياعين ابوي طمني لمن وصلت
سعد أشر على خشمه – على ذا الخشم

















في الحوش
واقف قدامها – ليه معطاتس ابوي المهر
شيخه منقهره منه وبغت تقهره تكتفت – كم مهري
صقر حب التحدي اللي بينهم وتكتف مثله – هي الصراحه انتي ( وناظر فيها
من فوق لين تحت وركز عند مناطق معينه عشان يغيضها .. اللي من شافت
ناظرته وين وقفت ألتفت بشرشفها زين وتعدلت .. إبتسم بسخريه عشان
يقهرها ) – تستاهلين ثلاثين بس انا كريم وعطيتس ثمانين
شيخه بتحدي واضح وعطته ظهرها لانها استحت من نظراته اللي مركزه
فيها حتى من عقب ماألتفت في الشرشف – وش هو ثمانين بلّها واشرب
مويتها أبي مئة ألف
صقر اللي لف لين وقف في وجهها وركز عينه في عيونها وضحك – قويه
مئة ألف ( عدل ملامحه ) تحلمين بالمئه أنتي
شيخه عصبت – وليش أحلم فيها هاه علمني وش ناقصني أنا
صقر اللي يتكلم بنفس إسلوبها – ناقصتس والله قص في ذا اللسان اللي
مافيه حرمه تحاتسي رجلها بذا الإسلوب اللي لتس
شيخه وعطته ظهرها وهي تمشي للملحق – انا أعطي كل حد على إسلوبه
وهاذا معدن إسلوبي لك
( ركض يبي يمسكها بس قرعت بالباب بوجهه بقوه )
صقر – وين بتروحين هاه مصير الحي يتلاقى وانا وراتس والزمن طويل
يابنت الهنديه




في بيت عيسى \ الصاله
ام عيسى وهي تحلطم – حسبي الله عليهم حسبي الله
مريم وهي تكلم عيسى ومقهوره – اقولك هددنا الكلب بغى يسجني حسبي
الله عليه
عيسى بقهر – وعيالي ماأقدر اشوفهم
مريم بقهر – كيف ياعيسى وهاذا واقف لنا في العظم وهو ( ترددت )
عيسى – وش
مريم اطلقت المفأجاه المدويه على عيسى – يقول بيخطب موضي
عيسى انصدم – ايششششششششششششش ؟؟ وش تقولين انتي
مريم بحسره – اللي سمعته
عيسى مصدوم – وهي وافقت !!
مريم وتأكل في عمرها قهر – مدري عنها هو قال هالكلمه وفجرها علينا
عيسى بقهر – خلاص صكري صكري ( وصكر في وجهها )



















رجع للصاله مقهور .. وشاف فارس جالس معهم ويتقهوى .. انقهر من
جلوسه هاذا يمون مع الجميع – هيه انت قم وش مقعدك هنيا
الجده بحلقت فيه – انت من وين جاي
صقر يصرف – جاني إتصال وطلعت أكلم برى
ابو محمد – تعال تقهو
صقر ناظر في بنات عمه اللي جالسات على طرف .. ومايبي يحرجهم
جلس وصبت له منيره فنجال
فارس – هاه ياأبوي وش قلت
ابو محمد – وهالسفر ماجاء غير هالوقت وحنا نبي نروح نطلع ملفات بنات
عمك اليوم من مدارسهن
فارس – خلاص بنطلعها بس انا بسافر
صقر – وين تبي تسافر وجامعتك
فارس – هالأسبوع ماعندي ولا محاضره والأسبوع اللي وراه إجازة الربيع
ولا نسيت
ابو محمد – لا لاتسافر الاسبوع الجاي نبي نظهر يم ابيعرنا وبنخيم هناك
فارس مط عيونه – نخيم وخوياي
ابو محمد – وخوياك مايسافرون غير ابك مهب لازم
الجده تعاير فيه – العم انت يالنخله تبي تسافر وتترك ابيعر ابوك وجدك
وعزبتهم وتروح يم الخناز
فارس انصدم – وش خنازه ياجده تراني هنيا ماني بظاهر من الديره بروح
للدمام
الجده – تهبى اعرف وش وراك هناك يم الشرقيه خابرت خبيصكم يالشباب
هناك
صقر صدمه زود – خلاص خاوني نبي نقنص يم الربع الخالي
منيره انبسطت – ايوالله خذه خايفة عليه انا
فارس سمع قهقهات من جهة بنات عمه وعرف من وين مصدرها
فارس – وش قالوا لتس يايمه ورع ولا ورع ابوي ياكتم الحريه عندكم
على طول قمع ( وقام من عندهم وهو يتحلطم وطلع متجهه للبوابه )
بعد فتره
نزل نايف وهو مصحصح – السلام عليكم
ابو محمد – صح النوم انت ماوراك شغل غير سربته في ذا الليول
نايف تحلطم – افا عاد اشتغل الموال اليومي ( ناظر في أمه ) يمه انتي خابرة
متى جيت ولا ليه يمكن ماتصدق امي انشد جدتي متى جيت
الجده – نعم تراه جا البيرح وقال ماأبي عشاء برقد
( ساره اللي مركزه في وجهه وتتمعن فيه )
ابو محمد عصب – بعد اس يالهيس الأربد وجدك وعمك وعيال عمك امس
جاونا وراك ماجيت
نايف وبالطوه في ذراعه – عارفهم واحد واحد ماصار فيكم شي يوم
ماحضرت ( وعطاهم ظهره طالع من البيت )
ابو محمد – حسبي الله عليك من ولد كانك مظهر من حلقي عظم
( ناظر في بنات أخوه ) – هاه جاهزات نجيب ملفاتسن
نوره – ايه ياعمي بس شيخه بتروح معنا
ابو محمد – ووضحى
وضحى – لا انا ياعمي بجلس هنيا ماوراي شي
ابو محمد – هاتولمن لين أزهم على فويرس ذا مادري وين ذلف
ساره اللي نقزت علها تلمح نايف قبل لايطلع
اما نوره – بنجيب عبايتنا وبنجي
هند تكلم نوره – لازم اروح
نوره – ايه مو مطلعين ملفك غير ابتس
هند اللي كارهه الروحه بسبت فارس اللي بيكون معهم
طلعت وشافته يكلم عند باب سيارته .. عقب فتره دخل السياره وجلس
يتكلم بعدين حرك ومشى .. اتنهدت وهي تشوفه يطلع مع البوابه .. مرت
نوره وسمعتها – علامتس
ساره اختبصت – هاه لا بس احس بضيق تنفس وكتمه
نوره – بسم الله عليتس يالله اجل امشي نجيب عباياتنا ونجهز عمي كلم فارس
ويقول اجهزوا نص ساعه وجاي
ساره – طيب

















صحى من النوم .. وشاف العم حمزه نايم وهو جالس .. قام وجاب اللحاف
وحطه عليه .. ودخل للحمام يتروش
بعد فتره يوم طلع
لقى حمزه مجهز له الفطور وكوب عصير ويناظره ويبتسم – صباح الخير
ياولدي
سلطان اللي لابس الروب حقه – صباح النور ياعم آسف تعبتك معي
حمزه – ياولدي تعبك راحه
سلطان إبتسم وهو يناظر الفطور – تسلم يدينك ياعم بس بروح ألبس
وأجي أفطر معك
حمزه – خذ راحتك
طلع من غرفة الملابس وهو لابس الثوب وشماغه في يده والعقال ولابس
الطاقيه .. جلس جنب حمزه وحط شماغه جنبه على الكنبه .. وحط يدينه
على فخذ حمزه – سامحني ياعم تعبتك معي أمس وهاذي حالتي كل يوم
وأنت عارفها
حمزه – لا لاتقول هالكلام ياولدي انا ماجبت عيال بس انت حسبة ولدي
سلطان – مافيه شك ياعم
حمزه يقترح عليه – ياولدي مافيه علاج لحالتك غير العرس
سلطان اللي كان بيأكل لقمته نزلها – وش قلــــــــــــــــــــــــت !!
















كلهم بيركبون السياره .. وفارس جالس فيها وابو محمد ركب جنبه .. هند
اللي كانت متأخره بين خواتها مالقت مركب غير ورى فارس اللي عارفها
وهي تمشي ويناظرها من ورى النظاره .. وفي عينه نظرات شماته ولسان
حاله يقول ( جيتي ياهندوه وجابتس الله )
صقر وقفهم بيده وهو يأشر لهم قبل يظهرون من البيت .. وقف فارس اللي
مشى صقر لين الباب الثاني اللي ورى أبوه وفتح الباب
وعينه بعين شيخه – لا ياطويلة العمر بتروحين بدون ماتأخذين أذني




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( البــــــــــــارت الحــــــــادي عشــــــــ 11 ـر )





كلهم بيركبون السياره .. وفارس جالس فيها وابو محمد ركب جنبه .. هند

اللي كانت متأخره بين خواتها مالقت مركب غير ورى فارس اللي عارفها

وهي تمشي ويناظرها من ورى النظاره .. وفي عينه نظرات شماته ولسان

حاله يقول ( جيتي ياهندوه وجابتس الله )

صقر وقفهم بيده وهو يأشر لهم قبل يظهرون من البيت .. وقف فارس اللي

مشى صقر لين الباب الثاني اللي ورى أبوه وفتح الباب

وعينه بعين شيخه – لا ياطويلة العمر بتروحين بدون ماتأخذين أذني






شيخه بقوة بأس - من أنت أخذ إذنه


صقر انقهر - من أكون يعني رجلتس


نزل ابو محمد من السياره يوم حس ان السالفه بتصير قويه - صقــــــــــــــر


صقر ناظر في أبوه بشموخ - انت ترضاها تروح مرتي بدون إذني


ابو محمد عرف إن كلامه صحيح - لا ماأرضاها شيخه استأذني منه


شيخه ركبت في السياره وسكرت الباب من دون ماتعيره أهميه .. صقر مات قهر وفتح باب السياره


ونزلها بالغصب .. وشيخه تصارخ عليه - فكني ما أسمحلك تمسك يدي فكني


فارس يوم شاف السالفه بدت تصير قويه نزل - صقر علامك انت


صقر ماأعار فارس أهميه سحبها معه .. وشيخه تصارخ في


وجهه - والله ما أروح معك مكان فكني


فكني

ابو محمد قرب منهم وفك صقر بالغصب ودزه .. وفارس مسك صقر اللي كان يهاوش - ماراح


تروح لين تستأذن مني


ابو محمد مسك شيه الي كانت تهتز بقوه - شيخه يابنتي استأذني منه


شيخه إتجهت للسياره - يخسي ,, ونزلت شنطتها وسكرت الباب بغضب .. ومشت بإتجاه صقر


ووقفت في وجهه وفارس ماسكه - لو تموت ماتحكمني وارتاح ماراح أروح لو تنطبق السماء على


الارض ما استأذنت منك


صقر ناظرها بقهر .. بس أرتاح انها ماراحت وهاذا أهم شي انها ماراحت .. صقر دز فارس عنه


وبعصبيه - خلاص فكني تراها راحت


فارس اللي كتم ضحكته - لا تحسبا و تلحقها نكون ماسكينك


صقر يمسح على ذقنه - مايكون هالشنب على رجال أن ماخليتها تمشي تحت شوري وانا ولد أبوي


ابو محمد اللي منقهر من عناد ولده ولو أن كلامه صحيح - فارس أمش يالله


فارس اللي شال إبتسامته من طاحت عينه بهند ,, وحل مكانها سخريه واضحه تماما على وجهه











في بيت سعد بن فهيد \ الصاله


عمشاء تحط له البيض في صحنه - أكل يابعد عيني أكل عساه عافيه


ابو فهيد - اللي يسمعتس يقول ورعن توه مادرى ان شيبه ناضخ في صدوغه


فهيد يأكل - لإله إلا الله يبه


ابو فهيد - محمد رسول الله أكل أزرط وانت ساكت


فهيد وقف وهو مقهور من كلام ابوه - بتحسدني على اللقمه


ابو فهيد - لو به حسد كان ماضفيتك في بيتي عقب سواياك اللي ماتسوى ياورع أمك لو فيك


خير كان اشتغلت مثل الريجيل وغديت رجال مير وش أسوي أعلم منا ويظهر منا حسبي الله


عليك جبت لي الضغط والسكر


عمشاء عصبت - سعد وش هالكلام تراه ولدك


ابو فهيد - ماذبحني غير انه ولدي ليته مات في بطنتس قبل لايجي فضح ابي عند العرب


والجماعه ولدن سربوت ماوراه خير


فهيد عطاهم ظهره وهو مقهور - اففففففففففففففففففف


ابو فهيد - بعد يتأفف حسبي الله عليه من ولد تسانه ظهر من حلقي عظم رح لانعنبو مغرسك


يالمخنز









حمزه يقترح عليه - ياولدي مافيه علاج لحالتك غير العرس


سلطان اللي كان بيأكل لقمته نزلها - وش قلـــــــــــــــــت !!


حمزه - ايه العرس اللي ينسيك همك


سلطان وقف ودمعته غاصه في عينه - لالالا كيف اتزوج وأبوي وأمي


وانا السبب في موتهم ( ناظر في حمزه ) اللي راحت أقتلت أعز ماأملك


اللي بتجي وش بتسوي لا لا مستحيــــــــــــــــــــــل اتزوج عقب زواجة النحس


اللي تزوجت فيها قبل كذا






في مكان مظلم ونور ساطع من بعيد .. أتعب عيونه وكثير وراه يركضون


ناوينه .. وهو يحاول يتخبى عنهم .. والمشكله انه صحراء قاحله فاضيه


مافيها لاشجره ولا كثبان رمليه ولا شي قاحله ومترامية الأطراف يحاول


يدور له مكان بس مو قادر ,, ألتفت وراه إلا ويلقى وحش يبي يضربه


صرخ بقوه وصحى من نومه ,, والجوال اللي زاد خوفه خوف قمز يوم


سمعه يدق .. ناظر في الرقم وفتح الخط - آلو


صقر - أنت وينك


ضاحي زفر - هلا صقر


صقر - وش اللي صار أمس كلمني سلمان وخبرني كل شي صدق اللي صار


ضاحي - ايه والرجال مات ياصقر ماأستفدنا شي اللواء زعل مني وجانا مسؤولين


كبار زعلوا من اللي صار


صقر - سبحان الله كان قلبي حاس بس وش صار


ضاحي - ابد خليتهم يحققون اليوم وبروح اشوف التسجيل


صقر - صار انا سابقك اصلا وقريب اوصل


ضاحي - زين بأخذ لي دش بارد اصحصح وأجيكم











في السياره


كانت النظرات الناريه على قدم وساق .. وفارس وصل حده خلاص ناوي ذبحتها


اليوم الأخت في الله قاعده تعانده وهو أذبحوه ولاتعاندونه


وقف السياره بقوه لدرجة ان هند ضربت في الكرسي حقه .. والبنات ضربوا على قدام


ابو محمد اللي تمسك في الطبلون بقوه عصب - وش فيك انت انهبلت


فارس نزل من السياره وتنهد بقوه .. اتجهه للطبلون وفتحه يبي يبرده وينفث قهره


مايبي يكون معها في السياره وتوصل لذبحتها


نزل ابو محمد وهو معصب – وش صاير في الموتر


فارس يهندس فيه – ابد السياره يبيلها موية رديتر


ابو محمد – ومعك مويه رديتر


فارس ويمشي للسياره ويفتح الباب اللي من جهة هند – ايه هنا فيه معي


نزل عيونها بإتجاه رجلينها .. هي لما شافت نظراته خافت ورفعت رجلينها


كتم إبتسامته ورفع عينه وحطها في عينها بسخريه .. ناظرها بنص عين


وهي رفعت حاجب من نظرته .. نزل راسه ومد يده وأخذ المويه بس قبل لايأخذها


ضرب العلبه في رجل هند اللي صرخت بقوه .. وهو سكر الباب وهو يضحك بقوه


هند تصارخ – الله لايوفقــــــــــــــــــــــــــك ياتبــــــــــــــــــــــــــــن آآآآآآآآآآآآآآي


نوره مسكتها وهي خايفه عليها – علامتس وش صاير


هند – التبن الله يأخذه ضرب رجلي آآآآآآآآآآآآآآآآآآآآآآآآآآآآآآآآي ( ودمعت من الألم )


ساره بقهر – وجع الله يوجعه


يصب المويه وكل ماتذكر اللي سواه فيها قام يضحك ويحس انه مو قادر يسيطر على يدينه


وعلى حركتها .. وأبوه يناظره بنص عين ولا فاهم شي وهو واقف معه


ابو محمد – انت وراك تضحك خلصنا ورانا مشوار إخلص عجل


فارس اللي بالزور مسك ضحكته – هاه لا بس تذكرت واحد من خوياي حصله نفس


الموقف اللي حصل لي وكان خايف ومرتاع وقب بوجهه وانحاش وخلى سيارته


ابو محمد – مايندرى عن علمك اخلص بس


فارس نزل راسه وكمل شغله وحاس ان ابوه فاهمه


عقب ماخلصوا ركبوا السياره .. وأول ماركب ماشاف حد وراه .. لف على ورى يدورها


ابو محمد تحنحن – انت وراك تلتفت


فارس عقب مالمحها جالسه في المرتبه الأخيره ورى جنب ساره ,, ناظر في ابوه


وتحنحن – هاه لا بس ادور على المنديل


ابو محمد بسخريه – واللي جنبك وشنهو


فارس فهى – هاه














في الملحق

شيخه تهز رجلها وتأكل في أظافرها .. ووضحى تنظف في الملابس حقتهم


وضحى – ترى مايسوى اللي تسوينه


شيخه – سمعتي أمه شقالت


وضحى – شي متوقع أكيد ماورى الملكه غير العرس


شيخه وقفت – والله لأطين هالعرس عل راسه يتحداني ياوضحى يتحداني


وانا ديني ودين اللي يتحداني


وضحى – خلاص أرضي في الأمر الواقع ياشويخ تراه رجلتس


شيخه ناظرت فيها وهي تنتفض غيض – الكلب قلت مائة ألف جاب ثمانين


وضحى مسكت راسها – في ذمتس قلتي مئة ألف مانتي بصاحيه شيخه


شيخه عطتها ظهرها – اقطعي تراني أأمن مستقبلنا كلنا


وضحى وهي تفل الغسيل عن بعضه الملون مع بعض والأبيض مع بعض – لالا


والله ان عقلتس صابه شي وخواتس بيجيهن رزقهن


شيخه – ماندور من ورى هالناس رزق وهاللي جاء على راسه بقلبها عليه وبتشوفين


لين يتفل العافيه ويعرف منهي شيخه


وضحى – ياخوفي منتس بس


اندق الباب عليهم ووقفت شيخه تفتح الباب دخلت بنت محمد خلود


شيخه بتكهم – اكملت


وضحى ناظرت في اختها – عيب عليتس تعالي حبيبتي انتي خلود صح


خلود فرحت ودخلت – ايه انا خلود انتي تعرفيني


وضحى – ايه اعرفتس البيرح طول الوقت تناظريني في العزيمه

خلود – لانتس حلوه وجميله


وضحى بانت الحمره في خدودها – انتي الحلوه حبيبتي


شيخه مو فاضيه لسخافتهم .. دخلت الغرفه وضربت الباب بقوه خلت وضحى وخلود


ينقزن ويناظرن بعض .. بعدين خلود ضحكت وشاركتها وضحى الضحكه











جالسه في مكتبها في البنك .. خلصت من المراجعه .. وفجأه رفعت عينها وطاحت


في عينها ,, شهقت بخوف أكيد بتسويلها فضيحه في البنك


بينما مريم إبتسمت بكيد يوم شافتها .. أخيرا طحتي في يدي ياموضي ومن بيسمي عليتس


اليوم





صرخت بقوه .. خلت كل المشرفات ينتفضون .. والدار أرتبش .. نزلت عند رجلين


المديره حقت الدار وهي تبكي – دخيل غاليك قولي كذب قولي كذب أن ابوي مات قولي


المديره عطفت عليها ,, والمشرفات دمعن من منظرها


المديره – يابنتي هاذا قضاء وقدر خلاص هاذا يومه


نور وهي مصدومه من اللي سمعته ومو قادره تتصور ان ابوها تركها وراح – ابي ابوووووووووي


قولوا لأبوووووووووووووووووووووووي لايتركني راح ولا ودعته راح راح دخيلكم جيبوه لي


المشرفه جتها وضمتها – يابنتي استغفري عن اللي تقولينه حرام عليك انتي قاعده تعترضين


على القضاء والقدر


نور تصارخ وتبكي وتستغفر .. المشرفات قعدوا يهدونها ويحاولون يذكرونها في الصبر


المديره - يابنتي قولي إن لله وإنا إليه راجعون أنتي ماسمعتي بقول الله سبحانه وتعالى


(( وبشر الصابرين الذين إذا اصابتهم مصيبة قالوا إنا لله وإنا إليه راجعون ))


نور حضنت المشرفه بقوه ورددت ورى المديره الآيه وهي تكتم شهقاتها .. وتحاول تكبت


دموعها












موضي عصبت وهي تشوفها جالسه وحاطه رجل على رجل – اخلصي وش تبين


مريم بإستحقار – اشوفتس مبسوطه والارض ماهي بسايعتس لهدرجه فرحانه


موضي مافهمت عليها – فرحانه في إيش انتي وش تبين توصلين إله


مريم بقهر – لا مسويه عمرها يإإإإإإإإإإإإإي دخيل الله ارحمينا من دلعتس المليغ مادري


وش يبابتس ولد أمه


موضي انقهرت وعصبت منها – انتي بتكلمين ولا انقلعي مكتبي يتعذرتس


مريم وهي تنفض شعرها والنار تأكل قلبها – لا ياشيخه سوقيها على غيري طلبتي الطلاق من أخوي


يوم أخوتس وولد عمتس الزفت حذفوه في السجن ( ناظرت فيها وبقهر ) وهاذاك ماصدق خلاله الجو


وطلقني عشان يخطبتس يالفاشله يالحقيره ياللي لعبتي بحسبة أخوي وورطتوه بتهمه هو برئ منها حسبي


الله عليكم واحد واحد ترى عيسى يدعي عليتس ليل ونهار والله يحرق قلبتس مثل ماتبين تحرقين قلبه


وتتزوجين محمد


موضي وقفت عقب ماقامت تسممها في الهرج – قومي انقلعـــــــــــــــــي بــــــــــــــرى


مريم بسخريه وقفت – اوجعتس الحقيقه المره حرقتي قلبي وقلب أخوي الله يوريني إياها فيتس وفيه


عساكم ماتهنون ولايوفقكم يارب


موضي مسكت دموعها – انقلعـــــــــــــــــــــــــي



كل اللي في البنك التفتوا على صرخة موضي وهي تطردها


مريم – بروح يالحقيره بس تذكري موعدنا في المحكمه وحق أخوي بيطلع بس يطلع


من السجن ( خذت شنطتها وطلعت )


اجلست موضي على الكرسي وحطت وجهها في يدينها وبكت بصمت يإإإإإإإإإإإإإإه ياعيسى


ظلمتني الله يسامحك












في الدوادمي


أول شي وقفوا عند جامعة نوره اللي نزلت لها نوره وابو محمد اللي واقف عند الحارس ويتكلم


معه ينتظر الأوراق اللي يوقعها ويبين لهم انه ولي أمرها


في السياره


فارس يناظر ساره وهند من عند المرايه وبشجاعه معتاده من فارس بيغيضها وهو حاس بالندم


على الضربه اللي جت في رجلها – عورتك


هند لفت وجهها للدريشه تطالع برى اما ساره تناظر في فارس ومستغربه شجاعته .. وتناظر


في أختها اللي لافه وجهها للدريشه



فارس رجع النظاره لعينه أكثر ورفع راسه – اظاهر في السياره ناس سمنتهم غطت على سمعهم


وصاروا صمخان


هند انقهرت وصرخت فيه – كل تبن


الكل انصدم من كلمتها من ضمنهم هي .. اما فارس بقها ضحكه ومن شدة ضحكه فتح الباب


ونزل وكان هو في الإتجاه المعاكس لأبوه وحمد النعمه إنه مشافه .. بعد فتره طويله شوي


ركب السياره وهو محاول يسيطر على إنفعلاته – اقول هند هانم آسف زعلنا حضرة مقامك


هند طنشته ,, وساره انقهرت من سخريته – بتسكت ولا أعلم عمي على علومك


فارس – اخس تهدد


ساره حمرت قهر .. وهند اكتمت ضحكتها من منظر أختها عقب كلمته


فارس تحنحن – المهم بنات عمي والله اني تمنيت يصير لي خوات وانتم خواتي لاتزعلن


بس انا كذا فرفوشي عشان كذا مزعوج بإرقام البنات


هند – اكشخ ( قالتها بصوت صغير ) شايب واعوير ويطارد البيض عناني من بتطالعه


هاذا مصدق عمره


فارس سمعها – يقولون حتى الدببه حبوني


هند نزلت نعالها .. وساره مطت عيونها













في الشرطه

ضاحي – وهاذا العلم جاك


صقر مقهور – اه بس من يفكني على هالمجرمين احصيهم حصي


ضاحي – خلنا هالحين العقيد عندنا مهتم لهالسالفه بالحيل ,, قلي انت صدق بتقنص


صقر – ايه اخذت إجازه تعرف مدة تعاقدي معكم بتنتهي قريب قبل لايجيني الكرف


في الدمام


ضاحي – احلف خلاص ثبتوك هناك


صقر مقهور – ايه بس ماعليك فتره بس والواسطه ترجعني


ضاحي – ووين بتستقر ترى شغل محمد اريح لك


صقر – بس شغلكم ممتع وخطير وهاذا اللي عاجبني









العصر \ بيت سعد بن فهيد

موضي ضامها عيالها وتبكي .. وعمشاء وريم يهدن فيها وتبكي وضامتهم .. وماخبرتهم


عن كلامها السم وخطبة محمد لها


عمشاء – ياموضي يابنتي استهدي بالله واستغفري ربتس يابنيتي وعيالتس حولتس ماهب


صاير لهم شي


موضي – بس لمتى وهم يهددون بيأخذون عيالي مني يمه لمتى


ريم بقهر – انتي نسيتي ان المحكمه والشرع واقف معتس لاتخافين وانا اختس


عمشاء – وهي صاتسه الشرع معتس ياحبيبتي


موضي ضمت عيالها بقوه – ربي لايحرمني منكم يازايد ويانواف ويخليكم لي يايمه












في السياره وهم راجعين


فارس يناظرها وهي تبكي وابو محمد يهدي في ساره وهند – يابناتي هاذي ماهيب نهاية الدنيا


وخوياتسن بتلتقن فيهن إن شاءالله


هند وهي تبكي – سميره صديقتي ياعمي اغمى عليها يوم درت اني بتركهن انا ما أبي ادرس في الرياض


ردوني أدرس في الدوادمي


فارس حن عليها بس ألتزم السكوت


نوره – خلاص ياهند خوياتس الباقيات عندهن


ابو محمد – يابنتي انتن بتفرقن إذا مو اليوم باتسر وليا بغيتيهن أزهميلي وانا أوديتس انا وفارس


فارس لف على ابوه وناظر فيه فتره بعدين سكت عقب ماسمع ساره تقول – ياعمي ليش ماخليتنا


لين نتنهي هاذي أخر سنه لي وهند بتخلص قريب


فارس عصب ومايدري ليش – خلاص عاد بلا دلع


هند عصبت من كلامه – انت اسكت


فارس بقهر – اسكتي انتي اللي ازعجتينا ببكاتس اللي يشوفتس يقول هاجرت بنات اخر زمن


ابو محمد – اها الخلا انت وإياها خلاص اسكتوا


هند انقهرت وقامت تطنقر وهي معصبه .. لو ساره اولى خلتها تضربه بشبشبها كان ابرك


بقهر قالت في نفسها ( قلع الله شكلك آه ياشبشبي لو موقعة على قلتك كان ابرك )





في الليل \ بيت سعد بن فهيد


كان الجميع ملتم هناك لان سعد عازمهم هند مالها خاطر من عقب صديقتها وشيخه ماحظرت العزيمه


تطبخ قهر من عقب صقر وسواته فيها والزواج اللي تحدد بعد رجعته ,, اما ساره بققت عيونها


من شافت نايف نازل من فوق ( وش عنده ,, ألتفتت على الجميع وكأن الأمر عادي ) ماتت قهر


موضي اللي ضحكت له – عساك قدرت عليه


نايف – ابدن الله يلوم من يلومتس عز الله انه خيشة نوم حتى الماء صبيت عليه ابدن ماهيب راضي


المشكله حتى جدي هناك عصب عليه ويقول مالنا نيه نشوفك انت وولد عمك وفهيدان خاشع


ساره قلبها ينقرص من القهر وملتفه ابرقعها وشرشفها


عمشاء – ولد عمك هذا الله يصلحه ويعين عليه


منيره – بتروح البيت انت عقب العشاء


نايف – لا وراي إستلام هناك ومايفكوني غير ست الفجر بتعشى وبرد للمستشفى


الجده – الله يحفظك وانا جدتك مير سلطان ولد عمتك ماجاء


نايف – الا وانا جايكم شفته دخل البيت


الجده – خله يجيني وانا جدتك امس ماشفته ( عادات وتقاليد عادي يدخلون العيال يسلمون والبنات


ملتفات بالجلال اللي هو الشراشف ولابسات البراقع )


موضي – ايوالله له يجينا من زمان عن سلطان الله يذكره بالخير


نايف إبتسم وهو يتذكر كلام محمد قبل شوي في المجلس عن خطبته لها


نايف – طيب بخبره


عقب ماطلع .. ريم فكت شرشفها وهمست لنوره وهند وساره – امشن اوريتسن غرفتي


نوره – يالله


هند وهي سرحانه هزتها ساره – امشي فوق


هند – ماابي روحوا شوي ألحقكم


طلعوا البنات \ عقب فتره دخل سلطان ومعه فارس وهم يضحكون


من شافته هند ماتت قهر وحقدت عليه زود


فارس بإسلوب مرح – هلآ بالطش والرش والرشوش اللي على راستس مترنقش


الجميع ضحك


الجده أشرت بعصاها – اها الخلا انت وش جايبك يالنخله انا قلت لنايف خل سلطان يجيني ماهب انت


فارس يسوي نفسه انفشل – لا دخيلك ياسلطان حرم فهيد احرجتني


سلطان دزه بعيد – أذلف وراك استح هناك ماهب عندي تميع كنك حليمه


الجميع ضحك وفارس ماقدر يستحمل جلس على الارض وهات ياضحك


سلطان إتجهه على جدته وسلم عليها ,, والجده مطيره عيونها في فارس – ولد خالك وش صابه


يافقري فقراه لايكون دخله عريباني بس


هند كشرت وقامت من شافة ضحكه وخباله ,, وكأنه ماصدق اني حزينه اليوم ( عساك تضحك من سرك يالخايس )


وقفت ومشت رايحه لفوق


سلطان جلس عند جدته وهو يحب مره يدينها ومره راسها – وشلونتس ياجده


الجده اللي مبسوطه فيه – بخير يمال العافيه وشلونك انت


سلطان – بخير يالغاليه


ناظر في حريم خواله – كيفكم ياخلاتي


منيره وعمشاء – بخير طاب حالك وزان فالك وشلونك انت


سلطان – بخير إن شاءالله


موضي بطيب ومحبه لسلطان اللي تشوفه حسبة اخوها – وشلونك ياسلطان


سلطان إبتسم وهو يناظرها هالأنسانه غير عنده عن حريم الكون كله تملك طيبه خساره في عيسى– حيالله مويض شلونتس


موضي – بخير طيبه زان حالك وشلونك انت


سلطان – بخير


الجده اللي مبسوطه في بنات ناصر – سلطان وانا امك شفت بنات خالك هاذي وضح الكبيره فديت عقلها


وأنا امك ( ناظرت وضحى ) وضحى وانا امتس هاذا سلطان ولد عمتس الله يرحمها شيخه


سلطان ناظر بعدين نزل راسه – هلا وضحى كيفك


وضحى – بخير كيفك انت


سلطان - بخير


وألتفتت الجده لين الباقيات ماهيب فيه ناظرت مو ضي – موضي روحي نادي بنات خالتس ناصر بسرعه


موضي اللي وقفت – ابشري ياجده


الجده في راسها موال تمنى انه يصير حال الولد ماهب عاجبها وماله غير حرمة تضفه ويضفها ومافيه


احسن من بنات ناصر


فارس اللي صحصح من عقب موجة الضحك وقف وجلس عند جدته وسلطان وهمسله – انتبه ترى جدتي


ترسملك على وحده فيهن


سلطان مط عيونه ,, فارس أشرله بمعنى وحده موجوده لاتتكلم


نزلن البنات وهن ملتفات ابراقعهن نوره – السلآم عليكم


سلطان وقف وهو منزل راسه – عليكم السلآم ,, حيالله بنات خالي كيفكم


البنات بهمس – بخير


سلطان – يالله اجل مشينا يافارس


فارس وقف – يالله ( وطلعوا )























بعد العشاء

طلعت هي أخر وحده ,, والكل كان قايم .. مشت للصاله وفجأه وقفت من شافته جالس ويأكل تفاحه


مطت عيونها وريم وموضي جالسات معها


موضي ناظرت فيها – تعالي تعالي هند ماحد فيه مغير فارس


هند في داخلها والغبره - وين خواتي


موضي – رجعن مع عمي وعمتي مع محمد ظني صح فارس


فارس اللي أخذ راحته ويأكل في التفاح – ايه


هند مطت عيونها – وانا من أرجع معه


فارس فجأه – معي


الكل ناظره وخصوصا ريم وهي مخبيه ضحكتها .. فارس ناظرها وكمل أكل تفاحه ماطاح غير في


ريم وش يخلصه منها


موضي بإبتسامه – هاه قاله الشيخ فارس بتردين معه


هند عصبت – نعم


فارس حب يلعب في أعصابها – ليش وش فيني جرب ولا جرب


هند انقهرت منه – هو بس الجرب اللي فيك


موضي وريم ماتن ضحك على شكل فارس من سمع كلامها


فارس وقف وهو منقهر – اها الخلا بس


طلعت الجده وهي تعكز من حجرتها ومعها كيس وبشتها فوقها وهي تناظر في هند – انتي خلصتي


وانا جدتس يالله مشينا


فارس حط التفاحه على الطاوله ومر من هند وهو يناظرها بنص عين – انا في السياره ياجده احتريتس


ماإن فتح الباب غير الجد داخل من شاف العجوز حلف يمين ماتظهر كفايه رقدتها أمس .. يمين يسار


طقها حلف وعيا انها تطلع


فارس وموضي وريم ميتين ضحك على العواده بس هند خايفه إن قعدت جدتها من بيرجع معها


الجد ناظر فارس وهو معصب – اخذ بنت عمك واظهروا


هند شوي وتبكي – ريم امشي معنا


فارس عصب – ومن يرجع ريم سواق عندتسن


هند – تنامين عندنا


ريم تعاطفت مع هند – ماأقدر يا هند وراي جامعه والباص يجي يأخذني من هنا مايعرف بيت عمي


هند – طيب نوره مابتروح بكره


ريم – إلا بس بتجي هي مع عمي والسواق وانا عندي محاضره بدري


انسدت الطرق في وجهها .. لفت راسها وشافت فارس متكي على عروة الباب ويهز رجله يحتري كلامهم يخلص


هند مسكت دمعتها وهي تتحسب على خواتها .. مشت معه وسط إعتراضات الجد والجده اللي مو مقتنعه بكلام


الشايب اللي بدأ يخرف

















في السياره

ركبت ورى .. وركب فارس اللي قال – صحيح اني ماأحب أحد يعتبرني سواق ويركب ورى بس بنراعي شعور


انتس بنت تستحين مع اني أشك السحاء في ديره وانتي في ديره


هند بقو بأس – ممكن تمشي وانت ساكت


فارس – لا أولا هاذي سيارتي وانا اللي اتحكم اسكت ولا لا وبعدين عندي اوراق بصورها وبتضطرين تروحين معي


هند عصبت – نعم !!


فارس يعاندها – وشرايتس انزلتس البيت وهي في الطريق من قالتس خمي العشاء كله العالم تعشت وسرت


وهي جالسه تبلع


هند تبي تقهره – قل أعوذ برب الفلق


فارس ابتسم بسخريه وهز راسه


















في بيت ضاحي بن فهيد


دخل البيت .. وشافته شيخه اللي من ماراحت للعزيمه وهي تحتريه في قلبها يرقع كلام لازم يسمعه


ماإن وقف سيارته إلا هي موقفه في وجهه وهي تقول – اسمع انت




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( البـــــــــــارت الثانيـ عشــــــــــــ 12 ـر )




في بيت ضاحي بن فهيد


دخل البيت .. وشافته شيخه اللي ماراحت للعزيمه وهي تحتريه في قلبها يرقع كلام لازم يسمعه


ماإن وقف سيارته إلا هي موقفه في وجهه وهي تقول – اسمع انت


صقر نزل وسكر الباب بقوه وناظر فيها – انتي ليش مارحتي للعزيمه !!


شيخه انقهرت انه ماأهتم للسالفه اللي بتقولها – انا طالبه مئة ألف ليش عطيتني ثمانين


صقر تكتف وهو واقف ولف رجل على رجل – طيب قوليلي وش ناقصتس عشان اعطيتس مئه


شيخه بقوة وجهه – ابي أأمن مستقبلي انا وخواتي


صقر اعجبته صراحتها – اعجبتني صراحتس صراحه ,, بس ليه ماقلتي لأبوي هالحكي


ليش تطلبينه مني انا ( اعتدل في وقفته ) – بعدين انا ابي اعرف هالحين اللي ينكتب كتابهن يستحن


اما انتي كل ساعه وانتي مدقره قدامي ( ناظرها بخبث ) – لهدرجه مو مصدقه اني تملكت عليتس


شيخه خلاص إنبير القهر وصل حده عطته ظهرها – العشرين الباقيه تجيني وتعاملي بيكون معك


انت اللي ملزوم فيني مهب ابوك وبعدين انت اللي حفيت عشان تأخذني تحمل مايجيك ( وراحت وخلته )


تحت نظرات صقر الغاضبه .. وده لو يلحقها ويمردغها بالعقال بس مو مصبره غير مصير الحي يتلاقى


ويطلع عوابتها من عيونها اللي لها نظرات تدل على إنها أقوى إمراه واجهها في حياته












في المكتبه


عطى الأوراق العامل يصورها .. وطلع عند الباب يناظرها .. مايقدر يخبي خوفه عليها مهما كان


تظل بنت عمه ومحسوبه عليه ,, طلع البلاك بيري وجلس يطقطق في البي بي لين ناده العامل


أخذ الأوراق وركب – اسف تأخرت شوي


ماسمع لها صوت .. استحى يلف راسه – هيه


سمع صوتها يوم شهقت ,, بسرعه لف راسه وشافها تعرك عيونها من ورى البرقع .. كتم ضحكته


اظاهر كانت نايمه وخرب عليها


حب يغلس عليها شوي – اظاهر تحبين في هالدنيا ثنين


هند بفهاوه – هاه


فارس وهو يضحك – الأكل والنوم


هند اعرفت انها يسخر منها – ممكن تردني للبيت واحترم اني بنت عمك وعيب اللي تقوله


فارس اختفت ضحكته ,, عرف انها زعلت منه – آسف عمتنا هند عدي لين عشره ونوصل للبيت


هند انقهرت منه وأسكتت











في الملحق \ بيت ضاحي بن فهيد


نوره انهبلت منها – لا شويخ منتي بصاحيه


شيخه وهي جالسه بتوتر – اسكتي نوره ماني بفاضيتلس


وضحى اللي لابسه جلالها وبرقعها واقفه عند الباب وبهم – ماأدري وين راحت تأخرت هي وجدتي


ساره اللي جالسه وتشرب مويه .. وتفكر في سالب العقل والروح وسرحانه


نوره انقهرت من برود وضحى في اللي بتسويه شيخه – وضحى سمعتي اختس شقالت


وضحى دخلت وجلست – وش تبينا نسوي يانوره في اختس اللي تبيه بتسويه قبلنا ولا ماقبلنا


شيخه عصبت وناظرت في نوره بنص عين – اظاهر مابقى غير الصغار يحاكونا بكيفي بطلب منه


مئه انتي شخصتس


نوره اللي جلست جنبها – خصني انتس بتفضحينا بيقول بنات ناصر داخلات على طمع


شيخه نفثت على صدرها – اخوتس يااختي وش داخلين على طمع تراه هو اللي يبيني ماحفيت ادوره


وضحى – المهم خلونا من هاذا كله متى بتجهزين عرستس بعد اسبوع


شيخه ناظرت في وضحى – وش جهازه يخسي اشتري جهاز من بقابل ياحسره صقيران راعي الابل

والمقانيص


نوره مطت عيونها – دخيلتس ياوضحى الحقي فضايح فضايح في ذمتس تقولين الصدق


شيخه ناظرت فيها بنص عين – لا اتسذب متى ماتكلمت بجد انا يانويروه




وصلوا البيت


نزلت هند وسكرت الباب بقوه ..


فارس نزل من السياره معصب – وجعوه انتي صاحيه ولا انهبلتي سيارتي تراها غاليه


هند كشت على سيارته – من حلاها ام مرتبه ونص


فارس مط عيونه على إستهزاها في سيارته – تراها اف جي بس شعرفتس بدويه جايتني من الدوادمي


هند اللي كانت معطيته ظهرها ماشيه للملحق من سمعت كلامه لفت وصرخت عليه – احترم نفسك


يالخكري الناس تفتخر في اصلها وانت خكيري ياولد الرياض


فارس سكر الباب ومشى بإتجاهها وعيونه بعيونها ,, وهي ماتنكر انها رجفت ورفع إصبعه لها


وهو مقهور منها – ماعليه مقيوله إذا اتتك مذمتي من ناقصٍ فاهي الدليل بإني كاملا


هند ضغطت على كفوفها .. وعضت على شفايفها .. مهما كان رجل ولاعاد تقدر ترد عليه


راحت وخلته وهو عطاها بعد ظهره ومشى .. لين وصل للبوابه الداخليه وقف لحظات يناظر


فيها لين دخلت الملحق ,, وفصخت البرقع وهي معطيته ظهرها .. إبتسم إبتسامه جامده ودخل


البيت










بيت ضاحي بن فهيد \ الفجر


وصل البيت بتعب .. مابغى ينتهي وقت الإستلام .. نزل من السياره وجلس على الكرسي في الحديقه


وهو يتنهد


سمع صوت لف يمين يسار ماشاف أحد .. بعد فتره طويله شوي .. وعقب ماكلم حد من الدكاتره في المستشفى


وقف بيمشي داخل البيت .. سمع الصوت مره ثانيه وقف ,, ألتفت يمين يسار .. ماشاف حد .. هز راسه


يمكن قطوه تستهبل عليه .. ومشى بإتجاه البيت


اما هي ماإن راح حتى تنفست بعمق .. إبتسمت ماقدرت تنام غير لين تشوفه ,, وأحمدت لله انها كحلت عينها


بشوفه .. هالحين تقدر ترتاح وتنام











بعد مرور ثلاثة ايام \ في الربع الخالي .. الصباح مبكر


ماسك طيره الشيهان .. وخوياه ملتمين حول النار وسالم يدق القهوه .. ونواف يسوي الفطور


اللي هو قرصان


علق عبدالله اللي جالس يسولف على خوياه – اقول صقير


صقر ناظر فيه بعدين ناظر صقره اللي كان يربط برقعه بمعنى ( نعم )


عبدالله – اعرف اللي وراه عرس يستهم ويهوجس والتفكير شاغلن راسه اما انت عز الله تقول


عرس عرب مهب عرسك


صقر اللي ربط البرقع على الشيهان حطها في الأرض بمركازها – اقول شوي نبي نسوي


تحدي اليوم الشيهان بيغديكم إن شاءالله


عبدالله اللي إبتسم هاذا صقر الثقيل عارفه مهب معلق – بس طيري حوران بيغلبها


سالم – ابك طيرك تقل عصفور ماهب طير ياخسارة إسم حوران عليه بس


ضحك نواف وصقر .. وعبدالله إنقهر – اليوم بتشوف بس الأهم طيرك لايفشلنا


نواف يعلق – الحمدالله اني ماجبت طيري وجبت السلوقي


سالم – اتحداه ان تسانه اسرع من سلوقي صقر مغيضه


نواف – والله من بيتحدى صقر لاهو ولاصقره ولاسلوقيه مايقدر عليه غير قوي الساع


صقر إبتسم – المهم عطونا الفطور نبي نخلص ورانا قنص عجلوا علينا







بيت سعد بن فهيد


موضي اللي كل ماتذكرت السالفه تبكي .. عمرها ماناظرت لمحمد غير اخو وصديق طفوله


وماقد ناظرته بالنظره اللي هو يناظرها فيها


عمشاء اللي جلست معها – يابنتي قبل طعنا شورتس وسكتنا وردينا ولد عمتس اللي غيره ماهب ساكت


بس يوم شافتس عايفه هو بعد عاف بس هالحين الرجال دق الباب وابوتس مستحي يرده من تالي


موضي بعبره – بس عجزت اتقبله يايمه انتي علامتس محمد اخوي ماتدرون وش كثر اعزه واحترمه


كأخو ولا قد ناظرته غير هالنظره


عمشاء – وانا امتس كلنا مثلتس قبل


موضي وهي تمش دمعتها – ماعليه يايمه اصبروا علي برد لكم العلم عقب عرس صقر


عمشاء افرحت في داخلها – بعدي وانا امتس ايه شاوري ربي وهو بريحتس بإذن الله


موضي اللي قامت تصرف تبي تختلي بروحها .. وعمشاء كأنها حست قامت من عندها وسكرت


الباب عقب ماطلعت موضي اللي كانت كاتمه بكيتها ما إن أمها عطتها ظهرها حتى انفجرت


تذكرت اول ايام خطبتها من محمد .. سوت مناحه ذيك الأيام مكانت تبيه .. عندها نظره ان ولد العم


مثل الأخو ( هالحين بس رد لذاكرتها كلام مريم اللي تقول انتي مبسوطه ,, بس هي شدراها )


سندت راسها على السرير وهي جالسه عليه تذكرت ايام خطبة عيسى لها


في الماضي


بيت سعد بن فهيد \ عشاء عندهم


كان عيسى واقف مع فهيد اخوها ويضحكون ,, يوم طلعت عليهم وهي كاشخه بتفتح الباب وتستقبل


ما إن شافها عيسى حتى خق وناظرها ,, وهي انسطلت وصارت عيونهم في بعض فتره


من الوقت .. وقف فهيد بينهم حاجز وهو معصب الثنين عيوا نظراتهم ينزلونها .. تحنحن عيسى


وهي ركضت لداخل وهي تضحك .. يالله من قبل وهي مهتمه فيه صديق فهيد ودوم تقدم لهم القهوه


والشاي والحلويات كل مازارهم .. حبته حب المراهقه والنضج وبكل مافيها عشقته عشق مفضوح


وخبرت مريم بأحاسيسها بعد مابينت لها مريم ان عيسى ناوي يتقدم ويخطبها



اندق باب غرفتها


دخلت عمشاء وهي مبسوطه وتضحك – كبرتي يابنتي الله يوفقتس


استحت من كلام امها عرفت ان عيسى تقدم لها ونزلت راسها


عمشاء انبسطت لضحكها – والله ماتلقين احسن منه مرجله وبيصونتس ويحشمتس


موضي استحت وحمر وجهها – من تقصدين يمه


عمشاء تضحك – اها علي يابنت يعني ماشفتي نظراته لتس ماتعرفين منهو


موضي بحياء – متى خطب


عمشاء – قبل شوي جاء هو مع عمتس


موضي ارفعت راسها ابلاهه مصدومه – أي عم ابوه ميت


عمشاء – بسم الله عليتس من تقصدين انتي !!


موضي خافت – انتي اللي من تقصدين يمه ؟؟


عمشاء – اقصد محمد ولد عمتس


موضي انصدمت بقوه – ايششششششششششششش


ذيك الأيام مابقى دموع مانزلتها ودعوات ماكررتها .. تبي عيسى تبيه وهاذا دخل غلط بينهم




قبل العرس بيوم \ العصر


وضحى معصبه – ماصارت اروح انا وعمتي نجهزلتس وراتس فضحتيني لاسألتني عمتي عليتس قلت


مستحيه ماتدري انتس من جنبها


شيخه وهو مفروسه – اسكتي ياوضحى مقهوره من المروح ماجاب العشرين


وضحى وهي تحط الأكياس على الأرض – استحي على وجهتس


شيخه ناظرتها بقهر – انتي غبيه ولا غبيه فكري لاقدام شوي وش تركلنا ابوي حتى بيت عشه ماتركه


لنا غير ماعزتين وخمس من الضأن يالله كفتنا انا لاني بطماعه ولا بخيله بس هاذا حقي وابيه فكري


في المستقبل وانا اختس


وضحى عصبت – ان تسان هاذا تفكيرتس على الدنيا السلآم المهم الثوب الأبيض موضي حجزته


من عند خويتها


شيخه ناظرتها بعصبيه – ومن قالتس بلبس ابيض ,, اللي يسمعتس يقول امره جايها اللي ملا عينها


وضحى مطت عيونها وصوتت على خواتها اللي جوها وكل وحده لابسه ثوب العرس حق بكره


يتقايسنه


نوره – وش بلاتس


وضحى – انا اختسن بتجلطني ماتبي تلبس ثوب ابيض بكره


ساره بدلع – يآآآآآآآآآآآآآآآآآآآآه ياشويخ متى يجي دوري حرام عليتس ماتبين تصيرين مثل سعاد حسني


ولا نجلاء فتحي


شيخه وقفت جنبها وهي مكشره – وش قلتي يااختي من من من وين هذلي


ساره بحالميه – مين يعني ايام السبعينات والثمانيات يهبلوووووووووووووون عرايسهم حلواااااااات


( وتنهدت )


شيخه لوضحى وهي تأشر عليها – وضحى شوفي شغلتس


وضحى مسكتها بذراعها – عيدي عيدي وش قلتي


ساره خافت منهم – هاااااااااااااااااااااه لالا ماقلت شي


وضحى – اشوى حسبالي ,, ( ناظرت فيهم ) المهم الثياب قياستن


نوره – ايه ظبط علينا بس انتي ليش ماشريتي لتس فستان


وضحى بعصبيه – خليكم من فستاني اهم شي الفستان اللي شويخ رافضة تلبسه


هند – ماعليتس بتلبسه بتلبسه تراه عيب عليها إن مالبسته وشيخه اهم ماعندها مايطلع منها العيبه صح شويخ


شيخه اللي ابتسمت يوم زارتها الفكره ابتسمت – صح صح وانا اختس


وضحى مطت عيونها – سبحان مقلب القلوب والأبصار


نوره – هاذي شويخ لها مئة رأي ,, المهم انتي وين فستانس ياوضحى


وضحى وهي تجلس – انا مايحتاج انا بجلس مع شيخه اما انتم بترحون للقاعه يقولون إنها استراحه قصر مدري


عن قصور مدري قاعات هل الرياض


شيخه اللي كانت سرحانه


وضحى – اهم شي ان موضي تقول بتجيب حرمه تزين شويخ


شيخه انتبهت لها وش تقول – نعم ( وقفت ) إسمعي عاد ان لبست الثوب الأبيض لاتنتظرين اني افك برقعي


جداتي ماهيب احسن مني ماني بمخليته يشوف وجهي


وضحى نوره هند ساره فتحوا افواههم عقب كلمة شيخه وبصوت واحد – ايشششششششششششششش


شيخه بتحدي – اللي سمعتوه












اليوم الثاني \ الصباح .. يوم العرس


بيت ضاحي بن فهيد مقلوب حدر فوق .. فارس دخل البيت وجلس بتعب – خلااااااااااااااااااااااااص انا هلكت


منيره اللي تبخر البيت – انت جيت يمه ( حطت المدخن ) زين عشان صحون الغداء جت نبيك توزعها


على الجيران


فارس مط عيونه – ايشششششششششششش يمه ,, حرام عليتس عيالتس خمسه


منيره قامت تحلطم وماصدقت جاها حد عشان تشكيله – من ياحسره محمد وابوك قابين في القاعه يستقبلون


الريجيل اللي بيجيبون القود واخوك سعد ماجلس من جاء وهو يأثث في غرفة اخوك اللي قب وتركها وهالحين


ياقلب امه ابوك مرسله يشتري الغنم حقت العرس ويوديها المطعم ونايف وينه الله يصلحه من امس ماشفته


فارس تحلطم – وكالعاده انا الضحيه


منيره – عمشاء وجدتك بيجوني هالحين وحريم هنيا عجل وانا امك والله اني واقفة على رجل من اصبحت


مالقيت وقتن اجلس فيه انا وهالشغالات الضعيفات


فارس عصب – وبنات عمي وينهن


منيره – واخزياه ابك اروح واصوت عليهن واليوم عرس اختهن خلهن يأخذن راحتهن


ما إن قالت هالكلمه غير نوره وهند وساره داخلات عليها – السلآم عليكم


فارس ومنيره – عليكم السلآم


فارس – اشوى انتسن جيتن تعالن ساعدن عمتسن


البنات انصدمن من إسلوبه .. ومنيره تفشلت منه


نوره – عندتس شي ياعمه


منيره – الله يقطع شيطانك يافارس ,, ايه وانا امتس نبي نغرف في الحافظات غداء للجيران وبنعطيها


فارس قبل جدتسن وعمشا وحريمن بيجني يجن


في المطبخ


وقف فارس عند الباب .. والبنات ومنيره بدن يوزعن الغداء ويغرفنه


منيره – يامي ياهند هاتس شيليها انتي وولد عمتس حطوها في الموتر ( ناظرت في فارس ) فارس هاذي


تعطيها بيت سويلم وهاذي بيت مصباح وهاذا بيت مشخص وهه هاذي عطها بيت ام محمد الأرمله ضعيفه


تدور اللقمه هي وعيالها الله يرزقهم


شال فارس وهو يتمتم – طيب بس ان رجعت تراني برقد دخيلتس يايمه


منيره – ابدن ارقد للعصر عشان تطلع تستقبل


فارس – طيب


طلع وشالت هند وشالت ساره معهم وطلعوا الحافظات ,, وقفوا ورى فارس اللي كان يرتب المرتبه من ورى


هند وهي تكلم ساره ورافعه صوتها – اقول ساره تذكرين مواتر شباب الدوادمي ذربه ووسيعه


ساره انقهرت من اختها – وعععععععع من حلاتها كلها لها صناديق ( المقصود به البدي ) دساتن وشاصات وجموس


فارس اللي انتبه لكلمة هند ورفع حاجب ,, وما إن سمع كلمة ساره حتى طقها ضحكه – ههههههههههههههههههه


هههههههههههههههههههه هههههههههههههههههههههههههههه ( وانحنى بجسمه وقعد يضحك ) .. انقهرت هند


من ضحكته وماتت قهر


ساره بينهم وهي كذا !! مستغربه ضحك فارس .. وتناظر اختها اللي القهر واضح عليها


دخل نايف البيت في هاللحظات .. اللي يوم شافته ساره شهقت بصوت منخفض سمعتها هند


نزل من السياره وهو يناظرهم ويبتسم – اجواء العرس طاغيه على البيت الله يهديتس يا ام محمد ماتخلي عاداتها


لازم ترسل على الفريق كله


فارس اللي هدئ من موجة الضحك – انت وين كنت


نايف سكر الباب واتجهه لهم – كنت في المستشفى عندي عمليه بسيطه والحمدالله خلصت


هند انقهرت من اختها اللي مبحلقه في نايف .. ادعستها برجلها صرخت ساره – آآآآآآآآآآآآآآي


فارس ونايف ألتفتوا لها وهم مرتاعين – وش صاير


هند نزلت الحافظه وشالت الحافظه اللي بيد ساره ونزلتها .. مسكتها بيدها – مصار شي امشي ساره


ساره مشت وعيونها في نايف وهي متوجعه والألم باين في عيونها





الليل \ ليلة الزواج .. القاعه


منيره تزرغت وعمشاء واقفه جنبها .. ريم ونوره وهند وساره واقفين على المنصه ويصفقون للبنات الصغار


اللي يرقصون ..كانت نوره لابسه فستان أحمر وفيه كريستال من الصدر ناعم بالحيل .. اما ساره


لبست فستان بنفسجي مبرز جمالها اللي كل الحريم مبحلقات فيها وفي خواتها ,, هند الدبدوبه لبست


فستان اسود هادي وناعم فيه حزام أحمر في الوسط كلها من اختيارات وضحى وعمتهن منيره


اما ريم لبست فستان لحمي ضيق على جسمها وفيه موديل ناعم بالحيل ,, ومكياجهم كلهم حلو وهادئ


والجده ارتزت على الكرسي في المنصه ومبسوطه وتصفق ( وكل شوي تحمد الله اللي جمعها


في بنات ناصر .. وخذت لصقر وحده فيهم ,, وباقي الدور على الجايين .. مابتغربهن مثل ماتغرب ابوهم )


الحضور تقريبا أكتمل .. بعدين توجهت منيره اللي كانت لابسه فستان اسود يليلق بمقام والدة العريس اما عمشاء


لبست فستان تركوازي ,, مشن للمنصه وبدأ الرقص والطق على أصوله


والكل فرحان لفرح صقر اللي ابطى ماأعرس










في قاعة الرجال


واقف ابو محمد ومحمد وفارس وسعد ,, وضاحي وابوه سعد يستقبلون .. نايف واقف على جنب مع فهيد


وهم تقريبا مالين من العرس وطفشانين


نايف – راسي يعورني الله يأخذ هالزفت كيف بنبطله


فهيد – اخوك عرسه غثيث وثقيل صراحه


نايف ناظر فيه وهو واقف مع المعازيم يسلم على فلان ويوجب فلان قال بكره واضح – ياشين التمثيل


فهيد لف وناظر وين مايناظر ناظر في نايف – هالحين هو اللي اختار حرمته


نايف – ايه يبا الفيت


فهيد ضحك – وليش تقول هالشكل يمكنه يبيها


نايف ناظر فيه عقب ماقطع نظراته في صقر – انت مصدق ان صقر بيناظر جنس حرمه على وجهه الأرض !!


الجد جلس مع الشخصيات الكبيره والمهمه اللي حضرت الحفل يسولف عليهم ويوجبهم .. والهم اللي في قلبه


حسه إنزاح والأحلام اللي تكرر عليه معاد شافها












بيت ضاحي بن فهيد \ جناح صقر


موضي ووضحى طفشوا من عناد شيخه اللي ماهي راضيه تنزل البرقع


موضي معصبه – حشى وين حنا عايشين ياشيخه والله لوانا في زمن الخيام والبر


وضحى وهي شوي وتبكي – مافيه حرمه سوت سواتها والله مااعرف


موضي تربت على وضحى وهي تناظر شيخه بنص عين – ماعليتس صقيران بيوريها الشغل حشى في عصر


الديناصورات والعصر الحجري حنا


شيخه – ماعلي فيتسن اهرجن لين تقطع حلوقتسن مصدقات اني بنزل برقعي واخليه يكشف وجهي


دق جوال موضي وكان ضاحي – هلا ضاحي


ضاحي – هاه موضي جهزتن نبي نزف المعرس


موضي اللي تستعطف شيخه بالنظرات - شبه جاهزين


ضاحي – وش شبه جاهزين العرب نصهم سرى وتعشوا من مبطي


موضي عصبت – خلاص خلاص تعالوا


ضاحي – زين فمان الله


موضي سكرت من ضاحي – وضحى عطينا المدخن والعصير لين اشوف حل مع البهمه هاذي


وضحى راحت تجيب المدخن والعصير


موضي انفثت اللي في صدرها – اسمعيني شيخه صحيح امي تغطى عن اخواني وتستحي منهم وحتى


عمتي منيره بس عاد الرجال غير


شيخه اللي لابسه برقعها ومتعدله – اقطعي الهرجه موضي اللي في راسي بسويه


موضي وقفت – بصرتس اللي في راستس سويه والله ان تطلع فضيحتس بجلاجل في هالزمن


ومتشبثه في هالبرقع اللي يشوفه يقول بيطير













في العرس



انتهي العرس والناس بدأو ينصرفون .. نايف وقف ينتظر هله لان محمد وسعد وفارس وضاحي معهم


وبعض خويا صقر راحوا يسوون زفه لصقر


نايف اللي حاس راسه يعوره ,, انفتح الباب وركبت امه جنبه – السلام عليكم


نايف – عليكم السلام


انفتح الباب اللي ورى وركبت ساره وراه وهند في النص ونوره ورى منيره


نايف – خلاص كلكم ركبتوا


منيره – ايه مابقى غير الخدمات بيجن مع السواق خليتهن يلمن الزهاب راسي يعورني


ناسية حبة الضغط ماأكلتها


نايف وهو يحرك – والله انتس يايمه الله يهديتس ذكريني لاوصلت البيت اقيس ضغطتس


متعبة عمرتس على صقيران في الفاضي


منيره اللي عارفة بغضهم لابعض – الله يصلحكم ويهديكم ياكريم البيت ويخليكم لبعض













جناح صقر \ بيت ضاحي


وضحى مسكت المدخن .. وموضي تزغرت يوم دخل صقر


اللي أول مادخل سيده جلس ,, لدرجة انه مالف رقبته ولا شي ولاحتى ناظر اللي جالسه جنبه وكأنها


بروتوكلات عمل متعود عليها ,, لإرتباك ولا قلق ولا شي واضح عليه جامد لدرجة الجمود المثلج


وضحى وموضي استغربوا انه حتى ماعبر ولاشي


موضي عطتهم العصير ,, خذى العصير وشربه كله اما شيخه حاطه رجل على رجل وكأنه مو عرسها


موضي عيونها صارت كبيره .. أول مره تشوف معرس وعروس بهالشكل ,, وضحى ماتستغرب جمود


أختها بس صقر ليش كذا بارد


موضي تلطف الجو – الله يهديكم لو مارفضتوا التصوير انت وشيخه


صقر ناظر في موضي – يرضيتس نبدئ أول ايام حياتنا بمعصيه


موضي فهت – هاه


صقر – افا هاذا وانتي دارسه ماتعرفين ان التصوير حرام


موضي انفشلت – هاه لا بس ذكرى


صقر – مانبي ذكرى


موضي وهي متفشله – زين اتركم وألف مبروك


صقر – الله يبارك فيتس


مشت موضي وسحبت وضحى معها عقب مقالت – ألف مبروك


صقر – الله يبارك فيتس ياوضحى


سكرن الباب وراهن ,, في هاللحظه بس وقف صقر وكأنه مكتوم .. اتجهه على الباب وقفله


طلع البشت اللي كان لابسه وحذفه على السرير .. نزل الشماغ والعقال وحذفهم وراها


مشى لين اقترب من شيخه .. هالمره ناظرها وأول مشافها إبتسم إبتسامه على جنب مشى لين


قرب منها ,, طلع الظرف اللي في مخبأه وحطه على الطاوله – هاذي خمسين عشرين اللي طلبتيها


وثلاثين هدية عرستس ماهب صقر البخيل واللي يرد اللي يطلبه


شيخه رفعت عينها له – هاذا مهب طلب هاذا حقي


صقر قرب منها لين وقف قبالها مايفصلهم شي ابد وهي جالسه وعينها في عينه .. قمزت يوم حط يده


في راسها وقام يتمتم في دعاء الزواج ,, عقب ماانتهى عطاها ظهره – روحي طلعي ملابستس اللي ماهيب


لايقه على اللي مسويته ( لف وعطاها نظره ) ماهب صقر اللي يغصب حرمه ولا بغيت الشي بأخذه برضاتس


ماهب غصب عنتس


شيخه انصدمت كيف عرف تفكيرها ,, سكتت فتره بعدين وقفت


صقر جلس على السرير وبسخريه مبطنه – اهم شي لاتلبسين قميص والبرقع معه تراه مايستوي


الشغله ماهيب رومانسيه ابد


شيخه انقهرت منه قاعد يطنز عليها جمعت قبضة كفها بقوه ,, وكتمت غيضها ومشت بإتجاه الحمام


صقر بهدوء – تراني احتريتس لاتطولين ( بعد فتره ) بنصلي لاتخافين ( وقهقه بصوت واضح يقهرها


فيه

مشت بغيض للحمام .. سكرت الباب بقوه تفشي فيه كل غيضها واستحقاره لها واستحقارها له





نزلت موضي ووضحى ,, اللي وقفوا في الحوش يوم شافوا الجمع الغفير


عين موضي طاحت في عين محمد بعدين نزلتها .. شافت ضاحي واقف معه ومع سعد


فارس قرب بإتجاهه موضي ووضحى – حيالله بنات عمي الموقرات اخبارتسن


موضي ووضحى – بخير كيفك انت


فارس – الحمدالله بخير وبنعمه ( غمز لهم وبإبتسامه ) كيف الجو فوق


موضي ابتسمت اما وضحى قالت – وش تبي تعرف ونعطيك التفاصيل


فارس ضحك – لالا مانبي تفاصيل تفاصيل مخيفه صقر اكشر وشيخه عصبيه


ضحكت موضي ووضحى ,, قرب منهم ضاحي – مساكن الله بالخير


وضحى استحت وألتفت زين بالشرشف اما موضي – مساك الله بالخير


ضاحي انفشل – ماعليه يابنت عمي اللي مايعرفتسن يجلهتسن انتي الكبيره وضحى صح


وضحى اللي متفشله – صح


ضاحي ابتسم – اها كيفتس اجل


فارس اللي ينقل نظراته بينهم ومبتسم هو وموضي


وضحى – بخير ,, كيفك انت


ضاحي – يسرتس الحال ( ناظر موضي ) يالله سرينا


موضي اللي حاسه بمراقبة محمد لها – يالله


سلمت على وضحى – يالله تصبحين على خير واشوفتس بكره


وضحى – وانتي من هله


مشوا ,, اما فارس عرض على وضحى يوصلها لين الملحق ويسولف عليها وهي وافقت


مشت وهي تعرج تحت نظرات عيال عمها المشفقه عليها











في السياره


كل مارفع عينه طاحت في عينها ,, وتنزلها بسرعه وكل شوي على هالموال يرفع عينه على المرايه


هي تنزل عينها يغفل شوي يرفع عينه يلاقيها تناظر فيه وتنزل بسرعه


نايف بخبث – اقول يمه


منيره اللي حاسه بتعب ودوخه – هلا يمه


نايف – هالحين اللي تزعجني بنظراتها وعيونها وش اسوي فيها ؟؟


منيره انصدمت – ليش وش صاير !!


نايف بإستعباط يمد الكلمه وساره خافت يفضحها – ابد وحده الله يستر عليها ازعجتني في المستشفى


(من قال المستشفى نفثت براحه ) كل شوي تناظرني



منيره انقهرت – بنات اخر زمن مايستحن الله لايبلانا دار الزمن وخربن البنات منول الولد اللي يطارد



البنت هالحين ابدن البنت تطارد الولد عيني عينك



ساره انصدمت وتفشلت وحست بغصه من كلام منيره



نايف رفع عينه للمرايه وناظر فيها – صازه يمه هالجيل معاد قام يستحي الله لايبلانا















في جناح صقر


طلعت شيخه وهي لابسه جلابيه والبرقع والجلال عليه ,, صقر اللي كان يقرأ قران نزله يوم شافها


صقر قال – صدق الله العظيم ( وقف ) يالله امشي نصلي


وقف يكبر ووقفت وراه ,, صلوا مع بعض .. ووقف مشى بإتجاه السرير خذى مخده وشرشف


وهو معطيها ظهره طالع – خذي راحتس انا برقد في الصاله




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( البارت الثالث عشــــــــ 13 ـر )





بيت ضاحي بن فهيد .. \ ليلة العرس


وقفت السياره ونزلوا البنات منها .. ساره على طول مشت


للملحق وهند تتبعها .. اما نوره


اللي سووه خواتها .. وقفت مع منيره اللي واضح انها تعبانه


بالحيل ماحبت تروح وتخليها


نوره – عمه اساعدك في شي


منيره – لا ياحبيبتي روحي امرحي ,, نايف بيقيس ضغطي


وبيشوف الحبوب لاتخافين علي


نوره – خلاص اجل تصبحين على خير


مشت .. ونايف يناظر فيها لين اختفت عن عيونه


نايف مسك يد امه – الله يهديتس يالغاليه لازم تتعبين عمرتس


منيره – وش اسوي عرس اخوك ياولدي لازم اقوم ابه واجهزله


نايف دخلها داخل ومشاها لين جناحهم .. قاس ضغط امه وعطاها ا


لحبوب وكوب الماء .. جلس


عند راسها فتره من الوقت وهو يلمس شعرها ويتمنى يضمها ..


هاذي اللي يوم ضامته الدنيا ضمته


باس يدها وشافها نامت من التعب والأرهاق .. لحفها زين ووقف


على الشباك بينتظر لين يوصل ابوه


على انه مشتاق للي يشربه بس لازم يجلس عند امه لين يوصل


ابوه ويروح لشقته .. فهيد يحتريه هناك


هو وسياف


ناظر من ورى الشباك وشاف ان شباك امه وابوه يطل على ملحق


بنات عمه ,, وكاشف وحده فيهم


بما ان جناح امه وابوه تحت مو فوق .. شاف حوريه ولا هي أي


حوريه جميله لدرجة الجمال اصلا


كلمة جمال قليله عليها جالسه ودمعتها على خدها واضح انها


متأثره من شي يمكن فراق اختهم .. فجأه


صورة جيسي ضببت عليه الرؤيه .. فجأه واقفه مع صقر


وتضحك غمض عيونه بقوه وقابض كفوف يده بقوه


فتره من الوقت ,, فتحهم بحضور ابوه ويحاول يمنع دمعته تنزل,,


بسرعه ترك الشباك ودار راسه لأبوه


ابو محمد يناظر فيه – نايف ,, وراك هنا ؟؟


نايف مشى لين قرب عند الباب – امي كانت تعبانه قست الضغط


وعطيتها حبوب واظاهر انها نامت


ابو محمد – زين ( ومشى بإتجاه الحمام )


نايف ناظر الشباك .. وناظر ابوه ,, مشى طالع لشقته ومنظر


البنت ودمعتها


وخيانة جيسي مو رايحه عن باله






في جناح صقر \ بيت ضاحي بن فهيد


سكرت الباب وحذفت البرقع اللي كتمها عقب ماطلع .. حست


بضيق خانقها مو متعوده على هالجو تبي ترد


لأخواتها اللي عمرها مافارقتهم .. كانت غلطانه انها تقبل تتزوج


ليش ماحاربت ,,وبسرعه استسلمت


الإستسلام مكان في في قاموسها ابد ,, كرهت ضعفها تفكر في


خواتها واللي أكل قلبها وضحى اللي


فرصها في الزواج وبناء عائله قليل من بيقبل في وضحى اللي


تحارب عشانا وماتدري اني شايله همها


كيف تزوجت ومافكرت في اختي اللي تكبرني السن وأكيد بتشيل


في خاطرها اني اللي اصغر عنها


اتزوجت وهي لا ,, وين كان عقلي وتفكيري .. على هالتفكير


نزلت دمعه يتيمه بسرعه مسحتها


تكره الدموع تكرهها لانها ضعف وهي مانزلت دموعها غير على


وفاة ابوها وأمها بس


فجأه سمعت الباب ينطق .. لبست البرقع والجلال افتحت الباب


وشافت صقر واقف ومعطيها ظهره


ماإن افتحت الباب حتى اقتحم الغرفه ودخل متجهه للدالوب يطلع


الشنطه – بسرعه لمي اغراضتس بنسري


للدمام


شيخه انصدمت – نعـم


صقر اللي بدأ يحط ملابسه في الشنطه ويرميها بدون ترتيب –


طالبيني في الدمام فيه مهمه لازم اسويها


شيخه انقهرت – زين رح وش يخصني فيك انا





ترك اللي بيده وناظر فيها – نعم عيدي وش قلتي


شيخه تكتفت – تراك سمعت انا ماابي اروح مكان واترك خواتي

صقر ومقرص عيونه – انا ماقلت للحكومه يوم طلبتني انا توني

معرس عشان تطلعين لي انتي وتقولين خواتي


شيخه وهي متكتفه – وانا وش خصني طيب رح الله يستر

عليك !!


صقر حذف اللي بيده في الشنطه بقوه .. ومشى لين وقف في


وجهها بعصبيه – مدام النفس عليتس طيبه اخلصي


تراني طيب لين هالحين


شيخه بعناد – ماابي اروح انا بقعد عند خواتي


صقر بعصبيه – المره مكانها مع رجلها ماهب مع خواتها اخلصي

بسرعه ولا والله لتركبين بقشاشتس اللي عليتس


شيخه عصبت – غصب هي الروحه قلت لك مااني برايحه


صقر مسكها ودزها على السرير بقوه – والله اني لين هالحين

متحملتس نعنبو ذا الوجه لتس لاحشيمه ولا حياء انا ابي


اعرف حياء الحريم وينه عنتس معتس خمس دقايق بنزل شنطتي

واشغل موتري ان ماجيتي علي بالحرام لاتمرحين


الليله في المستشفى


غصب عنها مو برضاها انصاعت ولمت ملابسها وهي تصارخ

وتسب ,, وهو إذن من طين وإذن من عجين


نزل شنطته واتجهه لسيارته وشغلها ودق على محمد اللي كان نايم

خبره انهم ماشين للدمام ويبلغ بكره اهله


بعد فتره نزلت شيخه بشنطتها اليدويه ولابسه عبايتها وافتحت

الباب عليه – الشنطه ثقيله رح جبها


صقر لو هو مو مستعجل كان عرف يربيها في إسلوب الكلام ,,

رد وهو شايل الشنطه ومالقاها عصب فكر


انها راحت لخواتها .. مشى لين الملحق وسمع الأصوات فيه

والصراخ


صوت عليها – شيخه شيخه


في الملحق


شيخه انقهرت – شرف


وضحى – خلاص شيخه روحي الرجل يحتريتس وانتي لاتنسين

دقي علينا كل فتره


شيخه – زين ( وطلعت الظرف اللي في شنطتها ) هاتس خليها

عندتس لين ارد واتصرف فيها


وضحى ناظرت فيها فتره – سويتي اللي في راستس


شيخه – ايه هاذا مستقبلنا كلنا ولأزم أأمنه من هالحين


وقفت وضمت خواتها ووصت وضحى على خواتها ,, طلعت له

بعد فتره وكان جامد مشى وتبعته


فتح باب السياره وركب وركبت وهي مغصوبه جنبه


في الطريق


كان صامت ويفكر وهي طفشانه حاسه بالنوم بس ماتقدر تنام في

السياره مستحيل ترقد .. حست انه هدى سرعته


ألتفت يمين شافت انه بيوقف في محطه صقر بجمود – تبين شي

معين اجيبه معي

شيخه – شكرن ماابي منك شي

صقر نزل وهو معصب منها ومن إسلوب كلامها الخايس ..

ماعليه الطريق قدامه بيعرف كيف يربيها ويربي إسلوب

هالكلام وتعرف تحكي معه زين .. علم العامل يعبي الموتر بنزين

ومشى للبقاله وعبئ أكياس .. حاسب العامل وركب

وحط الأكياس في حضنها وبأمر – طلعيلي المويه

شيخه عصبت وانقهرت بس كتمت غيضها .. طلعت المويه

وعطته – هاك

صقر رده عليها – افتحيه لي

شيخه هنا صدق ماتت قهر – افتحه انت

صقر عصب وحذف عليها العلبه – انا لي قلت لتس افتحيه تقولين

سم ابشر ماهب افتحه انت افتحيه بسرعه

شيخه ضربت العلبه في فخذها وإستاجعت – آي

صقر بدون مايعيرها أي اهميه – افتحيه بسرعه


خذت منه العلبه بعصبيه وفتحته وعطته المويه بقهر واضح وفي

داخلها سم هاري إن شاءالله







شقة نايف \ منتصف الليل

فهيد نام وسياف يحوس في المطبخ ويغني وهو سكران .. ونايف

جالس في غرفته وكوبه في يده ودموعه تنزل

وهو سرحان .. بعد فتره حذف الكوب بقوه على الأرض وركع

على الأرض وضرب بكف يده البلاط وصرخ

وهو يبكي – جيســــــــــــــــــــــــــــــــي ياخاينه

خاينــــــــــــــــــــه خاينـــــــــــــــــــه









بيت سعد بن فهيد \ غرفة موضي

انسدحت جنب ريم اللي كانت تنتظرها تنوم عيالها وتعطيها

السوالف

موضي – صراحه انقهرنا منها

ريم وهي تضحك – يآآآآآآآآآآآآه ياشويخ مثل عجز مبطي

موضي بقهر – والله انقهرت انا ووضحى سفيهه وماعجبتني

حركتها

ريم بتعاطف – مسكينه يمكن كانت مستحيه

موضي – مو لهدرجه اصلا حتى ماشفتها استحت يوم دخل صقر

ولا ارتبكت ولا شي اصلا كل شي عادي تصدقين عاد

انا اللي كنت عارفه عيسى وخابرته وخابزته بغى يوقف قلبي اما

هي ماتصدقين عاد حاطه رجل على رجل

ريم ضحكت – ههههههههههههههههههههههه صراحه عجيبه

هالشيخه اتمنى اتعرف عليها اكثر تصدقين احسها غامضه


عكس الوضحي ونوره والباقيات مكشوفات بس هي قويه

شخصيتها تخوفني صراحه


موضي حطت راسها على المخده واعتدلت – صراحه عجيبه

شخصيتها غامضه وحبيتها

ريم ناظرت في اختها فتره من الوقت .. موضي حست انها سكتت

لفت عينها لها شافتها تناظر فيها

موضي – ليش تناظريني كذا !!

ريم – وش رسيتي عليه امي بتأخذ جوابك اليوم

موضي بهم – مااعرف ياريم ,, عمر مشاعري لمحمد ماكانت

غير اخوه ولاتنسين انه مقهور مني

اكيد يوم خطبني ورديته

ريم – مو لهدرجه عاد هاذا النصيب

موضي – وولد عمتس بيرضيه عذر النصيب صعب ياريم صعب

ريم – مافيه شي صعب عند الله سبحانه محمد ونعم الرجل

وخساره كبيره إذا رفضتيه

موضي – الله يكتب اللي فيه الخير

ريم باستها على خدها – تصبحين على خير واتركي بكره لبكره

والله يكتبلتس اللي فيه الخير

موضي ابتسمت لها – مشكوره يالغاليه

ريم طلعت .. وسكرت الباب وراها

موضي ضمت نفسها بقوه .. ودمعت وهي تتذكر متاعسها مع

عيسى اللي حبته من قلبها بس اهانها بقوه





في الماضي \ بيت عيسى

جلست عقب مانومت زايد اللي كان صغير ورتبت البيت .. ذاك

اليوم مريم رايحه للسوق تجهز لزواجها من محمد

وأم عيسى كانت واقفه لها على كل شي .. انقهرت يوم شافت

موضي جالسه وماسوت العشاء – ليش ماسويتي

العشاء

موضي اللي ارفعت عيونها – عيسى معزوم ومريم طالعه مافيه


غيري وغيرتس ياعمه وانا قبل شوي شفتس تأكلين

من القرصان اللي سويتها العصر

ام عيسى – بسم الله علي وتحسديني بعد على اللقمه ,, وجع يوجع

قلبتس انقلعي والله ان اعلم عيسى عليتس

يالحسود اجل القرصان عشاء يمال الزط

موضي اللي استهدت بالله .. مو أول مره عمتها تكلمها بذا

الإسلوب .. شالت ولدها وطلعت لجناحها اللي

في الليل يوم دخل عيسى كان يصارخ ويهاوش وفتح الباب عليها

بقوه .. وبدون تفاهم ولا شي طلع عقاله

وضربها فيه .. وماخلى مكان إلا وضربها فيها .. جلست تبكي

وتصارخ وفي ذيك الليله تنومت في المستشفى

من الضرب اللي جاها

في الحاضر \ غرفة موضي

تنهدت بألم ومسحت دمعتها .. ماتنكر ابد ان عيسى يحبها بأكثر

مما هي تحبه ومايخلي شي بخاطرها بس هو ضعيف

عند امه وهاذا عيبه وماقدرت تتحمل ,, مع انها حاولت تكسب امه

بس كانت تكرهها وماتدري وش السبب




على مشارف الدمام \ سيارة صقر

خلاص تعبت تنهدت بصوت صغير – اوفففف

صقر رفع حاجب ولف عيونه عليها وسكت

لفت وناظرته بطرف عينها ,, شافته ممسك المقبض بهدؤ وعيونه

مركزه على الطريق

سكتت وتكتفت وهي تتثاوب بتموت من النوم

بعد فتره

وقفوا عند عماره راقيه وحلوه وفي مكان هادئ .. وكانت قريبه

من الكورنيش ,, اول مره تشوف بحر

ابتسمت وتذكرت خواتها ساره وهند اللي يموتون ويشوفون بحر

صقر فتح بابه – يالله انزلي

افتحت بابها ونزلت ,, شال الشناط ومشوا لين وصلوا

الأصانصير فتحه وركبوا ضغط على الرقم

اربعه .. وهم ملتزمين الصمت .. انفتح الباب واتجهه على شقه

رقم 109 .. طلع المفتاح وفتحها

ناظر فيها وهي واقفه بصمت

شغل اللمبات – ادخلي وسكري الباب وراتس

ما إن شغل اللمبات حتى انصدمت من منظر الشقه .. معفوسه

فوق تحت .. اول انطباع عرفته عنه

غير عصبيته وعناده انه غير منظم

مشى للغرفه وحط الشناط فيها وهي واقفه في الصاله .. ماسمعت

له صوت ,, مشت بخطوات

تستكشف المكان .. دخلت المكان اللي دخله شافتها غرفه حلوه

وكبيره وعكس الصاله كانت مرتبه

شافت شنطته على السرير ومفتوحه .. اسمعت صوت الماء في

الحمام

اطلعت من المكان .. شافت غرفه جنب الغرفه اللي دخلها ومسكر

بابها .. افتحتها لقتها مقفوله

مشت للإتجاه الثاني شافت مطبخ ويقابله طاولة طعام وعلى جنب

مغاسل لليد ودورة مياه

شافت باب صغير معدني يطبق وبنفتح جرته وشافت دريشه كبيره

وفيها بلكونه تطل على البحر

هنا شهقت المنظر عجيب ومريح للنفس .. فتحته ووقفت فيه فتره

من الوقت

لين سمعت صوته قمزت – انتي وش تسوين هنا

لفت راسها شافته واضح انه معصب ومعقد حواجبه .. مشى

بإتجاهها ودزها بعيد عن البلكونه

وهو يصارخ عليها – اشوفها بس تنفتح قسم بالله لأكسر يدتس

فاهمه ماحنا بعايشين في امريكا

تطلطين سنتس صلبيه

شيخه كشرت في وجهه .. وعقب ماسكر البلكونه أمرها وهو

يمشي – وهالحين يالله روحي رتبي

ملابسي واكوي بدلتي بعد الصلاه بروح

شيخه انقهرت من بدايتها أوامر – ماني بكاويتلك شي لك يدين اكو

لعمرك

وقف ولف عينه لها – وش قلتي

شيخه – اللي سمعته انا مااعيد

صقر قرب منها وحط يدينه ورى رقبتها وجرها – بتكوين

ورجلتس فوق راستس ترى ماتزوجتس غير

لراحتي وخدمتي ماسقت عليتس فلوس وانتي تحسبيني صلبي

تحت رجلتس

شيخه تحاول تفك يدينه بس ماتقدر وهي تبي تصرخ لقته كاتم

على نفسها بذراعه .. والهجوم خير من الدفاع

افتحت فمها وعضته من قلب






حد يركض وراه وهو يركض بسرعه .. ويحس اللي يركض وراه

مايبي يأذيه .. بس

هو يركض بسرعه جنونيه والمشكله انهم في صحراء وفي نفود

ورمال غزيره تنغرز

رجلينه فيها .. حس رجله انغرست بقوه واللي يركض وراه ركع

على يده وجلس يلهث

جنبه صرخ عليه – ليش ماسويت اللي قلت لك عليه

ليــــــــــــــــــــــــــــــــــــــــــش

فز ضاحي من نومه وهو يلهث ويحس نفسه عطشان .. استغفر

ربه هالحلم مخيف جدا

صب لنفسه كوب مويه وماان ارتشف منه شوي ,, حتى دق

جواله .. ناظر الرقم غريب

فتح الخط – آلو

الطرف الثاني – الاخ النقيب ضاحي بن سعد

ضاحي وهومستغرب – ايه

الطرف الثاني – معك المرشده في دار رعاية الفتيات الإجتماعيه

ولازم تتطلع على الموقف

اللي صار بما انك كنت ماسك قضية والد نور والمسؤول عنها في الدار

ضاحي عقد حواجبه – نور ( نساها هالبنت )

المرشده – للأسف اني اكلمك في الوقت المتأخر بس الشرطه

والمباحث موجوده عندنا

لان صارت محاولة قتل بتسميم الطعام وحنا مسكنا المستخدمه

عندنا ونبيك تجي تتطلع

على القضيه لانها تهمك زي مافهمت وغير ان الأخت نور تطلبك

وهي في حاله نفسيه صعبه

ضاحي فز من فراشه – زين زين هالحين جايكم

تذكر هالحين هالحلم ليه زاره !!





.. خلته يدزها وهو يصرخ بوجع – الله يأخذتس وش

سويتـــــــــــــــــــي

ويناظر ذراعه اللي دمها صب على خفيف

مشى للمغسله وغسل يده وهو يصارخ – الله ياخذ ذا الوجهه لتس

هاذي اخرتها ابلش عمري بوحده سفيهه

ومنحطه مثلتس لإحترام ولا عقل انا وين بليت روحي ابتس

حسبي الله عليتس

شيخه تسوي برقعها عدل اللي خربه يوم دزها ووقفت – تستاهل

مره ثانيه يوم تبي تصدر اوامرك المؤقره

شف من تبي تصدرها عليه

ما إن قالت هالكلمه .. غير ترك المويه مفتوحه ونقز عندها ..

وهي واقفه بكل شموخ تتحداه .. سطرها كف

بأقوى ماعنده خلاها تنلف بقوه وبرقعها ينلف معها .. مسكت

دمعتها اللي نزلت من قو الضربه ,, وتركته

ومشت للغرفه وسكرت الباب عليها ومن حسن حظها لقت المفتاح

فيها قفلته قفلتين وهو صرخ عليها وتبعها


وقام يضرب الباب – افتحي افتحي يا حيـ ................

ابسرعه افتحي افتحـــــــــــــــــــي

شيخه من ورى الباب – اضرب راسك في الجدار ماني

فاتحــــــــــه لك

مات قهر وضرب الباب برجله – انا وراي مهمة عمل عطيني

بدلتي ثم في مهف كريوين عساتس مافتحتي

انزربي فيها علتس الخماد اللي يخمدتس

بعد فتره انفتح الباب حذفت بدلته على وجهه وقرعت الباب

بسرعه وقفلته – ضرب الباب برجله انا راجع

شوي وشغلتس معي قسم ان لاظهر شيطاينتس اللي رقت في

راستس

قابله صمت مطبق من شيخه .. ترك الباب ومشى للصاله لبس

لبسه بعصبيه وتوضى وطلع من الشقه

يصلي في المسجد اللي جنب العماره ويلبي نداء الوطن












في دار الرعايه الإجتماعيه \ مكتب المديره

تبكي بقهر .. وهو جالس عندهم ومحزن للحاله اللي وصلت لها –

إذا ابوي مات وانتم اودعتوني

هالمكان اللي يخوف وادخله بدون ادنى حق وانا ترى اقدر ارفع

عليكم قضيه ( شهقت ) وصلوني

بس لأمي ماابي منكم شي ,, ماابي اعيش هنا ( وشهقت بقوه )

ماابي اموت في هالمكان ماابي

رفعت راسها وصرخت في وجهه ضاحي – انت السبب انت ,,

كنت راح اموت وانت لك يد في موتي

طلعوني من هالمكان ماابي اجلس فيه دقيقه وحده

ضاحي عصب ووقف – استدعولي هالمستخدمه بسرعه واتركوني

معها لوحدنا

المديره – بس المستخدمه خذوها وهي تخضع حاليا للتحقيق عند

الشرطه والمباحث

ضاحي بعصبيه – انا اللي ماسك القضيه بإي وجهه حق يتكلمون

معها انا المسؤول الأول عن نور


( بنتكلم شوي عن دار الرعايه الإجتماعيه للفتيات من وظائفها الاساسيه هي ايداع

الفتيات اللائي تم القبض عليهن من جهه امنيه او هيئهقضائيه وتصنف الحالات حسب الاجنحه المتوفره

في دار الرعايه حسب تجانس القضايا وعمرالفتياتومن حقالنزيله طلب العفو والذي يستثنى

منه بعض القضايامن الحدود الشرعيه كزنا المحارم والقتلوالترويج للمخدرات والسرقات الكبيره)

تنهد ونفث الهواء عن صدره .. ناظر نور



ضاحي بحزن لحالتها – اسمحيلي اخت نور بس

نور تقاطعه – ماابي اعذار ولا كلام طلعني من هالمكان اللي

ماسويت شي عشان اكون فيه


ضاحي في محاولة إعتذار – بس هاذي تعزيزات أمنيه وصلناك

للمكان لانه أأمن مكان للي مثل

حالتك

نور وهي تبكي – ابي اطلع انا اليوم كنت راح اموت ودوني عند

امي بس هاذا كل اللي ابيه

ضاحي نظرا لحالتها النفسيه – اسمحيلنا يااختي ( يقصد المديره )

الاخت نور بتطلع معنا وحنا

اللي بنتدبر امورها

المديره اللي متعاطفه مع نور – حنا استضفناها في الدار بناء على

أوامر صدرت لنا وهالحين

إذا جاء الوقت انها تطلع وتودعنا فإذن نقدر نقول لها مع السلامه

نور

نور صامته ودموعها تنزل بللت لثمتها

ضاحي ناظر في نور اللي ساكته ومنزله عيونها – نور نمشي

نور ناظرت فيه وبلهجه حزينه وماسأه تقطع القلب – إذا مت

ادفنوني جنب ابوي

ضاحي اهتز بقوه .. هاذي أمانه في عنقه .. كيف ابتلى فيها

كيف .. ووصية ابوها ,, مستحيل

اتزوجها !! بنت مجرم بنت مجرم وخطير والدوله تحاربه لها

فتره






عند بوابة الدار \ سيارة ضاحي

ركب وركبت ورى .. ضاحي يبغى يتكلم يعتذر يبغى يقول شي

بس مو قادر ينطق أي حرف

بعد فتره

ضاحي بإعتذار شديد – انا اسف بس الفتره اللي راحت كنا

مشغولين في البحث عن خيوط مقتل

ابوك

نور بدموع صامته – الله يرحمه

ضاحي اللي لين هالحين ماقرر وين يأخذها – في الوقت الراهن

صعب اخذك فندق ومكان

يدخله الألآلف من الناس ومابترتاحين ولا حنا بنرتاح ( اخيرا

جته الفكره يأخذها شقة نايف )


زين اسمعي لقيت الحل بأخذك شقة ولد عمي هو مايجلس فيها

كثير وإذا قلت له مابيقصر

بس ابي منك شي واحد ماتفتحين الباب لإي كان غير لي بس حتى

لو حد جاك وقال انه من

طرفي لاتفتحين له

نور– طيب بتحط حراسه !!

ضاحي يطمنها – ايه بتكون هناك عناصر موجوده في حراستك

انتي لاتخافين

نور صدمته – لاتكون مثل حراسة ابوي ؟؟

ضاحي ابتسم على جنب – إذا مكتوب لتس تموتين بعد وش نسوي

هاذا يومتس

نور انهارت وبدت تبكي – لا ماابي اموت هاذا جزاي اللي وافقت

وطلعت معك ردني الدار

هناك ارحم منك

ضاحي تورط فيها وفي دموعها وحس انها دلوعه – خلاص

خلاص لاتزعلين انا بجيك كل فتره اتفقنا

نور مسحت دموعها – بس انا خايفه









شقة نايف \ الفجر

لم ملابسه واغراضه وهو معصب .. دخل على فهيد وهو شبه

سكران لانه صحصح من سكرته شوي – ليش مقومني

نايف اللي معصب لدرجه لاتطاق ولانه ماشرب إلا شوي من

الكوب والباقي كسره ومادخل في السكره القويه وغير

حالته النفسيه الصعبه وذكراه لجيسي اللي ماغابت عنه لحظه

ودقيقه – اخوك الكلب بيجيب بنت مجرم عندي

فهيد وهو سكران فجأه مط شدوقه بوناسه – بنــــــــت

ونااااااااااااااااااااااااااااااااااسه

نايف رفع عينه وناظره بعصبيه – قم انقلع وقوم سياف الغبي

وانقلعوا اخوك والبنت بيجون هالحين

فهيد جلس وهو باقي في سكرته – لا ماني رايح بشوف اخوي

والحرمه تتوقع حرمته

نايف طلع وتركه .. توجهه لسياف اللي راقد ,, ضربه برجله –

قمممممممم سيافوه قم

سياف وهو سكران غنى – سرى الليل ياساري سرى الليل

نايف – ايوالله سرى الليل ( شال سياف ودخله الحمام وصب على

راسه مويه )

صرخ سياف تحت المويه – هييييييييييييييييييييييه

نايف فكه ودزه برى الحمام – يالله خم خميمك واطلع ولأشوفك

هنا غير عقب اسبوع

لين يذلف ضاحي وهالبنت اللي معه

سياف ينفض شعره المنفوش – خيستني ماء الله يخيس وجهك

بطلع ويويلك إذا دقيت علي وقلت

تعال

نايف – اذلف اصلا انت اللي دائم تجيني ( قام يصرخ على فهيد )

فهيدووووووووووووووووه

يالله انقلع بسرعه قبل اخوك يجي ويشوفك عندي

فهيد طلع – بس ابي اشوف البنت

نايف مسكه بثوبه هو وسياف ومشاهم لين باب الشقه ,, فتح

الباب ودزهم وسكر الباب بقوه وهو معصب

( اهم ماعند نايف سمعته .. يموت ولا يدري ابوه انه يسكر ..

اما الشقه حقته مايدري عنها غير اخوانه وعيال

عمه بس )

بعد فتره اندق الباب عرف انه فهيد ماراح هو وسياف ,, فتح

الباب بيصارخ .. شاف ضاحي في وجهه

نايف – ضاحي !!

ضاحي دخل – ايه تعالي ادخلي يانور

نايف عطاهم ظهره – ثواني بس بقفل الغرفه وامشي

اتجهه للغرفه قفلها وأهم شي سواه خبى قوارير الخمر فيه ,, طلع

لهم في الصاله وهم جالسين

نايف – ضاحي انا ماشي بس الغرفه حقتي مقفوله الغرفه الثانيه

فيها سرير وتقدر تستخدمها

ضاحي – حتى انا بمشي معك بس انتظر العناصر تجي وامشي

نور اللي كانت ترجف وخايفه – متى بروح لأمي

نايف وضاحي ناظروا فيها

ضاحي – بحاول اخذ لك إذن من السلطات العليا واخبرك

نايف نادى ضاحي – ضاحي ممكن على جنب

ضاحي قام ومشى مع نايف واطلعوا برى الشقه – اسمع هاذي لين

متى بتقعد في شقتي

ضاحي – مابطول نايف بس مالقيت مكان احطها فيه انت عارف

انها بغت تموت لانهم سمموا لها الأكل

نايف بعصبيه – معك بس اسبوع وتطلعها برى شقتي ترى انا

ماني راضي على اللي سويته وسكت توصل

انك تجيب بنت مجرم عندي هاذا اللي ما أرضاه وسكت عشانك

بس

ضاحي انقهر منه – زين زين خلاص رح هالحين انت

نايف عطاه ظهره ومشى

ضاحي دخل الشقه وشاف نور ترجف – انتي خايفه !!

نور بخوف – ليتني قعدت في الدار انا خايفه

ضاحي – لاتخافين قلت لك العناصر الأمنيه بتحرسك وانتي

بتقفلين عليك الباب مااحد راح يقدر يوصلك

نور بخوف ورجفه – زين خلاص بس انت لازم تخلص اوراقي

ابي اسافر لأمي بسرعه

ضاحي – إن شاءالله

بعد فتره اندق الباب .. وكانت العناصر الأمنيه اوصلت وبتحرسها

عند البوابه الداخليه والخارجيه وبتراقب المكان

ضاحي وهو واقف عند الباب – خلاص هاذا قفل الباب ( ويأشر

عليه ) قفلي الباب لاتفتحين غير لي ( طلع بطاقه )

هاذا رقم جوالي اتصلي علي في اي وقت تبين شي

نور اللي كانت خايفه وترجف – لا

ضاحي طلع وهي قفلت الباب بالقفل وفي داخلها خوف مو طبيعي





اليوم الثاني \ الظهر .. الدمام – غرفة شيخه

كانت نايمه على الكرسي من الخوف ان صقر يدخل

عليها نامت عليه ,, حست بألم في رقبتها وظهرها تحاول

تسند نفسها زين ضرب جنبها في حافة الكنب ووجعتها اكثر ..

افتحت عينها وجلست فتره طويله شوي تتذكر

هي وين !!

لما تذكرت فزت وناظرت في الغرفه يمين ويسار مافيها حد

غيرها .. وقفت ومشت للحمام الموجود في الغرفه

تغسلت وتوضت ,, شافت الساعه قدام عيونها وهي طالعه تشير

على الواحده .. شهقت وضربت على صدرها

تأخرت على صلاة الظهر ,, بسرعه ركضت للسجاده وصلت

وقرت الورد اليومي بعد الصلاه

وقفت وطوت السجاده .. تذكرت ليلة البارح التعيسه بعد اللي

سواه صقر فيها وقفل الباب والوقت الطويل اللي

قضته في الغرفه وهي جالسه وحتى بعد ماصلت الفجر .. جلست

على الكنبه وتفكر في حياتها اللي باين انها


تعيسه ومافيها أي فرصة نجاح ( إذا هي مستحقرته وزواجه

بالطريقه اللي سواها يغضبها وتكرهه اكثر ؛؛ وإذا

هو يعدها حقيره وغير متربيه تحتاج إعادة تأهيل وتربيه منه ..

كيف بيكون فيه نجاح ,, اصلا هي كل ماتفكر

انها تزوجته عشان الزواج تضحك ؛؛ عمرها ماناظرت ولا

بتناظر صقر زوج بل !!!!

في الأخير بتواصل اللي بدته وبتنهي السالفه بالطريقه اللي هي

تبيها ,, ومو آل قاسي يمشونها على اللي يبون

حست بالجوع يصفر في بطنها .. تذكرت الأكلات اللي جابها من

البقاله وهم جايين في الطريق تذكرت السنكرس

اللي موجود فيه وكانت مشتهيته في لحظتها .. خلت البرقع ولبست

بس الجلال وحطت إذنها قريب عند الباب مافيه

حس اكيد مو موجود .. افتحت الباب ومشت للصاله اللي موجوده

فيها الكيس .. افتحت الكيس وطلعت منه عصير

والسنكرس ,, جلست عند التلفزيون اللي حتى ماتعرف كيف

تشغله ناظرت فيه من الملل كان ودها يشتغل

وتشوف وش فيه ,, اكلت وخلصت ووقفت راحت للمطبخ

تغسل .. فجأه سمعت صوت انين خفيف لفت

وراها طاحت عينها في عين صقر.. ناظرته بخوف وبسرعه

حطت الجلال على وجهها عقب لمحه بسيطه

منه لوجهها بس ماميزه ,, وغير الألم اللي ماخلاه يشوفها او حتى

ينتبه لها

ناظرت شيخه فيه من ورى الجلال شافت صدره مكشوف وملفوف

بشاش ابيض

صقر وهو كاتم الألم – انتي وش تسوين هنا

شيخه تناظر فيه فتره .. ومشت وتعدته

صقر وقفها – لحظه

شيخه وقفت وهي معطيته ظهرها – لاتقفلين الباب لي حبوب

موجوده عندك بجي أخذها

مشت وخلته عقب ماعطاها الأوامر

بعد فتره دخل وكوب المويه بيده ,, شاف شيخه لابسه برقعها

وجالسه على الكنبه اللي كانت

نايمه عليها ,, سفها ومشى لين الشوفرنيه فتح اول سحاب شاف

البندول طلعه وأكل منه حبتين

سمع شيخه بتشفي تقول – صدق انها حوبتي

صقر لف عينه وشافها بعصبيه – انتي اظاهر حتى الحياء متبري

منتس فيه حرمه عاقله تقول

لرجلها حوبتي

شيخه تقاطعه – وفيه واحد من صباحية عرسه رايح يحارب

ابتسم إبتسامه جانبيه – فقدتيني

شيخه – من انت اصلا وش دورك في حياتي عشان افقدك

هالكلمه كانت الشراره عشان صقر يلقى عذر ويضربها .. ركض

لها وهي ركضت

بعيد عن يده وتصرخ فيه – والله مااسمحلك انك تمد يدك علي

اليوم طلعت منها سليم هالحين

لاخلي اللي في صدرك ينزف

صقر وقف عن الحركه وهو متعجب من حال هالأدميه اللي

قدامه !!

مشى بإتجاه السرير ونام بتعب - لوكنت في صحتي قسم بالله

ماتسترجين تقولين حرف .. انسدح على خفيف

وهو يئن انين خفيف

شيخه انقهرت منه وهي واقفه – خير خير اذلف برى الغرفه

خيـــــــــر

صقر ناظرها بنص عين وبأمر – هاتي المرهم اللي في الصاله

بسرعه

شيخه طلعت بس مارجعت جلست في الصاله وهي تغلي قهر ,,

سيطر على الغرفه وهي مستحيل تكون في

مكان هو فيه






في بيت ضاحي بن فهيد \ الصاله

منيره وابو محمد ووضحى وهند ونوره وساره جالسين

منيره – الله يهديهم لو منتظرين الصبح ماسروا

وضحى – والله مادري عن صقر ياعمه بس شيخه جتنا وخبرتنا

نزل فارس وعيونه مجفنه وباين فيه النوم – السلآم عليكم

الجميع – عليكم السلآم

منيره – زين انك حي حسبتك ميت من كثر ماقرعت الباب عليك

وانت هاجع مالك رس ولاحس

فارس ابتسم وجلس جنب امه عقب ماحب راسها وراس ابوه –

وش اسوي تعب امس مأثر

علي اليوم ( ألتفت يمين ويسار ) وين المعاريس لهالحين هاجعين

ماقمت غير عشان ابارك لهم

ابو محمد – عين خير المعاريس في الدمام

فارس عقد حواجبه بعدين ضحك – والله ماهب بسيط اخوي خابر

ان العالم اليوم بتطب عليه اخذ عروسه

وشرد

منيره – لوالله ياعين ابوي ياصقر شغله دقوا عليه طالبينه

فارس وهو يغمز ويضحك – عذر عذر يمه ماصدقين انتم

هند تثاقلت دمه ووقفت

ناظرت فيها وضحى – وين بتروحين

هند وهي تمشي رايحه – تذكرت شغله بسويها وبرد

منيره – لاتأخرين وانا امتس بنحط الغداء هالحين

هند – إن شاءالله

( طلعت من عندهم كاعذر ماتبي تقعد مع فارس في مكان واحد

غثيث وماهي قادره تتقبله .. عكس عيال عمها

واضح انهم طيبين .. هاذا ليش غير عنهم ماتدري )








شقة صقر \ الدمام

سمعت صوته وهي في الصاله ينادي – شيخـــــــــــــــــــــــــــــه

شيخــــــــــــــــــــــــه

في البدايه سفهته بس عقب ماتكرر اسمها كذا مره وقفت واتجهت

له وهي معصبه – خير وش تبي

صقر وهومعصب – إذا ناديتك مره ثانيه تجيني ركض وبعدين

وين المرهم وراه ماهب معتس

شيخه اتكتفت عند الباب – هالحين خلصني وش المطلوب ؟؟

صقر بعصبيه – روحي هاتي الكريم

شيخه زفرت ومشت للصاله جابت الكريم .. يوم دخلت انقلب

على ظهره وبأمر– تعالي ادهني ظهري










شقة نايف \ الرياض

من صحت وهي خايفه مانامت غير ساعتين وماتدري كيف

نامتها .. سمعت صوت الباب خافت اكثر

قربت منه – مين

سمعت صوت ضاحي – انا

ازفرت براحه – طيب بس ثواني

بسرعه مشت وألبست عبايتها ولثمتها وأفتحت الباب ,, شافت

ضاحي داخل وفي يده اكياس

سمعته وهو يقول – تعالي لقيت الحل لان امتس وصلنا رفضها

انها عيت تستلمتس




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( البارت الرابع عشـــــ 14 ـر )






شقة نايف \ الرياض

من صحت وهي خايفه مانامت غير ساعتين وماتدري كيف نامتها .. سمعت صوت الباب خافت اكثر

قربت منه – مين

سمعت صوت ضاحي – انا

ازفرت براحه – طيب بس ثواني

بسرعه مشت وألبست عبايتها ولثمتها وأفتحت الباب ,, شافت ضاحي داخل وفي يده اكياس

سمعته وهو يقول – تعالي لقيت الحل لان امتس وصلنا رفضها انها عيت تستلمتس

انصدمت – ايششششش !! امي ماتبيني

ضاحي حس ان فيها شي وناظر فيها – ايه السفاره توها ارسلت
علي الخطاب ,, ( اخذ نفس ) اصلا من طلعت من عندك وانا في السفاره .. سوينا إتصالات لأمك وقالت انك من زمان عنها وانك غلطه وهي الحين ماتبيك عايشه مع زوجها وعيالها

اللي يقوله كثير عليها انصدمت وانهارت .. نزلت دموعها .. وجلست على الكرسي – ليش ماتبيني ليششششششششششش

ضاحي حسها انهارت ولايدري وش يسوي – نور امتس ماهيب
مسلمه ولا هي تحس تجاهك بشعور جابتك في لحظة طيش وغلطه هي وابوتس شي اكيد بتتنكر لتس

نور رفعت عينها وهي تصيح وتأشر على نفسها – بس انا شذنبي انا احبها وابيها وين اروح وابوي راح وين اروح وهالعصابه تطاردني وانا مالي ذنب وماسويت لهم شي
( حطت يدينها على وجهها وبكت بصمت وشهيق )

ضاحي جلس بعيد عنها وهو يتنهد – انتي تعرفين العصابه اللي يتعامل معها ابوتس

نور وكأنها انشدت لكلامه ارفعت يدينها – لا مااعرفهم

ضاحي – خمس سنين هي مدة شغلي في العسكريه .. كانت اهم واخطر عصابه مرت علي في هالفتره وعلى السلك العسكري ككل .. العصابه اللي ينتمي لها ابوتس هي مو فرد ولا فردين ولاجماعه ولا جماعتين .. هي كتل عصابات متوزعه في أماكن غير معروفه سعوديين وعرب وغير عرب .. عصابه كبيره مره .. وتقدرين تقولين ان هالعصابه لها تعاملات مع عصابات خارجيه خطيره مثل عصابة المكسيك اللي يتنمي فيها اخطر عصابه في العالم
أي غلطه أي حد بيخبر عليهم مصيره ينذبح .. ( اخذ نفس وبقهروحسره ) ابوتس قبل لايموت ترك ورقه خباها تحت السرير اللي موجود في السجن
بعدها بس بساعه وثلث وصل العصابه خبر عن هالورقه كيف
وشلون ؟؟ هاذا اللي قاعد ابحث فيه
نور انذهلت – ورقه !!

ضاحي – ايه ورقه كتبها ابوك فيها شي غير معروف وسر ولازم اعرفه

نور اللي مصدومه من هالمعلومات – طيب الورقه معك هالحين

ضاحي بقهر – لا للأسف اخذوها وذبحوا ابوك وهم خايفين انك تعرفين عنهم معلومات وعشان كذا يخططون عليك هالحين

نور ارجفت – بس انا مااعرف أي احد فيهم

ضاحي برجاء – حاولي تتذكرين مين كان ابوك يكلم دليني لو على اسم واحد

نور تحاول تتذكر– ماادري ماتذكر أي احد فيهم اصلا مااعرف ان ابوي يتاجر في المخدرات
ضاحي – عموما بيتكم هالحين مراقب مراقبه تامه ويخضع للتفتيش والتحقيقات لازم نعرف سر الورقه

نور – وتوكم تنتهبون لسالفة الورقه !! وكيف عرفتوها

ضاحي بقهر – من الكاميرات ,, ابوتس كان في سجن محاطه الكاميرات من كل جهه ؛؛ لانه يخضع للتحقيق كيف وصلوا لابوتس وذبحوه هاذا اللي يدل على قوة العصابه .. اكيد لهم يد عندنا في الشرطه .. ومااكتشفهم احد غير عقب ماانذبح ابوتس واتصوب جندي عندنا ,, والورقه العساكر وهم يحققون ماانتبهوا لسالفة الورقه غير امس الليل لما اعادوا الشريط كذا مره وشافوا المجرم اللي قتل ابوتس متعمم بعمامه وذبحه على السرير

نور صرخت بقهر – وابـــــــــــــــــوي ذبحوه بدم بارد ماحد يعرف عنهم شي

ضاحي – عشان كذا انا جايك اليوم هالمكان هاذا خطير عليك اليوم كلموني السلطات العليا وأمروني بنقلك خارج المملكه بسسسس ( ناظر فيها فتره وسكت )


نور – بس ايش ؟؟
....

بيت سلطان \ الظهر
الجده دخلت وهي تنادي على سلطان وحمزه .. نزل حمزه وهو مبتسم
حمزه – الجده عندنا مرحبا مرحبا
الجده – هلا ياوليدي ياحمزه وشلونك
حمزه – انا بخير ياجده انتي كيف حالك
الجده – بخير ياولدي يالله من براد الجنه الرياض حر الله يعين
حمزه ضحك – ايوالله ياجده حر
الجده – ماعليه وانا امك ابيك تروح تأخذ الغداء من السواق ,, بس قبل قلي وينه سلطان
حمزه – سلطان هالحين على وصول بيجي من العمل
الجده – الله يحيه
حمزه راح وخلاها يجيب الغداء اللي كان في حافظات .. ودخلها المطبخ .. والجده جلست تحتريه في الصاله
بعد فتره دخل وفي يده شنطته والجرايد .. من شاف جدته انبسط وتهلل وجهه ,, من زمان وهو عايش وحده لاتطاق
ناظر فيها وهو يرحب – امي وضحى هنا ياهلا والله تو مانور البيت
وضحى انبسطت له وهلت فيه وهو مقبل عليه ,, حب راسها ويدها – ياهلابك ياولدي ,, وشلونك ياامي
سلطان – الحمدالله زين .. وشلونتس انتي بشريني عنتس
وضحى – بخير يمال العافيه مافيني غير ذا الركيبات معاد تلخيني امرح
سلطان – الله يعين يايمه ليه ماتراجعين دكتور انتي
الجده – من اراجع ذبحوني هالدخاتره من اروحلهم حطوا فيني مية عله وانا امك خلني على نويف اللي اشوفه في السنه حسنه يوم يزهم عليه جده يقول اجني شفني انا وجدتك
سلطان – الله يهديه نايف قاطع ,, وانتي شلونتس وشلون جدي
الجده – كلنا بخير ومابنا غير العافيه يالله لك الحمد
حمزه جاب الغداء عقب ماغرفه – يالله ياولدي ياسلطان هاذا غداء جدتك جايبته لك تعالوا تغدوا
الجده – ابدن ياحمزه وانا امك انا متغديه تغد انت وسلطان وخلصوا وتعالوا تقهووا
حمزه مستحي – لا ياعمه انا حاطلي شوي هناك بأكل في المطبخ
الجده – اخوتس ياختي حمزه مانت بغريب لو بتغداء تغديت معكم بس انا ماابي
سلطان وقف – تعال ياعم انا عارف امي لو هي ماتغدت بتقول انا مشتهي طباخ خالتي عمشاء الله يعطيها العافيه لها نفس زين في الأكل



















في الدمام \ شقة صقر .. الغرفه

مشت للصاله جابت الكريم .. يوم دخلت انقلب على ظهره وبأمر– تعالي ادهني ظهري

شيخه انصدمت .. وحست انها ارتبكت من كلمته .. سكتت وهو ماسمع لها صوت .. لف وجهه شافها واقفه وساكته – سمعتي وش قلت

شيخه – ايه سمعت ,, مشت بإتجاهه وحطت الكريم جنبه وطلعت

تحت نظرات صقر اللي ابتسم ,, عرف نقطة ضعفها

سوى نفسه معصب – وين رايحه

ارتبكت وسوت نفسها قويه – حط انت لنفسك

صقر – لا تنكتين حضرتس اجل اقدر ادهن ظهري

شيخه عطته ظهرها – موب شغلي دبر نفسك

صقر صرخ– وقفــــــــــــــــــي

انتفضت وهي معطيته ظهرها وعاضه على شفايفها

صقر– وانا اهرجتس ماتعطيني ظهرتس

لفت وجهها – نعم

صقر – نعم الله عليتس تعالي ادهني ظهري الجروح تعورني

مشت بإتجاهه وهي تقوي نفسها .. صح تكرهه ,, وصح تبغضه ولاتدانيه بس حاله إنسانسه لأكثر وبزفره – هات

عطاها الكريم ودار ظهره – افتحي الزقه وفكي الشاش وادهني الجروح بشويش

قامت تفتح الصقه ,, وهي معقده حواجبها .. باين ان شكل ظهره متضرر ,,

عندت معها اللزقه وجرتها بقوه خلت صقر يصرخ – آآآآآآآآآآي صاحيه انتي ولا مجنونه

شيخه تتطنز – لا ابشرك مجنونه ( تقصد وقفتها عنده )

بعد فتره ( تستهبل ) - إلا اقول من اللي جرحك هالجرح شي يعور القلب

صقر حس بشي سريع مشى في صدره حار من لكنة
سؤالها – ليش السؤال

شيخه وهي تخبي ضحكتها لما عرفت كيف بتنتقم – لا ابد بس صراحه مردغك مردغة ماهيب صاحيه

صقر بغموض ويخبي وراه شي – اعلمتس بس ماتعلمين احد

شيخه رفعت حاجب وش هالثقه – علم

صقر وهو يتذكر اللي صار – قنبله مزروعه

شيخه انفجعت – ايششششششش
























ضاحي وهو ينفث الهواء عن صدره وبقوة قلب - قبل ماينقولونك لازم تغيرين هيئتك وشكلك .. وبنعطيك في الدبلوماسيه جواز واسم غير اسمك .. ومايعرف حد عنك شي غيري انا بس .. وتتنكرين لكل اللي حولك بس نبيك تتعاونين معنا يانور

نور مطت عيونها بفجعه – وش هوووووووووووو

ضاحي – هاذا الحل الوحيد عشان هالعصابه تنساك بس
وقف وبزفره – فيه شي لازم تعرفينه

نور اللي منفجعه اليوم من كثر اللي تسمعه وبإنهيار تام
– وشششش بعد

ضاحي وهو معطيها ظهره – انتي عارفه انتس بتغيرين هويتس وشكلتس صح

نور اللي دموعها تنزل كيف تتنكر لأسمها وشكلها – مثل ماتقول

ضاحي بهالمنفذ يقدر يسوي اللي قاله ابوها بدون
مايعلمها – علا هالاساس بعد عشان تكتمل الصوره صح لازم تتزوجين ؟؟

نور اللي معاد فيها قوه تستحمل اللي يقوله وبسخريه – ومين
إن شاءالله اللي بتزوجه

ضاحي لف وجهه لها وأشر على نفسه – انا




بيت سلطان \ الظهر
الجده دخلت وهي تنادي على سلطان وحمزه .. نزل حمزه وهو مبتسم
حمزه – الجده عندنا مرحبا مرحبا
الجده – هلا ياوليدي ياحمزه وشلونك
حمزه – انا بخير ياجده انتي كيف حالك
الجده – بخير ياولدي يالله من براد الجنه الرياض حر الله يعين
حمزه ضحك – ايوالله ياجده حر
الجده – ماعليه وانا امك ابيك تروح تأخذ الغداء من السواق ,, بس قبل قلي وينه سلطان
حمزه – سلطان هالحين على وصول بيجي من العمل
الجده – الله يحيه
حمزه راح وخلاها يجيب الغداء اللي كان في حافظات .. ودخلها المطبخ .. والجده جلست تحتريه في الصاله
بعد فتره دخل وفي يده شنطته والجرايد .. من شاف جدته انبسط وتهلل وجهه ,, من زمان وهو عايش وحده لاتطاق
ناظر فيها وهو يرحب – امي وضحى هنا ياهلا والله تو مانور البيت
وضحى انبسطت له وهلت فيه وهو مقبل عليه ,, حب راسها ويدها – ياهلابك ياولدي ,, وشلونك ياامي
سلطان – الحمدالله زين .. وشلونتس انتي بشريني عنتس
وضحى – بخير يمال العافيه مافيني غير ذا الركيبات معاد تلخيني امرح
سلطان – الله يعين يايمه ليه ماتراجعين دكتور انتي
الجده – من اراجع ذبحوني هالدخاتره من اروحلهم حطوا فيني مية عله وانا امك خلني على نويف اللي اشوفه في السنه حسنه يوم يزهم عليه جده يقول اجني شفني انا وجدتك
سلطان – الله يهديه نايف قاطع ,, وانتي شلونتس وشلون جدي
الجده – كلنا بخير ومابنا غير العافيه يالله لك الحمد
حمزه جاب الغداء عقب ماغرفه – يالله ياولدي ياسلطان هاذا غداء جدتك جايبته لك تعالوا تغدوا
الجده – ابدن ياحمزه وانا امك انا متغديه تغد انت وسلطان وخلصوا وتعالوا تقهووا
حمزه مستحي – لا ياعمه انا حاطلي شوي هناك بأكل في المطبخ
الجده – اخوتس ياختي حمزه مانت بغريب لو بتغداء تغديت معكم بس انا ماابي
سلطان وقف – تعال ياعم انا عارف امي لو هي ماتغدت بتقول انا مشتهي طباخ خالتي عمشاء الله يعطيها العافيه لها نفس زين في الأكل



















في الدمام \ شقة صقر .. الغرفه

مشت للصاله جابت الكريم .. يوم دخلت انقلب على ظهره وبأمر– تعالي ادهني ظهري

شيخه انصدمت .. وحست انها ارتبكت من كلمته .. سكتت وهو ماسمع لها صوت .. لف وجهه شافها واقفه وساكته – سمعتي وش قلت

شيخه – ايه سمعت ,, مشت بإتجاهه وحطت الكريم جنبه وطلعت

تحت نظرات صقر اللي ابتسم ,, عرف نقطة ضعفها

سوى نفسه معصب – وين رايحه

ارتبكت وسوت نفسها قويه – حط انت لنفسك

صقر – لا تنكتين حضرتس اجل اقدر ادهن ظهري

شيخه عطته ظهرها – موب شغلي دبر نفسك

صقر صرخ– وقفــــــــــــــــــي

انتفضت وهي معطيته ظهرها وعاضه على شفايفها

صقر– وانا اهرجتس ماتعطيني ظهرتس

لفت وجهها – نعم

صقر – نعم الله عليتس تعالي ادهني ظهري الجروح تعورني

مشت بإتجاهه وهي تقوي نفسها .. صح تكرهه ,, وصح تبغضه ولاتدانيه بس حاله إنسانسه لأكثر وبزفره – هات

عطاها الكريم ودار ظهره – افتحي الزقه وفكي الشاش وادهني الجروح بشويش

قامت تفتح الصقه ,, وهي معقده حواجبها .. باين ان شكل ظهره متضرر ,,

عندت معها اللزقه وجرتها بقوه خلت صقر يصرخ – آآآآآآآآآآي صاحيه انتي ولا مجنونه

شيخه تتطنز – لا ابشرك مجنونه ( تقصد وقفتها عنده )

بعد فتره ( تستهبل ) - إلا اقول من اللي جرحك هالجرح شي يعور القلب

صقر حس بشي سريع مشى في صدره حار من لكنة
سؤالها – ليش السؤال

شيخه وهي تخبي ضحكتها لما عرفت كيف بتنتقم – لا ابد بس صراحه مردغك مردغة ماهيب صاحيه

صقر بغموض ويخبي وراه شي – اعلمتس بس ماتعلمين احد

شيخه رفعت حاجب وش هالثقه – علم

صقر وهو يتذكر اللي صار – قنبله مزروعه

شيخه انفجعت – ايششششششش
























ضاحي وهو ينفث الهواء عن صدره وبقوة قلب - قبل ماينقولونك لازم تغيرين هيئتك وشكلك .. وبنعطيك في الدبلوماسيه جواز واسم غير اسمك .. ومايعرف حد عنك شي غيري انا بس .. وتتنكرين لكل اللي حولك بس نبيك تتعاونين معنا يانور

نور مطت عيونها بفجعه – وش هوووووووووووو

ضاحي – هاذا الحل الوحيد عشان هالعصابه تنساك بس
وقف وبزفره – فيه شي لازم تعرفينه

نور اللي منفجعه اليوم من كثر اللي تسمعه وبإنهيار تام
– وشششش بعد

ضاحي وهو معطيها ظهره – انتي عارفه انتس بتغيرين هويتس وشكلتس صح

نور اللي دموعها تنزل كيف تتنكر لأسمها وشكلها – مثل ماتقول

ضاحي بهالمنفذ يقدر يسوي اللي قاله ابوها بدون
مايعلمها – علا هالاساس بعد عشان تكتمل الصوره صح لازم تتزوجين ؟؟

نور اللي معاد فيها قوه تستحمل اللي يقوله وبسخريه – ومين
إن شاءالله اللي بتزوجه

ضاحي لف وجهه لها وأشر على نفسه – انا




بيت ضاحي بن فهيد \ المطبخ
بعد ماتغدوا دخلت هند المطبخ تسوي لهم شاهي .. فارس اللي كان يراقبها يوم قامت .. تسلل بهدوء للمطبخ من دون مايحس احد من اهله او خواتها
دخل عليها شافها واقفه ومتكتفه وسرحانه والمويه تغلي عندها
اتحنحن بطريقه مفزعه .. وهي فزت .. ناظرت فيه بعدين انتبهت للمويه طفت الغاز .. وصبت المويه في الغوري
فارس اتجهه على درج الأكواب .. اخذله كوب وقرب منها يغسله .. دخل خشمها ريحته وحست انه قريب .. رفعت عينها وشافته قريب وبسرعه بعدت

فارس حس انها خافت وكتم ضحكته – انتي لين هالحين زعلانه مني

هند وهي تشغل على الغاز وساكته

فارس – ليش انتي مو مثل خواتك

بنفس إسلوبه – وليش انت مو مثل اخوانك

فارس وأشر على نفسه بكبر – لاني انا غير الناس كلهم مو بس اخواني

هند انقهرت من لهجة كلامه وسكت – تكفى لايطيح نصك بس
وبعدين خير داخل علي المطبخ لآحم ولادستور وينا عايشين فيه
( طفت عن الغاز وصبت الشاي في الترمس ) وبلهجه قويه تطعن – انتم كذا ياشباب الرياض ولا بس انت شاذ عن القاعده
بعدين تكلمت بسخريه – ايييييييييييه نسيت انك انت اوقح واحد في الناس زي ماقلت

فارس انقهر وترك الكوب على الغساله وطلع معصب

اما هي ضحكت وبداخلها ( خله يتأدب .. صدق وقح )






في غرفة سعد بن ضاحي

جالس بسرحان ويناظر الصوره اللي بيده .. اندق عليه الباب وبسرعه خبى الصوره اللي بيده – مين

نايف – انا

بسرعه فتح الباب – صراحه تكتب في التاريخ نايف يجيني لين غرفتي غريبه صاير شي

نايف دخل الغرفه وجلس – ابد بس طفشان قلت اجي اسولف معك إلا إذا كان عندك مانع

سعد جلس على السرير – افا عاد لوالله لامانع ولاشي

نايف – ابيك تحجزلي على رحله على لندن

سعد عقد حواجبه – بتسافر

نايف – ايه رحلة عمل فيه محاضره بسافر احضرها هناك

سعد – زين شرايك اسافر معك كم مدة محاضرتك انت

نايف اللي استحسن الفكره مايحب يختلط بحد من الدكاتره هناك لانه غير اجتماعي – احسن بعد محاضرتي مدتها ثلاثه ايام

سعد – حلو يعني الرحله الجايه اوافق عليها

نايف بتساؤل – ليش

سعد وهو مبتسم – لان محسوبك انا مقهور قبل مده فتره عقب ماتملكت على ريم سمعتها تقول مره لصديقتها في التلفون انا مقهوره انه يسافر برى ويشوف حريم اشكال والوان عاد انا من
الوناسه ساعتها طلبت كل رحلاتي عربيه ومادامها سامحه لعمرها تجلس مع فويرس اخوي ورافضه اشوفها لازم افحسها بهالطريقه مثل ماتفحسني

ضحك نايف – صدق العقل نعمه

سعد ضحك – وش عرفك بالحب بسسسسس

نايف جمد وجهه ووقف وبسرعه طلع .. تحت نظرات سعد المتسائله

سعد بإستغراب – هيه وين رايح

نايف بسرعه طلع من عنده ودخل غرفته وسكر الباب ووقف عليه .. ( وفي نفسه ) وش عرفني بالحب !! ماحد اكتوى في الحب كثري .. جمع قبضة يده ورص عليها بقوه .. كل البلا من
صقيران والله لأخذ حقي منه والزمن بينا





















تفأجات من اللي يقوله – انت

ضاحي يدرس تصرفاتها بيشوف ردة فعلها – ايه انا

نور – ووش يحدك تأخذ بنت واحد مجرم مثلي

ضاحي في صدره بلاتس ماتدرين عن اللي فيني

نور – ليش ساكت
ضاحي – قلت لتس هاذي حمايه لتس

نور بقوه واصدمته وهي تقول – بس انا مستغنيه عن هالحمايه

ضاحي – توقعت هالرد منك بس انا صدق ابيك هاذا مو اوامر فرضت علي لا صدق انا قلت لهم ابيك

نور ارتخت ملامح وجهها ولان – وليش تبيني

ضاحي عض شفايفه على سؤالها – بكره تعرفين السبب
الأهم انك تستعدين بجيب لتس اوراق توقعينها وخبيره تغير وجهتس والباقي اتركيه علي انا ادبره




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( البارت الخامـــــــــــــ 15 ـس عشـــــر )






بيت سلطان \ الصاله

جلس سلطان بعد ماتغدى جنب جدته وهو يمدح الأكل – الله يعطيها العافيه خالتي عمشاء صدق لها نفس في الأكل

الجده – ايه الله يعطيها العافيه ,, انت علمني وش علومك

سلطان – بخير ياجده الحمدالله هه زي ماتشوفين من الدوام للبيت ومن البيت للدوام

الجده عرفت كيف تأخذ مسار الحديث لصالحها – وهالوحده مايبيلك حد يشارك فيها

سلطان عقد حواجبه – يشارك فيها ,, الحمدالله العم حمزه معي والله مايقصر الله يعطيه العافيه

الجده – لا انا ماهب قصدي حمزه انا قصدي مره
سلطان فهم على جدته – اييييييه

الجده ضربت على الوتر الحساس – وراك ماتعرس ياسلطان

سلطان عصب من هالسيره – كم مره قلت لكم ماابي اعرس وعلمتس بهالعلم انتي وجدي

الجده ترّكت على عصاها بهم – ولمتى بتحرم عمرك اللي كبرك وانا امك عياله يعدون حوله اما انت الله يصلح حالك

سلطان تأفف من هالسيره وسكت

الجده تحاول في شن الحملات عليه – بنات عمك كل وحده تقول الزين فيني وانا اخترت لك احلاهن واذربهن مع انهن كلهن زينات مير انا بغيت لك ..

سلطان قطع كلامها وهو حزين – دخيل عينتس ياجده ارحميني وفكيني من هالسيره اللي رصوا علي ابوي وامي لين اخذت ويوم اخذت اخذتلي وحده شتّت شملي بأهلي وليتها على هذه غير ذبحتهم بعد

الجده حزنت على حاله – ياولدي هاذا يومهم وهي الضعيفه مالها ذنب

سلطان بقهر وغبن وعصبيه – إلا الذنب ذنبها تدور المشاكل وفرقتني عن امي وابوي

الجده تحاول تقنعه – ياولدي خلاص وانا امك اللي راح راح وحنا عيال اليوم امك وابوك الله يرحمهم يعني لاحرمت عمرك العرس بيرجعون لك

سلطان بجمود – بس انا عايف العرس خلاص نفسي طابت منه معاد تهمني حرمه في هالدنيا

الجده تحاول تحرك مشاعره – ويرضيك تعصيني انا وجدك

سلطان – يايمه اسمحيلي انتم تبون لي الغصيبه

الجده اصدمته وبعصبيه – ايه اغصب عمرك واغد رجال لمتى وانت حارم عمرك العرس اصطلب خذيناك بالين مفاد فيك والله ياسلطان اني لازعل عليك والبنت خلاص خطبتها

سلطان انصدم من جدته ومن كلامها وماط عيونه – جده انتي من صدقتس تحكين

الجده اللي مفاد فيه غير ذا الحل – ايه من صدقي انا تعبت وانا هام قلبي عليك معاد فيني حيل عقب هالعمر اشيل همك

سلطان وقف وبعصبيه – ويومتس خطبتي وخلصتي وجايه تبلغيني بهالأمر وش هوله ( ناظر فيها وبحزن ) انتي طعنتيني
ياجده الله يسامحتس الله يسامحتس ( وطلع لفوق وهو معصب )

الجده اللي ناظرت فيه وهو يطلع الدرج وقالت في نفسها ( مفاد فيك إلا ذا الحل ياسلطان سامحني وانا امك بكره لامنك شفتها تبا تدعيلي )




في الدمام \ شقة صقر

انفجعت من اللي قاله .. قنبله – ايشششششششششششش

صقر بغموض – اللي سمعتيه

شيخه حست انه يستهبل عليها .. وبتعلمه درس كيف يستهبل عليها
بس فعلا يوم شافت ظهره .. والشظايا حست انه شي مخيف اللي صار له

بجمود وهي تناظر الجروح – ليش تعلمني

صقر اللي سكت فتره من الوقت وهو يطالعها يدور ردة فعل بس للأسف مالقى بعدين قال – مو انتي حرمتي وانتي اللي بتراعين ظهري لين يخف

شيخه انقهرت منه وحذفت الكريم عليه – انقلع انا ماني بخدامه لك

عطته ظهرها بتطلع .. وماشافت غير اللي واقف في وجهها وعيونه حمر تخوف ومسكها بكتوفها – وين رايحه

خافت من شكله وشكل عيونه بلعت ريقها .. وسكتت

صقر هزها – والله ان اللي دفعته عليتس لأحلله ريال ريال فاهمــــــــــــــــــــــــــــــه

شيخه اول مره يصب الخوف في قلبها لان شكله مخيف سكتت

عطاها ظهره وانسدح – بسرعه ادهني ظهري

هي اقتربت منه وخذت الكريم من جنبه ودهنت ظهره مع ان فيه جروح مفتوحه ماتعرف كيف يتحملها .. الأكيد انه إنسان قوي عشان يقدر يتحمل اللي فيه

شيخه بعصبيه – ليش مارحت المستشفى .. وبعدين مين اللي لاف على ظهرك

صقر وقف واخذ الشاش ولف على ظهره .. وهو ساكت وشكله مخيف جدا

بعد ماانتهى رجع ونام بتعب .. بدون مايفتح فمه بكلمه .. وهي انقهرت من تجاهله لها والأهم كلمته اللي قالها



في الليل \ بيت سعد بن فهيد

- كللللللللللللللللللللللللللللللووووش الله يوفقتس يابنتي

موضي اللي كانت خايفه من الخطوه اللي سوتها – يمه انا ان اا (وسكتت)

عمشاء – علامتس يابنتي وراتس

نزل فهيد وهو يضحك – كاني اسمع زغاريت من اللي اعرس
عمشاء وهي تضحك – وش ابشرك ابه وانا امك موضي وافقت على محمد

فهيد ابتسم وناظرها – صدق الف مبروك يامويض

موضي حاسه بخوف مصبوب في قلبها .. خذت ولدها نواف وطلعت لغرفتها .. تحت نظرات اخوها وامها المصدومه

بسرعه وصلت غرفتها وسكرت الباب عليها بقوه وتركت عليها واحضنت ولدها بقوه وقعدت تبكي .. نواف كان يناظرها وخايف على امه .. جلست على الارض واحضنته بقوه ونحيبها يزيد ناظرت في ولدها – آآآآآآآآآآآآآآآه يايمه آآآه اللي سويته مجبوره اسويه

ماحست إلا بولدها يمسح دمعتها وهو متأثر منها – ماما لاتبكين

ضمته بقوه لصدرها وانتحبت اكثر وفي داخلها ( بلاك ماتدري انا وش سويت ) وبكت وبكا ولدها معها


















بيت ضاحي بن فهيد \ الصاله
نزل مع الدرج ومن شافته تهلل وجهها وضحكت وهي تشوفه
وقات تزغرت – كللللللللللللللللللللللللللوش

ومشت له تسلم عليه – مبروك مبروك وانا امك

محمد بجمود – ردوا عليكم

منيره – ايه ياامي توها عمشاء مسكرة مني

محمد – اها على خير إن شاءالله ( حس بإنتصار في قلبه .. إنتصار كان محروم منه من سنيييييييييييييييييييييييين )

عطى امه ظهره ومشى .. وسط إستغراب موضي اللي كانت مصدومه من ردة فعله .. ولاتصدق .. لو راجع الزمن سنين شو لوراء متأكده بتكون ردة فعله غير كذا ,, مو هو اللي بغى يموت يوم عرف موضي خذت واحد غيره !!




















شقة نايف \ الصاله

وقعت على الأوراق اللي كان ضاحي جايبها .. وهي ترجف بخوف

بعد ماخلصت – باقي شي

ضاحي صدمها – ايه باقي موتك !!























في الملحق \ بيت ضاحي

جالسه وحاطه يدها على خدها .. قربت منها نوره – وضحى

رفعت راسها – هلا

نوره – علامتس

وضحى – اسكتي يانوره شايلة هم شيخه مادري وش بتهبب وتفضحنا تعرفينها اختس قوية وجهه

نوره – والله انتس صادقه والله اني افكر فيها عقب المسلسل اللي سوته البيرح وانا غاسلة يدي

جلست ساره عندهم وهي تأكل تفاح – وضحى ابي اغير مريولي

وضحى ناظرت فيها – ومريولتس وينه

ساره وهي تبلع القضمه اللي كلتها – لا وش رايتس اروح لمدرسة بنات الرياض وانا بذا المريول المخزبق

وضحى تطنز – لا احلفي ياشيخه ايه صح نسيت انتس صرتي من لهاي هاي ,, روحي عني في السعه ماني بفاضيتلتس
هند اللي كانت في المطبخ وتفتش في الثلاجه – وضحى ماعندنا اكل

وضحى وهي ماسكه راسها – كملت

نوره انقهرت من خواتها – وش اكله بعد ( ناظرت في ساره ) وانتي وش فيه مريولتس جديد وبعدين المدرسه قريب وتعطلون النصفيه

ساره انقهرت – لوالله تخيلوا بكره اروح بذا المريول المعفن حتى قماشه يجذب ريحة الشمس والله ان اكره ريحتي

نوره بعصبيه – اكرهي ريحتس وش خصنا روحي عنا في السعه وارقدي ترى وراتس مسراح من غبشه

ساره تخصرت – ياسلام وش دوركم انتم خوات في الاسم ماهب انتن الكبار وبعدين انا ماهرجتس انتي ياام لسان انا اهرج وضحى

نوره عصبت – والله وصـ

وضحى قاطعتهن وهي ماسكه راسها – بسسسسسسسسسسس

نوره وساره ناظرن فيها

وضحى وهي معصبه – انقلعن عن وجهي وانتي ( ناظرت هند) روحي لمطبخ بيت عمي وجيبي عشاء لتس ولاخواتس انا برقد ماابي شي راسي يوجعني

نوره ناظرت فيها بعطف – وضحى اقعدي لين تعشين

وضحى وهي ماسكه راسها وتمشي بإتجاه الغرفه – بس يانوره ماابي شي ابي بس ارتاح راسي احسه بينفجر






















ضاحي صدمها – باقي موتــــــــــــك !!

مطت عيونها بصدمه – ايششششششششششش

ضاحي – لازم تموتين عشان العصابه تنساتس .. لازم تموتين وبندبرلتس حادث سياره .. عقب هالحادث بنقلتس مستشفى يزورون ورقة وفاه وبعدها تسافرين وبلحقتس عقبها

حست الهواء رجعلها عقب كلامه وبخوف – طيب وهالحادث بيصير قوي

ضاحي بجمود – لا بكره الصباح بجيب لتس هنا في الشقه محترف في سواقة السيارت وهو اللي بيعلمتس الخطه

نور هزت راسها بخوف – طيب





في بيت ضاحي \ المطبخ

دخلت هند وساره معها المطبخ اللي كان نايف جالس فيه يأكل ساره من شافته فز قلبها .. ناظرت فيه بعدين نزلت نظرها

ناظر فيهن بنص عين بعدين نزل راسه يأكل .. دخلت عليهم

منيره – هلا والله وينتسن فيه روحّت لتسن الشغاله تناديتسن للقهوه ولاجيتن

ساره – ايه جتنا بس وضحى راسها ماهب طيب واستحينا نجي

منيره – افا ياذا العلم الوضحي علامها وش تونس

ساره – والله مادري تقول راسها يوجعها

منيره – مدام نايف هنيا خليه يكشف عليها روحي ياهند ناديها

هند وساره تلعثمن ولا يدرن وش يقولن .. مستحيل وضحى توافق

ساره تداركت الموقف – لالالا ياعمه هي كلت بندول واكيد بيطيب دوخة راس بس

منيره – متأكدات

ساره – ايه

هند قطعت السالفه – اقول عمه بكره من بيودينا المدرسه

منيره – والله مادري وانا امتس نوره بتمرها ريم
هند – ايه بس انا وساره من بيودينا

سمعوا صوت فارس ينادي – يمه يمــــــــــــــه

منيره – تعال يمه انا في لمطبخ

دخل عليهم المطبخ وتفأجا في اللي فيه .. طنش هند – اقول يمه شفتي ساعتي الجديده ادور عليها مالقيتها

منيره – مانشدت الشغاله عنها

فارس عصب – والشغاله وش لها شغل يوم تدخل غرفتي انا كم مره قلت لكم لاتجيها

نايف اخيرا تكلم – شوي شوي اعصابك لاتنافخ على امي

فارس – مانافخت بس هالساعه غاليه بالحيل جايتني هديه من شخص غالي ( ويناظر هند بنص عين يقهرها )

نايف – والله عاد رح دور عليها زين لاتظلم احد

هند تناظره بنص عين وتضبط برقعها عليها وتعدل الشرشف .. همست لساره – اقول خلينا نمشي

منيره فأجاتهم – خلاص فارس اللي بيوديتسن لاتشلن هم

فارس تفأجا – اوديهن !! وين اوديهن له

منيره من دون ماتعطي البنات فرصه يعتذرن – توديهن لمدرستهن

فارس ابتسم – ابد غالي والطلب رخيص بنات عمي ان ماخدمتهن من يخدمهن

منيره استانست – والله اني قايلته انك طول عمرك شقردي
وانا امك

هند عصبت – بس

ساره جرتها – عمه حنا بنرقد .. بس مافيه عشاء

منيره – الا ياحبيباتي فيه برسل الشغاله لاخلص

ساره – خلاص الله يعطيتس العافيه ( جرت هند وطلعن )

تحت نظرات نايف اللي ترمقهن




















في الشرقيه \ الصاله

جالسه ومقهوره الليل راح وهو حضرته راقد .. قامت تهز رجلها بقهر .. ماخلت شي في التلفزيون مافرته .. تذكرت خواتها بس كيف تكلمهن
خلاص اكلها قلبها عليهم .. تذكرت جوال صقر .. بتسرقه بدون مايحس .. مشت للغرفه بهدوء .. افتحت الباب وهي ظلام مره
وبارده بالحيل .. دخلت فيها تناظر يمين يسار وين مكان ثوبه
سمعت صوت انين بعيد ومو مسموع بالحيل .. بالكاد تسمعه استغربت الصوت .. قربت بتسمعه .. لان الصوت صادر من السرير .. مشت لين وقفت على راسه .. نزلت راسها سمعت صوت الانين صادر منه .. بدون قلب مشت وخلته .. اتجهت لثوبه .. حسته يتحرك بسرعه تحركت لايشوفها

بتطلع لين وصلت للباب سمعت صوته – تعالي

حست بقهر – نعم

صقر حاس بحراره تحرقه – هاتي البندول

انقهرت منه – البندول جنبك

لو مو تعبان وفيه حراره كان عرف يربيها – روحي هاتيلي اكل ماني بأكل وبطني فاضي

شيخه بقوة وجهه – الثلاجه فاضيه وراك ماعبيتها

صقر عصب – ماهب شغلي تحركي بسرعه
شيخه نافخت وهي طالعه – بعد مسخن وينافخ عفانا الله


اتجهت للمطبخ وهي بتنفجر غيض .. فتشت فيه مافيه شي .. شافت بيضه وحده بس في الثلاجه .. بسرعه خذتها وحركتها في الصاج فتره من الوقت وهي مقهور .. دورت خبز مافيه .. صامون مافيه .. حطته في صحن وملعقه وودته له
مدته عليه – خذ

صقر ناظر الصحن باللي فيه والملعقه – وش هذه

شيخه بعصبيه – وش هذه بعد هذه اللي موجود في ثلاجتك

صقر انقهر وسكت قام واقف واتجهه على ثوبه يلبسه – انتي اللي كلي هالصحن انا بروح اجيب عشاء

مطت عيونها على شكل ظهره اللي ينزف دم وفلينته اللي انقلبت حمراء

شيخه بريعه – ظهرك ينزف

لف فلينته وشاف الفلينه مليانه دم .. بسرعه طلعها .. وشاف الجروح الكبيره تنزف

شيخه بأمر – رح للمستشفى ترى انا ماني فاضيه ارعاك

صقر ناظرها بنص عين .. اخذ فوطته ودخل الحمام يتروش

اما شيخه اللي ناظرت السرير وشافته بقعه حمراء كبيره فيه انقهرت وقامت قشعته وهي تهاوش وتسبه

اما هو اللي داخل الحمام وتحت المروش .. ويسمع صوت هواشها انقهر من زواجه لها .. كيف رمى عمره هالرميه هاذي توقع يوم يعلمها تصير مثل البنات اللي في الروايات لقاها قويه ولاهمها .. اخ بس ياشين الرومانسيه يوم حبيت اعلمها وذليت عمري ضرب برجله على الأرض بقهر

















اندق الباب عليها .. وهي اللي كانت قابعه في حزنها .. مسحت دموعها بسرعه – ادخل

فتح الباب وهو مبتسم ويوم شاف دموعها جمد .. دخل وعينه ماطاحت منها ..

اما هي بسرعه مسحت دموعها .. ماتبيه يحس فيها

- موضي افا تبسين

موضي – هلا ضاحي

ضاحي – امي هناك تحت فرحانه وماخلت حد فينا ماخبرته وتزغرت وانتي هنيا تبسين وانا عاد اقول بروح ابارك لموضي اللي خذت شيخ الريجيل

موضي استحت منه

ضاحي وهو يبتسم – عاد دموع فرح بنرضى بس حزن وغصه لا انسي

موضي بحزن – ابكي عيالي اكثر ماابكي نفسي

ضاحي – افا عاد ومحمد بيضم عيالتس وعيالتس عياله

موضي – بس مو مثل الأب حد

ضاحي – اكيد بس عاد محمد رجل يخاف الله وملتزم وهاذا اهم شي

موضي حست براحه من كلام ضاحي

ضاحي عشان يغير الأجواء عليها – بس يمكن ماأحضر عرسكم

موضي – ليه حددوا العرس

ضاحي – ايه الشهر الجاي

موضي انصدمت

ضاحي ناظر اخته وشاف عيونها سرحت وباين فيها الخوف

ضاحي – افا عاد ماسألتيني وين بروح !!

موضي ناظرت فيه – وين بتروح

ضاحي – بروح دوره برى المملكه ويمكن اطول شوي برى

موضي بحزن – وليه ماتبي تشاركني ,, وانت عارف ياضاحي انك اقرب واحد لي واكثر واحد بحتاجه

ضاحي حزن عليها – والله ياموضي غصب عني لو بيدي ماطلعت من هنا شبر

موضي هزت راسها بحزن

وضاحي حب راسها – لعاد تفكرين كثر التفكير يتعب وانا اخوتس ووكلي امرتس لله



















الصباح \ بيت ضاحي بن فهيد

ازعج البيت بالبواري كل اللي فيه صحوا على الصوت

نايف طلع راسه مع شباكه وهو يصارخ وفي عيونه النوم واضح فيه – انت صاحي ولا مجنون ياحماااااااااااااااااار

فارس يضحك – رح غسل الكشه اللي طايره ,, انا انتظر بنات عمي بسرحهن للمدرسه

نايف – عساك التبن انت وإياهن ناقصكم انا تراني توني جاي وتعبان ابي ارقـــــــــــــد

طلعت ساره وهند وهن مستعجلات .. بسرعه ركبن وفارس يناظر نايف ويضحك .. ضرب بوري وهو يضحك .. ونايف طلع شبشبه اللي فيه وحذفه به

فارس شخط بالموتر بسرعه وهو يضحك .. وساره مبسوطه انها صبحت بشوفة وجهه الزين بنظرها



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( البارت السادس عشــــــ 16 ـر )






سيارة فارس

رافع على صوت الأغاني وطربان

ساره هزت هند وتهمسلها – هاذا اظاهر انجن

هند رفعت صوتها – لإله إلا الله اصبحنا واصبح الملك لله

حس انه انتصر .. من اليوم يحاول يستفزها عشان تتكلم وهاذي هي تكلمت

طفى المسجل وهو يضحك – محمد رسول الله

هند – اجل ليش مشغل الأغاني ثرك تعرف الدين

فارس كشر – ليش قالوتس يهودي

هند سكتت وقعدت تقرأ الأذكار .. وقفوا عند المدرسه

فارس ناظرهن مع المرايه – الساعه كم تطلعون

ساره – وش عرفنا اول مره ندرس

فارس – خلاص بجيكم 12 ونص

هند في وجهه – لاتجينا خل عمتي ترسل لنا السواق

فارس عصب – تركبن مع سواق بلحالتسن وينا عايشين فيه

هند انقهرت – وهاذا حنا راكبين معك

فارس انقهر وصرخ – ليه تقارنني بالسواق قلللللللللة ادب

هند نزلت وهي تقول – ماغيرك قليل أدب ( وضربت بالباب بقوه )


خلت فارس يصرخ بقوه على سيارة ابوه الجديده .. لان سيارته vg لها باب واحد وخلاها في البيت












في الدمام \ الشقه

سكر الباب بقوه تعبان .. توه راد من المستشفى .. دور عليها
ماشافها .. عرف انها راقده وخلاها
جلس على الكرسي ويحس بألم في ظهره دق جواله فتحه – هلا ضاحي

ضاحي – صبحك الله بالخير ,, والحمدالله على السلآمه

صقر – الله يسلمك من خبرك

ضاحي – خبرني العقيد حقك يقول صقر كان بيموت لولا عناية الله

صقر خاف هله يعرفون – تكفى ضاحي اهلي لايعرفون

ضاحي – والله ان ودي اعلمهم ولا هاذي سواه تسويها تروح للموت برجلك وتوك معرس

صقر بجمود – هاذا امر الله

ضاحي – والنعم بالله بس سواتك وانا اخوك ماتنتسوى لولا العمليه اللي انت عارفها ولا كان جيتك

صقر – خلاص اجل بتسافر

ضاحي – ايه بس بعد العمليه بنسافر بسرعه

صقر – الله يوفقك يارب

ضاحي – المهم طمني عن صحتك انت

صقر – انا الحمدالله بخير

ضاحي – والحرمه وينهي ؟؟

صقر كشر يوم تذكرها – راقده

ضاحي – اها الله يوفقكم يالله وانا اخوك مع السلامه

صقر – لحظه هلي عرفوا

ضاحي – لا محد عرف غيري

صقر – زين بس لاتعلم محمد

ضاحي ضحك – محمد بيعرس مافيه حيله اظاهر الأسبوع
الجاي ملكته

صقر ابتسم ويحس بألم في ظهره– وافقت موضي

ضاحي- ايه الله يوفقهم

صقر – يالله خذى الحب محمد

ضاحي ضحك – تذكر

صقر – اجل اقدر انسى

ضاحي – اجل يالله اترك في حفظه .. بس انتبه على الجروح

صقر – لاتوصي وانتبه لنفسك ,, وانا بتابع العمليه من بعيد

ضاحي – انت خلك في نفسك بس وانتبه

صقر – ماعليه ماعليه

ضاحي – سلام

صقر – الله يسلمك
صكر منه .. وحط الجوال جنبه .. يحس ظهره بينقسم نصين يحتاج راحه .. ليته وافق على كلام الدكتور وتنوم عندهم .. بس وين يروح وهي مربطة يده .. من يخليها عنده

وقف بتعب ويحس انه مسوي انجاز بوقفته من كثر تعبه .. مشى لين الغرفه .. شافها نايمه ومرتاحه

انسدح جنبها وهو يحس عمره هلكان وميت تعب .. ومن التعب اللي فيه نام وهو مو مرتاح في نومه من ظهره



لبست عبايتها بسرعه .. ووضحى جالسه بالشرشف لافته على راسها ومتسنده على يدها في المركى
نوره انتبهت لها وقربت منها – وضحى علامتس

وضحى ارفعت راسها – ابد بس حاسه راسي يانوره يعورني وقلبي يأكلني على شيخه

نوره – لاتخافين عليها شيخه هالحين مرتاحه وانتي هنا اكلتس قلبتس عليها ,, لاتحسبيني ماانتبهت لتس .. وانتي طول الليل تقولبين كانتس الحيه

وضحى بهم وتعب – وش اسوي يانوره شايله همها .. انتي تعرفين اختس عوباء وتعرفين تركيبتها .. وصقر مابيتحملها كثرنا ياخواتها

نوره وهي تسمع صوت البوري – والله اني عارفه ,, يالله وضيح ريم تنتظرني











في السياره \ حوش قصر ضاحي بن فهيد

طلع سعد وهو لابس لبس الكابتن .. وشاف سواق عمهم .. حس بغبن .. مشى للسياره وهو معصب .. كيف تركب معه لوحدها .. فتح الباب اللي من جهه وحده .. وشاف الخدامه معها
ريم حست بقهر

سعد ناظرها – آسف حسبتس لوحدتس

ريم بقهر – لاتخاف اعرف الدين والأصول زين

سعد ابتسم – اسف ماصبحت عليتس .. صباح الخير والطيبه صباح الحب ياحرم سعد

ريم مطت عيونها مقهوره من جرأته ,, واستحت وسكتت

سعد – العرس قريب بس ارد من لندن بحدده

ريم انصدمت ومن دون شعور – لندن !!

سعد مافهم بعدين انتبه لغيرتها وابتسم – ايه لندن ,, وش اسوي انتي معطيه اوامرهم وجهه لو تحبيني وتعزيني ماسمعتي فيني

ريم انفجرت عليه – صدق ماتستحي ليه وينا عايشين فيه هذولا الحضران يخلونك تشوف بنتهم ماهب حنا ,, تبي تزوج حضريه رح من رادك

عصب – قد اللي قلتيه

ريم بتحدي – ايه قده ,, انت ماترضاها لو عندك اخت ,, وانا ماني براضيتها على اخواني ولا حتى على نفسي .. منا لين العرس يصير خير

عصب وطبق الباب عليها بقوه ,, شوي وينخلع
جتهم نوره تركض .. وشافت سعد اتجهه لسيارته وهو معصب وينافخ

افتحت الباب نوره وهي تقول – السلآم عليكم ,, شصاير

ريم بعصبيه – سنه لين تجين

نوره اسكتت ,, وريم حست الجو تكهرب

ريم بتأسف – سامحيني نوره بس هاذا فصل مخي

نوره بعذر – لا مسموحه افا عليتس ,, بس وش فيكم

ريم بعصبيه – تخيلي الأخ يبيني اكشف عنده واتميع عليه وينا عايشين فيه لو يعرفون اخواني بيشيلون عليه

نوره انقهرت منه – ماله حق ,, وانا احسب انه اعقل عيال عمي

ريم – مدري عنه اففففففففف والله اني عصبت

نوره – افا اهدي اهدي علامتس ,, مايسوى الموضوع













الظهر \ الساعه 11

البست عبايتها وهي ترجف .. الموضوع بيحسم اليوم .. الجهاز محطوط في أذنها .. والعمليه تحتاج إلى دقه

نور – اوكيه اسمعك

ضاحي – يالله سمي بالله وانزلي ,, ترى فيه سياره هنا سوداء تراقبك شاك في وضعها

نور خافت اكثر ودمعت – بسم الله

ضاحي – يالله انا قاعد اراقبك من بعيد ,, ومنفذ العمليه موجود واول مايصير الحادث بيوصل الأسعاف اللي
موقفين في الشارع الثاني خلاص

بلعت ريقها .. وسكرت باب الشقه .. وبخطوات مسحوبه تنزل مع الدرج .. وهي مره تقرأ الأذكار ومره

تتشهد

وصلت عند البوابه ,, ودموعها غرقت وجهها .. تبي تنتهي من

العذاب بسرعه مشت ,, ونست ان المنفذ قالها تمشي بهدوء
وبسرعه اعبرت الشارع ووصلت نصه ,, والسياره السوداء
هي اللي قربت منها ..

وأخر ماسمعته ضاحي يصرخ – لاااااااااااااااااااااااااا














الدمام \ شقة صقر
صحت من نومها وهي تحس حد ضاربها وثقل في بطنها
ألتفتت يمين إلا وتلقى يد صقر على بطنها .. ارفعت يده
وحذفتها عنه .. ووقفت وهي مقهوره

وصرخت فيه – هييييييييييييييييييييييه انت

صقر فتح عين وحده – نعم خير !!

شيخه – انت هنا الليل بسسسسسسسس

صقر اللي كان نايم على الجهه اللي يمها .. ألتف على الجهه الثانيه وهو يقول – احمدي النعمه لين هالحين ماطلبت حقوقي

شيخه انصدمت من كلامه المفاجئ وبلعت ريقها .. وقفت بسرعه كانها مقروصه – جرب وشف وبعدين عايب ومكسح عالج نفسك وقرب وشف وش يصير

صقر عصب وصرخ عليها – اخذتس فرجه انا هااااااااااااااااه

انقهرت منه وعطته ظهرها .. ومشت لين الحمام وطبقته في وجهه بقوه .. خلت صقر يصارخ ويهاوش





















بيت سعد بن فهيد \ الصاله

جالس الجد والجده وابو فهيد وعمشاء

الجده بصوت جهوري – يافهيد ( تقصد الشايب ) انا بخطب لسلطان

الجد – عين الصواب

ابو فهيد – وسلطان عرف يايمه ظني ماهب موافق

الجده – معاد إلا هي نأخذ شوره ,, الولد دفن نفسه في الحياء ياسعد
عمشاء – لاتلومينه ياعمه اللي مر فيه ماهب شوي ,, ابوه وامه راحوا مره وحده فجأه عنه ,, والأهم انه يحس عمره السبب

الجده – هاذي كتبة الله ياعمشاء انا ابيله من بنات عمه انشهد انهن طيبات واجوديات

عمشاء – الأهم ياعمه وضحى تراني ابيها لفهيد ولدي ابعديها عن تفكيرتس

الجده بدت فيها الحميه – فهيد اللي مافيه مرجله السايع تبينه لوضحى خافي الله ياعمشاء

الجد صرخ على الجده – اقطعي اقطعي من بيناظرهن بنات الهنديه خليهن يذلفن والله اني ماني بمصدق انهن طاهرات لين هالحين

ابو فهيد انقهر من كلام ابوه – افا ,, ابوي انفض الهرجه هاذي اتفلها وادحر الشيطان
الجد عصب – سعيدان اقطع ( ناظر في عمشاء ) اخطبي لفهيد العرجاء وترى سلطان للأخرات

الجده نزلت دمعتها وقعدت تمسحها بشرشفها – حسبي الله عليك من شايب خاف ربك يوم تقذفهن وش تبابهن

الجد وقف – ماورى الهنديه خير ,, آآآآآآآآآه ياأنا اللي دخلتها بيتي لويرجع الزمن ,, والله اني لمسطها بالعقل لين تعرف الأرض مير نار ابها الله لايبيحه

الجده وقفت وتسندت بعصاها – الله لايبيحك انت ياهالشايب الله لايبيحك

الجد عصب وصارخ وسب وهاوشها .. والجده دخلت غرفتها وهي تلاسن .. ودموعها تصب .. وتدعي لناصر ان ربي يبيحه ويجمعها فيه في الجنه




من سمعت صرخته غمضت عيونها .. حست بالسياره طيرتها
في السماء فوق .. وضربت في الأرض

صرخ لما شافها مرميه .. وهي تنزف ودمها
يصب – نور لاااااااااااااااااااااااااا


ركض يعدي لها .. والسياره السوداء انحاشت بسرعه .. والأهم
ان اللي قاعد يصير كله مصور

وصل لها .. ورفع راسها وهي تنزف وهو يناظرها وحاس
بالذنب وقلبه عوره عليها – نووووووووووووووور
( ويضرب وجهها ) – لاتغمضين عيونك نوووووووووور

بسرعه الأسعاف وصلت .. والشرطه اللي تراقب الموقف
موجوده .. وطوقوا المكان كله .. ومابيفلت من يدهم صاحب
السياره السوداء .. لان الحاره اتمشطت على الأخير
















في المدرسه

جلست جنب ساره – اففففففففف هالمدرسه غثيثه

ساره – يازين مدرستنا بس زيناه

هند – شوفي شوفي لبنات شايفين انفسهم ,, قسم بالله مقهوره منهم

ساره – الله يصبرنا ,, ( ناظرت الساعه ) اقول ولد عمتس تأخر

كشرت – اصصصص لاتذكريني عسى موتره يتعطل ولايجي

ساره عصبت – وننطق في هالمدرسه

هند عصبت من اختها – وش نسوي فيها لا يجينا عمي

ساره – ايه فضالتس عمتس بس

سمعوا صوت فارس ينادي
هند كشرت – شرف الله لايحيه

ساره مسكتها – اسمعي اسكتي ولاتناقرينه كثر خيره يجيبنا ويودينا

هند وقفت – خلاص بنطم بس يويله ان حارشني

ساره – ابدن ماهب محارشتس انتي ألزمي لسانتس ونصير بخير




طلعن برى .. وشافن سيارته ال vg

هند وهي تمشي جنب ساره – الله لايحيه هو وموتره من زينه

ساره – ايوابتس على موتره قسم انه يهبل

افتحت ساره الباب – السلآم عليكم ولد العم

فارس اللي كان هادئ – عليكم السلآم بنت العم

ساره – ممكن تكسر هالمرتبه

فارس – اضغطي هالفاره اللي عندت وبتفتح

ساره ضغطتها وانفتحت .. بسرعه ركبت هند وركبت ساره معها

فارس اللي قاصد – اسف ساره تأخرت عليتس كان عندي محاضره توني مخلص منها

هند انقهرت من اسلوب كلامه

ساره – ابد خذ راحتك ماعلينا

هند نافخت وسكتت

فارس سكت لانه صدق شايل عليها .. ولا يعرف ليش تكرهه

اتجهه على البيت .. وفي الدرب سمع صوت هند تهمس لأختها ولايعرف وش تقول

فارس – اقول ساره

ساره – هلا

فارس – عندي خوي قليل أدب حنا ثلاثه بسسسسس ويهمس للثاني وانا معهم ومطنشيني ماتشوفين انها قلة أدب

هند افهمت انه يقصدها وعصبت – شرايك اعلمك انا واختي وش نقول

فارس – انتي انطمي وترى ابوي متحلف فيتس طبقتي بابه طبق الله راستس وخربتيه

هند – احسن وليتني طابقه بابك ماهب بابه

فارس انقهر – عسى هاللسان للقص صدق قوية وجهه

ساره سكتت اختها – خلاص فارس امسحها بوجهي لو تعرف وضحى بسواياها ان تذبحها

هند – ياسلام اخليه يحارشني واسكت

ساره قرصتها – اششششششش

هند صرخت – آآآآآآآآآآآآآآآآآآآي

فارس ارتجت اذانيه وبغى ينطرم من صرختها – بسسسسسسس

هند سكتت

فارس – ماعليه ام لسان فاصخه الحياء انتي

هند نزلت دموعها من كلامه واسكتت ,, لين وصلوا البيت وهي
تبكي .. يوم جت بتنزل صرخت عليه وصوتها باين انها كانت
تبكي – ماعليه والله ان اعلم عمي عن سواياك يالتعبان فيني

وضربت بابه بقوه .. هالمره خلته ينفجر ضحك وهو جالس في
مكانه عليها
















في الدمام

وقفت عند وجهه – ابي اكلم خواتي

رفع البطانيه عن وجهه – شوي إذا قمت خليتس تكلمينهم

شيخه – وليش ماهب هالحين

صقر – وقتس غلط ماينفع هالحين

شيخه انقهرت – زين انا اللي بكلمهم مهب انت ,, انت ارقد وانا اعرف اكلم

صقر رجع البطانيه على وجهه – انقلعي قلت ماهب هالحين

شيخه انقهرت منه ,, جت بترفع اللحاف عن وجهه بس امسكت نفسها في اخر لحظه .. ويتسلل في راسها فكره جهنميه !!


















مشت للتلفون وهي تعكز .. ورفعت السماعه من عقب ماخبروها ان التلفون يبيها – هلآ


سلطان وهو مقهور منها – من اللي خطبتيها لي


الجده انبسطت انها حركته شوي – نوره شيخة الغيد والزينات وانا امك







اعترض سيارة السواق اللي كانت راكبه فيها .. ووقف السواق
غصب عنها .. وسط صرختها وصدمتها من الموقف
بس عصبت أكثر يوم عرفت اللي تجرأ وسوى هالحركه فيها
افتحت الباب وقالت - !!!!






في المستشفى

الإستقبال – اسم المريضه

طلع بطاقته وعرفهم بنفسه وقال – اكتب عندك الجازي بنت سعود آل قاسي



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( البارت السابــــــــــــ 17 ـع عشــــــــــــر )


اعترض سيارة السواق اللي كانت راكبه فيها .. ووقف السواق

غصب عنها .. وسط صرختها وصدمتها من الموقف

بس عصبت أكثر يوم عرفت اللي تجرأ وسوى هالحركه فيها

افتحت الباب وقالت – انت صاحي ولا مجنون !!

نزل من السياره بكل شموخ وهو رافع خشمه – والله وانرد الدين ياموضي

موضي استغربت كلمته وناظرت فيه فتره

ابتسم إبتسامه جانبيه .. وركب سيارته ,, ومشى بسرعه .. وهي تناظره فتره من الوقت

ردت اركبت وهي تفكر في كلمته القويه اللي قالها .. فجأه شافت بلل في خدودها .. لمست خدها اكتشفت انها الدمعه اللي من زمااااااااان محبوسه






















تسللت لثوبه وهي تناظر فيه .. مدت يدينها على المخبئ .. وشافته معطيها ظهره .. اخذت الجوال بخفه .. وطلعت فيه بهدوء للصاله .. جلست .. وقامت تناظر في الجوال فتره من الوقت .. المشكله ماتعرف كيف تستخدمه .. شي غريب عليها بس مايخفى شي على شيخه .. واول شي اضغطت الزر الأخضر .. تحسبه مثل التلفون لازم ترفعه .. ويطلع لها ارقام ماتعرفها .. دورت رقم بيت عمها من بينهم يمكن تلقى .. وبغت تصرخ يوم شافته من بين الأرقام .. مسكت فمها والضحكه حاشرتها .. ماتوقعت الشغله سهله بهالشكل

اضغطت الأخضر مره ثانيه .. ونجح معها الأمر يوم سمعت الصوت اللي يدق

انرفعت السماعه وكانت الشغاله – الو

شيخه انبسطت – الو ,, انتي ياللي مادري وش اسمتس روحي اركضي ناديلي وضحى بسرعه

الشغاله مافهمت عليها – وت

شيخه عصبت – عساتس الماحي وين ماما

الشغاله – ماما روح مع بابا

شيخه – من عندتس انتي

الشغاله – مافيه كل بيت يتغدى نوم

شيخه انقهرت – لوا يلويتس في قريح اذلفي نادي وضحى

الشغاله قامت ترطن بلهجتها .. وشيخه عصبت اكثر

شيخه شوي وتنفجر – انتي ماتعرفيني بس اجي اعرفتس من انا
روحي نادي وضحى اللي في الملحق

الشغاله هالحين فهمت عليها – طيب

شيخه وهي تكش - بس القاتس في الخلا ان اغسل قدحانتس بس اصبري



بعد فتره
سمعت صوت وضحى – آلو

استانست وماإن بتقول آلو .. الا الجوال مسحوب من اذنها .. رفعت عيونها شافته واقف يناظرها















في المستشفى

الإستقبال – اسم المريضه

طلع بطاقته وعرفهم بنفسه وقال – اكتب عندك الجازي بنت سعود آل قاسي

اللي في الإستقبال ارتبك – سم طال عمرك

بغموض – اكتب في حالتها انه اعتداء من قبل شخص مجهول الهويه ورماها من السياره بعد ماانتهى منها

اللي في الإستقبال – ابشر

طلع من المستشفى من الباب الخلفي وهو متلثم .. وركب في السياره السوداء اللي تحتريه

ناظره وابتسم – انا اسف اني تعبتك معي زي مابغيناها البنت ضيعت عقلها وفقدت الذاكره ودني للمكان المطلوب بسرعه
















في كافتريا المستشفى
جلس وجلس مقابله الدكتور حسن – طيب ليش وافقت دامك ماتبي تروح للندن

رفع عينه ونظر له فتره – لازم اروح واصفي اللي سويته

حسن اللي كان مرافقه في الدراسه والشغل – نايف انت لين هالحين مانسيت

نايف – ولا بنسى ياحسن ولا بنسى لازم اروح واتأكد الولد اللي معها ولد صقر !!

حسن – طيب ليش بتأخذ اخوك سعد معك

نايف بغموض ونظر بعيد – اخاف اتهور واذبحها وابي سعد ينسيني اللي فيني ويشوفون اخوهم اللي يفتخرون فيه

حسن انصدم من تفكيره – لهدرجه تبي تكره اخوانك في صقر

نايف وهو كل مافيه ينبض قهر وغبن – خله يكون ولده بس والله ان مايرحمه جدي وان يعيد مأساة عمي

حسن بغموض – وهاذا اللي ماخلاك تأخذها وهي حبتك وانت حبيتها

نايف عض شفته السفلى بقهر فتره وكأنه يستذكر الماضي التعيس بعدين قال – كيف حبتني وهي انغرّت بأخوي

حسن رفع حاجب – بس تراها كانت تحبتك نايف

نايف بتعاسه – كانت هذاك قالتها كانت

حسن ارتخى على الكرسي واتكتف – مازالت تحبها يانايف

نايف ناظره فتره بنظرات بارده – ولين اموت ياحسن لين اموت

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

جلست مريم جنب امها بقهر – يمه

ام عيسى وهي تخيط – نعم

مريم وهي مقهوره – ترى مويض وافقت على محمد والملكه قريب والعرس بعد شهر

ام عيسى تركت اللي بيدها والثوب اللي تخيطه – وش هو

مريم ودمعتها خانتها – اللي سمعتيه

ام عيسى اركضت لبنتها ووقفتها وصارخت عليها وهي تنفضها نفض – تحبينه لين هالحين تحبينه

مريم – ولين اموت يمه لين اموت احبه احبه محمد حبي الأول والأخير

ام عيسى عصبت من كلام بنتها – انتي مانتي بصاحيه

مريم وفي حالة إنهيار وامها تنفضها – يايمه ابتليت في حبه من صغري اتمناه يصير رجلي ويوم صار دعسني يمه دعسني

ام عيسى حذفتها على الأرض – هذاتس قلتيها دعستس وش تبين في اللي اهانتس

مريم وهي تضرب وجهها – احبه احبه

ام عيسى ضربت راسها بقهر- تحبينه وهو يحب بنت عمه تحبينه وهو يحب مويض ويعشقها وهاويها حشى مانتي في وعيتس عقب اللي سواه ولازلتي تحبينه

مريم انسدحت على جنبها وهي تضرب قلبها – ليتك وقفت ساعة طلاقي ليتك وقفت يوم مامحمد تركني

ام عيسى جلست جنب بنتها وهي تنتحب وتتحسب على محمد وعلى موضي وعلى آل قاسي اللي ابتلت فيهم ناس قاسين ولا يرحمون .. ضيعوا ولدها ودخلوه السجن عقب مالفقوله قضيه ودبسوها فيه .. وهالحين بنتها ,, عيالها كلهم ضاعوا منها .. وهم السبب في اللي يصير لها




















في بيت سعد بن فهيد \ المجلس




اغلق الباب وناظر في جده – انا بسافر فيها

جده اللي اتكى على عصاه – وهي شصار عليها

ضاحي بغموض – كل اللي قاله لك العقيد سويناه ,, وصدقني انها بتعجبك

الجد بغموض – زي مااتفقنا فتره وتشطب على هويتها الجديده

ضاحي جلس جنبه – اصبر فتره وصدقني ابردها لإسمها واصلها وزي ماوعدتك مستحيل تكون هاذي ام عيالي بس الوصيه ثقيله حيل ياجدي

الجد وهو يتركى على عصاه ويوقف – المهم ماابي احفادي من وحده ابوها مجرم خطير تذكر هالحكي ياضاحي لايجي يوم وتسوي سواة عمك

مشى شوي وهو معطيه ظهره – لحد يعرف وخل اسمها بس نفس اللي كتبته لاتعلم حد بهويتها الجديده لين تشطب عليها اوحيتني

ضاحي وقف – حاضر

ألتفت عليه – وان سألك حد عنها قل القصه اللي ألفتها علي قبل لايخبرني العقيد

ضاحي بجمود – لو مالعقيد يعرف بسالفة عمي ناصر واللي سويته ولا كان ماخبرناك بس خاف عليك

عطاه ظهره وهو معقد حواجبه ويمشي ويحس ان اللي يعيشه دهور وسنين .. واللي قاساه حمل ثقيل ,, مايقدر ينساه والأثقل بنات ناصر اللي انضموا لعشه ,, وبنت المجرم اللي انضمت إلهم .. واللي لو ماوجاهة العقيد كان طرد ضاحي وطين عيشته بس من عرف القصه وعرف ان ضاحي مجبور انجبر معه وتقبلها





















في الدمام \ شقة صقر
ناظر فيها بعصبيه – هماني قايلتس لين اصحى والا انتي تدورين اللي يعاندني وتسوينه

شيخه انقهرت منه – طيب عطني بكلم اختي

صقر ضغط الزر الأحمر وبغموض– مايحتاج لانا راجعين جلستنا هنا مالها داعي

شيخه وهي تعطيه ظهرها – احسن بعد

مسكها بكتفها ووقفها قدام وجهه ويتكلم وهو شاد سنونه – والله ياشيخه ان صبري بدا يخلص واللي تسوينه مايفيد ,, صدقيني ان اللي ابيه بسويه بس والله اني صابر بس كذا ,, بس والله ان اقدر اعسفتس عسف لين تعضين الأرض اوحيتي ولا

شيخه دزت يده وهي مكشره وعطته ظهرها ومشت

صقر صارخ عليها – سمعتيني

شيخه وهي مقهوره منه – ايه سمعت ماني صمخاء






















بيت ضاحي بن فهيد \ العصر قريب المغرب
كلهم مجتمعين في الحوش اللي كانوا باسطين بساط وجالسين عليه .. جابت وضحى الكيكه وهي تعرج .. وساره شايله الصحو ن وراها

من شافها ابو محمد قام يرحب فيهن وخصوصا في وضحى اللي تحس ان الكل يشفق عليها .. وهالشي كاسرها بالحيل

منيره – يالله حيهن يالله

فارس اللي يتقهوى جنب امه – انا خارمتن خشمي ريحة كيكتس ياوضحى ومصحيتني من النوم ,, فما ان ماقسمتيلي هالحين ولا بهجم عليها

ابتسمت وضحى وهي تقص الكيكه

نوره جتهم طالعه من الملحق وهي تمشي بإتجاهم – الله كيكة البرتقال اللي احبها

فارس ينكت – مناك مناك هاذي مخصوص للشيخ فارس بس

نوره وهي تتخصر – يالله انت اللي مناك اسأل الوضحي دوم اطلب منها هالكيكه لاني احبها

وضحى وهي تبتسم – الكيكه بتكفي الجميع

ابو محمد وهو يضحك وحاس بالوناسه من اجتماعهم حوله – اها يانوره يابنتي ان كانتس ماتبين فارس يأكل ترى مطرود

نوره ناظرته بنص عين وهي تضحك ,, وفارس يسوي حركات إستعطاف ويرمش بعيونه – لا خلاص ياعمي بس بنعطيه حبه صغيره يأكلها ويروح يجيب جدتي من زمان عنها

فارس – اهب ياوجهتس يالئيمه ماغير وحده بس

نوره وهي تجلس – احمد ربك خليتك تأكل الباقي بعد يبون

فارس – من الباقي ماحد داري عنا ماغير انا وانتي وابوي وامي ووضحى وساره بس

نوره وهي تحسب – وهند وسعد ونايف ومحمد

فارس وهو يأخذ لصحن من وضحى ويطعم الكيكه – ماهب دارين ان وضحى سوت كيكه واكلناها

منيره – ياسلام على علمك واخوانك وهند الضعيفه يقعدون

فارس – والله عاد اللي من سبق لبق

ابو محمد وهو يلتفت على بنات اخوه – هاه يابناتي نظهر هالاسبوع لنياقنا ونخيم فيها

فارس وهو مغمض عيونه ويمثل – ولا اقاطعك ياابوي وضحى بنت عمي لو انتي اصغر عني تزوجتس
وضحى ابتسمت بإحراج وسكتت

فارس فتح عينه وشافها استحت وابتسم– انا قلته .. اظاهر بس بنات عمي سعد اللي غاسلات الحيا ( وبخبث ) ووحده بعد ماهيب ببعيده عنهم

ابو محمد اللي قطع سالفته ويناظر بنات اخوه – هاه يابنات

وضحى ناظرت نوره ونوره ناظرت فيها – اللي تشوفه ياعمي

منيره انبسطت – ايوالله ياابو محمد انشهد انا مبطين عن نياقنا ومراحنا نبي نعلم بعد ابو فهيد وعمي والجميع

ابو محمد وقف – اجل اتكلنا على الله يوم الأربعاء تجهزوا عقب صلاة العصر بإذن الله ( ناظر في فارس ) – يالله قم صلينا

فارس وهو يأكل – توه يبه توه اذن المغرب
ابو محمد عصب – اخلص انا بروح وانت استعجل ان مالقيتك في الصف الأول محطتك الليله بذا العقال

ساره ونوره ضحكن ,, فارس ناظر فيهن وهو يضحك – يرضيك ياابو فارس تضحكهن علي

ابو محمد عطاه ظهره – العلم جاك وانت بصرك

فارس عرف ان الصلاه عند ابوه جد ومابها مزح رفع صوته وهو يبتسم – اللي يسمعك يقول ورع مااصلي هالحين ماتدخل باب المسجد غير انا وراك

قعد يأكل وهو مستعجل .. ناظرته وضحى – لاتخاف فارس برفعلك وحده غيرها رح صل انت بس

فارس ناظرها وفمه محشي ويأكل بسرعه .. بلع اللقمه ووقف بسرعه – يلوموني في معزتس ياوضحى الله يرزقتس الجنه قولي امين

وضحى ابتسمت على كلامه – آمين والسامعين كلهم

تركهم فارس .. وهو متوجهه للباب قابل في طريقه هند اللي باين توها صاحيه من النوم وعيونها مجفن

ناظرها بطرف عينه شافها باين ماهيب رايقه وهاذا هو المطلوب – الله واكبر عيون صيني قدامي

ناظرته بإستحقار وخلته

فارس وهو كاتم ضحكته – اها حتى اللهجه مافهمتيها ماتنلامين لعبتي الدور صح

هند عضت شفايفها بقهر – اقلب وجهك

فارس ضحك – الحمدالله طلعتي صينيه معربه

شافها عطته ظهرها وخلته .. اما هو مشى بسرعه للمسجد لاصدق تصير سالفة العقال جد وينمحط ابه


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


في السياره

تمللت من السياره وناظرت في ساعتها – متى بنوصل

صقر ساكت وسرحان

ناظرت فيه وشافته سرحان – اكلمك انا

ناظرها بعدين ناظر الطريق – تبين شي

شيخه بطفش – ايه متى بنوصل

صقر – الساعه عشر

شيخه – وه عشر بعيد .. المهم اسمع عاد انا ابجلس مع خواتي

صقر وكأنها لمست الوتر الحساس عنده – زين انتس جبتي السالفه اسمعي قبل أي شي ماابي هلي يعرفون بوقاحتس وطول لسانتس ترى قسم بالله قادر اقص لسانتس بس محشمتس حشيمه لأبوي وعمي الله يرحمه

شيخه تستفزه وهي مقهور – اقدر اقدر ازعجتنا ماعندك ماعند جدتي
صقر مط عيونه منهبل من كلامها .. ضرب فرامل ووقف على جنب .. شيخه خافت بس صكتت تشوف وش بيسوي

نزل من سيارته واتجهه على بابها نزلها بقوه .. تحت اصوات السيارات المريعه .. مسكها مع فكها بقوه وعصره وهي شافت الموت لين شافته تكلم من بين سنونه – انا المجرمين وهم مجرمين هابوني بتجين انتي يالحرمه يالمنكسره بتوقفين في وجههي

حاولت تفك يدينه عنها بس موقادره ضاغط عليها بقوه .. حاولت حاولت ورفست الأرض تبيه يحس .. لكن لاحياة لمن تنادي .. حست ان الموت قريب منها وبأي لحظه بيزورها

ماوقف اللي يسويه غير دمعتها اللي نزلت على ظهر يده .. استغرب انها تعرف تدمع وتحس وماإن شاف الدمعه .. حتى إبتسم على جنب .. ناظرها فتره من الوقت وهو مرخي يده .. بعدين فكها وهي جلست على ركبها وتكح وماسكه فكها اللي تحسه منقسم نصين

تركها وتوجهه على السياره .. وهي جالسه على ركبها وتكح
بعد فتره طويله شوي .. حست نفسها مكسوره وهي غريبه غريبه بالحيـــــــــــــــــــل عنه
تحس انه اول مره تعرفه .. صدق صدق اهانها .. بغت قوتها اللي تعرفها دائم بس خانتها في هالوقت
مسحت دموعها وهي تحاول تعطي نفسها هدف يدفعها .. تذكرت الشي اللي اوعدت نفسها تسويه .. والشي اللي ماتبي تضعف عشانه
رتبت برقعها وطرحتها .. وسمعت صوت بوري السياره
فتحت الباب وركبت وسكرت الباب وهي بلا همس واي صوت
ماسمعت غير صوت الفرامل اللي تحركت بقوه لدرجة خلتها مغمضه عيونها .. وهي في داخلها تدعي عليه .. بس صبرت نفسها ومع الوقت بتّعرفه من تكون شيخه بنت ناصر .. هالمره خلته ينتصر عليها المره الجايه لا






















واقف وهو لابس لبس جراحين العمليات .. ويناظرها من ورى القزاز .. حس انه ظلمها باللي سواه .. اختبرها وطلعت صادقه ماكانت ابد مع العصابه .. كان ابوها صادق يوم يقول هي ماتعرف شي
كانت نايمه وهي برئيه بالحيل .. وكأنها نايمه ماكأنها في غيبوبه والأطباء مأكدين ان اللي فيها غيبوبه وفقدان ذاكره
حس انه بيدمع من منظرها .. مالها أي ذنب باللي سواه ابوها فيها او حتى هو .. بس هاذا قدرها وهاذا مكتوب لها

حس بحد حط يده عليه .. لف راسه وشاف انه محمد واقف جنبه ولابس الثوب بس لابس الكممات واللبس الواقي للعنايه المركزه الشديده

محمد وهو يشجعه – قال لي جدي لما جيت اعتذر عنك وكان تصرفك معجبه وهو مفتخر فيك

ضاحي حس بسكين تشلخ ضلوعه شلخ – انا شتتها يامحمد ماصارت تعرف احد

محمد – اهم شي مايعرف احد ابد غيري وغيرك وغير جدي

ضاحي وهو منزل راسه – صقر قال انه بيجي وبيكمل الباقي عني خلاص وجودي هنا خطر على حياتها شف كيف متلملم عشان مايعرفني حد

محمد – ومتى سفركم

ضاحي – بعد بكره خلاص بسافر بس انا في رحله غير رحلتها انا بعد بكره وهي بعد اسبوع

محمد وهو يمسح على كتفه – بيهون الله كل شي بس ابذكرك في شي واحد تراها يتيمه هالله هالله فيها






























جالس في شقته .. ويحوس في المطبخ .. راجع وهو تعبان يوم سمع صوت الرساله استغربها في هالوقت .. اتجهه على جواله وفتحها شاف ولد قريبه ملامحه مو غريبه ظغط اكثر في الرساله ونزل تحت .. (( ماعرفت هالولد هاذا ولد اخوك صقر بلاهي شف مايشبهله )) .. طاح الجوال من يده .. وحس انه انهبل في هاللحظه
صقر عنده ولد من جيسي .. يعني لعب علي وخانني .. لعب علي .. ضرب على صدره بقوه .. وشاف اللي تمناه في هاللحظه
وبسرعه اتوجهه عليه .. فتح القاروره وبشربه وحده يشرب يشرب يشرب يبي ينسى يبي يحس ان اللي شافه كذب وحد يخدعه .. مو صقر اللي يسويها .. بس صقر لعب عليه وكذب
صقر خدعه خدعه .. ويشرب ويحس انه خلاص بيودع الحياه
لانه اول مره في حياته يشرب هالكثر من اللي يشربه








بيت ضاحي بن فهيد
وقفت سيارة صقر .. ونزل منها وهو مكتوم من جوها .. اما شيخه اللي تحس انها منهانه فتحت الباب ونزلت .. ومشت بسرعه للملحق تدور على خواتها .. دورت عليهم مالقتهم ..حست بخيبة أمل .. ارجعت وشافت صقر ينزل الشناط
سمعت صوت صقر وهو يقول لها – وقفي
حست انه وهو يأمرها يذبحها من كثر ماهي منهانه .. وقفت غصب عنها .. حست فيه قرب منها .. مشى وهو يقول – يويلك ياسواد ليلك لو عرفوا هلي ولا خواتس بشي سمعتي

حست بقهر وغصه وهي تشحن طاقة العناد – يصير خير

هالمره سفها ومشى وهي تمشي معه .. فتحوا الباب وسمعوا الأصوات العاليه

هالمره حست انها اشتاقت لهم وهي تناظرهم .. جالس عمها وسعد وفارس وجدتهم .. وبعيد شوي في نفس الصاله كل خواتها ومنيره

شافت الوناسه فيهم وهم يشوفونها هي وصقر .. وحست في خواتها الثنتين ساره وهند نطوا عليها

صقر اللي اتجهه لجده وابوه يسلم عليهم .. وفارس بنص عين يناظر هند وساره وشيخه ومتأثر من سلامهم

شاف وضحى ونوره الهادئات يقتربون من اختهم ويسلمون عليها

سمع سعد اللي جنبه يهلي ويرحب عرف ان صقر انتهى من سلاماته .. وركز عليهم سلم بالخشم على اخوه – الحمدالله على السلامه مبروك مبروك

صقر الثقيل ابتسم بهدوء – الله يبارك فيك ,, خبروني عنكم شلونكم كيف الرياض

فارس – على حطة يدك الرياض هي هي ماتغيرت بس بنوا برج جديد حول بيتنا
سعد ضحك من هبالة اخوه .. وصقر انبسط على جوهم وحاسدهم مو هو اللي مقابل ام الشؤم في عيونه وظهره اللي يحس هالحين انه يصب دم

بعد ماسلمت على خواتها .. قربت من الجده وعمها ومنيره وسلمت عليهم .. سمعت صوته يغرد فيه – شيخه ألحقيني على فوق

حست بقهر وودها تنفجر تبي خواتها .. عصبت وناظرته بنص عين وهو معطيها ظهره ويطلع الدرجات

سمعته يكرر ويبي يحرجها اكثر – ليش واقفه لاتستحين تعالي ابيتس

سمعت صوت منيره – روحي وراه يمتس رجلتس يبيتس

سمعت صوت صقر يغرد ويعطي اوامر من كيفه – ترى مانبي شي ابد يمه نبي بس نرقد
خلاص حست انها انفجرت .. قهر وقهرها ويبي باللي يسويه يأدبها .. وقح ويظل وقح
ناظرت في خواتها وشافت نظراتهم عليها يحترون ردة فعلها .. لفت عينها على وضحى وشافت فيها الرجاء انها تلحقه .. اضطرت تطلع وراه وهي مقهوره اليوم فجر كل كبريئاها اللي فيها .. عدت الدرجات وهي تحس انها مخنوقه وفيها ضيق تنفس .. حست بالهواء اللي لفحها ناظرت شافت حدى البيبان مفتوح وانواره مشغله
مشت بإتجاهه المهم ان اليوم بطين عيشته .. وبتكرهه في شي اسمه شيخه .. خلاص صبرها نفذ منها .. ادخلت وهي منفجره منه – نعم وش بغيت
حست انها انبلمت من اللي شافته



بيت سعد بن فهيد

دخل فهيد البيت وهو يلعب بمفتاحه .. شافته عمشاء ووقفته وهي في الصاله – تعال تعال جاي

مشى فهيد بإتجاهها وجلس جنبه – يامرحبتين والله ( وحب راسها ) لبيه ياام فهيد

عمشاء – تحب الكعبه ياولدي تعال بعلمك بعلم عندي

فهيد اللي مروق – أمري يالغاليه

عمشاء وهي تناظره من فوق لتحت وهي مبسوطه – والله وكبرت ياولدي ولازم تعرس

فهيد اللي انبسط على الفكره بعدين تذكر وش صار قبل – اها
لالا ماابي
عمشاء – وراك

فهيد اللي بوز – تذكرين يوم ماقعد حد ماخطبتيه اللي وكلهن رفضن

عمشاء – بلاهن رافسات النعمه ولا احد يرفض الشيخ فهيد بن سعد

فهيد اللي نفخ صدره – هذاتس قلتيها

عمشاء – المهم عندي لك وحدة لو تموت ماتلقى مثلك ولا هيب رافضتك

فهيد استانس وناظر امه – منهي هاذي منهي

عمشاء وهي مبسوطه – وضحى بنت عمك المرحوم ناصر






















كان يتبخبط في مشيته .. ويحس انه يبي يمشي مايبي يرقد مثل العاده .. حاس انه مبسوط ومستانس .. وعايش احساس ماعاشه حد غيره .. اخذ مفتاحه وهو يتخبط ويتمايل بشكل مو معقول كان مو داري عن نفسه .. قبل يشرب شوي ويحس على نفسه وماينسى من يكون ويرقد بس هالحين ضيع بالمره

نزل تحت وهو يتمايل .. وبالكاد يمشي .. وصل سيارته وقارورة الخمر بيده ويشرب منها .. يالله فتح الباب وركب
شغل السياره وهو يغني ويشرب .. وبعد فتره طويله مشى وهو مو عارف وين رايح ابد .. ولو كان في وعيه ماخلى حد شوفه بحالته .. لان مافيه حد يعرف انه يسكر ابد غير فهيد اللي يسكر معه وصديقهم سيف



























شافته واقف عند المرايه ويتحسس الجروح .. والدم غزير يصب منه .. شيخه شهقت – انت انهبلت

ناظرها بطرف عينه – بدال لاتوقفين هالوقفه تعالي ساعديني

شيخه انقهرت وصرخت في وجهه – انا مانسيت وش سويت فيني عالج نفسك بروحك ,, ( وماكانت تدري انها جابتها على الجرح)
ولا ليش تعالج روحك هما لك اخو دكتور خله يعالجك

شافته فجأه وهو ينتفخ ويحمر .. اتجهه على الباب وسكره وقفله بقوه .. وهي صامده .. ضرب يضرب تعودت على الضرب

صرخت عليه – ماعندك غير الضرب والخنق ترى احسن لي اموت ولا يجمعني ( وهي تأشر على الغرفه ) معاك مكان واحد سوى

ماان كملت كلمة سوى حتى حست ان اللي في وجهها انقشع مره وحده .. وتسمع شهقه مدويه في المكان طلعت منه




























منتصف الليل ...


وقفت تنتظره .. تعودت كل يوم تشوفه لو من ورى الشباك .. تسهر لين يأذن الفجر وتشوفه .. لانها تعرف انه يوصل قبل الفجر بخمس دقايق او عشر عشان ابوه وصلاة الفجر

وهي واقفه ورى الشباك .. سمعت خطوات .. بسرعه طلت وحست انه بيطيح .. وباين انه تعبان .. بسرعه لبست برقعها وجلالها ولعت تركض .. عقب ماطلت وشافت واتها كلهم نايمات ومو حاسات فيها
وقفت عنده وهي راحمته .. باين انه مو طبيعي وتعبان كثير دمعت وهي تناظره – اناديلك حد يساعدك

سمعت صوته بالكاد يتكلم ويخبط في الكلام من كثر ماهو تعبان وبهمس – لا ساعديني انتي مو انتي تحبين تساعديني ساعديني

( مد يده لها .. وبتردد مسكتها ) – سمعت صوته وهو يقول خذيني لملحق الحريم مااقدر اطلع لغرفتي

بكل طيبة قلب ساعدته .. وتتمنى الوجع فيها ولا فيه .. مشت معاه لين ملحق الحريم .. دخلت معاه وجلسته وجت بتشيل يدها وهي تسمعه يقول – وين

حست بقلق وخوف – لا ابد بجيب لك بنادول يخفف وجعك

مسكها اكثر وجلسها جنبه بقوه وهو يخبط في الكلام – تعال ي انتي البنادول حق ـي مو انت ـي بعت ـيني وانا قلت لا بترج ع لي خل ي ني اعلم هم ان ك مع ي وماراح تترك ي ن ي

حست قلبها انقبض وخافت .. وهي تحاول تملص بيدينها من يدينه .. بس مو قادره ابد كان ماسكها بكل قوته .. وهي ضعيفه جنبها وماتملك ربع قوته



فتح عيونه بقوه .. وحاس ان الزمن وقف لحظه .. لحظه .. لحظه
ناظرها وهو يحس الهوا خلص بينهم .. شاف الخوف بعيونها .. شاف الضعف اللي يدور عليه



ابتعدت خطوه .. خطوه .. خطوه .. لين لصقت في الجدار .. وهي تحس ان الموت يحوم حولها .. بلعت ريقها بقوه .. وماقدرت تحط عينها في عينه .. كل مارفعت عينها شافت عيونه الحمراء في عينها .. وشعرها مبعثر حول وجهها ..عضت شفايفها لما تلمس خده .. ويقرب منها ببطئ شديد .. لين وقف في وجهها ومايفصلهم غير سنتيمترات ,, خلاااااااااااااص اليوم إعلان وفاتها



قرب منها ويده على خده وهو عاظ سنونه بقوه – انا انا تعطيني كفففففففففففففف ( ويشد على كلمة كف )

بلعت ريقها وتحاول تخبي بوجهها شعرها اللي طاح عليه.. ايه مستحيه والخجل مأكلها أكل .. ماتعودت حد يشوف وجهها .. بالكاد تشيل برقعها بس قدام خواتها
نزلت راسها لين خلاص حست رقبتها بتوصل الأرض .. فجأه شهقت بقوه يوم رفعها بقوه وعورها .. شتت نظراتها عنه


وبفحيح كالأفعى وهواء نااااااااااااار يلفح شعرها اللي على وجهها – كيف تجريتي !!

غمضت عيونها بقوه .. اول مره تعرف طعم الخوف .. عضت على لسانها بقوه لين حست طعم الدم .. تبي الألم يشتتها عن اللي يصير فيها ..



قبض على فكها بقوه بيده اليمنى ويهزها هز فجأه – آه

صرخ عليها – افتحي عيونك



هي ومغطيه وجهها بشعرها اللي قاسمته بالنص .. ومنتثر على وجهها .. وبالكاد يلمح اطراف عيونها اللي مغمضه بقوه – ليش مغمضه



هي وتحس الدم ملى فمها من كثر ماينزف .. وحست ان الدم بيوصل القصبه الهوائيه لو تكلمت .. بدت تكح ودمها انتثر على الفنيله الداخليه .. فجأه نقز من الشي الحار اللي انتثر على فنيلته

ناظر فيها وشاف الدم الأحمر اللي غطى بطنه كله .. لان طولها يوصل عند بطنه .. رفع عينه لها .. وشافها اركعت على الأرض وتكح دم والدم غزير يطلع منها .. فجأه ركع جنبها ورفع راسها وحطه في صدره .. وهي ارفعت عيونها له بريعه من حركته متفأجاه .. وهو عينه بعينها وحس بقشعريره سرت في كل جسمه يوم تبينت له ملامحها






















حست انها تبذل مجهود قوي وهي تركض تركض تركض .. تبي تختفي عن عيونه الحمراء يبي يمسكها .. ماتعرف هو وش يبي منها .. او ليش حتى يلحقها .. فجأه لقت نفسها في هالمكان الغريب هربانه منه .. وهو يلحقها



صرخت وهي تشوفه قدامها .. حست انه مو بشر هو جني .. ألتفتت وراها وشافته بعيد يبي يوصل لها .. ناظرت قدام وشافته يبتسم ويضحك لها .. شافت في عيونه المكر وانه راسم عليها



قمزت وهي تناظر يده اليمنى اللي انوضعت على كتفها اليمنى بقوه وهي كاتمه صرختها .. وقمزت وهي تناظر يده اليسرى تنوضع على الكتف اليسرى ..



فجأه صرخت بقوووووه
وجلست وتفأجات فيه بالواقع قدامها وهو معبس ومكشر .. ناظرت نفسها .. ملابس متشققه .. وشعر متبعثر .. ومشالخ كثيره في يدها ورجلها .. متفأجاه لا منفجعه .. مصيبه اللي صار لها مصيبه ..



هي صارت مغتصبــــــــــــــــــــــــه



























صرخ في وجهه امه – من !! بتزوجوني العرجاء ؟؟

عمشا تلفتت يمين ويسار خوف ان حد سامعه – اششششششش وقلي بالله من تبي ترضى فيك وانت تشرب ذا المهبب

ارتبك ماتوقع امه تعرف – كذب

عمشاء وهي معصبه – ماهب كذب انت داخلن علي وانت سكران والله لو عرف ابوك ولا جدك ان لاينفونك من السعوديه كلها انت ماتعرف جدك وش سوى بعمك وهو متزوج في الحلال كيف وانت تشرب شين حرم في الكتاب

بلع ريقه – وإذا هالشي مايمنع ان اتزوج لي اطلق بنت

عمشاء تكتفت – احلف بس واطلق بنت ماوراها اهل وناس هاه علمني خذ هاذي لاوراها احد وان عايرتك عايرها

حس ان الفكره بدت تروق في باله – زين هي زينه يغطي على عيبها

عمشاء – تطمن زينه وحلوه وعاقل وهي اللي تبي تصبر عليك

مسح على شواربه – زين وخواتها ليش مااخذ منهن

عمشاء وهي مصره على وضحى – لا هاذي اعقلهن واللي تبا تحملك خواتها صغار وطايشات انت ولدي واعرف من تلوق لك

وقف وهو ممتعض من قراره – خلاص اخطبيها

عمشاء استانست انها قردتنه .. وضحى هي الوحيده اللي بتتحمل ولدها وبترده لعقلها .. وهالشي متأكده منه - خلاص بعلم منيره تفاتحها في العلم
































تشاهق بقوه .. وهو ندمان على اللي سواه .. وش جابها في طريقه .. ليش وقفت في وجهه



هي تلملمت على نفسها .. وتشاهق بقوه وش اللي صار لها كيف صارت كذا .. ليش سوت في نفسها كذا .. توها تصحى وتحس انها غلطت .. توها تعرف غلطها .. عرفت انه ذيب مكار خدعها .. كيف صار لها اللي صار .. قامت تضرب راسها وتصرخ وتصيح



وقف وهو يحس بجمره تكوي فواده ..وهو يسمع صياحها ويحس باللي سواه .. كرهها .. وكرهه صوتها .. استغلت ضعفه

صرخ عليها – بـــــــــــــــــــــــــــــس

وقف صوتها وماينسمع غير شهيقها صرخ عليها وهو معطيها ظهره – انتي استغليتي ضعفي ياحيوانه

مطت عيونها من صدمة كلامه .. احسن .. استاهل .. حتى هند حذرتني منه .. انا ماسمعت الكلام .. انجرفت له وهاذا مصيري



جلس على ركبه قدامها ومسك مقدمة شعرها ..وهزها بقوه – انتي وحده وسخه وحقيره لاتحسبين باللي سويتيه باتزوجتس تفو ( تفل على وجهها ) انا مستحيل اخذلي وحده مثلتس معفنه انا رجال وشايل عيبي بس انتي اكليها ( دزها بقوه عنه )

ومشى لين وصل الباب وهو يسمع ترجيها وهي تقول – تكفى يانايف وقف

وقف وهو معطيها ظهره وساكت .. سمع نحيبها – والله العظيم اني كنت اساعدك انت اجبرتني

لف وجهه عليها .. ناظر في وجهها زين .. غلط هالملامح تذوق العذاب .. غلط هالزين يستغل في ضعف نفس دنيئه

ناظر فيها فتره وقال كلمه لو تموت ماتنساها – اصبحتي اكبر غلطه في حياتي

فتح الباب بيطلع سمع صوت .. بسرعه سكر الباب بهدوء .. ركض لها ومسك فمها بقوه وهو يهمس لها – اشششششش

حست بالموت وهو قريب منها .. تبي تتمرد عليه وتذبحه .. خلاص هو بين يدينها .. توها تخطط تلحقه وتذبحه .. وهاذا هو ربي رحمها وجابه لين صار جنبها بالضبط .. بس ماتدري ليش مربطه .. لما أي شخص يتمنى يسوي شي بس حس نفسه جمد بالضبط هاذا اللي تحس فيه .. حست انه كاتم على نفسها ويبيها تموت .. بالضبط هالحين عرفت ليش ماتقدر تذبحه .. هاذا هو هالحين يذبحها .. وهي تموت ببطئ شديد .. بشويش بشويش حست انها تودع الحياه .. والدنيا سودت في عينها



وصل غرفته .. حذف غترته بقوه .. حس انه بذل مجهود .. شغل الكمبيوتر المكتبي عنده .. ودخل الحمام يأخذ دش بارد .. ينشطه عنده بحث لازم يخلصه بسرعه .. هاذا هو مصيره يتحدد .. ويبي يسافر يكمل برى .. جلس على كمبيوتره ..

سمع صوت الباب – من

انفتح الباب وطل من وراه محمد – صاحي

فارس وقف إحترام لأخوه – ايه تفضل

دخل محمد وسكر الباب وراه وهو مبتسم – جاكم حضرة الضابط

فارس جلس لما شاف محمد جلس على الكنبه اللي عنده بالغرفه وهو يبتسم – فاتك حرب النظرات بينه وبين بنت عمه

محمد ضحك – ماهب هين لاهو ولا بنت عمه

فارس ناظر فيه – اشوفك مبسوط

محمد اختفت ضحكته وناظر فيه – اعرفك وراك شي

فارس ابتسم بخبث – اخيرا موضي وافقت

حس فارس ان محمد ارتبك بس مابين – المفروض من البدايه توافق بيني وبينك احس اني مانيب مستانس

فارس – افا ,, يابخت من ضوى بموضي .. موضي السعد والله

محمد – ماقلت شي بس ( ناظر فيه ) فار انت تعرفها اكثر عني بعد انت دائم تجلس مع بنات عمي كيف شصية موضي تغيرت

فارس حس بخبث محمد وبسبب جيته ناظره بخبث – اها

محمد ناظره بنص عين

فارس ضحك وهو يشوف نظرة محمد – خلاص خلاص صدقني موضي تنحط على الجرح يبرئ مابتلقى احسن لعيالك منها

محمد وهو شاد على يدينه – وعيال عيسى

فارس قام من مكانه – ف الله فيهم يامحمد لاتحط حرة ابوهم فيهم تراهم مساكين وطيبين وينحبون بعد

محمد ويناظر لبعيد وهو مغبون – كان المفروض هالعيال يكونون عيالي

فارس مسك محمد من كتفه وحس ان محمد نقز .. ألتفت عليه محمد قال فارس – محمد انت بعد عندك عيال ماهب عيال موضي ترى عيالك يحتاجونها وعيالها يحتاجونك

محمد وقف وهو يقول – الله كريم

وطلع وهو مقهور من الوضع اللي مجبور يحط نفسه فيه
























كهرباء .. اللي يحس فيه هالحين انه متكهرب .. يحس بقشعريره وعينه في عينها .. حس برجفتها فوق يدينه


بسرعه رماها عن يده وهو يحس انه تايهه .. وقف وكأنه ملدوغ غمض عيونه وهو يحس بشعور لذيذ سرى في جسمه

سمع صوت خطواتها تركض للحمام .. ألتفت وراه وشاف باب الحمام تقفل بينه وبينها




مشى للسرير وهو يحس انه ثقيـــــــــــــــــــل بالحيل .. وشعوره ماينوصف ابدأ .. وش تنوصف من البشر ولا ملآك .. غمض عيونه مقهور على الأيام اللي مضت وهي مخبيه وجهها بذاك البرقع



تذكر البرقع وقمز واقف .. دور عليه لقاه طايح في الأرض .. ركض له بسرعه وقص الخيوط اللي تفصل بين الجبهه والأسفل حس بالوناسه وهو يودع البرقع اللي فصل بين ملامحها اليوسفيه وبينه .. ترك البرقع وبخبث اسرع للفراش .. ماإن بيحط ظهره .. حتى تذكر النزيف اللي في ظهره


ضرب على جبهته – كيف نسى الوجع كيــــــــــــــف !!


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


( البارت التاســـــــــ 19 ـع عشـــــــــــــر )





مصيبه .. ناظرها بخوف .. وهي شبه ميته حوله .. حاول يتحقق من نبضها .. لا لازالت تنبض
شالها بسرعه وهي بين يدينه .. حطها في مكان منزوي .. ناظر فيها .. صعبه لو يعرفون عن مكانها او تكلمهم .. عصب من هالفكره .. بدون تفكير سطرها كف قوي .. بس ماصحت .. لازالت في إغماتها .. تذكر عطره اللي في سيارته .. طلع من المكان وهو يتلفت يمين ويسار .. خوف ترقب .. اللي يصير له مصيبه .. حتى جيسي ماعمره فكر انه ينام معها .. مع انها اعطته إشارات واضحه بس كان يتجاهلها .. لانه حبها حب حقيقي .. حب فيه زواج بس ماتوقع كل شي ينقلب عليه .. صقر يخطفها منه .. وهاللي طاحت بين يدينه .. بنت عمه اللي إبتلى فيها
طلع العطر .. سكر السياره وهو معصب .. ودخل بسرعه للبيت
مشى لين وصل للملحق .. وطاحت نظراتهم في بعض









طلعت من الحمام وهي معصبه .. وتحاول ماتحط عينها في عينه .. بينما هو مستمتع كثير في إحراجها .. حست دموعها تحرقها .. وهي تبحث يمين يسار عن برقعها .. وهو يتابع بخبث ملامح وجهها .. شعرها اللي يلتف بين كل حركه وحركه .. عيونها اللي صف رموشها كإنها حراس ملوك عظماء بيزنطيين رسمة حواجبها تعطي هيبه قويه لشخصيتها .. إلى هنا وسمع شهقتها اللي خلته يقمز من سرحانه

ركضت لبرقعها اللي طايح على الأرض مقصوص .. حست بالقهر والغبن .. رصت على اصابع يدينها بقوه .. قهرها وغبنها وقهرها شين
وقفت وهي تحارب نظراته اللي مصوبه عليها .. هالمره نست الخجل .. وتشجعت .. والصحيح ان القهر والغبن له دور كبير في تصرفاتها اللي بتسويها
وقفت على راسه وهي تصرخ وترز برقعها – قلي وش سويت
ابتسم إبتسامه خبيثه ومستفزه لها – وش سويت
هي وترز برقعها على وجهه – انت قد هالحركه
شم ريحة تحدي .. وعقد حواجبه .. ناظرها بإزدراء .. وتقليل
شأن .. بلهجه بارده دليل على إحتقار كلمتها – أي قده
ماإن قال قده .. حتى عفاريتها نطوا .. قامت تصرخ وتحاول
تضربه على صدره – والله ان ادفعك هالثمن غالي والله ان
ماخليك
هو حس انه تيبس ,, لهادرجه مقهوره .. حتى تمد يدها
عليه .. سكت عن الكف .. وهالحين تتجرأ وتضربه .. مو إيا
كان يقدر يمد يده على صقر .. حتى لو سكت عن حركتها
الأولى .. كتف يدينها على
ورى .. وهي تصرخ وتفر راسها يمين ويسار وتصارخ ..
انفعلت بقوه .. ورفعها على السرير .. وهي تحاول تدفه
وتضرب برجلها الأرضيه .. بس لاحياة لمن تنادي .. وصقر
ياجبل مايهزه ريح
حست انها بذلت مجهود وطاقه .. وصارت تلهث من التعب
استرخت وهي تصرخ عليه – فكني
سمعت صوته وهو يقول – اششششششششش اهدي
هي حست انها تبي تبكي قالت بيأس – فكني
حس انه انتصر وهو يسمع لهجتها اليائسه .. باسها برقه ثم فكها
وهو يضحك بقوه .. تحت دموعها اللي نزلت من القهر
مسحتها بعصبيه .. ومسحت مكان بوسته بقرف .. اتجهت على
الحمام وهي تقفل الباب بقوه .. وسط قهقته الصاخبه في المكان
كله











الجوال اللي في جيب ثوبه خلاه يهتز .. طلعه بسرعه وشاف
المتصل فهيد .. حطه صامت .. ونظراته في عيونها الكسيره
ركضت عند رجله ومسكته وهي تترجاه وتبكي – دخيلك دخيلك
دزها بقوه عن رجله وسكر الباب .. معقد حواجبه .. ودمه يغلي
مسكها مع شعرها وهو يجره بقوه ويتكلم من بين سنونه – لأنتي
ولاعشره غيرتس يقدرون يمشوني على كيفهم .. من قالتس
تعترضيني انا حر في تصرفاتي فااااااااااااااااااااهمه

رفعت عينها له بإنكسار .. حس انه رد على ورى من عيونها
اللي تشبه البحر في كبرها .. وهي تبكي وتترجاه – والله والله
وآآآآآآآآآآآآآآآآآه ( وقامت تشهق )
قامت تلطم وجهها وخدودها وتضرب شعرها – دخيل الله
خواتي لايعرفون
حس بالنشوه والفرح .. مسك عليها خيط .. كان هو اللي خايف
انها تفضحه .. هالحين هي تترجاه مايفضحها
حس انه دايخ وتعبااااااااااااان من عقب كلامها .. السكره بدت
تروح منه تمام وبدأ يرد لعقله وصوابه .. لان شارب الخمر مو
بسرعه يرد عقله .. لا تدريجي

وقف وهو يقول وبخبث وهو يلعب على عقلها – خلاص ماراح
اخبر حد الأهم انتي ماتخبرين حد ولعاد اشوف رقعة وجهتس

هي وقفت وهي تبكي وتشاهق وتضرب وجهها بقوه – انا
بنفضح بنفضح وانت لازم تصلح غلطتك

عيونه اتحولت حمرا فجأه من نبرة كلامها .. وبدأ يرتجف من
الغيض صرخ عليها وهو ينتفض ويمسكها مع شعرها ويهزها
بقوه بدون رحمه – والله لو تموتين ماتلوث اسمي باسمتس وان
حتى في حلمتس حرام اخذتس
نزلت دموعها من كلامه وهي تبكي – وانا انا اشيل الفضيحه
بلحالي انت ولد عمي

دزها بقوه وهو يقول – تخسين اخذتس وش دراني لو نايمه مع
مائه غيري

طاحت على الأرض وتجمعت على نفسها .. وثيابها مشقوقه
حست انها انبلمت من كلامه .. تمنت الموت يأخذها .. نزلت
سمعة خواتها للقاع .. وابوها اللي تعب في تربيتهم
ألطمت خدودها وقامت تهذي بالكلام .. وهي تصيح وتبكي
وتصارخ .. وترجع تضرب خدودها بقوه .. اللي يصير لها عار
عار .. صارت مغتصبه

حس انه بينفضح بدون مجال .. ركض لها وسد فمها بقوه وهو
شاد على سنونه ويقول – خلاص انكتمي بشوف لتس واحد
يستر عليتس اما انا تحلمين ان خذيتيني
انمطت عيونها وهي تسمع كلامها .. كرهته .. من قلب كرهته
تتمنى يموت .. تتمنى انها تشوف اللي يبرد كبدها فيه .. تتمنى
ان يده المحطوطه على فمها تنشل

فكها وهو يعطيها ظهره طالع – وهالحين انقلعي ولاتوريني
رقعة وجهتس ( ألتفت عليها وهو يقول ) وان شفتس قسم بالله
لافضحتس لأقول اني شفتها نايمه مع سواقنا



الله اكبر الله اكبر
اشهد ان لإله إلا الله اشهد ان لإله إلا الله
اشهد ان محمـ .....................

سمع الآذان .. وهي ماتزال قابعه في الحمام .. ماقدر ينام ..
وقف وطق الباب عليها – افتحي الباب
سمع صوتها وهي معصبه – انقللللللللللللللللللللللللللللع
كتم ضحكته وسوى نفسه معصب – افتحي بسرعه بروح اصللللللللي
سمع صوت خبطه قويه في الحمام وهي تصرخ – اذلللف
هالمره عصب بجد وضرب الباب برجله – اقولتس افتحي ولا
بكسره
هالمره ماسمع لها حس .. وقف فتره من الوقت مافتحت .. بعدين
عرف انها مستحيل تفتحله ضرب الباب بقوه وقال – بروح اصلي وخليني بس ارجع والقاتس ماطلعتي ان اصلختس الليله
بذا العقال لين تعرفين منهو صقر






























ملتمه على نفسها وتهتز وتبكي .. ناظرت يمين ويسار .. احمدت
ربها مافيه حد معاها في الغرفه يشوف انهيارها .. مسكت فمها
بقوه خوف تطلع شهقتها .. ماتوقعت كل هاذا يصير لها .. هي
اللي جابته لنفسها
فجأه انفتح الباب عليها .. حبست انفاسها وهي تناظر اللي دخلت
عليها وهي تلهث .. وماسكه صدرها .. طاحت عيونهن في
بعض
تفأجات من شكل اختها ناظرتها .. بسرعه مسحت دموعها
شيخه وهي عاقده حواجبها – انتي وش مصحيتس هالوقت
وبعدين ليش تبكين
بسرعه كفكت دموعها ومسحت خشمها ومرتبكه – هاه لا اا هاه
لا بس تذكرت امي وابوي
شيخه شكت في السالفه ساره بذات مو متعلقه فيهم .. اللي متعلقه
فيهم كثير هند ووضحى
جت وجسلت جنبها .. شكت شيخه يوم ساره خافت وزحفت
عنها
ناظرتها شيخه – انتي شبلاتس
ساره وتحاول تمسك نفسها لاتنهار قدام شيخه – اا مم مافيني
شي وش فيني
شيخه وهي تناظرها بنص عين – اقطع يديني ان فيتس شي
وبعدين انتي ماوراتس مدرسه
نقزوا الثنتين لما اندق باب الملحق .. عرفت شيخه انه صقر
ناظرت في ساره وهي تحاول تتصرف بسرعه – وين براقع
وضحى
ساره وهي ترجف – مدري
شيخه تأكدت ان في اختها شي .. وبتشوف وش فيها عقب
ماتفتك من صقر اللي يضرب الباب عليهم
سمعوا صوت وضحى وهي تقول – من
افتحت شيخه الباب وراحت للصاله عند وضحى .. اللي تفأجات
يوم شافت شيخه
شيخه وهي تناظر في وضحى – وضحى بسرعه عطيني من
براقعتس
وضحى ناظرت في اختها – ليه
شيخه اللي لافه جلالها على راسها .. ونازله بجلال ثاني متغطيه
فيه .. والأهم تأكدت ان الجميع من عيال عمها طلعوا للصلاه
قبل توصل لخواتها
سمعوا صوت صقر – شيخه شيخوووووووووه
شيخه استعجلت وضحى – بسرعه عطيني برقعين ( الثاني
احتياط )
مشت وضحى للغرفه .. وجابت البرقعين اللي خذتهم شيخه
لبست واحد .. والثاني حطته في جيب جلابيتها
افتحت الباب وهي تقول – نعم
صقر انصدم من شوفة البرقع .. اظاهر هالبرقع بيطارده طول
عمره
عقد حواجبه – نعم الله عليتس اظاهر ضيعتي الدرب وبعدين
وين عايشه فيه اظاهر متزوجه جدار قدامتس ماتريني شي
شيخه ركت جنب على الجدار والثاني تخصرت فيه – اظاهر
انك بالحيل اخذ مقلب في عمرك وش شايفني يوم تضربني
مو عشان سكت عنك في الدمام بسكت عنك هنا
استفزته وقفتها قبل كلامها .. سحبها بقوه وسط دهشتها .. سكر
باب الملحق على خواتها .. وسحبها معه
وسط اعتراضات شيخه وهواشها .. جرها معه لين وصلوا
بوابة البيت .. رصها على الجدار وهو يقول – شيخه اتقي شري
قسم بالله ان ماصطلبتي ان اقلب عليتس هاليوم
شيخه حست بالقهر ودزته عنها وهي معصبه – تخسي وش
بتسوي
صقر كتفها من ورى وهو يمشيها لداخل البيت .. يد مكتفها فيها
ويد حاطها على فمها .. جرها جر لين جناحهم .. وهي تمتم تبي
تصرخ .. بس لاحياة لمن تنادي .. ماحد سامعها
دخلوا الغرفه .. حذفها في وسطها .. قفل الباب وهو يقول – الله
يسامحك يامحمد يومك رميت هالبليه في طريقي

كانت تصرخ وتهاوش مقهوره منه .. انقهر منها وطلع عقاله
من راسه .. وقام يضرب فيها .. يضرب وهي مستسلمه لضربه
من دون حتى تتكلم او تبين انها تتألم .. ساكته وهو يضرب
يضرب لين ضربها ضربه قويه على صدرها .. ألتوت من
قو الضربه .. وهو اتجمدت يدينه وهو يشوفها تتقلب قدامه
مثل الحيه وتصارخ وتبكي



























جلست وضحى وهي ماسكه راسها .. تتذكر شيخه اللي كانت
بريئه وطيبه .. ومكانت بهالشكل ابدا .. لين صار ذاك اليوم اللي
قلب حياة شيخه راسا على عقب .. وحولها شيخه ثانيه .. قويه
ومسيطره على الجميع .. بس دائم توقف في الحق وهالشي يريح
وضحى .. ونست خوفها على شيخه .. وشافوا شيخه بشخصيه
جديده .. قويه , صعبه , مسيطره , شرسه
بس طيبه وتساعد الجميع .. وهالطيبه ريحت وضحى اللي بدأ
الهم يركبها يوم تشوف شيخه تتمرد على صقر .. وتعلن حرب
شرسه
كفكت دموعها وهي تدعي لأختها .. اتجهت على هند ونوره
وساره اللي كانت في الحمام .. وماسكه فمها .. لاتتمرد شهقاتها
وتنفضح




























كان بارد برودة الثلج .. اتجهه للسرير وانسدح وهو يقول ببرود
مصطنع وفي داخله خوف عليها – ياليت ان تسكرين فمتس
وتخلينا نمرح تراني جاي من طريق طويل

كانت ماسكه صدرها وتبكي وتصرخ – والله ان تطلقني ياكـ...
والله ماقعد عندك دقيقه وحده
صقر بنبره بارده – حاولي في الباب ان فتح اذلفي
قامت تصارخ وتشاهق فوق راسه وتقول – عطني المفتاح
فجأه وقف وهي رجعت خطوه .. مسكها مع ظهرها وهو يدزها
لين طلعها برى الغرفه .. وحذفها في الصاله وسكر باب الغرفه
وهو يصرخ – انقلعي وارقدي هنيا والله ان تبطين ماطلعتي من
هالجناح ( قرع الباب في وجهها .. وهي ضربته برجلها بقوه )
فتح الباب وهو يناظرها وماط عيونه .. وهي وقفت وتكتفت بقوة
عين وصرخت عليه – افتحلي الباب
صقر وهو شاد على سنونه – ان كان فيتس خير اضربيه مره
ثانيه ( وقرع الباب مره ثانيه .. هالمره عاندت وضربت الباب
بيدها وهي تطقه بقوه
ماإن فتح الباب حتى هجم عليها وهو يقول – انا الغبي اللي
معطيتس وجهه
دخلها الغرفه وقفل الباب .. وطفى الضوء .. تحت صراخها
ورفسها .. لين في الأخير روضها بطريقته .. اللي خلتها تبكي
وماتنسى هالليله طول عمرها .. والأهم الإهانه اللي محسوبه
في عداد الإهانات اللي سواها صقر فيها



بعد مرور اسبوع \ المطار
طاقم الإسعاف ينقل نور إلى الطياره .. محمد وصقر واقفين
معهم
صقر يكلم – خلاص اطمن الأهم انها بتوصلك اليوم
ضاحي – اهم شي ان تكون الأمور بخير هاذا كل اللي ابيه
صقر بنبره جامده – لاتخاف كل شي مراقب والأهم الشرطه
واقفه معك والأنتربول الدولي
ضاحي وهو مهموم وينفث الهوا عن صدره – الأكيد ان ربي
ابتلاني بهالإنسانه وربي يصبرني بس
صقر وهو يتأكد انها دخلت الطياره ومحمد واقف جنبه –
ضاحي خلاص ركبت الطياره خلك جاهز
ضاحي – اوكيه سلم لي على محمد وعلى الجميع وفي حفظ الله
صقر – إن شاءالله يوصل وهالله هالله انتبه على نفسك
ضاحي – إن شاءالله ( وسكروا من بعض )
صقر ناظر في محمد – يسلم عليك
محمد لف ولف صقر معه .. عقب ماتأكدوا انها ركبت الطياره
وهو يقول – الله يسلمه
واتجهوا على البيت .. وماان دخلوا السياره في الحوش ونزلوا
حتى شافوا سعد ونايف بيركبون السياره وشناطهم معهم
مشى محمد بإتجاهم .. بينما صقر دخل البيت
محمد وقف على دريشة نايف اللي راكب جنب سعد اللي يسوق
وهو يناظرهم – خلاص ماشين
سعد وهو يلبس نظاراته الشمسيه – ايه توصي شي
محمد – سلامتكم بس كم يوم بتقعدون
نايف بجمود – مابنطول بحضر دورة اطباء واخلص شغل لي
هناك وبنرد
محمد – اجل حتى انتم ماهب رايحين معنا للبر
سعد وهو يبتسم – لا بنخليك تأخذ راحتك مع المدام
محمد ابتسم له ودخل يده .. وهز راسه بمزح – ودك انت بس
ماهب حاصلك
ضحك سعد – لايفوتك زعلانه الشيخه
محمد عقد حواجبه – افا وراه
صرخ نايف عليهم – هيه ترى بتفوتنا الطياره
ضحك سعد وهو يقول – اظاهر نسيت اني الكبتن مافيه سفر
بدوني
نايف ارتاح واطمن .. الأهم يروح ويبحث قضية ولد صقر
محمد يوم شاف نايف عصب – خلاص خلاص بالسلامه
روحوا ماتشوفون شر
كلهم – الشر مايجيك














شاف امه واقفه بالحالها في المطبخ .. وعند القدر .. اتجهه لها
حب راسها – السلام عليكم يالغاليه وشلونتس
ناظرت فيه بحب – بخير يالغالي رجعتوا
صقر – ايه ,, وينهي شيخه ليش ماهب عندتس
منيره اللي كذبت عليه وهي تقول – توها وانا امك راحت من
عندي
صقر شك ان امه تداري عليها ,, طلع من المطبخ تحت نظرات
منيره اللي شمت فيه ريحة هواش جاي في الطريق
هاذا هو روتينهم من اسبوع .. يدخل على امه المطبخ على أمل
انه يشوفها واقفه وتساعد امه في الطبخ بس ابد .. يتجهه لها
يشبعها ضرب وهي ابد ياجبل ماهزك ريح .. ماهمها
المشكله انه عاذر خواتها يستحون يدخلون البيت .. بس هي
وش عذرها وهي وحده صارت منهم .. ومن زمان يتمنى لو
عنده اخت بس عشان مايوقف امه في المطبخ

فتح الباب عليها .. دورها مالقاها .. عرف انها راحت لخواتها
تزبن عندهن من الضرب .. بس فجأه سمع صوت في الحمام
معناته انها فيه .. اتجهه على الحمام وهو يقتحم دائم عليها
خلوتها .. والأهم هي راضيه او غير راضيه .. ترقد معه
بالغصب .. احيانا تضرب وترفس .. واحيانا مثل الجماد
وتستسلم .. وهاذا اللي قاهره ورافع ضغطه
شافها واقفه تتوضاء
ناظرته بقهر .. ماراح يتركها في حالها .. المشكله انها اشتكت
عند عمها بس ماسوى شي .. وانقهرت .. ويوم ماشافته سوى
شي صارت تأخذ حقها بيدينها .. وكل مره تحاول تضربه
يكتشف اللي بتسويه .. ويضربها بالعقال اللي كرهته بس ماتبين
ابد انها متألمه
ناظرته بكرهه – خير
جرها مع يدها وطلعها من الحمام وهي جامده .. وهالجمود
يقهره .. يبيها تصارخ عشان يستمتع بصراخها بس ابد ياجبل
ماهزك ريح .. ناظرته بمعنى اخلص وش عندك
صقر اللي وصل حده – ليش مانتي بعند امي في المطبخ
شيخه تستهزأ فيه – وش اسوي ارقص ولا اتفرج
صقر مسكها مع شعرها وهو يغلي من استخفافها وعاظ على
سنونه – لا طال عمرتس تطبخين
شيخه تحاول تدزه بس ماتقدر .. غمضت عيونها وهي تحاول
تطفشه منها تبيه يطلقها بإي وسيله .. كانت تبي تنتقم عن طريقه
بس مادرت انها بتوصل لدرجة انها تبي تتخلص منه وبس
والأهم بتنتقم بطريقه ثانيه
دزها على السرير وهو يقول – اذلفي لها
شيخه وقفت وهي رازه اصبعها – اسمع عاد تراني ماني بصبيه
عندك تأمرني وتنهاني من كيفي اللي ابيه بسويه
صقر تعوذ من إبليس .. حتى الضرب عيا يفيد فيها .. ولا وسيله
استخدمها من ضرب , ترويع , تهويل
ابد ولا عليها اخذ نفس وهو يتجهه على السرير بقل صبر وهو
معصب – يالله يارب انك تأخذها عن وجهي اخذ عزيز مقتدر
انقهرت من دعوته عليها وصرخت عليه – يومك عايف ليش
ماتطلق تراني كارهتك
صقر ناظرها بقهر وهو يقول – عشان يحلالتس الدوّجه يابنت
الهنديه احلقي ذا الشارب ( وهو يأشر على شاربه ) ان طلقتس
انقهرت منه .. وضربت برجلها على الأرض .. اتجهت على
شرشف الصلاه ولبسته وهي تطبخ قهر وتسب وتهاوش
صرخ عليها – ضعفه اقطعي حتى وانتي بتصلين مال للصلاه
حرمه عندتس تهابدين كانتس ثور هايج
شيخه كبرت للصلاه .. وهي مغبونه قهر منه
استرخى وهو يحاول يرقد .. بعد فتره سمعها تنافخ .. عظ على
شفايفه .. خلاص كلمه وحده منها بيقوم يذبحها ويتخلص منها
سمعها وهي تقول – وين ذلف الله لايرده
فتح عيونه .. وشافها تضرب الدروج بقوه .. وقف وهو يناظرها
ويقول – وش تنافخين عليه
شيخه مطنشته
شافها طلعت جلالها .. وتدور على البرقع
مشى بإتجاه الباب وهو يقول – صح النوم توك تتذكرين امي
وبتنزلين إلها ماهب عشان شي عشان بطنتس اللي مشغلتس
بس انطقي هنيا والله ان تقعدين اليوم ماتغدين
طلع المفتاح .. وقفل الباب عليها .. تحت صرختها المقهوره من
حركته
هز راسه يمين ويسار .. هاذا الدرس الجديد .. ان مافاد معها
بيطلع فيها للشرقيه .. وهناك بيربيها على كيفه من دون صراخ
وهواش وفضايح عند اهله


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


( البــــــــــــــــــــــارت العشــــــــ 20 ــــرون )












العصر \ بيت ضاحي بن فهيد

كلهم متجمعين حول القهوه .. ابو محمد منيره محمد صقر فارس

دخلت لهم وضحى وهي مستحيه وملتفه بجلالها – السلآم عليكم
الجميع – عليكم السلآم
ابو محمد – هلا بالوضحي تعالي ياابوتس
وضحى – ابدن ياعمي بس ( ناظرت صقر ) وين شيخه
صقر بنظرات بارده لها – راقده
وضحى عقدت حواجبها ورددت وراه – راقده !! بس شيخه ماتحب نوم العصر
صقر يصرف – هي مانامت البيرح
منيره لصقر – والله وانا امك هي حتى الغداء مانزلت له كل هذه نوم
وضحى – انا بطلع لها بشوف وش فيها
صقر وقف وبنبره عصبيه – لالا انا اللي بطلع لها
وضحى ناظرت فيه بشك – على راحتك
منيره ناظرت وضحى – تعالي ياامي اجلسي وينهن خواتس
وضحى – خليتهن يذاكرن ياعمه
ابو محمد – تعالي تعالي جنبي وانا عمتس
وضحى استحت تفشلهم وتروح .. وبتجلس معهم شوي
فارس يبتسم لوضحى – الوضحي استعديتي لبكره روحة البل تراه مسراح صبح
ابتسمت وضحى له وهي تأخذ الفنجال من عمتها – إن شاءالله
محمد ناظر ابوه – تراني بأخذ جدي وجدتي معي ومدري إذا
بيروح فهيد ولالا ,, عمي معاد يقدر يسوق
فارس ناظره بخبث – خلهم بأخذهم انا ( وبخبث مدروس وهو
يتفحص محمد زين ) موضي كلمتني وتقول نبيك تمر علينا بكره
محمد حس بربكه ونزل عيونه وسكت
فارس عظ على شفايفه يكتم ضحكته
ابو محمد وهو يوجه اوامره لفارس – لا انت ابيك تسوق ابنات
عمك
ومحمد بيسوق فيني انا وامه وذا الشغالات وسلطان بيروح
لجدانه هو اللي بيأخذهم
فارس بنبره خبيثه يستفز محمد وهو يبتسم – ياحول ضعيفه
موضي عاد متحمسه على الروحه وداقه علي تبيني انا اللي
أخذهم للبر
محمد وقف وعينه في فارس .. وفارس يناظره ثم بقها ضحك
من ملامح محمد المعصبه
محمد ناظر في أمه ويتجاهل فارس – يمه تراني بتعشى عند
رجال لاتحتسولي بالعشاء ( وطلع وخلاهم )
منيره بهم – الله يحفظكم ويرد اللي راحوا للخواجات بالسلامه
ويستر عليهم
فارس يحاول يسكت عن الضحك – خواجات عاد يمه
وضحى تسمع لهم وهي مو معهم .. تفكر في شيخه .. ماهيب
عادتها .. لها اسبوع من وصلت .. من تصير حزة الغداء تغدت
وجتهن .. غير اليوم .. أكيد فيه سر في الموضوع

















طلع محمد برى في الحوش .. شاف عياله يلعبون والشغاله معهم
ناظرهم فتره من الوقت واتجهه لسيارته
خالد اول مشاف ابوه ركض له – بابا بابا
محمد وقف وهو معصب .. لين وقف خالد عنه وهو
يلهث – بابا بروح معك
مسكه محمد مع اذنه – اول شي لاتقول بابا وش انت خكري تبي
تطلعلي على خالك لابركة فيك وفي الساعه اللي شفت امك فيها
خالد حس بالألم ودمع – آآآآه بابا تعورني
محمد دزه عنه – لين هالحين بابا رح اذلف عن وجهي رح
وقف خالد على الجدار وهو يدس وجهه فيه ويبكي .. ابوه قاسي
عليه بالحيل يكرهه إلى متى بيظل كذا
حس بيد انحطت على كتفه .. رفع راسه شاف اخته خلود وهي
تبكي معه .. حط راسه على صدرها وقعد يبكي










في الطياره
فك نايف حزامه بعد مااستقروا في الجو .. اتوجه لكبينة الطيار
دخل ولقى سعد يضحك ويسولف مع خويه الكابتن
نايف – السلآم عليكم
سعد وخويه ناظروه – وعليكم السلآم
سعد – زين انك جيت قاعد انكت عليك عند غانم ( ناظر في
غانم ) غانم هاذه اخوي نايف اللي نحش فيه من اليوم
نايف رفع حاجب – وش تحش فيه
غانم ابتسم لنايف ووقف وسلم عليه – ابدن وانا اخوك قاعد
يزايدني فيكم يقول اخواني مناصب ليتني طلعت ظابط
ولا دكتور مثل نايف
نايف ابتسم – هاذه سعيدان فاضخ قلبه الطيران
غانم – ايوالله صادق
نايف ناظر بغانم – وانت شلونك طيب
غانم – تمام يسرك الحال وشلونك انت
نايف – بخير ,, ( ناظر في سعد وبإستهبال ) المهم انتبه
لاتورطنا تدل طريق لندن زين بس
سعد ضحك ويستهبل – ابدن مانت بموقع غير في هيثرو
لاتخاف معي ابو الغوانم



نايف يسألهم – كم يبينا ونوصل
غانم يجلس – ابدن نوصل لهم بتوقيت لندن الساعه ثمان
نايف – زين بعد ,, يالله اسمحولي بروح اجلس
غانم – اجلس عندنا سولف علينا
نايف – لا ابدن بخليكم تأخذون راحتكم بطل عليكم شوي



















فر القفل .. وفتح الباب .. دخل شافها جالسه على الكرسي وباين
عليها معصبه
ناظرت فيه بقهر – انفك الحصار
كان صامت وهو يتقدم بإتجاهها .. ويتوجه بخطوات هادئه
خطوه .. خطوتين .. هي حست بخوف من ملامحه بس ثبتت في
الكرسي اكثر جلس على ركبه وعينه فيها وهواه الحار يلفح
منه .. انتشل البرقع من وجهها بقوه – كم مره قلت لتس لاعاد
اشوف هالحجاب الحاجز هذه
ماشاف ردة فعل منها غير انها نزلت راسها بسرعه .. وشعرها
طاح على وجهها .. انقهر انها تحاول تخبي وجهها عنه
رفع وجهها بقوه بيده .. وشاف دموعها ماليه عيونها .. وتحاول
تشتت نظراتها عنه تكلم بنبره غريبه عليها – ليش تحاولين
تدسين وجهتس عني لتس اسبوع وانتي كل ماشفتيني تلملمتي
بذا البرقع تبيني اقصه مثل صاحبه الأولي ولا تبـ ......
ماخلاه يسكت عن اللي يقوله غير دموعها اللي صبت على يده
انتبه لها وقال بسرعه – خلاص خلاص ( وحذف البرقع عليها)
اخذت برقعها الطايح من الأرض وركضت بسرعه للحمام
الأكيد انها هالحين تحسنت تحسن بسيط .. ولحظات بس يشوف
وجهها يوم تبي تصلي بس مثل الظهر .. بس اللي متأكد منه
وهو يضرب يده في بعض من القهر ويقول في نفسه .. وراها
سر ولازم اعرفه




















في مطار واشنطن دالاس .. اتوقفت الطايره اللي نور فيها
وسيارة الإسعاف وضاحي ينتظرونها .. اول مانزلت من
الطياره بسرعه ركبوها سيارة الإسعاف .. واتوجهوا على
مستشفى واشنطن الرئيسي .. ضاحي يحاول يتقبل المصيبه
اللي انحط فيها .. له اسبوع وكوابيس ماتفارقه .. عن زواجه
منها .. كيف بيتقبلها .. بس الشي اللي مريحه ان جده يعرف
بالأمر


















اندق عليها الباب .. كانت تسمعه وتسوي نفسها راقده .. بس
النوم محاربها من عقب المصيبه .. ماغير تبكي وتحس بالقهر
سمعت صرخة نوره – ساروه افتحي الباب مصار نوم احد
يرقد العصر
ساره كتمت شهقتها اللي تبي تتمرد .. كيف تقدر تحط عينها
في عيون خواتها .. اللي تواعدوا يربون هالعايله اللي قذفتهم
وقذفة ابوهم .. يوم صاروا معهم وبيثبتولهم هي اللي كسرتهم
هي اللي فضحتهم .. شهقت ساره بقوه وهي تتمثل هالفضيحه
عليها .. خلاص معاد فيها .. تبي تموت كرهت الحياه
نوره دقت الباب اقوى – علااااااااااااااااااامتس
ساره وهي تصرخ عليها – اذلفي مافيني شي
نوره تدق اقوى – لا فيتس
ساره – نوروه روحي عن وجهي ( وصوتها يتغير لإعلان
موجة بكا ) والله ماني فاضيتلس
نوره – ساروه علامتس تبكين
مإن قالت هالكلمه .. حتى قامت وفتحت الباب .. وحطت راسها
على صدر نوره وهي تبكي بقوه

نوره اللي كانت واقفه وتسمع بكا اختها .. انفتح الباب وارتمى
شي ثقيل عليها .. نزلت عيونها .. شافت ساره حاضنتها وتبكي
نوره اللي انذهلت – ساروه علامتس تبكين
كانت ماهيب راضيه تحكي بس حاطه راسها وتبكي .. حاولت
نوره معها فتره من الوقت
ساره وهي تشاهق – ابي ابوي وامي
ابتسمت نوره ودمعتها تنزل – بس انتي اللي تبينهم كلنا نباهم
بس راحوا واتركونا عند ربي اللي احسن عن هالدنيا ومافيها
ساره وهي تبكي بقوه – ابي اروح لهم ماابي اعيش في هالحياه
نوره خلاص انا عفتها
نوره تضايقت من كلام اختها – تعوذي من الشيطان وانا اختس
هاه هذانا حنا كلنا راحوا واتركونا فاقدينهم صح بس صبرنا
ومالنا غير الصبر





دخلت عليهم وضحى وهي تعرج ومعصبه .. جلست على الكنبه
بدون ماتنتبه لخواتها وهي تنافخ بعصبيه
رفعت عينها وشافتهم يناظرونها – علامتسن
ساره على طول راحت الغرفه تكمل موجة البكا .. ونوره
اخذت دفة الحديث وهي تمسح دموعها – تقول مشتاقه لأبوي
وأمي
وضحى وهي تنفخ بيأس وقل حيله – قولي ماهيب انتي وبس
كلنا اشتقنالهم
نوره ناظرت فيها – علامتس انتي تنافخين
وضحى وتناظر في نوره فتره وقالت – اول شي شيخه مدري
وين اختفت شاكه في رجالها طلع لها فوق يوم دخلت واختفى
معها
( ناظرت في نوره فتره ) الخبر الشين الثاني (بلعت ريقها
بقوه ) – عمتي مسكتني على جنب اولى وقالت لي ولد عمتس
يبيتس
نوره بصدمه – منهو
وضحى وهي تنافخ – فهيد
نوره بتساؤل – منهو فهيد
وضحى ناظرتها – ولد عمتس سعد
نوره – بس انا مااعرفه
وضحى – حتى انا
نوره – طيب وش قلتي لها انتي عاد
وضحى وهي تتعوذ من الشيطان – سكت وبعدين قلت لها يصير
خير
نوره – كم عمره ذا هو قدتس وضيح
وضحى – مدري بس اظاهر انه كبير
نوره انبسطت – طيب صلي إستخاره وشوفي
وضحى ناظرت نوره وشافت السعاده فيها – انتي من صـ
قطع كلامهم صرخة هند اللي في المطبخ .. ركضوا بسرعه لها
وشافوها واقفه قدام الكيك وتصرخ
وضحى عصبت – هيه انهبلتي صاحيه انتي
هند وهي تحزن – ألحقي ياوضحى كيكتي اختربت
نوره بعصبيه – تقومين تروعينا
هند ناظرت فيها وهي عصبت – لو الله لي ساعتين من الظهر
وانا احوس فيها تاليتها اكل هواء
ناظرت في وضحى بإستعطاف – دخيلتس وضحى سويلي
نفسها نفسي هافتني عليها مشتهيتها بالحيل
نوره وهي تطلع من المطبخ وتحلطم – الله يرحم زمان اول
مانعرف الكيك غير زوايد صحون طلبيات وضحى
هند وهي تصارخ عليها – انتي مالتس خص فيني لاتدخلين
وضحى مسكتها وهي تقول – اشششش عيب استحي اختس اللي
اكبر عنتس وطلعي مقاديرتس يالله
هند انبسطت وحبت راس وضحى – ابشري يااعز اخت لي
بهالدنيا
وضحى وهي تجهز – بنعطي فارس منها يحب ذا الكيكه
هند طلعت عيونها – يخسى ويهبى مايذوق منها
وضحى ناظرتها بعصبيه .. ومعناته اقطعي ولا مانتي ذايقه
شي
هند تكتفت وهي تقول – خلاص بس اهم شي عقب مااشبع
تأخذين له الزود



اليوم الثاني \ الصبح
نزل من سيارته وهو يتحنحن .. ويطق الباب الداخلي اكثرعن
مره يعلن حضوره
افتحت الباب موضي وهي تبتسم له – حيالله سلطان
سلطان وهو يبتسم لها – هلا موضي صبحتس الله بالخير
واسفين على الإزعاج
موضي ابتسمت – صبحك الله بالنور والرضا والسرور افا
عاد وش ازعاجه ترانا صاحين
سلطان يدخل وهو يقول – عفانا الله احد يغبش من خمس
ألتفت يمين ويسار – وينه جدي اللي منشبني من صلاة الفجر
صل وتعال اخذنا
اضحكت موضي على اللي بتقوله – ابشرك جدي دخل يقول
ابتلين لين تجهزون
سلطان انصدم – ايشششششش ,, حسبي الله على إبليس بس
هاذا وانا فيني نوم مارجعت غير متأخر وفي النهايه يقلب
علي ويرقد
موضي قالت – تعال اجلس تراه من حسن حضك الفطور
والقهوه بتتجهز من يدين عموش هالحين
سلطان انفرد وجهه – لا مدام عموش مانردها لله يحفظها
اكلها يحلم فيه الواحد
طلعت عليهم الجده وهي تعكز ناظرت فيهم – هاذه سلطان
موضي – ايه ياجده تعالي سلطان جاي بيأخذكم وسحبتوا عليه
سلطان – ماسويتوا خير فيني ليتني كملت نومتي ( قال بصوت
واطي مايسمعه غير موضي ) مير انتم يهالعواده ماتخلون
الواحد يتهنى
ضحكت موضي بهدوء .. وهي تشوف سلطان يقرب لجدته
ويسلم عليها – صبحتس الله بالخير يابنت خزام
الجده – صبحه بالرضى يارب ,, تعال تعال اجلس
جلسوا وبعد فتره .. الجميع ألتم فطروا وقضوا وتجهزوا يمشون
ركبوا كلهم مع سلطان غير ريم اللي تنتظر سيارة فارس بتركب
معهم هي وابوها.. لان سيارة سلطان ماتكفيها
وهم في الحوش راكبين
سمعت ابوها يكلم وحاطه على السبيكر ويصارخ على فارس
ومتحلطم – انت وين غديت
سمعت نبرة صوت فارس وهو يستهبل على عمه – حاضرين
للطيبين تؤبرني يانور العين من هالعين ومن هالعين
كلهم ضحكوا غير الجد اللي هز راسه – ماهب تارك الهيط عنه
ذا الولد




سعد صارخ عليه – والله ( معاد فيه حيله ) خلني اشوفك
بس ( وسكر في وجهه )





















ضحك فارس وهو في السياره .. وبنات عمه معه – يويلي
عصب علي عمي
هند – تستاهل
فارس انقهر – انتي اصصصصص
وضحى – خلاص عاد
هند – لا مانيب ساكته اكل كيكتي كلبوها عساها ماتحدر إن
شاءالله وكله من تحت راستس
تذكر فارس الكيك اللي شافها وهي تبردها في الثلاجات اللي
برى في المطبخ حق الملاحق .. راقبها لين راحت وأخذ
الكيكه وانحاش فيها لخوياه
ضحك بقوه على هالذكرى
هند – جعله مايحدر
ضحك فارس – ابشرتس حدر وتهضم
ساره تسمعهم وهي كاتمه عبرتها .. اما نوره مرجعه راسها
على ورى وتحاول ترقد
وضحى – اششششش خلونا في السعه اسكتوا شوي
فارس – عشان خاطرتس يالشيخه ابسكت




















بينما في السياره الثانيه
ركب ابو محمد ومنيره والخدامات الثنتين وعيال محمد .. كانوا
بينتظرون صقر اللي طول .. وشيخه اللي ماشافوها امس كله
ابو محمد – حرك شكلهم مطولين
محمد – إن شاءالله



















كان جالس على الجريده وكل شوي ينافخ .. عارف انها
تستعبط عليه من اليوم جاهزه بس تبي تقهره
خلاص طفح الكيل فيه ووقف بيدخل يهاوشها .. شافها واقفه
ولابسه بشتها وخالصه
صقر – لا بعد كان كملتي نومتس العرب مشوا وانا طرطور
احتريتس
كانت صامته على غير عادتها
صرخ فيها – بلعتي لسانت سهاه سكنهم مساكنهم على ذا الصبح
ايضا مطنشته بس مشت للباب وهي تطلع .. استغرب صمتها
وراه شي .. بسرعه لحقها ووقفها .. شافها مغطيه عيونها عنه
تنرفزمن فكرة انها تحرمه عيونها بعد صرخ عليها – وراتس
مغطيه عيونتس
فجأه تكلمت وهي تقول بنبره جامده وفيها هدوء – مايخصك
فيني
صقر عصب من هالكلمه – ترى طفح كيلي من ذا الكلمه
سحب الشيله اللي مغطيه عيونها وانصدم من اللي شافه




















ركب سعد وهو يتحلطم – ماحطولي غير انت تسوقبي حسبي
الله على ذا الصبح
فارس ينكت – افا افا افا تعاف مخاواي يالأجودي والله اني
اطلق خوّي اضحك واسولف عليك
سعد – قل تهذر الله يقلل هرجتك بس
ضحكن البنات من كلام سعد .. وفارس انقهر من عمه
أشر على نفسه – يعني انا ثرثار
سعد وهو يناظر على قدام ولا عبرها – اصبر طريقك بس
فارس انقهر وقال – هالحين انا بعرف ولدك فهيد وينه بس
شاطر تحط حرتك فيني
سعد – مااخس منك غير هو عساه بالماحي معاد اقدر عليه
فارس سكت وزفتت معه .. بينما السوالف في الخلف على حامي
الوطيس بين هند ونوره وريم .. اما ساره ووضحى كل وحده
وادي بعيد .. وضحى في السيره اللي انذكرت قدامها ودعوة
ابوه عليه يعني بيدبسونه فيها .. وساره في المصيبه اللي صارت
لها ولو الموت يشترى اشترته









انتظروني يوم الخميس بإذن الله تعالى .. في رحله مثيره
في كل شي


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


( البـــــــــــــــــــــــارت الواحد والعشـــــــ 21 ــــرون )









ناظرها من ورى القزاز العازل بينه وبينها .. حس بالندم في
قلبه عليها ..
يكلم نفسه – يالله لو تموت وابوها أمني عليها وش بيصير
اقوله انا اللي دبرت كل شي ( مسح على وجهه بقوه ) اعوذ
بالله منك ياإبليس اعوذ بالله منك

طلع جواله من جيبه .. وضغط على إتصال










في الجانب الثاني

واقف وعينه بعيونها .. ويناظرها بصدمه .. حط يده على عينها
وبسرعه دفته
صقر – اا ( دق الجوال وقطع عليهم )
شيخه بسرعه حطت الطرحه عليها وطلعت .. بينما صقر حطه
صامت ولحقها – وقفي
شيخه ألتفت عليه وقالت بنبره غريبه عليه – خسارة كلمة رجال
فيك
نزلت وخلته وهو واقف مذهول .. معقول سوى فيها هالشكل













الليله اللي قبل هاليوم \ في الليل
دخل الغرفه وشافها لابسه برقعها ولابسه جلالها .. ناظر
فيها – وين رايحه
شيخه خزته بقوه – خواتي
صقر انقهر – خير وليش مارحتي لخواتس قبل لأجي هالحين
موعد نومي وانتي ( خزها بخبث ) حرمتي وأظنتس تعرفين
وش ابي
شيخه حست انه وقح وقليل أدب وعصبت عليه – اقلب وجهك
لاتحسبنك بتعسفني خلاص اللي تبيه وخذته فارقني
( ومشت للباب )
ركض لين سد الباب في وجهها وهو معصب ومسكها مع
شعرها – لو الله فعل أقبح من ذنب اقولها ثور تقول أحلبوه
انقهر منها وقام يهزها – ترى والله صبري عليتس انتهى قلت
لتس طلعه مافيه طلعه
شيخه صرخت في وجهه – لا بطلع وورني وش بتسوي ي
يارخمه
استفزته بقوه بقوه بقوه وبجهد عشان يطلع الكلمه من القهر اللي
يحس فيه – وش بسوي انا بوريتس وش بسوي
قام وضربها بقوه .. بكل مكان تجي يده عليه يضربها .. يضرب
وهو مو حاس بعمره .. لين وقفه صرختها وهي تصيح
بقوه – آآآآآآآآآآآآآآي
طفا اللمبات وهو يحس بالإهانه فيه وفي رجولته .. سحبها مع
شعرها للسرير وهي تصارخ بقوه
وهو مو حاس بعمره .. مستفز لأقصى درجه .. خلاص هاذي
حتى كرامته مسحتها في البلاط .. في عينها هو ولا شي
على السرير كرهها فجأه .. دزها بقوه وطاحت في الأرض
ماسمع لها صوت عقب كذا .. بس شاف ظلها وهي تتسحب
للحمام .. وماسكه شي في وجهها .. هاذا اللي شافه قبل لايصد
عنها ويحط راسه ويرقد





















اول ماوصلوا المكان .. بسرعه نزلن البنات .. فارس يناظرهم
ويضحك وصارخ عليهن – صدق مرجج
نزلت وضحى بهدوء .. تتبعها ساره اللي متلملمه بطرحتها
وماتبي حد يشوف عيونها الحمر
ابو فهيد معصب – اخر الناس مشت واول الناس وصلت
والله انك بغيت تأخذ ارواحنا
فارس يسوي نفسه مشغول يدور شي في سيارته .. سعد هز
راسه بمعنى مافيه فايده
سمع صوت وضحى وهي تقول – فارس
لف عليها – هلا
وضحى بأدب جم – ممكن تفتح الشنطه بنزل القهوه اللي
جهزتها والحلويات
فارس أشر على خشمه – على ذا الخشم تأمرين يالشيخه
مشى للشنطه وطلع القهوه والحلويات
فارس – تبون تنزلون اغراضكم هالحين ولا شوي
وضحى – والله مااعرف عن ترتيب الخيام
فارس ابتسم لها – افا عليتس شفتي ذيك اول خيمه حقت المجلس
والصغيره اللي جنبها المطبخ .. وهاذيك خيمة الشياب واللي
بعدها خيمة آل سعيدان عمتس ابو ضروس ( ويضحك
ووضحى تشاركه الضحك ) .. وهاذي خيمة امي الله يحفظها
هي وابوي .. واللي جنبها حقتسن .. والأخيره حقت صقيران
وحرمته المسكينه
اما عاد حنا يالمساكين زين اللي ماخلونا مع الرعيان حقينا
( ضحك ) شفقوا على محمد وعلي وحطوا لنا ذا الخيمه المايله
بعد حب خشوم
ضحكت وضحى على كلامه
فارس ناظرها وهي تضحك – ايه تسذا اضحكي تضحكلتس
الدنيا
وضحى سكتت فجأه .. يخوف فارس حس ان مزاجها متعكر
ناظرت فيه – مشكور فارس
فارس – العفو ,, المهم تعالي نروح مجلس الريجيل اوريتس
هياط جدك وعمانتس حاطين بيت شعر بثمانية عمدان


























اتجهه للسياره .. شافها راكبه في المرتبه اللي ورى .. عصب
منها .. فتح الباب عليها – ليش انتي هنا
وهي ساكته ماتتكلم
صقر معصب – اكلمتس انا
بعد فتره قالت وهي تنسدح – انا مارقدت ابي انام
سكت عنها .. وسكر الباب .. اكيد اللي سويته فيها ماهب شوي
ركب وناظرها مع المرايه الأماميه .. شافها منسدحه ومعطيته
ظهرها .. حس بالندم وهو يتذكر الكدمه الزرقاء اللي على عينها
عض شفته السفليه بقهر .. وهو يقول في نفسه ( وش سويت انا
فيها ) .. عصب لما تذكر كلامها الجارح في حقه .. غمض
عيونه فتره .. ثم فتحها وشغل السياره وتحرك .. وهو كل شوي
يسرق نظره لها



في لندن .. عاصمة الضباب \ على مشارف الفجر
يطالع مع الشباك وفي غمرة ذكرياته يوم سمع صوت سعد
اللي كان نايم وصحى – نايف
نايف لف راسه له – صحيت
سعد ناظر يمين ويسار وعيونه شبه مغمضه – كم الساعه
نايف اللي لف راسه للشباك – ماباقي شي ويطلع الصبح
سعد جلس وهو يفتح عيونه – وانت ليش صاحي متى قمت
نايف اللي مانام سكت فتره وقال – قبل شوي
سعد – شرايك اتروش وننزل تحت بعزمك على القهوه
نايف جلس على سريره – خلاص رح انت بسبقك تحت انا
سعد – اوكيه
غير نايف ملابسه .. ولبس الجاكيت حقه .. وطلع من الجناح
فتح الأصانصير وضغط على تحت .. بس فجأه الباب انفتح عليه
ناظر لقى بنت في 18 سنه وكاشفه وباين عليها خليجيه وحاطه
فل ميكب .. ناظر نايف فيها فتره من الوقت .. فجأه مرت على
باله ساره واللي سواه فيها .. غمض عيونه بقوه .. ندم شديد
فتح عيونه ولقى البنت تضحك له .. تحسبه خق من جمالها
كشر في وجهها وعطاها ظهره .. بس البنت وقحه ودقته
مع ظهره .. انصدم من جراءتها لف وجهه عليها – نعم
البنت تمد يدها – معك ساميه ممكن نتعرف
تجاهل يدها وطلع نظارته الشمسيه ولبسها يوم انفتح
الاصانصير ألقى عليها هالكلمه وطلع – لا مو ممكن
انقهرت من اسلوبه مغرور بالمره .. وشايف نفسه وهي
اللي خق عليها الكل

























شاف مافي السياره بنزين .. مضطر يوقف يعبي .. ناظرها
لسى نايمه .. في داخله شفقه مع انها ماتستاهلها .. وقف عند
المحطه .. وبسرعه نزل من السياره هو اللي يعبي .. جاه
الهندي وصرخ عليه – لاتناظر من هنا .. وسد السياره
سيارته مو مغيمه
الهندي خاف منه .. صقر - انا بعبي وانت ناظر العداد بس
لاتلف راسك
الهندي هز راسه – طيب بابا
عبى بسرعه .. وعطاه الفلوس وأمره – يالله رح
الهندي ركض وهو خايف منه .. يحسبه مجنون .. صقر لف
راسه يمين ويسار .. وبسرعه ركب سيارته ومشى .. تذكر
هوشتهم امس .. متمرده مايعرف كيف يسيطر عليها .. حس
انها هي اللي بتروضه مو هو .. تنهد وقال في نفسه ( ليتك
مابليتني فيها يامحمد .. اشهد ان الحب بلوه اشهد ان العشق
مصيبه )
وش بيقولون عن عينها هالحين .. تذكر الضماده والقطن
يحطها على عينها .. بسرعه اتجهه للمحطه وهو يصحيها
بصوت عالي – شيخه شيخه
سمعها وهي تقول – اففف
صقر انقهر حتى في نومها كارهته عصب – قومي قومي
شيخه وهي تتمدد .. جلست وهي تعدل الطرحه والبرقع
صقر بدون شعور – خلاص عرفنا ان عينتس زرقاء لاتغطينها
شيخه بهجوم – عشان تتشمت
ابتسم بإبتسامه على الجنب .. وسكت
بعد فتره – بمر صيدليه في هالمحطه لاترقدين
شيخه وهي تفتش شنطتها – شفتني رجعت ارقد
انقهر منها – تراني مقدر مشاعرتس ولا ...
قاطعته – خلاص خلاص شكرن
وقف السياره ونزل وهو معصب
هي ابتسمت بإنتصار – اصبر ياما بتشوف من شيخه



























في البر
وقفت سيارة سلطان .. ونزلوا منها .. مشى الجد لخيمة الرجال
وسلطان بيتبعه يوم الجده مسكت يده .. وهي تخطط
لبعيد – تعال تعال ابيك تتقهوى معي وتعطيني علومك
سلطان سكت
خذته لمجلس الحريم .. وهناك لقت الجميع جالس بما فيهم
نوره والبنات .. سلموا عليها ثم قالت
الجده بأمر – نوره يمه قومي صبي القهوه لولد عمتس
سلطان على طول نزل عيونه .. عرف مقصد جدته
نوره استغربت كلام جدتها
الجده – وراتس قومي
نوره قامت وهي ترتجف وتناظر خواتها .. وضحى هزت
راسها يعني سوي اللي تقول عنه
نوره مسكت الفنجال وهي ترجف تحت نظرات الجميع
وسلطان يحاول يشتت نظراته .. جدته احرجته وهو مايبي
اخذت الدله وصبت له منها .. ويدها ترتجف بقوه .. ماتعودت
ويدها ترتجف بقوه .. مدته له وهي منزله عيونها .. ناظر يدها
وهي تمد الفنجال وشافها ترتجف .. حاول مايفشلها .. ومد يده
وقبل لاتوصله انتثر الفنجال على لبسه .. تحت صدمة لجميع
وشهقة نوره .. على طول وقف وطلع بدون أي كلمه
والجده تناديه .. ونوره طلعت لخيمتهم تبكي من الفشيله






















قبل يوصلون وقف على جنب عقب ماقطع شوي في الصحراء
نزل واتجه لها .. فتح الباب اللي من الجهه الثانيه اللي مو يمها
وطلع الكريم من الكيس – هاتي وجهتس
بنبره لا مبالآه – وليش إن شاءالله لايكون صدقت الدور وتبي
تعطف علي شكرن مااحتاج منك شي
صقر عصب .. مد عليها الكريم – خذي حطي اجل انتي على
عينتس .. وهاتي احط هالضماده عليها
لفت راسها الجهه الثانيه وتكتفت وحطت رجل على
رجل – ماابي قلت لك مااحتاج شفقه
صقر وهو ماسك اعصابه – ماهيب شفقه ليه اشفق عليتس
بالعكس هالشي تستاهلينه
بسرعه لفت راسها له وخزته بقوه .. وهو مايعرف وش نوع
نظرتها لانها متغطيه بالكامل
شال الطرحه عن وجهها .. وهي عصبت منه
صقر عصب – تراني مانيب ألعب فاهمه
فسخ برقعها وهي عصبت بس في النهايه أستسلمت .. وغمضت
عيونها بقهر لانها استسلمت .. حط الكريم وهو يمسح على
عينها .. ويحس انه مرتبك .. يحس انه في وضع حميمي بس
هي مو حاسه فيه ابد






























غسل وجهه من موية الوايت كذا مره .. وهو يتلذذ بالبروده
اللي يحسها تلفح وجهه
جدته حطته في موقف صعب بالمره .. مكان يبي هالخطوه ابد
حتى مالمح زولها ابد .. بس يتذكر رجفة يدها .. غمض عيونه
يمسح هالنظره من راسه بالقوه .. فتح عينه وهو ناقم وحاقد
ويقول في نفسه ( كلهم كذا .. نفس الطينه .. يسوون انفسهم
طيبات وهم ابعد عن الطيبه .. الله يسامحك ياجده بس )







دخل المستشفى وهو حاس بشعور تعب .. ماصار يرقد ابد
ولا يعرف طعم للراحه .. لين يسوي اللي عليه ويتركها
اهم شي يأمن لها أمان من بعد الله .. وسكن ممتاز .. ومصروف
ووظيفه محترمه .. ويدور لها على زوج محترم .. بس تذكر
وصية ابوها .. بس مايبيها .. ولا قادر يتقبل ان بنت مجرم
تشاركه الحياه .. وتكون نصفه الثاني .. مايبي يخرب حياتها
وينهيها بإسلوب درامي .. يبيها تبدأ حياتها الزوجيه مع شخص
مو يقتحم حياتها ويومين ويتركها
وصل للعنايه المركزه .. شافها على وضعها .. بس استغرب
وجود طيبيب اول مره يشوفه .. خاف انه من العصبه ولاحقها
لين هنا .. بسرعه اقتحم الغرفه .. تحت ذهول الدكتور
ضاحي بالأنجليزي – ماذا تفعل هنا ؟؟
الدكتور ناظره – انت الذي ماذا تفعل هنا ,, ممنوع الدخول
ضاحي وماسك اعصابه – ماذا تفعل بالمريضه
الدكتور – افحصها
ضاحي – واين الدكتور كيث هو المسؤول عنها
الدكتور حس بشعور الوف في عينيه وابتسم – لاعليك انني
اعتني بها لأكثر والدكتور كيث ارسلني لأعاين حالتها ربما
تحتاج إلى عمليه
ضاحي انصدم – ماذا عمليه ؟؟
الدكتور وهو يلقي عليه الصاعقه – يشتبه ان يكون لديها نزيف
داخلي في الراس



حط الضماده عليها وهو يقول ببرود وبأمر – إذا حد سألتس عن
عينتس قولي منتفخه مدري وش قرصها
شيخه تجاهلته وهي تلبس البرقع
صقر وهو ينزل – ويالله انزلي عشان شكلنا مابيكون حلو وانتي
جايتهم وراكبه ورى
ركب وهو متأكد انها بتنزل وتركب .. بعد فتره افتحت بابها
ونزلت .. وركبت جنبه
ومشوا بدون أي صوت واي كلمه .. لين وقفوا عندهم
افتحت الباب شيخه .. وصقر مسك يدها – لحظه
شيخه فكت يدها عن يده – نعم
مد نفسه بإتجاهها وفتح الدرج اللي قدامها .. وهي تبعد عنه ..
وهو غمض عينه لما شافها خافت منه وزحفت بسرعه .. طلع
الجوال وفتح عينه – هاذا الجوال لتس
ناظرت فيه – ماابيه
ابتسم على جنب – ولا ماتعرفين له
فعلا قال الواقع .. ماتعرفه ولا مره مسكته بعد
صقر ابتسم – طريقة الجوال سهله اضمن انا مانرجع إلا وانتي
عارفته انتي لاتدقين علي ( قالها بثقه ) انا اللي ادق عليتس
انقهرت من ثقته وغروره بنفسه .. وخزته بعينها
ضحك صقر من نظرتها – خلاص لما تسمعين الدقه اضغطي
هالزر ( وأشر على الزر الأخضر ) ولما اسكر منتس
( اضغطي على هالزر الأحمر ) وبس انتهينا
مده عليها – اتفضلي
شيخه – قلت لك ماابيه
صقر وهو مبتسم ومروق – قولي انتس تبينه بس مستحيه
شيخه انقهرت وجت بتنزل
صقر مسكها وهو يضحك – خلاص خلاص
حطه في شنطتها .. مو لتسه الجوال لي بس لما يدق سوي
اللي قلت لتس عليه
انزلت وهي مقهوره من كلامه وضحكه واستخفافه فيها
وسكرت الباب بقوه .. لدرجه السياره ارتجت
عصب من حركتها بس مكبل مايقدر يهاوشها .. والعالم فيه
ويشوفونهم



















اتجهه على عنوانها اللي حافظه عن ظهر قلب .. صعد الدرجات
وهو يسترجع الذكريات الحلوه اللي مرت عليه
اول مره يجيها .. كان شايل ورده وعلبة شوكلآ .. وهو يصعد
الدرج ويناظر في الورقه .. يتأكد من العنوان .. ولما افتح له
الباب وهي تضحك .. وترحب فيه .. وهو طايره فيه الدنيا
جيسي تضحك له مو معقول
المره الثانيه
وهو راجع معها .. وشايلين اكياس كثيره لان
جيسي تبي تزين شقتها وتعدلها .. ويضحكون وهم يلقون
النكت على بعض
المره الثالثه
وهو يهديها الورده برومانسيه .. وهي تبتسم له .. وحاس ان
الدنيا ابتسمت له بكبرها يوم ابتسمت
المره الرابعه
المره الخامسه
المره السادسه
ووتوالى المرات .. وتتكرر الزيارات .. لين اخر لقطه شافها
ومو قادر ينساها
الباب مفتوح .. وهو مستغرب .. دخل وهو كان بينادي عليها
استغرب وهو يشوف صقر في موقف حميمي معها .. ماسك
يدها ويضحك .. ويهمس في أذنها .. وهي تبوسه وتضحكله
بعدين بادلها الموقف نفسه
لين حذف اللي بيده واللي كانت ملازم مصورها لها .. عشانها
ماحضرت المحاضره تقول تعبانه
هجم على صقر وهو يتصارع معه ويتضاربون .. وجيسي
تصرخ فيهم .. لين في الأخير وقفت بينهم ودزت نايف
ولصقت في صدر صقر وهي تذبح نايف بالكلمات – نحن
نحب بعضنا انا اكرهك اكرهـــــك اكرهـــــــــــــــــك




اكرهك اكرهــــك اكرهـــــــــــك .. مسح دمعته وهو يهز
راسه بقوه .. وبسرعه نزل مع العتبات .. عشان ينصدم بالموقف
اللي شافه وهو يحط يده على فمه بصدمه















مسحت دموعها بسرعه وهي تشوف وضحى داخله عليها
وتقول – قومي شيخه جت وبلاها اللي تسوينه في نفستس
اتجهت على ساره وهي تهزها – ساروه ساره سويره قومي
ساره كانت نايمه ومتمتعه بنعمة النوم اللي فارقها من صار
اللي صار – وضحى خليني ترى لي ايام مانمت ابي انام
تعبانه
وضحى سكتت عنها .. وهي تشوف ان ساره تغيرت بالحيل
مو ساره اللي يعرفونها
شافت نوره قامت وراحت تغسل .. مشت وضحى للمجلس
وشافت ان عمشاء ومنيره مو فيه .. اكيد في المطبخ يحضرون
الفطور .. وواجب انها تساعدهم .. قبل لاتدخل المطبخ
سمعت الكلمات اللي صدمتها
لما تكلمت منيره – ايه علمتها
عمشاء – والله مدري يامنيره عن الولد رافضها ويقول
بتزوجوني عرجاء ومن ذا الكلام
ماقدرت تسمع اكثر .. مو من عادتها التصنت .. والكلام اللي
سمعته كبير .. بسرعه ركضت لخيمتهم وهي مصدومه وبقوه
ولو مانتظره اكثر .. كان سمعت واتخذت القرار اللي عكس
قرارها هالحين اللي اتخذته


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


( الفصل الثـــــــــــــــــاني والعشــــــــــ 22 ـرون )








العصر \ البر
ربط ثوبه على خصره .. وتلثم بشماغه
قال سلطان – انتبه بس لاتطيح
فارس – افا عليك خيال اخو خيال ( ويناظر صقر اللي واقف عندهم )
صقر خزه بنظرات
فارس ركب على الفرس وهو يمسحها – انا بجيب الشاره وانتم
مثل ماوعدتوني يويلكم ان اخلفتم وعدكم
سلطان – ابدن رح وبتجيك مني انا ان ماجتك منا كلنا
فارس – عاش عاش بو خلودي ايه هاذا الكلام اللي يشجع
صقر ناظر ساعته – معك عشر دقايق بس روحه ورده ان
اخذت من هالعشر ثانيه زياده بتخسر
فارس ويمد نظراته على الشاره اللي بعيده بالحيل وهي قماش
اصفر مشتبك في شجره بعيده بالحيل عنهم – إن شاءالله بجيبها
وبيجيني اللكزس
صقر – اجل يالله انطلق
فارس ضرب على الفرس بقوه ( وطار مع الريح ) .. والجميع
يناظره .. حتى الحريم بسطوا فراش برى الخيمه لان الجو
معتدل .. والشايب وابو محمد وابو فهيد معهم .. اما العيال
خجلوا بس عقب طيران فارس صوت عليهم الشايب – هيييه
ألتفتوا عليه .. قال الجد – وين انتم مطيرين الولد امه هنا تنابح
صقر – هو متحدينا وراح يجيب الشاره
الجد – ابدن ماتخلون مغثتكم تعالوا وراكم واقفين
سلطان استحى من جده وقال – انا بروح يم الأبل
صقر اقترب منهم وهو يدور بعيونه على شيخه .. اللي ابد مالها وجود
جلس جنب جده وبين عمه سعد
الجده وهي تنادي سلطان – تعال تعال ماهنا غير بنات خوالك
تعال
الجد – محمد عند الأبل تعال انت بس
قرب سلطان منهم وهو مرتبك بالمره .. جلس جنب صقر
وصبت لهم عمشاء قهوه .. صقر يوم ماشاف شيخه طلع جواله
ودق عليها مره .. مرتين .. ثلاث ,, لين انقهر منها ورجع
جواله في مخباه











شيخه وهي تألف القصه عليهم – ابد صقعت في باب الدالوب
في الليل الغرفه كانت ظلام وماانتبهت
نوره ووضحى وهند مشت عليهم الكذبه .. وساره كانت تسمع
في كلامهم بس مسويه نفسها راقده .. مالها خلق تقوم ويشوفون
شكل عيونها ويستجوبونها عاد شيخه موجوده .. وان مشت على
وضحى ماتمشي على شيخه ابد
سمعوا صوت الجوال اللي يدق .. وكلهم استغربوه .. ولقوا
المصدر شنطة شيخه
هند صرخت – اكششششششششخ جوال ياحظك
شيخه خزتها – انطمي
نوره – من عطاك إياه
شيخه بدون نفس – من يعني غير شين الحلايا
وضحى ساكته معهم ولا هي معهم .. تفكر في عواقب القرار
اللي رست عليه
دخلت عليهم ريم وهي تقول – السلآم عليكم
البنات – عليكم السلام
ريم – وينكم قلتوا بنروح نصلي ولا جيتوا وبعدين لايفوتكم
باسطين فراش برى والجو يهبل وفارس هالحين بيجيب الشاره
نوره – أي شاره
ريم – شاره تحادوا الشباب انهم يجيبونها امشوا امشوا ( ناظرت
يم فراش ساره ) هالهبله لين هالحين راقده بذبحها
نوره – عليتس فيها تراها جابت لي الضغط حتى صلاه لين
هالحين ماصلت
ريم خبطت على جبهتها بشكل درامي – صح نسيت شيوخ
صقر يبيتس
شيخه انقهرت – وش يبي ؟؟
ريم – وش دراني !!
شيخه وقفت وبسطت فراش وضحى وانسدحت عليه – انا برقد
لأسألكم عني قولوا راقده
البنات ناظروها بمعنى ان الأوضاع ماطمن .. وهي طنشتهم
وحطت اللحاف على وجهها
وضحى وهي تناظرهم – بنات اسبقوني وانا بجيكم
البنات راحوا .. ووضحى قربت من شيخه ورفعت الحاف من
وجهها – قومي علميني علامتس ,, ووش سالفة اللي في
عينتس
شيخه ناظرت في وضحى فتره بعدين قالت وهي تجر اللحاف
منها ماتبيها تشيل همها – مافيني شي وبعدين اللي في عيني قلته
إلتسن
وضحى وهي تخزها ومسكه اللحاف – هالكلام يمشي عليهن
ماهب علي
شيخه وهي تصد بوجهها – مافيني شي وضحى خليني ارقد
ترى راسي يوجعني
وضحى – بكيفتس مادامتس مانتي بمعلمتني كنت ناويتن
اعلمتس بعلم عندي
شيخه ناظرتها – وش هو ؟؟
وضحى وهي تحرها – لا خلتس تقولين بترقدين
شيخه جلست – قولي
وضحى وهي تناظرها فتره من الوقت وقالت – فهيد خطبني
شيخه انصدمت – منهو !! مااعرفه
وضحى – ولا انا هو ولد عمي سعد ,, بس
شيخه – بس وش !!
وضحى حكت لشيخه كل القصه اللي سمعتها .. والقرار اللي
اتخذته












صدمه .. اللي قدام عينه صدمه .. لالا أبد مو معقول .. هي هي
ماتغير في ملامحها أي شي .. وكأن الزمن عيا يطمس ملامحها
وصورتها من راسه .. كل فستان جميل ماتخيله إلا عليها .. كل
عقد ابهره تخيله في عنقها .. كل بسمه .. كل ضحكه .. وهالحين
تنعكس الصوره وتتبدل الأدوار .. كل مره تخونه .. ولا قادر
حتى يشيلها من راسه .. كل اللي تخيله عليها .. ماكان صحيح
لو واحد في المئه من اللي يشوفه قدام عينه هالحين

هي ناظرته بصدمه .. ماتوقعت تواجده أبد .. ولاتوقعت ابد
يكون بهالصوره اللي تشوفها عليه هالحين .. تغير بالحيل تغير
مو نايف اللي تذكره .. هاذا اكثر رجوله .. اكثر هدوء ونضج
صار أكثر وسامه .. حتى الخدش اللي قريب من عينه صار
يمثل وسامه له .. ابتسمت له
بدوره هو عاقد حواجبه .. حست في اللي ضايقه .. فكت يدها
عنه وهي تبلع ريقها وقالت بألم – جاك زوجي
غمض عيونه بقوه .. وهو يحس بالسكاكين تقطع حلقه .. غصه
غصه قويه .. يبي يبلع ريقه مو قادر .. حس ان الأكسجين بدأ
ينتهي من حوله .. حست فيه جيسي وقربت منه – نايف
دزها عن طريقه وركض بعيد عنهم .. يركض وهو ناسي ليش
جاي .. ناسي الأنتقام .. ناسي كل شي .. وأهم شي ولد صقر
ركض .. ركض .. ركض .. لين حس انه يركض بدون هدف
وصورتها وهي مع صقر .. وصورتها مع هالرجل .. خيانه
ورى خيانه .. الشي اللي تأكد منه انه عمرها ماحبته .. عمره
مكان في قلبها مكان له .. الشي اللي هالحين لازم يسويه ويفضح
فيه صقر وينتقم منه .. وانه فرقه عن أعز ماعرف في هالدنيا
لازم يكلم جده .. لازم يعرفون بولد صقر .. لازم
èβťèЋāĵ
15-01-2012, 01:14 PM
حاس بالقهر انها مو معهم .. كان عارف انها بطنشه
ولا ماتصير شيخه
سمع سلطان جنبه وهو يقول لهم – باقي دقيقه وفارس مابين
اظاهر انه مو وجه شاره
منيره – والله انكم غلطانين وراكم تتحدونه هالولد طايش ولا
هب مثل اخوانه الله يصلحه متعبني
ابو محمد – ونايف ولا ناسيته
منيره خزته – انا عارفتك نايف ماينزلك مع حلقومك مادري
وش مسويلك ياقليبي على وليدي
عمشاء – استهدوا بالله
منيره بعتب – والله ياعمشاء انه يذله كل شوي وهو يحبة عيني
ساكت ولا يفتح فمه يكفي ان منصبه احسن من اخوانه كلهم
اللي تفتخر ابهم وهو راكنه على جنب
صقر – ابك ابك افااااااااا يمه .. اظاهر من غلا نايف نسيتي ان
نسيتي ان نحن عيالتس
منيره وهي زعلانه وواضح الزعل – لا مانسيت ميرا ظاهر هو
ابوك اللي نسى ان له ولد مثل نايف
الجد يقاطعهم – اها ,, خلاص معاد تستحون تناقرون وانا
جالس ( ناظر في ولده ابو محمد ) إلا بسألك هو وينه هو وأخوه
ابو محمد ببرود تام – مسافرين
الجد – ووراهم يوم جت الجمعه وهم يسافرون لابركة فيهم ولا
في فهيدان وراهم
عمشاء بسرعه تلفتت لايكون وضحى فيه وتسمعهم .. بس
ارتاحت يوم ماحست لها وجود
سمعوا صوت صهيل الخيل وفارس يصرخ – جبت الشاره
وقفوا سلطان وصقر وهم يناظرون الوقت اللي انقذه
فارس وهو يصرخ وهم يناظرون الوقت – ماعلي فيكم على
الوقت
سلطان ضحك – على الوقت مشاءالله عليك بس كيف جبتها
صراحه اسم على مسمى
فارس وهو يبتسم – افا تلميذك
صقر ببرود – ايه قردنه قردنه بس سلطان يعرفك
فارس – صقر خلك بعيد انا وسلطان ننجاز هو وعدني
صقر ضحك – يعني ارفع يدي من السياره خلاص اجل على
سلطان
سلطان وهو يأشر على خشمه – على هالخشم ابشر بالسياره
بعد مانرجع من البر وجهتنا الوكاله
ابو محمد وهو معصب عليهم – وش سيارته وسيارته اللي
ماصارت معه لها سنه
فارس تحلطم بصوت صغير – اها بدينا
ضحك سلطان وصقر منه
موضي اللي كانت قريب من ابو محمد – تكفى طلبتك ياعمي
خل فارس ابو ضاحي يستاهل السياره
فارس ضحك وانبسط
ابو محمد – والخراميط وانا عمتس ماحببها الله
موضي وهي تبتسم وتغمز لفارس – عاد ابو الفوارس يستاهل
افا عليك ياعمي افا يااخو شيخه
ابو محمد كأنه لآن وسكت عنهم
قال الجد – ايه هاذاهم لابغوا شي ذبوا موضي في نحورنا
ولا نحرز نكسرها
سمعوا صوت زايد يبكي .. ومحمد جاي يشيله وهو يتحلطم
موضي فزت – يمه ولدي
بسرعه ركضت والكل ركض معها .. وكان محمد يشيله والدم
يصب منه
محمد معصب – بغت ترمحه الناقه ودزيته بعيد وكان فيه شوك
المكان اللي دزيته عليه وصب دمه
موضي من الريعه ركضت له في حضن محمد وأخذته وهي
تبكي – يمه زايد علامك
زايد وهو يصيح – ماما شوكه شوكه
ابو ضاحي قرب منها وهو يناظر في الجرح – سليمه سليمه
وانا ابوتس ماعليه شر
موضي وهي تمشي فيه للخيمه – بروح امسح الدم
راحت معها ريم ونوره وهند
منيره تناظر في محمد – وانت وين عيالك
محمد وهو يناظر في موضي بحسره – عيالي ,, ( انتبه لأمه )
عيالي يلعبون مع ولدها الثاني عند خيمتنا هناك
منيره – هاتهم الليل امسانا ماهب زين هالوقت اخاف يظهر
عليهم عقارب ولا شي
محمد وهو يعطي رجلينه الحريه تقوده لأي مكان تبيه بلا هدف
تمتم لأمه – إن شاءالله طيب



















في الليل \ العشاء
تعشوا بدري وكان عشاهم قرصان على الجمر .. وكان اللي
يسويها لهم الشباب

عند الحريم
ساره جالسه وتأكل ومنزله الجلال عليها لين وصل نص برقعها
ووضحى تناظر فيها .. بالزور حتى قامت تأكل معهم
شيخه وقفت – الحمدالله
ولحقتها ريم ونوره
منيره – ساره يمه وراتس ماتأكلين
ساره وقفت وهي تقول – بس مااشتهي
وضحى وقفت معها قالت لها عمشاء – وضحى خذي هالقرص
وافزعيبه لموضي ماتعشت دوبها هالولد الله يصلحه
وضحى ناظرتها .. وشيخه اللي دخلت كرهت ضعف وضحى
وانصياعها لها .. سمعت الجوال يدق .. انقهرت من هالجوال
اللي كل شوي يدق .. اظاهر مامل
الجده – وش هاللي يرطن
منيره – جوال ياعمه جوال
الجده – منهو له
شيخه طلعت الجوال وهي مقهوره حتى ماتعرف تسكته .. يزعج
الجميع وهي ودها تحذفه .. اخذته وطلعت فيه
ضغطت اللي قال عليه بعصبيه – نعم
صقر بعد السماعه من صوتها القوي – يانعم عليتس خير
معاد بقى غير تفجرين طبلتي
شيخه بقهر وشين نفس – ليش داق
صقر انقهر من إسلوبها وقال بنبرتها – ماتبين اغراضتس
وفراشتس اللي في السياره
سكتت بقهر وهي تتذكر الفراش واغراضها – وينهي سيارتك
بجيب اغراضي
صقر بقهر – لا ماكانت هاذي نبرتس قبل شوي ماتعرفين
الأدب غير لاصارت لتس مصلحه
ودها تسكر في وجهه .. او حتى تخفي صوته عنها .. تكرهه
نبرة الإستخفاف اللي يقوله لها
شيخه بجفاف – طيب هاتهم انا في خيمة خواتي
عصب – نعم وش دخلنا في خواتس
بدورها هي عصبت من سمعت كلامه – وش هو وش دخلك
إن شاءالله وين ارقد
صقر بنفس نبرته – في خيمتنا
شيخه كأن حد عطاها كف – وش خيمته !!
صقر وهو شاد على سنونه – اخر خيمه خيمتنا روحي هناك
وانا جايتس بالسياره
انقهرت وطرطعت وصرخت في وجهه وهي ناسيه المكان – لو
تموت مارا ح اجيك انا كارهتك في الرياض تلحقني هنيا
بدوره وجهه حمر وانتفخ غيض وقهر – قد اللي قلتيه
هي بتحدي – لو مو قده ماقلته .. وخل اغراضي عندك ماابيها
صقر وهو يبيها تكون قدامه عشان يذبحها – واهلي بتفضحيني
فيهم
شيخه – وانا شاعلي فيك وفي اهلك
صقر لا خلاص معاد فيه صبر نزل من سيارته بسرعه ومشى
يدور عليها .. شاف وحده مو بعيده عن الخيام وتكلم .. مايدري
ليش جاه احساس انها هي .. خاطر ومشى بإتجاهها .. وفعلا
طلع زولها
صقر – طيب سكري السماعه وخلتس في محلتس
شيخه لفت وجهها وشافته .. نزل جواله من إذنه وسكره
سحبها بعيد بحيث ماحد يشوفهم .. ووقف في وجهها
وهو يهدد – والله ياشيخه انتس ماعرفتي من اكون
شيخه تناظره بنص عين وهي مقهوره
صقر يكمل تهديد وهو يرفع صوته – والله واللي خلق هالسماء
ورفعها إلا هلي لين اهلي وتراهم خط احمر ارشتس بالدم
يابنت امتس
شيخه وهي تقاطعه – ماعندك غير امي تعايرني فيها امي
اشرف من الشرف يوم جابت جابت وربت
صقر يخزها من فوق لتحت – واضح والدليل ملاسنتس ومابقى
غير تضربيني
شيخه انقهرت من كلامه
صقر وهو يحاول يبلع غصته وقهره منه – لو انتس تكلمين
بأدب كان قلنا معاليه يهون مير الله لايعيد حظ رماتس علي
شيخه ولا كأنه قال شي .. مطنشته
صقر ناظرها فتره وهي تشتت نظراتها يمين ويسار
قال وهو يمشي ويعطيها ظهره – والله ماابيحتس ان ماجيتي
في الخيمه وترى ملائكته يلعنونتس لين تصبحين
حست بقوة كلمته .. هاذا شقاعد يقول .. اول مره تسمع هالكلمه
واول مره تعرف هالأمر .. واول مره تحس جسمها اقشعر
من كلامه .. شافته وهو يمشي مبتعد .. ناظرت في خطواته
الواثقه واللي كأنها في يوم ماطعنت احلامها .. ناظرت في
ظهره الشامخ واللي كأنه في يوم ماطعن انوثتها وحملها هم
وشيب فوق همها وشيبها
انقهرت وهي تشوف
كل مميزاته تغطي على داخله .. وأكثر ماكرهت كره فيه
ان اللي بغاه حصله .. وانه تحداها يأخذها وهي انصاعت إله












جلس جنب اخوه وهو يقول – وين رحت اليوم
هو سرحان لبعيد ويحرك الملعقه اللي داخل قهوته .. سعد حس
انه مو داري عنه هزه – نايف اهرجك
نايف انتبه له وفز وناظره – هاه وش قلت
سعد – اظاهر ماانت بمعي اقول وين رحت اليوم
نايف وهو مو قادر ينسى اللي شافه .. بس عنده فضول يبي
يعرف وين ولد صقر .. ويبي يسألها بس كرهه لزوجها اللي
فضلته هو وصقر عليه .. كره انه يصير محل ضعف وشفقه
عند إنسانه عمرها ماحبته بل العكس هانته وجرحته
هزه سعد وهو يقول – لا اظاهر كلش ماانت بمعي
نايف ناظره ببرود – سعد خلنا نرجع انا كارهه هالمكان
سعد مط عيونه – والمحاضره اللي بتحضرها هنا
نايف وهو يوقف ويصرف – ماهب لازم ماهب لازم خلنا بس
نرجع للرياض
سعد وقف معه ومشى بجنبه – تصدق عاد كنت قايل لغانم يمشي
برحله بكره وانا بجلس معك بس مدامك تبانا نرد خلاص نرد
اصلا بيني وبينك مستقطع على هل البر نبي نفزع لهم قبل
يجون
( نايف اللي ماكان عارف سعد يبربر وش يقول .. يهز راسه
وهو يحس انه ينزف طعون وهموم


ناظرت فيه وهي تبلع غصتها .. مقهوره .. وذليله .. كيف راح
تدخل بس كل ماتذكرت كلمته وهو يقول (والله ماابيحتس ان
ماجيتي في الخيمه وترى ملائكته يلعنونتس لين تصبحين )
تحس بسكاكين تنحر كرامتها .. وتذلها ذل
تسللت بخفه وهي تدعي انه يكون راقد .. ومن اول مايطلع
الفجر بتكون اول وحده قايمه .. بكذا ماتخالف ربها وبس
وهاذا كل اللي يهمها

هو سمع خطواتها .. إبتسم بإنتصار .. درس مهم .. تمتم في
صدره بتتعودين على وجودي ياشويخ لين تمنين ماأفارقتس
دقيقه مير صبرتس على صقر
شاف بطرف عينه .. وهي تبسط فراشها اللي طايح في زواية
الخيمه قريب الباب .. وبطرف عينه لمحها وهي تلتفت عليه
تحسبه راقد .. انسدحت على فراشها .. وبدوره هو اببتسم
واستانس .. اهم شي كلمته مشت في الأخير

وعدت أول ليله في البر بحلوها ومرها على الجميع


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


( البــــــارت الثالث والعشــــــــــــــ23ـــــرون )


الصبح
صحت من النوم .. بسرعه قامت تصلي .. وتصحي خواتها
للصلاه .. صلت وخلصت .. وقرت الأذكار .. لبست برقعها
وجلالها .. ومشت
بهدوء لمجلس الحريم .. حست حد يلحقها .. ألتفتت على ورى
سمعت ضحكته .. مسكت قلبها – روعتني
ضحك فارس على كلمتها بقوه – افا روعتس
وضحى – وش مصحيك هالوقت
فارس – انا اقوم بدري على أساس الجامعه بس انتي وش
مصحيتس
وضحى – اقوم دائم هالوقت
فارس وهو يستعجلها وهو يمشي – اجل تعالي تعالي خلينا نجمع
حطب قبل الجموع تقوم
وضحى مشت وراه – ليه بتشبون نار
فارس – لا بشب النار عندكم عندنا قد شبيتها وخلصت وجدي
يوم خلصت قالي اشب النار عندكم
جمعوا حطب وخلصوا .. وشب فارس النار
قالت وضحى – لاتروح بسوي قهوه على النار
فارس وهو يجلس بإعتدال وبضحكه – لا مدام كذا هاذي جلسه
بس البلا لاقامت علينا العجوز
دخلت عليهم الجده وهي تقول – اوحيتك يالنخله
ضحك فارس بقوه – ردرات ماهب أذاني
الجده عصبت – الله يكفيني شر عيونك بسم الله علي ياربي
ضحك فارس وضحكت وضحى اللي مستمتعه بسوالف فارس
دخلت عليهم وهي تهاوش – وضحيه وين ( طاحت عينها
بفارس ووخرت عينها بسرعه وهي تكمل كلامها ) وين
شنطة ملابسي
وضحى بلا مبألاه وتحوس في النار تسوي القهوه – وش دراني
عنتس
عصبت هند – وش وش دراتس تراها كانت مع عليقتس
تحنحن – احم اظاهر في موتري ,, فيه شنطه سألت امس من
له الكل يقول ماهب لي
هند خزته – وليش مانزلتها
عصب من لهجة الأمر اللي في كلامها – وإن شاءالله وش
يخصني لايكون امي على غفله انزل شنطتس
الجده – يالله صباح خير
هند تحاول تتأدب – زين ممكن تعطيني مفتاحك ابي الشنطه
فارس يمد عليها المفتاح – خذي شنطتس وقفلي موتري وردي
علي المفتاح
خذت المفتاح وحست بلمس اصابعه البارده في بطن يدها
استحت وحس هو بإحراج .. وتحنحن .. وهالموقف مافات
الجده .. اللي انرسم في بالها صوره مختلفه عن اللي يحملونه
لبعض







مسح على عيونه بتعب .. وهو يمشي في الممر .. متجهه للعنايه
المركزه .. لما قرب شاف الباب مفتوح .. والمنظفين متواجدين
في العنايه .. طاح قلبه .. وبدأ يضرب .. أكيد ان صار فيها شي
بسرعه ركض على الإستقبال .. سأل عنها .. وهو يتوقع السيئ
بس حس نبضاته تنتظم .. والاكسجين عبئ رئتيه .. لما عرف
انهم نقلوها غرفه عاديه .. عرف مكان الغرفه .. ومشى بسرعه
لداخلها .. طق الباب ودخل .. شافها جالسه وهادئه .. وماعندها
احد .. لما شافته وقفت وهي تصرخ وطمرت من سريرها
واتخبت في الزوايه وصرخت عليه – انت مييييين روح عني
روووووووح
انصدم .. بل انصعق .. إلا مصيبه .. وش فيها عليه
هو بدأ يهديها ومد يدينه يحاول يطمنها – انا ضاحي ضاحي بن
سعد المرافق معتس في هالرحله
هي صرخت وترتجف مثل الورقه .. وهالمنظر خلاه يشفق
ويبعد خطوه عشان تهدئ
قالت وهي بتبكي – روح لاتذبحني رووووووووووووح
دخلوا الممرضات على صراخها .. وهي تحاول تبعد عنهم
وتركض .. وهم يلحقونها .. ومستغربين وضعها
صرخت بقوه يوم مسكوها وقيدوها .. وهو ركض لها يحاول
يبث الطمأنينه لقلبها .. والرجفه اللي ترجفها مو طبيعيه
حطوها على السرير .. وهي تصرخ – فكوني لاتذبحوني ماابي
اموت ماابــــــــــــــــــــــــــــي امـــــــــــــــوت
انصعق من كلمة اموت .. مانست الحادثه .. عقلها الباطن
يوحيلها باشياء قبل يصير عليها الحادث .. واحتفظت فيها
دقوها إبره .. وصوتها كل ماله يخف لين عالم النوم أخذها
بسرعه دور على الدكتور يبي يسأله عن حالها الغريب








اركبوا في سيارة سعد اللي متوقفه في مواقف المطار
سعد – وصلنا بدري ,, بنرقد بدري الليله وبكره بنسرح إلهم
نايف بغموض – لا بنسري إلهم الليله
سعد ناظره – بس تعب علينا
نايف ناظره – انت لاتسوق انا اللي بسوق
سعد – وش سواقته وانت من جينا لندن ماشفتك رقدت
نايف ناظر الطريق وركز لقدام – ماعليك فيني انا راقد وشبعان
نوم
سعد – بكيفك اجل ,, انت رح وانا بكره بلحقك لان فيني نوم
نايف بغموض – اكيد بروح مافيها كلام لازم اروح لازم
سعد استغرب تصميمه القوي .. بس سكت عنه


الظهر

حست بحرارة الشمس .. على وجهها وساطعه عليها

فتحت عيونها وهي عاقدتها .. شافت الشمس ساطعه في

وجهها .. غمضتها بسرعه .. وعقب ماتعودت على الضوء

فتحتها .. سمعت صوت لفت وجهها شافته واقف على

وجهها ويناظرها .. بسرعه جلست وهي تقول – خير

اظاهر شايف في وجهي فلم

عقد حواجبه وقال – الحرمه الصاحيه تقوم من غبشه

مو من الظهر

انقهرت من كلامه وهي تقول – كم الساعه

صقر اتجهه على فراشه يأخذ الجوال حقه ناظره – الساعه

احدى عشر ونص

فزت واقفه .. نست كل اللي بتسويه .. اصلا خلاص شافها وش

يفيد اكيد ضحك مني .. لفت وجهها عليه شافته .. يشيل فراشه

وهو معقد حواجبه .. يعني ماحس .. آآآآآآآآآآآخ مشى كلامه

علي وانا اللي ينعمل لي حساب .. هاذا ماسح حسابي بالمره

تذكرت خواتها وعصبت منهم .. الحمير ماقوموني بس ألقى

وضحى كيف تنساني .. صبرهم علي

شافته وهو يطلع .. كشت وراه .. وقال في نفسها ( مالت عليك

وعلى وجهك اشين يوم من عمري يوم وافقت عليك .. لو أني

نايمه عند خواتي .. كان حاسه بطعم الصبح في البر .. مو مقيله

لين هالوقت )

لبست بسرعه .. وغسلت وجهها .. لبست برقعها وجلالها

وراحت تمشي بسرعه .. وشرها تسحبه معها .. يوم دخلت

مجلس الحريم وعينها طاحت في وضحى .. وبتفتح فمها

غير صوت منيره مقاطعها – يمه شيخه قمتي ياحبيبتي

عانينا رافعين فطورتس انتي وصقر في المطبخ هاتيه


لفت راسها .. وعينها طاحت في عين صقر .. اللي

يناظرها بحده ويكأنه يهدد ( لاتفضحينا ) انقهرت

وراحت أدراجها للمطبخ وهي مقهوره .. صادفت

في الطريق نوره وريم يصبحون عليها .. وهي معطيتهم

طناش .. ومقهوره من الوضع كله













سمع جواله يرن وهو حالس بينهم .. وقف يوم شاف الرقم

الجده – يالله بالستر هالشباب يوم تدق جواويلهم تناقزوا

مثل المقروصين منهو اللي يزهم عليك

صقر وهو يلبس نعاله ( الله يكرمكم ) – واحد واحد في الشغل

بسرعه مشى عنهم واتجه لسيارته .. سكر الخط ودق

عليه .. انرفع الخط وجاه صوت ضاحي المتعب والمنصدم

والمذهول – مصيبه مصيبه ياصقر

صقر خاف – وش مصيبته

ضاحي وهو يزفر بقهر – البنت البنت صايره تخاف من الجميع

ماتبي احد يقربها وكل شوي تصرخ وتقول ماابي اموت

صقر سكر عليه باب السياره – لاحول وش هالعلم على هالصبح

ضاحي وهو تعبان – من يوم صحت وهي تصرخ دقوها بإبره

وهالحين رقدت

صقر – يوم نبي نفرح بقومتها كدر علينا هالخبر ,, وش بتسوي

هالحين

ضاحي – سواة ربي أحسن ,, توني جاي من عند الدكتور وهو يقول

انها متعرضه لصدمه قويه قبل الحادث أثرت على اعصابها ونفسيتها

ياصقر الكلام اللي قاله لي كبير .. مااضمن هالبنت تطلع منها وقال

بكره الصبح بيتابعون حالتها زين ,, تعرف الوقت عندنا ليل هالحين

صقر استوجع من كلام ضاحي ورحمه – الله يكون في عونك وربي

يشفيها انا عندي احساس انها بتعدي الأزمه بخير

ضاحي وهو تعبان – وشلون وانا حاس اني خنت الأمانه آآآآآآآآآآآخ

ابوها بهذلني هو حي وهو ميت

صقر كسره حالة ولد عمه – ياضاحي علامك اعرفك قوي بتقوم

وبتتزوجون بعد ,, ( ضحك ) بس لاتنسى وصاة جدي ولا يقلب

عليك مثل عمي الله يرحمه

شافها وهي شايله صحن الفطور .. والخبز والشاهي تشيله وراها الخدامه

عمه ناصر عطاه هديه بس ليتها تحس

استأذن من ضاحي .. وسكر الخط .. ونزل لها بسرعه وهو يقول – خذي

الفطور لخيمتنا

انقهرت من أوامره .. وعاندته ودخلت خيمة الحريم .. انقهر وسكر الباب

بقوه .. مشى لين خيمة الحريم ثم قال – انا ماقلت لتس هاتي الفطور هناك

هي انقهرت انه يبي يفشلها قدام الجميع وقالت – انا يوم دخلت الخيمه لقيتك

هنا قبل شوي ,,وبعدين ترى ماسمعتك .. وترى جدتي ماافطرت

سمع جدته تقول – لا خلاص خذوا الفطور يم خيمتكم انا بخلي موضي

تسويلي قريص ,, انا ماافطرت عشان العلاج

سكت غصب عنه .. ودخل وجلس .. وعاندها وجلس جنبها .. وهي ماتت قهر

الجميع حسوا انهم مبسوطين .. ولو يشوفون وجهه شيخه كان عرفوا القصه

بالضبط .. بس هم ركزوا في وجهه صقر وهم مستانسين .. واولهم منيره


العصر قريب المغرب \ البر

وقفت ريم عنده وهي تبتسم .. ناظرها بنص عين – هاتي هاتي وش وراتس

ريم – فارس ياولد عمي انت شايف حالتنا انا اخواني ماهب فيه وبنات عمي مالهم

اخوان وانت اخونا صح

فارس يستعبط عليها – ايوه

ريم – بتجيك لكزس تلق لق وسيارتك هاذي بترجع وبتبيعها

فارس فهم عليها – ايه كملي

ريم – وانا تراهنت انا والبنات ان

فارس قاطعها – حرام الرهان

ريم – ايه تحادينا وقلت بسوق فيكم لاني اعرف اسوق وقلت بأخذ سيارة

اغلى ولد عم عندي

فارس يستعبط عليها – ايه صح سعيدان في الباي باي

ابتسمت وارتبكت – مليغ

فارس ضحك بقوه وهو يقول – موافق بس عندي شرط

انبسطت وهي تقول – أمر

فارس بخبث – تدقين على سعد وتستأذنين منه

عصبت – لوالله

فارس عطاها ظهره – اجل ضفي وجهتس

ركضت ووقفت في وجهه – تكفى فارس نمون عليك حنا مستحيه من

سعد

فارس – والله عاد مايخصني

شافوا سيارة نايف مقبله عليهم

فارس بخبث – خلاص سعد جاء لين عندتس

ريم ألتفتتت وشافت سيارة نايف وزفرت – افف هاذا وش جابه

ناظرها فارس بنص عين وهي ناظرته وتفشلت منه وسكتت

فارس – يالله ضفي وجهتس

ريم ابتسمت بخبث – خلاص خلاص بقول لهند تترجاك

عصب – يويلتس

ريم ناظرت فيه – ليش

فارس خلاها وراح وهو يقول – مااتفاهم مع بزارين

ريم ناظرته وهي ترفع حاجب – انتف شعر راسي ان كان مابينكم شي














وجهه سيارته عند مجلس الريجيل اللي كان فيها جده وابوه

وعمه ومحمد وصقر

سلم عليهم وترك صقر اللي ناظر فيه وهو مقهور من حركته

سأل ابو محمد – وين اخوك

نايف عيونه في جده .. ومركزها عليه

توجهه لين وقف عنده وجلس وهو يقول بغموض– جدي يهمك اسم آل قاسي

الجد عقد حواجبه والجميع انتبه له قال – اكيد يهمني ولا ماتبريت

من اغلى عيالي ودعيت عليه هو حي ولا ميت وخليت اخوانه وهله يتبرون منه

نايف قال بتحدي – اجل جاك العلم واحد من عيالكم سوى سواته مع خارجيه

وجاب منها ولد

فز الجد ووقفه وهو يصرخ في وجهه – لايكون انت !!

نايف وهو يوجهه عيونه على صقر وقال – لا صقـــــــــــــــــر

الجد مط عيونه بصدمه والكل انذهل .. وصقر وقف وهو يناظر في نايف

محمد وقف وهو يناظر في صقر بصدمه

الجد بعصبيه – يطلع هالأمر منك ,, منك انت !!

صقر خز نايف بقوه .. وعيونه عليه وهو عاقد حواجبه

وصرخ في وجهه – انت كــــــــــــــــذاب وين دليلك ؟؟

نايف طلع جواله وورى الصوره جده – هاه ناظر صورة ولده

( لف الجوال على ابوه ) شف ولدك اللي تفتخر فيه واللي كرهتنا كلنا

على حسابه شف هاذي سواياه

ابو محمد ويحس ان الدنيا لفت فيه .. وظلمت في عينه .. وطاح عليهم

ابو سعد صرخ – لا ضاحي يااخوي ضــــــــــــــاحي

نايف سند أبوه .. ومحمد ركض له .. وصقر انصدم من اللي صار كله

جاء بيروح لأبوه

وقف في وجهه جده – مالك شي عندنا اذلـــــــــــــــــف

صقــــــــر بصدمه – بس ابوي ,, وانا

الجد صرخ – والله ان تطلع ولا يكون رشاشي الليله مخلص على راسك

ماتوقع جده يقول اللي قاله .. مصدوم منه .. بسرعه طلع .. وركب سيارته

ومشى بسرعة الريح فيها













العلم انتشر بين الجميع .. وهي تناظرهم بسعاده وتشفي .. الأم

منهاره تبكي وتصيح .. ابوه مخذول وطاح مريض .. وجده نظرته

مكسوره ..وأخوانه وجيههم ماتنتفسر

اما هي جاء يوم الشماته عندها يوم جت .. كلهم مجتمعين في مجلس الحريم

ومكظمين من سواته .. ومحمد كل شوي يقول – مستحيل صقر يسويها

والجد ينهره – اقطع لاتذكر اسمه عندنا خسه الله الكلب المروح

وقفت وهي تقول بسعاده مفرطه – حوبتنا فيكم هاذي حوبتنا هاه هاذا ولدكم

اللي تفتخرون فيه بالمجالس شتتوا ابوي وهنتوا امي

خزها الجد بقوه .. ووضحى وقفت وركضت لها تحاول تجرها من عندهم

محمد عصب منها وصرخ في وجهه – اقطعــــــــــــــي

شيخه وهي تصرخ عليهم – هاذا اللي خدعتوني فيه ,, ابوي يكرم عنه

تزوجله مسلمه وتعرف ربها .. اما هو هه من أخـــــــــــــــذ

الأم زاد نحيبها والجد صرخ عليها – اخذوا هالكلبه ( ويأشر على شيخه )

من قدام وجــــــهي

فارس دخل عليهم وهو يصرخ – محمد ألحــــــــــــق مصيبه مصيبــــــه !!

محمد وقف وهو مرتاع – ابوي صار فيه شـــــــــــــي

فارس طلع يركض وهويالله ينسمع صوته ويصرخ – لا لاااااااااا ماهـــــــب ابوي !!


ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




( البارت الرابــــــــــــــــــــــــ 24 ــــــــــع والعشــــــــــــــــــرون )



مسح دمعته ..حاس يإنكسار.. محتاج حد جنبه .. حد يواسيه

في همه .. بس اظاهر انه بيبقى وحيد .. وهو يصارع اللي

يصارعه .. انحطت يد على كتفه .. رفع راسه بخوف وهو

يناظر بالإنجليزي – نعم

الممرضه – الدكتور يريدك حالا في المكتب

هز راسه ووقف .. مسح على وجهه بتعب .. اتجهه على المكتب

ونبضاته تزداد خوف ورهبه من القادم








حس إن ريقه نشف .. وهو يشوف اللي قدامه .. منظر مريع

وصراخ مخيف من حوله .. ألتفت يمين ويسار .. سمع صوته

وهو يصرخ عليه – خــــــــــــــــايف يالرخمــــــــــــــه

حس إن عرق رقبته ينبض بقوه ,, قهر .. وضيم .. كيف طلع

ووشلون طلع .. ماكانوا مفتكين من شره

سمع صوت فارس معصب – بتذبح ولــــــــــــد أختك يالرخمــــــــــه

صرخ خالد ودموعه تنزل – بابا ,, عمي فااااااارس بيذبحني ماابي اموت

صرخ عليهم بقهر – انتم ماذبحتوني وبس يآل قاســـــــــــــي انتم

حتى الرحمه نزعتوها مني

صرخ الجد فيه – نزل الورع يالرخمــــــــــــــــــــه !!

تكلم بعد جهد جهيد وهو ينازع رغبه تحثه على قتله بدم بارد – ان كان

فيك خير وصاحي نزل الورع من يدك وتعال واجهني وجهه بوجهه رجال

لرجال مرجله بمرجله ,, اما تسانك تبي تخبى بهالورع اللي في يدك

وهالمسدس اللي حاطه في راسه يحرم علي قدام هالأشناب إن عديتك

رجال وفيك مرجله ياولد امك

بسرعه نزل خالد من يده اللي ركض لعمه فارس وهو يبكي بقوه – عمو

فارس يبي يذبحني انا خايف

ناظروا بعض ,, وقهر السنين يحكي بينهم .. قهر الرجال موجع موجع

ولا مثل أي قهر .. حط المسدس بصدره .. وهو صامت ولا كلمه .. ينتظر

بس يتجرأ ويسوي شي .. لانه عارفه رخمه مابيده شي

حط المسدس وهو يحس بوجع قاتل ,, قضية إختلاس ورشوه متلبس فيها

زوجه ومطلقه غصب من ورى خشمه .. وعيال مشتتين عن حضنه

رغبة انه يبي يبني ويكون اسره مع زوجه ظل سنين وسنين وهي مافارقت

طيف أحلامه .. زوجه يوم اجتمع فيها تنزع منه بالقوه .. ومن اللي نزعها

نزعها الجبروت اللي واقف قدامه

النظرات صارت تحكي .. والعيون صارت تهدد وتتوعد .. والقلوب من

حولهم صارت ترجف .. وتوقف الزمن فيهم يوم أطلقت رصاصه صرخت

فيهم موضي وهي تقول - لااااااااااااااااااااااااااااااا












ضرب باب السياره بقهر ونزل منها .. ناظر يمين ويسار وهو مبهذل

وثوبه مشقوق من عند صدره .. حاس بالظلم والقهر برك في الأرض بقهر

وهو يخبط بكف يده التراب اللي تناثر حوله .. واللي شهد على

ضيم إنسان مغبون والدنيا مارحمته

حس بدمعته اللي نزلت على الرمل وكونت نقطه .. نقطه .. لما حس

إن المطر شتت مكان دموعه .. رفع عينه للسماء .. ونزلت قطرات

تبكي معه على حاله .. ضيم , غبن , قهر ,, والأهم ظلـــــــــــــــــم










سمع همسات ابوه .. اللي يتصبب عرق – وين اخوك !!

حس بالقهر وأبوه يسأل عنه ,, بيظل طول عمره صقر هو المحبوب

هو الرجال ,, هو اللي أقرب لقلب ابوه الهايم في حبه .. ألتزم السكوت

سمع صوت طلق رصاص وصرخة موضي .. وقف بسرعه وركض

بس ابوه مسكه مع ثوبه – نايف وش العلم

اجحظت عيونه وهو يسمع الصرخات تتكرر .. حد من اخوانه صابه شي

صراخ مستمر وصياح وعويل

ترك ابوه وركض برى .. وانصدم صدمة عمره وهو يشوف أعز أخوانه

لقلبه طايح ودمه يصب .. والجميع ملتم حوله











كرر كلام الدكتور – تأهيل نفسي

الدكتور – نعم المريضه تحتاج إلى تأهيل نفسي للقادم

ضاحي بصدمه – بس هي فاقده الذاكره

الدكتور يشرح له – هناك بعض فاقدين الذاكره لاينسون الموقف اللي

سبب لهم فقدان الذاكره .. بس مع ذلك يفقدون الذاكره

بلع ريقه بخوف – وكم مدة العلاج

الدكتور – على حسب إستجابة المريضه

ضاحي – هل تتقبلني

الدكتور – عاده هولاء المرضى انهم يحبون العنايه بهم والإهتمام يجب

إن تكون بقربها وان تعطيها كلمات مشجعه تستحثها على العلاج

ضاحي سكت وهو مهموم .. كيف بيسوي كل هاذا وهو مو زوجها صح

انه يفكر يتزوجها .. بس مهموم ويتمنى تتشافى وهو اللي يزوجها بس

بعد هالحاله والصياح من بيتقبلها .. هو المسؤول الأول والأخير عنها

وغصب في هالحاله يتزوجون .. لازم يسأل شيخ عن حالتها ويبدأ

يتقرب منها بس هو جاهل في الحكم حاليا .. والمشكله انه مايبي يتقرب

منها الا وهو متزوجها .. لازم يتزوجها ثم يبدأ في علاجها .. بس كيف

وهي فاقده الذاكره وتصيح كل ماشافته وشافة حد .. زفر بضيق ووقف

من عند الدكتور وهو قاصد السفاره السعوديه ليسأل احد عن حكم حالتها

والإرتباط فيها بهالحاله
حس انه مربط وهو واقف مكانه .. الكل يصرخ حوله ويبكيه

والجد وسلطان يمسحون على وجهه .. لف بعيونه وشاف الوضع

ومحمد واقف مذهول من اللي صار ,, كان بيذبح محمد بس دز المسدس

والطلقه استقرت في فارس اللي واقف ورى محمد .. ركض للمسدس

اللي طاح من عيسى من الصدمه والريعه

وانقلب الوضع محمد ماسك المسدس ومصوبه بإتجاه عيسى اللي عيونه

شطحت من الصدمه

ركض لعيسى وهو عرف الوضع .. ومسكه وهزه بقوه وصرخ

في وجهه – ليييييييييييييييييييييييييييييييييييه

عيسى دموعه نزلت ,, وهو مو مصدق اللي صار

صرخ محمد – نااااااااااااااااااااااااااايف ابعــــــــــــــــــــــد ابي اخلّص

عليه

صرخ العم فيهم – اطلبوا الأسعاف اخوكم فقد الوعي

منيره وهي تصرخ – يمــــــــــــــــــه فااااااااااااااااااارس لااااااااااااااااااا

يمه لاتموت لاتمــــــــــــــــوت

الجده تهز فارس وتبكي ( وتدعي على عيسى ) – حسبي الله عليك ,, الله

انه لايبيحك في السماء وفرع الأرض يويلي يالنخله قم قم ياحبيب جدتك

ركض نايف له وركض محمد .. نايف بسرعه تفحص نبضات قلبه

لقاه ينبض .. بسرعه شاله هو وسلطان في سيارته ,, والكل يصرخ ويبكيه

وركض معهم ابو ضاحي ,, اما محمد ركض لعيسى ومسدس بيده

ويبي ينتهي منه

لين وقفت موضي في النص وهي تصرخ – لااااااااااااااااااااااااااااااا

انصدم صدمة عمره ,, بتظل وماتزال تحبه ,, وتفضله عليه .. هي

كذا انخلقت تحبه .. وبتظل تحبه

موضي شافت الصدمه في عيون محمد .. اللي قرب منها وهو يصرخ

في وجهها – والله والله واللي حط ذا الراس ( وهو يضرب على راسه )

إن تحرمين منه ولاتمنين الموت ولا تشوفينه

دزها بقوه .. وطاحت على الأرض .. ومسك عيسى اللي كان مذهول

ومو مصدق اللي صار .. جاي يبي ينتقم من محمد يذبح اخوه .. وهالإنسان

بيظل حجره وعثره في طريقه .. بيظل خانق الهواء والأكسجين عنه

مسكه مع رقبته وهو مكتف يدينه .. وركبه السياره غصب عنه تحت

صراخ عيال موضي اللي يشوفون ابوهم يهان ويقاد بهالطريقه البشعه













حضنته بقوه وهي تخفف عليها – دخيلتس ياعمه لاتبكين

منيره وهي تنوح – عيالي عيالي ياوضحى راحوا واحد ورى الثاني

قدام عيوني ردولي فارس ابيه ابي ولدي

شيخه واقفه عند كسر الخيمه وتناظر منيره بشفقه .. وهي تشوف

وضحى وعمشاء يطبطون عليها .. سمعت صوت بكى .. ورى الخيمه

طلعت تستطلع الوضع .. عشان تنصدم بهند تبكي .. وماسكه فمها تكتم

الصوت










يسمع صوت جواله .. بس لازال مطنشه .. بس بعد فتره وقف واتجهه

له .. ناظر وشاف 55 إتصال .. فتح القايمه وانصدم بالمكالمات الهائله

من محمد .. حذف الجوال وركب السياره .. اكيد انه يدق عليه يقنعه

يرد عقب ماانطرد وانهان .. ريح جسمه على كرسي السياره وهو يسترجع

اللي حصل كله .. والأهم من هالطفل اللي في جوال اخوه نايف .. من يكون

من ولده !!











حطوه في السرير . ودفوه بأقصى سرعه .. لغرفة العمليات

الممرضه – نطلب الدكتور معاذ

نايف صرخ في وجهها – لا انا اللي اسوي العمليه

دخلوا بسرعه للعمليات .. ونايف يتصبب عرق وخوف على حالة اخوه د

وسلطان والعم ابو ضاحي معه ..

سلطان مسك نايف قبل يدخل – نايف انتبه لأخوك ,, وطمنا كل شوي

حنا بنتتظرك هنا

نايف يهز راسه وهو يركض وراهم ,, ماتخيل ولا بيتخيل إن فارس يصير

له هالشي













في شرطة محافظة حريملا

عطاه كف لف وجهه وصرخ عليه – انطــــــــــــــــــــم

الضابط مسكه – محمد

محمد منهار ومو مصدق إن اخوه مصوب – ياعبدالله ذبــــــح اخوي

الكلــــــــــــــب

عيسى شاطح فيه ومقهور من الكف اللي خذاه

عبدالله – إن شاءالله انه سليم

محمد بعصبيه وهو يناظر عيسى – من الحيوان اللي طلعــــــك

عيسى بقهر – ماهب انت اللي تحدد متى اقعد ومتى اطلع طلعت ابي

اذبحك وينتهي العالم من شرك يالمجرم

ركض بيضرب فيه مسكه عبدالله – خلاص محمد خلاص

دق جواله وشاف رقم سلطان

محمد – هلا سلطان

سلطان – محمد حنا في الرياض نايف رفض انا نجي مستشفى حريملا

يقول مانبي مستشفيات المحافظات

محمد مط عيونه – ماانتم في حريملا !!

سلطان – لا ,, نايف يقول لي انا وخالي هو اللي بيسوي العمليه

والمستشفى اللي هو فيه يقول متخصص بهالحالات

محمد – خلاص انا جايكم ,, مسافة الطريق بس

سلطان بقهر – والمجرم الخايس وش سويت فيه

محمد وهو يناظر فيه – والله لايأخذ قصاص لو مانجى فارس

عيسى بلع ريقه

سكر من سلطان .. واستأذن وطلع للرياض
المغرب \ قريب صلاة العشاء

في المستشفى سعد وصل لهم وهو يركض .. شاف سلطان

سعد بريعه – وينه فارس وين

سلطان – من علمك انت !!

سعد معصب – محمد بس قلي وين فارس

سلطان – لسه في غرفة العمليات وخالي سعد في الحمام يتوضى

سعد حاس بالخوف والرهبه .. وقف وهو يغمض عيونه

فارس مو بس اخوهم الصغير ,, فارس احن واحد فيهم .. واقرب

واحد للجميع

صحيح اصغر منه .. بس فيه اشياء وافعال هو يكون اكبر منه .. خصوصا

في مجالس الريجيل والأجتماعات ,, يعرف يتصرف أفضل منه وأحسن












هالمره يوم دق الجوال كلمه ,, وشاف في الاسم محمد

بعصبيه – لاتكلمني ماني براجع واخــــ

محمد قاطعه وهو معصب – انت وينك !!

صقر بعصبيه – مايخصكم فيني عساني

محمد قاطعه بقهر – اخوك في المستشفى بين الحياه والموت

صقر – اخوي !! أي اخو

محمد – فارس

صقر – فارس ,, وش فيه

محمد – انت تعال لنا في مستشفى الملك خالد

صقر ظلم وجهه – طيب طيب جاي









في البر

منيره تصرخ ,, والكل ملتم حولها ويشاركه البكى والحزن

ناظرت في شيخه – دقيلي على صقر ماني بجالسه هنا ابي ارجع ابي

فارس

شيخه بلعت ريقها – طيب

اخذت الجوال ودقت على صقر اللي بصعوبه رد عليها

وصرخ في وجهها – وش تبيـــــــــــــــن

انقهرت من إسلوبه وبغت تسكر .. بس تذكرت حالة امه

بقهر – انت وينك

صقر بعصبيه – قلت لتس وش تبين

انقهرت من عنجهيته – ماهب انا اللي ابيك امك تبيك

صقر بفظاظه يكلمها – عطيني امي

عطت الجوال منيره اللي بكت وهي تكلمه ,, وتشكي الحال وتعلمه في

المصيبه ,, وصقر مايدرون وش يقول لها .. بس ماسكرت منه غير

لين اتفقت احد يجي ويأخذها .. واظاهر انه هو اللي بيجيها




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





( البــــــــــــــــــــــــــــــــــــــــارت الخامــــــــ 25 ـــــس والعشرين )





وقفت على راسها – انتي وينتس ماانتي مع الناس دريتي

وش صار

مسحت دموعها ورفعت راسها – وش صار

نوره بأسى وبزفره – فارس تصاوب

فزت وبريعه – تصاوب من صاوبه

نوره – مااعرفه بس يقولون طليق موضي يبي ذبحة محمد

وأطلق على فارس

ساره بخوف – ووينه هالحين

نوره وكأنها تذبحها في الصميم وهي ماتدري – خذاه نايف

وفزعبه للرياض

اجفلت ووقفت بخوف – نايف جاء

نوره شكت – ايه جاء وعمي مريض وابوه عنده

ساره سكتت

نوره بقهر وكأنها تهرج نفسها – ذا الشيبه التعبان

انطلق على شيخه وتهاوش معها

ساره من عقب ماسمعت نايف جاء وهي كارهه الدنيا

طلعت بدون شعور برى الخيمه وهي ماسكه فمها .. لاتسمع

نوره شهقاتها









في السفاره السعوديه بأمريكا

جلس مقابل للشيخ وهو يتكلم عن حالة نور وخبره بالقصه

وبكل الأحداث .. والشيخ متفهم للقصه

ربت على كتفه وهو يقول – بيض الله وجهك ياولدي وكثر

من أمثالك .. نادر وقليل من يكون مثلك .. وافي .. وأمين

وتبي تنقذ بنت مجرم من براثن جرايم ابوها وتخفيها عن عصابه

تلاحقها ,, إذا كان في وعيها تتذكر الصلاه فاتوجب عليها الصلاه

اما إن كان عقلها لايدرك ذلك فلا عليها صلاه ولاصيام لانها

تدخل في حالة المجنون والصبي

اما في حالة الزواج اقيسها على ذلك والله تعالى أعلم إن رضت

وهي تدرك مامعنى الزواج فلا بأس في ذلك .. ولكني ياولدي

قست الزواج مثل الصلاه لانها أمور شرعيه

نزل راسه وهو خايف ورفع راسه – ياشيخ انا ابي اغير هويتها

عشان المجرمين مايعرفونها

الشيخ ناظره وهو يربت على كتفه – والله ياولدي اني في هالحكم

مااقدر افتيك بس بفعلك هالشي تحاول تنقذها من هالعصابه

وهالشي مو ضارها لانها فاقده الذاكره يقيس على ذلك في

حديث الرسول صلى الله عليه وسلم ( لاضرر ولا ضرار )

انا انصحك مو اعطيك حكم وفتوى ,, غير اسمها بس نصيحه

يوم ترجع ذاكرتها تعلمها بكل شي .. اتجهه لقاضي هناك في

السعوديه واسأله عن الهويه بس اكتب هالحين في البطاقه هويتها

الجديده بس لاتثبتها عند الدوله وإن شاءالله إن اللي عند الدوله

مايقدر يوصله المجرمين

ضاحي - طيب انا ابيها تتوفى عند المجرمين

الشيخ وهو يوقف – هاذي عاد تستشير فيها حكومة الدوله اللي

اتوقع موافقين لك في هالأمر ,, اعلن في الجرايد انها ماتت

وهالشي اتوقع انه بيكفي

ضاحي وقف معه وهو يودعه ويشكره على حسن استقباله وترحيبه

له ,, طلع وهو مطمئن انه مابيكون ظالمها .. اليوم بيقعد معها قعده

تصفيه بيخبرها بكل شي الا انها تكون نور .. وعسى ربه يلهمه

بطريقه تروح هالخوف منها

وقف السياره وهو متوتر .. شاف امه ببرقعها وجلالها وهي تركض

له .. نزل من سيارته وحب يدها وهو يؤاسيها – بيقوم بإذن الله بيقوم

منيره وهي تبكي وتشاهق – تكفى طلبتك امك ياصقر إن تأخذني له

مالي روح وانا مادري عنه

اقبل عليهم بو محمد اللي يتعنز بعصاه والجد جنبه اللي من شاف صقر

تجهم وجهه – هاذا وش جابه !!

راحت منيره وهي تبكي عند رجله – تكفى ياعمي طلبتك

صقر عصب من إذلال امه بهالصوره وصرخ – يمــــــــــــه

الجد دزها من رجله – قومي انا ثكلت ولدي ووضحى بغت تموت

علي ولا رديته بيجي هالسحلوت يلعب من ورى ذيله واسامحه

صقر عصب – بتظل قاسي وطول عمرك قاسي وبيجي اليوم اللي

بينكشف كل شي والله ياابن قاسي ( وهو يحط عينه بعين جده بقوه )

إن تشفق على ريح صقر ولا تلقاه

الجد ومعاد يشوف قدامه وهو يصرخ – اذلف لابركة بك ولا باللي رباك

ابو محمد حزن في حضرة ابوه مايقدر يسوي لولده شي – ليه سويت

كذا ياصقر

صقر بقهر – يبه بعزة الله وجلآله إن مالي خص في ذا الولد

الجد بعصبيه – يكذب المروح يكذب نايف مورينا الصوره

صقر انقهر بقوه – وكل ولد يجيبه نايف بيحطه في ظهري بتصدقون

انه ولدي ,, مير اصلا انا عايف جلستكم بأخذ امي وبمشي

الجد بقسوه وبكل إذلال – تكذب ثم تكذب ماهب كاذب اخوك عليك

والولد شفناه ماتكذب عيونا

صقر عصب من كلام جده – والله عاد انت لو بحلف لك بالمصحف

غير اللي براسك ماهب مصدق ,, وانا رايح بس والله إن ارد وحقي

بيدي

الجد وهو يصارخ – اذلف اذلف واخذ ذي ام اللسان مرتك معك

عسى لسانها للقص

شيخه سمعت هواش الجد فيها جت بتطلع ,, وامسكتها وضحى

وهي تقول – شيخه العرب ماهب ناقصين تزيدينهم ارحمي ذا المره

الطيبه اللي ضفتنا في بيتها

شيخه بقهر – من حلاتها هالضفه ليتني في الدوادمي (ودزتها ) وخري

هناه قسم بالله إن أخذ حقي من هالشايب اللي يرميني بالحكي ويصرخ علي

وانا سكت له كثير

مسكت وضحى راسها وهي تشوفها تطلع من الخيمه وشرها تسحبه معها

وقفت في وجهه الجد – وش فيه لساني يبيله قص وهو يقول الحق ياابن

قاسي الا ياخسارة اسم ابوي قبل اسمك

الجد مط عيونه وشد على قبضة يده .. منيره ركضت لها ومسكتها

الجده بخوف – يابنت روحي مع رجلتس خلوا ذا الليله تعدي ترى ماحنا

بناقصين مشاكل

رفع عصاه وضربها بقوه مع جنبها .. صرخت بقوه .. والكل طلع

على صراخها .. صقر ركض لها وهو يوقف في وجهه جده

وبعصبيه – بأي حق تضربها وانا اعاين

عضت شفايفها بقوه .. وانقهرت من فزعته لها ,, هي ماهيب ضعيفه

ماتأخذ حقها .. وقفت في وجهه صقر – مايخصك شي بيني وبينه ماهب انت

اللي تدخل في اللي اسويه

انقهر بقوه ,, ولفت للجد وهي معصبه – عشانك ماقويت على لساني

تبي تضربني هاذي وسيلتك الضعيفه هاه

ماتنكر انها خافت وهي تشوف عيونه .. ووجهه اللي سود .. جرها

مع شعرها وهو يطيرها مره يمين ومره يسار وهي متحمله – والله

إن الكلب ابوتس موجود وحي ,, روحي مع ذا الكلب اللي منتخيتبه

وراتس لأشوف لوجيهكم رقعه

مسكه ابو محمد وهو يحاول يفك شعر شيخه من يده – خلاص ياابوي

خلاص

صقر اللي مقهور من سواتها .. خلاها ولا تدخل ابد وهو يناظر

شعرها اللي تقطع بيد جدها .. وجلالها اللي طايح على ظهرها

دزها الجد بقوه لصدر صقر – انتسلع انتسلع اذلف انت وياها لأظن

اشوف وجيهكم وانا حي

شيخه اللي كانت متحمله جره لشعرها وقفت بعزه نفس وقوه – ماعليه

مصير الحي يتلاقى ويوم إن ابوي ماخذى حقه وهو حي انا اللي بأخذ

حقه وهو ميت

ناظرت في صقر بقهر ,, انها بتنذل له وهي تقول – بجيب عبايتي

واغراضي

وراحت وهي تطبخ غيض وقهر .. وقفت في وجهها نوره وهند ووضحى

وساره

ناظرتهم وهي تقول – انا اللي بجيب حق ابوي وانتن انتبهن على انفستن

فاهمات

وضحى نزلت دموعها وهي تشوف اختها تنطرد وتروح وبعيده عنهن

ضمتها هند وهي تبكي – تكفين لاتروحين

شيخه ببأس قوي – انا عندي عزة نفس مثل ابوي مالي مقعاد وشيبة

ذا قاسي فيه .. راحت وخلتهن

صقر ركب في سيارته وأمه جنبه اللي تبكي من اللي صار .. ولدها وحرمته

انطردوا ومالهم مقعاد ابد .. وفارس في حاله مايعلم بها غير رب العالمين









في المستشفى

طلع بتعب وهو يناظرهم .. ركضوا بإتجاهه

ابو فهيد – بشر وش صار على اخوك

نايف وهو يناظرهم بقلق – طلعت الرصاصه اللي

في كتفه والحمدالله هي قطعت بعض الأعصاب وهالحين

يسوون له ترميم وإن شاءالله إنه بيكون طيب

سعد مسك يده – نايف قل الحقيقه ,, علام وجهك كذا

نايف – لا بس تعرف راسي يعورني ومارقدت واسوي العمليه

لفارس وتعبان بس الحمدالله انا بغير وبروح ارقد انت اقعد معه

والفجر بجيكم

سعد هز راسه – طيب

نايف لف على سلطان وعمه – انتم ياعمي انت وسلطان روحوا للبيت

ارتاحوا وسعد بيقعد لين يضبط وضع فارس اللي بينقلونه عقب كذا

للعنايه

جاءهم محمد مع ممرات المستشفى يركض – هاه شصار على فارس

نايف – الحمدالله بخير يلحمون له الأعصاب وبيسوون له خياطه وبيطلع

على الكثير بعد ساعه ونص

محمد زفر براحه – الحمدالله ( تجهم وجهه وهو يتذكر ) الكلب والله إن ماخليه

من يطلع الضو وانا واقف عند سجن الحاير بعرف بأي حق يطلعونه

ابو فهيد وهو معصب – لاتخلونه بغى يجيب راس الولد حسبي الله عليه

سلطان – ايوالله حسبي الله عليه

محمد – لاتوصون حريص انا وراه ذا المره ( تلفت يمين ويسار ) صقر

ماجاكم

كشر نايف وقال – انا بروح ارقد توصون شي

محمد ناظر كشرته وبحده – لا رح مشكورين

مشى مبتعد عنهم وهو مقهور من صقر اللي لازم يعرف بكل صغيره وكبيره

تخصهم
عند البر

عمشاء تصارخ عليها – ماهيب سواه فضحتينا في محمد وعمتس واهلتس

هاذي سواة تسوى

موضي تبكي وريم تربت عليها

موضي وهي داسة وجهها وتشاهق – يايمه والله اني فازعه لايتذابحون

ماقصدي شي

عمشاء معصبه – تقطعين وتخسين وين نودي وجيهنا ومحمد اللي متحلفن

فيتس اقداه

قربوا عيالها من حولها وخلود وخالد واقفين معهم يناظرون ,, رصت

زايد بقوه ونواف قرب خالد وهو يقول – خاله موضي لاتبكين

خمته موضي وهي تبكي – ياروح خالتك موضي











في السياره الجو متوتر ,, ولايسمع إلا نحيب منيره اللي تبكي

صقر يحاول يهديها – يمه تكفين لاتبسين

منيره – ابتسي فارس وابتسي اللي سويته ياصقر خل اللي في القلب

في القلب

صقر سمع زفرة شيخه وعصب – والله يايمه إن مايخصني ولدتس

التسلب مبتليني اللي ماترف عينتس عنه وذابحتس حبه مير خل اشوفه

والله إن اخذ حقي منه الكلب

شيخه بقهر – قالوا للكذاب احلف قال جاني الفرج

صقر صرخ فيها – اقطعـــــــــــــــــــــــي

منيره زاد بكاها – خلاص اسكتوا ذبحتوني اسكتوا اسكتوا آآآآآآآآآآآآه

ياامي يافارس










في امريكا

دخل وشافها هاديه على غير العاده والممرضه تعطيها شوربه وهي ساكته

ناظرت فيه وتجهم وجهها وبان ملامح الخوف

ضاحي جلس على الكرسي بعيد عنهم – انا بجلس هنا ابي اقعد معكم

غمضت عيونها بقوه بعد فتره فتحتها .. شافته مازال فيه ,, لفت للممرضه

وهي تشرب الشوربه ,, وتلف كل شوي عليه خوف انه يقوم ويجيها

وهي باين فيها ملامح الرعب بس سكتت وهاذي بدايه طيبه لضاحي









وقف في وجهه عمه – ترى الخميس هذه بأخذ حرمتي

تجهم وجهه ابو فهيد ولا يدري وش يقول – ياولدي اصبر شوي

ولاتحط اللي سوته اعيسى دافع انك تأخذها بهالذنب

محمد انقهر من طاريه وبعصبيه – بنتك ياعمي ماخلت شي أرف به

عليها حتى المجرم تبي تحميه

ابو فهيد – بس هو ابو عيالها وماتبيه يسوي مصيبه

محمد انقهر من دفاع عمه لها – هاذا العلم جاك وانا بأخذ حرمتي هالخميس

اخوي إن شاءلله بيقوم بالسلامه وانا وإياها مدربين العرس بذبح ثنتين وبأخذها

ماعطى عمه مجال غير انه يتمتم – يصير خير يصير خير









جالسين وكل واحد كاسه في يده ويدندنون .. دخل عليهم وهو مقهور

من حالتهم ,, ماهب صاحين سكرانين ليل نهار

صرخ فيهم – هيييييييييييييه بس

وقف سياف – ن ـي وف ح بيب ي

وضمه ,, بسرعه دزه نايف وهو ماسك خشمه – الله يقطع ذا الريحه

فهيد وراسه يهتز – م ممتت ى ججج يت

نايف انقهر منهم اتجهه لغرفته قفل بابه وشغل المكيف ,, وسيده لفراشه

مايبي غير النوم ,, وحاليا مافي راسه شي غير النوم اللي خذاه










وقف السياره في المستشفى وهو يقول بصوت معصب وهو يناظرها

بقهر – لاتنزلين اقعدي لين اجيتس

شيخه – احسن بعد

منيره تناظر فيه وهي واقفه برى السياره – صقر يمه يالله

صكر باب السياره بعصبيه ومشى ورى امه – يالله يمه

دق على محمد وعرف مكانهم .. توجهه لهم ومالقى غير سعد ومحمد

اللي سعد فز لأمه وحب يدها وراسها ويحاول يواسيها

منيره وهي تبكي – وين اخوكم

محمد – نقلوه للعنايه ومانعين عنه الزياره

منيره تلفت وهي تبكي – وينه نايف ابي ادخل خلوه يدخلني

سعد – يمه نايف راح يرقد تعبان من رجع مارقد

صقر بقهر ومعصب – عساه نوم الكهف مارقد غير لين ورطني

يعد ناظر فيه وهو مايعرف وش بينهم

منيره ناظرت صقر وهي تبكي – تكفى ياصقر يايمه لاتوجعني اكثر

من ماني موجوعه

صقر عطاهم ظهره وهو مقهور – بروح أكلمهم يخلوني ادخل انا وإياتس

نشوفه










وضحى تبكي ونوره تبكي معها .. وهند تناظرهم – خلاص لاتقلبونها

مصيبه اختسن قويه

ساره تناظرهم وتبكي وهي تبلع ريقها وفي داخلها ( آآآآآآآآآه ياخواتي

لو تعرفون مصيبتي وهمي ,, طرحت روتسن في الأرض .. وشيخه

اللي ماترضى علينا الكلمه دعست راسها بالرمل .. انا لو الموت

ينشري إن اشتريه .. وتوني اول مره اعرف إن الموت نعمه

{ رفعت عيونها للسقف } يارب ريحني يارب وسامحني والله اني انخدعت

من واحدن اتمنى ذبحته بيديني واتخلص منه








قرب منها بهدؤ ,, وهي تزحف لأخر السرير وباين فيها الخوف

وهو مبتسم لها يحاول يطمنها .. وهي رافعه يدينها تحاول تحتمي فيها

جلس على الكرسي وهو يوقل – الجازي اسمتس الجازي حلو اسمتس

والأحلى انتي

شدت على يدها وهي تناظر فيه – روح

ضاحي – انا ضاحي خطيبتس وين تبيني اروح وانا مالي غيرتس وانتي

مالتس غيري

هي بخوف – تكفى ابعد

ضاحي وقف واتجهه للكرسي البعيد اللي كان جالس عليه بتعب .. اظاهر

صعبه تتعود علي في هالوقت .. يارب صبرني يارب









طلع وفصخ الكمامه وقال لأخوانه – انا بروح اهلي معي في السياره

يالله يمه مشينا

منيره بتعب – لا ماني برايحه بقعد مع سعد

محمد ناظر في امه – يمه تعب عليتس برضى ربي عليتس إن تروحين

يالغاليه

منيره تجلس وبعصبيه مستغربه منها – لحد يكلمني ماني بطالعه ابد

صقر قرب منها – يمه تعب عليتس ا

قاطعته – خلاص انا علمتكم ريحوني الله يريحكم

سعد – خلاص خلاص خلوها انا معها بنقعد هناه لين الصبح ثم بردها

للبيت

سكتوا محمد وصقر

محمد – انا بجلس معكم

صقر – اجل انا بروح تبون شي

محمد ناظره - ايه تعال معي

مشوا مبتعدين لأخر السيب محمد – صقر لو ماني عارفك كان صدقت

نايف عليك بس مشكلتي اعرفك اكثر من نفسي هالولد انت ابوه

صقر بعقده بين حجانه – هذاك قلتها تعرفني اكثر من نفسك توقع اني

اسويها هه اخوك هذا لين هالحين ماعرف من يكون صقر بس حقي

والله إن اجيبه ( عطاه ظهره ) انا بروح تأخرت على هلي








ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




( البــــــــــــــــــــــــــــــــــــــارت الســ 26 ــــــــــادس والعشرين )




حس بالعرق يصب في كل وجهه .. وهي جالسه عند راسه وتبكي

وتضربه بكل قوتها وشكلها يخوف بالحيل .. قام يبي يضربها

يبعدها عنه .. بس يحس نفسه مربط .. وقلبه يرقع بشكل مخيف

وهي مو راضيه تبعد عنه ابد

صرخ بقوه يوم جابت السكين بتطعنه – آآآآآآآآآآآآآآآآآآآآآآآآآآآآآآ

فز من سريره جالس ولف عينه يمين ويسار وهو يتنفس بقوه

وعرقه يصب بقوه .. حمد النعمه يوم عرف انه حلم .. سمع الناس

يصلون الفجر .. رجع انسدح وهو يسمع الصلاه بس حاس بالرعب

وماله حيل يصلي .. رد رقد وهو يدعي انها معاد تزوره في الحلم

مره ثانيه .. لان شكلها في الحلم مخيف عكس الواقع .. غمض عيونه

بقوه لعل وعسى ينسى نظراتها له يوم في الملحق بس مو قادر غمض بقوه

لف راسه بقوه يمين ويسار .. بيحاول يشتت نظرات عيونها بس ماقدر

جلس وزفر وهو يسب ويهاوش – الله ياخذتس ياحيوانه

قام من سريره .. واتجهه للحمام .. ونظرات عيونها وطيفها مافارقه

ضرب راسه بقوه وهو تحت المروش – خلاص انقلعي انقلعـــــــــــي










في إحدى شقق الرياض

دزها بقوه لين طاحت على الكنبه وصرخ فيها – انكتمــــــــــــــي

وقفت وصرخت عليه – والله تبي تداري سواتك وتبي تسكتني ماني

بساكته وانا برجع عند خواتي

قرب وهو يمسكها مع فكها بقوه – مكان انا فيه انتي بتجلسين فيه من ورى

ذا الخشم ( وهو يجر خشمها بقوه )

دزت يده وبقوه – انقلع ماهب لك ولد اذلف له فرقاك عيد عندي

ضحك بقوه بإستفزاز لها وهو يجلس – قولي انتس غيرانه

شيخه رفعت حاجبها وبإستفزاز وهي تأشر عليه – وش بغار عليه

ياحسره

انقهر بس بلع استخفافها فيه وهو يقول – انقلعي عن وجهي ماابي

اشوفتس

انقهرت ومشت مبتعده ,, سمعت صوته وهو يقول – زين سوى فيتس

الشايب

لفت له .. ورفعت حاجبها ووبسمه استفزازيه – وزين سوى فيك وطردك

تستاهل ,, واقطع ذراعي من هنا ( وتأشر على ذراعها ) انه ولدك

عطته ظهرها وهي تمشي بثقه ,, ناظر ظهرها وبسخريه كلم

نفسه .. آه ياهالقلب اللي ماضرب غير لتس ياخساره بس ,, اجل

بتقطعين ذراعتس هه










وقف محمد وسلطان بسيارتهم في البر .. وهم ينتظرون الباقيين عشان

يرجعون .. ماحد حاب يقعد

شاف موضي متجهه لسيارة سلطان .. نزل بعصبيه وهو متجهه لها

وقف قدامها – وين وين

ناظرت فيه بعدين نزلت راسها وسكتت

محمد بعصبيه – روحي اركبي في ذيك السياره ماهب راكب معي غير

بنات عمي وهن ماهب محرم لي

موضي بجرأه – وحتى انا ماهب محرم لك !!

محمد بسخريه – هه ودتس انتي الوعد هالخميس روحي اركبي

واخلصي بسرعه

انقهرت منه ,, عطته ظهرها وراحت لأمها وهي ماسكه دمعتها

وعلمتها

عمشاء عصبت عليها – وهو صادتس ماهب راكب مع بنات عمه

وهو مب محرم لهن

موضي عصبت – عجيب امرتس يايمه تراه بعد ماهب محرم لي

يركب جدي معه ولا جدتي ماهب انا

عمشاء عطتها ظهرها – بكيفيتس مالي بخص فيتس وفيه

اتجهت لجدتها وعلمتها اللي انقهرت من تصرف محمد ,, اتجهت

له وهي تهاوشه – انت صاحي ولا مجنون

محمد ناظر لموضي اللي واقفه جنب الخيمه – امداها حرشتس

عناد ماهيب راكبه غير معي

الجده – لا انا اللي بركب يالله امش

محمد بعناد – لا هي اول من يركب تمشي بسرعه

الجده – وابوك وين بيركب !!

محمد – ابوي ماهب رايح يوم تطمن على حالة فارس قال بقعد

مانيب رايح

الجده عصبت – بس هو تعبان

محمد – والله وش اسوي فيه يقول لو رجعت ابتعب اقعد افضل

انقهرت موضي وهي تشوف سيارة سلطان حركت .. اظاهر إن امي

قالت لسلطان يمشي ,,تبا تراضي هالمتكبر عن حركتي .. انا ماسويت

شي هو اللي سوى

ركبت مغصوبه ورى جدته وساره جنبها ووضحى اما نوره

وهند راحوا مع سلطان مع ريم عشان السياره ماتكفي .. والأطفال

في المرتبه اللي ورى عيالها وعيال محمد وهم غاطين في سكوت سوى

تسبيح الجده وتمتمة الأطفال

محمد – ماهب زين اللي سواه جدي في صقر وحرمته

الجده – اخوك الخايس لاتجيب سيرته

محمد – بس هو ماله ذنب ياجده

الجده – وانت شعرفك ابه نسيت انه قعد برى اربع سنين برى

وش عرفك انه مازر عقله الشيطان ورقد مع وحده من ذا الخايسات وجاب

ورع منها

محمد مط عيونه – يعني انتم مصدقين نايف عشان صقر طلع برى

اربع سنين اجل اللي يروح له شغل هناك وش بتسوون له

الجده – الله يستر علينا ,, والله إن جدك ماهب مخليه الله يستر عليكم

ياولدي انا حفرة ناصر في صدري لين ذا الحين

محمد تذكر بنات عمه ولا يبي يكسرهن ,, غير السالفه – اقول ياجده

دريتي إن عرسي الخميس ذا

موضي انقهرت انه مصمم وهي مابيدها شي غير تتفرج وبس

الجده – عساك سعيد ومتهني وتضم عيال موضي وموضي تضم عيالك

انقهر من سيرة عيالها وعياله .. مقهور إن العيال اللي معهم مو من البدايه

يكونون عياله وعيالها بس فضلت ذا الأجرب علي

تذكره وهو يطبخ قهر .. وتذكر إن له حساب معه يبي ينهيه اليوم قبل

بكره .. قبل يحولونه للسجن العام
حس ريقه ناشف وعطشااااااااااان ,, وراسه ثقيل بالحيل .. وعيونه يابسه

مايقدر يفتحها .. ويسمع صوت همهمه حوله

أخذ فتره لين تعود على الجو .. فتح عينه بهدؤ وبطئ .. ماحد انتبه له

يشوف الممرضه تحرك الأكسجين اللي عند راسه.. والممرضه الثانيه

تكتب في الملف .. حاول يرفع يده اللي مو متصاوبه .. وقدر انه يرفع

واحد من اصابعه .. حست فيه اللي عند راسه .. وصرخت بفرحه

للمرضه الثانيه .. بسرعه وحده فيهم ركضت للدكتور .. والثانيه تحاول

تشوف وش يبي

تشجع وهو مايقدر يفتح فمه او حتى يحرك لسانه .. حست فيه وقربت

المويه من فمه .. شربته شوي وبعدته وهو نفسه فيه

بعد كذا دخل الدكتور وهو يقول – الحمدالله على السلآمه ( ويقرى الأسم

اللي فوق راسه ) يا فارس اسمك فارس صح

حاولت افتح فمي .. احرك لساني بس ثقيل .. ربت على كتفي الدكتور

وهو يبتسم – لاتخاف هاذا البنج من بعد العمليه

احس اني اختنقت ابي اصيح واتكلم بس ماني قادر ,, شفته أخذ الملف

وكتب فيه .. وانا أبي اشوف احد من اهلي بس كيف اتكلم

بعد فتره

حط الملف على اخر السرير وقال – الحمدالله على السلآمه انا بكلم

اخوك الدكتور نايف يجي ويتابع حالتك لأن مناوبتي خلصت وهو كلمني

قبل يروح اتناوب حالتك معه

ابي اهز راسي ,, ايه ابي أي أحد من اخواني .. ابي اشوف أي احد فيهم

عطاني ظهره ورجع يحك شعره – اظاهر إن حدى اخوانك موجود

اسمعه يسأل كل شوي عن حالتك بس ماانتبهت هو موجود ولا راح

حسيت بسعاده يارب فيه ابي أي حد فيهم ابي اشبع عيوني فيهم واغمض

وارتااااااااااااااااااااااااح










في السياره الثانيه .. الجو معكوس تماما

نوره تهمس لريم بصوت واطي – هالحين هاذا سلطان ولد عمتي شيخه !!

ريم ناظرتها بخبث – ايه هو ليش تسألين ؟؟

انقهرت نوره من نظرتها وقالت – بس سؤال يقرقع في راسي

ريم همست لها بخبث – تراه حلو وجميل ويهبل بس عنده مشكله وحده

ضربتها نوره مع كتفها وقالت – اقلبي وجهتس

وحست بالفضول تبي تعرف وش هي المشكله

وكأن ريم قرت اللي في عينها وقالت – ماتبين تعرفين !!

نوره تكتفت وسندت ظهرها للمرتبه بقوه وقالت – لا اقلبي وجهتس

ضحكت ريم بقوه .. خلت جدها يهاوشها

الجد معصب – ضعفـــــــــه وتبن وش هالضحك سانتس صلبيه

ابدن مايعرفن الحياء بنات هالزمن

تفشلت ومسكت نفسها .. شافت امها تلتفت عليها وتقرصلها بعينه

يعني مدفونه الحركه .. وهند لفت لها اللي جالسه جنب عمشاء

رفعت عينها لسلطان وشافته عاقد حواجبه وشكله معصب

بلعت ريقها بتوتر وسمعت ضحك نوره المكتوم منها .. لفت يمها

وشافتها ماسكه فمها من تحت البرقع وتهتز .. عطتها ضربه بالكوع

وسكتت مقهوره .. لين انتهى الطريق .. ووقفت سيارة سلطان عند بيت

خاله ضاحي بن فهيد ونزلن البنات واتجهه لبيت سعد بن فهيد اللي مو بعيد

عن بيت ضاحي على أخر الشارع











رفسه بقوه وهو يقومه .. فتح عيونه بقهر وهو يناظر فيه – هاه

تكلم وهو معقد حواجبه – امش تعال الغرفه ابي اكلمك

سياف بشوي عصبيه وفيه النوم – تكلم هنا اسمعك

أشر على فهيد – وهذه .. قم بس قم

قام بقهر وراه .. ومشى بخطوات ثقيله وهو ميت من النوم .. حك راسه

وقال وهو يدخل وراه الغرفه – هالحين انت وش مصحيك هالحزه

نايف بأمر – رح غسل وجهك وتعال كلمني وانت مصحصح بكلمك

في موضوع مهم

سياف وهو يحك شعره المكدش – وهالأمر مايتأجل لين اصحى

نايف قال بقهر – انا بطلع وبتأخر ويوم ارد بلقاك هفيت ذا الشراب

وقمت تشيل راسك ماتدري الدرب وين قده

سياف فتح فمه يتثاوب – زين يالله اخلص وش تبي

نايف انقهر منه – رح غسل وتعال اخلص وش اقول انا من اليوم

اتجهه سياف لحمام نايف اللي داخل الغرفه وصرخ نايف فيه – هيه هيه

وين رايح

سياف بطفش – ماتقول رح غسل

نايف بعصبيه – اذلف لحمامكم ماهب حمامي رح غسل وتعال

سياف انقهر من عنجهيته راح يغسل فتره .. وتأخر بقصد عشان يقهره

مثل ماطرده من حمامه .. لان اكثر مايكرهه نايف اللي يلطعه ويتأخر

عليه

رجع سياف وصرخ عليه نايف – صح النوم كان قعدت بعد ورقدت بالحمام

سياف جلس بطفش وهو يمسح وجهه من المويه – هاه غسلنا وش تبي

شاف وجهه نايف يتجهم فجأه .. وبان فيه التوتر

سياف طفش منه – هاه اخلص

نايف بعد فتره – اسمع انا بعطيك شقتي لمدة اسبوع ومهر مئة ألف

يوم قال مهر سياف عقد حواجبه

نايف يكمل وهو متوتر – بس اسبوع وطلق اللي بزوجك إياها

سياف فتح فمه .. ( شي مايحلم فيه ,, غير انه عاطل وماعنده دخل

ترى ماعند ابو ميت وامه متزوجه من زمان وملتهيه في زوجها وعيالها

ولا واحد من ارذل جماعته موافق إن يعطيه بنته ,, هالمره يجيه هالعرض

اللي مايحلم فيه .. شي فوق الوصف .. وفوق كل احلامه )








ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




( البــــــــــــــــــــارت الســــــــــــــــ 27 ـابع والعشرون )





مازال مو مستوعب اللي يسمعه – نعم وش قلت !!

هو ناظره بقهر – ترى بصكك بكس تفهم ,, انا مستعجل وليا رجعت يصير

خير ( ووقف )

وقف بسرعه .. ومسكه مع كم ثوبه – نايف قل الصدق انت اكيد تمزح

نايف وهو جدي ومعقد حواجبه وبقهر – لا شايف وجهي حق مزح اقلب

وجهك ( ودز يده )

رد ومسكه سياف بقوه وبوناسه – موافق موافق فيها بنت وفلوووووووس

ليش مانوافق إلا نبصم بالخمس بعد

نايف ناظره وناظر بهدلة حالته ,, وبشاعة وجهه .. ورائحته النتنه

وقال وهو يبعد بقرف منه – بس ارجع اعلمك ,, بس شرط !!

سياف وهو مبسوط ومو سايعته الوناسه – انت ماتشرط تأمر

نايف وهو يتوجهه للباب – لاتسكر خلك صاحي لين ارجع عشان اعرف

اتفاهم معك

أشر على خشمه اللي مفترش وجهه ببشاعه – على هالخشم












ماصدق يوم الدكتور خبره .. ألتفت يدور أمه .. تذكر انها راحت تصلي

الضحى في مصلى النساء .. واتجهه بسرعه للعنايه المركزه يتبع الدكتور

اللي دخل وشاف الممرضه تمنع المويه عن فارس وهو معقد حواجبه

ابتسم الطبيب وسعد يدخل وراه – المويه ممنوع ياأخ فارس انا عارف

إن الحلق عندك جاف وهاذا شي طبيعي بس خلال الساعات القادمه

وبتشرب مويه ( وابتسم ) يكفي المويه اللي شربتها بالدس عنا

ناظر للمرضه اللي ابتسمت ونزلت راسها

اتجهه له سعد وهو يهرول في مشيته ومسك يده وبفرحه – الحمدالله على

السلآمه ياابو سعد أخر الطيحات إن شاءالله

ابتسم على طرف وسكت

الدكتور – إذن انا تسمحولي مناوبتي خلصت والدكتور نايف بيتابع حالته


في هالإثناء دخل صقر عليهم .. سلم عليهم والدكتور طلع

ابتسم صقر وهو يشوف فارس صاحي – هاه بو الفوارس الحمدالله على

السلآمه

فارس وكأنه مو مصدق صقر موجود بينهم .. أشرله بوناسه وفي عيونه

دموع

ربت عليه صقر وحب جبهته – طول عمرك حساس ليتك جيت بنت

تساعد امي

ضحك سعد بقوه – تبي تستغل انه مايتكلم عارف لو انه صاحي مارضى

بهالكلام

ضحك صقر وهو يقول – نستغله

ابتسم فارس .. وسمعوا اصوات وضحك .. انفتح الباب بقوه

ودخلت منيره وهي بوناسه وبراسها كله – يالله يالله لك الحمد اللي بلغتني

اشوفه قدامي وصاحي يالله لك الحمد

اركضت له وحبت راسه .. وخده ويده .. واشتنشقت ريحته .. وضمته بقوه

وهم متأثرين ,, وفارس حاس بالدمعه قريبه .. وكانت دمعة امه ابلغ واحس

واوضح يوم طاحت على خده ,, وراسه في حضن امه .. مسح دمعة أمه

اللي حتى بالدمعه تبرعت له بها ,, ولو الروح فيها تبرع .. عطته روحها

بس الروح بيد الله رب العآلمين

صقر حب كتف امه – خلاص يمه خنقتيه

بعدته عن صدرها وهي تبكي – ياعين ابوي يازين هالشوفه ,, عسى ربي

يبلغني وارقص في عرسك وانا امك

ضحكوا اخوانه

سعد بعتب – هالحين زوجوني انا اللي صارلي سنين احتري الرضا وكل

يوم اقول بكره ينادوني ويقولون اعرس ياسعد وش تحتري مير اظاهر اني

بأخذ حرمتي مثل محمد واسافر بها

صقر ضحك – اجل يالله قواك الله بس وش يفكك من لسان عمشاء

محمد وموضي مطلقين ومجربين العرس بس ريم بنت وتبي عرس

سعد كشر – هاذا اللي قاهرني

منيره تكلم فارس – وشلونك يمه

غمض بعيونه وفتحها بمعنى بخير ,, دخل الخوف قلبها

قالت بتأكد – يمه فارس انت تكلم

أشر بيده لا

صرخت منيره بقوه – يمــــــــــــــــــــه ولـــــــــــــــــــدي

على هالصرخه دخل نايف وهو يركض – وش فيكم وش فيكم

شافه صقر بقهر ووقف

منيره ركضت لنايف وهزته مع كتوفه – اخوك مايهرج يانايف مايتكلم

زفر براحه وقال ,, وعينه طاحت بصقر ولف وجهه لأمه – يمه هاذا البنج

اصبري عليه شوي شوي بيتكلم بس البنج مخلي لسانه ثقيل ومايقدر يحركه

منيره بخوف – بنج لهالوقت من متى مسويله العمليه !!

صقر اتدخل وهالتدخل قهر نايف – يمه هاذا بنج عمليه كبيره مو أي عمليه

موضعيه لاتروعين الولد

منيره لفت له وشافته بدأ يرقد ,, وهو يحاول يقاوم النوم بس مايقدر

نايف اتجهه للملف ,, ومعها اتجهه له صقر ومسك كتفه – خلص شغلك

وتعال برى ابيك

منيره تذكرت سالفتهم وقالت بحزن – برضاي عليكم ياعيالي انتم اخوان

لاتفضحونا

صقر بقهر ( أشر عليه ) – وهالخايس اللي قدامتس مايعرف الأخوه

نايف عصب وصرخ بوجهه – اللي مايعرف الأخوه انت ولا تبي اذكرك

صقر زفر بقوه ونفخ في وجهه نايف – وعشان هالشي تعال برى ابيك

سعد يناظرهم بتوتر

نايف بعصبيه وهو يناظر الملف – ماعندي وقت اضيعه معك

بكسه صقر بقوه على خشمه اللي نزف وبعصبيه – بتسمعني غصبن عنك

نايف حذف الملف واتجهه له يبي يحاول يضربه ,, منيره قامت تبكي

وسعد حاول يدخل بينهم

صقر كتفه بقوه ونفخ على وجهه وبعصبيه – والله انك يالخايس اتفه إنسان

قابلته في حياتي

نايف اللي أستسلم له وهو يزفر بقوه – فكني ياتعباااان

سعد يحاول يبعد يدين صقر وهو يقول – صقر خلاص فكه

صقر بعصبيه – قل لأخوك الكلب بيسمعني غصبن من ورى خشمه هاللي

ينزف يروح ورى امه ويمشه ويعرف المراجل ماهب يحارش فيني عند

ابوي وجدي وعمي ويفضحني

نايف انقهر وفك يده بقوه ,, وباغته ابكس على خده .. وصب دم من فمه

منيره طلعت تركض وهي تصارخ – يانااااااااااااااس ياهييييييييييييه مافيه

احد يفزع لناااااااااااا ألحقوناااااااااااا

سعد ركض لأمه ودخلها وقفل الباب ,, وحذف شماغه ودخل بين اخوانه

اللي بصعوبه فرقهم

انضرب الباب عليهم .. وكان رجال الأمن صرخ نايف بقهر – هاه استانست

تبي تفضحني في شغلي الله لايوفقك .. تفووووووو على وجهك

دزه صقر بقوه من يده .. ودخل الحمام اللي في داخل الغرفه

نايف اخذ كلينكس وحطه بخشمه ,, وفتح الباب ومعصب – مافيه شي بس

سوء فهم

رجل الأمن – دكتور نايف صار فيك شي

نايف وهو يتجهه للمرضات اللي يناظرون في شكله وبهدلته ,, وطلب وحده

فيهم تعالج النزيف اللي بخشمه – لا مافيني شي آسفين إنا ازعجناك ومثلك

عارف يامساعد سوء الفهم يحصل في كل العائلات

هز مساعد راسه وطلع ,, دخل نايف للغرفه .. وشاف امه تبكي وسعد

جالس جنبها ويطبطب عليها .. طلع صقر من الحمام مقهور وناظره

والممرضه تمسح خشمه – عساه اول الكسور إن شاءالله

وطلع وخلاهم ,, ومنيره تضرب على فخوذها وتبكي – بيذبحوني بيذبحوني

ياسعد ناقصة عمر معاد اقدر عليهم آآآآآآآآآآه يويلي منهم يويلي آآآآآه ( وتبكي )

يوم شافه طلع ,, اخذ القطنه من الممرضه ,, وكلمها بالإنجليزي وأمرها

تروح ,, اتجهه لأمه وحب يدها – خلاص يمه بس ولدتس هذه يصبر علي

إن ماكف شره وأذاه عني إن بيني وبينه المحاكم

منيره مطت عيونها وصرخت بوجهه – بعد بتوصل للمحاكم ( وانتحبت )

بقوه – لالا انا فيه حدن داعين علي يويلي ويلاه اااااااااااااااااااااه

سعد غمز لنايف بقهر – يايمه اهدي لاتروعين فارس خلاص تراه مريض

اصلا حنا في العنايه وغلط صراخنا هذه .. لولا مركز نايف إن يطردونا برى

المستشفى

نايف وقف بقهر ,, واتجهه للملف اللي طايح على الأرض .. وبدأ يقراه

ويدون ملاحظاته
في الصاله وبقهر – لا ماهب على كيفه يفصل وانا ألبس

عمشاء معصبه – والله حقه اجل اللي سويتيه شوي تطلعين للرجال

وتقولين بس خلاص لاسحى ولاحشيمه وينا عايشين فيه

الجده وهي تمسك راسها – يالله التكله عليك يالله ( وناظرت ريم ) ازهميلي

على نايف ابي اشوف وشلون اخوه

موضي بقهر – وانا حد يعبرني هالأدمي غاثني من ظهرت على الدنيا وكل

مصيبه لي هو وراها

عمشاء وهي تناجي ربها وترفع يدينها – يالله إن تعطيها عقل يالله

موضي عصبت – ليه شايفتني مالي عقل هاه ,, علامتس علي يمه

عمشاء بحزن لحال بنتها – موضي وانا امتس روحي عني في السعه

ووسعي صدرتس اللي راح ماهب راجع

وكأنها تلقت صدمه ,, امها عرفت وش في خاطرها .. ماتنكر انها قلقه

على حال عيسى حبيبها اللي مازالت تحبه .. وفضلته على ولد عمها اللي

ألف بنت تتمناه .. بس هو مايبي هالألف هو مختار مغثتي ومحسس الجميع

إن اللي يسويه محبه إلي .. وانا اعرف اللي بالخاطر هو قصده يكسرني

ينحط راسي بالرمل ولاانسى سوياه

في الماضي البعيد

حذفها بالكتاب وهي تلعب مع صقر ونايف وضاحي وفهيد .. رفعت عينها له

وكان ذيك الأيام كبير عمره 14 سنه .. بينما هي عمرها ماتجاوز

السبع سنوات

وبعصبيه نفخ عليها – قومي يالدبه وهاتيلي مويه

انقهرت منه – ماابي اروح خل إخوانك يجيبون لك

مسكها مع إذنها وهي صرخت – وااااااااااااااااااااااااااااا

سمع صوت عمشاء وهي تقول علامتس وبسرعه ركض برى البيت


بعدها بفتره \ أخر سنه اولى ثانوي

تتذكر يوم تخبر ابوها عن مميزات الأدبي والعلمي .. وهي نفسها تدخل

علمي وتصير دكتوره وتفرح بالبالطو الأبيض .. وهي مجتهده في دراستها

وتحس ابوها مو مقتنع .. فجأه رفع السماعه ودق رقم .. انقهرت إن ابوها

طنشها وجت بتقوم بس سمعت ابوها وهو يسأل – ايهم احسن وانا ابوك

الأدبي ولا العلمي لموضي

سمعت ابوها وهو يضحك من كلام يقوله الطرف الثاني .. بعد فتره سوالف

وماخلت من الضحك .. سكر منه وهو يقول بطعنه لها – الأدبي احسن لتس

انقتلت الفرحه بعينها وبحزن – ليه يبه وراه

عشان يذبحها بالصميم ويقول – محمد يقول ازين لها الأدبي

انهارت وقامت تصارخ وتسب .. وتهاوش فيه .. وابوها عاد مايرضى على

محمد نص كلمه .. تتذكر يوم خذت كف لين هالحين ماانمسح من ذاكرتها

والسبب محمد الواطي والحقير واللي يفصل وكل العائله يلبسون على اختياره

وذوقه .. حتى ضاحي هو اللي دخله العسكريه وصقر اخوه وسعد هو اللي

شجعه على الطيران وحتى ريم هو اللي توسط لها في الجامعه .. إذا كل امور

العائله ماتمشي إلا بشوره .. بيأخذون شورها في مستقبلها !!

سمعت الباب تسكر بقوه ,, هزها من خيالها البعييييييييد ,, رفعت عينها

شافت فهيد وهو يضحك – حيالله هل البر ( ويطنز ) كم ضب مسكتوا

عسى اليوم غدانا ضبان

قمزت ريم بقرف – ياربي تكرم النعمه .. ياربي لك الحمد

فهيد ضربها مع راسها – صكي لسانتس ابرك

ريم صرخت فيه – آآآآآآآآآآآآي تراني ابي راسي

عمشاء تشرهه عليه – وراه جاي وساحبن شرك معك ,, ماتستحي على

وجهك لاسلام علي ولا على جدتك

جلس وحط رجل على رجل وقال بوقاحه – ماهب لازم سلام قبل يومين

وجهي في وجيهتسن ,, قوليلي وش صار على موضوعي

موضي انقهرت من إسلوبه – وش هالاسلوب الخايس ماتسلم على امك

وجدتك وينا عايشين فيه

الجده اللي وقفت وبتشرهه – انا مير غاسلتن يدي منه بروح اتسنن

عمشاء غمزت بعينها لولدها يعني سلم عليها ,, انجبر يوقف وراح يسلم

على راسها – وشلونتس يابنت خزام

الجده بزعل – رح عني في السعه بس ,, لابي لاحبك ولاسلامك

فهيد عطاها ظهره – بصرتس ماني بمجبور اراضيتس ,, ماسويت شي

الجده وبقهر – ولا ياخسارة البنيه اللي بتأخذها فيك بس

موضي وريم فتحن عيونهن وناظرنه بقوه

ريم – يمه خطبتوا لفهيد

فهيد يجلس ويحط رجل على رجل ويتسكب – إلا هي اللي ياحظها فيني بس

وياخسارتي ,, مير يالله العوض ولا القطيعه

عمشاء استانست وقربت منه وهمست في إذنه – ترى البنت وافقت

ضحك وقال – علمتس !!

عمشاء – لا بس راحت لمنيره وعلمتها ,, ومنيره علمتني

صفق بيدينه بوناسه – زين زين

ريم – فهمونا من هي البنت اللي خطبتوها ووافقت

فهيد ناظرها – اهبي ماهب إذن عليتس ردار لاقط

ريم كشت في وجهه – تف خمسه وخميسه بسم الله علي

عمشاء بفرحه – خطبناله وضحى

موضي ضربت على صدرها ,, وريم مطت عيونها – ايششششششششششش

موضي بقهر- يمه انتي من صدقتس تخطبين له وضحى

عمشاء انقهرت من ردة فعلهم ,, وشافت فهيد انتفخ غضب منهن

فهيد معصب – ليه وش فيني انا طايح من عيونتسن

ريم بعدم خوف منه – بلاك والله سكير ولاتصلي ولا وظيفه واكبر داشر

في السعـــ ( من قالت كلمتها .. شافت اللي ركض عليها .. وهي اطلقت

رجلينها لفوق لغرفتها .. ومن حسن حظها انها كانت بعيده منه واسرع

منه .. قفلت الباب عليها وهي تلهث .. وتسمع صراخه ولعنه وركله للباب

بقوه )











بقهر- ماهيب حاله يأخذ اختنا ويطلع بها برى

وضحى جلست وهي مستهمه – الله يعين وش في يدينا خلينا ساكتين ابرك

جلست جنبها – يعني يرضيتس هالشيبه يطردها ويصارخ عليها ويسب

ابونا وحنا نتسمع فيه وماقلنا شي

هند اللي مسنده ظهرها على الجدار قاطعتهم – بنات توقعون فارس سلم

ولا لا

ناظرتها وضحى بنظره طيحت قلبها .. وخلت عينها تنزل

نوره بقهر – هماتس تدعين عليه وتمنينه يموت خلاص وصل الفرج

بكت بشهيق بقوه وتحت صدمة خواتها – بس انا ماابيه يموت .. انا مااكرهه

ولا حتى احبه عادي بس ماابي ربي يستجيب دعوتي ,, انا خايفه إن اللي

فيه من دعاي

وقفت لها وضحى ومشت بإتجاهها – خلاص هاذا مقدر ومكتوب مكتوب عليه

من طاح من بطن امه ( وضمتها )

هند وهي تتنهد بألم – بس انا تعبانه وضحى مارقدت امس كله بس افكر إن

يمكن السبب مني تسمع الأصوات برى ,, وتتمنى تجلس معهم وهي اللي قبل .. ساره

الطيبه الحنونه النظيفه .. مو ساره اللي هي الحين .. اللي نزلت راس

خواتها القاع

مسكت شهقاتها وهي تتمنى تكون مثل قوة شيخه ,, او حكمة وضحى

وتعرف تتصرف في هالمصيبه .. مسحت دموعها .. وفكره بدت تراود

بالها ولازم تسويها لو فيه موتها









من الطفش منسدحه على بطنها .. وتحاول تفهم الكلام المكتوب في المجله

اللي لقتها في درج الغرفه .. سمعت صوت باب الشقه وطنشته

سمعت هدوء فتره يوم دخل عليها وهو معصب – انتي هنيا وانا ادور عليتس

رفعت وجهها من المجله وناظرت فيه وهي تلعب برجلينها – وش تبي

بعصبيه وهو يأمرها – قومي عطيني قطن وديتول ابي امسح فمي

ناظرته بإستفهام فتره بعدين قالت - مافيه ديتول وقطن

ناظرها بعصبيه واتجهه على المنديل سحب الكرتون كله .. ودخل الحمام

وهو يسب ويلعن وهي ماهي فاهمه حرف من اللي يقوله

سمعت صوته يصرخ فيها – تعااااااااااااااااالي يابقره

وقفت ومشت له ووقفت عند باب الحمام وتكتفت – خير وش تبي

هو والشر يطاير من عيونه – ليه مكومه ملابس الغسيل هنا انا ماعندي بدله

لبكره

شيخه انقهرت منه – اللي اعرفه إن البدل تتودى عند المغسله ماعرف إن حد

يغسلها وامك دائم ترسل ملابسكم انت ومحمد مع السواق للمغسله والشغاله

تطق الباب وتطلبها

صقر وشره بعيونه صرخ فيها – انقلعي اغسليها بيدتس هذاك عند امي

تتدلعين الحين ماحنا بعندهم

عصبت منه وناظرت فيه بقهر

صرخ وارعبها – وش تحترين ليــــــــــــــــــــــش واقفه

ادخلت بعصبيه وشالت بدلته وطلعت فيها

صرخ بقوه وهي نقزت – خذيهم كلهم

ألتفتت عليه بعصبيه – خير وش شايفني ترى قاعده اغسلك بطيب نفس احمد

ربــــ

اتجهه لها وجرها مع شعرها .. واتجهه للبدال ولمهم كلهم وحطها بيدها

وحذفها برى الحمام وصرخ في وجهها – ابي اطلع وماغسلتيهم اقسم بعزة الله

وجلآله إن تعافين هاليوم بطوله ( وقرع الباب في وجهها )

انقهرت .. وقفت على حيلها بإستسلام غريب عليها .. ولمت الملابس واحد

واحد وهي تستنشق الريحه اللي حابتها بقوه .. مثل ريحة فانيلته اللي مخبيتها

في الدالوب .. انقهرت من نفسها انها كيف تمشيها على هواها وحبت ريحته

اللي متعلقه في ملابسه










يوم الخميس \ الصباح

اليوم خروج فارس من المستشفى .. واليوم عرس محمد على موضي .. واليوم

بدت نور ( الجازي ) تتعود على وجود ضاحي معها .. ووصار لغة النظرات

ابلغ واصدق من كلام اللسان .. بل المشكله والمصيبه العظيمه لو غادرها

لثواني تقلب المستشفى صياح وصراخ .. وكأنه بشوفته تتطمن وتستقر

وماتخاف ابد





دخل البيت .. وشاف امه في وجهه – السلآم عليكم

منيره – وعليكم السلآم والرحمه

سعد – يمه خلاااااااااااااااااص تعبان حدي نعنبوه من عرس ,, ذبحني ابوي

شغال طلبات اول مره اعرف قدر فارس

منيره اللي تمشي بالدخون وتدخن البيت وبسعاده – الحمدالله اللي بتقر عيني

فيه واشوفه بيطلع اليوم العيد عندي عيدين عرس محمد وطلعة فارس

بالسلآمه

سعد وهو يوقف بطفش – بغى مايطلع اسبوع وهو في المستشفى عفن هناك

منيره وهي تحط الدخون – الضعيف طفش ونايف مستلعن فيه بغى مايظهره











بتقطيبة حواجب – خلاص فهمت اللي قلت لك عليه

هز راسه – ايه ايه فهمت اسبوع وانت تحفظني ماهب عرس هذه تقديم

على وظيفه

ضربه على راسه – قم بس قم الشرهه على اللي بيضبطك

بعد عنه وقال – اففففففففف راسي ذبحني شغال وانت تطبقه يمين ويسار

صارلي ارتجاج في المخ

نايف ضحك – لاتخاف مافيك غير العافيه

يوم شافه ضحك تشجع يسأله – احم احم ابي اسألك

فك الضحكه من وجهه وناظره – خير

جلس جنبه وقال – هالحين ليش مهتم اخذ هاذي بنت عمك وتزوجني إياها

وتباني ألعب على هلك واقول إني دكتور اشتغل معك

انقهر من سؤاله ,, ومن المستحيل يعلمه الحقيقه قال – لانها ضعيفه خواتها

اعرسن وهي من تقعد عنده طفشتني من يوم رجعت من لندن ماقدرت اروح

بيت اهلي وهي هناك

سياف بغباء – طيب ورى ماتزوجها انت

ناظره بقهر وتمنى يعطيه سطار يخليه يسكت

وقف وقال وهو معطيه ظهره – ماابي العرس من عقب جيسي طابت نفسي

منه







ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




البـــــــــــــــــــارت الثـــــــــــــــــــ 28 ــــامن والعشــــــــــــــــرون )



حذفت الفستان على السرير بقهر – كيف يعني مانروح ,, كيفك انت لاتروح

بس انا ابي اروح

انسدح على السرير وهو يقول بعصبيه – معاد إلا هي قلت لتس ماراح مانتيب

رايحه لو تطيرين للخضيراء انا ماني برايح انتي بتروحين

عصبت وطرطعت – بس هاذا عرس موضي واخوك ,, انت في عقلك وانت

تقول علمك

هو بنظره عصبيه – انا عارف لاهمتس لأخوي ولا موضي همتس خواتس

تخصرت بقهر – ياسلآم اجل ايشششششش مبطية ماشفتهن ,, تبي تحرمني

خواتي

صقر وهو يعدل البطانيه عليه – المره مالها مكان إلا مع رجلها وش دخلني

في خواتس

خلاص وصل إنبير القهر لحده صرخت بقهر – ابي خواتي مالك حق تحرمني

اشوفهم وبتوديني يعني بتوديني

كره نبرة التحدي في كلامها ورفع البطانيه من وجهه وقال – قبل اشاور

عمري اوديتس هالحين شفتي لو تنطبق السماء على الأرض ماوديتس ويالله

انقلعي برى برقد

عضت شفايفها بقهر وسحبت فستانها اللي تخطط من اصبح الصبح عليه

عشان يصدمها ويقول روحه مافيه روحه ,, حذفته بقهر في الدالوب

وسكرته بقووووووووه بقهـــــــــــــــــر

سمعت صرخته عليها – انهبلتـــــــــــــــــــــــــــــــــــي انتــــــــــــي

ناظرت فيه بقهر وقالت – عساه نوم الكهف

وطلعت وخلته .. صرخ يبيها ترجع بس طنشته .. وراحت للصاله وجلست

فيها .. اول مره تدمع عيونها .. تحس بقهر .. مستحيل إنسان يحس فيه

تكرهه وماتدانيه .. بس ليش تحب ريحته ليشششششششششش !!

طلعت الفانيله من تحت الكنبه ,, وقعدت تشمها وتبكي .. بعد فتره ناظرتها

ليه احب الريحه ليييييييييييه ( وناظرت في الفانيله بألم ) – اكرهك واكره

صاحبك اكرهكم اكرهكم ( رمتها بعيد عنها ) وضربت راسها بقهر

ليييييييييييييييه لييييييييييييييه ألتقيت بهالعالم ليــــــــــــــــــــــــــــــش













فتح الباب بهدوء ودخل .. شافها نايمه وهي مقطبه حواجبه ومكشره

ابتسم وهو عارف انها زعلانه منه .. جلس على الكرسي بتعب وهو يفكر

باللي بيسويه بعد ساعات .. تعب لين اتخذ هالقرار .. اللي ماتمناه ابد

ولا في احلامه وعمره كله تخيل إن هالسيناريو بيكون قصة حياته اللي

من طلع فيها مجرم خطير ومروج للمخدرات .. ووزارة الداخليه اللي تعلن

عن إسمه في كل وقت وحين ..وهالإسم اللي ياما تمنى يقابله ويخلص عليه

ويريح مو السعوديه بس من شره .. لا العالم بكبره .. يوم ألتقاه تشربكت

القصه وتعقدت اكثر .. ناظر فيها بعمق وهي مقطبه حواجبها المميز

والمرسوم رسم بدقه عاليه .. من رب الرحمان .. ينزل مع بداية خط

الحاجبين انف حاد جدا ودقيق .. ينتهي بشافيف عمره مشاف لونها ابد

وردي فــــــــاتح إلى درجة الذهول من لونه المذهل .. يوم وصل هالنقطه

في التعميق في الشرح صد نظره عنها .. مايبي يناظرها بهالنظره ابد

بتظل إنسانه حارب عشان ينقذها .. لدرجة انه ضحى بشي مهم لها وأفقدها

ذاكرتها .. رجع راسه ورى على الكرسي وتسند عليه .. وهو غرقان في

أفكاره









جلست على عتبة ملحقهم .. وبرقعها وجلالها عليها .. وهي تشوف

تجهيزات العمال قدامها والخدمات معهم .. ومنيره تشرف عليهم

وهي غايصه بأفكارها ( أكيد وصل له خبر موافقتي .. ابتسمت اكيد

هالحين يصارخ ويسب كيف يأخذ عرجاء .. مكسحه ,, ماتمشي زين

تذكرت كلام عمشاء ومنيره في البر

قبل لاتدخل المطبخ

سمعت الكلمات اللي صدمتها

لما تكلمت منيره – ايه علمتها

عمشاء – والله مدري يامنيره عن الولد رافضها ويقول

بتزوجوني عرجاء ومن ذا الكلام

ماقدرت تسمع اكثر .. مو من عادتها التصنت .. والكلام اللي
سمعته كبير .. بسرعه ركضت لخيمتهم وهي مصدومه وبقوه
ولو منتظره اكثر .. كان سمعت واتخذت القرار اللي عكس
قرارها هالحين اللي اتخذته



قبل فتره في البر \ عقب ماركضت وضحى

كملت عمشاء وبوناسه – بس عقب اقنعته وكنه وافق

منيره – والله إن وضحى ماتلقون مثلها الله يسعدها هي غير عن خواتها

عمشاء – والله اني عارفه وهي اللي بتصبر على طبع فهيد الله يصلحه




في ذكريات وضحى \ الحاضر

اكيد اليوم بسأل جدتي .. اكيد انه رفض .. وبكذا مايزعلون مني .. هو

اللي رفضني ومايبيني

وانا سويت اللي علي .. والرفض صار منه ,, ولو تعرف شيخه بتنحرني

على اللي سويته لو عارفه بالقصه

سمعت صوت منيره تناديها ,, قامت لها وهي تنفض جلابيتها وتسوي جلالها

على راسها زين ..

وقفت عندها – هلآ

منيره – علامتس جالسة هناك ,, ووينهن خواتس

وضحى – ابد طفشت وقلت اجلس اشم هواء وخواتي اللي تروش واللي

تحضر للعرس

منيره وهي تناظرها بحب – عقبالتس يارب

نزلت راسها وسكتت

كملت منيره – وفهيد صحيح انه عصبي ويحترق بسرعه بس إن قلبه طيب

مثل عيالي

رفعت عينها بصدمه – ليه اجل هو يبيني

منيره بصدمه طيرت عيونها – ليه هم خاطبينتس وماخطبوتس إلا يبونتس

وضحى ابلعت ريقها بصعوبه – بس انا عرجاء

منيره بطيب – ولو صرتي عرجاء والله وهذه محمد لو ماأخذ موضي إن

ماله بد عنتس كفايه حبتس لهم ومراعاتهم مير انتي تستاهلين واحد قلبه

خالي وفهيد رجال والنعم به

مشت من عندها مثل البلهاء لهدرجه غباء فيها ,, توصل إلى قفل المخ

هو مايبيها .. وشلون هالحين يبيها .. كيف صارت ,, أكيد انه مغصوب

وأكيد انه بيطين عيشتهم من بيأخذ وحده مثلي عرجاء وتمشي الخطوه

بصعوبه .. أكيد اني احلم ,, لالالالا أكيد اني سمعت غلط إلا إلا سمعت

غلط بس البر وهالحين .. مسكت راسها وركضت بصعوبه لحجرتها وشافت

هند جالسه فيها تزين شعرها .. ركضت للحمام بصعوبه وقفلت عليها الباب

وهي ماسكه فمها بصعوبه .. لالالالالالالالالالا أكيـــــــــــــــــد أحلــــــــــم شاف بيتهم من بعيد وحس بالسعاده .. ناظر في اللي جنبه وشافه مقطب

حواجبه

فارس – علامك مقطب حواجبك

نايف – تعبان فيني نوم بنزلك وبروح ارقد

فارس مط عيونه – وعرس محمد !!

نايف بعصبيه – ومايصير العرس غير فيني ,, ماهب لازم اكون فيه

فارس هز كتوفه .. وقف عند البيت ونزل فارس وهو يأشرله يعني مع السلآمه

دخل البيت وهو يشوف العمال وامه واقفه معهم .. وتعطيهم اوامرها

ناظر في كتفه اللي مجبصه ,, والأسفنج الزهوري معلق على رقبته وماسك

على يده

اتجهه لأمه وحب كتفها ,, ومنيره قمزت من الريعه ,, من شافته ضمته بقوه

وحبت صدره اللي يادوب توصله وبدموع – الحمدالله وانا امك اللي قرت

عيني فيك

ابتسم ومسح دموعها من ورى فتحة البرقع – الله يسلمتس يالغاليه

منيره وهي تضمه بقوه – يالله عسى مايبعدني ولايفرقني عنك غير الموت

وانا امك

حب راسها وهو يوقل – آميـــــــــــن

في هالإثناء طلع سعد ومعه شماغه ومعصب

من شاف فارس فك التكشيره – انت جيت

فارس – ايه

سعد – من جابك

فارس – نايف ,, انت وين رايح

سعد وهو مستعجل – بروح اكوي شماغي

فارس – زين خذ شماغي معك

سعد – ماني فاضي مستعجل مستعجل

فارس يسوي نفسه زعلان – امحق هالحين تراني ضعيف توني طالع من

المستشفى امحق مافيه رحمه ابد

سعد وهو يتجهه لمواقف السيارات – عندك امك يالنخله خلها تدلعك









في الليل \ العرس

همست لها – فكي التكشيره ترانا في عرس

وضحى نزلت راسها ( بلاتس ماتدرين عن اختس يانوره ,, الرجال مايبيني

وبيعايرني آآآآآآآآآآه يارب ألهمني الصبر يارب )


في الجهه الثانيه

منزويه في زوايه بعيده عن الحريم .. الللي تشوفهم قدامها عكسها تماما

فرحانين وهي حزينه وشرفها ضايع ,, واللي ضيعه من ولد عمها !!

حسبي الله عليك يانايف حسبي الله عليك يااااااااااااااااااااارب

وقفت وهي تحس دمعتها على وشك السقوط ,, العالم ترقص ومستطربه

وهي حزينه .. شعور مضاد تماما عن مشاعرها

وقفتها منيره – يمه ساره تعالي ارقصي ,, خلي الحريم يشوفن زينتس

ساره بهم – مايحتاج تراهن يشوفني ,, ماعلي برقع

منيره – بس ابيتس ترقصين

ساره تصرفها – مااعرف ارقص ( وراحت وخلتها )


في الجانب الثاني

الجده تناظر نوره وهي ترقص .. وتناظر يم الحريم تشوف من يناظرها

وهي مبسوطه ( آآآآآآآه ياسلطان لو تشوف اللي أشوفه إن ماتمرح اليوم

إلا وهي في حضنك )








عند الرجال \ العرس

سكر الجوال واتجهه لبناخيه وهمسله – هلك يحترونك

زفر وآآآآآآآآآخيرا مابغوا .. الناس من زمان راحوا ,, إلا جور حريم ومنكر

مشى بإتجاه البوابه وحس بحد مسك ثوبه نزل راسه وشاف ولده خالد – نعم

وش تبي

خالد – يبه يبه بروح معك

دزه عن رجله – ضف وجهك ورح هناك عند جدك وعمانك

خالد – بس جدتي تقول خلك مع ابوك

محمد بقهر – خلاص رح عند جدتك يم الحريم

خالد ببرأه هز راسه وركض للحريم

اتجهه للسياره ,, وسمع صوت حد يناديه

لف ناظر شاف فهيد – صبر بروح معك ,, ماأحب الجمعات حظ نويفان

حط راسه ورقد

ركب معه السياره وفي بال محمد ( مليون ومليون أفكار مخيفه )
صرخت عمشاء – انتي تبين تفضحينا

جلست ريم جنبها وضمتها – خلاص ياموضي خلاص

موضي ودموعها تنزل وبشهاق – كيف أخذه كيف وعيالي عيالي ياريم

عيالي بيردون هالحين مع ابوي ومايلقوني وش بيقولون امنا اعرست راحت

خلاص

عمشاء – عيالتس محفوظين ومحمد ولد عمتس اللي لو تلفين الدنيا ماتلقين

اللي أحسن منه منصب وزين ومرجله وفلوس

ريم تضمها وتواسيه وتدمع معها – لاتخافين ياموضي على عيالتس

انا امهم اللين تأخذينهم لبيتس لاتخافين

موضي وهي تبكي وبشهاق – بس ماأبيه ماأبيه

دخلت الشغاله وهي تقول – ماما عريس يجي وفهيد معه

عمشاء مطت عيونها – حسبي الله عليتس رجلتس جاء ودموعتس اربع

اربع قومي عدليها ياريم وانا بروح ألهيه شوي

ركضت ريم للتسريحه وخذت المكياج وعدلت موضي اللي كارهه اليوم

كله .. سمعوا زغاريت امهم وتلآلي – كللللللللللللللللللللللللوش

بعدت ريم عن موضي وتغطت بطرحتها وعدلت عبايتها .. دخل فهيد

وجنبه محمد ووراهم عمشاء بالدخون ,, وهي عضت شفايفها بقوه

اتجهه فهيد وحب راسها – مبروك ياموضي مبروك

عمشاء – يالله تجمعكم على خير وانا امك منك المال ومنها العيال ويرزقكم

ربي الذريه الصالحه

من قالت ذريه كش شعر جسمها

وقف جنبها ولاناظرها ابد .. كانت لابسه فستان ازرق قريب من اللون البحري

مثل تصاميم المصمم هاني البحيري .. رفضت تلبس فستان ابيض وهن

سكتن عنها واحترمن رغبتها خصوصا انهم كلهم متزوجين قبل

بعد فتره من الجلوس وهو ولا رفع عينه لها ,, وهي منزله راسها

سمعته وهو يوقف ويقول – يالله مشينا

بصعوبه قدرت توقف ,, وريم اتجهت بسرعه وجابت عبايتها

بصعوبه لبست عبايتها وهي تحس إن معها هبوط في ضغط الدم

وبصعوبه قدرت تتبعه و تمشي وراه وامها تمشي معها هي وريم

عمشاء وبحزن – هالله هالله وانا امك في موضي

محمد وهو يتجهه لباب السياره من جهتها ويفتحه وبغموض – لاتوصين

ركبت بخوف ورجفه وهي تحس اطرافها جمدت

وقبل لايفتح الباب حقه ويركب .. اعترضت سيارتهم سياره نورها قوي

بقوه .. وباين إن مصيبه كبيره معها











ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ






( البــــــــــــــــــــــــــــارت التـــــــــــــ 29 ـــاسع والعشرون )


ألتفت على ولده سعد وهمسله بصوت واطي عشان ابوه الشايب مايسمعه

وقال – صقر ومرته ماجوا

ماإن فتح فمه بيتكلم سمعوا صوت فرامل قويــــــــــــــــــــه .. هز الحي هز

ناظروا بإتجاه الباب .. وشافوا فارس حذف شماغه وأطلق رجلينه بقوه

وهو رافع ثوبه

ركض سعد وراه ومحمد والباقيين القليل القليل من الموجودين في الحفله










اعترضت سيارتهم سياره نورها قوي

بقوه .. وباين إن مصيبه كبيره معها .. رفع عينه وحاول يرمش بقوه

لايعمي النور عيونه

ناظر في المعضلين اللي نزلوا .. ووراهم حرمتين .. وحده فيهم

باين انها منهاره

مشت ام عيسى وهي تقول – انا معي قرار من المحكمه إن عيال عيسى

يجون معنا اقصروا الشر وهاتوهم

موضي فتحت فمها بصدمه .. ومحمد جمع قبضة يدينه بقهر







فتحت عيونها بتعب وهي تشوف الشمس ساطعه بقوه على عيونها

غمضت عيونها وفتحتها .. رفعت راسها .. وشافته راقد وهو جالس

وباين انه مو مرتاح في نومه .. انقهرت منه وهي تبعد عيونها عنه

وتناظر الساعه اللي قاربت على وحده الظهر

تذكرت الصلاه وقامت تصلي .. وهي تتذكر اول ماعرفت الصلاه من

ضاحي اللي كانت ناسيتها .. ناظرت في الورقه اللي محطوط فيها

جدول الصلاه واللي معلقه وكاتبها هو ضاحي

اظاهر باقي وقت على الصلاه .. باقي تقريبا ساعه ويأذن الظهر

لان توقيت امريكا مو مثل توقيتنا في الصلاه

دخلت الحمام وقفلت الباب عليها .. وصوت الباب قام عليه ضاحي

وهو يناظر مكانها اللي مشافها فيه .. جلس ينتظرها بيبلغها قراره

اللي بصعوبه خذاه قبل يروح يصلي للمسجد القريب من المستشفى







رفع راسه وهو يصرخ – ياكلــــــــــــــــــب

ياحيـــــــــــــوان يامجررررررررررررم

شاف يدينه أمتلت دم .. عيونه زاغت .. والولد فقد وعيه .. ركض

لسيارته تحت نظرات أهله والجميع المذهوله .. وطار فيه بسرعه

للمستشفى .. سعد ركض لسيارته بسرعه يتبعهم وهو مصدوم وبقوه






صرخ فيها – وإذا قلت بلي الورقه اللي بيدتس واشربي مويتها

صرخت فيه بعصبيه – تخسى ثم تخسى انت والحيوانه اللي جنبك

سمعوا صوت شهيق

ألتفتوا على الصوت .. سمع صوت مريم وهي تقول – هاذي أخرها

يامحمد تطلقني علشان هاذي الخاينه

نزلت موضي من السياره ودموعها في عينها .. وماتوقعت هاللحظه

ابد








قبل الحادث

ركض لجدته بفرح – جده جده ابوي راح يجيب عمه موضي وبتصير

امي الجديده وهي قالت بتخليني انا ونواف نرقد في غرفه صح نواف

نواف هز راسه بتأييد – ايه صح

منيره فرحت واستبشرت – وراه ماقالي اروح معه رح رح وإنا جدتك

وقله يحتريني بجيب عبايتي وبروح معه

طاروا الثنين بأسرع مافيهم .. وخالد كان اسرع من نواف اللي مربرب

شوي .. مروا فارس اللي كان يتكلم مع صديقه

فارس وهو يصرخ فيه – وين وين

خالد بصراخ – بلحق على ابوي جدتي بتروح معه

فارس ناظر في خالد اللي اختفى من عينه – بس ابوك راح من زمـ

ماكمل الكلمه إلا سمع صوت الفرامل .. حذف شماغه ورفع ثوبه

وهو مصدوم من قو الصوت .. وركض بأقوى سرعه يمتلكها .. عشان

يتفأجا بالمنظر المريع قدامه .. لاحظ طيحته في الأرض بقوه عقب ماطار

في السماء بقوه .. المنظر بشع بشع بشع إلى حد مايتخيله العقل

جلست جنب ساره – وش فيتس هنيا قاعدة في الصاله

ساره ووجها مايطمن بخير – راسي يعورني فيه ناس ولا راحوا

هند – يعني شوي اغلبهم راحوا ,, تبين ترقدين

ساره – والله ماابي إلا الفراش بس صعبه أمر من عند الناس

هند – اصبري شوي وبيروحون كلهم ,, بس وش فيه وجهتس

ساره وهي توقف وباين انها عصبت – قلت لتس فيني نوم

مارقدت







موضي بصدمه وهي تشوف محمد .. يتجهه لمريم وصرخ فيها – انتي

تحسبيني يوم تزوجتس حبيتس لا انا بحرق قلب اخوتس اللي طعني

مريم وهي تبكي – بس انا وش ذنبي وش ذنبي !!

هو وبقسوه – ذنبتس انتس اخته

مريم انهارت – ليش اجل خليتني اجيب عيال وفرقت بيني وبينهم

وزرعت فيني القسوه عليهم إلا قل كرهتهم من اللي تسويه فيني

هو يكمل وبقسوه – ابشرتس حتى انا ماحبيتهم إلا قولي اني اكرههم

لانتس امهم

موضي انصدمت من كلمته ,, ومصدومه اكثر من المصيبه اللي

بتحل عليها وعلى عيالها

صرخت ام عيسى فيه – بتظل طول عمرك حقود واللقمه اللي بيد

غيرك تبيها

صرخ فيها محمد – انتي ياعجوز إبليس لمي خميمتس وانقلعي

ام عيسى وبعصبيه – والله ماتحرك إلا وعيال ولدي معي فااااااهم

محمد صدمهم وبسخريه – هه عيال ولدتس ,, ولدتس اللي بيحكم عليه

إعدام إن شاءالله

ام عيسى بصدمه – إعدام

محمد ويكمل قسوه – انتي ماتعرفين إن ولدتس يبي يقتلني

ام عيسى تقاطعه وتصرخ بوجهه – كـــــذاب ومجرم ولدي

في السجن انت تبي تبلى عليه

ضحك محمد بقوه بسخريه – لا ياعجوز النار ماتعرفين انه طلع من

سجنه عشان يقتلني

ام عيسى انصدمت ومريم مسكت فمها

فجأه ركضت عليه تبي تشرب من دمه .. كل شي يصير لهم هو وراه

كل مصيبه لازم يكون مشترك الأول فيها

محمد مسكها بقوه وقاومها .. وموضي قامت تصرخ وركضت تنادي

امها وريم يلحقون عليها

الريجيل الثنين المعضلين ركضوا لمحمد يبون يضربونه .. دز العجوز

وحاول يبعدهم عنه






سمعوا الصراخ بدأ يشتد .. والأصوات ترتفع بينها دعاء وبينها لعن

في صاحب السياره على اللي سواه وفعله

ركضت منيره للجده – عمه علامهم

الجده وقفت من كرسيها – اوحي مثل ماتوحين بروح إلهم

شافوا ابو محمد مشى لهم في الحوش .. وهو باين ماهب في وعيه

وكل شوي يهلل ويكبر .. وعيونه زائغه

منيره وقفت عنده – ضاحي وش العلم

ابو محمد ناظرها وهو محزن عليها لو عرفت بالخبر .. ماهي بحمل

تسمعه وهي فيها القلب – حادث إن شاءالله انه هوين صار للورع

منيره ضربت على صدرها – ياخيذتي منهو الورع

ابو محمد نزل راسه وهو يقول – خالد

صرخت منيره صرخه قويه .. طلعت بعض الحريم اللي دخلوا

وركضت لها وضحى ونوره وهند وساره

منيره وتضرب راسها وتصيح بقوه – توه توه كان هنيا وقالي ابوه راح

قلت ألحقه بروح معه

ابو محمد انصدم باللي قالته

منيره وهي تضرب فخوذها بقوه وتبكي – انا السبب انا انا يامحمد

انا اللي ذبحت ولدك

ضاحي وهو يبعد عنها اظاهر حاسه انه بيموت لان شكله عقب الحادث

ودمه اللي مالي الشارع مايقول إن اللي صار له الحادث بيعيش







شافوا نايف يمشي لهم وباين انه معصب – هاذا وقته يصير الحادث

ابي ارقد

تله فارس على الجدار وهو باين انه في حاله طبيعيه بيد وحده

وصرخ فيه – نايف طلعه لي حي طلعه حي

نايف دزه وهو يقول – وش شايفني انت اقدر احيي احد والا أموت

احد بحاول ادخل واشوف وش سووا فيه

دخل للعمليات وسعد دموعه تنزل .. وفارس ماهب في حاله طبيعيه

وهو مثل المجنون من سكر التلفون من سعد فز واقف بسرعه ولبس لبسه .. إلا

يخلوني اعلم محمد بولده .. كن هالولد هامه

كانت نائمه فوق الكنبه ويوم سمعت صوت فزت – وين رايح

لف لها وماعبرها اهميه وطلع .. كشت عليه وهي توقف وتمسد

ظهرها – ابرك اللي ذلفت ابرقد على السرير






سمع صوت جواله يوم دق .. اكيد انه فارس .. طلع جواله وشافه

رقم بيت عمه فتح الخط – هلا

سمع صوت بكأ وظهر صوت موضي – صقر ألحق أخوك قاعد ينضرب

انصدم – ايشششششششش وينكم انتم الفندق

موضي وهي تبكي – لا في بيت اهلي

اسرع بدواسة البنزين .. بعد لحظات بطئيه عند صقر وعقب ماسوا

إتصالات مهمه .. شاف محمد قاعد يقاومهم ودمه ينزف

وقف السياره وفتح الباب وركض لهم

وهو يدزهم عن اخوه .. ضرب أول واحد وخلاه طايح يون .. بس

الثاني باين انه ماهب هين .. مسكه مع رقبته .. وضربه مع علباه

وطرحه مغمى عليه .. ركض لمحمد اللي لقاه طايح على الأرص

وباين انه ينزف مع فمه ..ولا حس بالحريم اللي ركضن مبتعدات

عن المكان .. وهن يركبن مع تاكسي وقفنه في أول الشارع







طلع من العمليه .. ودموعه في عينه

تلقاه فارس وسعد وهم يشوفون وجهه مايبشر بخير

فارس بخوف – وش صار

نايف وهو يستصعب الكلمه ويخاول يمتص صدمتهم – ليش ماقلتوا

حالته بهالسوء

فارس بحده قويه – نايف تكلم وش صار

نايف وهو يمسح دمعته – خالد يطلبكم الحل

سعد انهار ونزل على الأرض وهو يبكي .. اما فارس ركض بقوه

طالع من المستشفى – والله ماأتركه والله ماأتركه

نايف صرخ فيه .. وركض وراه








وصلت الشرطه للمكان .. وهم يقيدون اللي طايحين على الأرض

صقر وهو يكلمهم – الكلاب هاذولي لحد يمسك قضيتهم لين انا اوصل

وخلوهم يعفنون في السجن وبستجوبهم

وصلت سيارة الإسعاف .. وشالت محمد اللي باين انه ماهب طيب

كل مكان فيه ضربه .. إلا كل شبر بعد






وصلوا للبيت .. فتح باب السياره .. ونايف وصل ونزل من سيارته

ومسكه – فارس تعوذ من إبليس

فارس اللي توه يحس وش صار .. حضن نايف بقوه وقعد يبكي عليه

وهو يأشر على الدم – نايف ناظر هذه دمه ,, صغير صغير بالحيل

عشان يصير عليه الحادث اللي انا شفته

نايف حس إن دموعه نزلت

فارس يتكلم وهو منهار – والله اني ماقدرت ألحق عليه مات في غمضة

عين ,, ليت الموت خذني ولا خذاه يانايف ليته خذاني ولا خذاه

نايف يحاول يهديه وهو يمسح عيونه – خلاص فارس خلاص

فارس يبكي بقوه – مافيه من شقا الورعان طيب ومسالم ولو تبي عيونه

مابخل فيها عليك أكبر من عمره يانايف أكبر من عمره

نايف طلع صوته وهو يبكي

فارس يضرب على كتف نايف بإنهيار – آآآآآآآآآآه يانايف اذبحوه

قدام عيني وانحاشوا

فارس يكمل وهو يشاهق – تخيل يوم شافني رجعت من المستشفى

حب راسي ويدي وقال ياعمي نايف اليوم انا مشغول مااقدر اجلس

معك زين ( شهق بقوه ) كنه عرف إن الموت بيشغله ويأخذه عني

نايف حس إن فارس ماهب في حالته الطبيعيه ,, لانه هو الوحيد

اللي شاف منظر موته وهو اللي شاله من الشارع

فكه نايف .. وشاف فارس يركض لمكان دمه ويبكي .. ويحطه بيده

ويشمه – راااااااااح يانايف رااااااااااح وهالدم شاهد على موته

نايف غمض عيونه بقوه .. ويحاول يتمالك نفسه

اتجهه له ومسكه وهو يعكزه .. ومشى فيه للبيت .. اللي كان كله

هيص وفرح .. تغير جوه .. اللي كان بينفرط من الفرح .. هالحين

بينفرط من الحزن






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


( البارت الثلاثيـــــــــــــــــــــــــــــــــ 30 ـن )














طلعت من الحمام .. وهي تعدل حجابها على راسها

وقف يوم شافها وبلع ريقه .. الخطوه اللي مكان يبيها .. مجبور هالحين

يسويها .. تحنحن وشجع نفسه – احم اقول نـ اقصد الجازي

رفعت راسها وناظرته وهي تحس بناحيته إنجذاب غير طبيعي .. هي

مستغربته .. وخيلته في عقلها الباطني انها أكيد انها تحبه قبل يصير

عليها الحادث .. ولا كيف يجيها هالشعور ؟؟

بس تستغرب اوقات ليش يمر عليها .. حادث قوي .. ودم .. وعيون

بعيده تناظرها واللي هي عيون ضــــــــاحي

غمضت عيونها بقوه وفتحتها تشيل اللي في راسها – نعم

ضاحي استحى وعطاها ظهره – امممم انتي تعرفين إنا في غربه وبعد

تعرفين إن انا رجل غريب عليتس وماني محرم لتس

خافت من كلامه .. بس سكتت تحتريه يكمل

ضاحي يكمل وهو يلف راسه لها ويشتت عيونه عنها – في هالحاله

مضطرين نتزوج .. لان علاجك شكله بيطول

انصدمت بس بنفس الوقت فرحت – وليش تقول مضطرين انت مضطر

تتزوجني

حس بصدمه ماتوقع انها طلعت من فمه .. وفسرتها بالتفسير الصحيح

اللي هو مايبي يبينه لها – هاه لالا بس اقصد يعني صعبه ارافق

معتس واكون وإياك ومافيه رابط يربطنا وغير كذا انتي تزعلين لو

اضطريت اطلع وبعدين بنتمم الزواج ترى من زمان حنا مخطوبين

( اضطر يكذب عليها .. بس ماتعرف بحقيقة شعوره )

ناظرته بمحبه وابتسمت – كنا نحب بعض

انصدم ورفع عينه في وجهها وحط عينه في عينها – نحب بعض






















في المستشفى

اركضوا المسعفين بمحمد .. وهو فاقد وعيه .. ودمه ينزف من كل

مكان في جسمه .. وصقر يمشي وراهم .. وفي طريقه شاف واحد

متلثم عرف هيئته .. وطوله الفارع .. ناظر فيه وهو واقف وباين عليه

مهموم .. ناظر في محمد وهم يسكرون الباب بينه وبينهم

اتجهه له وهو يناظر فيه – سعد

سعد رفع راسه ودموعه في عينه – صقر ,, ( وبحسره ) خالد

راااااح رااااااااح ياصقر

صقر انصدم من اللي سمعه – وش هو راااااااااااااااح !!




















اول ماشافته فز قلبها .. بس من شافت هيئته التعبانه وعيونه الغائره

ونايف يعضده وكلهم متلثمين .. نقزت في وجيهم منيره وهي تصرخ

وتبكي – خالد راح صح رااااااااح صدق

ناظروا في حال امهم .. فارس مايقدر يشوف وضع امه .. فك نفسه

من يدين نايف وركض لغرفته .. وعيون هند تتبعه

نايف مسك امه .. تكلم الجد – وش صار على الورع

شاف جدته وسلطان وعمه وابوه .. والأهم اللي هربان من هالبيت

على حسابها .. جالسه معهم وعيونها باين فيها الألم وهي تناظره

بعد عيونه عن عينها وهو يجاوبهم بحزن – إن شاءالله انه شفيع لكم

صرخت منيره بقوه .. ووقفت وضحى ونوره وركضوا لها .. ونايف

ضم امه بقوه يحاول يمتص صدمتها

منيره وهي تصيح ومنهاره – يويلــــــــــــي انا اللي ذبحته

انا انا إنــــــا ( وتضرب على صدرها بقوه )

ضربت نايف في ظهره وهي تنفس عن غضبها – وش اقول لأخته اللي

تحتريه تقول خـالد وين وين وشش اقول مـــــــات رااااااااااح

انا الســـــــــبب

نايف وهو يضمها بقوه ويهمس في أذنها - يمه اهدي تعوذي من

إبليس ربي اختاره هاذا يومه رااااااااااح وهو مايعرف بالدنيا شي

وش يبي بالدنيا ووسخها ( وعينه على ساره .. اللي وقفت ودموعها

في عينها وطلعت تركض .. ولا حد حس فيها غيره هو )

حاولت تفك نفسها منه .. بس هو ضامها بقوه .. يبي يمتص صدمتها

مايبيها تنهار اكثر

ابو محمد وابو فهيد قاموا يهللون .. والجده سمعوا صوت بكاها

الجده – ياعيني على هالولد من ظهر على هالدنيا ماشاف يومن زين

ابوه درى

نايف وهو يسحب امه اللي باين انه اغمى عليها – لا ,, امي اغمى

عليها

وضحى ونوره اللي كانوا واقفين قريب منهم .. ركضوا له

وودوها للغرفه .. وابو محمد حس بهبوط في الضغط .. وجلس

مايقدر يوقف

حطوها على السرير .. ونايف سحب قياس الضغط اللي قريب

من السرير يقيس ضغط امه .. شافه مرتفع

حقنها بالعلاج في الوريد .. وهو يحب على يدها وراسها .. ووضحى

ونوره متأثرات بمنظر حنانه في امه .. ودموعه في عينه

طلعن وخلنه .. جلس فتره وهو يستنشق ريحتها .. ويحب يدها

وعيونه خوف على امه .. لين حس إن نفسها انتظم وهاذا دليل انها

رقدت .. طلع وخلاها .. شاف الصاله ظلام .. سوى ابوه اللي يصلي

في طرفها .. طلع فوق بيشوف وضع خلود

سمع صوت بكاء .. وصوت وضحى واضح .. ركز في الصوت عرف

انه صوت خلود تبكي تبي اخوها .. ووضحى تحاول ترقدها

رجع ونزل من الدرج .. حس بكتمه .. وبحزن .. فتح الباب وطلع

يبي يجلس في الحوش

بس سمع صوت همهمه ورى الحوش وباين إن فيه حد يبكي .. مشى

لين قرب لمصدر الصوت عشان يتفأجا غمض عيونه وفتحها وهو يحاول يستوعب كلمتها .. اول مره تخونه

الكلمه .. ومايعرف يصرف .. يقول ايه حبينا بعض ويكذب .. او يقول

لا ولا عمرنا عرفنا بعض عشان نحب ويصدمها

شافت في عيونه الخوف .. من كلمتها .. استنكرت ردة فعله وسكتت

بلع ريقه وهو يدور في زحمة الحكي اللي بداخله أي كلمه يجبر فيها

خاطرها ماأسعفته إلا هالكلمه يوم قال – بعد المغرب بيجي الشيخ ابيك

تتجهزين ( وطلع وخلاها )





















حطت راسها على كتف امها وهي تبكي وتضم عيالها .. وعمشاء تحاول

تهديها – يمه ماااااااااات مات المسكين ,, وهالناس اللي بيأخذون مني

عيالي يمه وين اروح ويــــــن

عمشاء وهي تدمع وتهديها .. ريم اللي جابت المويه المقري فيها

وعطت الكأس اختها – هاتس اشربي وإن شاءالله مايصير غير الخير

الجده دخلت عليهم وفيها حزن وجلست جنب موضي ومسكتها مع

كتفها وحبت جبهتها – موضي وانا امتس تعوذي من الشيطان هالوريع

ربي خذاه للي احسن من ابوه اللي ناطلهم ومايعرف عنهم شي غير

عمانه سعد وفارس اللي من كانوا صغار وهم اللي يربونهم لاتخافين

مادرى عنه

موضي وهي تحب يد جدتها وتبكي – ياجده خوفي على عيالي ولا

الولد اختاره ربي على انه محزني وايوالله ابكيه لاني احبه متيتم

وابوه وامه حيين ,, بس خوفي على عيالي جايباتن ورقه من المحكمه

يبون عيالي والرجال انطلوه في المستشفى مايندرى هو حي ولا ميت

الجده وهي محزنه لحالهم اللي انقلب في غمضة عين ,, من فرح

وسعاده وعرس .. لـ حزن وبكأ وعزاء – انا خليت ابوتس وجدتس

وهم يدقون على سعد ينشدون عنه





















مسح دموعه بشماغه ووقف جنب سعد اللي محمر خشمه وعيونه

غرقانه دموع .. طلع لهم الدكتور وهو يقول – الحمدالله انكم

لحقتوا عليه وجبتوه لانه انضرب في اماكن حساسه جدا وبغت تجيب

له إعاقه دائمه بس فيه مشكله وماأبي اخبي عليكم

صقر وسعد عقدوا حواجبهم وهم ينتظرونه يكمل – للأسف قدرته على

الإنجاب مستقبلا ضعيفه او يمكن معدومه بعد

انصعقوا من كلامه .. والمصايب تتحذف عليهم من كل جهه .. وجتهم

في وقت واحد




















سمع صوت همهمه ورى الحوش وباين إن فيه حد يبكي .. مشى لين

قرب لمصدر الصوت عشان يتفأجا .. حاطه يدينها فوق برقعها على فمها

وتحاول تكتم عبرتها .. يوم شافته نقزت في وجهه

وهي تترجاه – الله يخليك انا تعبت تعبت ارحمنـــــي

انقهر منها ولف ظهره بيمشي ويخليها .. لفت ووقفت في وجهه

وهي تبكي – انت لازم تسمعني انا بنت عمك منك وفيك لاتسوي فيني

كذا انا كرهت الحياه كرهتها لي اسبوعين على هالوقفه اللي انت

تشوفها كل يوم كل ليله لين يطلع الضو احتريك .. انت ذبحتني ذبحتني

عصب منها وصرخ في وجهها – ماهب انا اللي رميت نفسي عليتس

( دقه لها )

عصبت وقبضت على كفها بقوه ومسكت عصبيتها وهي تقول – هاذي

جزاتي اني حسبتك تعبان وانا اشوفك قدام عيني بتطيح اعضدك

وألقى انك تبي تلعب فيني ( وشهقت بقوه وهي تتذكر كل اللي حصل )

صرخ عليها – ماحد طلب منتس المساعده احتفظي فيها .. يعني كل

واحد في حالتي حتى لو في الشارع بتساعدينه

انقهرت منه وهالمره انفجرت فيه ودموعها تصب – انا يوم ساعدتك

لانك ولد عمي كرهت الغبنه فيك لو عرفت انك بتسوي سواتك كان

ماهب انقذك لاااااااااا اذبحــــــــك

مط عيونه وهو منقهر منها .. مسكها مع كتفها وهو يهزها – اسمعي

ياحيوانه ( وعيونه في عيونها اللي تناظره بقهر.. وهو في داخله

مهزوز من نظرتها بس كمل – انا تراني نظرت في وضعتس ورحمتس

وعلمت واحد بيتزوجتس ,, وانتي هنيا تصرخين في وجهي وهاذي

جزاتي

انقهرت منه ودزته عنها وهي مصدومه من كلامه ودموعها تسيل

من فوق البرقع – هاذا اللي قدرت عليه جزاك الله خير ياولد العم

روح والله ماابيحك لابدنياك ولا أخرتك ووالله اللي يسمعني ويسمعك

ويشوفني ويشوفك اني لأخصص لك في كل صلآه دعوة مظلوم مابينها

وبين ربي حجاب ( وراحت تركض وهي مغبونه من اللي انقال واللي

بيصير

حس بشي حار مشى على صدره بالطول لين .. استقرت هالحراره في

بطنه .. وعيونه تتبعها .. ويهز راسه بقوه عشان ينسى كلامها

اللي قالته ( روح والله ماابيحك لابدنياك ولا أخرتك ووالله اللي

يسمعني ويسمعك

ويشوفني ويشوفك اني لأخصص لك في كل صلآه دعوة مظلوم مابينها

وبين ربي حجاب )


























اليوم الأول .. استقبلوا المعزين .. ومحمد مازال على حاله .. وفارس

رافض انه يطلع للمعزين .. وحابس نفسه في جناحه ومازال مصدوم

ومو قادر يتقبل موته وهو يشوف .. وكل ماتذكر منظره وهو طاير

في السماء وطايح على الأرض جثه اهتز من المنظر وبكى

وهو يشهق .. ماقدر يرقد او يأكل او حتى يتكلم .. واندق باب

جناحه ألف مره بس مو قادر يفتح لأحد لانه مايقدر يتكلم ابد

المنظر مو قادر ينمحي من قدامه ابد في امريكا \ المغرب

سلم على الشيخ والشهود وهو يودعهم عند الباب .. وراحوا وخلوه

حس بكتمه وهو ماوده يرجع لها حاليا .. يبي يرتب أفكاره .. بس

يوم تذكر رجفتها والشيخ يسألها عن رايها في الزواج فيه وصمتها

اللي استغرق فتره .. رجع ادراجه لها

فتح الباب وشافها جالسه على الكرسي وسرحانه .. حاول يبتسم

وهو يقول – مبروك

ناظرت فيه فتره وقالت – الله يبارك فيك

قرب منها وعيونها في عينه وباين فيها الخوف من قربه .. حس

انه استمتع بنظرة الخوف اللي في عينها .. حط يده على راسها

وقال - اللهم اني اسالك من خيرها وخير ما جبلتها عليه ، وأعوذ بك من

شرهاوشر ما جبلتها عليه

نفثت الهواء اللي في صدرها .. حس بخوفها ورجفتها تحت يده مثل

الورقه تنتفض .. لف وجهها له .. وغرق في عيونها وهي منزلتها

بخوف ورجفه






















توه من بعد تعب يدخل الشقه .. حاس انه هلكان وتعبان ومعاد

يقدر يأخذ نفس .. طول الليل وهو واقف في المستشفى عند

محمد خوف انه يصحى ويبي هو اللي يعلمه .. وبين المعزين في

المسجد بعد مادفنوه ونظرات جده المقهوره من حضوره .. ونايف

اللي مرتز على يمينه وحاس بالقهر منهم .. وهو يتوعدهم بينه وبين

نفسه انه بيظهر الحق لو بعد مليون سنه .. فتح الغرفه وناظر في

اللي قدامه وانصدم وهو يشوف اللي يشوفه





















جالسه جنبها وهي تحاول تواسيها .. ومنيره حاطه راسها على

صدرها وكل ماتذكرت حركاته .. لعبه .. ضحكه .. حزنه

بكت اكثر واكثر .. ضمتها وضحى .. والمعزيات يحاولن يهدنها

وهن يشوفنها منهاره بقوه .. وكل من شافت منظرها وبكأها

وماهي راضيه تسمع لأحد .. طلعن بسرعه وكل وحده دموعها

في عيونها .. والحزن عام المكان بقوه

هند ونوره يباشرن بالقهوه على الحريم .. اما ساره حابسه نفسها

ورافضه انها تطلع لأحد .. كل ماتذكرت كلام نايف .. انهارت وبكت

بقوه .. هاذا اللي بيدها كل اللي خططت له وتترجاه يساعدها

واسبوعين وهي تنتظره وماترقد ويصير هاذا حالها .. هاذا

اللي قدر عليه .. بيزوجها واحد .. وش بيقول عليها .. او هو

وش قايل عنها .. ( بايـــــــــعة هــــــواء !!

كل ماتذكرت بس هالكلمه بكت اكثر واكثر


























حاطه بلوزة بجامته على وجهها .. وراقده في مكانه وهي ضامه

المخده بطريقه انها راقده عليها وضامتها

وقف فتره وهو يشوفها على هالحاله ..وهو مو مصدق اللي يشوفه

مشى بخطوات بطئيه وهو يقترب منها .. لين وقف على راسها

هزها مع كتفها .. وهي انزعجت منه .. وتشبثت في المخده

اكثر .. لو كان بموقف غير الموقف اللي هو فيه كان ممكن يضحك

على منظرها .. هزها اقوى

رفعت البلوزه وشافت وجهه .. شهقت بقوه وجلست وهي تعدل

نفسها .. وهي تلوم نفسها بقوه انها ماقفلت باب الغرفه

بلعت ريقها وهي تشوفه يرفع البلوزه ويناظر فيها .. وكأنه

يسألها عن وجودها على وجهها

حكت شعرها بإحراج .. وناظرته ببراءه غريبه عليها .. ووقفت

وبلعت ريقها

حذف البلوزه على السرير .. وطنش السالفه وجلس وهو

يقول بتعب – روحي اجهزي بسرعه بنروح بيت اهلي

انبسطت انه ماسألها .. وبنفس الوقت افرحت انها بتشوف خواتها

دخلت الحمام .. وبعد فتره طلعت .. صلت الظهر وخلصت

وشافته مازال على جلسته .. وكأنه يمسح دموعه .. استغربت

معقوله هالأدمي اللي قدامها ممكن يبكي

طنشت بس بنفس الوقت عندها فضول .. سمعته وهو

يقول – خلصتي

وقفت وشالت الشرشف عن راسها .. وطوت سجادتها وقالت – ايه

وش تبي

ألتفت عليها وشافت عيونه محمره وباين إن وراه مصيبه .. كان

من اول مجاها منظره بهالشكل بس هي ماانتبهت

قال بألم – ولد محمد عطاتس عمره

حطت يدها على فمها بصدمه .. وحست بقشعريره سرت في جسمها

كله وهي مو مصدقه – لا تكــــذب

صقر وهو يشهق ويخبي دموعه عنها – محمد لين هالحين ماعرف

إن ولده مات ولا حتى امه ,, بأخذتس لأم خالد وتعلمينها

رجعت خطوه على ورى وهي تقول – انت وش تقول اعلم المره

إن ولدها مات انت انهبلت

صقر وهو يوقف ويتكي على التسريحه بألم – ماحد براضي يعلمها

والمره لازم تأخذ عزاء ولدها وانا ماني بقادر اروح لهم بالحالي

بروح انا وانتي ونعلمها

حست دموعها خانتها ونزلت – صغير توه على الموت

لف وناظرها – هاذا اللي ربي كاتبه نعترض يعني

سكتت وهي تناظر عيونه والحزن .. والهالآت السوداء اللي مغطيه

منطقة العين كلها

صمتت فتره وقالت – كيف مات ,, توه البيرح عرس ابوه

صقر قال وهو يطلع بسرعه – حادث ,, انا انتظرتس في السياره

بسرعه انزلي



















فجأها يوم حب راسها .. وبسرعه طلع مثل الهربان

ألتفتت وهي تشوف ظهره .. والباب اللي اتسكر عقب ماطلع

غمضت عيونها وهي تتذكر .. حادث .. دم .. عيون بعيده

تناظرها .. اللي هي عيون ضــــــــاحي



























جابت المويه ومدتها عليه – تفضل اشرب

ناظر وشاف وحده من بنات عمه .. بس مايعرفها .. مايعرف

غير وضحى اللي تعرج

اخذ المويه وشرب شوي منها – وين امي

نوره – امك دخلت جناحها ترتاح ,, وعندها وحده داعيه تحدث عليها

وتقرى عليها قران

كان حاله مبهذل .. لاف شماغه على وجهه .. ومتلثم فيه .. ولابس

نظراته الشمسيه لان عيونه حمراء .. ترجاه ابوه يدخل يطمن امه

لانها مشافته من امس .. كان هو وصقر اللي مع الجثه طول الليل

ولين اصبح الصبح وغسلوها .. وصلوا عليه الظهر

نزل راسه وحط يدينه عليها وهو يشهق ودموعه تصب .. وهو

يتذكر جثته .. ويوم صب التراب عليه .. والمعزين اغلبهم يظن

انه ابوه .. وهو يحس هالولد قطعه منه ولده اللي مجابه .. هو اللي

رباه .. هو اول واحد خذاه للمدرسه .. يتذكر ذاك اليوم وهو واقف

ويمسح دموعه لانه مايبيه يروح عنه ويتركه في المدرسه

كل شي يخصه شاركه خالد فيه .. اول مااشترى السياره .. طلعها

من المعارض وخالد معه .. اول ثياب يطلعها لازم هو يشوفها عليه

ويمدحه ويحب رايه .. ساعه .. عطر .. جوال

نوره حزنت على حاله .. ومسحت دموعها .. هالولد مافقدوه هم بس

حتى البنات .. شاركهم في كل شي خالد





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

( البارت الواحد والثلاثيــــــــــــــــــــــــــ 31 ـن )





دق الباب .. وكل شوي يتلفت ويشوفها باين انها طفشانه وهي تحتريه

اندق الباب اكثر من مره .. بس وكأنه لاحياه في هالبيت .. شاف ولد

مر في الشارع .. وسأله وقال ايه موجودين اللي في البيت .. رجع

يدق أكثر من مره

داخل البيت

مريم بخوف – يمه أكيد الشرطه

ام عيسى تقوي نفسها – وش بيلقون علينا الشرطه ترى اللي استأجرناهم

مايعرفونا وهاذا كان اتفاقنا معهم انهم مايعلمون علينا

مريم بخوف – يمه ياسلام بس ضربتين وكفين ويعترفون بكل شي

دق الباب بقوه .. وبشكل مزعج

ام عيسى تشجعت – انا اللي بروح افتح لايكسرون علينا الباب

اتجهت للباب وهي تحاول تقوي نفسها – من ,, من عند الباب

سمعت صوت صقر وهو يقول – انا افتحي الباب

يوم سمعت صوت صقر خافت أكثر حبت تتأكد – من انت

صقر بطفش – انا صقر افتحي الباب ,, ابي مريم

عقدت حواجبها .. وفتحت الباب .. وهي تقول في خاطرها مستحيل

يمد يده علينا مو مثل الثور محمد يدينه طويله

شافت الحرمه اللي نزلت من السياره .. ودخلت وهي تقول – السلآم

عليكم انتي مريم

ام عيسى عقدت حواجبها – لا انا أمها

شافتها طلعت برى ثم دخلت وقالت – نادي مريم وافتحولنا المجلس

صقر بيدخل

ام عيسى عقدت حواجبها – وانتي من انتي

شيخه وهي تتلفت تناظر البيت – انا شيخه

ام عيسى اللي مارتاحت لها وكأنها شايفه نفسها – ادخلي ياشيخه

ودخلي صقر بس وش يصير لتس صقر

ناظرتها شيخه وكأن نظرتها عصبيه – زوجي







تردد يدخل وهو يناظر اللي بيده .. وكل شوي يراجع اللي يقوله

الشي اللي مرتاح له حاليا .. إن حالتها الصحيه ماتلزم عليه أي شي

من واجبته كازوج .. تشجع وفتح الباب .. وشاف النيرس معها وهي

تعطيها الحبوب .. سلم ووقف فتره لين طلعت النيرس من عندها

ناظرته بعتاب واضح وهي تقول – ضاحي وين كنت انا خفت كثير

شاف العتب اللي واضح في عيونها وصوتها وقرب منها وهو

يحاول يمتص عتابها – اسمحيلي الجازي لازم اجيبب لتس

هديه بمناسبة العرس ولا اجيتس ويدي فاضيه

ومد عليها الهديه .. ناظرتها وإبتسمت وهي تأخذ المطبق الذهبي

اللي بيده فتحتها وتفأجات – ضاحي ليش كلفت على نفسك

ضاحي حس بالراحه انها اعجبتها – يستاهل العقد لباسه

استانست على كلامه .. وقامت ببرأه للمرايه وهي تركض

وفرحانه وتضحك .. وحاولت تلبسه وهي تشوفه على صدرها

وماعرفت كيف تسكره .. وركضت له وهي تعطيه ظهرها – يالله

بسرعه سكره لي ابي اشوفه

فرح لفرحها وهو يرحم حالتها .. مسك اطرافه وسكره لها .. وتفأجا

بالشي الرقيق اللي باس خده وهي تضحك – الله يخليك استانست والله

وركضت للمرايه وهي بتطير مثل الفراشه .. اما هو مكان منه إلا انه

مسك مكان بوستها .. وشعوره ابد لاتعليق !!









دمعت عينها ووقفت – اكذب عليكم لو قلت ماني بزعلانه على موته

بس هاذا مو ولدي هاذا ولد محمد ,, محمد اللي كسر كل شي حلو

كنت املكه .. محمد من شدة قساوته وجبروته كرهني في اللي يحملون

إسمه هذولي عياله مو عيالي عزوه هو مو أنا

شيخه انصدمت من كلامها .. فيه أم تقول هالكلام .. عشان كذا ماتشره

انها كرهت هالبيت قبل تدخله

صقر وكأنه حاس وقف وهو يقول – وش ذنب عيالتس تعاقبينهم عشان

محمد تدرين مريم كنتي كبيره في عيني بس صغرتي .. كنت انصح

محمد دائم واقول تحبك وتراعيك .. بس الحمدالله اللي طلقك لانك

تحبين نفسك اكثر .. انتي من شدة تعلقتس بنفستس كرهتي عيال

محمد اللي ذوقتس المر .. عموما عيالنا مو بحاجه لتس

معاد بقى غير البنت وماتنضام وانا راسي يشم الهواء .. ولاتذكرتي

عيالتس وتلفتي حولتس لواحد فيهم مات وهو ماله ذنب والثانيه

كرهتس وهاذا اللي أنا متأكد منه

طلع وهو يناظر شيخه – انا احتريتس في السياره

بسرعه شيخه حطت بشتها فوق راسها .. وطلعت ورى صقر وهي

تفكر في حال هالإنسانه اللي قابلتها ؟؟ معقوله فيه حرمه تكره ضناها

لهدرجه

طاحت مريم على ركبها وهي تصيح ومنهاره – يمـــــــه

سمعتيه وش يقول خالد رااااااااااااااح راح وانا ماضميته ماعلمته

ليه اسوي اللي اسويه .. ابوه ذبحني كنت ابي اكسر ابوهم لقيت

اني انا اللي كسرت نفسي وماحد درى عني

ام عيسى بكت وهي تسمع بكأ بنتها اللي طايحه وهي تولول

صرخت مريم – حسبي الله عليك يامحمد .. حسبي الله عليك الله

ينتقملي منك الله كبير يامحمد الله كبير أكبر مني ومنك اكبر مني

ومنك

ام عيسى وهي تبكي – خلاص يابنتي روحي خذي عزاء ولدتس

مريم لفت عليها وهي تقول – ادخل بيت محمد ادخله يمه ادخله

وهو طردني مثل الكلبه حرق قلبي الله يحرق قلبه لا ومن أخذ

أخذ موضي اللي كان يعايرني فيها

اخذتها الذاكره لفتره ورى وهي تتذكر

دارت بالفستان وهي مبسوطه – شرايك في جسمي حلو صح

ناظرها بسخريه وهو يلف راسه يمين ويسار وكأنه يستحقرها – هالحين

انتي بتقارنين نفستس بجسم موضي .. بس تصدقين ماتنلامين موضي

جسمها ماتشوفين مثله في حواء غيرها ( وطلع وخلاها )

وهي مصدومه من كلامه .. اصلآ حتى ماجابت سيرة موضي ..

وكأن هاذا اول مره يصرح بحبه وتغزله في موضي اللي بدت تكرهها

وتحقد عليها

..
موقف حميمي آخر وتسمعه يتغزل فيها وهو يغدقها بالمديح وهي

مبسوطه وغرقانه في آحلام اول مره تشعرها بالسعاده لين صدمها

وزفر وقال – والله ياموضي انتس اول وأخر حرمه سكنتي هالقلب

دزته بقوه وقامت عنه ودموعها تصب .. اما هو كأنه استشعر بزلة

لسانه .. وقام من فراشه مثل المقروص وطلع برى
..
كانت دائم تواجهه وهو ينكر كل كلامها .. لين انفجرت وهي تعلمه

بأحلامه في موضي في نومه ويقظاته .. وزلات لسانه

لين طفش وقام يضربها ويعترف – ايه ايه احب موضي موضي

ماغير موضي سكن هالقلب .. ( ويضرب ويبكي ودموعه تنزل )

هي هي موضي هي الوحيده اللي تربعت في هالقلب .. موضي اللي

سرقها مني اخوتس الكلب الحيــــــوان اللي باعتني عشانه

انا اللي حبيتها اكثر انا اللي ضحيت بمستقبلي ورفضت اطلع برى

واشوفها تنخطف مني بس راحت وهي مو ندمانه علي بالعكس لقيتها

حبته اكثر بس ( وقف عن ضربها وناظرها بقوه ) والله اني لابعدها

عنه لو كلفني هالشي عمري كله

وقفت وهي تصرخ عليه – تخسي ياواطــــــي ياحيوان

ياكلب ( انقهر وجرها مع شعرها ) .. وبدأ يسحبها على برى

وهي تصرخ وتستنجد بعبايه تسترها .. وعيونه حمراء ومايسمع

أي كلمه من أي أحد يعترض طريقه .. وهي تصرخ وتبكي وتولول

حذفها في الحوش وقال بجبروت وطغيان – انقلعـــي تراتس طالق

طالق طالق ( وقرع الباب بوجهها بقوه ) اما هي ألتفتت وشافت

صقر اللي كان منصدم من سواة محمد .. حذف شماغه عليها

وركبت معه السياره وهي تبكي .. وداها لبيت اهلها .. وكان يحمد

ربه إنه ذاك الإيام في سيارته عازل اسود .. كان يسمع صياحها

وبكاها ولا قادر يسوي لها أي شي .. لان وبصريح العباره هاذا محمد

ولا حد يقدر يعترض طريقه في ذيك الإيام .. لين كبر صقر ونضجت

شخصيته اكثر وقدر يواجهه محمد وينصحه وكان يصد ولا يحب كلامه

يوم يتكلم عن مريم اللي للإسف كانت نقطة عبور عشان يقهر قلب

عيسى مثل ماحرق قلبه


اليوم الثاني


الحزن بدأ يخف .. والغيمه بدت تنقشع بصحوة محمد من غيبوبته

وكان صقر هو الوحيد اللي متحفز له وهو اللي بيكلمه .. ناظر

في محمد اللي كان يئن بطريقه مؤلمه .. وفتح عينه

ألتفت صقر وهو اللي مرابط عنده .. ومخلي شيخه عند امه وخواتها

محمد – آآآآآه

صقر – الحمدالله على السلآمه

محمد وهو يحاول يرفع راسه – المجـ... الحيـ ...... ,, بس اقوم

والله لايشوفون

صقر وهو يحاول يواسيه – لاتخاف هم منطولين في السجن انا اللي

بأخذ حقك منهم

محمد ناظر في صقر بقهر – لا انا ابي ذبحة العجوز والضبعه بنتها

والله اني لااوريك فيهم آآآآآآآه

صقر استغرب كلامه – من تقصد

محمد معصب – من اقصد يعني العجوز الشمطاء وبنتها مريموه هم

اللي محرضينهم علي

صقر – لا يامحمد خاف ربك تظلمهم

محمد انقهر وصرخ فيه – وش اخاف ربي وانا شايفهن بأم عيني

هم اللي محرضات الكـ....... ( ويسب ويهاوش )

صقر عصب – لاتخاف والله اني لاسحبهن من كششهن وينا عايشين فيه

المهم انت هالحين ابيك تسمعني

محمد وهو معصب – وش اسمعك وانا مكسر شف شف رجلي ويديني

ورقبتي كلها مربطه متى بقوم والله اني ناوي فيهن النيه القشرى

والله والله ماخليهن ........

قاطعه صقر وهو يحاول ينسق الكلام – محمد اسمعني خلاص

محمد رفع عينه وناظره بإستفهام

صقر جلس وقرب الكرسي ومسك يده اللي مجبره – اسمعني وانا اخوك

انت مؤمن بقضاء الله صح

محمد عقد حواجبه – وش ورى ذا الحكي

صقر وهو ينزل عينه ويرفعها – اسمع هالضرب أثر عليك وفي وظايف

يسويها جسمك وانا طلبت من الدكتور اني انا اللي اكون معك

اول ماتصحى وانا اللي اعلمك

محمد وهو يحس ورى هالكلام شي كبير – صقر وش عندك

صقر – اول شي انت لازم تعرف إن قدرتك على الإنجاب مستقبلا ضعيفه

ووو

محمد قاطعه – ايششششششش

صقر وقف وهو يقول – انا اسف بس لازم تعرف ولازم تعرف هالوقت

وبسافر انا وإياك برى نتأكد من الفحوصات

صرخ محمد بقهر وعصب وحذف علبة المويه اللي محطوطه في

الطاوله عنده بقهر – والله وربــــــــــي ماارحمهن بس

اقوم

صقر وهو يبلع ريقه جت المهمه اللي اصعب – محمد محمد اسمعني

محمد منقهر – وش بعد هاذي ياصقر هي مقهوره ماتباني اجيب عيال

من موضي نبي العيال اللي مني عيالها هي بس الكلبه من حبي لها

ولعيالها اصلا ماابيهم ماابيهم ,, انا بطلع واتأكد من الفحوصات يخسون

يكسروني يخسن الخايسات

صقر جلس جنبه وهو يمسكه ويشوفه منفعل وصرخ – محمد محمد

بس بس اسمعني

محمد رفع عينه وهو مقهور

صقر حس بالدمع ملئ عينه .. يهدد ويتوعد ويكره عياله اللي منها

مايعرف إن واحد منهم مات خذاه ربه

صقر نزلت دمعته – وربي ريحك من واحد ومااااات ماااااااات يامحمد مات

محمد عقد حواجبه – مات من اللي مات !!

صقر وهو يمسح دمعته – خالد عطاك عمره في حادث

محمد كل اللي سواه ضحك وضحك بقوه .. وصقر ناظره وعقد حواجبه

ماتوقع هاذي ردة فعله

دز محمد صقر – قم انقلع وألعب على حد غيري رح رح اذلف هذاك

شيطان كيف بيموت

صقر تأسف لحال اخوه يقول على ولده شيطان – محمد استغفر ربك

وخالد مات واليوم عزاه الثاني وبيجيك ريجيل يسلمون عليك ويعزونك

فيه

محمد ماصدق – لاتكذب ياصقر تراني كاشفك انت تبيني احن عليه

زين ياسيخ كيفي اكرهه مااحبه ولد امه يذلف بس

صقر انقهر وضرب اخوه على وجهه وصرخ فيه – والله انك تستاهل

اللي صار فيك اقولك ولدك مااااااااااااااات راااااااااااااااااح خلاص ارتاح

منك وانت تقول يذلف تراه ذلف ومعاد بشايفه لو تبكيه دم اوحيتني

لو تبكيه دم

محمد بعد الكف اللي جاه .. حط عينه بصقر فتره من الوقت ومركز

عينه وبهدؤ – قلي انك تكذب صقر كيف افقد كل هاذا مره وحده كيف

تصدمني هالشكل لالالا قل انك تكذب

صقر جلس على الكرسي وهو يشهق من البكى – لا لالا يامحمد هذا

مو بكذب ولدك راح ودع واللي صار فيك حوبات عيالك يامحمد

حوبات المساكين اللي ياما انا وابوي وامي واخواني نصحناك بس

انت ماتسمع غير اللي في راسك ,, هاذا شيطانك مفادك والضحيه

هو انت تدري اخوي هي كلمه بقولها ( الله يعينك على نفسك )

واحسن الله عزانا حنا في خالد ماهب انت لالا اللي ينتعزى هم ثلاثه

بس سعد وفارس وامي ,, الباقين يسوون شكليات راح الولد ومافقده كثر

هالثلاثه اللي منهارين بقوه اما انت وامه هه ( وعطى محمد ظهره )

وبسخريه - وش اقول بس اقول كل واحد يستاهل اللي جاه ولا هاذي

حوبتكم في ولدكم ( لف وهو يبي يطعنه في الكلام ويخليه يحس )

وتفأجا إن دموع محمد نزلت .. وهو يحاول يوقف





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





( البــــــارت الثــــــــــــــــــاني والثلاثـــــــــــــــــــ 32 ـــون )





سمع الباب يندق أكثر من مره وهو ماله نفس .. لين طفش من اللي

يضرب الباب فتحه وشاف ابوه – هلا يبه

ابو محمد دخل وهو يناظر في ولده – تحس اللي تسويه صح ناظر حالتك

وناظر نفسك الولد راح ومالنا غير الصبر تبي تسوي سواة امك واخوك

اللي هاج مانعرف دربه وامك اللي طايحه في فراشها وماندري هي

حيه ولا ميته مانسمع إلا ونين وخالد خالد

مسح دموعه بيده السليمه – ياابوي موته كسرني كسرني

ابو محمد بحزن لحالة ولده – ماكسرك انت بس كسرنا كلنا ,, بس أمّنا

في القدر وصبرنا بس اللي تسوونه جزع وعدم رضا بقضاء الله وقدره

جلس في الأرض وسند ظهره للجدار نفس نوعية جلسته قبل يدق ابوه

الباب – امهلوني وقت لين اقدر انساه

ابو محمد جلس جنبه وحط يدينه على كتفه – ماحد بيقدر ينساه بس

لازم نعيش المفروض انكم تنبسطون إن الله خذاه اختاره وهو صغير

شفيع لكم وإن شاءالله انه من طيور الجنه ,, وارحم اخته الضعيفه

اللي معذبة وضحى معها المفروض انك توقف معها

تذكر خلود ووقف مثل المقروص وناظر في ابوه ودموعه تسيل – خلود

والله اني نسيت خلود ( وطلع بسرعه ) يدور عليها بين الغرف ومالقاها

استغرب وين راحت .. وفجأه عرف وين بيلقاها ركض للباب وبسرعه

فتحه وهو يقول – خلــــــود



















حطت شنطتها وهي تبكي – خلاص يبه انا جهزت

عمشاء وهي تناظرها بشفقه وتهمس لأبو فهيد – الله يسامحك

كسرتها كيف بتوديها وهي بهالحاله وزوجها ماطلع

وقف بو فهيد وبصوت جهوري – المره اللي تعرف السنع تكون في

بيتها يوم ربعها وهلها يحتاجون لها ,, هذاك بيتها مثل ماهذه بيتها

موضي في نفسها ( والله اظاهر ياابوي بعتني برخيص

بكت كثير يوم ابوها يقول تروح لبيت رجلها محمد .. وهي خايفه

عايلة عيسى تجي وتأخذ عيالها منها

ريم وهي تضم زايد ونواف بقوه وتبكي – الله يسامحك يبه كان خليتها

تأخذ عيالها معها

ابو فهيد يناظرهم بشفقه وهو مكسور بس مجبور – لين يوصل محمد

ويعلمها عن وضعهم هو يبيهم ولا لا

موضي وهي تبكي من قرار ابوها التعسفي – بس عيالي يبه ومال احد

حق يمنعني عنهم

ابو فهيد – لين تروحين هناك وشاوري رجلتس ويالله امشي جدس

وجدتس في السياره يحترونا

اتجهت لعيالها وضمتهم بقوه .. وهي تأكد عليهم انها بترجع في الليل

تأخذهم عقب ماتستأذن محمد اللي تتمنى انه مايرفض

ومشت ورى ابوها وهي مسلوبة الروح والإراده .. ومكسورة الجناحين

عقب ماطلعت بكى نواف وقال – مايصير امي تروح وخالد يموت

خلاص معاد يصير عندي ام وصديق ( وضم ريم بقوه وهو يبكي )





















كانت تحاول معها وهي تعطيها وتأكلها وهي تبكي وتسأل عنه .. متعلقه

فيه كثير غير عن انه اخوها هو تؤامها

هند وهي تدمع لحالتها – يالله حبيتي خلوده كليها عشاني

دزت خلود الأكل وهي تصرخ – ماابيه ماابي ابي خالـــــد

انفتح الباب وكان فارس وهو يقول – خلــــود

خلود اللي ركضت له وهي تضمه وتبكي – عمي فارس انت اللي تقدر

خالد انت تحبه وهو يحبك بيسمع كلامك تكفى ابيه

هند بكت وهي تشهق وفارس ضمها ومسح دموعه ودموعها بيده السليمه

وهو يقول – انتي تحبيني وبتسمعين كلامي صح

هزت راسها وعيونها مليانه دموع

مسح دمعتها اللي طاحت وابتسم – معاد ابي اشوف الدموع لان خالد

راح فوق في السماء تعرفين ليش

هزت راسها بلا وهي مشدوده لكلامه – لان ربي يبيه يموت اختار انه

يموت نقول لا مايصير لان هاذا ربنا صح

هزت راسها بإيه

فارس ويمسح على شعرها – خلاص يعني نقتنع إن أي شي يسويه الله

صح وزين وفيه خير

هزت راسها بإيه

فارس ضمها بقوه – خلاص ياحبيبتي ربي سوى الشي الصح والخير

وخلى خالد يموت وحنا مانبي نبكي ونعترض لان خالد قولي إن شاءالله

نجتمع معاه في الجنه

حست بالسعاده وفكت نفسها – يعني بشوف خالد مره ثانيه

فارس هز راسه وهو يضحك – قولي إن شاءالله

ضحكت وهي تقول - إن شاءالله إن شاءالله اشوفك مره ثانيه ياخالد

ونلعب مع بعض

ابتسمت هند وهي تشوف الموقف وتغيير نفسية خلود اللي بدت تضحك

وعيون فارس تحمل من الحزن الكثير




















تفأجا إن دموع محمدنزلت .. وهو يحاول يوقف .. بسرعه قرب منه

وهو يقول – محمد انت ممنوع تقوم

محمد وهو منهار ويرجع نفسه للسرير بشكل مأساوي – صقر يعني انا

صرت عقيم ماأقدر اجيب اطفال ابد ؟؟ وخويلدان ماااااااات لا انت تكذب

تأسف صقر لحاله وسكت

بكى مثل الأطفال وهو يقول – هاذي حوبتي هاذي حوبتي اللي كرهت

عيالي من لحمي ودمي هاذي حوبتي ياصقر ولدي مات وماعاملته نفس

أي طفل في سنه اضربه واكسر عظامه وارد ويجي يحب راسي

ويقول سامحني ,, ( ناظر صقر وعيونه حمر ودموعه تسيل ) يعني

كذا ببساطه راح ,, راح وانا ماتعلمت منه انا جاهل معه وجاهل بدونه

ياصقر ولدي راح ولدي راح ( وضرب على فخوذه بتحسر وهو يشاهق )

صقر بكى مع محمد وهو يواسيه .. وجلس جنبه ومد يدينه

دزه محمد وهو يقول – رح ياصقر رح ربي حافاني هاذي حوبتي

ربي عاقبني ولدي مات وانقطع نسلي خلاااااااااااااااااااص

وقام يضرب السرير تحته بقوه .. صقر اول مره يشوف محمد بهالإنفعال

وطلب الدكتور ,, اللي عطوه إبره تهديه
عطاهم كل المعلومات اللي يعرفها وهو يمسح اخر دمعه طاحت من عينه

الشرطي شكره وهو يوعده انه بيسوي كل اللي يقدر عليه .. لان صقر

موكله في المهمه

الشرطي – خلاص يافارس إن شاءالله بندور على الفاعل بس لو حفظت

رقم اللوحه هالأمر بيسهل علينا كل شي

فارس وهو مقهور – ياعبدالله في ذاك الوقت ماني في حال لوحه ركضت

للمرحوم

الشرطي عبدالله كتب في المحضر اللي معه كل شي ووقف وهو

يقول – اوعدك بسوي كل اللي اقدر عليه بس ياخوفي تكون السياره

مستأجره وتصعب المهمه

فارس بعصبيه وعرقه ينبض وقف – عبدالله طلعهم لي لو من تحت

الارض دخلتك على الله وعلمني

عبدالله حط القلم وناظر فيه – فارس وانا اخوك استهدى بالله

فارس جلس منهار وهو يمسح وجهه وشعره وبحزن – عبدالله صورته

عيت تروح من راسي انا تعبان تعباااااااااااان اكذب لو قلت بانساه

انا الوحيد اللي شهدت موتته البشعه

عبدالله قدر حزنه وطبطب على كتفه- قل إنا لله وإنا إليه راجعون وربي

بيعوضكم خير يارب

فارس تسند على المسنده العربيه وحط راسه بتعب – ياااااااااااااارب



















اليوم الثاني

جلست موضي جنب وضحى ونوره وهاذا اخر يوم في العزاء .. ومنيره

رافضه تطلع لأي حد بس اللي يبيها ويعزيها يدخل لها .. حست موضي

بالخنقه وطلعت من المجلس للصاله يوم دخل عليها نايف وهو يزفر

ناظر موضي وابتسم لها – حيالله موضي

موضي وقفت له إحترام – هلا نايف اخبارك

نايف – بخير طاب حالك ,, من متى هنا ؟؟

موضي – من البارح جايه ,, اقول نايف

نايف ناظرها وهو كان بيروح – سمي

موضي – محمد ماتدري متى يطلع

نايف ناظرها بإستغراب – انتي مازرتيه

موضي – لا يمكن في الليل اروح

نايف زفر وقال – حالته النفسيه صعبه ومن درى عن الخبر ياموضي

وهم يعطونه إبر مهدئه كل ماصحى بكى وانفعل ويبي يكسر كل شي قدامه

انا افضل ماتزورينه خليه لين يتقبل الصدمه ويهدئ

موضي استغربت ( من متى هالحب لولده ) – خلاص مو مشكله




















في امريكا

لبست فستانها البنفسجي الناعم بالحيل ,, وهي تحس بالسعاده انها

بتطلع معه يتمشون شوي وترجع للمستشفى .. يوم عرفوا انهم عروسين

جدد اسمحوا لها بالخروج لبعض الوقت

دق الباب وهو حاس بملل .. لين هالحين رسمي معها .. والمشكله

لو استمرت على اللي تسويه من حركات بتفجر طاقته وهو يتمنى

انه مايكون له معها لاحل ولاربط

مثل الفراشه طارت للباب وهي تضحك افتحت الباب وناظرته بتعجب

وضحكت – حيااااااااااااوي

حك ذقنه بإحراج ودخل وراها وهو يقول – خلصتي

لبست شنطتها الفوسفوريه ورحت له ركض ببرأه باسته – خلاص حبيبي

شوفني حلوه صح

رجع خطوتين على ورى وعطاها ظهره وهو يبلع ريقه – ااااا اا انا

بنزل بسرعه ألحقيني

ضحكت وهي تحسه يستحي فوق المعقول بقوه يستحي .. ركضت وراه

ومشت جنبه ومسكت يده .. ناظرها وإبتسمت له .. إبتسم لها بمجامله

ومشوا لين السياره .. فتح لها الباب وركبت بسعاده وهي حاسه انها

بتطير من الفرحه مازالت تخاف من الناس بس من تكون معه تحس

بأمان





















في الليل

سكر جواله وهو معصب من حركات سياف .. وهو يعلمه باللي يبيه

يسويه وهو غبي مايفهم .. طلع برى للشارع وشافه نازل من سيارته

اتجه سياف له وهو يقول – وراك معصب

نايف ووده يعطيه بكس – انا قايلك لاتشرب يشمون فيك الريحه ليه

تخالف امري وتشرب

سياف يبرر – بس شربت شوي ابي اروق احس راسي معورني

نايف تله مع ثوبه وشم ريحته ودزه على الجدار بقهر – اذلف

وتش طيب مره ثانيه ترى ابوي يعرف هالروائح خبره فيها يوم

كان نقيب قبل يتقاعد

راح مره ثانيه للسياره وصب الطيب عليه وسكر سيارته .. ودخل ورى

نايف اللي بدأ يعرفهم عليه ويقول انه دكتور ويشتغل معه وجاي يعزيهم

وبدأ الترحيب فيه وهو متقن الدور صح

















عند ساره ضربت راسها بقهر وهي اللي تتحسر مليون مره عقب

كلامها معه .. ماتعرف لمن تشكي ولا لمن تروح .. شافت سجادتها

مبسوطه وتذكرت الرب اللي إذا ضاق في الإنسان الوسيعه يدرك إن

له رب كريم رحيم من ترجاه ودعاه مخاب

توضت ولبست شرشف الصلاه وبدت تناجي رب العباد وتبكي وتدعيه

يوم فتحت الباب هند اللي كانت بتناديها للعشاء .. وخلتها على راحتها

وطلعت مسكره الباب .. ورجعت إدراجها للبيت .. وعند المدخل قابلت

فارس اللي كان لابس عمامته بدون عقال ولافها بحركه مبهذله شوي

بلعت هند ريقها وهي تشوفه بهالمنظر وهو يتعداها نادته – فارس

لف لها وقالت – الحمدالله على السلآمه ,, واحسن الله عزاك

فارس قال لها وهو يتعداها – مشكوره

حست انه في وضع حزين بالحيل وعذرته ,, ودخلت داخل البيت بعد مرور اسبوع

جالس وهو حزين .. اليوم بيطلع للمستشفى وماله نفس يدخله بعد

مافقد .. دخل عليه صقر وهو يقول – يالله مشينا

محمد اللي كان جالس على العربيه جاه الممرض ودفه لين السياره

ركب فيها محمد وركب صقر اللي كان حزين على حالة اخوه ولا فارقه

اتجهه للبيت ودخل فيها ونادى الحارس يساعده .. نزلوا محمد وركبوه

في العربيه وهو مكسور ويحس بضيقه .. شاف صقر نايف وقف عند

سيارته واغتنم الفرصه .. طلب من السواق يدخله داخل وهو اتجه

له بقهر واحشره في الزوايه وهو يقول – اسمع يالخايس عطني الصوره

نايف يبي يستفزه – افا ماتعرف ولدك

صقر وهو يكتم غيضه وقال – لا ابي اشوف الصوره فوتشوب لاني

مستحيل اسوي غلطتك ياحقير

نايف عقد حواجبه – اصلا اللي ارسله علي متأكد وواثق انه ولدك

صقر زفر في وجهه وقال – اقسم بالله صبري عليك طال ( كتفه بقوه )

,, واخذ الجوال من مخباه .. ونايف يبي يرفسه مقهور يوم وصل سعد

وشاف الهوشه .. حاول يدزهم ودزه صقر وطلع الجوال وهو يفتحه

ويدور على الصوره بعد ماحذف نايف على الأرض

نايف وقف وركض له يبي يسحب الجوال منه .. وصقر بقوته وبجسمه

وطوله اللي حتى هم مهما كانوا طوال مايوصلون طوله المخيف

بعد مافتشاه ومالقى للصوره مكان حذف الجوال على الأرض وانكسر

لقطع كثيره وتل نايف مع ثوبه عند رقبته وهو يقول وعيونه حمر – وين

الصوره ياحيواااااااااااان طلعها

نايف اللي كان مخنوق حاول يدزه وهو يقول – اهم شي جدي وابوي

طحت من عيونهم مثل ماتمنيت وهاذا اللي بغيته

عطاه صقر بكس على خشمه وطش الدم .. وصرخ سعد وطلع فارس

على صراخهم .. وطلعت موضي ووضحى ونوره ومنيره اللي قامت

من فراشها وركضت وهي تصيح .. اما هند ونوره كانوا راقدات

وماحسوا بشي وابو محمد كان عند إبله

منيره وهي تصارخ – يويلي عيااااااااااااااااااالي ألحقــــــوني

ألحقونـــــــــي

فارس اللي كانت يدينه مجبره حاول يفرقهم وهو طوله قريب من صقر

بس ماقدر بيدينه وسعد كان حيله مهدود وله اكثر من اسبوع مايأكل

وعايش على الماء .. وماقدروا عليهم

صقر يوم شاف امه تصيح وموضي ووضحى ونوره يبكن من الخوف

حذف نايف على الأرض وهو يتوعده .. وطلع من البيت وثوبه مشقوق

من عند مخابيه وصدره ووجهه مشمخ ويصب دم .. اتجه لشقته وهو

ينفخ من الغيض .. وشاف شيخه في المطبخ تأكل تعداها وهي

شافت ثوبه مشقوق .. ركضت وراه ويوم شافت منظره اغمى عليها

وطاحت






















امريكا \ في المطعم

ناظرت في عيونه وهي سرحانه فيه .. وهو يناظر المنيو يشوف وش

عندهم حس انها تناظره وسرحانه فيه رفع عيونه وشافها تناظر فيه

ابتسمت له .. بدوره ابتسم لها وشتت نظراته .. ودق جواله

وشاف رقم وكان تلفون امه فتح الخط وهو يقول – يامرحبا بهالصوت

والله

عمشاء – يامرحبا ابك يايمه وشلونك يايمه متى بتجينا

ضحك ضاحي وكانت نور غارقه في عيونه وضحكه وتضحك معه

ضاحي وهو منسجم مع امه – افا هالحين يمه من اول ماتكلمتي قلتي

متى بتجينا

عمشاء وهي تقول – ماصار شغل يمه يبعدك عنا ومعاد تعرف وش يصير

علينا

عقد حواجبه ونور تشاركه الإنفعالات – وش صاير عليكم يمه

عمشاء وهي تخبي عليه – لا مصار علينا شي بس ابيك تحت نظري

يايمه وحشتنا

ضاحي وهو يتعذر ومو مطمن لكلام امه – وش اسوي يايمه الشغل

ماتعرفينه الله يعين وهاذي مهمه مكلفتني فيها ديرتي شوي بس

واكون معكم يالغاليه غمضي عين وافتحيها وتلقيني بينكم

( ونسى إن نور كانت معه وتسمعه ) .. بعد ماسكر من امه

فأجاته وهي تقول – ضاحي وش المهمه اللي ارسلتك فيها الديره

وبعدين ليش امك مسألت عني






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( البارت الثالـــــــــــــــــث والثلاثــــــــــــــــــ 33 ـون )




حاولوا يرفعونه ودزهم .. وقف على رجله وهو معصب – قسم بالله

مااخليه الحيواااااااااااااااااان ( وإتجهه لإمه وهو يصرخ

ومعصب – شفتي الحيوان اللي بتموتين عليه اللي بكيتي وش سوى فيني

منيره بكت بقوه وهي تشاهق – وين اروح وين ارووووووووح ذبحتوني

معاد لي قدره والله معاد لي قدره عليكم خالد راح وانتم تهاوشون واخوك

الكبير على الكرسي مايقدر يتحرك ارحموني خلاص خلااااااااااص

( ودخلت للبيت .. وموضي ووضحى ونوره راحوا معها )

ناظر نايف في اخوانه فارس وسعد .. وطلع معصب ,, ركب سيارته

وطلع مسرع من بينهم وفارس بسرعه زحف عن السياره اللي بغت

تصدمه وهو يصرخ فيه – مجنوووووووووووون









وقف وهو متوتر يحتري احد يطلع يطمنه بإي كلمه .. فجأه شاف

النيرس طلعت مشى لها بسرعه – وش صار

النيرس وهي مبسوطه – مبروك مدام حامل ( كشرت وهي مقهوره من

اللي بتقوله ) بس مدام يبكي

انقهر من كلمتها .. كيف تبكي وهي المفروض تفرح .. مشى للباب

ودزه ودخل .. شاف شيخه تبكي والدكتوره تحاول تهديها .. وحاطه

يدينها على وجهها وتشاهق

الدكتوره وقفت وهي تناظر صقر – مااتوقع هالخبر يزعل أي حد

صقر بجمود – خلينا شوي يادكتوره لو سمحتي

طلعت الدكتوره وسكر الباب .. وقبض على يدينه بقوه وهو واقف

عند الباب .. مشى لين وقف عند راسها وهو عاض شفايفه

قهر – اسفين شيخه هانم حملتي بولدي وانتي ماتبينه

رفعت راسها وهي تصرخ في وجهه – لا ماابيه ماابي عيال انت ابوهم

اصلا كل عائلتكم ماابيها ماابي يرتبط اسم عيالي فيكم ماابي نسلي

يرتبطون في اسم واحد منكم

صقر مسكها مع فكها وهو معصب .. وعيونه حمرت قهر وعيونه

في عيونها – ليه وش مخططك القادم

دزت يدينه عن وجهها وهي تصرخ فيه – ماابيك ماابيك ولا ابي ولد

منك

ضحك بقهر – لا تزوجتي بس عشان تلعبين وانكشفت اللعبه .. ( صفق

لبدبنه بسخريه وعينها في عينها ) ابشرك المخطط اخترب كله

هجم عليها بريعه وهي صرخت مرتاعه ومسكها مع شعرها وبفحيح

الأفعى – اقسم بعزة الله وجلاله لو صار لولدي شي إن تكرهين انتس

طلعتي لها لدنيا فهمتي ( وحذفها بقوه )

ومشى طالع – وقومي عن الدلع انا احتريتس في السياره

حذفت كل اللي في الطاوله من مويه وحبوب وشنطتها .. صقر سمع

شي طاح بس ماألتفت عليها .. وهي جلست تبكي من القهر







جلست وهي تبكي – ذبحوني اخوانك جننوني

محمد وهو يحاول يهديها ويقرب الكرسي من امه – دخيلتس يايمه اهدي

لاترفعين ضغطتس يكفينا اللي فينا

منيره قامت وفشت ضيقتها فيه وتبكي – توك تعرف إن اللي فيك يكفيك

وينك عن عيالك وانا اقول يامحمد ياولدي ألتفت إلهم شوي العيال مساكين

يبون الحب والحنيه ومالقوا منك غير الضرب والشكم توك تحس فيهم

عقب مافقدت ضناك عرفت قيمتهم ( قامت من عنده وتبعتها نوره )

وضحى بعد مشافت الجو توتر قامت .. واللي موجود في المكان موضي

ومحمد .. وطلعت وألتقت في وجهها سعد وفارس








نزلت دموعه بحزن وقهر .. ناظرته بشفقه وهي تقول – حاول تعوض

بنتك فقد اخوها وحنان ابوها

نسى انها كانت معه وناظر فيها بقهر – جهزتي الغرفه اللي تحت

موضي وقفت وهي تشوفه بدأ يعصب عليها – ايه قالنا صقر نرتبها

محمد بعصبيه – وش تحترين وديني لها ,, ولا اقول روحي نادي سعد

يوديني لها

حز في خاطر موضي كلمته وسكتت ,, سمعته رجع يناديها

ألتففت عليه – نعم

محمد بنفس العصبيه – روحي نادي بنتي خلود خليها تجيني

ضحكت في داخلها ( بيبين لها انه الأب الحنون .. كشرت وهي تعطيه

ظهرها وتقول في نفسها – ارحم هالبنت لانها بنتك

صعدت الدرج وهي تحس بغبنه ,, هاذي اول مره يشوفها عقب اللي صار

وبهالشكل يكلمها جلس سلطان جنب حمزه اللي رجع من السفر – والله لك شوق ياعم

حمزه – وانت اكثر ياولدي تصدق عاد احس اني معاد اقدر استغني

عن هالديره يوم رحت هناك ضيعت شي واجد

ضحك سلطان – ياحليلك ياعم ( وتنهد وسكت ..وهو يحس إن الإيام

الجايه بتفرقه عن هالرجل الطيب بدخول نوره في هالبيت )

حمزه ناظره بإستغراب – سلطان ياولدي وش فيك

سلطان سند ظهره وهو يقول بحزن – جدتي ياعم تبيلي الحزن والضيم

جدتي ياعم تبي تزوجني بسرعه

العم اللي مبسوط إن خطة الجده جابت نتيجه وقف وهو يقول – وهاذا

رائي انا بعد ( ناظره سلطان بقهر )

وقال حمزه ومد يدينه لفوق – لاتناظرني كذا ماهب مطلعك ياولدي اللي

فيك غير العرس والحرمه داو الخوف من العرس بالعرس

مشى وترك سلطان يغرق في افكاره .. واحزانه القويه

ويتذكر كلام جدته الظهر يوم تقول له – انه شاورت جده والجميع

والملكه حددوها يوم الخميس والعرس عقب شهر ( بإختصار جدته

تفصل وهو ماعليه غير يلبس ويقول لها حاضر )











حذف الجوال بقهر وسمع الباب يدق .. مشى وفتحه وشافه

صرخ فيه – وينك ياحمار توك تجي ليه ماترد على إتصالاتي

سياف خاف منه – آآ آآآآآ

صرخ في وجهه – بس بس لاتقعد تبربر على راسي اليوم لازم نروح

لجدي

سياف حس بالجديه – افا ليه صاير شي

( نايف اللي كان يحس بالخوف ينكشف امره ويعرف ابوه وجده باللي

سواه ويعايره صقر في هالأمر .. وقال خير البر عاجله )

نايف وهو يمسح خشمه من الدم اللي رجع يصب – لا مصار شي

بس هماك تبي العرس خلاص وصل الفرج

ضحك سياف بوناسه ,, وطاحت عينه على الدم اللي في خشمه

وقال – افا وراه خشمك يصب دم

نايف يعطيه ظهره ويروح لغرفته وبعنجهيه وكبر – مالك دخل وخلك

جاهز ويويلك اشم فيك ريحة ذا الخياس اللي تشربه

ودخل غرفته ,, وضحك سياف – ههههههههه ههههههههههه اللي

يسمعك يقول انك ماتشربه معي في الصبح ناصح وفي الليل سكير










وضحى وهي تكلمهم – تكفون عمتي محتاجه تغير نفسيه تعبانه بالحيل

سعد وقف شده كلامها – والله انك صادقه

فارس ناظرهم – وش تبغونا نسوي

سعد ناظر فارس بحزن – فارس مايغير اللي فينا غير العمره خلنا

نعتمر

وضحى اعجبتها الفكره – صح العمره زينه ( وبحزن ) ياليت من يعتمر

والله

ابتسم فارس لها – وانتي خويتنا ياوضحى

وضحى ناظرته بتعجب – مالي محرم يافارس

سعد ابتسم لها بطيبه على تفكيرها الديني – بنأخذ ابوي معنا واللي تبي

تروح منكم تركب مكه تغسل الكبود وتداوي الصدور

وضحى اللي اول مره تتجرأ قدام عيال عمها ابتسمت – ايوالله صحيح

وسامحوني مدري كيف لساني زلق ,, فرفشت بالجو وضحكوا منها

فارس – افا عليتس يالوضحي لو تبين

اشيلتس على راسي لين نوصل مكه ( وبغمزه وخبث ) ولا نخلي فهيدان

ذا المروح يشيلتس

حمرت وخضرت وصفرت وضحى ونزلت راسها .. ضحكوا عليها عيال

عمها وقال سعد – ماعليتس فيه ترى هاذا لسانه يزلق معه بعض

الاوقات ,, خلتس منه ياوضحى انتي معي وفي حمايتي افا عليتس بس

ناظره فارس وهو يضحك بخبث ووضحى غيرت مودهم – لا خلك كفايه

عليك رويمان

سعد كشر وبزعل قال – لا هاذيك خلها حتى شوفتي ماتبلعها

فارس ضربت في راسه فكره – إلا وش رايكم نروح كلنا حنا واهل عمي

ترى الخوه زينه

سعد ناظره – ومحمد !!

فارس غمزله – افا طافت عليك هاذي ياابو ضاحي خله يأخذ وقت هو

وموضي ترانا قاعدين على كبودهم حلهم يتهنون بشهر العسل

ضحك سعد – صدق ماانت بصاحي

وضحى انسحبت وهي تسمع كلام عيال عمها الجرئ وانحرجت منه

ومشت وهم ماحسوا فيها






في الليل \ بيت ابو فهيد

جالس في صدر المجلس بعد ماعرف بمكالمة نايف اللي بيجيه هو وخويه

دخلوا عليه وسلموا على الشايب

نايف جلس جنب جده – جدي هاذا سياف زميلي في الشغل وجانا يوم

العزاء

الجد يناظره – ايه شفته

سياف اللي ابتسم للجد وقال – هلابك ياجدي يشهد علي اني حبيتك

الجد ضحك – حبتك العافيه وانا ابوك

نايف – ياجدي سياف جاي اليوم ويبيك في طلبه وداخل على الله ثم

عليك ( بإسلوب فزعه )

الجد رفع حاجبه وهو يقول – وجاه مايبي








طلعت من الحمام وشافته في وجهها وكشرت .. بدوره هو كشر بعد

انقهرت من تكشيرته ودخلت الغرفه وقفلت الباب عليها .. وحست

بالوحام زاد عليها .. وركضت لدولابه وخذت فانيلته وبدت تشمها وتبكي

وهي بس هالحين عرفت ليش تحب ريحته

سمعت بعد فتره الباب يدق عليها بقوه .. بسرعه دخلت فانيلته وسكرت

الباب وفتحت الباب وعطته ظهرها

سمعته وهو يقول بعنجهيه – ليش قافله الباب

انقهرت من سؤاله وألتزمت السكوت

صقر بقهر – اظني اتكلم

دخلت في الفراش وغطت جسمها كله حتى وجهها .. انقهر انها طنشته

اتجهه عند راسها ورفع اللحاف عنها .. وعينها في عينه

صقر ويتكلم وهو شاد على سنونه – اسمعي عاد ياشويخ ماهب انا اللي

يطنش اوحيتيني ولا ( وحذف اللحاف على وجهها وهي غمضت عيونها

رفعت اللحاف وصرخت فيه – مايخصــــــــك فيني

تنهد وهو معطيها ظهره – حسبي الله عليك ياإبليس بس ( وطلع عنها )

بس شرها مازال فيها لحقته وصرخت فيه وهو جالس في الصاله

بقهر – اسمع عـــــاد هاللي فيني ماابيه ابي انزله

وقف بسرعه وهو كأنه مقروص وهزها وماط عيونه – وينا عايشين

فيه ( هزها بقوه مع كتوفها ) انتي صاحيه ولا مجنونه تشوفينا يهود

ندوس على النعمه والله والله ياشويخااااااان وهذاني حذرتس يصير في

ولدي شي اني لإذبحتس وراه

فكت يدينها عنه وجلست وهي تبكي ومنهاره – بس ماابيه ماابيه ماابيك

اكرهك اكرهك

حس بالطعن يحبها وتكرهه ,, يهواها وتبغضه ,, يتمنى ولد يحمل اسمه

واسمها وتتمنى تذبح هالولد

حس بالسكاكين تطعنه ,, غمض عيونه بقهر وفتحها .. ناظرها وشافها

تبكي جلس جنبها وهو يكتم غيضه وبهدؤ عكس البركان اللي داخله

مسك يدها وهي رفعت وجهها – اسمعيني شيخه اكيد انتي بس خايفه

وتقولين هالكلام فكري هاذا رزق الله رزقني فيه وإياتس

شيخه حذفت يده عنها وعينها فيه وصرخت في وجهه – لاماني بخايفه

بس انا ماابيه تعرف اني اكرهك اكـــــــــرهك

وقف وهو يالله يمسك نفسه من الغضب وعرق رقبته بينفجر – ويومتس

تكرهيني وراتس خذتيني

شيخه بسخريه وهي تناظر لقدام – هه اللي يسمعك يقول ابدن طحت

عند رجلك عشان تأخذني

وده يصفعها كف ,, مقهور ومايدري وش يسوي .. مسك التحفه اللي

جنبها ورفعها فوق بقوه وحذفها في الأرض .. تحت صرختها من الريعه

واللي سواه ,, ناظرها بقهر ودخل الغرفه وطخ بالباب بقوه .. والشقه

اهتزت واهتز قبلها شيخه وقف وحب يده وجلس جنبه – الله يكرمك ياجدي ,, انا ابي القرب منكم

الله يكرمك وابي وحده من بناتكم

الجد عقد حواجبه ونايف انقهر من كلامه اللي مو مرتب – ااا يقصد

ياجدي يبي ساره ايه ايه ساره

الجد عقد حواجبه ووقف وعصاه في يده – نايف قم ابيك

نايف ناظر في سياف وهو مقهور منه بقوه ومن كلامه .. توعده بنظراته

ووراح ورى جده

اللي وقف عند الباب وهو يقول – من وين يعرف ساره

نايف تلعثم وش يقول – اا اا ايه انا قلت له عنها

الجد ناظره وهو معقد حواجبه – وانت وش عرفك فيها

نايف بقوه متلبسها عشان مايبين ويفحم جده – حلوه هاذي ياجدي من

وين اعرفها تراها بنت عمي

الجد ناظره وهو يدور شي يستشفه بوجهه ,, وهو متقن الدور

دخل للمجلس ولحقه نايف ,, جلس الجد وجلس جنبه نايف

الجد بثقه – اسمعني ياولدي ابشر اني مااردك بس لازم اشاور عمانها

سياف وقف وهو فرحان وحب راسه ويضحك – مشكور مشكور ياجدي

بعد ماتقهوا وقفوا والجد وقف نايف بصوته – نايف لاتروح ابيك









افتحت الباب وشافته نايم .. والعشا شايلته ,, تذكرت انه من جاء ماأكل

وهي ماتبي تطلع بالشينه قدامهم .. اقتربت منه وحطت الإكل في الطاوله

وقفت على راسه وهي تشوفه مرتاح في نومته هزته – محمد محمد

فتح عيونه وناظرها يحتريها تتكلم

موضي بهدؤ – انا جبت لك العشاء قم تعشى ترى من جيت ماأكلت

محمد كرهه شفقتها عليه – خلاص مشكوره تفضلي

حست انه يطردها وخذت في خاطرها ونفثت الهواء اللي في صدرها

ومشت شوي وهي متردده في اللي بتقوله .. حس فيها وهو

يناظرها – خير تبين شي

وقفت وناظرت فيه – ممم ابي عيالي يجون ممكن ؟؟







ناظر سياف نايف ,, ونايف أشرله بعينه يروح .. وطلع تاركهم

الجد لف على نايف وبجمود – وليه انت اللي ماتأخذ بنت عمك

انصدم نايف من اللي قاله جده وهز راسه – لالالالا اسمحلي ياجدي انا

ماابي من بنات العائله

الجد ناظره بشموخ – وليه من تبي تناسب

نايف – انا توني خلني استقر في شغلي زين بعدين افكر

الجد وقف – بصرك بغيتلك الزين وانت ماأنت ببنت تغصب على العرس

شورك في مخباك ( وراح وخلاه )

استانس نايف وان كل اللي خطط له مشى على مايبي .. باقي بس خطوه

ولازم ينفذها هالحين .. توجهه لبيت اهله .. وشاف في الصاله

موضي ووضحى ونوره وهند .. باقي هي وينهي انقهر انها ماهي

معهم .. وقف وهو يشوفهم يسولفن ومو مهتمين فيه .. هز راسه

كذا مره يمنع اللي بيسويه بس لازم يعلمها .. جته الفكره المجنونه

في راسه بس لازم ماأحد يشوفه .. مشى وهو متوتر طلع من عندهم

ومشى بإتجاه الملحق وهو يتلفت خوف إن احد يشوف اللي بيسويه

وينفضح أمره









دخل الشقه وهو يغني ويرقص .. شاف فهيد اللي سكران ومو بوعيه

وفي غمرة السكره .. رقص قدامه وهو مبسوط – واللي جمع بين قلبين

الله يطول في عمره ,, واللي جمع بين قلبين الله يطول في عمره

فهيد صفق يدينه في بعض وضحك – بتت تتزوج مم مثلي

سياف بوناسه – اييه بتزوج بتزوج اخيرررررررررررررا مابغيت








بعد ماسكر من امه

فأجاته وهي تقول – ضاحي وش المهمه الليارسلتك فيها الديره

وبعدين ليش امك مسألت عني

بلع ريقه بتوتر – هاه لالالا امي سألت عنك بس هي سألت بسرعه

وسألت عن اخباري ماسمعتي وش قلت لها ,, وابد الديره ماارسلتني

في شي ارسلتني دراسه بس هالحين مااقدر ادرس وانتي تعبانه

مسكت يده وبحب – لالالا مااقدر على هالتضحيه حبيبي الله يخليك

كمل دراسه

تورط وبدأ يألف لها قصص وقصص مشربكه لين ضيع السالفه







دق الدريشه اللي متأكد انها هي تنام فيها .. لانه تذكر غرفتها اللي

تطل على شباك امه وابوه .. دق مره ثانيه

حس إن احد يتعبث في الستاره وانفتح الشباك اللي كان دريشته ضبابيه

ماينشاف اللي وراه .. كانت فاتحه شعرها وتوها صاحيه من النوم

يوم شافته شهقت وهو كذلك .. ومايدري ليش هالنظره سوت فيه

سوايا .. بسرعه سكرت الشباك والستاره .. بس سمعته رد يدقها

مره ثانيه .. خافت حد يدري عن اللي يسويه بسرعه لبست جلالها

وبرقعها وطلعت وقلبها طبول .. وش ممكن جاي الحقير في نظرها

يسوي .. دارت مع الحوش وشافته واقف ينتظرها .. حست ودها تذبحه

وتخلص عليه

سمعته يقول – تعالي عندي لك بشرى ساره

انبسطت اكيد انه وافق يتزوجها ويستر عليها .. مشت بسرعه له

وهي واقفه بوناسه – بتتزوجني









كانوا جالسات يسولفن

وضحى بتعب – والله اني احس اني تعبانه بالحيل

هند اللي كانت تنتظر فارس وتحس بالشوق له .. وكان نفسها وضحى

ماتمشي لين يرد لانها لو راحت بيضطرون يطلعون معها

نوره وقفت – وهو كذالك حتى انا فيني نوم

موضي بتفتح فمها إلا سمعوا صوت صرخه فزولها واقفين .. وهن

بسرعه يبحثن عن مصدر الصوت










ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ






( البــارت الرابــــــــــــــــــــــــــــــــع والثلاثيــــــــــ 34 ـن )





كانوا جالسات يسولفن

وضحى بتعب – والله اني احس اني تعبانه بالحيل

هند اللي كانت تنتظر فارس وتحس بالشوق له .. وكان نفسها وضحى

ماتمشي لين يرد لانها لو راحت بيضطرون يطلعون معها

نوره وقفت – وهو كذالك حتى انا فيني نوم

موضي بتفتح فمها إلا سمعوا صوت صرخه فزولها واقفين .. وهن

بسرعه يبحثن عن مصدر الصوت

سمعوا صوت تكسير وصرخات متتاليه .. ركضت موضي وهي عرفت

مصدر الصوت المريع .. افتحت الباب وتفأجات بالمنظر








كشر في وجهها وبشين نفس وغرور – هاذا اللي ناقص

تمنت تملك في هاللحظه سكين .. ساطور .. قاز .. بنزين .. بس هالشي

مو متوفر عندها صفعته كف ودمعتها على خدها وبشهيق – وبتظل

تطعني بهالكلمتين اللي حافظهن ( رفعت اصبعها فوق ) والله والله إن اكثر

مخلوق انخلق وكرهته هو انت هو انت ( وبدت تضرب صدره بإنهيار

وتصيح )







وقف سيارته وهو يبتسم على خوياه اللي سووا فيه مقالب .. ورجعوه

للذي مضى .. حس بهمهمه وصوت بكا .. قرب من الصوت وهو يستنكر

اللي قاعد يصير فأجاهم وهو ماط عيونه ويناظرهم – وش تسوون !!






جلست عمشاء جنب الجده عند المشب والجد مقابلهن .. دخل عليهم

ابو فهيد ومعه سلطان

الجده اللي معصبه وتناظر في سلطان – بدري وانا جدتك

ناظر في جدته وهو يبلع غصته وبخاطر شين – صليت العشاء مع عمي

في المسجد حقكم وقلط عند الرجال عزمنا ارفض يعني

ابو فهيد ناظر في امه وفي سلطان – وش الأمر

الجده وهي معصبه – الأمر اني مجهزة بشيتي من الصفره ( المقصود به

قبيل المغرب ) على اني اروح وياه نشتري لعروسه طقمن زين

صد سلطان بوجهه .. وعليه علامات عدم الرضا

طبت ام فهيد عمشاء في السالفه – ونا ابي المراح معكم بنشتري لوضحى

طقم بعد

ابو فهيد ناظرها بعصبيه – وولدتس الأرفل وينه لمتى وهو مايعرف السنع

سندت عمشاء ظهرها على المسنده بفشيله – وش اسوي هو انا اقدر

اقبضه

سلطان وهو يوقف – انا بروح ارقد

الجده وقفته – اصبر زينك بكره الساعه ثمان وانت هنيا بنسرح للذهب

عصب سلطان – بس بكره عندي عمل

الجده بخصت فيه بقوه – وش عمله استأذن ويصير خير من يوم ما.....

( وسكتت ( كانت بتقول من ماتوا هلك ماخذت إجازه ))

عصب وهو يناظرها وطلع من عندهم .. وهو مايدري من وين يلاقيها

وجدته فارضه عليه هالأمر فرض غصبن عليه

الجد اللي تكلم عقب ماطلع – مالتس حق ياوضحى تزعلينه شوره بيده

الجده اللي عصبت عليه – ولمتى نحتري شوره لين تطيح سنونه لاضنا

ولاحرمه وهو مشيب قطع الثلاثين وانتصفها

ابو فهيد – يايمه لاتنسين انه في صدمه ماقدر يطلع منها اصبروا عليه

الجده ألتفتت له وهي معصبه – كيف في صدمه وهو له خمس سنين

من فارقهم

ابو فهيد وقف وهو يقول – بصرتس بصرتس يايمه انتي فصلي ونحن

نلبس

عمشاء ناظرت فيه – ابو فهيد

لف لها – نعم

عمشاء وقفت وجت جنبه ومدت يدها – يدك على عشرين

طلع من مخباه عشرين ريال .. واستنكرتها – وش هاذي

ابو فهيد معقد حواجبه – هماتس تبين عشرين

عمشاء عصبت – وش عشرينه تمزح ابي عشرين ألف

ابوفهيد عصب – وشايفه في مخباي عشرين ألف

عمشاء – اكتب شيك

ابو فهيد – وانتي وش تبين فيها

عمشاء – هماك سامعني وانا قايله لهم بروح اشتري

معهم طقم لوضحى

ابو فهيد – والهيس ولدتس وينه

عمشاء عصبت عليه – وفهيد ياحبة عيني من وين له

انت خابر انه مايشتغل

ابو فهيد معصب – وبتلعبون على وضحى المسكينه

من بيكد عليها

عمشاء مطت عيونها – وانت وين رحت

الجد تدخل بينهم – وهو ماهب دائم لهم ياعمشاء

علمي ولدتس المراجل والخشونه

عمشاء عصبت عليهم وبدت تبكي – وانتم وينكم عنه

انتم ماقدرتوا عليه بقدر عليه انا كود العرس يعقله

الجده ونت بألم على وضحى – ياحبة عيني ياوضحى

ابتلشت بذا الغليم

عمشاء مسحت دموعها – دخيلتس ياعمه لاتقطعين فيه

وانا جالسه ارحموني ذا الولد هد حيلي
ركضت له وهي تحاول تمسك يده عن الدم اللي يصب

وهو ينزف بقوه صرخ في وجهها – انقللللللللعي

موضي تعبت وبعدت يدها .. مشت بعصبيه للمناديل

سحبت كميه كبيره وحطتها على النزيف عشان يوقفه

رفع عينه فيها بعصبيه .. وهي بادلته النظره .. ألتزم

السكوت وهو يشوفها طلعت وخلته

وضحى بخوف – موضي وش صاير

موضي وهي تتجه للمطبخ وبعصبيه – اظاهر انه

بيقطع له تفاحه وقص يده والسكين قطع جزء كبير منه

نوره وهي الحساسه بينهم .. استشعرت من الموقف

وهي تتخيله – يوووووو مريع مسكين

طلعت عليهم موضي بمفأجاه – إلا اقول مكن نايف كان بينا هنا

هند – ليش تسألين

موضي – وش فايدته دكتور هاذي شغلته يجي يعالج اخوه اللي

ابتلشت فيه








ركب بصعوبه في عربيته .. حس انه زعلها وهي مالها ذنب

لف فانيلته على يده ومشى لين الباب .. مإن فتح الباب حتى

سمع كلمتها اللي هزته وقهرته - وش فايدته دكتور هاذي شغلته يجي

يعالج اخوه اللي ابتلشت فيه

بعصبيه صرخ عليها وهو مقهور وعرق في رقبته ينبض – مشكوره

يامدام مانبي خدماتس اللي بمنه .. خلتس في برجتس العالي واحلامتس

اللي لين هالحين ماصحيتي منها .. المشكله اني عارف اني بلشه عندتس

( وتمتم بكلام واطي بس بعصبيه وقهر ) .. رجع بعربيته وقرع بالباب

بقوه .. وسط نقزتهن جميع .. ودموع موضي من الفشله والموقف اللي

انحطت فيه







لفها وراه وهو يقول يخوف وتمتمه – اا ااااااا وش تبي انت

قرب منهم وهو يناظرهم ويشوف ساره تشهق وراه وتتمنى

ربي يرحمها ويأخذ روحها في هاللحظات ولاتشوف اللي تشوفه

هالحين

هو مازال بإستنكاره وبعصبيه – تكلم انت وياها وش تسوون

صرخ نايف في وجهه وهو يحاول يفرض قوته في الموقف – مالك

دخل وبعدين انا قاعد اعلمها باللي جاي يخطبها

رفع حاجبه وكتف يده – ياحيف على المراجل ياحيف على اللحمه اللي

تجمعكم ( فك يده وهجم عليه وهو يبكسه ويباغته وبعصبيه صرخ فيه

وبقهر – هاذي مراجلك يالتعبــــــــــــإن

انقهر نايف وصرخ فيه – اظاهر انت واخوك طايله يدينكم هاذا وتو رقبتك

مكسوره لاتخليني اعجرها لك ياحيـــــــوان انت مافهمت السالفه

ناظره وناظرها بقهر وهو يحاول يستوعب تبريره وقال – وش عندكم

نايف اللي يمسح مكان البكس اللي على صدره وباين فيه الألم .. ويسمع

شهقاتها اللي يتمنى يدعس على رقبتها ولا يسمعها .. حاس بقهر ويتمنى

يحذفها او يخنقها وتموت ويرتاح من مصيبتها

ناظر في فارس – صديقي سياف بيخطبها

فارس بإستنكار – سياف ماغيره

نايف انقهر انه عرفه – لا سياف يشتغل في المستشفى

عندي وجاي اليوم يخطبها من عند جدي

فارس بقهر وهو يسمع شهقاتها المكلومه ورى ظهره – زين

تقول خطبها من جدي ماهب منك انت مو محرم لها ومايخصك

فيها

نايف انقهر من كلامه اللي يستفزه – بس الولد أمني اني انا اسألها بنفسي

عنه ( وبفكر خبيث قلب السالفه ) وقرب من فارس وسحبه بعيد عن

مسامعها وهو يحاول يلفه بحبل كاذب من نسج خياله وهمس – فارس

هالبنت انا ارحمها تخيل يوم سألتها بكت وقالت انا احبك انت ابيك انت

ماابيه وقعدت تضربني ( وبخبث ) مسح على صدره – والله إن ضربها

يعور

فارس اللي صدق كذبته وخصوصا إن نايف متقن الدور صح ويقول كلامه

بإستعطاف .. وباين إن نايف ينحب خصوصا انه طول ومعضل واحلاهم

ودكتور ماينكر هالشي وهو يشوف هيبته الجذابه

بحزن قال – طيب تزوجها

بغى يخرب اللي سواه ويقول تخسى بس مسك لسانه وقال – لالا سياف

يبيها وانا ماأفكر في العرس ( ورافع صوته يقهر ساره بكلامه ) انا دكتور

وابي وحده في مستواي مو شهادة ثانوي

حزن فارس على ساره اللي ركضت من عندهم وهي منهاره وتبكي

لف له فارس وهو يقول بحزن – حرام عليك هاذا كلام ينقال








يوم الخميس \ الصباح ,, ملحق البنات

تبكي وجدتها تمسح على ظهرها وخرت يد جدتها وهي تقول – لا بدري

عليكم توكم تعلمون

الجده اللي تفشلت من كلامها ,, حتى منيره ماعلموها كانت حزينه

وضحى – والله ياجدتي ماهب زين علمكم البنت تحتاج وقت تفكر

دخلت عليهم شيخه ووجها مجهم وشاحب .. شافت جدتها وحطت كل

الحره فيها – لا ماهب ذولي آل قاسي هم يفصلون ونحن يالضعوف

نلبس من زين الطبوع ولا الدلول تصفونا وحده ورى الثانيه في عائلتكم

المؤقره

الجده انقهرت من علمها – استحي على وجهتس يابنت تراني جدتس

ولا امتس ماعلمتس مقيوله ( وسكتت )

شيخه ودها تنفجر من القهر - كملي كملي ماهب كفايه عليكم انا

ووضحى بتزوجونها ذا الصايع بعد نوره

نوره سندت راسها على المركى واجهشت بكي .. ماتتخيل انها تأخذ

سلطان اللي من أول مادخلت هالعائله والكل يقول معقد من زوجته اللي

ماتت وخايفه بالحيل منه

الجده وقفت وتسندت عصاها – اقطعي واخسي وثمني الهرج مانتن

بظاهرات من ذا العائله ولا ناسيتن انتس منهم

شيخه وهي تضرب على راسها – وكيف انسى ذا الخيبه ابوي ينهان

منكم وحنا وراه وان كاني نسيت ( ضربت بطنها ) هاذا يعلقني فيكم

اكثر

الكل تفأجا بالخبر ووضحى شهقت – انتي حامل شيخه

شيخه جلست على الأرض بقهر وحسره – حسبي الله عليكم حسبي الله

عليكم واولكم اللي في بطني

الجده انقهرت من كلامها وطلعت من عندهم وهي تهز راسها .. ماتوقعت

ذا الحقد منهم

بس وين بيروحن والجده تخطط عليهن وحده وحده .. مستحيل يضيعن

بنات ناصر عقب ماضاع ابوهن مستحيل

واجهت في طريقها فارس وهو يعلمها بالخبر – سلطان توه سكر مني

يقول نتائج التحليل متطابقه

ضحكت الجده وفرفشت وهي تتذكر يوم سحبت وضحى معها ونوره

للمستشفى وكذبت عليهم إن عندها مراجعه .. وهناك سحبت منهم دم

التحليل اللي خلصوها بسرعه بحكم واسطة نايف في المستشفى بكت وهي تقول – تخيلي تسحبنا معها واثاريها تلعب وترسم من وراي

كان علموني يعني برفض وهم بيفرضون علمهم علينا

وضحى وهي تناظر في شيخه – خلاص اللي صار صار يانوره واحد

نعرفه ولا واحد مانعرفه على الأقل تجتمعين معنا في كل وقت

نوره انهارت اكثر وهي تتذكر كلام ريم عنه قبل بقصته المخيفه وعقدته

من الحريم .. تتفأجا انها هالحين بتكون مع المعقد نفسه قامت مسرعه

للغرفه وهي تصيح وتشهق

شيخه يوم شافت حالة اختها لبست برقعها وهي بتصميم كبير على اللي

بتسويه .. مشت بقهر لين مجلس الريجيل اللي مجتمع فيه اغلب عيال

عمها وجدتها وقالت بقهر – مالنا مجلس بينكم وعويذ الله من شركم







دخل المستشفى وهو متحلي بالصبر أكثر وأكثر .. ومتحزم باللا مبألاه

ومأكد الخطوات اللي قاعده تنهار اكثر واكثر كل مايلتقيها .. انهارت

صروح الصبر عنده وهي في كل لحظه قاعده تغريه اكثر واكثر .. وتهين

رجولته اكثر واكثر .. ويجرب الصبر المضني في حضرتها .. وكل ماتذكر

كلام جده المخيف تراجع عن أي خطوه ممكن يقدم عليها .. بس هالإنسانه

بلحظه بس تنسف كل ثقه وصبر يدعم نفسه فيها

قاعد يشوفها لابسه فستان تفاحي ألوانه فرايحيه .. بس من شاف اللون

المفضل عنده رجع خطوه للورى .. بس للإسف شافته وضحكت

بضحكه رنانه فقدته صوابه – ضاحي ضاحي تعال تعال انا الجازي لاتخاف

ماغلطت في العنوان

تمنى ولأول مره يغلط في العنوان ولا يلتقي هالإنسانه اللي زادها رابط

الزواج في عينه حلا وحلا .. وكل مايتذكر إن هاللي قدامه حلاله يبلع

ريقه اكثر .. هالانسانه نسفت كل ابراجه

غمض عينه اكثر من مره وبعصبيه وهو يقول – وش هالفستان

ضحكت بدلع اصابت سهمه في قلبه العليل ووقفت وقربت منه .. وهو

يبعد عشان ماتنسف اخر لحظة صبر في حضورها – لاتقول انه ماعجبك

ترى تكذب صح ,, هاذا اهدتني إياه السستر تصدق ضاحي تقول حبتني

كثير .. يالله عاد تراهم اكتبولي خروج وابي اشتري لها فستان احلى عنه

تستاهل يوم عرفت اني بطلع تعنت وشرته حقي

لا صدمته اكثر هو في سويعات يالله يتحمل .. هالمره بتقابله في الشقه

اللي مالقى فيها غير غرفه وحده .. وتذكر المصيبه الأكثر صدمه لو

تعرف اللي مقدم عليه .. امتلآه الخوف والرعب بكلامه وقال – من

قال هالكلام

هي تناظر عيونه اللي صابها سهم حبه – الدكتور اليوم جاني وخبرني

فأجاها وهو يقول بعصبيه – مو على كيفهم يطلعونك توك ماتعافيتي

هي حزنت من كلامه وبصدمه – ضاحي ليش تقول هالكلام ماتبيني اطلع

مسك نفسه وقال وهو معطيها ظهره – انا بروح اشوف الدكتور واتأكد

منه

اما هي ناظرت فستانها وشعرها اللي مسويته بعنايه فايقه .. ومن فتره

طويله وهي قاعده تتعدل وتتزين عشانه يفأجاها بهالكلام اللي هد وحطم

كل احلامها



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





( البـــــارت الخـــــــــــــــــــــ 35 ـامس والثلاثيــــــــــن )











مشت بقهر لين مجلس الريجيل اللي مجتمع فيه اغلب عيال

عمها وجدتها وقالت بقهر – مالنا مجلس بينكموعويذ الله من شركم

الكل ارتاع من كلامها ومط عينه

الجد بقهر – وش مناسبة علمتس هذه ,, وبعدين هالتسلبه وين رجلها

عنها مهيتها هنيا هماني طاردهم من هالبيت

الجده ناظرت في شيخه بقهر سليطة لسان وتبي تفضحهم

شيخه عرق رقبتها نبض من القهر – ماني تسلبه التسلاب اللي يخططون

من ورانا علينا يابنات ناصر حنا بنرجع للدوادمي والطيب اللي يلحقنا

الجد حذف عصاه بقوه عليها وهو يقول – ولد ابوي ( وناظر في العيال

وهو معصب ) نعنبوكم جالسين وهالجحشه تحداكم ,, قم قم ياسعد برد

خاطري فيها اظهر عقالك

سعد بلع ريقه .. جده حطه في موقف وهو مستنكر ضرب الحرمه

وجده مالقى غيره

شيخه تناظرهم واحد واحد بعصبيه وكأنها تحداهم

الجد صرخ في سعد – اخس يالرخمه ,, ( ناظر ولده ضاحي ابو محمد

وصرخ فيه ) لا خلوا الحرمه تحكم قم ياضاحي ولا ازهم على رجلها

يشكمها

الجده معصبه – اذلفي لخواتس يالقشرى

شيخه وهي تطبخ قهر وعناد – مانيب ذالفه ,, وليه اذلف مثل ماجبتونا

ردونا ولا لش تردونا حنا نروح برجلينا ( وطلعت وهي معصبه )

وقف فارس ولحقها .. وسعد كلم صقر يعلمه القصه ,, اللي من عرفها

صقر ترك شغله واللي في يده وجاء طاير .. هالإنسانه تبي تخلص عليه

في يوم متى ماهب عارف !!






















ابلغه الدكتور خبر الخروج .. واللي كأن مويه مصبوبه عليه .. تورط فيها

وين بيحطها .. او كيف يعيش معها .. هاذي بتجننه .. وحركاتها حتى

لو ماتعمدت .. تثيره حتى حد الجنون

مشى بين الاسياب وكأنه يحمل هموم الدنيا فوق راسه .. تنفس بغيض

وقهر .. واحاسيسه قاعده تلعب فيه لعب .. فتح الباب شافها جالسه

وباين عليها زعلانه وطفشانه .. لفت راسها وناظرت فيه

بزعل – شقال لك الدكتور

ضاحي بلع ريقه وهو يتجنب عيونها اللي تذبحه – جهزي اغراضتس

بوقع على الأوراق وراد لتس

حز في خاطرها انه واضح عليه مايبيها .. انقهرت منه .. ووقفت تجمع

اغراضها وهي تزفر غيض وقهر .. حطمها وهي في عز حاجتها له

كانت مستعده له على أتم استعداد .. وفي لحظه حطمها مثل تحفه

مالها معنى

بعد فتره شافته دخل وشال شنطتها وعطاها ظهره طالع وهو يقول – انا

احتريتس تحت في السياره استعجلي بسرعه

لا كثير عليها .. نزلت دمعتها غبن وشي ماقد لاحظته فيه ابد .. قاعد

يحطمها ويمسح فيها الأرض .. لفت طرحتها عليها زين ولبست عبايتها

ومشت وهي تحاول تعجل الخطوه عل وعسى تلمحه .. وسط الزحمه

والناس اللي تخاف منهم



















وقفها وهو يقول – شيخه وش هالكلام وانا اخوتس

شيخه وهي معصبه – انت لاتكلمني مايخصك فينا ولا بتصير وصي علينا

ناقصتك انا ( وراحت وخلته ) ,, انقهر منها .. هاذي بين مو معيره أي

حد اهميه

وقفها وهو يقول – صدقيني صقر مابيعدي اللي تسوينه على خير

وقفت وكأنها محتاجه هالكلمه عشان تطلع غضب صقر فيه – يخسي

اخوك مابقى غيره ,, والله إن يبطي اسمع كلامكم .. خواتي حلفت إن

محد يمسهم وانتم تبون تغصبونا عليكم واحد واحد .. اصلا عيب عليكم

تأخذون بنات مايبونكم .. مجبورات فيكم .. ماكفيتكم انا .. لعند خواتي

وكلكم ستوب خواتي خــــــــط احمــــــر

وقف بغضب وهو رافع حاجب بينهم – ليه وش فيتس انتي ووش فيهن

خواتس ( مشى ومسكها مع كتفها وهو يجرها ) استحي على وجهتس

ياقليلة الحيا

طلعت نفسها بغصيبه وتمردت عن يدينه وبصراخ رج البيت رج وطلع

من كان في الملحق - ماني بقليلة حيا قلة الحيا اللي بتسوونه في خواتي

هاذا اللي ناقص

الجد صرخ عليهم – اذلف انت وإياها اذلفوا ماوراكم غير المشاكل

فضحتوبنا عند الجيران

صرخت في وجهه شيخه – لاصار بيتك تكلم يالشايب

مط عيونه وهو مقهور منها .. وسعد وفارس كتموا ضحكهم على جدهم

ونايف متكتف يناظرهم ( اليوم قاعد يشوف فيلم عربي ميه بالميه )

ولاول مره يحس بخوف إن امره ينكشف وش يسلمه من لسان الضبعه

اللي لأول مره ولا حد يقدر عليها .. واولهم صقر اللي مايقدر احد

يوقف في طريقه

لبست وضحى ونوره وهند وساره جلالهن وبراقعهن .. وطلعن للصراخ

نوره بكت وهي تشوف الكل ضد اختها هي وساره وهند .. ووضحى

ركضت لها وهي ماسكتها – خلاص ياشيخه خلاص

شيخه بعصبيه وقهر – لاماهب خلاص ياوضحى لمتى ونحن مستعبدات

وحراير عند ذا الآوادم وحنا تحت يدينهم وتصرفهم وتحكمهم

نوره يوم شافت الجد قرب عصاه وناوي ضربة شيخه وهي لافه ظهرها

على ورى صرخت – لااااااااااااا خلااااااااااااااااااااص انا موافقه موافقه

بأخذه ابيه ابيه

ساره اللي كانت اشجع من نوره وركضت ورى ظهر شيخه لايضربها الجد

ويطرح حملها ورصت نفسها على شيخه تحميها .. تلقت الضربه هي

وصرخت صرخه هزت الحي كلــه


فتحلها باب الشقه وهو مجهم وجهه .. وهي تسرق النظرات ودمعتها

في محجر عينها .. دخل وتبعته وشافت شقه نظام امريكي بحت المطبخ

اللي يطل على الصاله الوسيعه نوعا ما .. والتلفزيون الكبير مره وأخذ

مساحة نص الجدار .. وملابسه اللي مبعثره في كل الشقه وباين

انه مهمل كثير ومو مرتب .. عكسها هي تحب النظام والترتيب والدقه

شافته حط شنطتها في الصاله ودخل الغرفه وسكر الباب عليه بقوه

خلتها تنقز محلها وهي تتسأل وش فيه .. المفروض يفرح ويستانس

بخروجها مو يعصب ويصارخ ويخوفها
















موضي اللي جالسه وضامه عيالها .. راحت لأهلها من بدري بتجهز

معهم لملكة اخوها فهيد وسلطان وبيأخذون معهم حلويات شي جاهز

وش بتسويه هي وريم وامها .. والشغل عندهم والترتيب على قدم

وساق

زايد – يمه متى بتأخذينا

انقهرت وهي تتذكر كلام محمد لها اول ماخبرته قال يصير خير .. بس

الصباح اليوم وهي تفتح معاه الموضوع وكأنه بيعاند بسبب كلامها اللي

قالته في الليل رفض وهو معصب – انا تعبان ونفسيتي زفت ماني بناقص

اصوات وغثا لاتجيبينهم

تتذكر انها تهاوشت معه .. وصارخت عليه وبكت عنده .. وهو مارق

له قلب ولا فكر فيها .. طلعت من البيت مع السواق وهي معصبه

وبتفرقع من إسلوبه الوقح معها

موضي وهي تناظر عيالها – عمكم محمد هالحين تعبان لين يطيب وبتجون

عندي ( قالت في نفسها .. هاذي اخر فرصه لك يامحمد ولا والله ماقعدلك

دقيقه وعيالي في مكان وانا في مكان ثاني )
















الكل شهق من الموقف .. الضربه المريعه اللي تلقتها ساره مايتحملها

أي رجل فكيف كأنسانه رقيقه مثل ساره .. واللي كان واقف ورى ظهر

شيخه ويشوف الموقف كله نايف .. وهو اللي حضر موقف ساره لأختها

من أوله

وهو أول شخص رفعها قبل تطيح من قوة الضربه .. شافها وهي تلتوي

في يدينه وشوي وتموت .. ناظر في جده بغضب وعيون حمراء

ماأنتظر أي كلمه ولا تبرير .. شالها بسرعه وركض فيها للسياره

وهو يشوف عيونها غارت من ورى البرقع وسود

انهارت شيخه من منظر ساره .. وكانت بتلحقها بس صقر مسكها بقوه

وركض فارس معه وهو يتألم لحال بنات عمه .. ويالله يالله لحق وركب

بسبب سرعة نايف ,, وطلعوا وصوت السياره يطغى على المكان كله

الجد بدون رحمه وبدون تألم من اللي صار وبعيون غاضبه – خذ اللي

معك واذلفوا لابارك الله فيكم اذلفـــــــــوا

صقر عصب من جده .. لف عينه لشيخه ,, ( ولسان حاله يقول .. محد

متقبلك غيري ,, ولا حد يبيك .. انا اللي بحميك منهم ) جرها غصب عنها

وسط انهيارها وصراخها .. ومحد معيرها اهتمام .. غير نظرات خواتها

اللي راحمتها .. وعيون جدها اللي بتأكلها .. ركبها السياره بدون عبايه

ببرقعها وجلالها وشخط بموتره وهو ميت قهر من كل اللي صار

عقب ماراحوا الجد ناظر في وضحى ونوره – المملك بيجي هالحين الطيبه

فيتسن اللي ترفض وتقول لا ( ناظر فيهن بدون رحمه ) ولا والله إن

تقصب قصبة البعير وهذاني حذرتسن

وضحى ونوره هزن رؤوسهن .. وهن يتراجفن من جدهن المخيف

واللي باين انه مايرحم لو حده تجلاأت فيهن ورفضت

























وقف السياره ونزل منها بسرعه فتح الباب .. وهو يشوف الكرسي

المتحرك اللي جاه يركض .. ركبها فيه ودز الممرضه ودفه بأقصى سرعه

وسط نظرات الإستغراب من فارس .. اللي مايشوف لكل هالضجه أي

داعي .. نايف يخبي سر ولازم يعرفه .. وركض وراهم وهو كل خطوه

وكل سرعه قاعد يركضها يتأكد أكثر وأكثر انه يحبها لا مو حب ,, واضح

انه عشق بعد

ماشاف من بعيد وهو لاف عليهم غير باب الطوارئ اللي تسكر في وجهه

ويختفي اخوه بساره اللي واضح انها مو بسيطه عنده

في غرفة الطوارئ

صرخ على الممرضه عشان تجيب جهاز قياس الضغط .. قاس الضغط

ولقاه مرتفع من قو الضربه .. شالها وهي مو حاسه بأي احد

والسسترات حوله .. سدحها على ظهرها .. وأخذ المقص بسرعه

قص الجلابيه اللي كانت عليها وكل اللي حوله شهقوا .. اما هو

نزلت دمعته بدون مايحس وعيونه متألمه وهو يناظرها تشجعت وهي تفتح الباب عليه .. شافته قاعد يلبس والموقف محرج

هي دخلت وهي تبتسم .. اما هو انحرج بقوه .. وكأن المواقف تبدلت

سكرت الباب وهي تقول – ليش زعلان مني ضاحي

لبس فانيلة البجامه وسكر اخر زرارين وهو مقهور من جرأتها اللي

ماحبها .. هالإنسانه بتجيب اجله قريب

ناظر فيها – انتي هالحين ارتاحي وروحي تروشي انا دقيت على المطعم

عربي هنا بنتعشاء منه

انبسطت من اهتمامه فيها .. ركضت وجابت شنطتها الصغيره .. وهي

تطلع كل اللي فيها ومعبسه .. استغرب تقطيبة الحواجب والزعل

بتسأل – وش فيك

وهي تناظر الملابس اللي في الشنطه – مالقيت شي اقدر ألبسه عندك

وكأنه تلقى صفعه .. هاذي مو صاحيه ابد انفجر فيها – وانتي ماتستحين

تبين تلبسين المقطع والمفصخ .. مشى للشنطه بعصبيه ( وطلع قميص )

حذفه عليها وبقهر – ألبسي هذا ولا أشوفه طالع منتس

وطلع وصفق الباب وراه .. وهي منفجعه من اللي صار كله


























سمع المملك موافقتهن من ورى الباب .. وطلع تاركهن ومعه عمهن

ابو محمد اللي متألم من اللي يصير .. بس وش بيده وابوه هو اللي

يفرض عليه وعليهن اللي قاعد يصير كله

دخل المملك والجد متوسط فهيد وسلطان اللي جالس جنب المملك

بارك لهم المملك .. ووقعوا الشهود .. وطلع تاركهم

تحت كلمة الجد اللي هزتهم واولهم سلطان – اطلعوا وخذوا حريمكم

معكم

ابو ضاحي بيعترض بس صرخ عليه .. وهو مايعير أي حد أهميه

سلطان وقف وهو معصب – بس انتم قلتوا بعد شهر

الجد صرخ فيه بعصبيه – وحنا مانبي حرمتك عندنا خذها واذلف

حس بهزه قويه .. وجده يجبره ,, موقف قوي وانحط فيه

اما فهيد وقف وهو فرحان ومشى لراس جده وحبه – يالله نادوها انا

مستعجل

ابو فهيد – الله اعلم وش وراك ,, مير ترفق بالبنيه ولاتفضحنا ,, ورحبها

عند امك تراها تجهز تبي تسوي هنيا حفله اظاهر ماش حفله والحفله

انلغت عقب اللي صار

ابو محمد وقف وهو يقول كلمته – وين المهر ,, مايطلعن بناتي من عندي

غير بمهورن معهن

فهيد ناظر في ابوه وهو متورط ,, اما سلطان ناظرهم بقهر ولقاها فرصه

سلطان – انا ماجمعت فلوس توني

الجد ناظره بنظره ذات معنى وماحد غيرهم يعرفها .. والمقصود بهالنظره

انه يعرف للي يدخل لسلطان وهي مبالغ غير عاديه في الشهر فما بالك

بالسنه كلها

الجد وهو عارف وش وراه – خذها وعطها مهرها بعدين متى ماتوفر معك

سلطان عصب – طيب ابي اعرف ليش هاذا كله

الجد ضرب بعصاه الأرض وحمق – ترفع حسك علي ياولــــــد

ابو محمد رحم سلطان وهم عارفين انه مايبي الحرمه – خلاص ياولدي

انا اللي بعطيك

سلطان انقهر وطلع شيكه من مخباه ,, وأخذ وقت وهو يكتب فيه

ووقف ومده على عمه ابو محمد ووجهه مجهم واسود وملفوع – هاذا

مهرها ياخالي وتراني انتظرها في السياره ( وطلع من عندهم معصب )

قرأ ابو محمد الشيك وانصدم وهو يقرأ المهر ( 150 ألف ) وتوقيعه

ابو فهيد طلع دفتر الشيكات وكتب لها ( 90 ألف ) ومدها على أخوه

وهو يقول – وهاذا مهر وضحى

ابو محمد شق الشيك ,, وسط استغراب الجميع .. ومد شيك سلطان

وبعتب – اكتبلها مثل أختها تراها تستاهل لاتكسرها

ابو فهيد استحى وكتب لها نفس أختها ووقع عليه .. ومده على أخوه

اللي يتوقعون بهالحركه بيرضونهن
























منيره طلعت مع الجده يمهم .. وهن يسمعن صوت البكأ .. اللي ظاهر

من يم ملحق البنات ( وضحى ونوره يغادرونهن بهالسرعه ) وبهالوقت

وهند ماسكه فيهن وتبكي .. والكل متأثر منهن .. والجد أشر لسعد

يوديه للبيت ,, عقب متأكد انه سوى اللي في باله































في الشقه

سكر الباب بقوه وهي غمضت عيونها بقهر .. لفها له وعطاها كف

دوى صوته في الصاله وبعيون حمر وغضب – لمتى وانتي كاسرتني

لمتى وانتي لاوية ذراعي وفاضحتني خلاص شيخه انا زهقت منتس

معاد فيني طاقه اتحملتس

ضربها الوحم في هاللحظات .. وكأنه يعذبها ويذكرها بدور صقر في

حياتها .. ناظرت فيه بنظرات ترجوه يرحمها .. ماتبي غير فانيله تطفي

فيها الوحام ,, تصبر نفسها بشم تبي تصبر نفسها بهالفانيله

صقر مستحيل يفهمها .. اصلا بيتمنن عليها في نظرها وبيقول حبيتني

غصب وماتمنين فرقاي

ركضت وهي تبكي للغرفه .. وتبي تقفل عليها الباب وتبكي وتشم

الفانيله .. بس هورافض اليوم انه يرحمها .. يدز الباب وهي تدز

بأقوى طاقتها .. بس قوته اغلبت قوتها

ناظرته بقهر وهو يصارخ ويسب .. ودموعها تنزل من الوحم اللي ضربها

هاللي قدامها عاجز يفهمها .. حست بالوحم يزداد ,, نست كل شي كل شي

وحذفت نفسها عليه وهي تشمه بأقصى قوتها



هو كان يصارخ ويسب ويهاوش .. ويحسها قاعده تستحقره وماتبي

تسمع له وهي ضايمته وموته قهر .. انحاشت للغرفه وهو دينه ودين

اللي يهرب ويطنشه في عز الموقف

لحقها للغرفه ودز الباب ودخل .. شاف دموعها تنزل وهو يكمل سيل

الشتائم والإهانات .. فجأه حس بشي قوي لصق في صدره ويدين قويه

مسكت في ثوبه ؟؟

حس انه انبلم ومعاد يقدر يقول حرف .. نزل راسه وشاف شي عمره

في حياته ماتوقعه




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( البـــــــــــــــــــــارت السـابـــــــــــــــــــــــ 37 ـع والثلآثين )








ضمت منيره بقوه وهي توصيها على ساره وتبكي .. ومنيره تشاركها

الدموع فكتها وهي تقول – لاتخافين يابنتي بكلم هالحين نايف وبسأله

عنها

ألتفتت وضحى وهي تسمع الشهيق وراها .. وتشوف هند ونوره ضامات

بعض ويبكون

شافت الجده اللي مسكت بيد نوره .. وهي تتكلم معها بهمس لايسمع

وتوصيها .. وبعد كذا كأن نوره هدت ولبست عبايتها .. وشالت شنطتها

الصغيره اللي بالكأد يكون فيها ملابس .. طلعت مع الجده وهي ماسكتها

ناظرت في اللي حولها .. منيره حزينه ومكسوره .. وهند ركضت لغرفة

خواتها وسكرت الباب عليها

وهي هي من بيأخذ بيدها ويوديها للسياره ولزوجها اللي يحتريها

ابتسمت لها منيره وكأنها عرفت اللي بخاطرها .. شالت شنطتها ومسكت

يدها وهي توصيها بتوصيات هي حافظتها

طلعن ولقن في وجيهن ابو محمد .. اللي ابتسم لوضحى وهو يحب راسها

ويقول لها – والله مابغيت طلعتس من هالبيت يالوضحي .. والله اني

مابغيتس غير لحدى عيالي .. بس ياهنا فهيد فيتس وياليته يعرف قيمتس

حست بقرصه قويه من كلام عمها ( ياليته يعرف قيمتس )

كانت تحاول تمشي ومايبين عرج رجلها .. أول مره تشوفه ولما شافته

انصدمت بنظراته













مشت السياره وهو يحاول مايناظر لها .. وهي منزله راسها بقوه ولا

حتى قادره تزفر خوف زفرتها تفضحها .. وبالكاد تنسم

بعد فتره وقفت السياره .. وحست انه نزل منها .. وسكر الباب بقوه

اجبرتها غصب ترفع راسها .. وتشوف شي روعها








حس بشي قوي لصق في صدره ويدين قويه

مسكت في ثوبه؟؟

حس انه انبلم ومعاد يقدر يقول حرف .. نزل راسه وشاف شيعمره

في حياته ماتوقعه

مط عيونه وهو يشوفها تشمه بأقوى طاقتها .. ودموعها تنزل .. يبي

يبعدها توقع انها تترجاه مايقول حرف .. بس هي قاعده تشمه بشكل

مخيف .. وقف بثبات ورجع يدينه لورى .. وهو مستمتع باللي قاعده

تسويه

بعد فتره وعقب ماهدت موجة الوحام اللي صكتها .. تذكرت هي شقاعده

تسوي .. دزته بألم وعطته ظهرها وهي تبكي بوجع – عذبتني وذليتني

وولدك معك !!

ابتسم وهو يعرف وش تقصد .. أكيد انه الوحام اللي صاب أمه بفارس

والليمون اللي ترسله للبقاله يجيبه .. بهاللي صار عرفه

حب راسها وهو مبتسم وهي معطيته ظهرها .. وضمها ومسك بطنها

وقال بأسف – عز الطلب بتلقيني في كل وقت وش وراي انا

حس برفسه جته من كوعها .. وضحك بقوه .. وطلع قبل يحرجها

اكثر ويقول كلام اقوى

وقفته وهي تقول – صقر

كشر وهو متأكد هاذي مستحيل تستحي مثل البنات والحريم .. وقف

وناظر فيها بمعنى نعم

شيخه بخوف – ابي اطمن على ساره ؟؟

هز راسه وطلع من الشقه .. وهو مو مصدق اللي صار .. ربي ارحمه

بذ الوحم اللي ضرب فيه .. ضحك بخبث وهو يقول ( هين ياشويخ انا

وراتس وراتس حتى في وحامتس .... وضحك بقوه

























ناظرت فيه وهي مصدومه من نظراته اللي بتأكلها أكل .. حتى وعمها

معها .. إلا يناظر بدقه في كل مكان

حست فيه يوم وقفت نظراته عند رجلها اللي تعرج فيها .. كشر وركب

السياره .. كان نفسها .. تبكي .. تصرخ .. تتألم لكن ألم داخلي وهي

تشوف نظراته .. البائسه .. والمستحقره .. والمغروره .. والخبيثه لها

شافت جدتها اللي راكبه ورى وتاركه لها المكان قدام

حست بدمعتها تنزل .. حطتها في موقف محرج .. والموقف الأقوى يوم

عمها فتح لها الباب اللي جنبه .. ناظرت في منيره وهي اللي فهمتها

منيره بطيب – هالحين بروح لجوالي وادق لتس عليه وبكلم فهيد على

جواله يعلمتس

ناظرت لها بنظرات شكر .. ولفت لعمها اللي حب راسها ,, وركبت

بخوف ورجفه جنبه .. ورصت نفسها في الباب .. واللي جنبها يبتسم

بسخريه وتطنز

مشت السياره والجميع ملتزم السكوت .. سوى تسبيح الجده وتهليلها

بجرأه قال – ارفعي ذا البرقع نخاف وجهتس مثل رجلتس يمكن فيتس

إعاقه غيرها

لا كثير اللي قاله لفت راسها له وهي حمقانه عليه .. مو صاحي ابد

حست بغصتها في حلقها .. وألتزمت السكوت المرير

غمزلها بخبث وضحك بقوه .. وهي انقهرت ولفت راسها للجنب الثاني

وتحس بحرارة دمعتها .. انزلت من تحت برقعها .. عضت شفايفها قهر

تمنع صرخة القهر اللي تحس فيها
سكر الباب بقوه اجبرتها غصب ترفع راسها .. وتشوف شي روعها

شال عمامته من راسه بقوه .. وحطها جنبه .. وجلس جنب الكفره

اللي عند بابه يبكي مثل طفل صغير

حست بخوف .. صدمه .. ماتعرف وش تسوي .. كل اللي شافته

شال عمامته وجلس ولا عاد تقدر تشوفه بس تسمع شهيقه القوي

اللي مثل بكأ الإطفال يروعها

موقف قوي ويهز أي وحده .. فما بالها هي الحساسه والرقيقه

ماتدري بمن تستنجد او وش تسوي .. خذوا فتره طويله .. وهي

تسمع صوته اللي بين فتره وفتره يزيد

بلعت المر اللي حست بطعمه في حلقها .. ومسحت على وجهها كذا

مره عن العرق اللي اربكها .. لو وحده في مكانها بتعرف تتصرف بس

هي لاحول لها ولا قوه

ألتزمت السياره وهي ترتجف من الخوف .. وعرقها يزيد أكثر

وأكثر .. والإرتباك ذبحها

بعد مرور ساعه تقريبا .. حست فيه ركب سيارته وهو متثلم

بشماغه .. وشغل السياره ومشى فيها بهدوء .. وهي بس تسمع طنين

السياره المزعج وترص نفسها في الباب اكثر .. وراسها بس شوي

ويلصق في الشباك من كثر ماهي مبتعده .. ولافته

حست فيه وقف وهي ماتقدر ترفع عينها تناظر وتلف .. سمعت باب

السياره يفتح وصوته بهدوء ورزانه يقول – انزلي

وصكر الباب ومشى داخل البيت اللي كانت سيارته داخله في الحوش

بسرعه من نزل لفت راسها وشافته يدخل بيت كبير مره وموحش من

كبره .. بلعت غصتها وهي تشوف التصاميم اللي حست بهيبتها من هيبة

الرجل اللي بيشاركها الحياه .. خذت فتره طويله وتشجعت ونزلت وهي

مستحقرته وغصتها في حلقها ( اظاهر اخذني عبده عنده ) .. حست

بالهيبه والخوف ورجلينها تصرب في بعضها وهي تمشي للباب

الذهبي اللي طويل فوق اخذ نص مساحة الجدار حق البيت .. وفوقه

زجاج مكمل للجدار الباقي للبيت .. وفي الجوانب عمدان مصنوعه

من الرخام الثقيل واللي باين انه اصلي من شدة لمعته ومنقش

بإختصار هالبيت ماشافته عند عمانها الثنين .. اول مادخلت هبت عليها

موجه بارده جدا .. لدرجة انها ضمت نفسها .. شافته جالس وجنبه

رجل يوحيلها انه كبير في السن .. وباين الوقار فيه .. لانه من شافها

وقف ونزل راسه ورحب فيها بطريقه هي استانست فيها .. بعد كذا

استأذن من الصنم اللي جالس ويناظرهم وطلع مارها للبوابه

حست بالرهبه وثقل الموقف وهو يقول – اطلعي فوق واي غرفه تعجبتس

خذيها ( كأنه تذكر وقال بعصبيه ) الجناح الرئيسي لاتدخلينه .. وابعدي

عن الجناح المقفول

عقدت حواجبها من كلمة المقفول ,, بس ماأهتمت .. وتبي بس تهرب

من الموقف ومنه .. طلعت بخوف وهي تحسب الدرجات درجه درجه

وهي منزله راسها من شدة خوفها














طلع من الطوارئ .. وباين التعب فيه والإنهاك .. مإن يبي فارس

يفتح فمه يتكلم .. دق جواله وكانت أمه تسأله عن حال ساره وطمنها

انه عطاها إبره مهدئه ..ويعالجون الندبه اللي في ظهرها

اللي راح لونها بنفسجي غامق طويل ممتد في حد الظهر مائل من

اخر الرقبه لين اسفل الظهر .. ومرتفع بشكل مخيف عن الجلد

سمع فارس المكالمه .. وأطمن على حالة ساره

سكر نايف وقال فارس – متى تطلع

نايف بغموض وببرود – من تصحى رجعها للبيت .. خلاص عالجناها

فارس يناظره بنظرات مبهمه .. وهو يشوف نايف مبتعد عنهم بخطوات

مثبته ومشيه رزينه .. واللي يشوف حاله قبل لحظات مايصدق إن هاذا

هو نفسه















وقفت السياره في البيت .. وقبل تفتح الباب .. سمعت الإتصال اللي وصل

فهيد من منيره وهي تطمنهم عن استقرار حالة ساره

احمدت ربها في سرها .. ونزلت ومسكت في جدتها .. خايفه كثير من

صاحب النظرات الخبيثه اللي قدامها

الجده وهي تضحك – يابنيتي لاتستحين هاذا رجلتس

ناظرتها وضحى وهي تحاول تتحلى بالجرأه .. دخلت هي وجدتها عقب

مادخل وهو مكشر .. من دخلت الجده وشافوها معها .. كلهم وقفوا

مذهولين من الموقف























في المستشفى

اندق عليه الباب بضيق وهو يكتب في الإوراق – ادخل

انفتح الباب وهو لابس نظارته – السلآم عليكم

رفع نايف راسه وشاف صديقه حسن .. ضحك بوناسه – حسن

ومشى بسرعه له وضمه – وآخيرا بغيت ماتجي من البعثه

حسن فكه وهو يضحك وجلس وحط رجل على رجل – ايه الحمدالله

بس ( وناظره بنظرات مدروسه ) انا عينوني مدير في مستشفى خاص

استانس له نايف – صدق مبروك مبروك

ناظره بنظرات مبهمه – الله يبارك فيك ,, شصار على اخوك صقر !!

وسفرتك

تذكر نايف كلامهم قبل يسافر .. وتذكر انه علمه

جلس مقابله وهو يتنهد – اسكت ياحسن لقيت معها الطفل ومعها رجال

والله اعلم انها تزوجت

حسن انصدم – تزوجت !!

نايف – ايه ,, والصوره اللي رسلت لي وريتها جدي وعماني

حسن – ووش سووا ؟؟

نايف بحقد وهو يتذكر صقر – وش سووا يعني اطردوه ,, وتبرأو منه

وجدي رافض انه يدخل البيت ,, يستاهل ماجاه

حسن - تدري نايف ,, الشبه واضح بين الطفل وبين صقر

نايف – وهاذا اللي قاهرني ,, بس هو يقول ويصيح ماهب ولدي ومن ذا

الكلام

حسن وهو ينزل رجله ويناظر في نايف – بس اللي شفناه في الصوره

واضح إن فيه شبه وشبه كبير بعد

نايف بقهر وهو يتذكر – والمشكله اني شفت الطفل معها وهالطفل هو

ولدها ( وبحزن ) وولد صقر















تبكي وتطلع منديل وتمسح دموعها .. تبكي وتطلع منديل وتمسح

دموعها .. وتحس بالجفاء والصد .. كل ماتذكرت كلامه القاسي والموحش

في حقها .. هي زوجته وماسوت شي دنيئ يصورها بهالصوره

ناظرت في القميص اللي مختاره لها .. وبكت بشهيق قوي

شي قوي اللي سواه فيها .. سمعت صوت باب الشقه تسكر .. مسحت

دموعها ووقفت

انتظرته يدخل بس اظاهر انه جلس في الصاله .. حست بطول جلسته

برى .. ماحبت انها تطلع بس مجبوره .. وهي شايله معها مخده

وشرشف .. طلعت وشافته مرتخي على الكنبه بتعب .. ومغمض

عيونه وباين فيه الإرهاق .. فجأه فتح عيونه ومطها

ضاحي – انتي وش مسويه !!

الجازي اللي كانت لافه شرشفها عليها بإحكام .. وماطلعت إلا شوي من

وجهها تكلمت بألم – سويت اللي قلت لي عليه

انقهر وقال بعصبيه – انتي ماعندتس حل وسط يإما تحجبين ولا تفصخين

مؤلمه كلمته .. حد الألم .. غمضت عينها ونزلت دمعتها

فجأه توقف عن الكلام .. يبي يضمها يخفف عنها .. بس مايضمن نفسه

هاذي قاعده كل مره تثيره .. وتذبحه كثير وتلعب فيه

عض شفايفه بألم وهو يتذكر كلام جده المرير .. والوصيه المؤجعه

مشى بعصبيه للغرفه .. وسكر الباب بقوه عليه

هي بكت بشهيق وألم .. ونقزت من ضربت الباب .. اظاهر انه مغصوب

عليها وهي لازم ماتقعد عنده دقيقه وحده .. تبي تعرف أي حد لها

وتغادر هالإنسان الظالم واللي كسرها

انضرب الباب عليه وهو منسدح بتعب .. وقاعد يندق بعصبيه

قام من سريره وفتح الباب وهو معصب – خير انتي لاحقتني في كل مكان

قاعد كل مره يطعنها ويعمق الجرح – انا ماجيت لك .. ابيك تعلمني عن

أي احد من اهلي .. ماابي اقعد معك ثانيه وحده
سلمت عليهم وهي حاسه بالغصه .. وهو قاعد ويناظر فيها

الجده وهي مستانسه – والله انه زيجة مباركه الله يوفقهم

حست بغصه وبلعت ألمها .. كثير اللي تقوله جدتها .. وكأنها ماسوت

شي .. بغت تتكلم وتصارخ .. بس ماتملك لسان شيخه .. بغت تنمق

الكلمات بس ماتعرف بإسلوب نوره .. بغت الجرأه بس ماعندها جرأة

هند .. بغت الدمعه عشان تنفس عن اللي يصير لها وماتكتم بس ماتملك

دموع ساره

شافته وقف وهو يقول بخبث وماد يده عليها – امشي اوريتس غرفتنا

حست انه إنسان تافهه .. شافت نظراتهم اللي تراقبها .. انقهرت انها

محطوطه بوضع مثل هاذا

غصب عنها وقفت واتجاهلت يده .. مشى وهو يناظر فيها .. بنفس

نظراته الخبيثه والوقحه .. وكأنها مفصخه قدامه .. وصارت كل

شوي تشك إن مافيها لبس .. وقفت نظرات عيونه على صدرها

وهو يطلع الدرج جنبها

وهي حاسه بألم قوي قوي قوي يذبحها .. سلعه رخيصه مالها قيمه

ولا معنى .. هالإنسان غريب عليها وفي يوم وليله تصير معه

غمضت عيونها بخوف ورجفه وعضت شفايفها بألم قوي .. وهي تسمعه

يقفل الباب .. لفت بخوف .. وشافت ضحكته المخيفه .. ونظراته الجريئه

وقرب منها وهي تبعد .. تبعد .. تبعد .. لصقت في الجدار بألم ونظرات

عيونه تقتلها وتحسسها بالرخص القبيح












اندق عليها الباب .. وماتدري وش تسوي .. مرتبكه بالحيل

بإرتباك ورجفه – مين

سمعت صوته – انا

بلعت ريقها – تبي شي

سمعته وهو يقول – انا تارك لتس غداء في الصاله انزلي كليه

غمضت عيونها وهي تقول – بس ماابي شي

معاد سمعت صوته ولا أي كلمه ,, مسكت القران وقرت منه وهي

تبكي وتحس بخوف فضيع .. من البيت اللي هي فيه .. وصاحب

البيت نفسه .. ولحد هالحين ماهي قادره تنسى شهيقه الموجع

والمؤلم .. وكل ماتذكرت الموقف زاد الخوف اكثر واكثر .. نزلت

دموعها وهي تقرى القران وتتخيل يدخل عليها ويذبحها .. نزلت

القران وصارت تشهق اقوى واقوى .. وهي تتذكر إن ماوراها احد

يردعه .. غير محاولات شيخه العقيمه


















صحت من اللي فيه .. وهي تحس بالآلم بدت تنتشر في كل جسمها

نزلت دموعها وهي ماتدري وش صار على خواتها .. سمعت الممرضه

وهي تقول – الحمدالله على سلامتك خاف كثير عليك الدكتور نايف

نايف .. عقدت حواجبها .. وهي تتذكر يوم شالها وركض فيها ..

موقفه سخيف وزي وجهه .. قعدت تبكي وهي تتذكره إن الجميع شافه

ولاقدروا يردعونه .. متى مابغاها سلعه رخيصه بقوه

قربت منها الممرضه وهي راحمتها – وش فيك ياأختي

جلست وهي تبكي وتقول – ابي اطلع من هنا ,, ماابي اقعد دقيقه

وحده

دخلت ممرضه ثانيه .. وهي تخبرهم إن فارس موجود .. يوم سمعت اسم

فارس دورت على عبايتها بجنون .. ووقفت وهي منحنيه .. ماتقدر

توقف من الضربه الأليمه .. لبست عبايتها وطلعت وهي تبكي

شافت فارس واقف ومعطيها ظهره .. ركضت ووقفت في وجهه وهي

تبكي – دخيلك فارس خذني من هالمكان خذني خذني
















في الحمام .. تحت المروش .. جالسه وتبكي .. وهي تناظر نفسها بألم

وتتذكر كلماته الوقحه وهو يتغزل فيها ويتغزل .. لين خلص منها

صرخ وهو يعايرها ويقول – يالعرجاء .. اخذت منتس اللي ابي

ولعاد اشوف رقعة وجهتس .. اذلفي للغرفه الثانيه .. ومتى مابغيتس

تجين يالله يالله ( وتذكر وهي تنطرد من غرفته وهي تتجرع الألم )

عقب ماطردها قفل الغرفه .. وخلى كل اغراضها عنده داخل

هالإنسان مريض و مستحيل تقدر تتحمل هالشخص ..

مستحيــــــــــــل








ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




( البارت الســــــــــــــــابـ 37 ـع والثلاثين )










انا ماجيت لك .. ابيك تعلمني عن اي احد من اهلي

ماابي اقعد معك ثانيه وحده

انصدم منها .. ماتوقع انها تسوي كذا أبد

حس ان الكلمات وقفت في حلقه ..هي عارفه ان ابوها مات .. بس

هي حامله اسم عائلته .. يعني متوقعه ان لها أهل وعمام

ضغط على يدينه بقوه وهو يقول - نـ ااا الجازي انتي عارفه ان

ابوتس ميت

قاطعته وهي تدمع - ابي عماني دلني على واحد فيهم ,, انا

ماابيك افهم ماابيك

مسك يدها وهو مقهور من اللي بيسويه - اهدي حبيبتي انتي

تعبانه لاتنفعلين

مشاها معه للسرير وهو يسدحها عليه وينسدح جنبها وهو يحاول

يهدي نفسه

قبل ان يهديها ,, ماأصعب اللي يمر فيه .. مستحيل أحد يتخيل أبد

أحساسه.. نار تكويه في كل لحظه وحين .. طلعت الجلال اللي

لافته على راسها وهي تفرد شعرها على صدره وتبكي بألم .. وهو

حتى اللمس بيصير متهورلو فكر ولمسها











ضربت النخوه بصدره وهو يتلفت على اللي حولها .. خوف لو

اي أحد اذاها بكلمه

عادت عليه وهي تبكي - تكفى فارس طلعني تكفى ابي ارجع البيت

هز راسه وهو يقول - ابشري ياساره هالحين بنرجع اصلا نايف

معلمني اول ماتصحين اطلعتس ( مايدري انها تهرب من نايف )

نايف .. ونايف كم مره بينعاد عليها هالإسم وبتخاف هالخوف ..

هالإنسان متفنن في تعذيبها .. ألتمت على نفسها بألم وهي تقول

ومنزله راسها وبعذاب وألم داخلي وخارجي - اجل يالله امش

بسرعه

استغرب كلامها وقال بمراقبه لتصرفها - أول شي بنمر نايف ونأخذ

منه وصفة العلاجات

بغت تعترض .. وناظرت فارس ؟؟ وشافت وش كثر نظراته مدققه

عليها وعلى تصرفها هزت راسها بألم وهي تقول - طيب

جارته ومشت معه لين مكتب نايف ,, تحنحت وهي تقول - انا

تعبانه بحتريك على هالكرسي

هز راسه وقال - طيب

دخل على نايف اللي كان يبي يتكلم معه .. ويشرحله اللي سواه

وصار قبل شوي بس كان حسن عنده .. سلم عليهم .. وأخذ

الوصفه وطلع

طلعوا متوجهين للصيدليه .. وسمعوا صوت نايف يناديهم .. لف

فارس عليه

بينما ساره .. قبضت على يدها بقوه

وقف في وجيهم وعيونه على ساره ويمد الورقه لفارس - نسيت

هالورقه بعد

فارس يناظر فيهم .. ولسان حاله يرحم ساره اللي تحبه .. وأخوه

مايعطيها وجهه حب يفسحلهم المجال ومايدري على اللي في

النفوس - انا بروح اجيب العلاج وانت يانايف خلك معها

راح عنهم وهو ماسمع اي كلمه بس عيون نايف غارقه في

عيون ساره

اللي نزلت دمعتها عقب مامشى فارس .. رفع حاجبه من شكل

دمعتها اللي انزلت وصار عين البرقع اللي لابسته السد المنيع

انه يتابع باقي إنحدار الدمعه

تنهد بألم وهو يقول - الحمدالله على السلآمه

انقهرت من تطنزه الواضح عليها - عسى تشمت زين فيني

اتقن الدور وهو يتذكر اللي قاعد يسويه وبخبث ظاهر لها - تصدقين

كنت بنادي رجلتس المؤقر سياف يشوف كل شي على الطبيعه

إسلوب إجرامي قاعد يعذبها فيه .. قالت في وجهه وهي رافعه

صوتها وناسيه المكان - روح حسبي الله عليك دنيا وآخره











زاد بكأها أكثر وهي تناظر آثار خواتها في المكان .. المطبخ اللي

احتوى وضحى وهي تطبخ فيه .. والصاله اللي كان جلسة نوره

وكتابها اللي تذاكر فيه .. لفت راسها للغرفه اللي منقبعه فيها ساره

وزاد بكاها وعلى صوتها .. وهي تتذكر اللي حصل لهم

حست فجأه ان كل خواتها ابعدوا عنها

سمع صوتها سعد وهو راجع من عند خوياه .. خاف عليها

باين بكاها بألم ,, بسرعه دخل للبيت ينادي على أمه – يمه

يمه

طلعت منيره من جناح محمد اللي تحت – هلا يمه انت جيت

اقترب سعد وهو يتذكر صوت دموعها – يمه صوت وحده من

بنات عمي قاعده تبكي

اضربت منيره على صدرها – يويلي هند نسيتها

وطلعت بسرعه من البيت متوجهه للملحق .. وسعد دخل لأخوه

محمد وهو يقول – السلام عليكم بو ( وتذكر وسكت )

ناظره محمد ونزل الملعقه .. وحس بالغصه

سعد مايدري وش يسوي ناداه محمد وهو حزين – سعد تعال

ابيك

سعد مشى وجلس على الكرسي قريب منه – سم

محمد وهو متألم وخاطره حزين تنهد وهو يقول – سعد تعرف ان

ربي عاقبني وبقوه على ضناي اللي مات

سعد قاطعه وكأنه يصبره – الله يرحمه ,, ومعوضين خير

غمض عيونه محمد بألم وعض شفايفه – معوضين خير

سعد ناظر في شكله وفي عضه على شفايفه بتحسر واضح

وقال – ايه إن شاءالله الله بيرزقك انت وموضي

محمد ابتسم إبتسامه في عز ألمه وقال – تصدق ياأخوي ان ربي

عاقبني ومعاد انجب

انصدم سعد وانبلم من اللي قاله
ضربه على علباه بقوه وهو يصرخ – انطق من اللي ارسلك

اللي قدامه صامد ولايبي ينطق بحرف .. انقهر منه صقر

ونادى على العسكري اللي دخل وهو يقول – سم

صقر – جهزت الغرفه اللي قلت لك عليها

المجرم اللي قدامه كش من الخوف .. بس ثبت ولا أرتبك

العسكري اللي ناظر في المجرم برأفه من ذا الغرفه – ايه

طال عمرك

ماحس المجرم غير باللي تله مع فانيلته من ورى .. واتجهه

فيه على الغرفه .. اللي خاف منها المجرم

ذََّرع صقر واخذ السوط .. ومعه عسكريين قويين .. سدحوه على

الأرض وكتفوه وصقر ضربه بالسوط وصرخ – خــــــــلاص

بقول والله بقــــــــــــــــول

صقر وقف ومعصب – يالله قل

المجرم قال وهو يبكي ودموعه مو لايقه على شكله الغليظ

والطويل – أم زوجته أم زوجته هي اللي بتنتقم منه وبنتها










قام بسرعه وكأنه تذكر .. وانلسع بسوط موجع .. بلع ريقه

وجلس على السرير بألم .. ناظرت فيه وسكتت

لف لها وهو يمسح الإرتباك – وش رايك نطلع نتعشى برى

جلست جنبه وهي ترتب نفسها وهزت راسها

وقف ومشى طالع وهو ينفث الهواء اللي متعبه في صدره

سكر الباب وقف عليه وتكلم بقهر – اظاهر اني بخربها قريب









صحت الصبح وهي تتذكر اللي صار لها عقب مارجعت ساره

وناموا في جناح صقر .. عقب ماحلفت عليهم منيره ماينامون

في الملحق

شافت ساره نايمه بهدوء ,, وهي اللي مانامت غير بعد الفجر وهي

سهرانه معها

وتسمع صوت بكاها اللي عورها .. تكلمت معها بس ساره

مانطقت بحرف واحد .. وارجعت تنسدح وهي ماتزال تبكي ومنهاره

وهي عاذرتها .. الجد ضربها وحطمها .. وكمل عليهم سواة جدهم

يوم فرقهم عن خواتهم

غسلت وجهها .. وناظرت في اختها .. اتجهت لها وباستها

ومسحت دمعتها اللي نزلت من منظر اختها .. اللي نايمه على بطنها

لانها ماتقدر تنام على مكان الضربه اللي منتفخه .. تتذكر يوم

تدهنها بالكريم وساره تصرخ وتبكي .. شكت ان هالبكاء كله من

الضربه

وقفت منها ومشت متجهه للباب .. قابلت في وجهها فارس اللي

طالع من جناحه اللي مقابل جناح صقر .. ناظرها وبسرعه بعد

نظراته تذكر ساره وقال – كيف ساره

هند ناظرت نظراته اللي تتجاهلها ,, وفرحت بسؤاله – هالحين

بخير

هز راسه وهو يقول – ماهي بدارسه اليوم

هند هزت راسها برفض – لا ,, ولا أنا بعد

صدمها وهو يقول – ليه انا سألت عنتس

انكسحت منه وسكتت ,, وناظرته بقهر وهو يتعداها نازل على

تحت .. مشت وراه بقهر وهي تقول في صدرها ( مغرور وشايف

نفسه )


ألتفت يمين ويسار .. مالقى سفرة الفطور – وين الفطور

اتجهه على المطبخ يدور على أمه مالقاها .. طلع من المطبخ

وشاف في وجهه هند اللي بغت تضرب فيه

ناظرها بنظرات وإبتسم بمصلحه – اقول هند

هند وقفت ورفعت راسها وناظرته – نعم

فارس وهو مازال بإبتسامته – امي أكيد ان النوم سرقها ماهب

عادتها ماتقوم انا بروح اشوف وش فيها وانتي جهزي الفطور

هند لقت الفرصه عشان تقهره مثل ماقهرها – وش قالولك شايف

مكتوب على وجهي طباخه ولا أختك وأمك مثلآ

عقد حواجبه وتكتف وقال – هه لا بنت عمي .. ( وعدل وقفته )

اصحي امي يعني تسويلي فطور .. منتي بدارسه سويلي انتي

دخلت المطبخ ولحقها وهي ساكته – هاه وش قلتي

هند بتطنز – خلاص اشفقت على امك ولا أنت ماتستاهل الشفقه

ابتسم وقرب منها وحط عينه بعينها وخوفها بنظراته – صدق

اشفقتي علي

رجعت خطوه للورى وهي ماتدري وش صابها









توه يدخل البيت .. عقب ماسجل أقوالهم وكتبه في المحضر واليوم

بيأخذ أذن من النيابه بإستدعاهن .. هذولي سكتوا عائلته عنهم كثير

حتى لو القرابه تجمعهم بس مايسببون الإذى القوي اللي سببوه

لأخوه .. جلس في الصاله بإرهاق .. وطلع جواله ودق على محمد

اللي كان نايم وسعد عنده عشان يساعده

صحى على رنة الجوال – ألو

صقر – ألو .. نايم انت

محمد وهو يتعدل – لاصحيت

صقر – اسمع تراني سويت اللي ماقدرت تسويه

محمد عقد حواجبه – وش هو

صقر بقهر – تخيل من وزى عليك الناس اللي ضربوك

محمد بألم من اللي سووه فيه وهو يسترجع في ذاكرته كلامه

هو وسعد عن اللي صار له – من !!

صقر – مريم وأمها

أنصدم ,, وأهتز – مـــــــــن ,, صدق اللي تقوله

صقر مقهور – ايه ,, وأنا توني دخلت البيت عطيت القضيه خوي

ضاحي هزاع وهو اللي بيتفاهم معهم .. وترى خذينا إذن من

النيابه بإستدعاهن بالقوه

محمد حس بالمر مشى في حلقه لين أسفل بطنه ومعصب وصرخ

بقهر وهو يضرب السرير بيده – الخسيســـــــــــــــــــــــــــــات

صحى سعد على صوته .. وركض وهو يأخذ السماعه من يد

أخوه عقب ماشاف حالته وكلم – ألو من فيه

صقر عقد حواجبه – سعد وش فيه محمد

سعد وهو يشوف محمد يضرب السرير بقهر ويصرخ

ويسب – انا اللي بسألك وش فيه ,, وش قايله انت

صقر – اعلمه ان اللي سوى فيه اللي صار مريم وامها

سعد انقهر ,, وشاف محمد هدى وسكت وباين انه حمقان

ويفكر – مريموه ماغيرها

صقر – ايه ,, وشلونه هالحين اخوك

سعد – خلاص انت سكر هو هدى هالحين وأنا بكلمه

صقر – زين مع السلامه

سكر منه ووقف وهو يدخل الجوال في ثوبه .. مشى للغرفه

ودخل وشافها نايمه وهي حاظنه مخدته وراقده

ضحك من منظرها .. وتذكر يوم دق عليها يطمنها عن أختها ساره

وغلس عليها وسكرت التلفون على وجهه ,, ومتحلف فيها عقب

مايرجع وهاذي رجعته .. أخذله دش سريع ولبس بجامته وقرب

منها وهو يمشي بخفه على رؤوس

اصابعه وبخبث .. جلس في السرير عند راسها .. وانسدح معها

على مخدتها وابعد مخدته عنها .. كتم ضحكته وهي تقرب منه

أكثر في عز نومها .. وتحضنه أكثر .. حس بالدفئ والحنان

ونام وهو يبتسم ومغمض عينه وش بيكون ردة فعلها ان صحت

وشافته على هالحال


طلع من غرفته وهو يزر ثوبه ويغني .. وهي جالسه في الصاله

بقهر من اللي يصير لها وحاسه انها بتنفجر

ناظرها بطرف عينه وقرب منها وهو يضحك .. وشد خدودها

وهي ابعدت يدينه .. ضحك اكثر وقال – افا معصب ياحلو يامزيون

اتأكدت انه يطنز عليها

من قامت وهي تهدي نفسها بقراءة القران .. ومن طلعت من الحمام

عقب اللي صار لها .. وهي مقهوره انه راقد ولاطلع من غرفته

وهي بين كل اذان والثاني تقول بيصحى يروح للمسجد وأخذ لي

لبس وهي لابسه ملابسها القديمه

جاء الليل وجابوا العشاء لهم .. بس ماقربت له وهي تتراجف

من برودة المكان اللي كانت فيه وهو راقد ومقفل حجرته

مشت بقهر للغرفه .. وسحبت شنطتها وهو يناظر فيها .. ودخلت

للغرفه الثانيه وسكرت على وجهه بقهر وقفلت عليها الباب

وهو كش على الباب ولاوي وجهه – اظاهر متزوجلي حيزبونه

ماهب حرمه ( كش على وجهه وهو يقول – مالت علي ماطحت غير

في العرجا والشينه صدق شينه .. وطلع من البيت وهو يتذكر سياف

اللي يوم صحى وشاف كثر المكالمات اللي بالهبل







حاسه انها بتموت .. جوع .. خوف .. ومارقدت ابد وهي تلتفت

حولها في المكان الغريب عليها .. وصابتها أزمه نفسيه وقلق

وتوتر .. وكل شوي تترقب وش بيصير فيها



نزل تحت وهو يتلفت يدور العم حمزه .. اللي كان الفطور على

السفره وماحوله أحد .. ناسي وجودها بالمره

أخذ التلفون ودق على جوال حمزه اللي رد عليه – صبحك الله

بالخير ياولدي

سلطان – صباح النور ,, انت وينك !!

حمزه – في الملاحق اللي برى ليه تبي شي

سلطان بإستغراب – ايه تعال أفطر معي

حمزه صدمه وذكره باللي ناسيه – وزوجتك وينهي ؟؟

سلطان تذكر وسكت ,, اظاهر انه مكان حلم .. لا طلع اللي صار

واقع مفروض عليه فرض

بلع ريقه .. وهو متوتر من الوضع اللي انحط فيه ,, والخيبه القويه

اللي تلاحقه









ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ






البارت الثـــــــــــــــــــــــــــ 38 ـامن والثلاثيــــــــــــن )



دخل الشقه وهو يغني .. وارتاع يوم سياف مسكه مع يده وصكر

فمه – اششششششش

فك فهيد يد سياف عن فمه وقال بعصبيه – وش فيك

سياف – ألحق نايف في غرفته يشرب ويبكي

عقد حواجبه – ايششششششش يبكي !!










ناظره سعد وهو يشوفه سرحان وساكت ومنزل راسه

سعد ناظره بإستغراب وهو يشوفه منفعل ويهاوش .. وفجأه يسكت

ويهدى ويسرح لبعيد


سعد – محمد وش فيك

محمد قال وهو يناظر لبعيد – كنت عارف انهن هن اللي وزوهن

وصقر بعد يعرف

بس هالحين سجل اعتراف المجنيين .. كنت موصي صقر مايسوي

شي غير لين يعترفون وتتثبت أقوالهم بس هاذا كله صار عقب

ماصحيت من الغيبوبه

انصدم سعد – وش هووووو عارفين .. عارفين وساكتين !!

محمد – ايه عارفين وانا طلبت منه يخليهم يعترفون بالحيله لان

مريم مابتسكت هي وأمها وبيقولون تتبلون علي وابي اثبت اقوال

المجرمين .. بس هالحين انا ندمان قد شعر راسي اني خليت صقر

يثبت أقوالهم

سعد بإستغراب من حالة أخوه – وليش مكانت كذا ردة فعلك يوم

كلمك صقر وصارخت وهاوشت

محمد – هه لاني صحيت على الحقيقه المره والموجعه لي صدق

خسيسه هي وأمها بس فكرت ولقيت اني أستاهل

سعد – وليش ندمان ,, هاذا حقك وهم سببولك إعاقه ومعاد تقدر

تجيب عيال

محمد ناظر فيه – بس هاذي ردة فعلها على اللي صار .. انا يوم

قمت من الغيبوبه سبيتهم وهاوشت فيهم بس لما فكرت وشفت

اللي خسرته مو كثر اللي هي خسرته سعد

سعد ناظره بنظرات ذات معنى – طيب تقدر تطلعهم

محمد تكتف وقال – لا .. لان هالإمر طلع من يدي ومعاد أقدر أسوي

شي

سعد أنا ظلمت مريم أنا ظلمتها وظلم قوي هي ماتستاهله

وقفت يدها عن مقبض الباب .. وابتعدت لان الجميع يشوفها



فارس اللي يفطر وشافها راجعه ادراجها لهم – ليش مادخلتي له

موضي وهي سرحانه – يتكلم هو وسعد خلهم يأخذون راحتهم



سعد اللي تعاطف مع أخوه وقدر حالته – وهالحين وش بتسوي

محمد زفر – معاد أقدر أسوي شي غير اني بتنازل

سعد انصدم – وصقر وش بيقول

محمد – صقر ماله دخل ,, ويكفيه حق الحكومه اللي بيكون فيها

سجن أقلها سنه

سعد ناظره بنظرات بارده وهو مركز عليه – تغيرت محمد

محمد وهو يغمض عيونه بألم يوم يتذكر أيامه – حب موضي نساني

حقوق مريم وواجباتها .. وموت ولدي صحاني على حقيقة ان لي

بنت لازم أهتم فيها ( ناظر في أخوه ) سعد مريم أنظلمت معي وهي

ماقصرت أبد فيني ,, بس حب موضي كان الحاجز بيني وبينها

مابتصدق لو أقول لك لو يجي موقف حميمي بيني وبينها أتخيل

صورة موضي هي ,, هاذا الشي اللي قهرها ولو أحط نفسي مكانها

يمكن أذبحها

سعد انصدم من تفكير أخوه الإناني – كل هذا كنت تسويه في

المسكينه وساكته

محمد – وأكثر وأكثر بكثير سعد .. أنا موت ولدي صحاني من

اشياء كثيره كنت فيها في برج عاجي .. ومابكذب لو قلت

حتى صدمتي من موضي أثرت على اللي يصير فيني ويغيرني

( بألم قال – وبنات عمي اللي سحبتهم من الدوادمي سحب

هه وخليتهم في مهب العاصفه اللي هو جدي اللي حنا وحنا الرجال

ماناطحناه بيقدرن عليه هالضعيفات

اللي صارلي ربي يعاقبني فيه وانا أستاهله وياليتني أخذ هالعقاب

في الدنيا ولايلحقني في الأخره

( نزلت دمعته وهو يقول – فهيد وهو ولد عمي ماأتحمله ثواني

هو وريحته الخايسه يوم يشرب ( رفع عينه ) – وسلطان اللي

مستحيل في يوم يطلع من صدمته وانا خليت بنات عمي في

هالتيار اللي أنا عرضتهم له

سعد رحم حال أخوه – محمد اهدى ,, أنت خايف على مصلحتهن

وجبتهن هنيا لان ماوراهن والي ( نزل راسه وهو يقول – بس

ظلمك لمريم وصورة موضي ماتفارقك في اللحظه الخاصه لها

لوحدها شي مؤلم ومؤجع لها

محمد وهو يمسح دموعه – المشكله انها تعرف .. وتسكت لين جاء

اليوم اللي معاد تقدر تتحمل فيه وانفجرت













وقف وهو يستأذن – يالله انا بروح تبون شي

موضي – ايه فارس صدق اللي سمعته

فارس عقد حواجبه ورد يجلس – وش سمعتي

كان اللي جالس موضي وهند

موضي – انكم علمتوا ابوي بتسافرون لمكه

فارس – كنا

موضي استغربت – وليش كنتوا

فارس وهو يتذكر وضحى – مسكينه وضحى تبي الروحه وهالحين

وش بيفكنا من فهيدان خلاص يمكن اروح مع امي وسعد بس

هند اللي كانت تتمنى تشوف مكه بس اسكتت

موضي قالت – بس بيتنا كله متحمس للروحه ,, وابوي يمدح رايك

انت وسعد

فارس إنبسط – صدق يعني بيخاوونا

موضي اللي ابتسمت – ايه امي وابوي وريم وجدتي بعد .. بس

جدي ماهب رايح

فارس حزن – بس وضحى مسكينه خاطرها في الروحه

موضي وهي تبتسم – بعلم فهيد يروح وياكم فرصه يسافرون

فارس – اصلا اخوتس مدري كيف قايل احد يعرس ولايروح شهر

عسل ( ضحك وقال ) – آه بس من امسك الحرمه بكون انا وإياها

اول الراكبين لطيارة النمسا

ضحكت موضي – اكشخ النمسا

هند تطنز – كثير عليك تشاد

فارس انقهر منها – تشاد تروحين لها مع رجلتس

ضحكت موضي من تطنزهم على بعض

هند وهي ناسيه الحيا – لا انا ورجلي بنسافر لإستراليا

فارس ضحك وهو عارف انه زل لسانها – استراليا مره وحده

تذكرت وش قالت .. وأحلامها .. تحسب انها تحكي مع وحده من

خواتها ,, مادرت انها طاحت في لسان فارس والفضيحه موضي

بلعت ريقها وقامت وهي متفشله

موضي وفارس ماتوا ضحك

فارس ويتكلم ويضحك منها – ماضنتي بيجي راعي استراليا زين ان

جاتس بدوي معه دستن غماره وضفتس في الصندوق وقبضتس

الخيمه ,, ياعزتي لتس يابنت عمي قال ايش تبي استراليا

( ورجع يضحك من كلامها )

دق جواله .. وخلاهم يفزون .. وهي يوم شافته هالكثر قريب منها

ومشاركها الوساده دزته وهي معصبه .. رد على الجوال وهو

منقهر من اللي سوته – هلا منيف

منيف – تأكدت من اللي بغيته صقر

صقر بسرعه وقف .. وطلع برى الغرفه وسكر الباب وراح

في أخر الصاله

صقر وهو معصب – شفت الولد معها

منيف – لا ,, من وصلت هنا .. ولين هالحين تطلع ولا معها أحد أبد

وراقبت الشقه اللي مايسكنها غيرها بس مافيه غير هي اللي عايشه

فيها .. إذا كان هي لو حدها وين الولد ؟؟ ومن تخليه عنده !!

صقر عقد حاجبه – منيف لاتغيب عن عينك دقيقه ,, وأعرف هي

من تجلس معه

منيف بشك – صقر انا شاك في شي بس مو متأكد

صقر – قوله لو خيط صغير يمكن يوصلني الحقيقه

منيف – اول إسبوع وصلت فيه هنا .. تلاقت لها مع سعودي

صقر استغرب – سعودي .. طيب كيف عرفت

منيف – شكله وملامحه تدل على انه سعودي

صقر – زين .. ماسمعت شي من كلامهم

منيف – لا كانوا في حديقه عامه وطولوا مع بعض بس من

إنفعلاتهم باين فيهم شي كايد وأنا ماقدرت اسمع لهم عشان

مايشكون بشي

صقر زفر بقهر – ومالتقت بهالسعودي ثاني مره

منيف – لا ,, للأسف عقب ذيك المره ماألتقت فيه

صقر بحسافه – كنت متامل انك تجيب لي صورة هالطفل

منيف – ماشفته أبد ابد وانا شاك ان مافيه ولد بالإساس

صقر جلس وهو يفكر – توقع

منيف – إلا أبصم لك على العشره بعد .. اصلا من وصلت ماشفت

مثلا تشتري حليب أطفال.. حفاضه .. صراخ طفل وانت تعرف اني

سكنت مقابل لها

صقر بفكره – تعرف عليها منيف

منيف – أخاف تشك في وضعي ,, صقر لاتنسى اني مو بديرتي

اخاف تورطني بشي

صقر – لا ماعليك قلها انا جارك وادخل عندها .. تدري شلون

جب لها شوكلاته وادخل عندها وتأكد عندها طفل ولا .. واسألها

مع من عايشه

منيف بطاعه – زين تأمرني أمر بو ضاحي تبي شي ثاني

صقر اللي من قال ابو ضاحي تذكر شيخه واللي سوته فيه .. عقد

حواجبه وقال – ابد سلامتك وانتبه على نفسك وانا بكلمك

وماقصرت منيف مخاب ظني فيك

منيف – افا لاتقول جمايلك مغرقتني صقر يالله مع السلامه

صقر – مع السلامه



بعد ماسكر سمع صوت تكسير .. وسمعها وهي تصارخ وتسب

ركض للغرفه مثل المجنون – وش صاير وش فيتس

شيخه وهي تصارخ ومعصبه – الشيبه الظالم اللي ماهب راحمنا

مزوج خواتي ( ناظرت فيه ) كنت تدري صح تدري .. ماهب معقوله

ماتدري كلكم نفس بعض .. انا ماأقدر أتحملكم .. أنا واجهت ناس

مايعرفون للرحمه طريق .. كيف تتزوج نوره هالإنسان كيف

كيـــــــــــــــــــــــف

صقر منهبل من اللي تسويه .. ووقف يناظرها ومنبلم من اللي

تسويه

ناظرت فيه وهي بتموت غبن وصرخت بوجهه - حتى الولد اللي

اشيله منكم وفيكم انا ماأبيه ماأبيـــــــــــــــــــه

صقر – خلاص كله ولا أعصابتس لاتتعبين مدام شيخه نزليه حتى

وحامتس متعبتس ماله فايده هالحمل

يتمسخر عليها .. وهي تكره هالإستخفاف فيه

هالإنسان قاعد يطنز عليها .. والمشكله انه صاحب هالتطنز

صرخت في وجهه بقهر – مصدق اني بموت عليك من انت من انت

إنسان خراط مثل جدك

صرخ عليها – وش مناسبة هالكلام انتي وش فيتس انهبلتي

هي ومنفعله بقوه وبدت تبكي وتضرب بطنها – ماأبيه تعرف ماأبيه

بيطلع مثلكم يشبهكم بكرهه ماأبيه ماأبيـــــــــــــــــــه

مط عيونه وركض لها ومسك يدينها .. وكتفها وصرخ عليها

بقهر – انتي انهبلتي انا أمزح أمزح ماأقصد ,, شيخه خلاص

حرام اللي تسوينه حرام

صرخت عليه بجنون – فكنــــــــــــــــي











ماسمعت صوت ابد .. غير ان الجوع ذابحها .. والخوف فيها

تشجعت تفتح الباب وهي ماتسمع اصوات ابد .. لفت براسها يمين

يسار مافي الممر أي أحد .. وهي لابسه جلالها وبرقعها

تشجعت ووصلت الدرج .. طلت على تحت مافيه أحد .. وكأن

هالبيت مايعيش فيه سواها .. مخيف ومريع .. وكبير مره

وحتى ديكوراته مخيفه

انزلت وهي تقرأ الإيات اللي حافظتها .. وقامت تلف البيت تدور

على المطبخ .. اللي يوم وصلت له سمعت فيه صوت

خافت بقوه .. وطلت براسها .. وشافت الشيبه الوقور اللي رحب

فيها يجهز الغداء اللي طفى عن قدره .. سمع صوت الزراع

يناديه .. من الباب اللي يطل على الحوش .. وطلع له

اما هي بسرعه ركضت وخذت من الصحن .. حطت لها أكل

وهي تلتفت يمين يسار خوف أي حد يدخل عليها .. وكان

شكل الغداء لذيذ .. برياني باللحم .. عقب ماخذت عدلت شكل القدر

عشان مايبين انها أخذه منه .. وصبت لها كوب مويه .. وركضت

بغنيمتها .. اللي هو الصحن وكوب المويه لفوق .. وهي تلهث

لين وصلت جناحها وقفلت بابها .. وهي تلهث بقوه من الإنجاز

اللي حققته











العصر \ بيت ابو محمد

نازل مع الدرج وهو يعدل شماغه .. شاف أمه جالسه ومعها هند

وساره وموضي

منيره – على وين يمه

فارس اقترب وجلس جنب امه وحب يدها – بروح يالغاليه بيت

عمي سعد اشتقت لوضوح ( ويناظر خواتها .. وركز نظراته لهند

صراحه البيت بلاها ولا شي

منيره وكأنها تكلم نفسها وسرحانه – ايوالله لها فقده وضحى الله

يسعدها ويوفقها

فارس يقترح – يمه امشي معي تنبسطين غيري جو هالحزن اللي

فيتس ,, وبعدين وضحى عروس ليش ناسين

هند تناظر فيه بتشمق – ونوره ماهب عروس بعد

فارس استحى وتذكر نوره – إلا بس وضحى طول الفتره اللي

عاشتها هنا قريبه مني وقريب انا منها ,, وبعدين نوره عايشه

مع رجلها في بيتهم وين اطق شلايلي واروح لها .. نوره يبي

لها روحة حريم

موضي وهي تبتسم – وضحى لها روحة الشيخ فارس بنفسه

رز نفسه وضحك – هذاتس قلتيها يالشيخه

منيره – لا يمه خلهم هالحين عرايس وين نطب عليهم ويوم نبي

نروح لازم نأخذ معنا قهوه وحلويات وهديه لهن بنزور وضحى

بكره ونوره اللي عقبه

ساره اللي كانت مغصوبه على الجلسه بينهم .. خوف ان مايشكون

فيها شي ولا ألتزمت الغرفه .. وقفت وهي تقول – بروح ارتاح

ظهري يعورني

هند وقفت معها وهي تساعدها

مشوا طالعين لفوق .. وفارس جاء بيقوم ومسكته منيره

منيره بعصبيه – مره ثانيه اذكر بنات عمك كلهن ,, نوره تستاهل

من يذكرها

فارس حب راسه – يمه ذاكرها والله وحتى شاري لها هديه مع

وضحى بس ماأقدر أروح لها وش بيقول عني سلطان

موضي – صادق ياعمتي وش بيقول الرجال ( ناظرت فيه بتحره )

ترى لولا اهلي عند وضحى كان فهيد حش رجولك

فارس وقف ومشى للمرايه يعدل الغتره – يخسي اخوتس ذا المروح

الحمار مايبي يسافر معنا لمكه يوم ابوتس كلمه ,, ماأقول غير الله

يصبر الوضحي عليه

كل واحد كاسته في يده .. وجالسين على الأرض وفارشين يدينهم

على الكنبات .. وكل واحد في عالم ثاني

اما هو في الغرفه ويحس بالألم .. مايدري ليش يتعذب كل مايتذكرها

ليش مو راضي عن اللي سواه فيها .. حتى وهو يشرب ماتقدر

صورتها تنمحي من راسه .. حتى جيسيكا صورتها ضبابيه .. يوم

يتذكر دموعها وهي تترجاه .. ولا دعاها عليه اللي عور قلبه

حذف الكاسه اللي بيده اللي تكسرت لقطع .. وصرخ بأأأأأأأأأأأأه

طلعت من أقصى القلب

لبس بلوزته .. وطلع لهم وناظر فيهم – ليش قاعدين هنا ليش

مارحتوا

سياف وفهيد اللي في عز سكرتهم .. مادروا عنه .. مس سياف

ووقفه وسحبه للحمام .. وحط راسه تحت الصنبور .. وسياف

يشهق تحت المويه .. بعدين حس باللي يصير فيه ودز يد

نايف .. وطلع راسه ومسح وجهه معصب – انت انهبلت

نايف بصدمه له – اليوم انت بتملك على ساره اليوم















في بيت سعد بن فهيد \ الصاله

جالس وجده وجدته وعمشاء .. يوم نزلت عليهم وضحى وهي

تحس بالخجل – السلآم عليكم

ضحك ووقف – وعليكم السلآم ورحمة الله وبركاته .. حي الله

الشيخه ,, أشهد بالله يالوضحي بيتنا مايسوى ريال من دونتس

وضحى حست بالحياء – تسلم يافارس شلونك انت

فارس – تمام .. وألف مبروك ماكنت فيه يوم خذتس فهيد ولا كنت

ضربت لكم ذيك الصور وسويت لكم موكب

ضحكوا كلهم

الجد – وش موكبه

فارس جلس يوم شاف وضحى جلست – هاه خذوا جاكم جدي اللي

يبي لكلامي تعريب عنده

ريم نزلت وعبايتها عليها .. ويوم شافت فارس فيه

ضحكت – هه فويرس عندنا

فارس – عمتس الشيخ فارس لو سمحتي كلن وله مقامه

ريم – خل عنك بس اشوى عشان توديني

فارس مط عيونه – ايا اللي ماتستحين ,, لا بدق على سعد يوديتس

حب يحرجها لانها تستحي من طاريه وخصوصا قدام اهلها

وهي غاصت في محلها

الجد اللي تذكر – ايه سعد تراه منشبني محدد العرس الشهر الجاي

ريم كنها انقرصت – لااااااااااا

فارس اللي ضحك – مسكين ياأخوي انت منهبل تبي العرس وهي

ماهب يمك ابد

الجده اللي ضحكت – حرام عليكم ترى بنيتنا تستحي

عمشاء – بس ياعمي ماكنه حدد العرس بدون لايشاورنا

الجد – عاد تراه ماقصر وانتم مصختوها

ريم اللي دموعها بتنزل – بس ياجدي انا ابي اخلص الجامعه

فارس وهو يحرجها – خلي عنتس تقدرين تكملينها عندنا

ريم عصبت منه .. وناظرته بعصبيه .. وهو ضحك لانه عصب

فيها

فارس اللي حب يشيل الحرج عنها – خلوا عنكم هالهرج متى

تبونا نمشي لمكه

الجد – انا بخاويكم بعد

فارس حب يحرج جده – اقول جدي مكان هاذا علمك يوم ننشدك

ولا يوم عرفت ان بنت خزام بتروح قلت انا وراني اقعد وهي

بتروح وتخليني

الجده اللي انحرجت – هه دوكم مايترك عليماته اللي مثل وجهه

هالمره عليك فيه يافهيد عطاه مطرقتين

فارس اللي وقف وبعد عنه وهو يضحك – لا دخيلك المره اللي

راحت ساره المسكينه اللي ياله توقف من ظهرها هالحين تباني

اذوق اللي ذاقته وهي بغت تموت

ريم وعمشاء ارتاعن – متى صار هالعلم

الجده – امس ,, وهي وشلونها ( تسأل فارس )

فارس - بخير .. وهم خذن قسم صقر بيقعدن فيه عندنا

وضحى اللي أطمنت – الحمدالله شلت همهن

فارس – يالله استأذن بروح تبون شي

ريم اللي وقفت – ايه بروح معك ابي المكتبه وبمر ساره

فارس – يالله روحنا بس لو قصبني سعد انتي السبب

وهم طالعين

ريم – ماهب اول مره تأخذني خل سعيدان يقعد بس
















جناح محمد \ تحت

موضي حطت القهوه عنده وجت بتطلع – تبي شي ثاني

محمد – ايه

موضي تنهدت – سم

رفع عينه لها يوم سمع تنهيدتها .. وتألم بقهر .. اظاهر انها

ماتقدر تنساه

محمد – تقدرين تجيبين عيالتس .. وحطيهم في قسمنا لين أسوي

لهم غرفه يستاهلونها






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( البــــــــــــــــــــــارت التـــــــــــــــــاسـ39 ـع والثلاثين )


















في الليل \ المغرب

دخلوا كاشخين في مجلس الجد .. اللي ناظر فهيد ونايف وسياف مع

بعض .. وكان بو محمد وبو سعد جالسين معهم

سلموا وجلسوا وقال سياف اللي درس مع نايف الخطه زين – انا

اتمنى انكم سألتوا عني وانتم مثل ماتعرفون ابوي مات من فتره

قصيره بس .. ونايف يعرفني زين

ابو محمد تكلم – بس ياولدي نحن بنأخذ شور البنت وبنرد عليك

الجد بصوت عالي – ماعندنا بنات نأخذ شورهن

ابو سعد ألتفت على الجد .. وابو محمد سكت

نايف بثقه – لا خذوا شورها .. هالإمر يخصها ياجدي

سياف ساكت .. وفهيد وقف وهو مقهور من نايف اللي تهاوش

معه وطير مفعول الكاس اللي شربه

دخل داخل البيت .. ودور عليها بين امه وجدته

شافها داخله عليهم الصاله وهي تعرج .. كل ماشافها بهالمنظر

كرهها .. مالقوا له غير هالعرجاء

جلس وحط رجل على رجل .. ويسمع امه اللي تكلم في التليفون

ومبسوطه – صدق ياولدي بتجي بكره ماعلمتني ( قطبت حواجبها )

وبإستغراب – مفأجاه .. وش مفأجته .. خلاص خلاص لين تجي

ناظر فيها فهيد وهي جالسه قريب من جدته أمرها وهو يفرد

يدينه على المخاد – قومي صبيلي قهوه

ناظرته وضحى وقامت مغصوبه .. وشالت الطوفريه باللي فيها

من الفناجيل والبيالات والتمر والدلال ومشت مقتربه منه .. يوم

تعثرت في جلابيتها وطاحت .. وسببت ضجه قويه في المكان

وبعض الشظايا صابت فهيد اللي وقف وهو مقهور منها .. وهي

طايحه على جنبها وتئن وصرخ فيها – عرجا ورفلى الله ياخذتس

يارب ( وطلع وسط دهشتهم من كلامه ) وأولهم وضحى

الجده سمت عليها .. وعمشاء سكرت التلفون وفزعت لها

ووضحى نزلت راسها وعدلت برقعها وجلالها عليها مضبوط

ونزلت الجلال لين نص وجهها .. تمنعهم يشوفون أثر كلامه عليها

واللي مبين من ورى برقعها ..لمت اللي طرحته .. وهي بالعه

غصتها .. بعد مالمته .. وشافت نظرات جدتها وعمشاء لها لمت

بعضها وطلعت لفوق .. يوم دخلت عليه الجناح كان جالس وماد

رجوله على الطاوله اللي قدامه ويشوف التلفزيون

انقهرت وهي تشوفه ولا مهتم ولا عليه من اللي قاله وسواه

سمعت زفرته وهو ينافخ يوم شافها

خذت بعضها .. ودخلت الغرفه .. وهي تحس بالغصه وبالمراره

في حلقها



















دخل بالسياره وهي معه .. يوم شافوا سعد يكلم

ضحك فارس وهو يقول – تخيلي نظراته علينا هالحين بيكفخني

بكس

ريم وهي تلم اغراضها اللي شرتها من المكتبه عند رجلينها

ونزلت من جنبه

· نقطه تحت السطر*

(( هالشي عادي يصير عندنا لو صار بين الحمى

وحماته أو ولد العم وبنت عمه اللي يعرفون بعض زين .. والسالفه

انه ثقه وشي تعودنا عليه مو شي مستغرب .. بس للي قد بعض

او الحمى صار اصغر من حماته او ولد العم صار كبر بنت عمه ))

نزلت ريم وألتفت سعد اللي كان بينادي فارس .. ويوم شاف فارس

اللي نزل وهو كاتم ضحكته .. وريم تشيل اكياسها

سكر الجوال وقرب لها ووقف في وجهها – اخبارتس

ريم اللي نزلت راسها .. وفارس قرب وهو يتحنحن – احم احم

سعد وهو يسمع صوت فارس وراه يتحنحن – فارس هونا

فارس كاتم ضحكته بقوه – بس عمي موصيني هي وعمتي على

الريم

سعد لف بظهره على فارس وهو معصب – انت بتروح ولا

فارس مد يدينه بطريقه مضحكه – خلاص خلاص لاتعصب اعصابك

بس الظاهر ان ريم عاجبها الوضع

ريم اللي خافت وارتجفت .. وهالشعور اول مره يراودها

سعد بنفس العصبيه – ايه عاجبها رجلها .. وانت حاشر نفسك غلط

راح وخلاهم وهو يطلق الضحكه اللي كاتمته



















حط التذاكر على الطاوله وهو يقول – ايه بنرجع

خافت ووقفت – بس

سكتت واحتراها تكمل – بس ايش

الجازي – انا خايفه ضاحي ماعرف أحد هناك حتى هلي ماأعرفهم

ضاحي – طيب وش نسوي الجازي مضطرين نرجع خلاص

واهلتس قلت لتس مالتس اهل ابوتس وامتس ميتين

الجازي – ومالي خوال وعمام

ضاحي اللي تورط – انتي امتس اجنبيه وابوتس وحيد اهله

الجازي بإستغراب – امي اجنبيه

ضاحي – ايه

الجازي – من وين

ضاحي يصرف – بالضبط مدري ,, المهم يالله خلينا نلم اغراضنا

طيارتنا بدري بكره

الجازي بخيبة أمل – طيب ( ناظرت فيه ) ضاحي اوعدني

ضاحي خاف من الوعود وناظرها – وش تبين

الجازي – اول اوعدني

ضاحي – خلاص وعد وش تبين

الجازي صدمته وهي تقول – ماتتــــــــــــــــركني ابـــــــــــــد






















العم حمزه – مايصير ياولدي ماشفتها من تزوجتها

سلطان وهو يأخذ الفنجان من يده – وش اسويلها اروح اطق الباب

عليها واطلعها غصب

العم حمزه – ايه ياولدي هاذي وصاك فيها الرسول (رفقا بالقوارير)

سلطان بتفكير – عليه الصلاة والسلام ,, بس انت تعرف وضعي

ياعم .. وهالشي مناسبني بقوه وبعدي نماهب انا اللي قلت انحجري

في جناحتس ولاتظهرين منه

العم حمزه – بس مو مناسب لها تظل محبوسه لمتى وانت مانت

بداري عنها ,, عهدك فيها يوم جبتها .. افرض جدتك طبت عليك

هالحين وش بتسوي .. وبعدين منتم بمسافرين

سلطان شرب الفنجال وحطه – لا ,, ولاتفتح سالفة السفر ياعمي

إذا انت سألتني الله يستر من جدتي وش بتسوي

حمزه استغفر ووقف وهو يهلل – الله يصلحك ياولدي بس بروح

اسوي العشاء .. وهالمره انت بنفسك اللي بتوديه .. ولا ليش

توديه انت بنفسك اللي بتناديها تنزل تعشى معك ولا علمك عند

جدتك

سلطان حك شواربه وسرح .. وهو مو يم العم حمزه وقاعد

يسترجع اللي حصل .. ويغمض عيونه بألم .. قام وفز وطلع

صافق الباب وراه .. والعم حمزه اللي وصل المطبخ فز خايف

هز راسه بأسف على حاله .. وكمل للمطبخ




















مسك يدها .. وسحبتها منه وهي معصبه

رفع حاجب ورجع يمسك يدها وهو يقول – مره ثانيه لابغيتي شي

ماهب تدقين على فويرس علميني انا اوديتس للي تبين

ريم سكتت وسحبت يدها

هو وكأنه يعاندها مسك يدها ورفع وجهها بيدينه – تجهزتي للعرس

رفعت عينها وكأنها تذكرت – انا ماأبي اتزوج هالحين

حمر وشيط – هاذا اللي ناقص تأجلين

هي بعدت عنه وهي تقول – رح لاتفضحني عند اخوانك وانا قلت

رايي

سعد لحقها ووقف في وجهها وبعصبيه قال – انا حددت العرس

وغصب عن الجميع وعليتس معهم بيتنفذ كلامي تراني احتريتس

لين شاب راسي ولا ترى ( وسكت وهو يضحك بخبث )

خافت وناظرت فيه – ولا ايش

سعد بإحراج قوي – انا رجال معاد عندي صبر يالله ماسك نفسي

اما انتي ولا بتزوج مسيار

دزته عنها وهي محمره من الغضب والحيا – تزوج من ماسك

ودخلت وخلته .. وسط إبتسامته على إحراجها اللي مبين في وجهها

وماتقدر تخبيه

عقب ماراحت زفر وقال – من ماسكني ماسكني حبتس الله يجمعني

وإياتس على خير

في الصاله

فارس اللي مجنن امه ومحمد ويعايرهم

موضي – خلاص فارس حرام عليك جننت عمتي

لف عينه محمد وهو يسخر منها .. حتى مافكرت تطريه بالإسم

لو بالغلط

ناظرت فيه وصدت عنه

هند اللي جالسه وسرحانه تفكر في حالة ساره الغامضه .. ماتبي

تطلع وتجتمع بأحد ابد

ريم تدخل عليهم – السلآم عليكم

فارس يناظرها ويضحك .. وموضي ناظرت نظراته اللي ترسم عليها

موضي وهي تبتسم – ألحقي ريوم وأنفذي بجلدتس تراه مستلمنا

تعليقات من دخل

فارس بإحراج لها وبخبث – لا خلوها هي منحرجه خلقه يوم

دخلت وشافت اللي شافته

موضي بلقافه – من شافت

منيره – فارس خل بنت عمك

ريم اللي سلمت على راس منيره .. وسلمت على موضي وهند

وجلست جنبهم

خلود نازله بكتابها وهي تدمع

فارس يناظرها وهي تقترب من هند – افا افا من مزعل حبيبة عمها

خلود – ابي عمه وضحى كانت تعلمني وتذاكرلي هالحين بعدتوها

عني وبعتوها على فهيد الوسخ انا ماأحبكم ولا أحبه

ضحك فارس على بطنه – أمانه ريم قولي هالعلم لفهيد وعلميني

ردة فعله

محمد ناظر موضي وبأمر – قومي موضي علميها ولا شخانتس

موضي ناظرته بطرف عينها وسكتت .. والجميع سكت

موضي بإدراك للموقف – تعالي ماما خلود وريني

خلود وتحط الكتاب بحضن هند – لا ابي عموه هند تعلمني

هند اللي سرحانه ومو معهم .. فزت يوم الكتاب صار بحضنها

وفارس ضحك من قمزتها

محمد صرخ على خلود – لا ودي الكتاب لموضي

منيره تهدي محمد – علامك يمه خل البنت على راحتها تبي هند

تذاكر لها مافيها شي

خلود – اصلا عمه موضي ماتفهم ماتعرف انا اللي اعلمها

موضي تصرف الموقف عشان ماتنحرج وتغمضهم – والله

ماني فاهمه مناهجهم شقلبوا الكتب مره وحده

محمد وهو ناوي الشر – وعيالتس كيف تذاكرين لهم بعد مو فاهمه

موضي لفت على ريم اللي قالت – عيالها انا اللي اذاكر لهم موضي

نست الدراسه خير شر

محمد ومركز نظراته فيها – لا من اليوم ورايح هي اللي بتذاكر

لبنتي اللي مثل بنتها مو ياموضي

موضي بلعت الإحراج وهزت راسها – أكيد أكيد

منيره تعدل الموقف – وينهم عيال موضي ليش ماجبتيهم ياريم

هند قامت ومعها خلود للصاله الثانيه تذاكر لها .. تحت نظرات

فارس اللي تراقبهم .. ووقف لاحقهم

ريم – ماطرالي ياعمه هم يذاكرون تعرفين قريب بتنتهي المدارس

وذابحينهم بالمذاكره وخليتهم يذاكرون لين ارد لهم بس انا ابي

اشوف ساره وينهي

موضي اللي وقفت وهي تبي الفكه – قومي نطلع لها ونتطمن عليها

بعد

وقفت ريم وطلعوا لفوق .. مع دخول ابو محمد وهو يطلب ساره

لجناحه















اندق عليه الجوال في الإجتماع .. اللي حاظره كبار رجال الأمن

في الدوله .. تذكر الجوال وبسرعه بيغلقه .. بس المدير مد

يدينه يعني تابع المكالمه .. يوم شاف اسم شيخه عرف ان فيه

مصيبه .. ماتذكره غير في المصائب

فتح الخط وطلع صوتها اللي يلعلع – انت ساعه لين ترد ,, اسمع

ترى بروح لخواتي لاتقول ماعلمتيني تراني علمتك

لف على الجهه الثانيه عشان يقصر الصوت .. اللي طلع في

الإجتماع .. وهو عاظ شفايفه من القهر

سكر الجوال في وجهها .. وأغلق الجوال .. وهو منحرج ومعصب

من الموجودين













تسكر الخط في وجهها وصرخت في الجوال – يمال الضعفه صدق

مايستحي انا انا يسكه بوجههي

مشت لشنطتها اليدويه وحطت الجوال فيه وطلعت .. وقفت لها

تكسي ماناظرت شكل اللي فيه .. بس اركبته وهي تقول – اطلع

على حي ............ يم اسواق ..............















دخل عليهم الصاله .. وسط نظرات هند اللي وقفت شرح لخلود

وناظرت فيه – خير فيه شي

فارس جلس جنب خلود اللي كانت فاصل بينه وبينها .. ويمسح

على شعرها – وشلون ساره

رفعت حاجبها – وراك مسألتني عنها يوم في الصاله

حط رجل على رجل – خفت يفهموني غلط

حست بنغزه في قلبها – يفهمونك غلط

فارس وهو يمسد اصابعه ويختبرها – ايه يمكن يحسبوني مثلا حاط

عيني عليها

هند اسكتت فتره بعدين قالت – ليه وانت حاط عينك عليها

فارس وهو يضحك في داخله على غباها اللي مافهمت جملته – بنت

عمي والنعم

هند نزلت راسها في الكتاب وقالت – اجل الله يهنيكم

فارس بتدقيق – وانتي

هند رفعت راسها – وانا وش فيني

فارس – ماتبين تزوجين

هند ناظرت فيه فتره وهو مركز بعينها وقالت – انا تو الناس ليه

انت ماتبيني اقعد في بيتكم حاشرتك يعني

فارس وقف وهو كاتم ضحكته – تصدقين ايه ( وأشر على حلقه )

واقفتلي هنيا

وسط صدمتها من كلامه وعيونها اللي انمطت .. بعدها بفتره

خذت المحفظه ورمتها على الباب اللي طلع منه وسكره

























ساره اللي ترتجف وتتمنى وحده من خواتها معها في الموقف

وحست الدموع حاشرتها .. بس مامعندها إلا موضي وريم

اللي تداري حزنها منهم

حست اطرافها بردت ومعاد تحس فيها .. وقلبها يخفق بقوه

وتحس انه مو لها .. واضطرب كل جسمها وهي تقول – توقعون

وش يبي مني عمي

ريم اللي تجرب مناكر على الكمودينه – مدري اكيد بيطمن عليتس

موضي اللي جالسه جنبها – وانتي وراتس مرعوبه هالصنع

روحي وشوفي مانتي بخسرانه

ساره في نفسها ( بسخريه على حالها ) هه ماني خسرانه وش

بعد هالخساره والفضيحه اللي بتنكشف اول وتالي .. حسبي

الله عليك يانايف حسبي الله عليك .. جعلني اشوفك تلتوي من

امراض الدنيا كله قدامي .. ولا حادث يصرعك وبعدها ينطفي

جمرة فوادي

لبست الشرشف والبرقع .. ونزلت دمعتها وهي تفتح الباب

بس هالدمعه تلاها دموع .. وهي تمشي وتمسح .. ويزيد

الدمع اضعاف .. لين وقفت عند باب الصاله .. وهي ضافه

جلالها على عيونها – السلآم عليكم

منيره فارس محمد – عليكم السلآم

ساره تكلم منيره – وينه عمي

منيره وهي تشوفها منحنيه ورأفه بحالها – روحيله يابنتي في

الغرفه

مشت وهي تحس بطعم الدم في شفايفها .. مشت وهي تحس

سكاكين تقطع ظهرها .. وتحس ان الدنيا كبر ثقب الإبره في

عينها .. شوها نايف بإبشع صوره وشوه سمعتها

ماتقدر تدخل ودموعها .. تتلو بعض .. حتى العين تشكي مرضها

مافيه ذره في جسمها ماكواه الإلم

بدت تهدي في نفسها ( مو انتي تبين تموتين ياساره .. يالله ادخلي

وبعد هالباب بترتاحين .. مو انتي تبين تنتقلين لعالم أفضل من

هالعالم اللي كواتس فيه ولد عمتس يالله بعد هالباب برتاح .. أكيد

برتاح .. انتي بغيتي الموت .. ولاتبين تطيحين في النار على

راستس .. هه هذا الموت وصل عندتس .. غمضت عيونها ومسحت

اخر دمعه تضنها لها في هالدنيا ) .. فتحت الباب وهي تتشهد

وتدعي الصبر والثبات .. مجرد عصا شافت الموت بعيونها

بس كيف هالحين وسكين أكيد بتنحرها

شافت عمها جالس على الإرض بجلسه مطمئنه مريحه .. جلسة

رجل باع الدنيا باللي فيها .. ارتاحت على هالمنظر وهي تشوف

عمها ماسك المصحف ويرتل بصوت خاشع مطمئن وترتيل

ماعمر أذنها سمعت مثله .. فجأه خلاص ماتقدر تتحمل الموقف

أكثر .. هالجو وهالإضطراب اللي هي فيه .. وكل شي فيها أجبرها

انها تطيح برجلينها على الأرض وتبكي .. وتبكي .. وتبكي خلص الإجتماع وطلع .. تذكر جواله .. وتذكر اتصالها

يوم فتح جواله صدمه رسالة من منيف .. كان يقرأ ويقرأ وكل

ماقرى حرف تفأجا أكثر وأكثر .. وانصدم اقوى واقوى

خلاااااااااااااااااااص هالرساله اللي بيثبت فيها برأته

ابتسم بفرح وهو يقول – خلاص يانايف لعبتك القذره

انكشفت .. ماهب انا اللي ينلعب فيه .. انا صقر ولحمي مر

مر ماهب انت اللي تأكله

طلع من المديريه بكبرها .. ركب سيارته وتوجهه على بيت

جده .. جده اللي طرده وهانه وعمر لرجال ماهانوه

كانت كلمته مسموعه في المجالس .. وان

جلس سكت اللي حوله من هيبته وهرجه .. يجي اتلى العمر

ويهد نايف هيبته .. كان طول الطريق فرحان ومستانس

وقف عند بابهم سفط السياره غلط وركض .. أهم شي جاب

دليل البراءه اللي كان من تدبير نايف .. واللي صدق عرف

ينزله للقاع .. عرف نقطة الهدف وصوبها صحيح .. عند من

عند جده وابوه وعمه !! اكثر ثلاثة اشخاص يخاف صورته

تنهز عندهم .. فتح الباب بقوته وناظر في جده اللي يوم

شافه مط عيونه .. ورفع عصاته ونزلها بقوه .. دليل عن اللي

يصير قدامه مايعجبه

صقر مشى لين توسط المجلس .. وجده ساكت يناظره

صقر بهيبه وشموخ – ياقاسي اللي جاب لك دليل براءته من اللي

يحاك ضده براءة يوسف من دم الثعلب وش قولك عنه





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ






( البــــــارت الإربعــــــــــ 40 ـون )





التاكسي \ المغرب

ألتفت عليها بنظراته وهو يقول – ان شاءالله

وانصدمت صدمة عمرها .. من شافت بس

طرف وجهه .. رجعت رصت ظهرها بقوه على المرتبه

وراها .. ولصقت في الباب بخوف ورجفه .. حتى صوته هو هو

وجهه المشوه .. صوته الخشن اللي ماتنساه طول حياتها

رجع ومن بيحميها بهاللحظه منه .. ابوها .. أمها .. وضحى

رصت على يدينها بخوف .. وهي تهدي نفسها .. اهدي شيخه

اهدي هو يظنك متي .. وهو اللي قتلك .. اهدي شيخه اهدي

كانت تبي تصرخ .. تهرب .. تحشرج الكلام في حلقها .. ورفض

يطلع تماما هالموقف مثل لحظة خنقه لها














مشى لين توسط المجلس .. وجده ساكت يناظره

صقر بهيبه وشموخ – ياقاسي اللي جاب لك دليل براءته من اللي


يحاك ضده براءة يوسف من دم الذيب وش قولك عنه

ناظره جده بنظرات ذات معنى .. قعد على ركبه قدامه

وقال – انا وصلتني علوم وماظني بيرضيك في اللي يسوى فيني

الجد وهو يرتب لحيته – وش عندك اخلص

صقر بعصبيه – عندي اللي مايرضيك ,, عندي ان اخوي لعب

فيني وحاك لي مصيبه ولصقها فيني .. هالولد اللي سمعتوبه ماهب

لي ولانه بلي

الجد عقد حجاجه وبسخريه – اجل منهوله والصوره تشبهلك

صقر صدمه وقال – وكيف مايشبهني وهالصوره صورتي انا












صدق الله العظيم

سكر المصحف .. ومشى بسرعه لها رفعها وهو حزين عليها – افا

علامتس وانا عمتس

ساره رفعت عيونها له .. وهي ماتبي هالحنيه .. ماتبي العطف

ليش مايقتلونها ويريحونها من العذاب اللي تعيشه

كان في وادي غير واديها .. وعالم غيرعالمها وهو يقول – ان

كانتس ماتبين سياف والله محد يجبرتس عليه واولهم ابوي

انصدمت وهي منزله راسها الأرض .. ومطت عيونها .. يعني كلامه

صدق .. يعني ماكذب عليها .. كيف بيسترها .. وهو اللي بيفضحها

وشلون بيفضحها إذا هو اللي كشف سترها .. كيف وهو اللي باع

شرفها .. وسلمها صيده سهله لخويه

حست الدموع جفت .. والحكي اصبح قليل .. والألم كل ماله يزود

جلست على الأرض وهي منحنيه .. ولامه رجلينها بيدها ومنزله

راسها .. بالحالتين ذابحينها ذابحينها .. الموت فيها فيها .. وهو

الخسيس يعيش حياته .. وهي تعاني اللي تعانيه

حزمت أمرها .. ووكلت أمرها لربها .. بتعلمه .. تنفضح هنا

ولاتنفضح عند ولد الناس .. اللي باعها له .. وبيلعب عليها

يبي فضيحتها تصير عنده وهو يرفع يده .. لو ماخبرت عمها

واللي هي أخر فرصه لها راح تنهي وتحطم كل حياتها .. وتنتهي

بالقتل من يد رجل مثله وشرواه .. تموت على يد عمها ولاتموت

على يد غيره .. مسحت أثر دموعها بقوه ورفعت راسها – عمي

انا

انفتح الباب وهو يرجف .. خوف ان الأمر ينفضح .. نزل عينه

في الارض .. وشافها جالسه

أبوه – نعم نايف تبي شي

نايف اللي كان متأكد انها بتصارح ابوه .. جاء ركض لإينكشف

أمره .. ناظر فيها بنظرات هي صدت عنه بعنف .. وهو انقهر

من نظراتها

ابو محمد – تبي شي

نايف – ايه يبه ( ويدخل ويسكر الباب ) انا اللي بعلم ساره عن

سياف بما أنه صديقي

ابو محمد ناظر في ساره وبحنان بالغ – إذا وافقت بنتي

نايف ناظرها وهي ناظرته .. وباين التهديد في عيونه – اكيد

بتوافق يبه فيه احد احسن من سياف

ابو محمد جلس جنبه – بس يانايف خويك هالدكتور اول مره

اشوفه حتى يوم اجي يمك ماألقاه عندكم

نايف بلع ريقه – ايه يبه هو مايشتغل عندي

ابو محمد قطب حواجبه – بس ابوي قال غير هالحكي انت قايل له

انه يشتغل عندك

تورط – لالالا هو يجي عندنا شفتات ويشتغل في مستشفى ثاني

ابو محمد – مشاءالله لهدرجه شاطر عشان يطلبونه عندكم

هي تحس ودها تنفجر .. مخنوقه .. واللي خانقها كذبه المكشوف

خلاص ماتقدر لفت عيونها لعمها وهي تبكي – عمي انا

نايف ارتاع وناظرها – يبه يبه انا اعرف وش فيها خلني معها

ابو محمد مط عيونه – وش اخليك معها انت انهبلت لابارك الله فيك

من ولد هذه اللي خذيناه من الدراسه برى .. اذلف اذلف ياقليل الحيا

والمرؤه

نايف جلس وعيونه في ساره .. مايقدر يطلع وينفضح

ابو محمد ناظره بعصبيه – وش مجلسك هنيا انت

نايف ناظر في ابوه وناظر ساره – بقول كلام لساره وانت تسمعه

ساره اللي اليوم حطت كل شي ورى ظهرها .. تعدلت وهي

تتحداه - يالله انا اسمع ( وناظرت عمها ) ايه ولاتنسى ترى

عمي يسمع ( تأكد عليه انها تهدده وبتفضحه )




منيره – متى بيفكون لك الجبس

محمد – الحمدالله موعدي بكره

منيره - الحمدالله

ضحك فارس من نكتة ريم يوم دخلت عليهم هند ومعها خلود

اللي راحت لجدتها وضمتها بقوه – الحمدالله ماما فهمت

ضمتها منيره بقوه .. ومحمد أول مره يتفكر في هالكلمه

يقولون لأمي ماما .. وأمها اللي باعتها .. سخر من نفسه

لا انا اللي حطمتها .. ياترى وش صار عليهم

امه – محمد محمد

انتبه لامه – نعم

منيره – رح انسدح هاذي جلستك من العصر حتى الصلاه تصلي هنا

ناظر موضي – مريم تعالي ساعديني

موضي ناظرت الجميع .. وهو يقولها مريم .. فارس صد عينه

وكأنه ماسمع شي .. اما منيره تنهدت

وهو يحاول يعدل نفسه ومو منتبه انه قال هالكلمه



جلست جنب ريم وهي تقول – وش تضحكون منه

فارس اللي سمع كلمتها ويبي يناقرها – وانتي وش دخلتس



صرخ محمد فيها – ليش واقفه تعالي ساعديني

مشت له موضي وهي تبلع المر اللي بحلقها – هات يدك

عطاها يدينه .. واليد الثانيه بالعكازه

ريم تناظر اختها – صدق قويه ياأختي

دخل سعد وهو شايل في يدينه الحلويات .. يوم شافها فارس

ضحك – حيالله الحامل والمحمول

سعد يبتسم – قل المحمول ( ألتفت يدور ريم يوم لقاها مط

الإبتسامه أكثر - مارحتي

وقفت وهي خذت بخاطرها من كلمته – إلا بروح الحين مشينا فارس

فارس اللي بدأ يفتح الصواني اللي جايبها سعد ويأكل – شوي شوي

سعد واقف ومقابلها وهي واقفه تناظره بتحدي .. يعني مطنشه

كلامك

وهو يناظرها بنظرات ناريه .. اما عكس هالنظرات عند اللي

جالسين ..خصوصا يوم منيره راحت تجيب القهوه .. وخلود

اللي مشغوله في الأكياس

فارس يمد قطعة شوكولا على هند ويضحك – لاتخافين بتخليك

تضحكين مثلي تعرفين يعني اخلاقي عال العال ومودي دوم رايق

انقهرت منه .. يستخف فيها .. وقامت تناظر الباب تحتري ساره

اللي قالت ريم انها في جناح عمها .. ونايف دخل عندهم

وقعدت تفكر ( نايف وش يبي عندهم ؟؟














معاد صارت تحس بنبضات قلبها .. وهي تتخيل يمد يده .. ويكرر

الموقف ويخنقها .. هالإنسان عذبها سنه كامله يطارد فيها

ليش رجع .. وكيف عاد !!

رجعت ذاكرتها للموقف اللي صار قبل سنين مضت

صار وقت الغداء .. وماعندهم لبن

امها - شيخه تعالي يابنتي بعطيتس فلوس تروحين تجيبين لبن من الدكان
( لان وضحى عرجاء وصعبه تطلع على كذا متى ترجع )

كانت تتفرج على التلفزيون ووقفت – طيب بس ابشتري انا بعد

بكت نوره وهي تبي تطلع معها .. بس امها رفضت

لبست بشتها وهي بعمر التسع .. لان البنت يلبسونها بشت في

المحافظات .. بس ماتغطي وجهها

خذت الفلوس وركضت لبرى .. والبقاله ماتبعد عن بيتهم كثير

أخر الشارع تقريبا

بس فيه لفه .. ماأنتبهت للي واقف قريب من الدكان وهي تركض

تبي تلحق على حلقة ريمي

شرت اللبن بسرعه ..وطلعت مع الدكان وهي تركض .. ابعدت عن

الدكان .. وهي ماتدري عن اللي يلحقها .. فتحت المصاصه اللي

شرتها لها .. ومإن حطتها في فمها .. حتى انحطت يد على

حلقها وخنقتها .. طاحت المصاصه من فمها .. وانسد صوتها

معاد تقدر تصرخ وهي تشوف العالم صغيره في عينها .. وحست

الموت قرب لها أكثر وأكثر



صرخت بقــــــــــــــــــــوه .. ووقف التاكسي وهو يلتفت عليها

بخوف – وش فيك ياأختي

نزلت من عنده وهي تركض .. تركض .. وهو بدأ يلحقها

يبي الفلوس منها .. لانهم قربوا عند السوق اللي قالت له عنه

نفس الموقف اللي في الماضي تركض وهو يلحقها

بس هالحين خلاص هي عارفه انه يلحقها

ركضت وهو يركض وراها .. وهي تلتفت وتشوفه يطاردها

أكيد عرفها .. أكيد عرفها












جده وقف – انت تكذب

وقف صقر معه وهو يقول – لا ماأكذب هاذي الحقيقه انا ارسلت

على واحد من خوياي يتابع الموضوع هناك وهي علمته عقب

مشاف صورة طفل عندها .. في الصاله .. وهي تضحك من غبائي

وهي تلفق هالإمر علي .. إلا قل اخوي الحيوان اللي لفق معها

هالسالفه علي

الجد ناظره بقوه – بسرعه اتصلي على نايف وخله يجي هنا
منسدحه على السرير بالعرض .. وتناظر بالسقف .. وتفكر

في حياتها اللي انقلبت راس على عقب .. طلعها صوت بطنها

من اللي تحس فيه .. مسكت بطنها .. وهي توعده بوجبه في الليل

بس دق الباب صحهها من الخطه اللي بتنفذها في الليل .. فزت

وجلست وإحساس الخوف بدأ يرجع لها .. سكت الباب فتره

حتى ظنت انها راح .. لين رجع يدق مره ثانيه

انزلت من السرير .. ووقفت قريب عند الباب بخوف – من

اسمعت صوته اللي ماتجهله بين مائة صوت – افتحي الباب

ابي اكلمك

مطت عيونها .. وصفقت خدودها بخوف تشجعت وهي تقول – تبي

شي

صدمها وهو يقول – ايه بكلمك

بسرعه ركضت للبرقع ولبسته .. ولبست عبايتها .. والطرحه

ترددت وهي تقرأ اللي حافظته وفتحت الباب له .. وهي منزله

راسها ماتناظره .. لين حست انه يناظر فيها فتره .. رفعت

راسها وشافته لين هالحين يناظر فيها .. بسرعه نزلت راسها

سمعت صوته وهو باين الدهشه فيه – من خذتس لين هالحين

متقرفطه بذا ( وهو يأشر على العبايه )

ناظرت يده .. وناظرت في عبايتها وسكتت

تنهد بألم وهو يتذكر وضعها عنده في البيت – اسمعيني يابنت

الحلال انزلي تحت وأكلي لاتموتين في جوعتس واتورط

في داخلها ( هالحين مفكر فيني بس .. خايف اني اموت .. لا ماأبي

اموت اصلا انا اسرق من اكلكم .. هه لو يدري بس )

شافها ساكته .. ومايعرف كيف يتعامل معها رفع صوته وهو

يقول – يالله انزلي العشاء جاهز

جاء بينزل وتذكر – طلعي بشتس ودوري جلال عندتس بيتي

فيه العم حمزه ساكن معنا ( وعطاها ظهره ومشى )

وهي فاتحه فمها مصدومه من كلامه .. سخرت على تفكيرها

وعلى صغر عقلها وهي تحسبه بيترجاها .. تنزل برقعها وعبايتها

وهي مجهزه حوار طويل .. تقنعه انه يتركها على راحتها

ماتوقعت انه مقتنع وخالص .. تشجعت وهي تنزل عبايتها والطرحه

ولبست الجلال .. وغسلت يدها .. وهي تنزل الدرجات وتفكر

كيف بتتصرف .. او كيف بتقدر تأكل .. رفعت عينها .. وشافته

جالس وجنبه العم حمزه اللي واضح فيه العصبيه والخجل

جلست على طرف الطاوله وهي تقول السلام – السلآم عليكم

ردوا السلام .. ووقف العم حمزه .. وسط نظرات الغضب من

سلطان اللي قال – وين رايح

العم حمزه يناظره بعصبيه – بس شبعت اكلت لين امتليت اعتقني

ياولدي ( وهو يأشر بعيونه على نوره اللي جالسه بعيد عنهم )

زفر سلطان وكمل أكله

العم حمزه بدأ يقرب الصحون من نوره .. اللي ماتعودت تأكل

على هالنظام أبدا














ركضت وهو يركض وراها .. وهي تلتفت وتشوفه يطاردها

أكيد عرفها .. أكيد عرفها

خلاص التعب هدها .. وهي تركض وتركض .. والمرض اللي كانت

تحس فيه ايامه رجع لها

كان اقرب بيت لهالسوق بيتهم .. خلاص بتدخله .. بتصرخ تنادي

على وضحى .. بتدور عليها .. افتحت الباب اللي كان مردود وهي

تحسه قريب منها .. خلاص بيمسكها .. خلاص بينهي حياتها

خلاص بتتعثر وتطيح .. وتحس بيده اللي مسكت كتفها












دق الباب عليها .. وهي تتافف - خير

فهيد تطنز على صوتها – خير ,, الشر شفته بوجهتس افتحي الباب

وضحى انقهرت من إسلوبه – وش تبي

سمعته وهو يتحلطم - لا متزوجها الشيخه ورى الباب انا برقد

صرخت عليه – ارقد من مانعك

انقهر انه يبيها عقب كلامها له – انتي خلصيني انا في الغرفه

فهمت إسلوبه الوسخ الرخيص اللي مثل وجهه .. مستحيل يشوفها

عقب الإهانه اللي سواها فيها

مصدق عمره هالحيوان .. صدق حيوان يبي يشبع رغبته بإي

وسيله يبي

طنشته .. وخلته يدق الباب .. ويتهدد .. ويتوعد .. وهي جالسه

على السرير وتفكر في الحياه اللي وصلت لها .. بعد مده طفش

وترك الباب .. وحست ان الدمعه تداعب جفنها .. وهالشي فرحها

ماتبي تكتم لين تنفجر .. خلاص لحظة الفرج وصلت

بس قبل أي كلمه سمعت صراخ تحت .. وصراخ مو طبيعي ابد

وكأنه يتهيا لها صوت أختها شيخه من ضمن الأصوات




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ







( البارت الواحــــــــــد والاربعـــــــــــــــ 41 ـون )




جلس قدامها على الأرض .. وأبوه جلس بينهم

بنبره تمثيليه – ياساره وأنا أخوتس أنا ماأنفع إلتس انا ادري

تحبيني ,, انا ماابي اتزوج وسامحينيي حتى انتي

ساره مطت عيونها مصدومه .. وناظرت عمها اللي ناظرها

بإسى .. يعني كل اللي في البنت طلع حب

لف على أبوه وهو يكمل المهزله – ياأبوي ساره ماتفعني حرمه

هي تبيني أخذها بس أنا ( ويناظرها ) ماأشوفتس غير أختي

( وسوى نفسه حزين ) .. أنا من زمان تقنعني امي تبيني اتزوج

بس انا رافض هالفكره بالمره .. مو تقليلا منتس لوالله بس انا

ماأنفع لتس

( وقف وهو يحس هالمره قلبه أوجعه صدق عليها ) – روحي

وانا أخوتس لأنتي بلي ولاني بلتس

وقفت بمصيبه ثانيه انحطت على راسها ..لالا مو بس شوه

سمعتها .. لا فضحها عند عمها بحبها له ..

اندق جوال نايف وكان صقر اللي كان يطلبه يجيه .. قبل يسمع

الصياح .. وصقر اللي حذف الجوال قبل يسكره .. قعد يسمع

وهو مصدوم ,,,,,,, والصدمه الأكبر للي كانت قدامه .. وهو

يشوفها تتهاوى على الأرض .. وعيون أبوه فيه .. يوم شافه

فاتح فمه ويناظر ساره .. ألتفت ابو محمد لها وأنفجع وهو يسمع

صوت الطيحه على الأرض











تشوفه ياكل وساكت .. وعيونه في أكله .. تنهدت .. وهي ماتحس

بطعم اللقمه يوم تبلعها .. حست ان مكانها غلط عنده .. إنسان

معقد ولا راح يكون في يوم بحاجتها .. ماتدري ليش تحس انها

مفروضه عليه فرض .. متأكده انها مو بختياره .. الإنسان اللي

قدامها مليان مآسي .. مستحيل تقدر تغيره مستحيل

وقفت وهي تحس ان وجهها حار ومسود من الفشيله .. كيف

تكون جالسه معه .. وهي تعرف انها فارضه نفسها معه غصب

شافته رفع عينه .. وبسرعه صدت بوجهها .. وعدلت جلالها

عليها .. وتلمست وجهها .. خوف انه محترق من الحراره اللي

تحسها فيه

سمعته وهو يقول – ليش ماتعشيتي

مستحيل لسانها ينطلق ويحكي .. وش تقول بس ردت – بس

خلصت ( بصوت خافض يالله ينسمع )

خذت بعضها .. وطلعت الدرجات .. وهي تحس انها محروقه

وان هالموقف اللي انحطت فيه مستحيل تنساه

افتحت الباب اللي كان مردود وهي

تحسه قريب منها .. خلاص بيمسكها .. خلاص بينهي حياتها

خلاص بتتعثروتطيح .. وتحس بيده اللي مسكت كتفها


صرخت بقوه – آآآآآآآآآآآآآآآآآآآآآآآآآآآآآآآآآآآآآآآآآآه

بس لا .. هو بيظل طول عمره المنقذ كل مره تحس انها بحاجته

أكثر وأكثر .. كل مره يغلبها بشي ماتقدر ترده له

وكأن الله أرسله لها .. جاها وهو يركض .. جاها وباين الخوف

في عينها لها .. وعيونه حمر .. وناظرها .. وشاف اللي وراها

ومط عيونه بريعه .. بسرعه مسكه وهذاك صرخ – فكني

والله ماسويت شي .. ماسويت شي

صرخ عليه – انــــــــــــــت وش سويـــــــــــت وش سويـــــــت

على هالصراخ كانت وضحى تركض لهم .. ووراها فهيد وعمشاء

والجد والجده

ركضت لها شيخه وهي تبكي ومنهاره .. ضمتها وهي ترتعش

اول مره تكون بهالضعف .. اول مره .. هو يبي يذبحها .. بيخنقها

مثل هاذيك المره

رصت وجهها على صدر وضحى وهي تبكي

صقر لين هالحين ماسكه .. وهذاك يتعتع في الكلام .. والمصيبه

انه شاف صقر بلبسه العسكري

صقر عطاه كف وهو يبيه يتكلم .. ألتفت لشيخه وشافها راصه

وجهها على صدر وضحى وتبكي .. لا مو بكى .. شي مو طبيعي

عمره مشافها تبكي بهالشكل وبهالصوره ؟؟

أكيد هاللي قدامه مسوي لها شي

رصت على وضحى وهي منهاره – خذيني من هنا وضحى خذيني

تكفين

وضحى اللي ماتعرفه .. واللي ماحد قدر يوصل له ويعرفه

ضمتها وهي تناظره وتبكي – قوليلي وش سوالك شيخه

صقر عطاه بكس على خشمه ودمه طش .. وسط بكاه وخوفه

على هالمنظر دخل فارس ومعه ريم وفزع معهم

شيخه اخر عهدها فيه .. وهي تشوف دمه ينتثر حوله .. ركضت

داخل ووضحى تركض وراها

دخلت للصاله وهي تبكي وتتكلم بشكل مو مفهوم – طول عمره ااا

ابوي يبي ينسيني ,, ابي اصير قويه .. نسيته والله العظيم نسيته

والله صرت قويه عقبه .. ( ناظرت وضحى وتبكي ) – وضحى انا

ماني ضعيفه عشان يرجع ويقتلني

وضحى ضمتها بقوه وهي تبكي – شيخه وش فيتس علامتس وش

سوالتس لاتخافين

ناظرت شيخه في وضحى وهي تقول – خلاص معاد ابي ارجع

اشوفه وضحى تكفين

وضحى وهي تمسح على ظهرها – خلاص خلاص ماراح تشوفينه

شيخه بصدمه لوضحى – بس هذه هو هو اللي كان يبي يقتلني

وضحى هاذا هو

وضحى بصدمه وقفت – ايشششششششششششششش












ابو محمد ركض لها ورفعها – ساره ساره يايبنتي ساره

ونايف لين هالحين يناظرها ومبلم

صرخ فيه ابو محمد – تعال ساعدني

حس بتعب في صدره .. وضيق تنفس .. هالشي قاعد يسويه

غصب عنه ..

مشى لها وشالها على سرير ابوه .. وقعد يتفحصها

ناظر في ابوه وهو مكتوم – مغمي عليها وكل شي سليم

ابو محمد تنفس براحه وحط حرته فيه وهو معصب – كله من

تحت راسك يانويفان وان كان ماغصبتك على شي هالحين

وغصبن عنك بتاخذهاااااااا رضيت ولا انرضيت

















ركضت وضحى تبي تلحق عليه .. هاذا اللي قلب حياة شيخه راسا

على عقب .. هاذا اللي أمرضها سنين .. وقلبها لعدوانيه

وبكى ابوها وامها .. وهم يشوفونها تذبل .. بسبب هالإنسان اللي

ماعرفوه .. واللي حتى الشرطه ماقدرت تستدل عليها .. إنسان

غامض .. وماأحد يعرفه

لقت الجميع في وجهها

وضحى بعيون زايغه – راح

الكل ناظر فيها مرتاع .. تكلمت ريم وهي بتواسيها –ايه راح

لو تشوفين خوفه المسكين يقول ماسوى شي ياوضحى بس

هي ماعطته أجرة التكسي

وضحى ركضت للباب .. وهي تحاول تلحق عليه .. وركض

فارس وفهيد يلحقونه يوم شافوا خوفها

صقر بخوف اول مره يبان في عيونه – وش سوى وضحى تكلمي

وش سوى

وضحى اللي شافت خوفه .. وعيونه اللي زاغت .. جت بتتكلم

لكن طلوع شيخه وهي تلحقها وبعصبيه قالت – ماسوى شي


في جناح محمد \ الدور الأرضي

جالسه .. وعلى هالجلسه من المغرب .. مايبيها تطلع وكل ماجت

تقوم جلسها .. متأكده ان في راسه شي .. وقاعد يخطط له

ناظرت فيه وهو يقرأ كتاب علمي وزفرت – اففف

نزل الكتاب من وجهه – وش فيتس تزفرين

لفت راسها للجهه الثانيه وهي تبعد نظرات عيونها عنه – اظاهر

انك ناسينيي ,, خليت شغلي وقعدت عندك ( ناظرت فيه ) ماسك

هالكتاب ومطنش

سكر الكتاب وهو يقول – وليش تهاوشين لاتنسين يامحترمه اني

زوجتس وماموره انتس تتركين كل شي والطاعه لي

سكتت وهي عارفه طبعه .. بيتغير طبعه بين يوم وليله

يدور على كلمه عشان يتهاوش معي

اما هو في داخله معصب ( ليش ماتهاوش .. ليش .. لهدرجه اسم

مريم وانا اقوله .. ماجرحها .. معلوم اللي يبينا عيت النفس تبغيه

واللي نبيه عيا البخت لايجيبه )

عصب وهو يحط راسه على المخده .. ويفرد اللحاف فوق وجهه

ويحس بالغصه – طفي اللمبه وانقلعــــــــي

حست دمعتها على طرف محجرها .. وقامت تطفي اللمبه

في خاطرها ( الله يسامحكم ياأبوي وأمي .. مالقيتوا غيره

تحذفوني عليه ) .. طفت اللمبه .. وطلعت












صقر عصب .. بس تمالك نفسه .. شك في السالفه .. والدليل

وضحى اللي طلعت تبي تلحقه

فيه شي مايعرفه غير هالثنتين

ناظر فيها بقوه وبقهر – هالحين بسالتس فيه حرمه محترمه

تراكض بالشوارع كنها صيلبيه مالها والي

شيخه سكتت .. والجميع يناظر فيها

الجده – روحوا لبيتكم تفاهموا هناك نبي نرقد ( محاوله منها انهم

يتركون الهواش )

صقر معصب ولا هامه أحد - صاحيه انتي ولا مجنونه عشان كم

ريال تراكضين في الشارع هااااااااااااااااااااه

شيخه مافيها حيل .. منهد حيلها .. وهي لين هالحين

مصدومه انها ماماتت من ذاك الإنسان – قلت لكم مامعي فلوس

وضحى ناظرتها بصدمه .. وشيخه ناظرتها بإستعطاف ماتقول

لإي أحد

صقر صرخ عليها بقوه – يوم مامعتس فلوس ليش مادقيتي علي

شيخه ناظرت فيه ومتماسكه .. وهالشي اللي

شجعها تتواجهه معه قدامهم .. لايسألون وضحى من وراها

شيخه – نسيت ادق على احد حزتها

صقر مشى قدامها وهو يقول – ماعليه ياهانم شغلنا في البيت

شيخه قربت فمها من إذن وضحى – دخيل

غاليتس لاتعلمينهم ماراح يفهمونا وبيحطون لوموهم على ابوي

اللي بيقولون مهيتنا في الشوارع ,, وانا عندي اعلم الغريب

ولا اعلمهم

هزت وضحى راسها وسكتت .. وهي تشوف شيخه طالعه

مع الباب وتقول بنفسها – مااقواتس ياشيخه صدق مااقواتس

مع دخول فهيد وفارس .. اللي مالقوه .. وكأن الإرض انشقت

وبلعته

فارس دخل وهو يقول – وش القصه

الجده – يادافع البلا من هالبنت وكل هالخوف عشان مامعها دراهم












اليوم الثاني \ الصبح .. بيت ابو محمد

دخل الغرفه .. وشافها ليم هالحين نايمه .. ناظرها بقهر

وناظر في

ابوه اللي نايم على الكرسي .. وهو طول الليل داخل طالع

يتفحصها .. ماقدر يرقد وأبوه جابره عليها جباره

طلع للصاله .. وشاف امه قامت وهي اللي نامت في الغرفه اللي

جنب غرفتهم وعلى طول جت تسأل عنها – ماصحت الضعيفه

نايف هز راسه بمعنى لا .. وجلس

هند نزلت وباين الحزن فيها وهي مانامت – قامت ساره

هز راسه لها بلا .. شافت مرة عمها في المطبخ وراحت لها

ومسكت في شرشفها – دخيل غاليتس ياعمه اساليه ان كان فيها

شي يعلمني واعلم خواتي

سمعت صوته وراها – هالسؤال من امس وهو ينعاد علي ألفين

مره وقلت لكم مافيها شي

هند وعيونها تدمع – اجل ليش مقامت ليش اختي ماوعت

نايف لاتكذب علي ان صار فيها شي بتذبحني شيخه ووضحى

ان عرفوا ان صابها شي وانا ماعلمتهم

نايف بسخريه – هالحين خوفتس كله من خواتس

نزل لهم سعد وفارس

فارس تقدم لهم – هاه ماصحت

نايف وهو يطلع من المطبخ تاركهم .. طفش من هالسؤال

والهم اللي انصب على راسه صب

يبيها تصحى وهو اللي معها .. هو اللي بيعرف دواها .. تبي

تلوي ذراعه بس تخسي – كم مره انعاد هالزفت هالسؤال

لا ماصحت

فارس شاف هند طلعت من المطبخ تبكي .. طالعه لفوق

رحمها وقال – لو تدري عن اختها الثانيه

منيره – اسكت ولا تعلمها ,, تراني اعرف لسانك متبري منك

سعد ضحك من عيون فارس يوم امه قالت هالحكي .. اخذ النسكافيه

اللي سواه على السريع .. ومر نايف وغمزله – إن شاءالله تقوم

بالسلامه انا بروح وراي طياره

نايف انقهر من اللي فهموه اخوانه .. لانه مارقد الليل كله

وهو طالع داخل عليها الغرفه

طلع له فارس وجلس جنبه – ابوي يقول لامي ان صقر دق عليك

يبيك

نايف لف له – وانت تعرف الزفت اخوك وش يبي

فارس بغباء – وانا اسألك بقول لك هو وش يبي

نايف دزه من جنبه – انقلع ماني فاضي لسخافاتك تطلعها علي من

هالصبح

فارس يبي ينتقم منه قال بخبث – ياأخوي تزوجها وريح بنت عمك

حرام مسكينه تراها تحبك ( وانحاش وهو يضحك )

نايف عصب وقام يصارخ .. هو مشدود الإعصاب وهم يطنزون

عليه













مطار الملك خالد الدولي

دف العربيه وهي متمسكه فيه .. وجلس يتلفت يدور على صقر

صقر أشر بيده .. شافهه وبسرعه توجهه له .. بس المشكله

ماهيب راضيه تفكه

قرب من صقر وهمس لها – فكيني بسلم

وهي خايفه من الناس ومرعوبه .. فكته وهي متردده .. وعقب

ماسلم رجعت تمسكه

ضاحي تفشل من صقر .. وصقر سكت ومشى قبلهم وهو يدف

العربيه اللي فيها شناطهم

يوم ركبوا السياره .. ألتفت عليه صقر – وين اوديكم

فأجاه ضاحي وهو يقول – بيت اهلي






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




( البــارت الثـــالـــــــــــ 43 ـث والأربعون )




مشى للجناح .. فتح الباب بهدؤ .. شافها صاحيه وجالسه

وابوه نايم

غير نظراته يوم شافها .. اما هي طنشته

اقترب لين وصل عند راسها .. أخذ قياس الضغط وقاسها وهو

ساكت .. اما هي معارضت .. ساكته

يوم فك الجهاز من يدها .. جت بتوقف ومسك يدها

عصبت وناظرته وقالت بهدوء وهي تناظر عمها – فكني ياحقير

نايف وهو معصب ويلتفت على ابوه – بتجلسين غصب وبتسمعيني

بغت تبكي وهي تقول – احسن لك فكني ولا والله اصحيه

نايف حمر من الغضب – قوميه وتشوفين شي مايحصلك .. وبعدين

بلا كثرة هرج .. أنا ماأبيتس .. عايفتس

دزت يدينه بقوه وهي معصبه وصرخت عليه – وحتى انا ماابيك

مليون مره عايفتك ياأحقر إنسان على وجهه الإرض

صحى على هالصوت ابو محمد .. وفز وهو مرتاع .. ناظرهم

وشافها يوم صحت .. بسرعه وقف وحب راسها – الحمدالله على

سلامتس يابنتي

نايف بعد عنها وهو معصب قالت – الله يسلمك ياعمي

وقفت وقالت – انا اسفه ياعمي رقدتك على الكرسي

ابو محمد بحنيه – ابدن وانا ابوتس اهم شي سلامتس

مشت طالعه .. وهو عض شفايفه قهر .. ماأمده يكلمها إلا وابوه

قايم

في خاطره – هين وين بتروحين مني ولو تطربق الدنيا ماأخذتس

صحاه من أفكاره الجوال .. وشاف رقم صقر عصب وهو يرد – خير

صقر بنفس العصبيه – وين الخير وانا أشوفك قدام وجهي انت

ياحيوان ليش ماجيت امس يوم علمتك

نايف انقهر وعصب – ماحيوان غيرك واجي ليش وش بيني وبينك

وبعدين وش جايبك عند جدي ماهب طاردك طردة الكلب

صقر كتم غيضه وقال – انا هالحين عنده لايكثر بسرعه تعال بيني

وبينك حساب لازم اصفيه ( وسكر الجوال في وجهه )
















صحت على بلل حار تحتها .. ارتعبت وماتت خوف .. صقر

لو يعرف وش بيسوي فيها .. وقفت ولقت الدم مغرق السرير

وتوها تتذكر اللي سوته امس

فتح لها الباب وهو معصب – ادخلي وانقلعي ماابي اشوف وجهتس

ولولا وضعتس ولا عرفت اربيتس زين

دخلت وقرع الباب .. ألتفتت بس ماله وجود . اظاهر مثل كل

مره .. يتركها ويروح .. واليوم هي بأشد الحاجه له

دخلت الغرفه .. وهي تحس انها بتموت من الآلآم اللي في بطنها

تتوها تتذكر اللي سوته .. اكيد بيطيح اللي في بطنها .. مستحيل

يقعد .. ركضت للحمام وهي تحس ان الآلآم كل مالها وتزيد

بس مافيه نزيف .. مافيه دم

طلعت من الصاله في سبيل انها تلقاه .. بس ماله وجود

دورت على جوالها .. بس مو موجود .. اكيد طاح منها وهي تركض

حست ان الألم كل ماله يخف ويهدأ عليها .. مشت للثلاجه وكلت

بندول وعلاج يرقدها .. تبي ترقد وتنسى اللي صار لها .. الخوف

والألم أكثر اثنين تخاف منهم في حياتها

حست ان النوم داعب جفونها .. اتجهت على السرير .. اتلملمت

على روحها .. ورقدت


بيت سعد بن فهيد

دخل الصاله وهي ماسكه يده .. اللي كانت جالسه فيها عمشاء

وابو فهيد والجده وريم .. يوم شافوا اللي معه كلهم اشهقوا

إلا ريم اللي كانت تعرف بالسالفه من ضاحي اللي

كلمها تسوي اللي قالها عليه

عمشاء وقفت

ضاحي ناظرها وبلع ريقه فك يدينه منها .. ومشى لأمه وهو يدمع

ضاحي – يمه ( وحضنها بقوه )

دمعت عمشاء وهي تضمه وتقول – من هي هاذي ياوليدي

فكها ضاحي وناظرها وهو يحاول بنظراته يستعطفها – زوجتي يمه

عمشاء اشهقت هي تدمع – تزوجت تزوجت من ورانا

ياضاحي

ضاحي اللي كان متجهز لهالمواجه باس يدين امه – تكفين يمه

ترى جدي يدري وانا معلمه

الجده بعصبيه – ويومه يعرف وراه ماعلمنا

مشى لجدته وحب يدها وراسها .. ومشى لإبوه اللي ساكت وباين

ان جده معلمه .. لانه مقال شي

حس باللي حضنته بقوه وابتسم وهو يشوفها ريم

ريم وهي تبكي – طولت طوووووولت بالحيل ياأخوي

عمشاء وهي تدمع وتأشر عليها – من وين تعرفها ياضاحي

ضاحي سكت ونزل راسه

عمشاء – ليش ساكت .. قلت لك من وين تعرفها

ضاحي يدور على الجازي بعيونه .. مالقاها .. وين راحت

بسرعه طلع .. ولقاها جالسه عند الباب وهي ساكته

ضاحي – الجازي

الجازي ألتفتت عليه – ليش كذبت علي ضاحي .. قلت ان هلك

يعرفون انا بنتزوج وأكتشفت ان أهلك مايبوني ولا يعرفوني

ضاحي غص وقال – لابس أمي متفأجاه

الجازي دمعت – ضاحي امك ماتعرفني .. ماتتذكرني لاتكذب علي

هنيا محد يعرفني

ضاحي انصدم .. والحكي ضاع من لسانه










طقت على جارتها وهي تبكي وتصارخ – افتحوا تكفووووون

افتحوا

بسرعه انفتح الباب وطلع منه طفل سألته عن أمه .. وبسرعه

ركض لأمه يعلمها .. جت جارتها وهي تشوفها – هلا شيخه

شيخه بإنهيار – انا قاعده انزف انزف

جارتها ارتعبت وركضت لزوجها .. اللي يعرف صقر عز المعرفه

بسرعه لبسوا وركضوا فيها على المستشفى











افتحت الباب وهي تشجع نفسها .. لازم تشوف أهلها .. حاسه

ان صاير فيهم شي .. والمشكله البيت مافيه تلفون تتطمن عليهم

وخواتها لاحس ولا خبر .. حتى شيخه اللي تقدر تدبر نفسها

وتجي تشوفها .. ماجت .. دمعت عينها وهي تحس نفسها

انها منسيه

انصدمت يوم شافته جالس في الصاله اللي فوق .. ويطالع

الجريده اللي باين انها رياضيه

خافت وارتعبت .. والشجاعه كلها طارت منها .. جت بترجع

بس عرفت انه شافها .. لانه ناظرها .. ورد يناظر الجريده

حست انها حاره ووجهها محمر .. وهي تمسس جلالها عليها

بلعت ريقها وقالت – ا ( تشجعت ) ابي ار اشوف خواتي

شافته ساكت .. حتى ظنت انه ماسمعها بس قال – بعلم عمي

حمزه يوديتس لهم

حست انها بتطير من الوناسه .. ماضنت ان السالفه سهله

كذا

بس فجأها وهو يقول – اجلسي بقول لتس كلام لازم تعرفينه

خافت وارتعبت .. ناظرت في الكرسي وهي مستحيه .. لان

الكرسي مقابله بالضبط .. والكنبات بعيد

قالت بخوف وهي واقفه – قول انا اسمعك

سلطان طوى الجريده – مااعرف اتكلم وانتي واقفه على راسي

استحت وجلست بسرعه وبفشله ونزلت راسها

ناظر ساعته وطق اصابيعه وقال – انا اعرف انتس تدرسين

الجامعه

رفعت راسها وناظرته .. بعدين يوم ناظرها نزلت راسها

كمل وهو يشتت نظراته عنها – انا ماابي احرمتس من حقتس مثل

مابحرمتس من حقوق كثيره

فهمت عليه وحست بالغصه .. وكتفت يدينها وهي منزله راسها

كمل وهو يحاول يتشجع – انا عمري مابكون الإنسان اللي تحلمين

فيه .. انا إنسان عمري مابكون لتس الزوج .. انا تعقدت من الحريم

كلهم .. وانا ماأعلمتس هالعلم إلا عشان اعلمتس وين مكانتس بس

وانا أسف اني اقول هالعلم ,, وانتي يابنت الناس مو مجبوره

على هالعيشه معي

نزلت دمعتها وهي تسمع هالكلام وقالت بأسى – ليش ماجاء هالكلام

وهالشجاعه لجدتي

انصدم وبلم

وقفت وهي تقول وحاطه عينها بعينه – يالله وش بفرق عن حياة

بنات ناصر .. تراني وحده منهم وفيهم .. وماأقدر أعيش أحسن

منهم ( وراحت وخلته )

دخلت الغرفه وقفلت الباب عليها وبكت .. ماتنسى مآسي شيخه

يومها عايشه معهم في البيت مع صقر

ماتنسى عذاب وضحى وهي تحس انها ناقصه عن الناس وهي

عرجاء ومأخذه رجل متأكده انه مايصلح لها

وساره اللي كانت تسمع بكاها تحت فراشها كل ليله .. وتطنش

وتسكت .. أختها تحب ومحد يعرف بحبها غير هند .. وهي تظن

انها ماتعرف .. بس نايف أناني ومايصلح لها .. ووش بيفرق

عن فهيد وهو خويه أكيد نفس الطينه

وهند اللي ضايعه بينهم .. واللي المفروض وهي بهالعمر تعيش

أفضل من الوضع اللي يعيشونه

وهو هو ( بكت وهي تتذكر كلامه ) انا عمري مابكون الإنسان اللي

تحلمين فيه .. انا إنسان عمري مابكون لتس الزوج .. انا تعقدت من

الحريم كلهم .. وانا ماأعلمتس هالعلم إلا عشان اعلمتس وين

مكانتس بس

وانا أسف اني اقول هالعلم ,, وانتي يابنت الناس مو مجبوره

على هالعيشه معي


نزلت على الأرض وبكت ومسكت راسها – ليش ليش ياجده تبيعيني

هالبيعه ليش

ضاحي تمالك نفسه – إلا امي تعرفتس بس من زمان ماشافتس

اهلي وأهلتس مايجتمعون مع بعض

الجازي اللي صدقته – صدق اللي تقوله ضاحي

ضاحي – ايه صدق ,, وبتشوفين يوم امي تفرح فيك

وفي داخله – ياربي وش هالمصيبه نسيت اني قايل ان اهلي

يعرفونها .. هالحين وش اسوي مع امي وجدتي

دخل هو وإياها .. وشاف أمه تبكي .. وجدته تهاوش وريم ضايعه

بينهم

ناظر في الجازي .. وشاف دمعتها .. غص ولا يعرف وش يسوي

مشى فيها وقدمها لإبوه – ابوي هاذي الجازي

الجازي ناظرت فيه .. خايفه يرفضها .. بس شافته وقف لها إحترام

ورحب فيها .. حبت راسه

ضاحي اللي شاف الوضع متوتر .. ناظر ريم – ريم خذي الجازي

لغرفتي

خذت الجازي وطلعت فيها .. وعمشاء تناظرها ودموعها حدور

من فوق برقعها

قرب من أمه وجدته وهو يبلع ريقه .. حب روسهن – دخيلتسن

لاتسون اللي تسونه جدي يعرف بالسالفه

عمشاء صرخت عليه – وهاذي سواة تنتسوى هاااااااه حسبي الله

علــــ

ضاحي مسك فمها وهو متعذب .. امه تجرحه أكثر مما هو مجروح

اللي في يدينه أمانه .. ولو بيدينه مكان ربط نفسه فيها

نزل راسه وهو يقول – لاتكملين يمه دخيلتس

عمشاء وخرت يدينه

الجده – الله مير يتولاتس برحمته ياعمشاء عيالتس اغسلي

يدينتس منهم

ضاحي حس بالخناجر تطعنه – دخيلكم لاتوجعوني أكثر مما أنا

موجوع

ابو فهيد وهو معصب – عمشاء اسكتـــــــــــــي

عمشاء وهي تبكي – لا مانيب ساكته .. ساحب علينا وحده

مانعرفها ولاندري وش هي وتقول اسكتن

الجده – المشكله وانا عمّتس انها لابستن بشت مثلنا من وين

شريته لها

معاد قدر يبلع الغصه بألم قال – هي سعوديه ومنا وفينا

كلهن شهقن

عمشاء – ومن وين تعرفها ووراك تأخذها ومنهي بنته

الجده اللي كنها ارتاحت يوم قال سعوديه

ضاحي وقف وهو يعطيهم ظهره – جدي يعرف ابوها .. وخلاص

سكرن على السالفه (التفت عليهن ) انا جبتها بينا ودخيلتس يايمه

لاتضيمينها تراها يتيمه

عمشاء ناظرت في ابو فهيد – صدق عمي يعرف ابوها

ابو فهيد ناظر في ولده وهز راسه – ايه يعرفه

وقف وهو يقول – ضاحي تعال في المجالس ابوي يبيك

ضاحي اللي بيواجهه شي أقوى من اللي واجهه .. هز راسه

وهو يقول – بس اتروش وابدل واجيكم

ابو فهيد – طيب لاتأخر ( وطلع تاركه )

ضاحي قرب من أمه – تكفين يمه دخيلتس البنت تحسب انتس

متقبلتها وانا اقول هالحكي لها من يوم سافرنا

عمشاء مطت عيونها – ماسافرت لشغل ياضاحي مسافر معرس

إبها

ضاحي اللي تورط

عمشاء ناظرت عمتها - اسمعي ياعمه اسمعي عاني خيبتي

في ولدي انا هنيا دمعي ماجف وهو متزوج ومستانس

ضاحي معاد يعرف وش يقول .. مصايبه ابتدت هنا .. والعصابه

قصه ثانيه .. وهم يحاولون يلقون مكانه .. مافيه مكان أأمن

لهالإنسانه إلا هالمكان .. بس أمه وجدته مصيبه ثانيه

وقف ومسكت كمه امه – تعال هنيا ياضاحي انا ماخلصت كلامي

ضاحي غمض عيونه بألم وجلس – لبيه يايمه

عمشاء – هالحين تعلمني من وين عرفتها وجدك وش عرفه بالعلم

ناظرهم فتره .. وهو يحس نفسه صار أكبر كذاب في الدنيا .. بس

كل شي يهون عشان ينقذ حياتها اللي يعرف انها في خطر

نزل راسه وهو يقول – ابوها مات وهي كانت مريضه وجدي

طلب مني اتزوجها .. تزوجتها وسافرت فيها اعالجها

الجده وهي معصبه – وجدك وراه ماعلمنا

عمشاء اللي خافت أكثر – يويلي لايكون فيها مرض خطير وتورطت

فيها

قال بسرعه – لالالا ماهيب كذا القصه بس هي تحتاج فحوصات

لان لان ( مايدري وش يقول ) ايه عندها إلتهابات بس

وقف بسرعه وقال – يالله بروح اتروش وانزل ابوي وجدي يبوني

وطلع فوق بسرعه

عمشاء ألتفتت على عمتها وهي تبكي – شفتي بعينتس ياعمه عمي

وش سوى فينا ولا علمنا .. وهو يبالفيت طاق الصدر وقال

بأخذها لا ويعالجها بعد حسبي الله عليك ياولد بطني .. كانك ساحب

لي عله مدري وش وراها












ريم تفرجها على الجناح .. اللي كان بسيط بالحيل .. غرفة نوم

والغرفه الثانيه فيها مكتب وأجهزه رياضيه .. وصاله صغيره

وحمام داخل الغرفه

ريم تعذر منها – اسمحيلي ضاحي ماعلمني انكم راح تجون

إلا متأخر ولا كان جهزت لكم شي احسن من اللي موجود

الجازي ابتسمت – مشكوره ريم ,, صح هاذا اسمك

ريم ابتسمت لها – ايه

دخل عليهم ضاحي وهو باين التعب في وجهه .. ناظرهن وبعدين

تعداهم للحمام










في مجلس الرجال \ بيت ابو فهيد

دخل عليهم نايف .. وعينه بعين صقر

الجد – تعال يانايف إلنا اليوم معك حساب طويل

صقر مجاء يفتح فمه .. إلا جواله يدق .. طلعه وناظر في الرقم

مكتوب ( ابو عبدالعزيز .. يتصل بك ) .. مايدري ليش يحس

بالخوف .. رد على الإتصال – آلو

ابو عبدالعزيز بسرعه – صقر أهلك في المستشفى يحسون بتعب

صقر وقف – ايشششش ,, وش صاير

ابو عبدالعزيز مايبي يقوله العلم لين يوصل – انت تعال بسرعه

انا في المستشفى .....................

صقر ركض للباب – طيب طيب انا جايكم

ابو فهيد وقفه – وش صاير ياولدي

صقر وهو يحس بالخوف – هلي في المستشفى ياعمي

بسرعه لبس جزمته ( الله يكرمكم ) وركض

عقب ماطلع .. قرب من جده – وش الحساب الطويل اللي بتصفيه

معي

الجد وهو معصب منهم - اذلف عن وجهي يالكذوب .. فضحتونا

عند العربان وكل شوي واحد ساحب له كذبه هالكبر ويبانا

نصدقها

نايف انقهر – ليش وش صار

الجد بعصبيه – وش هالصوره اللي تلعب علينا إبها يالتسذوب

يالمخنز وتقول هاذي صورة ولد صقر

نايف انقهر – ايه هاذي صورة ولد صقر

الجد عصب من كذبه – وصقر يقول هالصوره صورته يومنه صغير

بس ملعوب فيها توشب مدري وش هالكلمه

نايف مط عينه وانصدم – ايششششش فوتشوب

الجد اللي ناظره وركز فيه – من اللي مرسل عليك هالصوره يبي

يفرق بينك وبين اخوك يانويفان

نايف وقف وهو مصدوم .. وبسرعه طلع من المكان .. وطنش

ضاحي اللي في الحوش يمشي متجهه لهم .. ينادي عليه





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




( البارت الرابع والأربعــــــــــــــــ 44 ـون )





وصل للمستشفى وهو يركض مثل المجنون .. لدرجة انه يصدم

في اشخاص عصبوا منه .. وهو يصدمهم ..

أكيد ان اللي صار لها امس شي قوي .. مايمشي علي كذبتس

ياشويخان .. مخليتس على كيفي يالكذوب

حس بالغبن والقهر وهو يسمع من ابو عبدالعزيز انها فقدت الجنين

وانها في غرفة العمليات يسوون لها تنظيف

غمض عيونه بقهر .. ورفع راسه للسماء .. وفتح عينه بسرعه

وضرب الجدار بقوه .. خايف انه يرتكب فيها جريمه .. هالإنسانه

فقدته صوابه

ابو عبدالعزيز مسكه بقوه وهو يهديه - صقر اهدى اللي تسويه

ماهب زين .. الله يعوضكم بغيره









بيت ابومحمد \ الدور الثاني .. جناح صقر

جالسه وسرحانه .. يوم طلعت هند من الحمام .. وماصدقت

يوم شافتها وفرحت - صحيتي

هزت راسها وعيونها تناظر الفراغ

هند قربت منها وحبت كتفها وجلست جنبها - الحمدالله على سلامتس

صبيتي قلبي عليتس

ناظرتها هند .. بس واضح ان ساره ماهب معها - ساره فيتس شي

ساره اللي نزلت دمعتها .. وماقدرت تخبي أكثر .. وماتنفجر

حطت راسها على كتف هند وبكت

هند ارتاعت وبدت تدمع عيونها - ساره وش فيتس أمانه لاتبكين

ساره وهي تشهق - ليش تركنا مكانا وجينا هنا هند ابي ارجع هناك

ماابي احد هنا أنا ا ا انا تعبانه بالحيل بالحيل ياأختي

هند ضمتها بقوه - ساره حد قايلتس شي حد مسوي لتس شي

عمي وش يبي فيتس ويخليتس تفقدين وعيتس كذا وتبكين

ساره اصدمتها وهي تقول - فيه واحد خطبني .. وعمي حلف على

نايف ياخذني

هند اشهقت وفكتها عنها وناظرت فيها وابتسمت - وكل هالدموع من

فرحتس عشان نايف خطبتس ( ضحكت ) اكيد اغمى عليتس لانتس

ماصدقتي .. مسكينه ياأختي

مستحيل أحد يفهمها .. ويحس بالنار اللي شابه بين ضلوعها .. إنسان

تتمنى موته على يدينها .. إنسان تشتهي شوف الشيطان ولاتشوف وجهه

إنسان حطم كل حلم تحلم فيه وتبيه .. فقدها أعز ماتملك .. ورماها رمية

حد حقير في دربه .. وليته إكتفى بهالشي .. لا تعدى هالشي وحطم حتى

مشاعرها وكرامتها .. آآآآآآآآآآآه وين انا ووين انتـــي ياهنـــــــــــــد








تلمست الشي البارد اللي راقده عليه .. وفتحت عيونها.. وعرفت هي

وين نايمه عليه .. على صدره العاري

دزته بقوه عنها وبقرف ..بسرعه قامت ودورت على المفتاح

وقح وقح وقح إلى ابعد حد .. ماتنسى ليلتها البارح وهي تبكي وهو

يضربها ويأخذ منها اللي يبي .. وعقب ماخلص منها .. عشان يقهرها

ويهينها وهي توصفه بأبشع الأوصاف .. قفل الباب ورقد .. ورقدها

غصب عنها معه .. ماتنسى وش كثر بكت وبكت وبكت

وهو يتلذذ بتعذيبها ويستهزأ فيها ويضحك .. ويعايرها مره بعرجها

ومره بشكلها .. ومره بأصلها اللي مختلط بهندي

وكل مابكت .. كل ماجرح أكثر وأكثر .. لين سكتت وسكت عنها

والمفأجاه انها رقدت وهي تتوعد فيه .. وصحت وهذا هو قدامها راقد

بكل أريحيه ولا تقدر تسوي فيه شي

اجلست في زواية الغرفه وقعدت تبكي .. وهي تتمنى السقف اللي

فوق راسها يطيح ويأخذ روحها وترتاح منه




رجع من الجامعه وهو معصب .. الدكتور هاذا متوعد فيه

وكل مره يسمعه إهانه شكل

دخل البيت وشاف أمه تحط الغداء وهي زعلانه .. قرب منها

وحب راسها – يمه وش فيتس

منيره بحزن – شيخه ياحبة عيني سقطت

فارس انصدم – ومن خبرتس

منيره – صقر دق علي وعلمني وهي بالمستشفى هالحين

فارس – وصقر زعلان

منيره وهي تجلس على الارض – ماهب زعل إلا ماغير يصارخ

مسكت في يد فارس وهو واقف – فارس وانا امك لازم نفزع

للمسكينه

فارس – وش بيدينا نسوي السالفه بين رجل ومرته وش خصني

انا وإياتس يمه

منيره حطت جلالها على عينها وانتحبت – والله ان يذبحها انت

ماتعرف اخوك لاعصب .. كلمني وهو يتهدد ويتوعدها

المسكينه بتروح وطي في يده

فارس وهو يجلس جنبها – يخسي مايسويلها شي وجدي موجود

منيره ناظرته وهي تدمع – وانت خابر جدك يبغضها .. فارس

وانا امك صقر ولدي خبز يدي والله لو حتى جدك وابوك

بيفزعون لها ان مايفرقه عنها غير ذبحتها

فارس ناظر فوق – خواتها عرفن

منيره وهي تمش دموعها – لا واسكت لاتعلمهن .. وعقب

العصر ابيك توديني للمستشفى

فارس وقف وهو حزين لشيخه – بروح اغير لبسي واغسل .. إلا

بسالتس موضي وينهي وراها متعاونتس

منيره بحزن – ياحبة عيني راحت مع محمد يفك الجبس عنه

وهند المسيكينه توها كانت عندي وساعدتني ومبسوطه

فارس اللي كان بيمشي وقف يوم قالت مبسوطه – ليش مبسوطه

منيره وهي تبتسم – لان نايف بيخطب ساره ,, تبي العلم وانا امك

هالثنتين إن شاءالله ماهب طالعات من بيتي

فارس كمل طريقه وهو مبتسم ,, وتذكر غلاسته عليها امس

( قال في نفسه ) ثاريها فرحت .. حتى انا فرحت بعد

منيره وهي تلم الدله والفناجيل – وناد على بنات عمك خلهن

ينزلن للغداء

فارس هز راسه .. وهو يرقى الدرج ومبتسم









دخل البيت هو وجده وابوه اللي تكلموا معه .. وفهمهم

اللي صار اكثر عليه

لقى الجده اللي معصبه .. وعمشاء جالسه ورابطة راسها

وريم تجهز الغداء على السفره

ضاحي يوم شاف المنظر عصب .. مستحيل يفهمنه .. ناظر

بجده اللي هز راسه ومشى للسفره

قالت الجده – هافهيد يومنك عارفن ان ضاحي بيأخذ هالبنت

وراك ماعلمتنا ولا شاورتنا

عمشاء وهي تبكي وصوتها رايح من البكى – الله يسامحك

ياعمي ترميه هالرميه

الجد عصب – اقطعــــــــــــــن اقطعــــــــــــــــــن من متى أخذ

شورتسن يالحريم في اللي اسويه هاه

عمشاء قامت من الصاله .. ودخلت جناحها .. وضاحي

مشى يتبعها وهو زعلان عليها

ابو فهيد – ضاحــــــــــــي

ضاحي وقف وهو يحس بالقهر والغبن .. ربه مبتليه بالأمانه

اللي صارت فوق ظهره .. وأمه اللي من جهه وجدته

لف عينه لإبوه وجده وناظرهم .. وناظر جدته اللي لفت وجهها

عنه بمعنى انها زعلانه

ابو سعد – تعال تغد وامك بيطيح اللي في راسها

ضاحي طلع الدرج وهو يقول – بس مااشتهي منسده نفسي

ريم اللي جابت صحن السلطه .. ناظرت في أخوها اللي طلع

الدرج ونفسه حزينه .. وباين في عيونه الهم

وأمها زودتها عليه .. حطت السلطه على السفره .. ومشت

لجناح أمها

فتحت الباب ولقت امها منسدحه وتبكي .. قربت منها وحبت

راسها – دخيل غاليتس يمه لاتسوين هالصنع بضاحي

عمشاء عصبت – لاتجيبين سيرته المروح ماهب ولدي ولاني

بأمه

ريم اللي تحاول تهدي امها – وعشان ايش عشان تزوج وانتن

مادريتن .. طيب هي سعوديه .. وطيبه يايمه بالحيل .. لو تعرفينها

عمشاء عصبت – وانتي امداتس تعرفين عليها ايه مقيوله هذه

شي يعصبي بتسوونه ياعيالي تدورون اللي يذبحني

ريم حبت راسها – انتي قويليلي سبب واحد عشان ماتقبلينها

هما جدي يعرف وابوي يعني الروس الكبار عارفين معناته

ماسوى شين غلط يحمل تسون اللي تسونه

عمشاء – انقلعي اذلفي مافيكم الفالح تدورون اللي يغثني ويضيق

صدري ( ودخلت في موجة هواش وصياح )

ريم حزنت على امها وهي تهاوش وبسرعه طلعت .. علها تهدى

من اللي تسويه .. امها عتبانه بالحيل وبالحيل بعد

شافت في وجهها فهيد نازل وهو يضحك .. اكيد غاث المسكينه

بعد .. امس تسمع صوت هواش وصياح ( ماأقول غير الله يعينتس

عليه ياوضحى )

ريم – وينهي وضحى

طنشها ومشى للغداء يأكل .. ناظرته صدق حقير .. فيه فرق

شاسع بينه وبين ضاحي في الحوار والأدب .. كبيرنا بس هبيلنا

طلعت فوق تبي تجمع وضحى بالجازي .. اللي أكيد بيحبن بعض

قالت في نفسها .. عسى امي تتقبلها هي وجدتي بس




دق الباب وسمع صوت هند وهي تقول – زين يمال المغثه

يهالشغاله كم مره تنادينا للغداء جايين

دق الباب مره ثانيه وهو يضحك عشان يطفشها .. بسرعه انفتح الباب

وهي مافيها غير الجلال وتصرخ – خيييييييييييير ازعـ

يوم شافته فارس اللي مبلم ويناظرها .. مطت عيونه وشهقت

وبسرعه سكرت الباب

حس بالفشيله وعظم اللي سواه .. تذكر الغداء ورفع صوته

وهو ينزل – امي تحتريكم على الغداء

نزل الدرج وهو يغمض عيونه بقوه ويفتحها .. وحاس بروده

في اطرافه .. ابد ابد ماتوقعها بهالصوره .. عكس لسانها

السليط طلعت صوره ثانيه باين في وجهها النعومه والبراءه

وهالشي هو اللي مغاب عن باله .. حتى وهو يأكل

يوم نزلت هي .. كان يأكل وهو منزل عينه .. كانت امه

جالسه في الصاله عند الدلال

يوم ابوه سألها – صدق شيخه في المستشفى

فارس تذكر هند وبسرعه دورها ولا حصلها .. أشر لإبوه

ان هند فيه

منيره – دخيلك اسكت لايسمعك احد

طلعت هند من المطبخ وفي يدها صحن أكل – عمه اسمحيلي

بودي هالغداء لساره فوق وبنزل لتس

منيره – ماعليه يابنتي نحن بناكل بعدهم .. إذا تبغين بزيد

لتس الغريفه من هنا واكلي معها فوق لان الغداء اللي بالقدر

لمحمد وموضي

هند – انا عارفه علمتني الشغاله وخذيت شوي لان ساره ماهب

أكله كثير .. وانا بنزل لتس

منيره – ماعليه ياحبيبتي انا بحتريتس اخذي راحتس وانا امتس

طلعت فوق .. ولقت ساره على سريرها ومنسدحه .. وعيونها

في السقف .. وتدمع

يوم حست فيها ساره جلست ومسحت دموعها – انا ماابي

ليش جبتي غداء

هند – لاني ابيتس تأكلين بسرعه وبطلي اللي تسوينه

جلست جنبها – تدرين عاد كل شوي طالعه لنا مصيبه ماتخلينا

نروح نوره والله اني اشتقت لها

ساره قامت ومشت للحمام – نصيبها بعد وش نسوي

هند ناظرت نفسها في المرايه وتعدلت .. وقربت من باب

الحمام – ساروه انا بنزل تحت اتغدى اكلي غداتس بسرعه

يمكن نروح لوضوح ولا نوره

ساره وهي تغسل وجهها – ليه حد قايل انا بنروح

هند – لا بس بقترح هالإقتراح على عمه منيره إن شاءالله

انها توافق

ساره – طيب

نزلت هند .. وشافت ماعلى السفره غير فارس .. لان عمها

قام

ويوم شافها فارس وقف

منيره – كمل غداك وانا امك

فارس وهو يتعداها للمغاسل – لا خلاص شبعت تغدن انتن

شافت عمها وفارس يغسلون .. وراحت لمغسلة المطبخ

غسلت يدينها وطلعت عند الباب .. صدمت في بطنه

من طوله مع انها مو قصيره

غمضت عيونها وقالت – ماتشوف

ناظرها بنص عين – لا طلعت عميان تصدقين ,, ويالله

ارجعي طريقتس وعطيني كاس مويه انا في الصاله

وراح وخلاها

انقهرت منه .. شافت الشغاله وعلمتها وطلعت

يوم دخلت الصاله سمعته يقول – وين الكاس

جلست على الغداء وهي مطنشته

انقهر .. وسمع اللي تقول – خد فارس

فارس ناظرها وكشر – كم مره قلت لتس لاتجيبيلي مويه

( ناظر هند ) كله من تحت راسها

منيره – اعوذ بالله من الشيطان ,, هماك وانا امك تغديت اشرب

واسكت الله يخليك إلي

هند تحس انها مستحيه تأكل قدامه ,, مافي وجهه حيا .. يروح

ويخليها تأخذ راحتها

هند ازفرت وسكتت

فارس وهو يشرب فنجال قهوه – اقول يمه متى تبونا نسافر مكه

منيره – صعبه سفرة مكه هالحين وانت عارف ليش

هند ناظرت عمتها – ليش عمه

منيره ماتدري وش تقول – ضاحي راد من السفر ومتزوج

وفيه مشكله عندهم

هند بإقتراح – خلاص ماهب لازم نسافر إبهم

فارس ناظرها وعجبه رايها .. وهو ناسي شيخه – صادقه يمه

منيره تنهد – لا مايصير انت ماتوحي

تذكر وسكت

منيره اللي منسده نفسها وتأكل عشان هند ماتستحي .. ويوم قالت

خذيلتس معها لانه نفسها مسدوده – بروح اجيب بشتي واجيك شغل

السياره وانا امك

هند ناظرتها كانت تبي تتكلم توديها عند وحده من خواتها – وين

بتروحين عمه

منيره بحنان – قريب ياحبيبتي إذا سأل عني احد قوليله مشوير

صغير وراجعه

هند هزت راسها وقامت عن الأكل .. لايمسكها هالحين طنازه

عليها ويقول ماتشبع




في المستشفى

طلعت من العمليات وودوها غرفه خاصه .. جته الممرضه

تعلمه برقم الغرفه

بسرعه مشى معها وهو يحس بنار ماتنطفي غير بذبحتها .. فتح

الباب ودخل لقاها راقده وباين فيها التعب

كشر في وجهها وطلع .. شاف الدكتوره اللي تتكلم عن حالتها

عند الممرضات وتعطيهم وصايا .. بسرعه قرب منها

صقر – السلام عليكم

الدكتوره لفت راسها – وعليكم السلام

صقر – انا زوج شيخه بنت ناصر اللي طلعت من العمليات

كيف حالتها

الدكتوره – الله يعوضكم بغيره .. نزفت كثير قبل تجينا اصلا

الجنين ميت في بطنها له اكثر من 12 ساعه والحمدالله هي

بخير هالحين بس نايمه من أثر البنج

صقر هز راسه ومشى تاركها .. جلس في الممر اللي عند غرفتها

ماله نفس يقوم ويشوف وجهها

من بعيد شاف امه وفارس اللي مقبلين عليه

حب راسها يوم قربت ويدها – ليش جيتي بيكتبون لها خروج

في الليل

منيره مسكت يده وبكت – تكفى وانا امك داخلت على الله ثم عليك

تفكها من شرك لاتنسى انها يتيمه

صقر معصب – وكل يتيم يسوي سواتها ونقول يتيم ,, يمه هاذي

ماهب صاحيه تركض في الشوارع مثل المجنونه فضحتني

وكم مره محرص عليها .. بس هي ماتبيه ,, والله ان ذبحتها

ماتبرد اللي في خاطري

فارس – افا عليك بو ضاحي

منيره حبت راسه وهو وخر راسه عن امه – يمه وش تسوين

منيره – تكفى وانا امك فكها شرك المسكينه ضعيفه

صقر عصب – تخسي ماهب ضعيفه يايمه فضحتنا فضحتنا

تعدي في الشوارع وجهها ماأكلها .. والله اني مارقدت ولا دخلت

معها البيت اخاف اني اذبحها وهي حامل ,, مأمن نفسي

لو أشوفها قدامي .. هالحين اللي خايف عليه مات راح وهالسلقه

هي اللي ذبحته ليتها ماتت معه

منيره وفارس انصدموا ,, وراح وخلاهم

منيره ناظرت فارس – شفت وانا امك يويل قلبتس يامنيره انا

هالولد بيذبحني يافارس بيذبحني وانا امك

فارس حب يدها – خلاص اهدي يايمه انتي ادخلي لها انا بنتظرتس

هنيا

منيره وهي تهز راسها – لالا رح رجلي على رجلها .. والله ماينفرد

إبها والله ان يذبحها ,, رح لبنات عمك ماعندهن احد ابوك راح

لإبيعره ومحمد وموضي بيرحون بيت عمك وراهم

فارس – خلاص اجل بأخذ بنات عمي وبنروح لبيت عمي بسلم

على ضاحي وهن يشوفن اختهن

منيره هزت راسها ودخلت وهي حزينه .. يوم شافتها راقده

وباين التعب فيها .. حبت جبهتها – الله يهديتس وانا امتس










في صالة بيت سعد بن فهيد

جالسه وضحى وعمشاء والجده وريم .. يوم نزل ضاحي ومعه

الجازي

اللي ماتغدت معهم .. وضاحي شجعها تنزل يتعرفون عليها أهله

أكثر

شاف امه صدت يوم شافتها تألم بس سكت – السلآم عليكم

الجميع – عليكم السلام

وضحى وقفت للجازي اللي لابسه برقع عطتها إياه ريم وجلال

استانست الجازي وبسرعه راحت تسلم عليها

وضحى اللي ارتاحت لها – وش اخبارتس

الجازي – بخير انتي كيفك

وضحى اللي مستغربه لهجتها مو منهم – بخير

جلست وضحى مكانها ,, والجازي مالقت لها مكان إلا جنب ضاحي

اللي قرب من الدله يصب له فنجان .. خذت الدله منه وصبت له

فنجان وانتثر على يدها من ربكتها

صاحت وعمشاء والجده ناظرنها .. ضاحي خاف .. وريم وقفت

فازعه لها – صارلتس شي

مسكت اصبعها وهي متألمه – آآآآآآح يعور

وضحى وقفت – خلتس بجيب لتس كريم

هي وقفت – لالالا بغسل هو مو مره قوي

راحت تغسل يوم انفتح الباب ودخل فارس ومعه ساره وهند

وضحى يوم شافتهن استانست .. ومشت بسرعه لهم وهي تسلم

على خواتها .. وفارس يناظرهن ويضحك

سلمن عقب على الجميع .. وجلسوا

وضحى – وين عمتي ليش ماجت

عمشاء اللي مكلمتها منيره وماعلمتها بس منبهتها لاحد يدري

قالت – لا منيره عندها شغيل بسيط بتقضيه

ضاحي اللي وقف وسلم على فارس – عساها بس بتحضر العشاء

ريم – أي عشاء

ضاحي – عشاء بيسويه ابوي لي

كشرت عمشاء وصدت

فارس مشى لجدته وحب راسها – يالله ان تحيي بنت خزام

الجده- اذلف اذلف يالنخله مكن لك جده يالمخنز تنشد عني

ضحك فارس – والله انكم بلشه يهالكبار ان جيناكم قلتوا اذلف

وان ماجيناكم ضقتوا وحربتونا

دغدغها وهو يضحك ,, وهي تدزه وتضحك – الله يقطع شرك اذلف

اذلف رضيت خلاص

ضحك وبعد عنها .. وجلس جنبها ,, ومايفرق بينه وبين هند غير

المركى

عمشاء – وشلونتس هالحين يابنتي ياساره

وضحى ألفتفتت عليها بخوف – ليش وش فيتس

ساره – لا تعب بسيط دوخه بس هالحين بخير

فارس – دوخه تفقدتس وعيتس عاد

وضحى – يويلي اغمى عليتس محد علمني

هند – هذاتس عرفتي خلاص مصار شي

ريم – انتي كنتي مو يمنا مدري شعندتس لاصقه في هالغرفه

فارس يضحك ويعلق عليها – تدلع رجلها وتباريه ماهب مثلتس

يالهايته

ضاحي فقد الجازي ووقف يدورها ,, لقاها جالسه في الصاله الثانيه

ناداها – الجازي

ناظرته وهي فازه – كنت بجيكم بس عندكم رجال

ابتسم وبانت غمازته وذابت فيها – عاد تعدين فارس غريب تعالي

هذه بكره تمونون على بعض وضجكم واصل اخر الشارع

امشي بس امشي

مسك يدها وهي انبسطت يومه مسك يدها .. وقامت معه







صحت من البنج .. وبسرعه تلمست بطنها .. وقعدت تبكي

منيره اللي صحت على صوت بكاها – شيخه يابنتي علامتس

شيخه وهي تبكي – راح راح ولدي راح

في هاللحظه انفتح الباب ,, ودخل صقر ووجهه مايبشر بخير ابد






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




( البــــــارت الخامس والاربعـــــــــــ 45 ـون )






صحت من البنج .. وبسرعه تلمست بطنها .. وقعدت تبكي

منيره اللي صحت على صوت بكاها – شيخه يابنتيعلامتس

شيخه وهي تبكي – راح راح ولدي راح

في هاللحظه انفتح الباب ,, ودخل صقر ووجهه مايبشربخير ابد

سكر الباب بقوه وعينه بعينها - لا مره تعرفين تمثلين مشاءالله

عليتس

فزت من صوته وناظرت فيه .. وبسرعه صدت عنه وهي تحس

بالرجفه والبرد

صقر بعصبيه ورافع صوته – ليش ماتناظرين يالمحترمه مالتس

عين صح عقب اللي سويتيه

منيره بخوف – خلاص يمه صقر حنا في المستشفى وانا امك

صقر مطنشها ومشى لين قرب منها .. جرها مع طرف قميصها

اللي لابسته وهي ساكته – فيه وحده محترمه تعدي في الشوارع

كنها مهبوله .. وإلا مقيوله من وين بتعرفين العادات والتقاليد

وانتي تربية هنديه

صرخت منيره – بـــــــــــــــــــس صقر خلاااااااص

شيخه دزته عنها .. ووقفت بصعوبه وهي تحس انها بتموت من

الرعب اللي دب في قلبها وبهالصوره .. بسرعه مسكها

مع شعرها

شيخه قعدت تشاهق – فكني آآآآآآآآآه

منيره وقفت وبسرعه مسكته – بس صقر خلاص ارحمني ارحمني

شيخه ارفعت عينها .. وناظرت في وجهه اللي أحمر من العصبيه

قالت بآسى – هذاني افتكيت من ولدك .. وافتكيت انت مني طلقني

وريحيني وارتاح مني

صقر حس بحقارتها ودزها بقوه على السرير وهي مسكت بطنها

اللي عورها

وقال بدون رحمه وبعصبيه – تخسين عشان تصرمحين على كيفتس

والله لأخذ شيختس واخليتس معلقه يابنت الهنديه ياراعية الشوارع

فضحتيني من يوم اخذتس يوم واحد ماعرفت فيه طعم الراحه

اقعدي بحقدتس وقلبتس الأسود اقعـــدي اقعـــدي ( وهو يصارخ )

وهي تسمع وتتألم .. أول مره تعرف وش معنى اللي يصير قدامها

دائم تسمعه يهاوشها ولا تألمت كثر هالمره .. ليش

ليش تحس هالإحساس .. ركضت لها منيره عقب ماطلع ومسكتها

وهي تبكي - صارلتس شي يابنتي انادي الدكتوره لتس

شيخه هزت راسها بلا .. وقامت وهي تحاول ماتبين قدامها أثر

اللي قاله عليها

تخسين عشان تصرمحين على كيفتس

والله لأخذ شيختس واخليتس معلقه يابنت الهنديه ياراعية الشوارع

فضحتيني من يوم اخذتس يوم واحد ماعرفت فيه طعم الراحه

اقعدي بحقدتس وقلبتس الأسود اقعـــدي اقعـــدي

سكرت باب الحمام .. ومسكت فمها لايطلع صوت بكاها .. توها

تحس بقيمة ضناها اللي طاح منها .. كانت تتمناه يموت ويوم مات

بكت تبيه تبيه تبيه









دخلت عليهم الصاله الجازي وضاحي ماسك يدها .. بس يوم شاف

نظرات امه بسرعه فك يدها

فارس اول ماشافها وقف – السلام عليكم ,, كيف حالتس

الجازي – عليكم السلام .. بخير

فارس مشى طالع .. وقفه ضاحي – فارس وين

فارس – بطلع لجدي قال انه يبيني يوم دخلت

ضاحي – اجل يالله مشينا انا بروح معك بعد

شاف اللي مسكت يده .. ناظر فيها .. وشاف الخوف في عيونها

ضاحي ناظر فارس اللي ناظر يدينه وبسرعه طلع .. عمشاء

والجده يناظرنها بنص عين .. يعني ماتستحي

ضاحي بلع ريقه وهمس لها – اشفيتس فكيني

الجازي بخوف – خايفه

ضاحي – ماحد باكلتس بلا دلع يالله اجلسي

الجازي وهي تدمع – اجلس معي

ضاحي تورط .. وناظر ريم يستجديها بنظراته تفزعله

ريم فهمت عليه – الجازي تعالي بعرفتس على بنات عمي

ولا شرايكم بنات نطلع فوق جناحي

يالله مشينا .. وقفن كلهن إلا وضحى استحت تروح معهن وتترك

عمشاء وجدتها

الجازي فكت يدين ضاحي يوم ريم مسكت يدها .. وبسرعه طلع

ضاحي اللي يوم عن يوم يتأكد أكثر انه تورط فيها

عمشاء – روحي معهن يابنتي خواتس يبنتس

وضحى – لا ماعليه بتقهوى وبطلع لهن







لابسه عبايتها .. وشايله في يدها شنطتها .. افتحت الباب

ونزلت وهي تحس في الدموع تتجمع في عينها .. مستحيل

ترجع لبيت هي انهانت فيه .. خلاص مايبيها .. ريّحها هي

اصلا مجبوره على العرس

نزلت الصاله .. وبسرعه توجهت للباب .. ماتبي تلتفت للورى

لو نظره .. ماشافت في بيته غير الضيم والكلام اللي يسم

افتحت الباب وشافته في وجهها .. انصدم وهي انصدمت بوجوده

وهو صدمته بالشنطه اللي تشيلها في يدها

سلطان بصدمه – على وين

هي بقسوه – انا انجبرت على هالعرس مثلك الإنفصال احسن

حل لي ولك

بسرعه مسك شنطتها .. وبيده الثانيه مسك يدها – انتي اكيد

انهبلتي
بسرعه ركب الذاكره اللي بصعوبه لقاها .. فتح قايمة الصور

ناظرها .. مره .. مرتين .. معن النظر فيها

مدها على صديقه خبير في الفوتشوب – تأكد يامهند هاذي

فوتشوب

مهند اللي ابتسم وهو يناظرها – قل قسم ياشيخ انك ماتعرف

ان هاذي فوتشوب

نايف انصدم

مهند – اصلا واضحه انها فوتشوب حتى انا عرفت من اول

ماناظرتها .. مايحتاج تدقيق

نايف وقف من الصدمه .. ومسك راسه – اجل منهو اللي لعب

علي منهو ابي اعرفه

مهند وقف وعطاه الجوال – والله مدري وانا اخوك هاذا واحد

صدقني بيفرق بينك وبين اخوك وانتبه لاتصدق مثل هالكذب

وانا اسمحلي بروح للمحل .. لين هالحين مافتحته

هز راسه .. ومشى مهند تاركه


فوتشوب .. يعني صدق فوتشوب .. الملامح لصقر وتركيبة الطفل

لشخص ثاني .. كيف انلعب عليه .. كيف مرت هالصوره بدون

مايعرف انها خدعه .. تذكر الطفل اللي كان معها .. صح

معها طفل .. تذكر الطفل والرجل .. وصدمتها بشوفته

بس تذكر انه ماطل في وجهه الطفل لانها ماوضحت وجهه

هو متأكد صرخ من القهر – كيف انلعب علـــــــــــــي

كيـــــــــــــــــــــــــف

تذكر حسن .. ايه بيعلمه .. حسن الوحيد اللي يعرف السالفه

بسرعه اتصل عليه – هلا حسن انت وينك

حسن – هلا نايف ليه وش فيك فيك شي

نايف – ايه ضروري لازم اشوفك انت وين بعلمك في شي حصل

حسن – انا في النادي

نايف – خلاص خلك عندك انا جايك

بسرعه سكر منه .. أخذ الجوال والذاكره وطلع









بدت تتأقلم معهم وحبتهم .. وارتاحت أكثر شي لساره لانها هادئه

مثلها .. ومبين عليها الخجل وطول الوقت ساكته

هند تأشر على وجهها – بووو وين وصلتي

الجازي ناظرتها – هاه لا معكم معكم

هند تبتسم – شكل فكرتس عند رجلتس المؤقر

ريم ضربتها – لازم هالإحراج

انفتح الباب عليهم ودخلت وضحى وباين الحزن عليها – السلآم

عليكم

ريم – هلا وضوح زين جيتي

وضحى قربت من خواتها ووجهها مايتفسر – بنات ابي اقولكم

شي

كلهم ناظروها خايفين

وضحى بحزن – شيخه طاح ولدها

خواتها شهقن ووقفن

ساره دمعت – من علمتس

وضحى وهي تجلس – هاذي هي هالحين رجعت للبيت دقت

عمتي منيره وعلمتني وهي وشيخه هناك

هند ناظرت ساره – ساره بسرعه بنرجع

ريم – وانا بروح معكم بعد .. بتروحين وضحى

وضحى وقفت – اكيد بروح وبرقد هناك

ريم – بترقدين وفهيد يدري

وضحى – لاجاء علميه

ريم – اخافه يعصب

وضحى اللي قربت من الباب ألتفتت لها – لا ماهب معصب

انتي قوليله رايحه بيت عمها وتشوف اختها

بسرعه طلعت وساره وهند لحقنها .. ريم ركضت لعبايتها

ولبستها بسرعه .. والجازي تناظر فيها

الجازي بألم – بتخليني

ريم حزنت عليها – تعالي معنا

هزت راسها بالرفض – لالا بجلس في جناحي ( جت بتطلع

ووقفت – ريم ممكن تدقين على ضاحي لايطول علي انا اخاف

ريم ابتسمت لها – اكيد بس ليش مامعتس جوال

هزت كتوفها بمعنى مدري .. وطلعت








في السياره

فارس يركب وهو خايف – علامتسن فيتسن شي ,, ريم دقت

وقالت تعال عجل نحن راكبين في السياره

هند بقهر – انت اكيد تدري ان شيخه في المستشفى

فارس سكت فتره ,, ثم قال – اها دريتن

وضحى عتبانه – كذا تسوي فينا فارس ماتعلمنا في اختنا

ساره تبكي وساكته .. وريم جنبها .. وهند عند الباب

ريم قامت تهديها

فارس تفشل – وش اسوي امي حرصت ماتعرفن غير لين

تطمن عليها

وضحى اللي كانت جنبه – ولو صار فيها شي

فارس خاف – بعيد الشر .. لا سلامتها

شغل السياره وجاء بيحركها .. يوم دخلت سيارة فهيد وباين انه

ماصحى من السكره .. وكان مشغل على الأغاني ويهز

كتوفه في السياره ويرقص

الكل انصدم من منظره .. وهو يفتح باب السياره ويهتز

ريم اتفشلت من الموقف .. وفارس اللي كان يعرف انه يشرب

بس منصدم انه راد البيت وهو سكران .. بسرعه حرك السياره

وضحى حست ان فيه شي موطبيعي .. في هالمغرب ورافع الصوت

لأخر شي ويرقص ويغني وجده وابوه موجودين










نايف بقهر – تخيل انلعب علي لعبه قذره .. طلع فوتشوب

انا ماصدقت لين تأكدت من مهند

حسن تسند على الكرسي – يعني طلع فوتشوب

نايف بقهر – وين اودي وجهي من ابوي وجدي طلعت فضيحتي

بجلاجل .. لا والثاني بيمسكها علي دائم هو الرابحان دائم

حسن سكت وهو يسمعه

نايف ناظره وهو معصب ومقهور- وش اسوي حسن

كل شي طاح فوق راسي

حسن يناظره – وانت ليش متأكدت هي فوتشوب ولا

نايف ناظره – ماكنت متوقع هاللعبه علي ,, اصلا حتى انت

يوم شفتها قلت صحيحه

حسن سكت

نايف مقهور – تخيل وجهي راح يوم قال جدي فوتشوب

وهذاك حيوان مدري من وين جاب الصوره

تذكر حسن الصوره – اجل ماهب انت اللي وريته إياها

نايف ناظره – انت مهبول تراني مخبيها مثل ماقلت ,, يخسي

يشوفها بس ورى جدي الصوره .. ليته مسوي هالسواه

ولا طلعت كذوب عند جدي

حسن ناظره بنص عين – ناظرني نايف عين بعين .. نسيت

جيسي

نايف سند ظهره – ماني بكاذب لا مانسيتها .. بس مو مثل

قبل افكر فيها .. هالحين طلعت مشاكل كبيره وكثيره نستني

إياها .. انا متأكد مع الوقت راح انساها

حسن – اجل خلاص اترك عداوتك انت واخوك ,, اصلا محد

ربح فيكم

نايف – كيف انسى ومنظره هو وإياها قدام عيني عيا يروح من

راسي
حسن وقف – خلاص اجل انا بروح

نايف ناظره – على وين ماخلصنا كلام

حسن – انا مصدع وراسي يعورني بالحيل نايف بكره

اشوفك في المستشفى ونتصرف

نايف هز راسه ووقف – حتى انا عندي مشكله وابي احلها

حسن وقف في وجهه وشنهي هاذي المشكله

نايف ناظره – لا ابد مشكله خاصه شوي ,, يالله سلام

حسن – سلام

عقب ماراح جلس بسرعه ودق رقمها وقال بإنجليزي – انتي

ياحيوانه من اخبرتي بأمر الصوره !!








فكت يده عنها – انت وش تبي

سلطان وهو ماط عيونه منقهر من تصرفها – انا يامحترمه

يوم علمتس بوضعي ماقلت لمي خميمتس وضفي وجهتس

نوره ناظرته بألم – انا تراني مثلك مالي لاحول ولاقوه

انا جبروني على هالعرس .. انا عارفه عقدتك من الحريم

وعاذرتك .. لذلك اسلم مني وابي اسلم منك

سلطان جلس وحط رجل على رجل – وهالوضع مايناسبني

نوره انصدمت وناظرته – نعم

سلطان – اللي سمعتيه .. كلام الناس مايعجبني .. وانا ماابيتس

تأكدين كلامهم .. انا موافق نعيش مثل المتزوجين بس بشرط

انصدمت من تفكيره .. وانه يحسبها تبي تعيش معه كزوجه

بسرعه تكلمت – لالالا وش تصورني انت انا انا ( تذكرت

وين وصل أمر الحديث وذابت في ثيابها من الخجل )

وقف سلطان – ماتبين تسمعين شرطي

نوره حست ان الموت لو يجي بالتمني كان تمنته في هاللحظه

عطته ظهرها وهي تعظ شفايفها .. وتقرص يدها

سلطان – ابي طفل بأسرع وقت ,, ابي كل الناس تسكت عني

غمضت عيونها بقوه .. ويالله تأخذ النفس

وقف ومشى تذكر ولف وجهه – روحي لخواتس بس لاتطولين

انا اللي برجعتس من عندهم

















دخلوا البيت .. لقوا منيره في الصاله وباين انها مهمومه

ريم ووضحى سلمن عليها

وضحى – وينهي شيخه

منيره تناظرهن بعين مكسوره – راحت للملحق .. من يوم جت

وهي هناك رافضه تجي هنيا

فارس جلس .. وهن راحن لها .. وريم معهن

فارس ناظر امه – من جابتسن

منيره بحزن – من غيره الله يصلحه

فارس – قال شي

منيره دمعت – خلني ساكته احسن وانا امك ,, هذا مافي راسه

حشيمه مير علمه عند ابوه

فارس حزن على وضعهم – وهو وين راح هالحين

منيره نزلت دموعها – قلعته ( واخذت طرف شرشفها ومسحت

دموعها ) لو أن لها أهل كان ماسوى هالصنع مير مستضعفها

ويوم نزلنا ضربها بعقاله .. وهي تهاوشت معه وراحت للملحق

معصبه .. مسقط وتنضرب .. حسبي الله عليك ياصقر

حسبي الله عليك ( ومسكت راسها وقعدت تبكي )








في الملحق

وضحى تواسيها – الله يرزقكم إن شاءاله

شيخه ساكته ولا تكلمت كلمه وحده

ساره بكت يوم شافت حالتها .. وريم قامت تهديها – خلاص

ساره خلاص

هند وهي تناظر ساره وبكاها وناظرت شيخه – وانتي كيف

سقطتي

شيخه قامت وخلتهن .. بدون ماتقول حرف

وضحى اول مره تشوف شيخه بهالصوره .. بسرعه قامت وراها

بس شيخه قفلت الباب

دقت وضحى الباب – شيخه افتحي شيخه شيخــــــــــه

شيخه دخلت تحت فراشها .. وقام سلسال ذكرياتها بإلانفراط

كل حدث .. وكل ذكرى .. تصورته وهي تدمع .. لمست دمعتها

وناظرتها في إصبعها .. وورى هالدمع .. سيل دموع


اندق باب الجناح عليها .. قامت بسرعه تفتح الباب

اكيد انه ضاحي .. فتحت الباب عشان تنصدم بوحده اول مره

تشوفها

ناظرت فيها موضي .. وهي ناظرتها

موضي – يعني انتي زوجة ضاحي

الجازي الل خافت من ردة فعلها .. هزت راسها

بسرعه طلعت موضي وهي تحس الكلام ضايع في حلقها

معقوله اخوهم يسوي فيهم هالسواه .. معقوله

من يوم دخلت البيت وامي وجدتي يشتكن .. كان عندي فضول

اشوفها بس الغريب اني احس انها بريئه وطيبه .. والأكثر غرابه

في الموضوع ردة فعل جدي .. مو نفس ردة فعله في

عمي ناصر .. فيه سر في الموضوع ولازم اعرفه









دخلت البيت اللي فقدته .. وفقدت كل شي فيه .. وكلامه اللي قاله

لها عيا يروح من راسها

يعني وشلون يبيني بس عشان كلام الناس .. وبيثبت للناس

انه يعيش معي حياه طبيعيه ( اجيب له طفل ) ماتدري ليش

حسن ان دموعها تدغدغ عيونها

مسحتها ودخلت البيت .. مالقت في الصاله أحد ... وطلعت بإتجاه

الملحق .. شافت خواتها فيه .. وبسرعه قامت تسلم عليهن

وحده وحده وتبكي - والله العظيم فقدتكم

هند بألم – شيخه سقطت

نوره شهقت بصدمه – ايششششششش

وضحى ناظرت هند بقهر – هاذا حكي تقولينه

هند تكتفت – احسن خليها تعرف لايكون نعرف اموركم بعدين

من الناس مثل شيخه

ريم شافت ان قعدتها مالها داعي .. وبسرعه طلعت

اتجهت على داخل .. وشافت نايف داخل وراها بسرعه

وبدون مايعطيها وجهه – وين امي

ريم وهي تدورها بعيونها – مدري كانت هنا معنا يمكن في جناحها

مشى نايف لجناحها بسرعه .. فتح الباب .. ولقى امه تدعي وتبكي

قرب منها وهو متألم من منظرها حب راسها ويدها – يمه علامتس

منيره ناظرت فيه وهو يجلس جنبها .. وسندت راسها عليه وقعدت

تبكي – كسرتوني ياعيالي كسرتوني

نايف حس بألم أمه – وش فيتس يمه

منيره – حرمة اخوك سقطت

نايف انصدم – منهي موضي

منيره وهي تمسح دموعها ورفعت راسها عنه – وش موضي

لا شيخه

نايف بسخريه – اصلا مدري كيف ولا اقول خليني ساكت

منيره ناظرت فيه بألم من حالتهم – انتي وش تبي هالحين

نايف – ابيتس تقنعين ابوي مااتزوج هالآدميه

منيره ضربت على صدرها – تقصد ساره شيخة الغيد

نايف – ايووووه ان كانتس تبينها زوجيها لفارس انا ابعدوا عني

قلت لكم مابيها .. واصلا برضى ابوي ولا غصب عنه ماني

بأخذها

صرخت منيره وقامت تشاهق وناظرت السما – ياربي عيني

على عيالي يارب عطني الصبر والقوه

نايف ضمها – وش هالكلام يمه انا وش سويت لتس

منيره فكته وقامت من عنده – رح عني روحوا انا جاني الضغط

بسبايبكم ياعيال بطني معاد اقدر خلاص

نايف عصب – يمه السالفه تفاهم ماهب كل شوي تطيح دمعتس

وتكسرينا بهالدموع .. هالبنت ماني بأخذها طرتوا ولا وقعتوا

ولا والله ان اهج من الديره .. وبعدين ماهب جايها خطيب

منيره بعصبيه – ووراك ماتبيها عطني سبب يقنعني فيها

نايف – بس ماابيها ماابيها افففففففففف ( وطلع تاركها )

شافها في وجهه .. وكان القدر جمعه فيها .. ألتفت يمين

ويسار مشاف أحد وهي متوجهه للمطبخ مادرت عنه

بسرعه لحقها وشاف الشغاله .. بسرعه طردها وساره خافت

وهي اللي جايه تأخذ حبوب لشيخه .. ليتها ماجت

سكر باب المطبخ وقرب منها ورفع إصبعه بتهديد – والله

ان مارحتي لأبوي وقلتي له انتس ماتبيني وتبين سياف ان

يحرم عليتس النوم متهنيه هذاني حذرتس وقلتلتس

طاحت الكاسه اللي بيدها .. وهي تناظر فراغه .. يعني

خلاص فقدت الفرصه اللي تسترها .. يعني تهدم نفسها بيدها

حست بالحقد يشتعل في قلبها أكثر وأكثر ... وحست بالألم

فيه شي واحد والمفروض من زمان تسويه ؟؟

حذفت الحبوب من يدها .. وطلعت بسرعه .. بتسويه بتسويه

لو اليوم يقتلها .. لازم ترتاح .. لازم ترتاح





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



عقب ماراح جلس بسرعه ودق رقمها وقال بإنجليزي – انتي

ياحيوانه من اخبرتي بأمر الصوره !!

ارتعبت .. وخافت – لم أخبر احدآ

صرخ عليها بالأنجليزي – لايعلم أحد بأمر هالصوره غيري

وغيرك

تذكرت الشاب جارها .. بسرعه شهقت .. معقوله

خاف من شهقتها – ماذا هناك

غمضت عيونها بخوف وهي تقول – ربما ان امرنا انكشف

مط عيونه بصدمه – ومن اخبرتــــــــــــــــــــــــي !!

ماتدري وش تقول .. مصيبه وطاحت على راسها .. وش بيفكها

من لسانه .. وهذاك كيف خدعها وهو يحكي مرارته .. عشان

هي بدورها تتذكر المراره اللي حلت عليها

كانت ومازالت تبي الإنتقام من صقر .. ذاك الإنسان الذي

طالما أحبته حبا لايشاركه فيه إنسان

نزلت دمعتها وهي تتذكر اللي قالته لجارها مصطفى

بعد ماتعرفت عليه وعرفها على حاله .. شكى لها ضيمه مع

إنسانه حبته وغدرت فيه .. وبدورها فتحت الجروح .. ولدرجة

انها ورته الصوره اللي كانت تبي تنتقم فيها من صقر واخوه

اخوه اللي عرفها على ذاك الإنسان المغرور المتعجرف .. اللي

كانت هي الهدف .. وحتى يبتعد عنها .. صدقت حبه المزعوم

لها .. ووعوده بالزواج منها .. بس الشرط هي انها تبعد عن اخوه

اللي كانت في البدايه تحبه .. وكان راسل لإخوانه رسائل يبلغهم

بأمر زواجه منها ..وانه يحط أهله امام الأمر الواقع

تتذكر اول ماأستقبلته هي ونايف في المطار .. على طول انصدمت

بهيبته ورجولته .. وعيونه الحاده في نظرتها .. واللي تجبر اللي

قدامه انه يكون دائم مذنب في حضوره الطاغي

تتذكر نظراته لها .. وإبتسامته الساحره لها .. بكل ماللكلمة

من معنى سحرها في تلك النظرات .. جلس في شقة نايف

حدود الشهر .. وصارت كل يوم تلتقيه وتزاداد إعجاب فيه

أكثر وأكثر .. لين وصل ذاك اليـــــــــــــوم










جالسين على عتبة الملحق

نوره وهي تدمع – احس اني تائهه .. وخايفه كثير

وضحى اللي ضمتها – سلطان مخوفتس

نوره وهي تصد للجنب الثاني – ياليتنا مارجعنا لهنا يأختي ياليتنا

جلسنا في الدوادمي

وضحى حست بشي مر مشى بصدرها .. فكتها بألم وهي تتذكر

الكلمات اللي كل مره تنطعن فيها ( عرجاء .. عرجاء .. عرجاء )

نزلت راسها .. وسمعن صوت السياره .. والصوت الوقور

وهو يهلل – لإله إلا الله

شافت اختها وقفت .. ووقفت معها .. هالإنسان عزيز عليهن

بالحيل

بسرعه راحن يسلمن عليه .. يوم شافهن ابو محمد ابتسم لهن

وقال وهو مبسوط – واخيرا جيتن بيتسن .. وتطمنن علينا

ابتسمن وحس بالراحه من إبتسامتهن .. بس هالإبتسامه تلاشت

بصراخ قوي .. قوي قوي .. ومن قلب محروق







انفتح الباب عليها ودخل ضاحي اللي كان تعبان .. وهو جاي

من الإجتماع اللي كان بمديرية الإمن

ناظرها وشافها واقفه وتبتسم له .. نزل راسه .. وهو يتذكر

يوم يتكلم عن وضعه ووضعها .. وكانت هي محور الحديث

على هاذيك الطاوله .. تألم ان حياته مكشوفه بهالصوره

وتألم أكثر وأكثر للمطلوب منها في المراحل القادمه .. غمض

عينه بتعب ونفث الهواء اللي بصدره .. وفتح عينه وإبتسم

لها .. اقترب منها – وش صار عليتس في غيابي

ترددت وهي تقول – وحده دقت علي الباب ماأعرفها

هز راسه يعني كملي

وقالت لي يعني انتي زوجة ضاحي .. وخفت منها

ذابت في إبتسامته وهو يقول – ايه هاذي اختي موضي كانت

هنا .. تصدقين عاد ماتوقعتها هي ومحمد يتزوجون بهالسرعه

كان ودي لو حضرت العرس

ابتسمت له وسكتت

كمل وهو يدخل الغرفه ويغير ثوبه – عاد اخذت معها زيودي

ونواف بشتاقلهم كثير

تنفست بعمق وهي تستنشق عبير عطره .. وتبعته للغرفه

وقالت – احضر لك العشاء

شافته يخبي شي بسرعه .. عقدت حواجبها .. وشافته إرتبك

وقال وهو متغيره نبرة صوته للقلق – ايه ايه روحي حطيه

ماتعشيت انا جوعان

وقف السياره وهو يقول – يالله يالله بسرعه ضفي وجهتس

ومره ثانيه قولي لسعيدان يجي يأخذتس انا ماني سواقتس

يامدام

ريم وهي تبتسم وتحره – إلا سواقي وسواقي وسواقي

خم عقاله ونزل وهي نزلت بسرعه وهي تضحك – لالا داخله

على الله ثم عليك

وقف في وجهها وحجرلها ومسوي نفسه معصب – اجل قولي

اسف يالشيخ فارس

ضحكت ريم وهي بتشوف تعابير وجهه يوم بتتغير – اسفه

يالنخله فارس

تغير وجهه من تكبر وافتخار إلى عصبيه وهالمره صدق طلع

عقاله وضربها فيه ضربه خفيفه

ضحكت وهي تركض وتدعي – يالله يارب ان تنفي العقل من

الإرض هاللي متقاوين فيها علينا

يوم حست انها بإمان وقربت من الباب الداخلي قالت بصراخ

وهي تضحك – وان ترزقه هنوده اللي تنتفله حواجبه

وبسرعه دخلت وضحكت بقوه وهي تسمع .. الصوت اللي

ضرب الباب

مشى لسيارته وهو معصب - صدق طويلة لسان دواتس سعد

( إبتسم بسخريه وهو يتذكرها ) وهاذيتس اطول لسان منها







ركضت لين وصلتهم .. وصرختها تسبقها .. طاحت عند رجلين

عمها وهي تبكي – تكفى ياعمــــــــــــــي معاد اقدر اكتم في

صدري هالكثر انا بمــــــــوت بمــــــــــــوت

خواتها مطن عيونهن بصدمه .. وعمها نزل لمستواها وهو يقول

وبخوف – تكلمي تكلمي علامتس يابنتي

نايف اللي سمع صرختها .. وكان في جناحه فوق بيأخذ اغراض

له ويطلع .. ركض مع الدرج وهو يتعثر .. ومنيره اللي كانت في

جناحها .. طلعت لهم بخوف وقلبها مقبوض

شيخه اللي كانت في الملحق .. وسمعت الصرخه طلعت من

حواجزها .. وهند اللي كانت في المطبخ تحضر العشاء

وفارس اللي فتح الباب ودخل وشافهم ملمومين .. وساره في

الارض وتبكي .. طوفان عاصف .. وكيف بتجتازه .. وقيود

تخنقها .. وتبي تظهر نفسها .. تبي تحس بالهواء وهي تشمه

تبي تحس بالحياه .. تعبت من الألم .. والدموع .. والكذب

والخيانه .. تعبت من كل شي .. وحان موعد فتح الدفاتر

ودخول عالم جديد .. تبي تنتقل لمرحله غير هالمرحله

تبي تموت .. ولا تعيش حياه نظيفه .. إلى متى وهي تخبي

وتخبي وتخبي











كانت تتذكر ذاك اليوم .. اللي طلع نايف فيه من بدري .. وطلب منها

تسبقه على الشقه .. وتصحي صقر .. اللي رافض يرد على جواله

مشت وهي مبسوطه .. للإنسان اللي شتت عقلها وتفكيرها

الإنسان اللي عجزت مع مر السنين والأيام تنساه

دقت الباب .. وفتح لها وكان باين في عيونه أثر النوم

لما شافها غمرها بإبتسامته اللي تفرح قلبها .. وتثلج صدرها

وهي بدورها إبتسمت له .. جلست في الصاله .. وهو خلى الباب

مفتوح .. هاذي عادته ماتتغير .. يوم تكون معه .. يخلي الباب

مفتوح .. وهي ماشكت في هالشي ابد .. ولإن المسلمين لهم

عادات تختلف عن عاداتها .. دخل غرفته وهي تنتظره .. بعد

فتره طويله شوي طلع .. وإبتسامته ماتفارقه .. وهالشي هو

اللي شدها له أكثر وأكثر .. على هيبته .. وعيونه .. ورزته

إلى أنه حين تنظر له .. او ينظر إليها يبتسم إبتسامة الموت لها

جلس على الكرسي اللي مقابل لها .. وهم يعجون في الصمت

المخيف .. ونظرات العيون هي اللي تتكلم في تلك اللحظات

فجأه وقف .. وعيونه بعينها .. لين جلس في الكرسي اللي

جنبها .. ونبضاتها هي اللي كانت تهلي بقدومه

اغرقها بالهمسات .. والكلمات المذيبه .. وهي بدون سابق

إنذار .. غرقت في عالمه الموجع المرير .. كان في عيونه

الإبتسامه التي لن تنساها وهو يسمع شهقة أخوه التي ضبطتهم

بالجرم المشهود

صحت من تفكيرها على صوت الجوال .. اللي يطن في إذنها معلنا

إنقطاع الإتصال .. تذكرت الشاب العربي .. بسرعه ركضت لشقته

دقت الباب ودقت .. لكن لايوجد أحد بالداخل

جلست على الإرض منهاره .. ارادت الإنتقام منه .. ولكنه دائما هو

من يربح .. هو من يربح .. توعدته بقهر وهي تقول ( إلى اين

ساتذهب صقر انا لك بالمرصاد !!!








بكت بدل الدمع دم .. الموقف أكبر وأكبر بقوه

من أنها تتحمله .. هالموقف صعب على بنت متربيه تحط نفسها فيه

فما بالها لو هي صاحبة هالموقف نفسه .. هي اللي مشت له

برجلينها .. هي اللي غرقت في وحله .. هي اللي باعت نفسها

برخيص .. وهي بنفسها اللي دمرت نفسها

أكيد ماراح توقف من مكانها سليمه وهي تتكلم وتشهق .. وتحس

سكين مغروس في ثنايا صدرها

كيف بتحط عيونها في عيون اللي ألتموا حولها .. خواتها وش

بتقول لهم .. الناس العالم .. والأهم عمها .. ايه هو السبب اللي

غرقها في هالوحل هو هو اللي دلها على طريقه .. ليتها ماعرفته

وعاشت حياه نظيفه .. ليتها ماتت قبل تدخل الرياض .. ولا ليتها

ماتتفي تلك الساعه .. تكلمت وهي ترفع عينها للسماء وبدمعه تحكي وجع

شهور وشهور في الصدر مكبوته – انا ابيك تريحني من هالحياه

عمي ( وغمضت عيونها بقوه ونزلت دموعها ونزلت راسها )

انا ماني بنت عمي ماني بنت

الجميع انصدم .. وخواتها شهقن بريعه وخوف

والصدمه الأقوى صرخة نايف – لاااااااااااااااااااا

نزلت راسها أكثر وهي تسمع صرخته وبإصرار – نايف ياعمي هو

نايف

نايف صرخ أقوى – لاااااااااااااااااااااااا كذابه لاتصدقونها

عمها وقفها بقوه وعينه في عينها وبألم – انتي وش تقولين يابنت

وضحى طاحت على الارض في هاللحظه وماهي مصدقه اللي

تسمعه .. وهند اللي انبلمت ووقفت

مكانها وعيونها شاطحه .. نوره اشهقت وركضت لوضحى وهي

تمسكها .. الموقف كبير كبير بالحيل

شيخه قربت وهي تمسك وجعها .. وتتحمل ألمها

قربت ومسكتها بشعرها بقوه وعينها في عين ساره – انتي تكذبين

حنا تربية ناصر .. حنا مانغلط هالغلطه

نزلت راسها وهي تبكي بقوه وتشهق – انا نزلت راسه نزلت راسه

اخذها عمها من يد شيخه وهو متألم – ليش سويتي اللي سويتيه

ليشششششششششش

حذفها على الأرض وهو يحس بقلبه

أمه قربت منه وهي تبكي – قول انه كذب اللي قالته قل انه كذب

صرخ في وجهه أمه - كذااااااااااااااااابه قلت لكم تكــــــــذب

تراها تكذب .. هاذي مجنونه .. تسعى عشان اتزوجها

ركض له ابوه وهو يصيح بغبن وتله مع ثوبه – ليش تسوي فيها

اللي سويته ليييييييييييييه

عطاه كف دوى صوته .. ورفع اصبعه بتهديد – بتتزوجها اليوم قبل

بكره

نايف بقهر وعصبيه وهو يحس بالغبن منها – والله مااتزوجها

لو انطبقت السماء على الإرض .. هي البنت اللي تتحمل الفضيحه

انا اللي شايل عيبي هي اللي تجرجر نفسها للشباب

فارس تله مع ثوبه وعرقه ينبض – ياحيوان انت تعرف من تتكلم

عنه .. وين الغيره وييييييييييييين وين راحت

مسك ابو محمد قلبه بوجع – بتتزوجها لو رجلك فوق راسك

مشى بسرعه لسيارته وهو يصارخ ويسب – هاذا اصلا إذا قعدت

لكم دقيقه وحده في هالبيت .. هاذي كذابــــــــــــــه كذابــــــــــــه

ركب سيارته وسكر الباب بعصبيه .. وشخط بالموتر من بينهم

ابو محمد ماتحمل الموقف .. مسك قلبه وهو يتوجع .. انحنى

بظهره .. وسمع صوت الصراخ والبكي وراه .. وساره تنضرب

تحت يدين خواتها .. فجأه طاح على الارض فاقد الوعي .. ويده

على قلبه

صرخت منيره بقوه – بسرعه دقوا على الإسعااااااااااااااااااااف

فارس صرخ بألم – ابــــــــــــــــــــــــــوي



واقف وعينه مركزه في الباب .. وخياله لبعيد وهو يتذكر

كل اللي سواه عشان أخوه .. غمض عيونه وهالذكرى المريره

تجتاح عقله وأفكاره

كان داخل الغرفه .. ينتظر هالفرصه اللي مافيه أفضل منها

هاه هاذي هي جت عنده .. دق على نايف اللي أكد له لحظات

ويوصل إبتسم لخطته بإتقان .. وعيونه تشطح غبن .. مايبي

الحال اللي وصل له عمه .. يوصل لأخوه .. عمه تزوج مسلمه

وجده عارض .. فاكيف بإنسانه يهوديه .. لاتتبع دينهم

ولا عاداتهم ولا تقاليدهم .. هالمره بينذبح جده

طلع لها وهو يعشمها بنظرات عيونه .. اللي متأكد انها هامت

في حبه إلى درجة الثقه .. ان هي اللي بتنجح خطته

قام من الكرسي اللي كان يطالعها فيه وتطالعه هي فيه .. وقف

وعيونه في عينها .. وهو يرسم لدمارها .. وإبتعادها عن أخوه

التي كانت كالحيه لازقه فيه

جلس معها في الكنبه .. وبعد همسات .. وكلمات ذوبتها

وصل للهدف وهو يسمع خطوات أخوه .. وهو ينفذ اللي كان

يخطط له .. تتدمر علاقتهم .. ولايتدمر هو .. ينطعن بالكلام

والشتم واللوم .. ولا يضيع هو من بين يدينهم .. يسمع سم

وكلام من اخوه .. ولا أخوه اللي رباه يسمع سم من جده وابوه

هاذا هو الترابط اللي كان يبي يرد أخوه لصوابه .. وهو يشوف

هالإنسانه الحقيره اللي تضج أنوثه ونعومه وجمال .. ولايستطيع

أحد ان يوقفها لشدة جمالها .. وأخوه ضعيف تماما أمامها

وفي هاذيك اللحظات وهو غارق في عالمها .. تحت نظرات أخوه

المصدومه .. إبتسم إبتسامة التشفي .. وهو يشوف أخوه اللي

ماتوقع هالصدمه .. ماتوقع هالخيانه .. ماتوقع هالجرح

فكته هي بخوف .. وعيونها في صقر ومره في نايف .. صقر

وقف وهو يمثل الإرتباك والخوف

ركض له نايف وخلاه يضربه ويضربه ويضربه لين شبع وتعبت

يده .. بينما هي ركضت برى الشقه .. اللي يبيه وصار

وهو يشوف أخوه يكسر صورها .. ويمزق ذكرياتها

ويحرق هداياها .. ابتسم بينه وبين نفسه وهو يشوف أخوه

ينسفها من حياتها ويودعها للإبد

فاق من ذكرياته وهو يفتح عيونه .. على صوت خطواته







وقف سيارته بغضب وبعصبيه .. نزل منها وهو يتهددها ويتوعد

فيها .. طلع الدرج يوم شاف الأصانصير مشغول

كانت شقته الدور الثالث .. مشى لها وهو فاتح ازارير ثوبه من

قدام .. وكل مره يدعي عليها ويسبها ويشتمها .. ومرات بصوت

عالي ..

وقف قدام وجهه وهو يقول – اخيرا شرفت

رفع عينه وانصدم بصقر أخوه .. يالمصايب اللي طاحت على راسه









في المستشفى

دخل فارس يركض مثل المجنون .. وهو يشوف ابوه يندف

بسرعه كبيره وهم يعلنون حالة الطوارئ .. ركض بين الممرات

دخلوه بسرعه العنايه المركزه .. شافهم مع القزازه .. وهم يسوون

له إنعاش في القلب .. دمعت عيونه .. ونزل على الإرض يبكي

أكيد ابوه ماهب متحمل اللي صار .. أكيد ابوه بيموت








طلعوا الجيران على صوت الضرب والصراخ

صقر يبكسه ويرصه على الجدار بقوه ويتكلم بقهر – من وين

سويت هالصوره تكلم

نايف اللي مايقدر يتنفس ضربه على بطنه برجله .. تألم صقر

وانحنى على ظهره

طلع سياف من الشقه هو وفهيد .. وتوهم ماسكروا بقوه

دخلوا في المضاربه .. وهم يبعدونهم عن بعض

صقر بقهر وهو يسمع جواله يدق – وين بتروح مني والله

لاجرجرك في الشرطه عندي .. انا اعرف دواك يالوصخ

تفوا عليك .. تفوا على اللي مثلك ياواطي

صرخ نايف عليه بقهر وهو يدز اللي ماسكينه واللي فزعوا

لسياف وفهيد – تفوا عليك انت ياحقير ياحرامي ياسارق

اشهدوا كلكم تراه سارق حبيبتي مني سارقها الوصخ الواطي

صقر فك نفسه منهم .. وركض له وضربه لين صب دمه

وطرحه على الإرض واللي حوله مايقدرون عليه

صقر بقهر وعصبيه – بيجي اليوم اللي ادفعك فيه ثمن اللي

تقوله ياللي ماتستحي على وجهك

ضربه برجله للمره الإخيره وطلع تاركه يئن .. ودمه يصب








منيره اللي كانت تحميها منهم .. وقافله عليها باب الغرفه

وهي تبكي داخلها بوجع .. وطايحه على الإرض بخوف وتلمس

رقبتها .. عايشه لين هالحين

عايشه .. وهي ماتستاهل هالحياه .. حياه وصخه .. حياه

بفضيحه .. علمتهم عشان يذبحونها .. عشان يتخلصون منها

وهي تتخلص من هالعار اللي تشيله .. ليش ماماتت لين هالحين

ليش هنا وتتنفس .. وخواتها يصارخون ويبكون برى

ليش تسمع صوت صراخ وتهديد شيخه .. وليش تسمع بكى

وضحى .. وليش تسمع صوت منيره تترجاهم يرحمونها .. ليش

عايشه

ليش ماماتت .. ليش ماماتت

طاحت دمعتها .. وهي تحس الموت في إي لحظه بيجي ويرحمها

رفعت عينها للسماء وبقلب محروق ترجته – يااااااااااااااااااارب









ركب سيارته وهو معصب ومقهور .. سمع الجوال اللي يندق عليه

للمره الثالثه .. طلعه وشاف رقم فارس

اللي كان يبكي وهو يكلمه – صقر انت وينك

صقر انصدم ببكى فارس وخاف – فارس صار شي

فارس وهو يشهق – ابوي في العنايه المركزه ابوي بيموت ياصقر

ابوي بيموت ونايف هو السبب

صقر مط عينه .. وناظر المبنى .. وهو يسمع صوت بكى فارس

سكر الجوال .. وشغل السياره وطار فيها وهو يصرخ – كل مصيبه

لازم انت وراها .. كل مصيبه





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




( البـــــــــــــارت الســــــــــــ 47 ـابع والإربعون )





وصل للمستشفى .. ورجلينه ماتشيله .. يركض مثل المجنون

وهو يتلفت بين الممرات .. شاف محمد وعمه وفارس

ركض لهم وهو يحس بالخوف – وش صار على ابوي وش صار

جاهم سلطان ومعه الجد وهو معصب – وراه محد علمني ولاخبرني

ابو سعد – ياابوي اهدى عشان صحتك .. ولين هالحين مجانا خبر

عنه

صقر ناظر فارس وهو خايف – وش صار على ابوي

فارس صد بوجهه .. ودمعته في عينه وبتهديد – ان صار لإبوي

شي والله ماأرحم نايف والله ماأرحمه

الكل إستغرب وناظروا فيه

تكلم جده وهو معصب – قل لنا وش مسوي هاللي ماينذكر

فارس وهو يبعد عنهم ويصارخ – يخسى ماهب اخوي اسكتوا

عني لاحد يكلمني اسكتووووا ( وبدأ الإنهيار واضح عليه )

جلس على الكرسي وعيونه غرقانه دموع

تذكر الفضيحه .. اللي صارت .. تذكر شكل ابوه وهو طايح على

الإرض .. وأمه وهي منهاره وتبكي .. وبنات عمه

تذكر بنات عمه .. وقف وكأنه مقروص .. أكيد خلصوا عليها

ياليتهم يذبحونها .. ياليتهم يغسلون عارهم .. وينذبح هو وراها

هاذي سواه يسويها فيهم

ركض مثل المجنون من بينهم .. الكل ناظره مصدوم

محمد صارخ على سعد – رح ألحقه لايسوي مصيبه ماحنا ناقصين










اندق عليهم الباب بطرق قوي ومتواصل .. فز من فراشه

وهي فزت معه .. ركض للباب وبسرعه فتحه .. شافها امه

وهي معصبه وتصارخ عليه – مقيوله راقد معها وحنا في حريقه

مط عينه وهي وقفت تسمعهم .. ناظر في امه – علامتس يمه

عمشاء وهي معصبه وفي نفس الوقت خايفه – رح شف ابوك

وجدك طلعوا من عندنا مدري علامهم

مك عينه – وش صاير

عمشاء – وش دراني .. يوم مشى محمد هو وموضي .. في

نص الطريق طالعين .. رجعوا علينا ومحمد تكلم مع ابوك وطلعوا

وموضي تقول ماتعرف وش صاير

وجدتك علمت جدك ودق على سلطان ولحقوهم .. وابوك ناسي

جواله هنا ,, ولا ندري وش صاير

بسرعه ركض لجواله ودق على سلطان .. اللي علمه عن اللي

صاير .. تفأجا وبسرعه لبس ملابسه .. وركض طالع

الجازي وقفته - ضاحي شصاير

ضاحي – ارجعي ارقدي مافيه شي بس عمي تعبان شوي

نزل للدور الإرضي ولقى في وجهه أمه وجدته وموضي .. يوم

شافوه تكلمن سوى – وش صاير

ضاحي – عمي ضاحي تعبان في المستشفى

الجده اشهقت .. وعمشاء ركضت لعمتها هي وموضي

ضاحي ركض لجدته – جده علامتس ,, مصار شي مرتفع عليه

السكر

الجده وهي خايفه مسكت في يد ضاحي وتبكي – خذني معك

وانا امك

ضاحي خاف عليها – وين اخذتس معي ياجده .. مافيه غير الخير

انا بروح واطمنكم ان صار شي

عمشاء – وماقالوا وش اللي رفع السكر عليه

ضاحي اللي خبى عنهم وش فيه – مدري يالله يالله انا بروح

طلع بسرعه

بيأس وحزن ودموعها تنزل وهي تسمع اللي حولها

يبكون – معقوله تسوي فينا كذا

وضحى وهي منهاره – شيخه من اليوم تكسر في الغرفه .. وماهي

راضيه تفتح .. أكيد راح يصير عليها شي

هند وهي تبكي على الإرض – يافضيحتنا يافضيحتنا ,, وش

بيسوون فينا هالحين

وضحى وهي تشاهق – والله ماهقيتها تسوي فينا كذا .. وين بنروح

من هالفضيحه

نوره مسحت دموعها ووقفت – وش بيسوون فينا أكثر من اللي

سووه .. اصلا ولدهم هو اللي لازم يصلح غلطته

سمعن قفل الباب انفتح بقوه .. طلعت شيخه وبشتها فوقها وهي

لامه ملابس ساره .. كبتها على الإرض وهي تصارخ – من

هاللحظه تراني بريه منها .. بهاللي سوته نزلت راس ابوي

للإرض .. ومعاش من هو ينزله

هند وقفت بخوف من اللي تسويه شيخه – شيخه وش بتسوين

شيخه بشكل ثاني مخيف – انا اعلمكم وش بسوي

طلعت ومشت وهي كلها تصميم .. معاد يهمها شي .. عسى

سمعة القاسي تنزل الإرض .. حتى لو تتلطخ .. وحتى لو سمعة

اختها في هالموضوع .. الشي الصحيح بتسويه بتسويه .. مستحيل

احد يوقف في طريقها

دخلت الصاله على منيره اللي تبكي والجوال في يدها .. وقفت

عند راسها وهي تهدد – ياما تعطيني رقم ولدتس .. ولا والله

لإلتقيه عند الشرطه
ركض ركض عشان يوصله .. يالله وقفه

مسكه مع كتفه وهو يقول – انت وش فيك

دزه عن طريقه وهو أول مره يكون بهالحاله – انقلع

ولا تلحقني

اول مره يشوف أخوه بهالحاله – فارس انت صاحي وين رايح

انت

فارس مشى عنه بسرعه .. سعد ناظر في الناس اللي يتعداهم

أخوه وهو معصب .. مشى وراه وهو يحاول يجاريه

يوم وصل للمواقف .. خلاص معاد فيه صار يركض لين

وقف في وجهه وهو معصب – نايف وش مسوي في ابوي

كأنه مسكه مع جرحها .. ناظره فارس وهو يركب سيارته

وفتح الشباك – ارجع لإبوي وان صار له شي علمني فيه

مشاور مهم لازم اسويه

سعد خاف ومسكه – فارس وين رايح

فارس وهو يوخر يده ويسكر الشباك – قلت لك مشـاور

( وشخط بالموتر )

رجع يدق على جوال نايف للمره الخامسه .. ومقفل ؟؟

فيه شي صاير .. بس المشكله مايعرف وش هو








منيره انصدمت ... ووقفت من الخوف – انتي صاحيه

شيخه بقهر وغبن – وعمري ماكنت صاحيه مثل هالمره .. والله

لإفضحهم والله

منيره مسكت كمها وهي تبكي – شيخه يابنتي لاتفضحينا وتفضحين

اختس انا بتصرف

شيخه وهي تصارخ ومعصبه – وش بتتصرفين فيه قوليلي

عطيني رقم ولدتس ولا اقسم بالله لإخلي الشرطه تجيبه من

رجلينه

دخلت هند وهي ترجف – لقيتها لقيتها

دخلت وضحى ونوره وهم مصدومات .. من شكل منيره وهي

ماسكه كمها وتترجاها

شيخه بعدتها وباين فيها العصبيه – انتي بتعطيني رقمها ولا

اروح وهناك يتصرفون معه

وضحى صرخت فيها – شيخــــــــــــــــــه

شيخه ناظرتها بتحدي - بس كافي طيبه .. شوفي هالطيبه لين

وصلتنا .. أختس يامدام مغتصبه تعرفين وش معنى انها مغتصبه

هند ونوره بكن .. ووضحى امسكت الجدار بإنهيار

منيره وهي منهاره – تكفين يابنتي انا بحل الموضوع لاتسوين

شي نندم عليه نبي الستر الله يسترنا .. خلي لين عمتس يصحى

من عوقه .. وان سلكتن درب انا تراني معتسن









اسمع الصراخ .. واحس ان الإلم جمدني .. صرت بارده معاد

اقدر احس .. كنت اتمنى الموت .. بس اظاهر ان ايامي لسه

طويله .. غبن شيخه .. وألم وضحى .. ودموع نوره .. وصدمة

هند .. ليش ياخواتي ماذبحتوني .. ليش مانهيتوني من الحياه

انا ماأبيها .. والله العظيم ماأبيها

المشكله انتم اللي تألمتوا .. والفأس وقع بالراس .. الفأس وقع

بالراس .. ( خبطت على راسها كذا مره وهي منهاره )

ليتس ياوضحى خلصتي علي .. ليتس ياشيخه شربتي من دمي

آآآآآآآآآآآآآآه ياااااااااااااااااااااارب

( ناظرت للسقف .. ودموعها نزلت ) وكأن القدر يسخر منها

توها تقول الإلم جمدني ومعاد أحس ,, لقت ان دموعها نزلت

مجرد ما تتذكر انها موجوده بهالدنيا






شيخه وهي تطلع معصبه – انتي اظاهر تبين تغطين على عملة

ولدتس .. وانا معاد بعايقني شي درب الشرطه تراني أدله

منيره انصدمت وبسرعه مسكتها هي ووضحى

منيره وهي تبكي وتمد عليها الجوال – هاتس هاتس دقي

والله انه مايرد علي .. جواله مقفل .. تكفين يابنتي الفضيحه

قويه تكفين استرينا

شيخه خذت منها الجوال .. ودقت عليه كذا مره .. ولا يرد

حذفت الجوال بعصبيه وقالت – الشرطه هي اللي بتجيبه

إلي

منيره عصبت – انتي مافي راستس غير الشرطه .. قلت لتس

نبي نتفاهم معه .. اسكتي تراني معاد اقدر عليتس

شيخه ناظرتها وهي مغبونه – طبعا ماهب بنتس اللي سوة

هالسواه .. تراه ولد ويشيل عيبه .. صح هاذا كلامتس

بس ماعليه الشرطه هي اللي بتجيبه إلي

طلعت وخواتها منهارات .. ومنيره جلست على الإرض ومسكت

راسها وهي تبكي – مصيبه مصيبه وطاحت على راسي

وضحى لحقتها – شيخــــــــــــــــه

شيخه وهي تهدد – لاتثنيني عن دربي اللي براسي والله لإسويه

تراتس سمعتي مثل ماسمعت .. ولدها يهدد ويقول ماهب متزوجها

انا ماني برايحه للشرطه لا انا بروح للهيئه

وضحى مطت عيونها – شيخه والله انتس انهبلتي

شيخه طلعت تمشي بإتجاه البوابه .. وضحى ركضت لين وقفت

في وجهها وهي تبكي – دخيلتس ياشيخه بيحل الإمر .. اقسم

بالله ان ماحله ان رجلي على رجلتس عند الهيئه بس هالحين

عمي تعبان وش بيفكنا من الفضايح .. لين نشوف هم وش

بيسوون وعلى هالإساس رجلي على رجلتس

ناظرت فيها .. وبلعت غصتها .. ومشت بإتجاه الملحق

وقالت وهي متألمه – أخر واحد توقعت الطعنه تجي منه تكون

منتس ياساره

وضحى بكت بوجع وحرقة قلب .. وهي تشوف شيخه تمشي

وباين ان مافيها عقل .. اللي سوته اختهم فيهم لايقبله دين

ولا عقل









ضرب الجرس والباب وهو يصارخ – افتح ياواطـــــــــــــي

افتح الباب يالرخمــــــــــــــــه

انفتح الباب وكان سياف وكاسته بيده .. دز الباب ودخل

ولقى فهيد يشرب ويغني

تعداهم للغرفه ويسمع صراخ سياف – وين تب ي ياا ا لا خ و

فتح باب الغرفه اللي كان مسكر .. وفعلا شاف مثل ماتوقع












في المستشفى

طلع الدكتور وهو يناظر في الملتمين – مايصير ياأخواني

اللي تسوونه

الكل قرب من حوله تكلم صقر – وش صار على ابوي

الدكتور وهو يطمنهم – الحمدالله تعدى مرحلة الخطر والحمدالله

اللي أسعفتوه بالوقت المناسب بس يبي شوية وقت عشان يصحى

ويتعدى هالإزمه

محمد أخذه على جنب وقال – دخيلك يادكتور لاتخبي علينا شي

انا ولده

الدكتور – عارف ماهب ابوك يصير والد الدكتور نايف تراني

اعرفكم بس الحمدالله تعدى هالإزمه

محمد حس بالراحه – مشكور يادكتور مشكور كثير اقدر اشوفه

الدكتور – لا حاليا خلوه يرتاح .. انا مانع عنه الزياره لمدة

اربع وعشرين ساعه .. نخاف من المضاعفات .. ان تعدى هالوقت

ومر خير إن شاءالله وبخليكم تشوفونه

محمد هز راسه .. والدكتور تعداهم

دق جوال محمد وكانت امه .. اللي تبكي ومنهاره .. طمنها

وهو مايدري عن السالفه .. وتوقع ان امه تبكي عشان ابوه







يرتب شنطته .. يوم اقتحم عليه الغرفه وهو يقول – مثل

ماتوقعت بالضبط تبي تنحاش بعد اللي سويته

ناظر فيه وتعداه وهو يفتح الدرج يطلع الجواز – في حريقه

كلكم يارب

فارس مسكه وحط عينه بعيونه وهو معصب – وابوي ابوي

اللي طايح في المستشفى في حريقه بعد

مط عينه مصدوم – ابــــــــوي

فارس باغته وضربه على بطنه ودموعه تنزل – والله مااسامحك

ان مات ابوي والله اذبحك نايف والله اذبحك

نايف مصدوم .. ماتوقع اللي يسمعه .. مسك يدينه وناظر فيه

وهو مقهور – بس خلاااااااااااااااااص لاتضرب

فارس وهو يصارخ عليه – بتتزوجها يعني بتتزوجها .. ولا

اقسم بالله ماتطلع من هالديره وانت حي

دزه نايف على السرير – مابقى غير الصغار يتكلمون

فارس كتفه وبدأ يضرب فيه .. ونايف يبي يقاومه بس مايقدر

عليه .. من وين جاب هالقوه

فارس عقب تكفيخ تفل بوجهه – بتملك عليها غصبن عنك .. ولا

والله انا بايع بايع ماوراي شي بس حق بنات عمي لإطلعه من

بين عيونك

طلع تاركه .. وهو صريع على الإرض .. وقواه منهكه

بعد مرور اسبوع \ المستشفى

جالس على الكرسي .. ويناظر فيه

رجل في الستينات من عمره .. الشيب مليان في شعره

وعيونه حولها هالات سود .. ووجهه أصفر تعب من هالمرض

ناظر في يده وقرب منها وحبها .. انفتح الباب

وسمع صوت صقر وراه – ارحم نفسك اللي يسمعك يقول

بسم الله على ابوي بيودع .. تراه راقد .. واليوم بيكتبون له

خروج

ركى راسه على مساند السرير – مرض ابوي هدني ياصقر

صقر قرب منه ومسك كتوفه – خلاص فارس مانت بطفل

تسوي هالسواه .. وبعدين امي مزعجتني كل ربع ساعه

داقه علي وتبكي وتنشد عنك .. من طاح ابوي وانت اللي مرافق

معه

رفع راسه وباين التعب فيه هو – قلت لكم رجلي على رجل ابوي

ضحك صقر – خلاص اهدى اهدى ماحد قالك ارجع .. ابوي بيصحى

هالحين وبنرد كلنا سوى

سمع اصوات حوله .. فتح عيونه

ابو محمد بتعب – فارس

فارس ألتفت على ابوه وهو يقول – يالبيه ياأبوي

ابو محمد – جاء الدكتور ماعطوك الإذن ابي اطلع

صقر قرب من ابوه وهو يقول – وهذا علمك يايبه كل ماقمت

خلاص هم قالوا بتطلع اليوم على انهم يقولون المفروض مايطلع

مدري وش وراك

في هاللحظه دخل عليهم الدكتور – السلآم عليكم

الجميع – عليكم السلآم

الدكتور – هاه ياابو نايف عساك بخير

غمض عينه بغبن .. كل ماصحى وكل مجاء أحد يسأله نادوه

باللي هده وكسره

فارس وبنبرة عصبيه – كم مره نقول لك تراه ابو محمد ابو محمد

الدكتور ناظر في فارس هو وصقر .. وابو محمد صد للجهه الثانيه

وهو كاره طاريه واسمه

الدكتور – افا عليك ولا تزعلون بس نايف خوينا ونعرفه

فارس وهو معصب – بس الكبير محمد وابوي يحب يناديه اللي

حوله بهالإسم

الدكتور ابتسم – خلاص ولا يزعل ابو محمد كيف حالك اليوم

ياابوي

ابو محمد ناظره – متى بتطلعني يادكتور

الدكتور ضحك – بلاهي ياابوي كم مره سألتني هالسؤال من

وصلت هالمستشفى

ابتسم ابو محمد – ياولدي نومة المستشفيات تمرضني

صقر ناظر الدكتور – اكتب له خروج ابوي تعبان من القعده

الدكتور - الله يسامحك ياابوي ماتبينا انت

ابو محمد وهو يزفر – ياولدي اكتبلي خروج وريحني من

هالسرير

الدكتور كتب في الملف .. ثم اتجهه وحب راسه – على خير

خلاص ياابوي اطلعوا .. وماتشوف شر وانتبه على صحتك

ابو محمد – مشكور ياولدي

طلع الدكتور .. وطلع صقر معه

فارس ناظر في ابوه – ياابوي بروح اجيب العربيه

ابو محمد وهو يجلس – تعال اعضدني وانا ابوك انا زالني بخير

عسى بنات عمك مايشوفن الضيم

فارس تألم لحال ابوه .. مسكه وعضده .. وساعده في لبسه

ومشى طالع هو وإياه يوم دخل صقر – لهدرجه ماصدقت ياابوي

تطلع

ابو محمد ساكت .. وباين التعب فيه .. وحاله حزين

وفارس يعضده وهو ساكت

صقر – بروح اجيب عربيه

ابو محمد - ماابيها انا اقدر امشي ماطحت لين هالحين

صقر شاف حال ابوه منقلب ومتغير

عضده مع فارس .. ويوم قربوا من الصيدليه

صقر فكه – بروح اجيب دواك ياابوي

طلع هو وفارس

صرف العلاج .. وطلع لاحقهم .. وشاف نايف يركب ابوه

السياره

صقر وخر فارس وطلع مفتاحه – انت خذ سيارتي وألحقنا فيها

ابو محمد بأمر – لا رح اركب سيارتك خلني انا ابي فارس

فارس ناظر في ابوه .. وبعد صقر وركب وسكر الباب

صقر ناظرهم وهو رافع حاجب

انفتح الشباك وطلع صوت ابو محمد – اسبقنا على البيت

واخذ العلاج معك عندي شغيلة بسويها وبرجع

ناظر في فارس بمعنى وش فيه .. وهز فارس كتوفه .. ورفع

الشباك

وراحوا وخلوه






الجميع جالس في الصاله .. حتى الجد والجده .. وبيت

ابو فهيد كلهم

عدى ابو محمد وفارس وصقر ونايف وشيخه وساره اللي في

غرفه في قبو البيت .. ومااحد يعرف بالسالفه غير اللي عرفوا

وقتها

منيره وهي تناظر محمد – ابوك تأخر يامحمد

محمد – انا قبل شوي كلمت صقر وهو يقول الدكتور يكتب

العلاجات بيصرفونها ويجوون

ابو فهيد – الحمدالله على سلامته

في هالإثناء دخل ضاحي ومعه الجازي

عمشاء كشرت

ضاحي – السلآم عليكم

الجميع – عليكم السلام

شاف الجميع جالسين مع بعض .. وجلس .. بس الجازي

متردده تجلس

بعد تفكير جلست جنب ضاحي وهي تحس بالخوف

ضاحي – عمي مجاء

محمد – لا لين هالحين









وقفت السياره قدام العماره

فارس – هاذي هي ياابوي

فتح الباب .. ونزل فارس بسرعه يساعده

عضده .. وهو يتألم من عيون ابوه اللي باين فيها الحزن

والخيبه .. والعار .. والفضيحه

مشى هو وأبوه .. وصعدوا الإصانصير .. انفتح الباب

ومشوا لشقته

دق فارس الباب .. وبعد فتره انفتح

واللي فتحه تفأجا .. لا انصدم من حضورهم








ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





( البـــارت الثامـــــ 48ـن والإربعــون )









دق فارس الباب .. وبعد فتره انفتح

واللي فتحه تفأجا .. لا انصدم من حضورهم

وارتبك وهو يشوف ابوه قدامه .. هو كان يعرف ابوه في المستشفى

وهي السبب .. هي

ابو محمد صفعه كف .. وفارس بسرعه مسك ابوه .. وهو صد

للجهه الثانيه – هاذي سواه تسويها فيني يالرخمه

ترك الباب ودخل .. وتبعه ابو محمد وفارس .. وشافوا الشقه

معفوسه .. وحالتها حاله .. والصدمه في اللي راقدين فيها

ابو محمد انصدم في اشكالهم .. وفارس خاف على ابوه اللي تغير

وجهه

تكلم من بين اسنانه وأشر على سياف – هذه اللي بتزوجه بنت عمك

شاف فهيد اللي فتح عينه .. ويوم شاف وجهه عمه بسرعه وقف

وارتبك .. وضرب سياف برجله من دون مايدرون

بخوف وهو يسوي ثوبه قرب من عمه وحب راسه – عمي

الحمدالله على السلامه

سمعوا صرخة سياف اللي في غلط نومه ونكدوا عليه – اييه

وجع اسكتوا

دزه فهيد بقوه – سيااااااااااااف قم

سياف فتح عينه بيهاوش .. وانصدم من اللي واقفين حوله

بسرعه جلس وهو مصدوم

ناظرهم وهو يشوف وجيهم متغيره .. اخذ بعضه وطلع بسرعه

وابو محمد ساكت ولا فتح فمه .. ونايف يصدد عن الموقف اللي

انحط فيه .. ويحمد ربه انهم امس ماشربوا إلا شاهي ويفصفصون

حب .. لان الشراب خلص .. وهو حالته النفسيه زفت ومانعه

عنهم

وحمد ربه اكثر ان ابوه ماجاه والشقه مليانه كاسات والقوارير

طايحه .. وتعج بالمنكرات

طلع فهيد بسرعه .. وهو خايف وقلبه طبول .. ويتحسب طول

الطريق على فارس اللي دل عمه على الشقه

عقب ماطلع تكلم فارس يعدل الموقف – ابوي يبي يتكلم معك

تكلم – انا ماغلطت معها ياابوي هي اللي جتني برجليها

ابو محمد وهو معصب – بعد يكذب عيني عينك ,, انت تبي تكذب

عشان ماتزوجها .. لا بتزوجها يالخسيس وتستر فضيحتنا

فارس وهو ماسكه – يبه دخيلك اهدى انت تعبان

نايف ناظر في فارس – يومك تبيه يهدى ليش جايبه هنا

قلت لكم ماني بأخذها

فارس عصب – ماهب على كيفك بتأخذها بتأخذها

نايف بقهر – انا ماهب عشاني ماسافرت ذال منكم لا جلست

عشان اعاين حالتك .. وجزاي تصفعني

فارس مط عيونه بقهر من إسلوبه – نااااااااااايف

ابو محمد بتهديد وعرقه ينبض وباين فيه التعب والهم – معك لليله

ولا والله ان تقابلني بكره في المحكمه رافعن عليك القضيه

وبتزوجها غصب ومن ورى خشمك

طلع ولحقه فارس – يبه يبــــه

كسر التحفه اللي جنبه .. وهو يتذكرها منتصره عليه وتضحك

انقهر انها قدرت تعسفه .. وتخليه غصب عنه يتزوجها














تحس بالنار والغبن وهي جالسه معهم .. غصب عنها ماهب

برضاها .. لو عليها .. شاركت شيخه ونوره الحبسه .. بس الخوف

ان اللي حولها يشكون في الأمر

عمشاء – إلا وينهن خواتس الباقيات ياوضحى

ألتفتت هند على وضحى وهي تحس بالمراره .. وضحى

زفرت وهي تقول – نوره وساره عند شيخه تعرفينها نفاس

وخاطرها شين من عقب تسقيطها

دخل عليهم في هالإثناء صقر .. ولإول مره يدخل هالبيت

عقب ماضرب شيخه وجابها لبيت أهله .. وكان يقضي

وقته في شقته ولا عند ابوه

أول مادخل تلفت بينهم وهو يدورها .. بس مالقاها شاف

امه وجدته اللي مبطي عنهم .. مشى لهن بسرعه وسلم

عليهن .. ومنيره صدت عنه وسلم على الباقين

الجد – ابوك وين

صقر – يقول عنده مشوار بيسويه هو وفارس وبيجون

ابو فهيد – وش مشواره مع هالقايله

صقر – وش دراني عنهم (قرب وجلس من امه .. وحب يدها )

وهمس لها – دخيلتس يالغاليه لاتزعلين

منيره وهي جالسه بينهم مغصوبه .. وقفت وهي تلقى العذر

عشتم نقوم

مشت لجناحها .. وهي حابسة الدمعه .. عيالها كسروا وجهها

وفضحوها .. هذا ومخبية ضرب صقر لشيخه عن ابو محمد

كيف لوعرف

اجلست على الكرسي ومسكت راسها اللي تحسه بينفجر.. دخل

وراها وهو في عيونه رجاء تسامحه .. قرب منها وجلس

على ركبته قدامها – دخيلتس يالغاليه لاتزعلين علي

صدت للجهه الثانيه ودموعها تنزل – انتم كسرتوني بالحيل

ياعيالي .. انا لو تجيتي جلطه انتم سببها ( ونزلت دموعها )

حط راسه بحضنها – بسم الله عليك يالغاليه .. يايمه انتي تعرفين

صدمتي فيها .. يايمه الضنى اللي ترجيته وحلمت فيه .. بتهور

وركض في الشوارع طرحته

منيره دزته – رح استسمح منها ثم ارضى عليك

ناظرها وحط عينه بعينها – ترضيلي المذله .. هاذي هانتني

وانتي تقولين ببرود رح استسمح منها

منيره بكت وحطت شرشفها على عيونها – حرمتك نفسيتها

ماش بسبب ضربك لاتجلس معنا ولا تبي تناظرنا وفي المستشفى

تصرخ عليها وتقول بعرس عليتس .. وبتجيب الضنى

رفعت عينها ودموعها تنزل – ترى اللي راح ضنى شيخه بعد

حرمتك هالحين نفاس ونفسيتها تعبانه .. رح راضها كود انها

تطيب انا ذابحني همها

وقف وهو مقهور من دفاع امه لها – ايه ايه خربيها وانا بربيها

اوقفي في صفها وحامي دونها .. خليها تنطق وترضى من راسها

بالطقاق من اعرست عليها ماشفت معها يوم زين اصلا

عمرها مارضت .. هاذي لسانها نار ويويل اللي يطيح فيه

وانا اخوي الله يسامحه بلاني فيها .. ماهب حرمه إلا ضبعه

وبدت العصبيه تظهر عليه وصوته يعلى وهو يتحسر على

اللي راح وهي اللي ضيعته وناظر في امه – هاذي يايمه

من خذيتها وهي واقفتلي هنيا ( ويأشر على حلقه ) تعبت

منها ومن هواشها .. ماهب حرمه هاذي لاحشى ماهب حرمه

اجل فيه حرمه تركض في الشوارع مثل المجنونه دخلت الصاله مثل الإعصار .. وهي تناظر في وجوه الموجودين

عمها مو بينهم .. تعدتهم ومطنشه الكل .. ماهمها السلام او

السؤال عن الحال .. هالحين هي في حال صعب .. لها اسبوع

وهي تنتظر هاليوم .. لازم المذنب يأخذ جزاه .. ولا اليوم تقدم

قضيتها .. اختهن هانت شرفهن وسمعتهن .. لو يدري اللي

مرتز على الكرسي ( وهي تناظر في جدها ) ماخلى كلمه

شينه على ابوي وامي .. ماهب من حقتس ياساره تدمرين

اللي بنيناه ماهب من حقتس

اقتربت من الجناح حق عمها .. وسمعت صوته وهو يغرد

على امه .. ويشتكي منها

ضربت

الرجال وحلف انه ماسوى لها شي .. وهي حامل وتركض

مثل المهبوله أي عقل فيها يايمه قوليلي أي عقل في هالحرمه

افتحت الباب .. وألتفتوا بسرعه .. ناظرتهم واحد واحد

وهو قالها بعصبيه – خيــــــــــــر تفتتحين البيبان بدون احم

ولا دستور .. وينا عايشين فيه ماتستحين على وجهتس انتي

منيره سكته – بــــــــــــس اسكـــــــــــت راسي يوجعني

يوم ماشافت عمها فيه .. تركت الباب وطلعت .. سمعت صوته

وهو يوقفها ويناديها .. اصلا اخر همها في هاللحظات هو

يوم طلعت من ممر الجناح .. شافت عمها اللي دخل مع فارس

اللي يعضده .. والجميع ألتم حوله يهنونه بالسلامه .. أي سلامه

واي حال وناره في وسط الصدر مشبوبه .. شافت وضحى اللي

وقفت جنبها وهمست لها بخوف – دخيلتس ياوضحى خلتي

فضيحتنا بينا .. العائله كلها ملتمه .. خلي اللي بالصدر بالصدر

لين يتوكلون

شافته وهو يمر من جنبها .. من دون حتى مايعبرها بنظره

وجلس وبدأ ينكت ويستهبل .. وكأنه يجازيها في الحال

هي تتمنى الفضيحه تنستر .. ودمعة ألم في وسط جوفها

والنار تسعرها .. وأختها ذبحتهم .. وهو يضحك ومبسوط وسعيد

سمعت صوت منيره وراهن .. وهي تنادي عليهن وباين الإنهيار

فيها .. اتبعنها

دخلن وسكرت الباب وناظرت فيهن وهي تبكي – ساره عيت

لاتأكل العيشه اجيبها واردها مثل ماهي البنت بتموت

وانا ذبحني همها

شيخه وهي تغلي – عساها للموت

منيره وهي منهاره – لا دخيلتس يابنتي لاتدعين على أحد

تكفين يابنتي

وضحى وهي متألمه – وش تبينا نسوي لها ياعمه .. ندخل

لها ونقول رضينا عليتس حلفنا لاتأكلين اللقمه .. ياليتها تموت

ونرتاح منها ومن عارها

منيره جلست على الإرض ومسكت راسها – لاتقولن هالحكي

هي بتزوج الولد

شيخه ناظرت فيها وبعصبيه صرخت – تظمنينه يتزوجها مره

ضامنته تحت باطتس .. جايتس ومأكد لتس انه بيأخذها تراتس

سمعتيها مثل ماسمعناها .. ولدتس رافضها ورافض انه

يأخذها .. ويقول ماهب هو اللي غلط معها

منيره بكت اقوى ومسكت راسها .. وفي هالإثناء دخل

ابو محمد وفارس وصقر يعضدونه

يوم شاف امه تبكي وهي اللي تصارخ عليها فك ابوه ومشى

لها وصفعها كف لف برقعها وخرب شرشفها – حدتس لين

امي وينضب لسانتس لايرتفــــ

قاطعه ابوه وهو يصرخ عليه – صقــــــــــــــــــر

منيره مسكت فيه وهي تبكي – فكها فكها .. انت ماتعرف

وش السـ

قاطعتها شيخه وهي تخاف يزل لسانها – بـــــس

مد يدينه وهو يأشر للباب – انقلـــــــــعي اطلعي بــــــــرى

ابو محمد صرخ فيه – انت تطردها من بيتي وانا حي .. اذلف

اذلف لابركة فيكم وش مأخذ منكم انا

صقر ناظر في ابوه .. وناظر في فارس اللي نزل راسه

مات قهر – هذاك تسمعها وهي تصارخ على امي وتهينها وتباني

اسكت إلا تخسى ثم تخسى

ابو محمد عصب – قلت لك اذلف اطلع برى اطلع اطلع

شاف ابوه حاله تغير صدق .. واستغرب .. بسرعه طلع وهو خايف

على صحته

فارس ودى ابوه للسرير .. ومنيره ساعدته ودموعها تنزل

شيخه سكرت الباب وقفلته وناظرت فيهم – وش سويت مع ولدك

الكل ألتفت إلها

فارس تكلم – بس شيخه ابوي تعبان

وضحى اخذه دور المستمع وهي تشوف تصرف اختها

ابو محمد بهم وحزن ظاهر في وجهه – اليوم بيجي وبكره

بيملك عليها

فارس ناظره ابوه يتكلم ومو واثق هو بيجي ولا

ابو محمد كمل – ان مجاء المغرب يابنتي .. تجهزي

انا وخواتس نبي نروح ونشكيه في الشرطه .. وبيزوجونه

منها غصب .. نبيها يأخذها ثم يطلقها وبرجع معتسن هناك

مالي قعده هنيا

وضحى ركضت له وضمته وبكت عليه .. اما شيخه ناظرته

ومشت له وحبت راسه وطلعت

ابو محمد ابتسم لها – لتس غلا يالوضحي ماشلته لإحد

وضحى ضمته اكثر وبكت على صدره اقوى

فارس ابتسم وطلع يبيهم يأخذون راحتهم .. ومنيره طلعت

معه .. عندها ضيوف مجبوره توجبهم وتغديهم













يوم قعد فارس جنب ضاحي ساسره ضاحي وهو يضحك – ياخوي

هالحين اللي أخذها صقر هي وحده من بنات عمي

فارس ألتفت عليها وأشر براسه – ايه ليه

ضاحي ويتذكر ويضحك – مرت من عندنا تقول عجوز مأكول

عشاها .. وجدي يهاوش فيها ويقول ماتحشم أحد ولا تحترم احد

ماره من عندنا وهي معصبه ولا سلمت ولا عبرت احد

إسلوبها غريب .. وصقر يوم شاف كلام جدي عليها تبعها

الله يستر اظاهر بتصير مصيبه عندكم

فارس قام كأنه مقروص .. هذولي اليوم ناوين على الفضيحه

والله يستر منك ياصقر ماهب جايبها على البر

طلع بسرعه وراهم

مالقى أحد .. ألتفت يمين ويسار .. مافيه أحد .. بس شاف مصيبه

ومصيبه كبيره وهو يشوف سيارة نايف أخوه داخله

شهق وهو يناظر سيارته ويناظر الباب اللي داخله امه .. ابوه

وضحى .. شيخه .. نوره .. ساره .. هند

اظاهر ان المصايب صدق ابتدت .. والفضيحه بتكبر وتكبر

انتظره لين وقف سيارته .. ونزل

ووقف في وجهه – وش جايبك

ناظره نايف بنص عين وهو يقفل سيارته – انتم شوي وتحبون

رجلي اتزوج هالداشره ويوم جيت قلت وش تبي

فارس وهو يعض شفايفه قهر – ماهب هالحين عندنا بيت عمي

مانبي احد يعرف

مشى بكل شموخ وهو يقول – خلاص اجل بطلع مع الدرج الثاني

لجناحي برقد ولا ذلفوا هالناس عندي شروط قبل لاتزوج خمتكم

لازم تسمعونها

مسك نفسه لايسوي مصيبه .. شافه وهو يلف البيت قاصد

الدرج الثاني .. تفل على سيارته ودخل

يدينه مثبتتها .. وعيونه في عينها .. وملصقه بالجدار

ولا يسمع إلا صوت تنفسهم

صدت وجهها عن وجهه – ابعد

ماسمعت صوته .. لفت وجهها عليه وهي تعيد الكلمه – قلت

لك ابعد

فجأه سمعت صوته وكأن فيه حسره – ليش ذبحتي ولدنا

ناظرت فيه فتره وهي تحس قلبها بدق بقوه .. وصدت عنه

وهي متألمه أكثر منه

فجأه سحب وجهها بقوه خوفتها وحط عينه في عيونها وقال

بكل برود – انتي مجــــــــــرد إنسانه حثالــــــــــــــه

تألمت وسكتت .. وهي تحاول تتماسك

ليش تحس انها لين عنده وتضعف .. وليش تحس انها وهي واقفه

معه تتحول لإنسانه ثانيه .. ليش وهي معه تحب همسه

وصوته ونغمات اسمها في لسانه

ليش وهي معه تحس انها معلقه لاهي في السماء وتقدر تطوله

ولا الإرض وتقدر تثبت وتمسكه

ليش معه وبس هو تحس بالإمان اللي فقدته .. ليش ومعه

تحب عينها تحتضن عينه

ليش ومعه .. وليش ومعه .. وليش ومعه

شي واجد ماتحسه .... إلا لاصارت ......... بس معه

فكها وهي تحس انه مرتبك .. وبعد عنها .. وقرب عند الباب

ولف وناظرها وبتحدي – صدقيني بتسمعين خبر عرسي قريب

تحدته وهي ماتحداه هو لا تحدى قلبها – اعلى مابخيلك اركبه

ولا عمرك بتكون شخص مهم في حياتي

حست انه انقهر منها .. والدليل ضرب بقوه الباب برجله

وطلع .. وهي بسرعه لبست برقعها .. وناظرت في الجناح

اللي جمعها معه .. واللي عاشت القليل من لحظاتها هنا .. ولكن

كانت افضل اللحظات واسعدها .. على انها ماتتذكر انها سعدت

معه ابد .. وللإسف هي دائم السبب

طلعت وهي ماتبي تلتفت وراها وتحن للمكان .. وشافت نظرات

ناريه وعيون بتأكل بعضها

فجأه مشى وهو يناظرهم لداخل جناحه .. وصك الباب بقوه في

وجيههم .. تمنت هي اللي تشرب من دمه .. ماهب صقر اللي

بكس الباب بقوه .. وناظرها ونزل

ناظرت في الباب فتره .. وهي ماتبي تملك في هالساعه غير سكين

تقطع شرايين قلبه .. وتفقده الحياه








طايحه على الإرض .. وشعرها مبعثر عليها .. هاذي حالته

تطيح على الإرض لين موعد الصلاه تصلي وترجع تطيح مره

ثانيه .. وشعرها مبعثر حولها .. واللي يشوفها يقول عنها مجنونه

وماهب في عقلها ابد

تحس ان عيونها جافه .. لا انشفت مافيها قطرة دمع .. وفمها

ذابل .. ووجها اصفر .. وعظام وجهها بارزه .. وعيونها حمراء

ومتورمه .. انقلبت للنقيض تماما .. من أجمل إنسانه .. إلى أقبح

إنسانه .. مو ساره المرحه .. اللي تحب المقالب .. تبدلت من حال

إلى حال أخر

سمعت صوت القفل .. وغمضت عيونها .. خلاص معاد تبي تشوف

أحد .. اصلا من شافت كله وجهه منيره من اسبوع تعطيها أكل

وترده مثل ماهو .. اللهم تأخذ المويه اللي فيه

سمعت صوتها وهي تقول – يابنتي عمتس يبيتس

عمها .. لالا عمها ممات .. حي حي .. كيف ممات .. شافته طايح

على الإرض .. وشافت اخر شي الإسعاف وهي تشيله

كيف بتحط عينها في عينه .. كيف بتقدر تناظره .. كيف بتوقف

قدامه .. كيف وكيف وكيف .. ومن بيجاوبها على هالإسئله وهي

تحس انها غريقه في بحر عميق عميق بالحيل

فتحت عينها وهي تشوف منيره تمسح دمعتها .. اسخرت من

نفسها يبكون على حالها .. لهدرجه وصلت يبكى عليه .. بدال

مايبكى منها

ماقدرت ترفع راسها وهي تحس بالوجع يفتك براسها فتك

انتظرت فتره .. وهي تسمع شهيق منيره بين الوقت والثاني

رفعت راسها بصعوبه وجلست

سمعت منيره وهي تقول – الجميع راح بس خواتس اللي

تجمعن وفارس موجود

فارس ( كررت اسمه في صدرها ) حتى هو عرف بفضيحتها

ليش ماقتلها وخلص عليها .. ليش ماأنهى حياتها

ماتدري بأي وجهه .. بتوقف قدامهم .. وبأي عين بتكلم

مشت بصعوبه وهي تلبس برقعها وجلالها

وتنزله على وجهها .. مشت ومنيره مسكت يدها .. وهي

ماعارضت بالعكس هالشي حسسها بالقليل من الإمان

حست نفسها يالله يجيها .. والإكسجين انقطع عنها .. ودقات

قلبها طبول

دخلت معها للصاله .. وماتسمع غير شهيق منيره .. وماقدرت

ترفع راسها قدام الجميع .. خواتها .. وعمها .. وفارس

بس المصيبه اللي طاحت عينها عليه وهي ترفع راسها

اشهقت بخفيف .. واندست ورى ظهر منيره وهي تحس بالرعب

سمعت صوته وهو يقول لهم – وافقت اتزوجها بس بشروطي

ارتعبت وهي تشوف فارس وقف وركض له وهو يقول – يالخمه

يالرخمه تحط لستر بنت عمك شروط

سمعت صرخت عمها وهو يقول – بـــــــــــس

غمضت عيونها بألم .. وهي تسمع شهيق خواتها .. هند نوره

ووضحى .. بس سمعت صوت شيخه اللي جمدهم – وانت لك

عين تتشرط

فجأه الاصوات سكتت .. والبكى والدموع توقفت يوم وقف

نايف – الفضيحه بتروح على بنتكم ان ماسمعتوا شروطي

ابو محمد وهو يهز راسه بأسى – حسبي الله ونعم الوكيل حسبي

الله عليك

فارس انقهر وتكلم من بين سنونه – ووش هي شروطك يالرخمه








ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


( البارت التاســــــ 49 ـع والإربعون )



فجأه الاصوات سكتت .. والبكى والدموع توقفت يوم وقف

نايف – الفضيحه بتروح على بنتكم ان ماسمعتوا شروطي

ابو محمد وهو يهز راسه بأسى – حسبي الله ونعم الوكيل حسبي

الله عليك

فارس انقهر وتكلم من بين سنونه – ووش هي شروطك يالرخمه

جلس وهو مبتسم – حلو ( وناظر في ساره اللي متخبيه ورى منيره

وتبكي ولا ينسمع إلا شهيقها – اول شروطي عشان اتزوجها ابي ميتين

ألف ابي أفتح لي عياده كشخه ومحتاج تمويل

فارس وقف وهو يغلي – انت تبتز ابوي ياحيوان

نايف – انا مابتزه .. انا ابي مبلغ او قول تمويل وبرده يعني لاتخاف

البنك ماوافقلي غير على مبلغ معين وانا ماناقصني غير هالميتين

ابو محمد ناظرها وهي تبكي .. وباين الحسره والندم فيها .. ناظر

بنات أخوه الباقيات وهم يشوفهم مكسورين

تألم انه جابهم .. انه بحث عنهم ولقاهم .. ليته تركهم في عالمهم

أكيد انه عالم نظيف قبل مايعرفونه .. وافق وهو يشوف الكسر في

عيونهن كلهن – طيب

فارس تكلم بقهر – يبـــــــــــــــــه

ابو محمد اللي يحس بالألم – اسكت يا فارس

فارس هز راسه وناظر في نايف - وغيره يالتعبان

حط رجل على رجل وهو يسمع شهيقها يزيد .. وهي تنهان

وهو يضحك .. وهي بدال الدمع تنزل من عيونها دموع جمر من

حرارتها .. من النار اللي تحسها استوطنتها كلها .. توقف كل شي

فيها وهي تسمعه يزيد في الإهانه أكثر – من هالحين اقول لكم لو تشوفوني

احط رجلي على رقبتها ماحد يتكلم

مدرى غير بالشي اللي بكسه .. ألتفت إلا فارس .. وابو محمد حس

بالتعب من كلامه

وقفتهم صرخة شيخه وهي تقول – خلــــــــــــه

وقفوا وناظروها كلهم – هالشرط بعد انا اوافقك عليه .. سو اللي تبي

معها إن شاءالله تذبحها بعد

فارس ناظرها مصدوم – شيخـــــــــــه

شيخه وقفت وهي تقول – ولا حرف .. خلوه يتزوجها وإن شاءالله يذبحها

بعد مالنا دخل فيهم .. تستاهل اللي بيجيها منه هي اللي جابته لنفسها

ابتسم نايف بإبتسامه على جنب .. دليل الإنتصار

ابو محمد وقف – انا بروح ارتاح

وقف نايف – بس انا ماخلصت شروطي بعد

هالمره تكلمت منيره وهي تبكي – خلاص ياولدي خلاص حرام

اللي تسويه

نايف تكلم وهو يناظر ظهر ابوه – بس هاذا اهم شرط










سلم عليه وهو يبتسم – الحمدالله على السلآمه

ضحك وضمه – الله يسلمك .. مابغيت اشوفك

جلس قباله – وش اسوي تعرف الفتره اللي راحت من شغلي للمستشفى

تعرف ابوي هناك

جلس منيف – صح ذكرت وشلونه ابوك هالحين

صقر – الحمدالله أحسن ,, هاه جبت اللي وصيتك عليه

طلع الورقه من مخباه – هاه هاذي هي

أخذها صقر منه – حلو ,, هاذي اللي بيكسر ظهره فيها .. هاذي

هي الدليل القاطع

منيف – بس انت وش بتسوي فيها

صقر وهو ينادي على الجرسون – خله كل شي بوقته حلو ,, المهم هالحين

عرفت من اللي يدبر فيني وفيه هذه كله









تكلم وهو يناظرهم – هالشرط هو المهم

ابو محمد ناظره وهو يحس انه مطعون .. يحس انه انتهى دوره بالحياه

وولده يساومه على ستر لحمه

لهدرجه ماعرف يربيه .. المشكله يعرف انه مكتف ويتشرط .. وهو

يستغل نقطة الضعف في الموضوع

غمض عينه بألم وهو يسمعه يقول – انا بتزوجها وهي لكم ... عندكم

ماأبي منها شي .. ولا تنتظرون أقدم لها إي شي .. اشيل يدي عن كل

مسؤوليتها .. ولين ألقى اللي تناسبني تراني أبلغكم من هالحين بطلقها

هالمره هي اللي وقفت .. هي اللي انجرحت .. وهي اللي قدمت فروض

الطاعه انصدموا منها وهي تقول – يشهد علي الله والخلق يسمع لولا

الخوف من الإخره لكنت انتحرت ولا شفت وجهي

انا أخليك من مسؤوليتي قدام الله واللي واقفين ( وراحت تركض من

عندهم وهي تتألم .. خسرت كل شي كل شي .. خواتها .. هلها .. وحتى

نفسها .. وهو يربح ويربح ويربح .. ويارب تأخذلي حقي منه ياااااااااااارب

توريني فيه عجايب قدرتك ياااااااااااااااارب
اليوم الثاني \ الظهر .. بيت سعد بن فهيد

حاسه بنشاط غريب عليها اليوم .. إلبست قميص عشان ماتحس

بشي مقيدها .. وبدأت في الترتيب .. اصلا وجودها طول الوقت

بهالغرفه .. فماعندها شغل غير ترتب هالجناح اللي تحسه معفوس

ابتدت بدولابه هو .. يحتاج لترتيب طويل .. بإختصار هو فوضوي

وهي تحب الترتيب والدقه

طلعت كل الملابس وهي تحس بالحماس .. لكن فيه شي طاح من

بين الملابس .. صدمها وهي تناظره









دخل البيت .. وشاف في الصاله امه صدت يوم شافته

حس بالحزن .. امه تعيشه في حاله صعبه .. مايصيرمع كل

هالضغوط اللي يحسها .. وامه تزيد عليه

شاف ابوه ترك الجريده .. وناظر فيه وهو يناظر امه اللي

مو راضيه تسامحه

ابو فهيد وقف وهو يناديه – ضاحي

ألتفت على ابوه – لبيه

ابو فهيد – تعال في المكتب بتكلم معك

عمشاء – انا بحط الغداء عمي ينشد عنه

ابو فهيد – حطيه حطيه ماحنا بمطولين

مرت من جنبه أمه وهي ماتناظر فيه .. وصاده عنه

حس بالألم من معاملة امه .. مشى مع ابوه وهو يحس بالقهر

امه .. والزمن .. والشغل والإمانه .. والعصابه .. كلهم عليه

دخل وسكر الباب وراه .. جلس مقابل ابوه اللي جلس على المكتب

وقال – ضاحي امك لازم تعرف

خاف ضاحي – لا دخيلك يبه لاتعرف شي .. انا ماابي أمي تشيل

همي

ابو فهيد – بس نفسيتك ياولدي .. في شغلك مضغوط وفي البيت

مضغوط ارحم نفسك شوي

تنهد بهم – الإمانه ثقيله ياابوي

ابو فهيد – وانا عارف عشان كذا امك لازم تعرف .. حتى البنت

مسكينه من يوم تطلع لين ترجع وهي ماسكه جناحها ولاتطلع

منه .. مو حرام عليك اللي تسويه في الضعيفه

قال بوجع – خلها يبه كذا احسن ابي امي ترتاح

ابو فهيد – وعشان امك ترتاح تظلم حرمتك ياولدي انت قلتها

أمانه حرام اللي تسويه فيها

ضاحي وقف وهو يقول – لو بيديني طلعت انا وإياها عشان ترتاح

امي بس المشكله اني مجبور اخليها هنا عشان احميها الله يعينها

تتحمل الوضع شوي هالبيت أأمن مكان إلها

مشى وهو يحس انه مكبوت .. بس سمع ابوه يوقفه

ألتفت عليه – نعم

ابو فهيد وهو يمشي يمه – المغرب ملكة ولد عمك

ضاحي عقد حواجبه – من

ابو فهيد – نايف على ساره

ضاحي – ومن بلغك هالخبر

ابو فهيد – اخوك اللي توه يدخل البيت ( تنهد ) الله يعين وضحى

عليه .. الله يصبرها

ضاحي وهو يطلع مع ابوه – صح وضحى وينهي من طيحة عمي

مارجعت

ابو فهيد – اختها مسقط وقاعده معها

ضاحي وهو يطلع الدرج – اها .. زين ببدل وبنزل

ابو فهيد وهو يجلس – علم حرمتك تجي

ضاحي – إن شاءالله

وصل الدور الثاني .. توجهه على قسمه .. فتح الباب

وشاف اللي جالسه على الكرسي .. وتناظر في

شهق من الصدمه .. وحس انه انبلم









تقرأ في الكتاب .. وتسرق النظرات وهي تشوفه يتكلم معهم

ويضحك وإياهم

زايد – بس الاستاذ ضربه بقوه .. وعطاني القلم حقي

نواف ضحك – وهو قعد يمسح دموعه

زايد لف عليه – انت تقصدني

نواف – لا أقصد الإستاذ ههههههه ههههههههههه

عصب زايد وقام يضربه

صرخ فيهم محمد – بـس بس عيب ياعيال

موضي تركت الكتاب .. وركضت لهم فرقتهم وهي تصارخ

عليهم – انهبلتوا انتم

زايد – هو وقح

نواف – وانت غبي

كان طول الوقت تطل مع فتحة الباب .. وهي تشوفهم

شافته وقف .. وقام يصالحهم مع بعض ويضحك معهم .. ويبوسهم

محمد – بس عيب اللي تسوونه انتم زعلتوني منكم

نواف ضمه بقوه وهو يقول – انت طيب بالحيل ,, كان يكذب خالد

وهو يقول انك عصبي

انصدم .. وفكه وناظر فيه .. خالد .. كيف نساه .. معقوله

ولده يقول عنه عصبي .. صد للجهه الثانيه .. وهو يتذكر ان

ماله موقف معه حلو

حست بالإلم .. وهي تشوفه معهم غير .. ومعها ومع اخوها غير

ركضت مع الدرج وهي تحس دموعها تسبقها

شافت في وجهها فارس .. ايه هو .. هو ابوها

مو اللي كان يضربها ويضرب خالد .. كان يعذبهم .. ومع

زايد ونواف غير .. يحبهم ويضحك معهم

ضمته بقوه وقالت – انت بابا

فارس انصدم من اللي ضمته بقوه وهي تقول بابا

فكها وناظر فيها وهو يبتسم – خلود وش فيك

خلود رجعت تضمه وهي تبكي – انت بابا انت هو ابوي

فارس تألم من دموعها وهي تنزل – خلاص حبيبتي اسكتي

خلود وهي تشكي عليه وتفرك عيونها – كان يضربني وبعذبني انا

وخالد ويوم جونا نواف وزايد حبهم وهو مايحبنا انا ماأحبه ماأحبه

فارس انصدم - وليش سوى كذا

ناظر فيها وهي تفرك عيونها – خلاص خلود حبيبتي انتي الشاطره

حبيبة عمو .. تبغينا نروح للدكان

فكت يدينها عن عيونها وهي مبسوطه – ايه ايه

شالها وهو يضحك ويصعد الدرج – اجل امشي اغير ملابسي

وألبس بجامتي ونتغدى ونروح مع بعض للدكان

باسته وهي تضحك – ومانبي نواف وزايد

ناظرها وابتسم لها وهمس في أذنها – طيب بس لاتعلمين احد








سكر الباب واسرع لها .. وأخذ الملف من يدها وهو يقول

بعصبيه – ليش تفتشين في اغراضي

سمع صرختها اللي وقفته .. ومشت لين وقفت في وجهه – انا

من من ضاحي

سمعت صوته وهو معصب – يعني من انتي الجازي بنت سعود

الجازي – كذاب

رفع حاجبه وناظر فيها – اجل من انتي

الجازي صدمته – انا اسمي نور ضاحي نور

حس بالإلم وهو يكذب عليها – لا اسمتس الجازي

أشرت على الصوره بقهر – بس هاذي انا انا

ناظرت في الرجل اللي ضامها ويضحكون – مين هذه ياضاحي

ضاحي دخل ولا عبرها .. وهو يحس بضعفها وراحمها

بس مايقدر يعلمها .. مجبور يخبي عنها خوف على حياتها

دخلت معه ووقفت وهي تترجاه – مين ياضاحي تكفى من

ضاحي ناظر في عيونها اللي توجعه .. ودمعها ينزل – هاذا

ابوتس

رجعت خطوه للورى بصدمه – هاذا ابوي

ضاحي – ايه ابوتس سعود الله يرحمه

ناظرت فيه بألم – بس اللي مكتوب في الملف ماهب سعود

ناظرها وهو يتألم من اللي كشفته – صح ماهب سعود

انا عارف

تكلمت وهي تنكر اللي توصلت له – يعني انا بنت سعود ولا بنت

هالرجل

ضاحي حس راسه عوره – لا بنت سعود

ترك الملف ومسكها وضمها – الجازي حبيبتي .. هالصوره

لتس انتي وعمي سعود الله يرحمه .. كانت معي في السياره

وانا حطيتها في الملف عشان انزلها معي للبيت يوم جبته

الصوره ماتعلق لافيتس ولا في عمي

حاولت تصدقه .. لانها ماتبي تسمع الحقيقه اللي توجعها

فكته وهي تقول – صدق

ابتسم لها وهو يقرص خدها – صدقين مو صدق

ابتسمت له ورجعت تضمه بقوه .. تحبه .. وتعشقه .. وتهواه

صار لها في الدنيا كل شي .. كل شي



في الملحق

جالسات في الصاله .. وكل وحده في عالمها وسرحانه .. بس

همهن واحد .. وألمهن واحد

سمعن صوت غريب وهو ينادي على وضحى – وضحى

وضحى عرفته وكشرت وقفت وهي تقول – هذه وش حاذفه
علي هالساعه

نوره – فهيد

وضحى – كل الإسبوع وهو نفس الموال يبيني ارد معه انا

تعبانه منه

لبست جلالها وطلعت له ناظرت فيه .. وهو يناظر فيها

بقهر – مابغيتي يالعرجا

حست بالقهر وناظرت فيه بتطنز – داريه اني عرجا مايحتاج

تعلمني .. بس بسألك انت وش حادك على العرجا كل شوي شال

شليلك تدور عليها

ناظرها مصدوم من لهجتها الجديده وقال بيقهرها – وش اسوي

تعبير حال لين نلقى الإحسن

ضحكت بسخريه منه وهي تغيضه بهالضحكه .. وضربت يد

على يد .. وناظرتها من فوق لين تحت .. وتأكدت انه فهم مقصودها

يوم تلها مع شرشفها وقال بقهر واضح – انا احتريتس في السياره

تأخري خمس دقايق ان تشوفين شي عمرتس ماشفتيه

دزها عنه .. ومشى

ناظرت فيه .. ولفت راسها .. راده لخواتها

ناظرت فيهن وقالت – انا بروح

شيخه ناظرت فيها .. ثم انسدحت على المركى

هند – مانتي بحاضره الملكه

ناظرت وضحى في شيخه – شيخه تعرف تصرف ماانتم

بمحتاجين لي

مشت لشنطتها .. ولبست عباتها وناظرت فيهن - ان احتجتوا

شي علموني

ناظرت في نوره – متى بتروحين

نوره وهي تناظر شيخه اللي حالها ماهب زين – يمكن الليله

وضحى – يمكن امرتس في بيتس

هزت راسها .. وهي ترجع ذاكرتها .. لإخر لحظه كانت فيها

معه .. وهو يصدمها بكلمة ( انا ابي ولد )

ياترى تغير كلامه .. وبيتركها في حالها .. حست راسها يعورها

من كثر التفكير وقامت للغرفه تنام

هند ناظرت فيهن وهن ينسحبن وحده وحده .. كلهن يتمنن الوقت

يقطع والفضيحه تنستر

شيخه باين انها ماهب شيخه اللي تعرفها .. صارت تخوف اكثر

واكثر .. والواحد مايعرف هي وش تفكر فيه

ونوره اللي خايفه بقوه .. وهالشي واضح في وجهها

ووضحى .. اللي مجبوره تروح مع زوجها .. وقلبها معلق عندهن

كلهن متألمات .. ألم قوي

شافت شيخه مغمضه عيونها .. ونوره راحت تنام .. هاليوم

كله ولا وحده فيهن ذاقت طعم النوم .. ولا حتى الإكل

الهم اللي فوق راسهن كبير كبير بالحيل .. حمل ثقيل .. وساره

خدعتهم .. إلا هانتهم

حست بالملل .. وطفشت من هالجو الكئيب .. طلعت من الملحق

وراحت تمشي في الحوش .. وهي تشم الهواء

شمت ريحة الغداء .. وتوها تتذكر بطنها .. ماأكلت من البارح

شي .. كيف تأكل ونفوسهم مسدوده .. بس هالحين لا معاد تقدر

تصبر

مشت للمطبخ اللي كان له باب داخلي .. وخارجي

دخلت مع الباب الداخلي .. وسمعت صوته .. وبسرعه طلعت وهي

مكشر .. يأكل ويضحك مع بنت اخوه .. لمست بطنها

كيف بتروح وتأكل بيعايرها .. وقفت عند الباب وهي تسمع

وتدعي في كل للحظه انه يقوم .. وتدخل تأكل

فجأه شي دخل سريع وكبير بين رجولها .. صرخت صرخه من قلب

وهي تناقز من الخوف

طرح لقمته .. وهو يسمع الصرخه القويه .. والصياح .. ركض

بأقصى سرعته .. وشاف شي خلاه يطيح على بطنه من الضحك

صرخت .. ويوم شافته ركضت له وهي تناقز .. واندست ورى

ظهره وقلبها طبول

شافت القطوه اللي خافت من صياحها .. ماتدري وين تروح

وهو يضحك .. ضربته مع ظهره عله يسكت وهي تحس

دموعها تنزل

ماوقف موجة ضحكه .. إلا بكاء خلود .. اللي خايفه من القطوه

هدى من الضحك وطرد القطوه اللي انحاشت يوم ضربها بنعاله

( تكرمون )

لبس نعاله ومشى لهم وهو يشوفهم يمسحون دموعهم

ضحك ودخل للمطبخ وهو يقول – انتي وش جايبتس

دخلت وراه وهي تبي شي يبل ريقها – مالك دخل داخله بيت

عمي مادخلت بيتك

ناظر فيه بمعنى .. ونزل راسه يكمل أكل وهو مبتسم وهو

يتذكر شكلها وهي تناقز من القطوه وتصيح

مسكت بطنها يوم طلع شوي صوت .. ورصته بقوه

ناظرت في القدر اللي باين عليه صغير

مشت له .. وهو يناظر فيها وساكت ويأكل

خلود قالت – القطوه روعتني انا بكيت مثلتس ياهند

هند لفت راسها وناظرتها – خلود تبين غداء

فارس كان يأكل وساكت

خلود قهرتها وهي تقول – لا انا أكلت يوم رجعت من المدرسه

سمعت صوته وهو يقول – رحتي للمدرسه

معاد فيها بتحط لها وبتأكل .. طلع صوت من بطنها فضحها – لا

مارحت

ايبتسم لانه عرف انها تبي تأكل .. قام وهو يقول – لاتوسخين

الصحون

كلي في صحني ترى امي تعبانه وراقده .. والشغاله مريضه

ناظرت فيه وهي مفهيه – هاه

غسل يدينه .. وأشر لخلود تجيه .. ركضت له .. وتعلقت في

حضنه

ناظرها وهي تناظرهم وكتم ضحكته – حنا بنروح الدكان تبين

نجيب لتس حلاوه يانونو

انقهرت منه وقالت – على تبن

احرجها وهو يتكلم بجديه – اها عيب

طلع وهو يلاعب خلود ويسولف معها .. ومرات يضحك

لين اختفى صوتهم .. ركضت للقدر ونزلته .. وحطت لها

غداء وهي ماهب مصدقه انها تأكل








المغرب \ بيت ضاحي بن فهيد .. مجلس الريجيل

الجميع جالسين .. والشيخ يكتب في الكتاب هوياتهم

الشيخ يمد الكتاب على نايف – وقع

نايف وقف وهو يناظر ابوه – ابي ابوي

ابو محمد عارف قصده .. طلع الشيك من مخباه .. ومده

عليه – مايحتاج اقوم انت وقع بس

ابتسم .. ونظرات فارس بتأكله .. جلس ووقع في الدفتر

المملك – لازم توقيع البنت

ابو محمد اللي متألم منهم – قم يافارس وده لهم

فارس اللي يشوف في عيون ابوه الإلم والكسر – طيب

ودى الكتاب .. ولقى امه وشيخه ونوره وهي وهند وموضي

جالسين في الصاله .. والحزن غالب على المكان .. على أن

موضي ماهب عارفه شي

مد الكتاب على امه اللي عطتها الكتاب والقلم .. وقعت ودمعتها

تنزل وهي تحاول تخبيها عنهم

تنفس بعق .. والصدمه كانت من شيخه اللي وقفت وعطتهم ظهرها

طالعه وهي تحس الهم والثقل كله طاح عنها








ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





( البــــــــــــارت الخمسـ 50 ـون )





طلع الجميع من البيت .. لكن الجد وقف وناظر فيهم واحد واحد

لين وقفت نظراته عند نايف وصقر

طلب منهم يدخلون معه المجلس والباقيين يطلعون

جلس الجد وناظر فيهم – وش السالفه اللي بينكم

جلس صقر جنبه وهو يناظر في نايف من فوق لتحت – ياجدي

اللي قدامك مسكين يبي يلفق لي تهمه انا برئ منها

ناظره نايف فتره .. وصد عنه

صقر وهو يتمسخر – وين راح لسانك يالقوي

حس انه مرتبك بس تكلم – انا جتني صوره على جوالي ومكتوب

فيها شف اخوك من وراكم وش يسوي .. صورة طفله من مرته

( وناظر فيه وحط عينه بعينه وبمسخره ) من اللي انت تعرفها

صقر سند ظهره زين وناظر فيه

الجد – وليش متأكدت انها مزوره

ناظره صقر برفعة حاجب وهو يحتريه يكمل

نايف وعينه بعين صقر والإلغاز بينهم قويه – لاني متوقع هالشي

يصير

وقف صقر معصب – وش قصدك

الجد رفع عصاته ونزله – قلت لكم بــــــــــــــس

سكتوا الثنين .. وعيون صقر تهدد بشي قوي قادم .. وهالشي خوف

نايف لانه يعرف ان صقر مستحيل يمرر هالإمر .. وواضح انه

ساكت في شي كبير صاير

الجد وقف وهو يقول – عيب اللي تسوونه في بعض

وناظرهم بتهديد – غلطة عمكم لو تصير مرة ثانيه صدقوني اللي

بيصير بعزة الله وجلاله ماهب عاجبكم ابد

وطلع وهو يقول - صقر تعال وصلني البيت

صقر مشى وراه وهو يقول – ارقد عندنا

الجد – لا ماابي إلا بيتي

صقر – وهذه بيتك

وانقطعت اصواتهم .. وهو واقف يفكر في اللي صار كله

جلس وطلع الشيك من مخباه .. وقرى اللي مكتوب فيه وهو

مبتسم .. تذكر نظرات ابوه وحزنه .. ارخى ظهره ورفع راسه

لفوق تذكر فجأه عيونها ورى ظهر امه

غمض عيونه مقهور من تفكيره اللي وداه إلها .. حط الشيك في

مخباه .. لبس نعاله وطلع من البيت بسرعه








مسحت يدينها من المويه يوم قالت موضي – فيه احد يوم ملكته

يدخل المطبخ

منيره – قلت لها يابنتي هالكلام مير الله يهديها

كل اللي تسويه عشان تنسى انها اربطت اسمها في اسمه

خلاص صارت له .. وخواتها اللي طلعوا من البيت معصبات

عقب ماراحت .. ونوره اللي قالت لها كلمه قبل ماتروح لبيتها

كلمه بتظل تذكرها لين تموت – خسرتينا

موضي وهي تأشر بيدها قدام وجهها – هيييييييه وين رحتي

فتحت عينها ودمعتها سبقتها – هاه لا اسمع

موضي اللي استغربت دمعتها – ساره وش فيتس

صدت للجهه الثانيه – لا مافيني شي .. انا بروح اجيب المواعين

من القسم حق الرجال

منيره اللي محزنه عليها وبنفس الوقت معصبه – خذي الشغاله

معتس

ابلعت ألمها وهي تعرف نبرتها وش المقصود منها .. ناظرت

في الشغاله – روحي جيبي المواعين انا بغسل هاذي

الشغاله هزت راسها وراحت
دخل عليهم فارس المطبخ ومفتاحه بيده - يمه انا رايح مع

خوياي تبون شي

منيره – ومتى بترجع

فارس – مدري ,, اخذ موزه وطلع .. وابد مالف لساره اللي

حست بمعاملتهم اللي بدت تجفى

رجعت للصحون .. وموضي تناظر فيها بحزن – ساره انتي مجبوره

على هالعرس

منيره عصبت – وش هالعلم

موضي – اخاف انها مجبوره مثل خواتها .. لان جدي كل شي عنده

إجبار هالطريقه الوحيده اللي يعرفها


منيره – لا ابد .. ساره موافقه على نايف مو بكذا

ساره اللي معطيتهم ظهرها وتغسل الصحون ودمعتها تنزل هزت

راسها بدون صوت .. تذكرت انها لازم تتكلم بلعت مرارتها – افا

عليتس ياموضي ماهب باين علي اني ابيه

( قالتها وهي تغمض عيونها بقوه .. وشاده على الصحن اقوى )

موضي طلعت وهي تقول – بروح اشوف محمد والعيال

وهي متأكده انها مجبوره .. هزت راسها أسى على حال بنات

عمها اللي ولا وحده فيهم تزوجت برضاها

شافت في طريقها خلود .. اللي جالسه وترسم .. وعيالها يلعبون

سوني

موضي قربت منهم – وش تسوون

خلود ناظرتها ورجعت ترسم

نواف – نلعب كراش باش

موضي فصلت الفيش – يالله يالله قدامي على النوم بكره وراكم

مدرسه

قاموا وهم يتاففون .. ناظرت في خلود اللي جالسه ولا معبرتها

قربت منها – واظن الكلام موجهه لتس بعد ( وخذت قلم التلوين )

عصبت منها وصرخت في وجهها – مالك دخل فيني .. وهاتي القلم

خذته منها بقوه وهي باين فيها العصبيه

موضي انصدمت – ليش تكلميني كذا عيب اللي تسوينه حبيبتي

ترسم ولا معبرتها

موضي – حتى زايد ونواف قلت لهم يطلعون ينامون

قالت بعصبيه وهي تروح عنها – مالك دخل فيني .. مالك دخل

وطلعت فوق وهي تركض

اتألمت موضي من كلامها .. وانها تغيرت عليها .. طلعت فوق

وهي تناظر غرفتها اللي مسكره تركتها وتوجهت لعيالها .. شافتهم

مبدلين ملابسهم ومنسدحين على فرشهم – فرشتوا اسنانكم

قالوا مع بعض – ايه

ناظروا بعض وضحكوا

موضي قربت منهم وباستهم وقرت عليهم الإدعيه .. وطلعت وخلتهم

ناظرت لمبة غرفتها فاتحه .. مشت لين الباب ودقته

ماسمعت صوتها .. افتحت الباب وشافتها جالسه وتبكي

يوم شافت موضي عصبت – انتي ليش تلحقيني ليش

موضي تألمت – يابنتي انا جايه اشوفك

خلود صرخت عليها – وانا ماابيك تشوفيني ماني صغيره عشان

تشوفيني

حزنت وطلعت ,, هي متغيره عليها كثير وكثير بعد











دخلت البيت معه وهي تحس الإرض بتبلعها من خجلها .. من

دخل فارس يقول سلطان يقول يالله .. ولين هالحين وهي ترجف

بشكل مخيف .. كأنها اول مره تشوفه

مشت بسرعه بس انمسك عضدها بقوه .. اشهقت وهي تحس

بالموت ماهي قادره تنسى كلمته وهو يقول ( ابي ولد )

غمضت عيونها وهو مقرب فمه من إذنها – انا نقلت اغراضك

لجناحي .. روحي هناك واحتريني

كأنه حصى كبيره طايحه على راسها ..وش هالمصيبه .. وش

هاللي وقعت فيه .. يارب ارحمها

حسها تنتفض مثل ورقة شجر هزها ريح شديده بين يديه .. حس

فيها .. بس هاذا الحل الوحيد عشان يسلم من لسان جده وجدته

يبون يشوفون ولده .. خلاص بيجي ولده وهي تكون بعيده عنه

اهم شي يسكتون عنه .. اصلا هو كاره اسم ( حرمه او إمرئه )

لكن من شدة حبه لجدته وجده .. بيوافقهم على هالإمر بس

فكها وهو يجلس في الصاله ويحاول انه يتجاهلها .. ولا يعبرها

هالشي مجبورين عليه اثنياتهم .. ولازم تحمّله .. مثل ماهو

بيتحملها

رقت الدرج وهي تحس في إي لحظه بتطيح على راسها من

التوتر والدوخه اللي تحس فيها .. حست بشي يمر من حلقها

لين بطنها .. يعورها

وصلت جناحها وشافته فاضي .. ولا شي .. حست بالبرد القارص

حست انها ترجف .. حضنت نفسها بقوه ودموعها تنزل

ولا حد معها .. ولا حد يدعمها .. اصلا حتى هو مجبور واضح

عليها وهالشي يحطمها أكثر .. يبي الولد وبس

شافت باب جناحه مفتوح وانوار رومانسيه طالعه منه .. قربت من

الباب وطلت على الداخل

ورود حمراء منثوره .. يوم ناظرت للسريراللي كان مثل اسرة

الإساطير والملوك .. نظامه مع ديكور الجدار اللي فوقه داخت بقوه

مسكت الباب بقوه .. بلعت ريقها وعيونها غارت من الخوف

كأنها رايحه للمقصبه .. داخت اكثر .. والباب ماتحمل قوتها جت

بتطيح وتفأجات باللي مسكها بقوه وهو خايف عليها








حطت يدها على كتفها – روحي ارقدي خلاص خلصنا

وقفت وتكلمت منيره – وين بترقدين

ابلعت غصتها وهي تقول – عند خواتي

طلعت وهي لازم تواجهم .. لازم يعرفون هي وش سوت هي

ماهي مذنبه هو الحقير اللي برحمتها له جرها .. كانت إنسانه

غبيه وتافهه .. ماتعرف هو وش كان وضعه ذاك اليوم وهو

دايخ ويحس ان الموت قريب منه .. بعض البشر في عز

حاجتهم لك تراهم يغدرونك .. هاذا هو وبيظل هو

اول مره تستحي انها تدخل هالملحق وتخاف منه .. بس بنفس

الوقت هو الإمان الوحيد إلها .. عجيب اللي تحس فيه .. شي

مايتوقع

غمضت عيونها وهي تفتح الباب اللي كان مقفول .. فتحت

عيونها وهي تحس بالغربه .. والهواء البارد اللي لسعها

لهدرجه يسوون فيها .. توقعت انهم متوقعينها بترقد في

نفس مكانها .. دقت الباب وبعد إنتظار انفتح

واللي فتحته شمقت فيها بإستحقار وإنتقاص – خيــــــــــــر

بلعت ألمها وهي تقول – ابي ادخل

كان جواب شيخه لها كف معتبر وكلمه قويه جرحتها بالحيل

جرحتها وهي تقول – انتي لتس عين عقب اللي صار توريني

وجهتس .. روحي ترى العين عافة شوفة وجهتس الودر

يالزانيــــــــــــــــــــــه ( ودخلت وسكت الباب بقوه في وجهها )

ارجعت خطوه وهالكلمه ولا حرف يعبر عن وجعها .. حست

ان الدنيا غداره .. حيل حيل توجع

جلست على عتبة الباب .. وتحس انها مكتومه .. وماتدري عن

أي شي حولها











دزته عنها وهي تقول – قلت لك ابعد عني

رجع وهو يضمها ويمطرها بكلمات الغزل .. وهي عايفته نفسها

وهالمره دزته اقوى وهي تقول – ماهب انا اللي ينخدع بكلمتين

تقولها لين تأخذ اللي تبي ثم تعايرني يالعرجاء

حست بوجع شعرها وهو يجره بقوه .. وصوته واضح

معصب – ليه انا ماقلت لتس من اول يوم دخلتيه في جناحي

اخذ منتس اللي ابيه في الوقت اللي ابيه وتذلفين

حست بالقهر وهو يجرها غصب عنها لغرفته .. ويقفل الباب

وراه

بكت وهي تتذكر من دخلت قافله غرفتها عليها .. لين طلعت

تتروش بس شافها .. ماصدق خبر وهي كأنها صيده صادها







دخلها جناحه وهو ساكت .. حاس فيها بس ملتزم الصمت

دخلت وهي بتموت .. شي مو طبيعي اللي تحس فيه

أمرها تروح للحمام .. ناظرت فيه فتره .. وشافت الجديه في

عيونه .. هي متأكده انه مايبيها .. اجل ليش يسوي فيها

هذا كله

دخلت الحمام .. وانا قلبي بيوقف .. انا حاسه في إي لحظه اني

بموت كيف ووشلون مادري .. انا اقولكم ماراح اموت تدرون

ليش .. لاني شفت القميص الإحمر معلق في الباب .. ومسكت نفسي

معناته إذا ممت في هاللحظه .. خلاص ربي بيرحمني

غسلت وجهي كذا مره والإيه تتردد في راسي (و من آياته أن

خلق لكم من أنفسكم أزواجا لتسكنوا إليها و جعل بينكم مودةً

و رحمةً إن فى ذلك لأيات لقوم يتفكرون)

مدري ليش هالإيه تتكرر علي مع اني في الحمام .. حسيت

اني جمدت بقوه .. وانا ألبس القميص .. وأطلع له بكل برود

حتى حسيت انه تفأجا ماتوقع اني اطلع في هالوقت .. لا ولبسه

القميص اللي حاطه لي

كررت هالإيه وانا اناظره ("ربى إنى مسنى الضر وأنت أرحم

الراحمين "

احس انه صلب في مكانه .. وهو يقيمني من فوق لين تحت

عقبها سألت نفسي : معقوله كنت قد اللي سويته !!

ياااااااااااااااارب ارحمني

الليل انتصف .. والبرد بدأ يهب .. وهاذا موسم الشتاء يبدي

رفعت عيني للسماء وانا اتذكر كل اللي سويته .. طاحت دمعتي

وانا اتحسر ألم وهم في صدري

حسيت اني بإنهار وانا اشوفه واقف ونظرته فيني .. قرب مني

وهو يقول – ليش مارقدتي

صديت وانا ماأقدراحط عيني بعينه .. وصمتي واضح انه طفشه

لانه تأفف .. فتح باب الملحق ولقاه مقفل ضحك بسخريه – مثل

ماتوقعت طاردينتس

حسيت بألم من موقف خواتي قدامه .. سخريته ذبحت أخر قطرة

كرامه تكون فيني

شفت ظهره وهو يبتعد بس فجأه وقف وناظر فيني وأشر بيده

( يعني تعالي )

انا لوقمت من مكاني يمكن تكون اليوم جريمه .. احسن لي اقعد

واتعوذ من إبليس ومن شيطاني

رجع لي يوم شافني ماقمت .. دزني برجله وهو يقول – روحي

سويلي شي أكله انا يوم ذكرت اني ارتبطت فيتس اللقمه عيت

تدخل حلقي

ياليتها والله غصت ومت منها ( تكلمت في نفسي وانا ابتعد

عنه رايحه للغرفه اللي كانت ملجأي عقب اللي صار )

احس بخطواته وراي .. مصدق بدخل المطبخ .. حسيت

في صدمته يوم شهق وراي وانا اتعدى المطبخ وادخل

الغرفه اللي وراها واقفل الباب

اول مره موقف يمر علي ومااكون فيه الخسرانه .. اول مره

احس اني بديت انتصر عليه .. مستحيل عقب هاليوم تحكمني

الفضيحه وسترناها .. والباقي لي الله فيه يأخذ حقي منك

إن شاءالله









الصبح

فتحت عيوني وانا احس اني مكتومه .. تذكرت اللي صار

وناظرت جنبي مافيه أحد

بسرعه قمت من السرير وانا احس بكتمه في صدري .. واحس

الهواء ضاع وانا اشمه .. دخلت الحمام ووقفت تحت المروش

ابكي .. يارب صبرني يارب

ماانسى كلامه لي .. وحزنه في عيونه ( انا عايف كل الحريم

عايفهم )

بكيت من قلبي وانا اتذكر همسه في اذني عايفكم .. عايفكم

عايفكم .. مسكت راسي احاول امسح هالكلمه منه

شفت ملابسي اللي طرحتها في الحمام يوم ألبس القميص

المشؤوم .. طلعت القميص بسرعه .. ومسحت جسمي

وبسرعه لبست ملابسي .. وعيوني حمراء

كل ماتذكرت وهو يأخذ الشي مني وهو مغصوب استحقر نفسي

واحس اني رخيصه .. بالحيل رخيصه

طلعت من الحمام وشعري ينطف مويه .. ووجهي أحمر

وعيوني .. منتفخه .. شفته واقف قدامي وتحت عيونه

هالات سوداء

ناظرني وقرب مني .. مسك يدي واشوف الإلم فيه

صدمني وهو يهمس عند اذني – اطلعي برى

بعدت عنه .. وناظرت فيه .. انا مصدومه لالالا هالإنسان

اهاني لين شبع .. بلعت ريقي واحس غصتي وقفت فيني

بسرعه طلعت وانا جامده .. نفس حالتي بالضبط وانا اطلع

من الحمام وهو يناظرني








قبل هالموقف

دخل البيت وهو يتحنحن .. شاف في الصاله زوجة خاله

بلحالها .. يوم شافته وقفت ورحبت فيه

سأل عن جدته وهو مو بوعيه .. دلته وهي مستغربه شكله

تركها ومشى لغرفة جدته اللي كانت تسمع الرادو .. يوم شافته

طفته بسرعه وهي مستغربه شكل وجهه

قرب منها وعيونه حمر يناظرها – ليش ماخفتي الله فيها

الجده مطت عيونها وهي مستغربه كلامه

جلس قدامها وهو يقول – انا ناقص

جدته ناظرته بهم ومسحت على شعره – انت وش تقصد

وانا امك

سلطان – مالقيتي غير هي تزوجيني إياها

الجده عقدت حواجبها – ليه وش فيها نوره وش مسويه

تكلم وهو يحس بخنقه قويه – انا يوم وافقت اعرس

قلت اعرس على أي حرمه اجيب الولد اللي تبونه بس

تزوجيني هاذي اللي بزينها تبين تعلقيني فيها ماحزرتي

ابد ( قال هالكلمه وهو معصب )

طنشته واخذت رادوها تبي تشغله .. مسكها من يدها وهو

يقول – ليش ماخفتي الله في بنت ولدتس .. ظلمتي زينها

الجده اللي تأكدت انه مفتون في زينها .. ولا مايجيها هالوقت

وهو مو بوعيه غير منفتن – وتوك اليوم تشوف زينها

تذكر غلطته وتحنحن وهو يرجع خطوه للورى – البنت

تستاهل اللي احسن مني

صرخت في وجهه – تخسى وعيب تقول هالهرجه

وقف وهو معصب – انا بجيب الولد اللي تبينه وتراها

طـ

قاطعته الجده وهي تصرخ – اعقب اعقب يويلك ان قلت هالهرجه

عند احد يويلك ياسواد ليلك وخصوصا هي

طلع وهو معصب .. اللي تسويه فيه شي لايطاق

ركب سيارته وهو يشغلها ويطلع بسرعه وداعس بنزين

ضاحي يشرله بس هو مو في خياله وعقله غير شكلها وهي

طالعه من الحمام

جمالها فتنه موجع مخيف .. إذا كان خايف انها تقعد معه .. هالحين

خايف أكثر انها بهالجمال تقصيه إلى شي يكرهه .. شي ماحبه

ولا يبيه .. شي عطاه اللي ذبحت اهله .. وعذبته .. وذلته

وفي النهايه كانت السبب في موتهم

غمض عيونه ومسح وجهه .. وبسرعه فتحها وهو يسمع

صوت السياره اللي بغت تدعمه

توجهه على البيت ووقف السياره .. بسرعه ركض لفوق

هو لازم يطردها .. مالإزم تقعد معه في نفس الغرفه .. تذبحه

وتعذبه .. جمالها خطر مايبيها مايبيها مايبيها .. يكرهه الحريم

كلهم .. وهي معها أقوى سلاح .. وهو الفتنه

غمضت عيوني بوجع وإهانه .. واي إهانه .. طرده محترمه

جلست على الإرض وبكيت – حسبـــــــــــــي الله عليـــــــــــك
صحت وهي تحس بدوخه قويه بتفتك راسها .. تذكرت الحلم

اللي زارها اليوم كم مره .. عيون تعرفها .. وملامح وناس

وصجه وإزعاج ماتروح من راسها

ألتفتت يمين ويسار .. وجلست على سريرها .. كالعاده مستحيل

يكون حولها .. في عز حاجتها له يتركها ويروح

حست انها بتبكي وهي تتذكر قد ايش تتعب عشان تلبس وتتزين

له .. في النهايه يعطيها ظهره ويرقد

ليش هي مو مثل كل بنت .. تسمع كلام يغرقها .. وحنان

ينسيها جفى أمه وجدته

ماتنسى نظراتهم .. وشماتتهم منها .. وهي تحاول تتقرب منهم

مع انها تحاول ماتحتك فيهم عشان مايفهمونها غلط

سمعت صوت جوالها يدق .. بسرعه ركضت له .. ناظرت في الرقم

وسخرت من نفسها .. من غيره هو اللي يعرف رقمها

ردت عليه – آلو

حست انه زفر براحه – الجازي انتي وينتس

رديت عليه وانا مستغربه لهجته – في البيت

شفته هالمره تكلم براحه – الحمدالله ياقلبي اليوم لاتطلعين من

البيت ابد

قطبت حواجبي – وليش إن شاءالله

حسيته عصب – وانتي ليش تكثرين اسأله قلت لتس لاتطلعين

لاتطلعين

مدري ليش طق في راسي اطلع وقلت له – طيب

عصبت منه وسكرت بسرعه بدون ماسمعه يودعني .. اصلا

انا حرام فيني كلمه وحده حلوه فيني

طلعت من جناحي وانا احس اني مستانسه .. وانا أخلف هالقرار

اللي قاله .. شفت باب جناح ريم مقفل .. دقيت الباب

طلعت لي وهي لابسه بجامتها وراسه مبعثر سألتها – نايمه

ابتسمت ( ويلوموني في طيبة هالبنت ) – لا عادي وش تبين

ياحبيبتي

طلبت منها بإبتسامه - ابي اطلع السوق ماعليش توديني

حسيتها قطبت وخفت من تقطيبتها - علمتي ضاحي

هزيت راسي بلا – لا ابي اشتري له هديه وبشتري لي

كم ملابس واغراض ماابيه يكون معي

تكلمت بجديه – ليش ضاحي يرفض يوديتس

أكذب لو أقول لا .. ضاحي مدري ليش يحب اني اقعد في البيت

من جيتهم طلعت معه بس بيت عمه .. ويوم طلعت كان

طول الوقت متلثم .. ويتلفت يمين ويسار .. انا لو ماساكنه عند

اهله قلت مخبي عنهم أمر زواجه مني

قلت لها – اكيد لو اعلمه بيرفض ويتعذر ويقول مشغول ابي

اطلع وارد بدون مايعرف ويمنعني

ممانعت بالعكس رحبت في الفكره وقالت – حلو وبخبر وضحى

ونتغدى برى بعد

هزيت راسي بلا – لالالا هو يرد بدري يرجع الظهر

ابتسمت لي – حاضر ( ضحكت وهي تقول ) تصدقين حمستيني

رحت عنها وهي راحت تطقققق جناح وضحى اللي وضحلي

عقب مالبست عبايتي وألتقيت بريم انها رافضه تروح معنا

بكيفها .. صحيح حبيتها هالإنسانه بس احسها غامضه وعلاقتها

بزوجها مو زينه

ركبت السياره انا وريم عقب ماخبرت امها .. وأكدت عليها

ماتعلم ضاحي .. ماانسى نظرات امها وهي تشمق فيني .. بس

خطوه حلوه انها مارفضت .. يطلع منها والله






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( البــــــارت الواحد والخمسيــــ 51 ـن )







في السوق

ألتفت يمين ويسار .. ناظرت فيه .. حاولت ارجع بذاكرتي .. ياترى

هل دخلت هالسوق من قبل .. وإذا دخلته مع مين !!

مشيت شوي وريم تتبعني .. حسيتها تلهث وهي تقول – شوي

شوي طيرتيني معتس

دخلت أول محل .. نقيت لي كذا بلوزه وتيورات .. وشفت ريم

تأخذ وهي تبتسم – انتي منتي بصاحيه تراني مخلصه جهازي

وهالمحل إغراء بتحطيني على الحديده

ابتسمت لها ورحت أحاسب .. وحاسبت اغراضها بدون ماتعرف

وهي تبدل وحده من البلايز

جت عند الكاونتر وانا طالعه سمعت صوتها وهي تقول – لاااااا

الجازي الجازي

لكني بعدت .. دخلت كذا محل وانا احس بخمول .. وبيني

وبين نفسي ندمت اني طلعت

اظاهر انها ضاعت .. وانا اتلفت أدورها .. ناظرت جوالي

يمكن توها عند المحل

مشيت شوي واحس بحد يتبعني .. وكل ماألتفت مالقيت أحد

معقوله تكون ريم تستهبل علي

بعد فتره وقفت عند محل الشنط الماركه نقيت لي ثنتين .. وشفت

الحرمه اللي لصقت جنبي .. وبشكل غريب .. ناظرت فيها بس

فأجتني باللي بخته على خشمي .. بعدها فقدت وعيي










اسمع اصواتهم لاجه البيت واسمع صوت فارس وهو يقول – يعني

خلاص انا بمشي بمشي الله لايعوقني بشر ان مارحتوا

سمعت صوت عمي وهو يقول – حنا كلنا محتاجين مكه

سمعت صوت هند بس مو واضح

تكلم سعد وهو يقول – لا بتروحن إن شاءالله وهالإجازه جت

في وقتها في المنتصف الدراسي

جلست ورتبت شعري .. دخلت الحمام وانا اناظر الساعه كانت

عشر الصبح .. غريبه هند قايمه بدري ماهب عادتها

ماودي اطلع وانا بشوف نظراتهم الشينه فيني .. احسن لي اقعد

لين تختفي الاصوات

بعد فتره سمعت الإصوات هدت .. فتحت الباب وانا أتلفت يمين

ويسار .. ماشفت أحد حتى عمي مو فيه .. مشيت للمطبخ وانا احس

بجوع فضيع

رديت خطوه ورى وانا اقول في بالي ليتني مادخلته .. وانا اشوف

عيونها مشمقه فيني .. بعدين طنشتني وهي تأخذ العصير وتطلع

حزنت من تجاهلها الواضح علي .. هي الوحيده من خواتي توقعتها

توقف معي بس فأجاتني بقوه

تبعتها وانا دمعتي على خدي – هند

وقفت وناظرت فيني وقالت كلمه بتظل عالقه في راسي .. مثل

كلام خواتي اللي يتردد علي كل يوم وانا على مخدتي – ابعدي

لاتلوثين إسمي .. ولعاد تنطقينه على لسانتس يالدبعه

غمضت عيني توجع كلمتها .. مثل السوط تلسعني .. ياليتني

ماحكيتها .. ياليتني ماقلت شي

شفت فارس اللي كان واضح عليه سمع اخر كلامها لي اللي اتحفتني

به .. ناظر فيني .. ونظرته بعد عذبتني

سمعتها وهي تعطيني ظهرها – روحي معهم مكه وطهري اللي

سويتيه



في السوق

امشي وأتلفت .. هاذي وين راحت .. وقع قلبي وانا اشوف اللي

اشوفه ياربي صدق اللي عيني تشوفه

رجال شايل الجازي .. وحرمه جنبه تبكي وتقول – بنتي وبنتي

بعدوا عنها خلوه يمر ( وتركض هي وإياه )

هاذي هي انا متأكده هاذي طرحتها .. بسرعه كلمت ضاحي اللي

قالي مااتعرض لهم بس اعطيه لوحة السياره واتبعهم

ركضت وراهم وهو معي على الخط وباين عليه معصب .. مدري

وش فيه .. شفتهم ركبوا سياره مافيها لوحه

بكيت وانا اقول – ضاحي مافيها لوحه

صرخ علي وخفت من صرخته – وش هي لون السياره ووش

شكلها

قلت له وانا ارجف – جمس سوبرمان أحمر قديم

سمعته وهو يصرخ على اللي حوله فجأه تكلم – ريم تقدرين

تركبين تاكسي وتلحقينهم بدون مايحسون عليتس

هزيت راسي وانا اركض للتكسي اللي واقف وكأن ربي مرسله

علي أمرته وانا اشوفهم يبعدون – ألحق هالسياره هاذي اختي

قلت أختي عشان مايشك في شي

سمعت ضاحي اللي يقول – لاتصكين الجوال خليني اسمعتس

وين راحوا

دليته على الإوصاف

بعد فتره طويله وانا اتبعهم سمعته وهو يقول – خلاص قريب

منكم بس لاتصكين

دخلوا حاره قديمه شوي .. والحمدالله يوم وقفوا كان ضاحي موقف

قدامهم ومعه ثلاث سيارات شرطه

نزلت من التكسي اللي نزل معي وهو مرعوب فجأه صرخت وانا

اشوفهم يطلقون الرصاص على ضاحي وخوياه

حسيت ضاحي ارتبك وهو يشوفني اركض ناحيته .. بس مسكني

راعي التكسي وصكر فمي وهو يقول – اششششششششش

طلع سعودي صاحب التكسي .. وتفهم الموقف .. وشكله عرف

ان فيه حد مخطوف من مكالمتي لضاحي .. بسرعه بعد شوي

عن المكان ووقف السياره وشغل القران اللي ريحني وانا ابكي

وادعي

بعد فتره سمعنا صوت طق الدريشه حسيته فز .. وشفت ضاحي

بسرعه نزلت وانا ابكي وضميته – وين الجازي

مسكني بيدي وركض فيني – انقلوها للمستشفى يالله بسرعه

ركضت معه وانا اشوف الإسعاف تنقلها .. ألتفت يميني على

صوت صراخ الحرمه اللي رافضه تركب سيارة الشرطه .. وولدها

او مدري وش يقربلها واضح فيه معصب وماسك جرح في يده

ركبت في سيارة ضاحي وانا خايفه وارجف .. الموقف قوي

وشين بعد

شفت ضاحي معقد حواجبه وواضح فيه التوتر صرخ

علي – ليش طلعتوا من البيت

بكيت وانا اشوفه راص السياره على الإسعاف ومسرع – هي

قالت تبي تسويلك مفأجاه

سمعته ينفخ ويتكلم كلام مو واضح .. وصلنا المستشفى .. وأعلنوا

حالة الطوارئ في المستشفى .. شفت الجميع يركض ويحاولون

يسعفونها .. لين هالحين ماعرفت وش إصابتها سألت ضاحي

وانا ابكي – ضاحي وش فيها الجازي

طنشني وبعدين قال – اظاهر ان البخاخ سآم الله يستر

حسيت اني بموت وارجف بكيت من قلب على حالتها .. وعلى

الرعب اللي حصل







تكلم بسخريه – اظاهر كل مانوينا مكه طلعت لنا مصيبه

ابو محمد شمق فيه – استغفر ربك

جلس سعد وهو متوتر – عرسي بعد اسبوعين الله يستر لاتصير

مصيبه ثانيه

ابو محمد فأجاهم وهو يقول – عرسك وعرس اخوك

ناظرته منيره – والبنت ماجهزت شي

ابو محمد تكلم – خواتها قبلها ماجهزن شي خذيها السوق وجهزيها

نزلت موضي ومحمد هالاثناء – السلام عليكم

ابو محمد – هاه هاذي موضي خليها تساعدتسن بعد

موضي استغربت – عن وش

فارس يناظرها – موضي انتي دريتي عن مرة ضاحي

موضي خافت – لا ليش وش صاير

منيره شمقت في فارس – انت مهبول تأخذ عقل الحرمه

ناظرتها – مافيها شي

سعد - وش اللي مافيها يمه الله يستر عليها بس

موضي صب قلبها ومحمد سأل – ليش وش صاير

ابو محمد تكلم – يقولون حرمه بغت تخطفها وراشة عليها

بخاخ خايفين يكون سام

موضي بسرعه صعدت الدرج .. ومحمد جلس – ايه

ابو محمد – ابد هالحين هي بالمستشفى وضاحي وريم هناك

واظاهر عمك راح لهم

محمد ناظرهم – وانتم ليش مارحتوا

سعد ناظره – نروح وش نسوي عند حرمته

محمد شمق فيه – تكون معه .. وتوقف ماهب جالس هنيا وتهذر

فارس ضحك من كسحة سعد – اسكت تراه معصب المدام في

السالفه

سعد ينفخ – احد يروح السوق الغبشه عفانا الله

فارس – وانت شحارك يمكن المدام ماخلصت جهاز

سعد – لا مخلصه

فارس يحرجه – وانت شدراك

ارتبك وسكت

فارس – صدناه صدناه تراه يكلمها

ابو محمد عصب وناظره .. وسعد بنظراته يهدد فارس اللي مايفوته

شي هو ماعليه يقدر يقول ايه اكلمها ولا علي فيكم بس هي بتبكي

خايفه يبا الفيت من الفضيحه

تنهد ابو محمد ووقف وهو يقول مستعيب اللي يسوونه – عيال اخر

زمن هذا والله اللي مايعرفون السحا ولا يحتشمون

ضحك فارس بقوه .. وسعد خجل من ابوه ومات قهر من فارس

عقب ماراح ابوه طلع عقاله وركض وراه

منيره مسكت راسها – مدري متى بيعقلون ذا البني كل واحد طول

الباب لا وفيهم اللي بيعرس يافضيحتنا

نزلت موضي وهي لابسه عبايتها وكلمت منيره – عمه انا

خليت العيال فوق يذاكرون وخلود ترسم بروح شوي وبرد

منيره – وكيف حالها هالحين

موضي تهز كتوفها – مدري بس ابوي رجع ريم للبيت وانا

بروح اعرف السالفه وان صار شي علمتكم

طلعت هي ومحمد مستعجلين شافه وهو يضرب الجدار ميت قهر – خلاص اهدى

ضاحي معصب – كيف اهدى ياصقر قلي كيف اهدى هالعصابه

مدري وش تبي من وراها هاذا للي عجزنا نعرفه

ناظر فيه وهو يتردد عليه هالتفكير – تتوقع انها معهم

مط عيونه منصدم من اللي يقوله – اكيد استخفيت

ناظر فيه – هاذا هو الحل الوحيد ,, يمكن كانت معهم قبل تفقد

الذاكره وش دراك

صقر استبعد الفكره – لو كذا ماأمنها ابوها عليك لالالا

قال وهو مقتنع بهالفكره – هي وراها شي عشان يخططون يقتلونها

اكيد انها تعرف عنهم شي صدقني ياصقر والحادث اللي سويته

خرب خططهم

صقر ناظر يمين ويسار – اسكت لاحد يسمعك الجدران لها آذان

بجيك المكتب ونتفاهم في هالموضوع

طلعت الدكتوره وهي تقول – قدرنا نسيطر على الوضع وحللنا

الماده ماكانت سامه وكانت مخدره لاكثر تقدر هالحين تشوفها

لانها صحت وتسأل عنك

دخل ضاحي وصقر وقف يحتريه .. قعد يفكر في اللي قاله

مستحيل يصدق اللي قاله مو معقول






بعد مرور اربع ايام ... في مكه \ الفندق

حط راسه بتعب – اويلآآآآآآآآآآآآه يارجولي

ابتسم سعد اللي طلع من الحمام – من قالك تفر على الصفا تسع

مرات يبا الفيت تأكيد

ناظره بتعب – انا ناسي اني بديت معك .. اونست لي عافيه وهرولت

في مشيتي وخليتك ونسيت الحساب

سعد ضحك عقب ماتذكر – لا عاد في اخر الشوط يوم شفتك ارتعت

هذه من صدقه لين هالحين يعدي

جلس وهو يشوف رجلينه متنفخه – مااقدر اتوطى عليها احس

انها راحت كبر البرميل

انسدح في السرير الثاني سعد ويحس ظهره يوجعه – الحمدالله

اللي خلصنا على خير وعساها عمره مقبوله وهاذا أهم شي

مشى للحمام وهو يالله يمشي على اصابع رجله – بتروش وارقد

عسى يمدينا نقوم لصلاة الفجر

دخل الحمام .. واندق الباب وسعد ماله حيل يقوم – مــــــــن

كان صوت محمد وهو يقول – انا افتحوا

وقف ومشى للباب فتحه – هلا محمد

محمد دخل – متى خلصتوا

سعد – من زمان انتم متى خلصتوا عهدنا فيكم عند الطواف

محمد جلس على سرير فارس – تونا خلصنا ( لف يمين ويسار )

وينه اخوك

جلس سعد وهو مبتسم – منتفخه رجله فرطت ضحك عليه

مهبول في الحساب يعدي في الصفا تسع مرات ويوم خلص

إلا رجله كبر البرميل

ابتسم محمد وهو يقول – اظاهر صقر بيلحقنا

ناظره سعد – وآهله في البيت شيخه وهند بلحالهم هناك

محمد – احواله مع شيخه ماهب زينه هو يقول هي متعمده

تطرح ولده واصلا اللي يسمعك يقول يرقد في البيت

سعد هز راسه – استغفرالله العظيم ياأخي اخوك عليه تفكير

محمد – الله يصلحه ,, ياليت اللي يجي نايف ماهب هو مير هذاك

غاسل يدي منه بالمره

سعد ضحك – هذاك من انصدم بالعرس اللي بيصير مع عرسي

وهو هاج من البيت كنا ضاربينه على راسه .. ياأخي فيه أحد

مايبي العرس صدق مهبول

طلع فارس من الحمام وهو ينشف شعره وناظرهم – وانا اللي

ذليت قلت لايكون سعد انجن وقام يهرج نفسه متى خلصتوا

محمد – هالحين .. ترى جناحنا اللي جنبكم

فارس – وبنات عمي وين غرفهن

ناظره سعد بنص عين .. وفارس ناظره – اسأل عشان الوضحي

لاتعصب وبعدين تراهن متزوجات كلهن

محمد – اجنحتهن ورى جناح ابوي وامي

سعد يبي يحرجه – ياليت هنوده جايه معنا تستانس

طلع الفوطه اللي على راسه وحذفه فيها – ضف وجهك

محمد سكتهم - بس خلااااااص

سكتوا وهجدوا

محمد ناظرهم – إلا بسألكم نايف موافق ان ساره تسافر معنا

ناظره فارس – وليش هالسؤال

محمد – لانه من يوم ملكته ماجى بيتنا

فارس – اهم شي ابوي موافق وش عليها منه

سعد – لا وش وشعليها انا لو ريم تسافر ماتعلمني ان اكسر

كراعينها

ضحك فارس – تكفى ياابضاي

محمد وقف – يالله ارقدوا ترى بوعيكم لصلاة الفجر .. اهلي من

زمان ارقدوا يوم جيتكم امي تقول لي ابوك رقد يعني ان طق عليكم

الباب وماقمتوا مدري وش بيصير إلكم

طلع وتركهم وهم رقدوا بسرعه من التعب









سمعن صوت في الحوش

هند ناظرتها وهي خايفه – حسبي الله عليتس كان خليتينا نرقد

داخل

شيخه ناظرتها شوي ثم تلثمت بشرشفها .. مسكتها هند

وهي ترجف – يويلي من صدقتس بتظهرين

شيخه تدزها – ايه من صدقي ادخلي وقفلي عليتس الباب لين

اجيتس

هند بكت – دخيلتس دخيلتس لاتروحين تكفين ياشيخه

طلعت شيخه وهي مصممه تسوي اللي تبيه وقبل لاتصكر الباب

وصتها تقفله وراها

هند ارتعبت وهي طلعت وسكرت الباب .. جت بتلحقها بس خافت

الصوت قوي وفي عز الليل والساعه وحده

مشت شيخه ومعها ماصوره حديد لقتها طايحه .. تلفتت يمين ويسار

مافيه أحد .. شافت أنوار المطبخ والعه .. هالحين تأكدت ان فيه

حرامي

مشت بخفه عشان مايطلع صوت نعلها .. وصلت المطبخ ودخلته

بخفه .. وقفت محلها يوم شافت اللي واقف ومعطيها ظهره

لفيت وجهي وشفتها .. باين في عيونها الخوف وهي متلثمه

بجلالها يوم شافتني فكت الجلال – انت جاي وش تسوي

ألتفت أكمل شغلي وانا مطنشها بصراحه وحشتني .. حاولت

اقاوم هالشعور من فتره .. ورفضت اجي البيت اشوفها .. بس

يوم محمد وصاني بأغراض لموتره جيت للبيت في الليل عشان

ماأشوفها بس شوقي فاز علي

قلت لها – وش مقومتس تالي هالليل لا ومتلثمه بعد

سمعت في نبرتها الإستهزاء اللي انا اكرهه – والله مدري عن اللي

جاي أتلى الليل يتسحب كنه حرامي

ألتفت اناظرها وأنا أملي عيوني بشوفها .. تمنيت اقرب منها اضمها

لين اشبك ضلوعي في ضلوعها .. نعنبو حبها كيف لاعب فيني لعب

يالله مسكت نفسي لاجيها وقلت لها بسخريه تشبه سخريتها – ولو

اني حرامي بتقدرين تواجهيني

ورتني الماصوره اللي بيدها .. ومسكت ضحكتي – ايه اقدر

بدون إحساس مشيت وعيوني في عيونها .. ومديت يدي وأخذت

الماصوره من يدها .. لا ماتكذب ياشعوري انت فعلا صحيح .. ذابت

فيني مثل ماذبت انت فيها

تنفسها السريع .. ورجفة يدينها .. كل هاذا دليل انها ماتقدر

تقاومني ماتقدر .. خلاص بنذوب في بعض يوم

حذفت الماصوره في الإرض .. وعيوني في عيونها .. أصدر

الصوت اللي صحاني من غبائي .. كنت ابسوي شي اندم عليه

لا لازم تتعاقب .. هاذي طاغيه في كل شي طاغيه

بعدت عنها بسرعه واحسها انجرحت .. والدليل انها أخذت

الماصوره تبي تضربني فيها .. ماقلت لكم هاذي طاغيه ومجنونه

مسكت الماصوره من يدها وانا اضحك – اوجعتك صدتي

حسيت بدموعها ملت عيونها بس قاومت هالدموع قويه بصراحه

تليتها منها وهي واقفه تناظرني .. خذيت اللي بغيته وطلعت

وطفيت اللمبات وراي .. ألتفت وانا اشوف لمعة شعرها وهي

تشيل الجلال منه .. ناظرت السماء وشفت القمر ساطع

ابتسمت واحس دمعتي في عيني .. الليل .. والقمرى .. والمطبخ

ولمعة شعرتس .. والهواء اللي يلعبّه شهود على ماحصل بيني

وبينتس .. سامحيني شيخه سامحيني

مشيت وانا ابتعد عنها .. خلتس مع تكبرتس وطغيانتس .. خلهم

ينفعونتس


يوم العرس \ الظهر

قومتني امي وانا تعبانه وقلقه ومعصبه وكل شي فيني .. بالحيل

خايفه .. اصلا مارقدت ساعه ابد

كل ماأتذكر اتصال سعد البارح احس اني بأبكي وهو يقول – كل

دقيقة شوق وجعتيني فيها أخذ حقي منتس فيها بكره

قمت بصعوبه وانا احس قلبي طبول .. خايفه بقوه .. دخلت الحمام

وغسلت وتوضيت طلعت ولقيت في وجهي وضحى والجازي

مساكين شايلات همي

وضحى – صباح الظهر ياعروسه

مسكت رجفتي لإفتضح فيهم – دخيلتس ياوضحى لاتبدين تراني

خايفه بقوه

قربت مني الجازي وحبت راسي وسمت علي – بسم الله عليكي

ترجفين بالحيل

ضميتها وحسيت دموعي نزلت .. خايفه بقوه

مسحت على راسي وهي تقرى علي آيات .. ياحليلتس يالجازي

من عقب ماطلعت من المستشفى وردت البيت تغيرت شخصيتها

وصارت إنطوائيه .. ضاحي قسى عليها بقوه .. عشان كذا يوم

شفتها ماصدقت انها طلعت من حبستها ياقلبي عليها

تكلمت وانا امسح دموعي – وضحى ليش منتي بعند ساره مسكينه

تراها مثلي بعد

سمعتها تعتذر – ساره خواتي عندها لاتخافين عليها

انا شاكه في علاقتهن بساره .. احسها ماتحتك فيهم .. حتى سعد

قالي انهم يوم في مكه لوضحى جناح ولساره جناح .. ووضحى هي

اللي طلبت هالطلب حتى عمي معارض بالعكس أمر من سعد يحجز

لكل وحده في جناح .. معقوله خوات ومايبون يكونون مع بعض






في البيت الثاني

جلست على فراشي اللي على الإرض وانا اناظر يديني .. ينضحك

من وضعي .. حد يكذب علي ويقول اليوم ماهب عرستس لو ما

هالنقوش اللي في يديني ماصدقت

الله يسامحكم ياخواتي طيب اكذبوا بس على موضي وطلوا علي

اصلا أكيد موضي ومحمد عرفوا بوضعي .. فضيحتي كلن عرفها

سمعت الباب يطق وقفت على حيلي أخيرا حد تذكرني .. من قمت

وانا ماسكه ارضي مستحيه اطلع قدام عيال عمي

فتحت الباب وكانت عمتي منيره .. علاقتي قوت فيها الفتره اللي

راحت كلها .. كنت ملازمتها في كل وقت .. حتى في مكه وفي البيت

تعودت علي وتعودت عليها .. بكت عندي عشان انقش ونقشت

عشان خاطرها

أحن من خواتي علي .. تقبلتني ونست فضيحتي ولو ان العار

عمره ماينسى

حبيت راسها وانا اقول لها – صباح الخير

كانت الخدامه وراها شايله الغداء – وش صباحه يابنتي إلا قولي

مساء الخير مسوية هالغداء بس عشانتس .. اليوم وراتس

شغل عمتس وعيال عمتس راحوا يباشرون المعازيم والقود

والضيوف في القصر وموضي راحت بيت اهلها وخواتس

يقولون شيخه طالبتن لهم من المطعم مابقى غيري انا وإياتس

حطت الشغاله الغداء وطلعت وسكرت الباب .. جلست في مكاني

وحسيت دموعي تنزل – ليش تسوين فيني كذا وتحسسين اني

عروس وانا معيوفه ياعمه

حطيت يديني على وجهي وبكيت من قلبي .. الحزن اللي فيني

يوجعني متألمه بقوه من اللي يسونه خواتي فيني

مستني ورفعت يديني عن وجهي .. ومسحت دموعي – افا

عليتس يابنتي اليوم عرستس وتبكين

عضيت على شفايفي بألم وانا اقول – عرس مجبورين فيه

مايبيني ولا حتى انا ابيه .. ماابي أكذب عليتس ياعمه والله ان

اللي صار فيني غباء وتفاهه مني

سكتتني منيره وهي تمسك على فمي – اشششششش كل هاذا

عارفته وخابرته معلمتني فيه في مكه .. خلاص يابنتي ارحمي

بس نفستس











في بيت سلطان

دخل وشايل في يده علبه .. نادى على الخدامه اللي جابها له

يومين جته بسرعه وهي تقول – يس سير

قال لها – روحي نادي مدام بسرعه

راحت الشغاله بسرعه

اما هو جلس في الصاله .. من عقب اللي صار عليهم وهو يقلل

جياته للبيت .. اليوم بس جاء بدري عشان يعطيها اللي جابه

من صار اللي صار وهي إذا رجع البيت ماتطلع له .. مرتين بس

شافها لا وبالصدفه .. وهي تشيل ملابسها من جناحه .. والثانيه

وهو جايب الشغاله للبيت ناداها للشغاله ويوم شافها طلع بسرعه

ارخى جسمه على الكنبه ورفع راسه لفوق وتنهد .. عيونها عذبته

عمره في حياته ماشاف مثل عيونها العسليه والوسيعه بالحيل

في كل وقت لازم تقتحم خياله تلك العيون الجذابه






نزلت مع الدرج بتردد .. ماتدري هو وش يبي فيها .. من صار

اللي صار ماتحب تحتك فيه ولا تطلع جامعتها إلا عقب مايطلع

جنبت نفسها إحراج مواجهته .. بس هالمره هو اللي يبيها عساه

بس يفك قيدها وتنتهي حياتها معه إلى هالحد

وقفت عند راسه وشفته مغمض عيونه .. تحنحت – آحم

رفع راسه وناظرني وحسيت بنظراته تخترقني .. بصراحه خفت

من نظراته – تعالي أجلسي

ترددت بس جلست في النهايه وسكت احتريه يتكلم .. مد علي

كيس فخم – تفضلي

ناظرت في الكيس وترددت أخذه

اول مره في حياتي اشوفه يبتسم وهو يقول – يالله خذي

خذيت الكيس وقالي – يالله طلعي اللي فيه

فتحتها وناظرت بصراحه ماصدقت عيوني اللي تشوفه .. انحرجت

بقوه منه .. طلعت العلبه السوداء الفخمه .. وكرتون واضح انه

جوال

للمره الثانيه يبتسم وانا مو مصدقه وهو يقول – يالله تشوقت

اعرف ردة فعلتس افتحي اللي تبين فيهم بسرعه

فتحت العلبه السوداء ومسكت شهقتي .. طقم ألماس يلمع

ماني مصدقه وانا اشوفه يلمع بقوه بقوه لدرجة اعمت عيني

بان فيني الذهول وسمعت ضحكته – تستاهلينها

ناظرت فيه ورجعت الهديه له .. لو أموت ماأنسى كلامه الجارح

في حقي يجيبني لين عنده ويرفعني لفوق .. ثم يطرحني في

الإرض على راسي ويقول اطلعي برى – ماابيها

حسيت انه انصدم وقال – انا جبته وانتهينا .. خلاص عيب الهديه

ماتنرد وابيتس تلبسينه اليوم في الزواج

ناظرت الجوال اللي بحضني مسكته ووقفت – هاذا بأخذه لاني

أحتاجه .. اما هالطقم شكرن ماابيه

ورحت وخليته






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( البارت الثاني والخمسـ 52 ـون )






غصبت نفسي على الإكل .. وانا اشوف نظرات عيونها مصوبه

علي .. دخلت علينا الشغاله بالفستان الإبيض .. مسكت دمعتي

بقوه عشان ماتنزل وهي تعلقه في الدالوب

ناظرتني منيره وهي تبتسم .. تركت اللقمه ووقفت سمعتها وهي

تقول – كملي وانا امتس

قلت لها ودمعتي على وشك تنزل – بس شبعت

دخلت الحمام وغسلت يديني بسرعه من الإكل .. ومسكت فمي

لاتطلع الحشرجه وتصير صرخه .. بكيت وبكيت لدرجه اني نسيت

نفسي في الحمام .. لين سمعت الباب يدق علي – ساره بنتي

علامتس

ناظرت وجهي وشفته بشع بقوه .. وش فايدة هالزين دام الكل يكره

شوفته .. وش فايدة هالزين دام نايف شوهه .. وش فايدة هالزين

وانا اكرهه اكرهه آآآآآآآآآآآآآه ( طلعت الصرخه اللي كانت مكبوته )

هالحين ابي ابكي ماعلي في أي أحد انا كتمت كتمت لين تعذبت

سمعت دق الباب علي كم مره .. وصراخ من وراه .. وانا ابكي

واصرخ ابي الحراره اللي في جوفي تطلع .. دخيلكم ابيها تطلع

انا اتعذب انا أموت موت بطئ .. انا انتهيت انتهيت انتهيت .. طحت

على الإرض وصرت اضربه بقوه .. واسمع الضرب يزداد وصراخي

يزداد – اتركـــــــــــــــــــــــــــــوني

ابي اطلّع اللي ذبحني .. ابي اطلّع اللي جواتي .. انا مافيني انا

ماأقدرعلى كل هاذا ماأقدر

ماحسيت في اللي دخلوا .. وفي الثوب الإبيض اللي شالني

وصراخ منيره ماسمعته .. كنت افكر في اللي بقلبي في الحراره

اللي تسعرني .. في اللي صار فيني .. ماحسيت ابد








بيت ابو فهيد

جالس في الصاله .. من وصل للبيت وهو كاره يطلع لها .. من صار

فيهم اللي صار واحساسه اللي مأكد له اللي بعقله وهو كاره شوفتها

يتذكر إعترافات اللي حاولوا يخطفونها .. واللي لين هالحين ينفون

تهمة انهم من العصابه .. ويقولون انهم خطفوها عشان يبون من

وراها فديه هو مامشت عليه هاللعبه وسوى نفسه مصدقهم وحطهم

في سجن إنفرادي وتحت حراسه مشدده .. المشكله الحرمه

طلعت ايبس من ولدها ومو راضيه تعترف

دخلت عليه أمه اللي من صارت السالفه وهي تعايره – وش

سرحانن فيه من خذيت ذي اللي ماهب منا وانت عقلك ماااااش

ناظرتها والله ماني فاضي للمشاكل .. قمت وحبيت راسها

وجلست – الله يسامحتس يالغاليه

بدت تتحرطم – والله ياسواتها من وراك والدوجه في ذا الإسواق

وتاليتها تنخطف وبغت اختك تروح وراها ماتنتسوى .. ماتنلام

ماهي بنت اصل مدامك ناسبها لنا

مطيت عيني وانا مستغرب اللي تقوله

عصبت وهي تقول – لاتناظرني كذا تحسبني مانشدت انا وجدتك

نشدنا عنها وطلعت ناسبها علمني ياضاحي وش قصة ذا الصلبيه

وقفت وانا اقول – لاحول ولاقوة إلا بالله .. دخيلتس يمه لاتبدين

تراني تعبان

مسكتني من طرف ثوبي ووقفتني – تعال ياضاحي والله ان توقف

وتعلمني وش قصتها

ألتفت يميني ويساري وجلست غصب عني .. علمتها بالقصه بس

ان ابوها مجرم وفي المخدرات وعصابه ماقدرت اعلمها لاني لو

علمتها بتنجلط

شفتها تهز راسها – لاحول ولاقوة إلا بالله ( ناظرتني فتره ) ثم

قالت – وجدك عرف بهالسالفه

هزيت راسي – ايه يعرفها

عمشاء – وموافق انك تنسبها لقبيلتنا

وقفت وانا اقول – ايه يمه يدري يدري الله يخليتس لي

مشيت ووقفت اناظرها – هالحين ابنشدتس ماهب اليوم عرس بنتس

وقفت وبسرعه مشت وهي تقول – يويلي ماأخذت الغداء للبنات

ابتسمت وهزيت راسي – لو اني داري كان قايل لها هالعلم من اولى



حطيت الغداء عندهن .. وناظرت فيها .. وتذكرت علم ضاحي عنها

مابكذب والله اني رحمتها .. وفاقده الذاكره بعد

شفتها تناظرني وابتسمت لها .. احس انها ماصدقت ودموعها ملت

عيونها .. ألتفت لريم وقلت لها اكسر إحراجها – ريم يابنتي ترى

دوبتس يابنتي تروشين ( ألتفت لموضي ) الكافوره متى بتجي

كلهن ضحكن مني ويوم ناظرتهن سكتن

موضي وهي تبتسم – يايمه الله يهديتس اسمها الكوافيره ماهب

الكافوره

عمشاء – اللي هي متى بتجي هاذي

موضي – تقول اربع العصر

ناظرت الساعه – يويلي باقي على جيتها ساعه بس .. قومي ياريم

انتي تروشتس يقعد ساعه

ريم قامت من الغداء وهي تقول – يويلي بطني يعورني

وضحى – شعور طبيعي لاتخافين

ناظرت وضحى – وضحى الشواب ماجاهم غداء دخيلتس يابنتي

روحي وحطيه لهم اولى كانوا مقيلين






دخلت بالسياره حوش البيت .. وانا هلكان تعب .. تعبت من

مباشر الريجيل .. وصب القهوه .. حشى لله عواده رايقيين

على ذا الظهر .. نزلت من سيارتي إلا اسمع صراخ امي

وهي تضرب باب وتقول افتحي افتحي

ركضت لها وانا اعدل شماغي عشان مايطيح .. يوم جيتها إلا

تصرخ علي وتقول – تكفى افتح الباب بتموت بتموت

مطيت عيوني وضربت الباب بقوه .. انصدمت في اللي نازله

في الإرض على ركبها وتضرب البلاط بقوه .. وشعرها يفتر

يمين ويسار معها .. آسفني حالها صرخت علي امي – شلها

شلهااااااااااا

شلتها بسرعه .. وعيوني ماهب بمصدقه الحوريه اللي في

حضني .. دخيلك ياربي هاذي بشر ولا ملآك

حاولت اوخر عيوني عنها بس ماقدرت .. لو أقول ان عيني

ماشافت أجمل منها ولا بتشوف يمكن ماحد بيصدقني .. دخيلك

ياربي .. دخيلك ياربي

حطيتها على السرير وهي تبكي وواضح انها منهاره .. شفتوا

الورده لاذبلت وهي مازالت تحتفظ بعبيرها وجمالها .. نفسها في

هاذي اللحظه .. في سري دعيت على نايف .. احد يشوف هالزين

ويجيله قلب يعذبه .. والله بدون قصد حسدته على الليله اللي

قضاها مع ذا الفتنه .. ياربي دخيلك .. ياربي دخيلك

نفثت الهواء اللي بصدري وامي ترش الماء على وجهها .. وتبان

ملامحها في عيني أكثر وأكثر .. والفتنه .. زادت يابشر عن قبل

وش اقول وش احكي عن عيونها .. ولا عن لمعة خدها .. اللي

اول مره اتمنى اكون المنديل اللي تمسح امي فيه دموعها .. ولا

الخشم اللي يشبه السكين في حدته .. ولا الفم

بسرعه صديت وبلعت ريقي .. ياربي دخيلك ياربي نسيني ملامحها

يارب طلعني من هالغرفه وانا ناسيها .. يارب ان كاني مانسيتها

ان تقبض روحي هاللحظه وتريحني من عذاب خيالها

سمعت صرخة امي وهي تقول – فااااااااااااااااارس

ألتفت عليها .. وعيوني غصب تتجه إلها .. شفتها طايحه

ويالله تتنفس

ركضت إلها .. يمكن ربي استجاب دعوتي وبيأخذ روحها بدال

مايأخذ روحي .. حاولت اني مااجرح خدودها بضرب كفوفي

لقيت انها حمرت وانا بس لامسها .. وابد ماصحت

تذكرت العطر واي عقل فيني لحظتها .. دخيلك ياربي .. ركضت

للعطر اللي شفته على كمودينتها .. بخيت في يدي وحطيته على

خشمها .. هواءها اللي لعب في يدي .. لعب في قلبي لعب

لحظتها

حسيتها صحت وناظرتني وتوها تستوعب موقفها .. شفتها خجلت

وصدت وهي تدور الجلال .. دخيل هالزين لالا لاتغطينه

لكن غطت وجهها .. وغطت روحي معها .. رديت لواقعي

سألتها – ساره تحسين بشي هالحين

حزنت عليها وهي تقول – بعدني عايشه وبعدني اذوق العذاب

غمضت عيوني ألم .. وحزن .. ووجع

طلعت وضربت نفسي كف قوي .. ابي الإلم ينسيني صورتها

ياليتني مارجعت البيت ياليت .. آآآآآآآآآآآه حسبي الله عليك

يانايف .. توني ادري انك ماتملك من المرجله غير اسمها

رحت لجناحي وانا اطلع ملابسي .. وكل ماحل خيالها علي

اصفع نفسي كفوف ياليت الوجع ينسيني صورتها






جهزت لهم الإكل .. وخذيته لجناحهم .. مع اني عايشه في هالبيت

اللي هو عايش فيه .. واحاول كم مره اتقرب له إلا انه يصدني

دقيت الباب وفتحت ودخلت .. لقيت جدتي تصلي .. وهو يسمع

في الإخبار في الرادو .. ناظرني ثم صد للرادو

مدري ليش اتمناه يسأل عنا .. ويشوف أخبار .. ماهب اسمه

يتبع اسم ابوي

وقفت فتره اناظره .. فجأه صد علي وهو يقول – تبين شي

جيت ابتكلم ثم هزيت راسي بلا .. ومشيت للباب

سمعت صوته وهو يقول – تعالي

استانست ومشيت لين جلست عنده – لبيه

قالي وهو معقد حواجبه .. مستحيل يفك هالتقطيبه – اختس وش

صار عليها

يويلي ارتعبت عرف سالفتها .. مطيت عيوني .. ياربي موقف

لانحسد عليه

كنت بقول ضربناها ضرب وبيتزوجون غصب عنهم .. بس

الحمدالله اني ماتهورت وهو يقول – اختس العوباء

آها يقصد شيخه .. صادق من غيرها عوباء – قصدك شيخه

هز راسه وهو يقول – ذا الجنيه رجعت لرجلها

قلت – هي في فترة نفاس .. وتحتاج راحه

مدري ليش نغزني قلبي وهو يقول ويسكر الرادو – خليها تحط

عقلها براسها ان تسان عندها عقل وترد لرجلها .. وصليها علمي

وقفت وانا اهز راسي وطلعت .. وظليت اليوم كله افكر في كلامه

اللي له مغزى ماهب مفهوم









في الليل

دخلت علي موضي والجازي والكوافيره ترتب الطرحه على

شعري .. شفتهم إبتسموا وهم منهبلين على شكلي

موضي – بسم الله مشاءالله تأخذين العقل .. يالله ضاحي

جاء ويقول اجهزوا .. لان امي دقت علي وتقول تأخرتوا

بلعت ريقي وانا اوقف وارتب غرتي وقلت – وساره راحت

انصدمت وموضي تقول – لا .. ساره بتنزف في البيت

ألتفت عليها – وش هو في البيت

موضي تقرب مني وترتب فستاني – ايه ,, هي رافضه تروح

القصر وعمتي منيره تركتها على راحتها

بسرعه جهزت نفسي .. وناظرت جناحي وانا اودعه .. مسكت

دمعتي وانا اطلع منه .. هالحين بروح بيت جديد .. وناس جديدين

وعالم جديد .. بس اللي مريحني ان البيت اللي بروح له بيت عمي

واهلي .. ناظرت الجازي وهي تبتسم لي .. الحمدالله حظي احسن

من حظها .. دخلت ناس غير عن ناسها .. مسكت يدي ياحليلها

وقربت مني – ماني مصدقه انك بتتركينا

ماتوقعت كلامها وحظنتها بقوه – للإسف ماعرفنا بعض زين

بس بكون هنا كل شوي وان رفض سعد يجيبني تراني بنحش

مع فارس اللي يجينا كل شوي .. على ان من عقب بنات عمي

وهو يالله يذكرنا

موضي ضحكت مني وهي تقول – مشاءالله عليتس في حال تحكين

وش قايلتس سعد

مطيت عيوني خيبه كيف درت انه قبل شوي كلمني .. سكت وانا

ارجف .. صدق ذكرتني بوضعي .. وبطني صار يمغصني بقوه

ركبت السياره .. وشفت الجازي تركت المكان اللي قدام لموضي

يارب ماأرد البيت المره الجايه إلا حالها هي وضاحي متعدل


سخرت من نفسي وانا اناظرها في المرايه .. قال ايش بيحطون

لي مكياج وكحل .. وأمثل دور العروسه

طردت الكوافيره يوم دخلت علي .. وبعد دموع من عمتي منيره

وافقت ألبس فستان أخضر خيطته لي وضحى مالبسته إلا مرتين

وكنت افكر أطلعه .. بس تذكرت انها

تقول يوم بيجي نايف بتجي معه .. ماحبيت أكسر خاطرها

لويت شعري كعكع .. يبوني اتزين له .. انا كارهه

شوفته وشكله ووجهه .. وهم يبوني اتعدل له

لين هالحين ماهب مصدقه اني في يوم من الإيام حبيته آآآآآآآآآآآآآه

ثم آآآآه

انصدمت في الباب اللي انفتح .. وفي الشخص اللي دخل وسكر

الباب اللي وراه ووقف قدامي وعيونه في عيوني وتقدح شرار








ماتوقعت الليل مر بسرعه كذا .. وموضي تدخل علي وتقول

سعد بيدخل .. يويلي يمه قلبي .. صرت اردد آيات أحفظها

واحس الموت قريب مني

وقفت وانا اعدل ثوبي .. وقابضه على المسكه اللي بيدي

سمعت زغاريد امي اللي طيحت قلبي .. يوم دخلت علي وسعد

وجدتي وراها .. تمنيت اشقق الباقه اللي بيدي .. بموت في مكاني

من الخجل .. ريحة عطره داعبت خشمي .. ولفيت عيني وانا منزله

راسي وشوي ويوصل الإرض .. ومطيت عيني يوم شفت هالقرب

بسرعه بعدت ومدري ليش يبعد معي .. وماحسيت غير باصابعه

اللي مسكت كتوفي يثبتني مكاني .. ثاريه ماسكني ابن اللذين

شفت المصوره انبسطت على هاللقطه .. وخمت التصوير في

هاللقطه .. وهو عجبه الوضع وماأحترم إحراجي وقام يزيد

تلصق

ياربي احس بموت .. مدري مدري كيف يدق قلبي .. اصلا مدري

هو وقف ولا ينبض .. ماحسيت في الوقت اللي قطع وامي

وموضي يساعدوني في لبس عبايتي .. وهو واقف يبتسم

ويناظرني .. بعدت نظري بسرعه ووجهي ملفوع خايفه

بكل مال هالمعنى من كلمه

لبست غطوتي واقترب مني ومسك يدي .. وقادني معه

ودموعي صبت وانا افارق امي وموضي وجدتي








مدري وش فيهم خواتي كل وحده قالب وجهها .. نوره

كلمها زوجها وبصعوبه قامت واحس انها مغصوبه

ماهب عاجبني وضعها .. ووضحى ماطولت وطلعت وراها

ناظرت هند اللي وقفت وهي تشوف منيره – عمه منيره

قربت منا وهي تحلطم – نايف سرى للبيت بدون مايعلمني

خلنا نروح بسرعه

في نفسي تمنيت انه يشبعها ضرب .. يهينها .. ويوريها النجوم

اكيد ماهرب عن امه إلا بينفرد فيها .. يااااااااااااارب

يقتلها ويقتل عارها معها .. استانست وانا اسمع كلامها

من سابع المستحيلات اسامحها على اللي سوته في اسم ابوي

وفينا .. وقفت وانا اقول – ليش مستعجله تو الناس ماراحوا

ألتفتت على الناس القليلين في القصر – كلن راح ماقعد احد

إلا اللي قريبين بالحيل منا واغلبهم عانيه طلع

ماتمنيت هالشي يصير بس هي اختارت طريقها .. ومتأكده

ان ولا وحده من خواتي بتخالف كلامي وبتتكلم معها .. خله

ينفعها وهي تدوره بالحرام وتسقط اسم ابوي في الإرض

وتضرب فينا عرض الحائط

لبست عبايتي ومشيت وراهن .. ركبنا مع فارس وعمي

اللي باين وجهه ماهب طيب .. وفارس كذلك .. اكيد انه مسوي

مصيبه ذا النايف .. كلهم راعين مصائب وش بنترجى منهم

توقعت الكلام بيكون عنه بس الصدمه الكبيره ضربت في

راسي وعمي يقول الكلمه اللي هزتني هز – ولدتس صقيران

فشلنا راح لابو عطالله ونخاه بين الريجيل ان يعطيه بنته وسميه

والرجال ماصدق ووافق







شفت في عيونه الشرار وهو يأمرني – ألبسي عباتس ويالله

قدامي

خفت وين بيأخذني سألته – وين بتوديني

ماشفت إلا اللي هجم علي وهو يتلني ويوقفني من شعري

حسيت ان نص شعري تقطع .. مسكت صرختي بتحمل أي شي

لإني استاهل كل اللي يصير فيني – لاقلت لتس كلمه

ماتسألين ليش او وش هيله

خفت من عيونه الحمراء وانا اناظره .. شوي وينطف

دمها .. خوفني بقوهبس مابينت له شي .. اصلا ماتفرق معي

ليتني اموت على يده ويأخذ ذنبي ويطيح هو في النار .. ماعندي

عبايه هنا وقلت له وانا كاتمه وجعي – عبايتي في الملحق

لازال ماسك شعري واحس فروتي بإي لحظه بتنقشع .. مشاني

للملحق وانا لازلت صامده .. استغرب نفسي اني مابينت له وجعي

يمكن قوه الله عطانياها في هاللحظه .. يارب أرحمني

دخل معي الملحق وهو مازال ماسك شعري وانا لين هالحين

منصدمه من نفسي اني بالعه وجعي وساكته مع اني اقدر

اطلب منه يفكني عشان ألبسها بس لبستها وهو ماسكني

وخر يده يوم حطيت العبايه فوق يده .. وطلع ماسكني مع

كتفي وهو يتلني بقوه ويمشي فيني مستعجل للسياره

ركبني جنبه وحذفني بقوه .. ومشى بسرعه وركب

وشغل السياره وطلع مفحط فيها .. انا من سرعة

السياره .. وشكل وجهه .. وعيونه الحمراء .. وصوته

الوقح .. استنتجت وين بيوديني .. ناظرت بعين الإسى

على حياتي اللي من طلعت فيها للدنيا ماشفت يوم حلو

او أنا محاولت اعيش نفسي مثل أي بنت في عمري

لاني عرفت انه اليـــــــوم بيقتلـــــــني


الكل ألتفت علي يشوف ردة فعلي .. مدري كلامهم عقب هالعلم

صار يوشوش في أذني وعمتي منيره بدت تصارخ وصراخها

اسمع بس وشوشته .. ماني مصدقه بيعرس .. صقر بيعرس

بيأخذ علي .. يوم حبيته باعني وتركني .. بيثبت انه قد

كلامه .. ماتوقعت ردة فعلي هي الدموع اللي نزلت .. كنت أقوى

من هالموقف .. ليش حبه أضعفني .. ليش هواني في الإرض

ليش ياصقر ليش .. ماقدرت انطق بحرف او أتكلم .. مع ان

الجميع توقع اني بصارخ واهواش لدرجة ان هند همستلي

وهي تقول – شيخه سمعتي عمي

ايه هزيت راسي .. هزيته وقلبي أهتز .. صقر حطمني

تمنيت فراشي واصيح من خاطري .. وماصدقت والسياره

توقف في البيت وانا اتعداهم واحاول مايبين علي شي وابين

لهم ولو بقايا من شيخه اللي قتلها صقر

رحت للجناح وادور على المكان اللي بيبعدني

عن عيون الناس ابي ارمي همومي واوجاعي .. غدر فيني

الكلب غدر فيني .. قفلت الباب علي .. وانا اسمع دق

هند من وراه تناديني – شيخه افتحي ليش قفلتيه افتحي

بكيت بكيت بكيت لين حسيت ان عيوني تورمت .. ليش

صرت ضعيفه ليه ليه وانا مايهزني موقف ليه .. احاول

اذكر نفسي اني انا شيخه اللي مايهزها شي بس ماأقدر ماأقدر

يابشر انا أحبه .. أكتشفت اني احبه .. بس تأخرت .. تأخرت

بالحيل .. كنت اكره الحاله اللي وصلت لها .. واقول انا شيخه

اللي هابها الكل .. اللي قدرت تغلّب على مشكلتها وتعيش مثل

ماعلمها ابوها .. شيخه اللي انزرع فيها القوه ماهب الضعف

انا شيخه شيخه .. بس ماأقدر ( اكتشفت ان الحب ضعف

عمره مايصير قوه .. مستحيل يصير قوه )







من ركبت جنبه وانا اشوف وضعه ماهب طبيعي .. يحاول يخبي

شي جنبه .. احاول اعرف وش اللي داسه بس ماقدرت

لين وقف السياره وهويقول – يالله أنزلي

مدري ليش خميت يده وشفت قاروره اول مره اشوفها

زجاجه ولونها قاتم .. ومنظرها مريب

شفته عصب وهاجمته – وش هذه

صرخ علي وهو يقول – انقلعي يالله

نزل ونزلت وانا معصبه .. مدري وش اللي معه شي

يخوف بصراحه .. بس اللي روعني انه نزل فيها ومشى

داخل لفوق .. وماصدقت وهو يقفل باب جناحه عني .. وش

هالمعجزه اللي تصير هو اللي ينحاش عني ماهب انا

طنشته ورحت ابدل فستاني .. وامسح مكياجي .. مريت

جناحه ابي الحمام ومااسمع صوت ابد إلا صوت المكيف

دخلت وتروشت وطولت فيه .. وانا احاول استرخي

واتذكر ان الهم اللي بصدورنا انزاح بزواجها الحيوانه

سكرت المويه .. ولبست الروب وحطيت منشفه على شعري

وطلعت .. إلا انصدم في الشخص اللي قدامي .. اللي صار

شخص ثاني ماعرفه .. كلامه .. وقفته .. شكل وجهه

وعيونه اللي تغيروا .. ياربي الإنسان مو طبيعي




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




( البارت الثالث والخمســ 53 ـون )




من نزلوا من السياره وابتعدوا عني .. وانا أحاول أشم هواء يطلع

الوجع المكبوت اللي بصدري .. احس بحراره فيه توجعني .. بشي

استخسرته في أخوي وهاذا اللي قاهرني .. استغفرك يارب وأتوب

إليك

صوت هند صحاني من تفكيري – هلا

شفت في نبرتها الخوف .. ناظرت فيها لفتره .. ياترى انتي بعد

تشبهين لإختس ولا هي بس الحوريه

سمعت صرختها وهي معصبه – فااااااااارس

ناظرتها وانا معصب – ليش تصارخين

خافت مني وهالشي ضحكني بس كتمت ضحكتي – شيخه قافله

عليها الباب صدق العلم اللي قاله عمي

لحظه لحظه مو مصدق – عيدي عيدي انتي بتقنعيني ان شويخ

متأثره بعرس صقر

شفتها عصبت وهالشي بان في عيونها من ورى البرقع – وليش

ماتعصب تراه رجلها اللي أعرس

ناظرتها وانا اتخيل ساره زوجتي وتغار وابتسمت .. لالا اكيد صار

في عقلي شي .. كل موقف هي اللي تطب علي فيه .. يااااااااااااارب

شفتها عطتني ظهرها ووقفتها – هند تعالي وين رحتي

سمعتها تحلطم – والله لافقت من خيالك وصحصحت أفكر أجي أحكي

معك

قلت لها وانا اقهرها – اجل انقلعي .. وش تبين اسوي اروح اركع

عند صقر واقول لاتعرس عليها

شفتها رجعت اكيد بترجع فيه معاند وهواش – ايه ماهب اخوك عيب

يسوي اللي يسويه في بنت عمه وحرمته

قلت لها وانا اتكتف – واخوي متشفق يبي ورعان

مطت عينها – اجل اختي احرمته الورعان يوم تقول عليها ذا الحكي

مستمتع وانا اعاندها – ليه ماتدرين ان اختس هي اللي جنت

على حملها وطرحت ورعها

تذكرت وانا اتصنت على شيخه ووضحى يتكلمن في هالموضوع

وقلت – يمكن اختي عندها ظروفها

تمسخر وهو يقول – وش هالظروف اللي تجبر الحرمه تراكض

في الشارع مثل المهبوله وتطرح ضناها .. بالعقل وش السبب

مدري وش اقول وسكت

مشى وهو يقول – عموما انتن يابنات عمي كل وحده عندها تصرف

غريب ومخيف الله يستر علينا منتسن لاتجبن إلنا فضايح جديده

انقهرت من كلامه ووقفته – وقف

مشيت لين وقفت في وجهه وانا معصبه ورفعت اصبعي بتهديد في

وجهه – انت أخر واحد يتكلم عنا فاااااااااااااهم ولاااااااااااا

شفته مط عيونه .. وابتعدت عنه مقهوره .. صرنا علك في حلق

اللي يسوى واللي مايسوى .. هاذي اتلاها ياخواتي .. اظاهر انا

طلعت اعقلهن مع اني اصغرهن





سكرت المويه .. ولبست الروب .. وحطيت المنشفه فوق راسي

وطلعت إلا انصدم في الشخص اللي واقف قدامي .. صار شخص ثاني

ماعرفه .. كلامه .. وقفته .. شكل وجهه وحتى عيونه اللي تغيرت

ياربي أكيد الإنسان ماهب طبيعي


خوفني وهو يقول ويضرب على صدره – انتي ل ل لي ا الل يله

من شكله وهو بيطيح قدامي .. ولسانه المعّوج .. خفت منه

كنت برجع ادخل الحمام بس مسكني .. وهو مصمم على شي

يبيه .. واضح في تنفسه

لالا والله ماهب طبيعي .. بسرعه فكيت نفسي منه ودخلت الغرفه

قفلت علي الباب .. بس اسمع ضربه قوي وماهب محشم أحد

واضح ان الرجال ماهب طبيعي .. ياربي وش فيه






دخلت البيت .. وانا اشوف ابوي يفرك راسه .. وامي تدق بالجوال

وباين انها معصبه – وش فيكم

منيره وهي تحاول تدق ومايمسك معها الخط – قل مصيبه مصيبه

مط عينه – وش مصيبته

ابو محمد تكلم – اقسم بالله ان صار إبها شي ان مارحمه وهذاني

علمتس ( وقام لجناحه )

فارس ناظر أمه – يمه وش صاير

جلست منيره على الإرض ومسكت راسها وبكت – اخوك اخذ البنت

ومدري وين رايح إبها .. ماهب يقول مالي لزوم إبها لو تموت ومن

ذا العلم

تنفست غيض – اظاهر ماهب ناوين خير ذا النايف

ناظرتني امي – انت ألزم حدك ابوك واخوانك الكبار ابخص

ناظرتها وانا اشيط – واخواني مادروا عن سواد وجهه

شفت أمي وهي تخبي خوفها عليه .. طبعا ماهب الغالي – حرمته

وبصره هو وإياها

ضربت الطاوله برجلي وطلعت جناحي وانا معصب واصارخ – يالله

اهم شي يسترون فضيحتهم الوسخين




وقف السياره بقوه وفجأه .. لدرجة اني ضربت لقدام .. وراسي

صقع الطبلون سمعته وهو ينزل – بسرعه انزلي

ناظرت يميني ويساري وانا اشوف ظلام بهالحاره .. حاره مخيفه

مافيها بيوت .. كلها عماير .. وعماير بعيده عن بعض ومخيفه

اسمع صفير الليل اللي يخوف .. والقطاوه اللي عند الزباله تضارب

شهقت وهو يفتح الباب ويجرني .. لملمت عبايتي علي ونزلت

وانا احس بالخوف اللي توني احس فيه .. بسرعه مسكت يده

وانا ابكي اترجاه – اقتلني في إي مكان بس ماهب هالمكان

تكفى دخيلك

مسكني مع علباي ومشاني بسرعه .. وبين فتره وفتره يضغط

بقوه على رقبتي .. دخلني عماره مخيفه .. ركبني الإصانصير

وضغط الرقم .. مدري كم اهم شي ابي اتنفس .. في إي لحظه

بيخنقني وأموت .. انفتح المصعد وطلعني لين وقفني عند باب

فتحه بالمفتاح اللي معه ودزني داخل سكر الباب بقوه وعيونه

تقدح شر وعيونه حمر تخوف .. وقفت وناظرت فيه وعبايتي

مبعثره علي .. مشى وقرب مني .. وانا احس بنفسي ارجع خطوات

للورى وابلع ريقي .. لين وقفتني الطاوله اللي بنص الصاله

وتعثرت رجلي وبغيت اطيح ومسكتها .. وقف في وجهي

وسطرني كف قوي .. تلى هالكف كف واثنين وثلاثه .. لين حس

ان يدينه عورته .. وانا ماسكه وجعي واتألم .. احس ان خدودي

تحرقني مافيه أي إنسانه ترضى الذل اللي يصير فيني هالحين

مستحيل وحده تسكت .. بس هه هاذي انا ساكته .. ماتكلمت

مانطقت .. ماحكيت .. بس دموعي نزلت من الوجع .. شفته

يناظر دموعي .. بس مارحمها .. طلع عقاله وهو ينفجر علي

ضرب في أي مكان يخطر على باله ويصرخ بجنون – انتي

السبب اللي انا فيه انتي السبب ماني براحمتس انتي السبب

انتي

خلاص احس اني اتلوى واموت في مكاني .. وهو يضرب ويتلذذ

بالضرب .. حسيت اني بموت .. وضربه بدأ يخف لين حسيته

تعب وراح عني

وانا منسدحه على الإرض منهانه .. شعري حولي متناثر

ودموعي هي اللي واستني في هاللحظه .. وش اسوي

ولا ويش افعل يوم ألتفت ماألقى أحد يقدر يحميني منه

خواتي انكروني .. طحت من عيون الكل .. حتى من عين نفسي

جبت العار لنفسي وخواتي وقبل كل هذه ابوي وامي

فجأه سمعت صوته يبكي .. لا أكيد اني أحلم .. حاولت اقوم من

مكاني .. للإسف هالخطه مانفعت .. ومكتوب من عمري أعيش

لسه انا اتنفس .. توني اشم الهواء بس هواي ملوث انت اللي

لوثته .. ناظرته .. وفعلا منسدح على الكنبه ويبكي

حاولت اوقف وفعلا وقفت وانا احس في كل عظمه ألم .. وفي

كل جزء بقعه بنفسجيه احس اني بطيح ودايخه .. مسكت الطاوله

اللي عندي .. استندت عليها بكل قوتي .. ومشيت لإخر الصاله

وانا امسك ظهري اللي أحس انه بينكسر .. جلست بألم وانا

اون ودموعي صبت .. بكيت لين طلعت اللي بخاطري وكل

اللي أحسه فجرته صرخت وانا اقول – وش ذنبي وانا حسبت

انك تبي تموت .. ليش تعذبني على لحظة غباء فيني .. انا تراني

إنسانه لي مشاعر .. انا اعرف انك ماتبيني ولاحتى انا ماابيك

كف يدك ياولد الناس عني .. من هاللحظه مااطلبك بشي

بس اعتقني لوجهه الله .. ترى الغلطه مهب غلطتي بلحالي

وش كانت حالتك في ذيك اللحظه

سمعته صرخ وهو يقول – بــــــــــــــــــــــس

بس انا ماأبي اسكت ,, انا فجرت كل المشاعر اللي تعتريني واللي

ماقدرت اطلعها لإحد حسيتا ني بموت وانا اطلع الكلمه من البكى

والشهيق – ذكرتك باللي يوجع .. ترى هالوجع شايلته انا .. تراه

ذبحني انا .. انت الرجال محدب يدوسك بكلمه بس انا اندست

وانهنت

شفته وقف وجاني يمشي بسرعه .. وقفني وعيونه حمر

لملم البشت من عند صدري وخنقه علي بقوه وبعصبيه

صرخ – تراتس ماعرفتيني زين ولا والله ان ماتفتحين فمتس

أمرني وهو يحذفني – بسرعه ألبسي بشتس وامشي قدامي

عدلت بشتي وغطيت وجهي .. ومشيت وانا ماسكه ظهري

دموعي تصب .. من تحت برقعي .. منداسه ومنهانه .. واوجعه

كلامي .. تبي بس انا اللي اتوجع .. وانا اللي أموت في اليوم

ألف مره واسكت .. ذق شوي من اللي ذوقتني إياه

ركبت بدون كلام بس أحس عظامي متكسره .. وماأحب اللمس

في جسمي .. الموت لو يرحم ياليته في هاللحظه يرحمني

غمضت عيوني بقوه .. وانا ماسكه وجعي .. ركب وهو معصب

ومثل ماجابني وهو مسرع وبنصدم في إي لحظه .. رجعني

يوم وصلنا ماأنتظر لين انزل .. بسرعه نزل وفتح بابي ونزلني

بالقوه منه وحذفني .. وسكر الباب بقوه ورجع يركب ومشى

وهو داعس على البنزين بقوه .. احس ان كل الحاره سمعوا

الإصوات .. سمعت احد جاني يركض .. يارب وحده من خواتي

شالت همي وتذكرتني .. ماأبي ألتفت وانصدم

سمعت صوتها – وين رحتوا يابنتي

طاحت دموعي وألتفت ومشيت لها بسرعه .. حطيت راسي على

صدرها وبكيت – ارحميني ياعمه من هالعذاب .. انا أموت أموت

والموت ماهب راضي يأخذني

مشت منيره فيها لين الغرفه اللي كانت فيها .. وجلستها وهي

تقول – الله يكون بعونس يابنتي

طحت على الفراش وبكيت .. وبكيت .. وبكيت .. ليش أدفع ثمن

شي والله ماتعمدت اسويه .. ليه ليه ليه

كانت تمسح على راسي وعبايتي فوقي وبرقعي .. ماابيها تشوف

الآثار اللي فيني .. بعد فتره وهي تقرأ علي مدري كيف النوم

أخذني وعبايتي فوقي وبرقعي

شفت النوم سرقها .. نزلت دمعتي عليها .. يالله يارب لاتحفينا

بذنب هالمسكينه .. شلت برقعها عنها ابيها تنفس زين .. وليتني

ماشلته وانا اشوف وجهه البنت أحمر ومنتفخ .. لا هالإمر

ماينسكت عنه .. بسرعه طلعت وانا ماأبي لفارس ولإبوه يدرون

وتصير مشاكل وبلاوي .. مالي غير محمد .. مشيت له بسرعه

وانا اشوفه طالع من غرفة بنته .. ووجهه ماينتفسر

ناظرته – محمد ياولدي

ناظر فيني – يمه بنتي متغيره ماهب خلود اللي اعرفها وراها

صايرة كذا

وانا بالي ماهب في خلود .. مسكته مع يده وتليته – تعال ابيك

ياربي انا وش اقول إله وهو مايعرف السالفه .. جلست انا

وإياه في الصاله وناظرني وهو مستغربني – علامتس يمه فيتس

شي

منيره – محمد ياابوي انت ,, انت اعقل اخوانك وارجحهم راي

وأبلغهم حكمه .. واعتمد عليك انا وابوك وانت تعرف هالعلم

استغرب اللي اقوله – زين وش ورى علمتس هذه يمه

قلت له – اخوك نايف كان مغصوب على العرس

هز راسه – كنت حاس ,, طيب

مسحت على يدي وانا متوتره – اخذ بنت عمك اولى وردها

وهي مصفعه واخذ بعضه وانحاش .. بكره فضيحتنا

فضيحه والعرب بيتليمون في بيتنا .. اخوك منحاش والمره

طايحه مدري هي حيه ولا ميته

عض على شفايفه بقوه – ايا الرخمه ,, الحرمه تضرب

مسكت يده – تكفى ابي فزعتك طلعه لي من تحت الإرض خله

يحضر الغداء بكره .. ثم يذلف وين مايبي .. انا ماابي العلم يوصل

لإبوك ثم يوقف قلبه .. ماحد بقادر عليه عقب الله غيرك

وقف ومشى بسرعه ومشيت وراه خايفه من ثورته .. سمعته

يهاوش ويطالب فيه .. يويلي بيفضحنا في موضي .. يوم

طلع وجواله في يده ويهمز فيه – موضي وين

قال وهو يحط الجوال في أذنه – عند أهلها هي وعيالها

انرفع الخط للي كان يبيه وراح يمشي – انور حبيبي انت وينك

زين زين وانقطع صوته

تذكرت الضعيفه ورحت لها .. طلعت عبايتها منها عشان انصدم

في المصايب اللي ركبت راستس يامنيره الليله


خلاص معاد فيني .. كل اهل البيت اكيد قاموا .. طلعت له

ومسكني مع شعري معصب يبي يضربني .. قدرت أفلت

منه وركضت لداخل الغرفه واحس قلبي طبول .. ياربي

الرجال ماهب طبيعي ابد

اخذت عبايتي وهو يلحقني .. ولولا حالته كان قدر

يمسكني فتحت الباب وانا احس بالخوف منه ابي اروح

لإي أحد ينقذني منه .. انصدمت في اللي قدام وجهي









مد علي بالملعقه من الرز – يالله أكلي يابعد حيي

حسيت اني بذوب مكاني .. من دخلت لين هالحين وهو يمطرني

بالكلام اللي يحرجني

قلت له وانا اوقف – شبعت الحمدالله

وقف وبسرعه جاء عندي ومسكني وهو يبتسم – الله عليتس

يارويم كيف قدرتي تسوين فيني اللي سويتيه

بلعت ريقي احرجني بقوه وهو يضمني .. وانا احس اني انتفض

هالإنسان ماهب صاحي قال لي واحس في نبرته عذاب – احسبي

معي كم سنه وانا متشوق عليتس ( فكني وهو يقول ) ست وعشرين

هاذا عمري انا .. وانتي ثلاثه وعشرين سنه .. من عشرين سنه

وانا عارف انتس يوم بتكبرين بتصيرين إلي وانا احلم كل ليله

انتس فيها معي .. بلاه هالشي ماحلمتي فيه معي

دزيته عني ومشيت وانا اجر خطوتي من الحيا .. حسيته وراي

مسكني وهو يضحك .. ناظرت فيه واحس اني بذوب

جرني لين الغرفه .. وطفى اللمبات








ناظرت فيها .. وبسرعه اندسيت وراها يوم سمعت صوته

قلت وانا ألهث – عمه اول مره في حياتي اشوفه كذا مدري

وش صايرله

حسيت بإهانه قويه وكرامتي انجرحت وهو يالله يتكلم – وين رحتي

يالعرجاء

قبل يقولها عندي صحيح انهان بس بيني وبينه .. بس هالحين امه

واقفه .. يوم شافته قال كذا .. مسكته مع عضده ودخلته الشقه

بسرعه .. استغربت هي وراها تسوي كذا .. دخلت وراهم

وانا اشوفه معارضها بالعكس .. مشى مستسلم معها .. دخلت

فيه الحمام .. وجرت راسه وحطته تحت المغسله ؟؟

ياربي انا مصدومه .. كان معارض ويطشطش الماء حوله .. بس

هي ضربته واستسلم

احس انه طاح من عيني .. امه ليش تسوي فيه كذا وهو وش

فيه !!

ناظرت فيني وصرخت معصبه – هاتي منشفته بسرعه

مشيت واحس اني لإول مره اطيح في الفخ .. هو مريض ولا

مجنون .. ولا مريض نفسي

حطيت المنشفه عند الباب .. ودخلت غرفتي .. خلها تتفاهم مع

ولدها .. انسدحت على سريري وبكيت .. من قلبي بكيت .. اول

مره اشوفه بهالحاله .. واول مره امه تهيني بهالدرجه

بعد فتره حسيت الباب اندق .. مسحت دموعي وانفتح الباب

كانت عمشاء قالت بتهديد مبطن – اللي صار قبل شوي ماابي احد

يعلم عنه شي اوحيتي

ناظرتها مطول .. ووقفت لين وصلت عندها – ولدتس وش فيه

حسيتها ارتبكت وهي تقول – وضحى خلتس عاقل ولاتهدمين

بيتس بيدتس هاذا رجلتس ومجبوره تعيشين مع وضعه

صرخت في وجهها – ووشهو وضعه عشان اعرف

حسيتها اتلعثمت ولكلكت في الكلام .. وطلعت تاركتني

رحت وراها بس طلعت وسكرت الباب بقوه .. ناظرت ملابسي

وكنت لابسه قميص قطن وكمومه جبنيز .. ولنص الساق

رجعت خطواتي .. وشفت باب غرفته مفتوح .. طليت ولقيته

راقد وفوطته فوق راسه .. وكأنه ميت

رجعت خطواتي للغرفه وانا احس بالإلم يجري في صدري كله







الفجر شعشع وبان .. ومنيره جالسه وماسكه راسها

اللي فيها مكفيها .. سمعت صوت أنين

ألتفتت عليها بسرعه .. وشافتها ماسكه ظهرها وتئن

وقفت بسرعه وجلست عندها – ساره يمه قمتي

فتحت عيونها وناظرت فيها فتره .. بعدين جلست وهي

تتألم نزلت دموعها وهي تناظر منيره – ياليتني مت وارتحت

ياعمه

ضمتها منيره ونزلت دموعها معها مواسيه إلها – خلاص يابنتي

امسحي دموعتس اللي صار صار اوعدتس وعد طال الزمن

ولا قصر معاد يلمستس من عقب اللي سواه فيتس

حسيت براحه من عقب كلامها

قالت لي وهي تفكني – هالحين انا عندي مشوار صغير بخلصه

ثم بروح السوق اشتريلتس فستان يغطي هالفضايح اللي صارت

فيتس واهم شي فخم .. وابيتس تتجهزين لان الكوافيره بتجيتس

الساعه احدى عشر .. الناس ماشافوتس امس واليوم يبون

يشوفونتس ابيتس تطلعين زينه

ابتسمت بسخريه وانا اسمع كلامها – وش بيشوفون الناس

ناظرت في جروحي وحسيت في عيونها الإلم .. وقفت وهي

تقول – قليل الخاتمه بيجي يعالجتس وبيعطيتس كريم حطي

منه ( طلعت وهي تقول ) مدري وش فايدة انه دكتور حسبي

الله ونعم الوكيل

بيجي لا دخيلكم لايجي انا حتى شوفة وجهه كارهتها .. بس

ماأمداني احاول اوقف اقفل الباب وراها إلا هو داخل وفي

يده شنطه






وقفت عند محمد – وين لقيته

تمتم وهو يقول – ماهب لازم اهم شي جاء وبس

الإحسن تخلينه يطلع فيها لجناحهم ابوي بيقوم وفشله يشوفهم

هنيا

قلت في نفسي ( هه لانك ماتدري ابوك عارف كل شي ) – ماعليه

ابوك ماهب قايم هالحين اهم شي يعالجها

شفته عطاني ظهره وواضح ان اللي صار ماهب عاجبه .. ألتفت

على الغرفه اللي هم فيها وشفت الباب اتسكر .. مشكلتك يانايف

ان على قدر قسوتك فيك طيبه وحنان .. عسى ربي يصلحك لها

ولنفسك









صحيت وانا احس بإزعاج في نومي وقلق .. تذكرت شيخه

وبسرعه قمت .. فتحت الباب وطلعت .. لقيت باب غرفتها

مفتوح .. دورت عليها لقيتها في المطبخ جالسه وسرحانه

مسكت قلبي خفت انها تسوي شي – اخيرا فكيتي الباب

ناظرت فيني فتره بعدين صدت .. اخذت كوبها اللي كان

قدامها وطلعت .. لحقتها – شيخه اللي تسوينه في نفستس

ماهب زين خليه يولي

صامته صمت مخيف .. على كثر ماعشت معها مستحيل اعرف

وش يدور في راسها .. الوحيده اللي تفهمها هي وضحى

تذكرت وضحى .. كيف فاتتني لازم تعرف وتلحقنا .. مافيه

غير جوالها لازم أخذه وأكلمها .. ناظرت في الساعه

توها سبع ونص .. نزلت الجوال اللي كان بيدي أكيد انها راقده



من صار اللي صار وعيا النوم يزور عيني .. امه تخبي شي

لازم أعرفه .. اول مره ألبس وأنزل بهالوقت .. بالعاده احب

افطر في جناحي .. بس اليوم لازم اتكلم معها لازم تعلمني

وش فيه

نزلت ولقيت في الصاله بس ضاحي .. حسيت اني مستحيه منه

سألته – وين الجميع

وهو يقرأ في الجرايد – برى موضي مسويه فطور سبيشل لايفوتس

على ترك رويم البيت

طلعت برى وشفت جدتي وجدي وعمي وموضي إلا هي ليش

مقامت ابي اعرف النوم عيا يجيني

رحبت فيني موضي – حيالله هالطله والله .. وش هالنشاط

على هالصبح

جاملتها – وش نشاطه النشيطه انتي اللي مارقدتي إلا متأخر

وقايمه اول الناس

حبيت راس جدتي وغصبت نفسي وحبيت راسه – صبحكم

الله بالخير

جدتي – صبحتس الله بالرضا والسرور يابنتي

جلست شوي يوم جيت بقوم .. إلا وهو مشرف حضرته

وعطوراته تسبقه .. ولابس ومتكشخ

موضي – يه يه يه تكتب في التاريخ فهيدان يقوم هالوقت

لا ومصحصح بعد ( ناظرت فيني ) وش سرتس ياوضحى

جلس مقابل لي وعينه بعيني وانا بسرعه صديت .. قليل

أدب وحيوان .. واللي صار البارح لازم اعرفه اليوم

قال – يوم قامت حبيبتي ( بسرعه ناظرته ) من حضني

حسيت ان شي ناقصني

سمعت جدي يستغفر وجدتي تهلل .. وانا احس الإرض

انشقت وبلعتني

ضحكت موضي – حسبي الله على إبليسكم ( وناظرت فيني )

وضحى يالخايسه وراتس تبعدين عن اخوي تراه يحب

الحنان

كمل وهو يناظرني ويستخف دمه – والدلع مويض بعد

قمت بسرعه وانا احس اني اتصبب عرق .. عرف كيف

يحرجني

بسرعه دخلت وانا معصبه .. واحس دموعي بتنزل من الفشيله

بغيت اصدم في ضاحي بس الحمدالله بعدت عنه .. ويوم شفته

بعد ركضت وانا ابكي واعرج .. اكرهه والله العظيم اكرهه








جلس عندي وانا صاده .. ماأقدر اتكلم او اصيح او حتى

اعصب قلت – معك حق في كل اللي سويته بس ليتك كملت

جميلك امس وخذيت روحي ( نزلت دمعتي ) ليتك ذبحتني

سمعته وهو يقول – خلاص معاد يهمني فيتس شي صحيح

ارتبط اسمتس فيني بس الوجع اللي هنا ( وأشر على صدره )

برد .. كلها ايام وافصلتس عن هالإسم شوفي طريقتس مع اللي

بيسعدتس يابنت عمي

من قال بنت عمي ناظرت عينه ,, ويوم شافني ابتسم – صح

اني غلطت عليتس البارح بس اوعدتس هالشي مايصير امي

فتحت عيني على شي كان مخبى عني

ماهمني اللي يقوله ولا عمره بيهمني لان الفأس وقع بالراس

والكل يعرف وش وضعي معه – اجل اطلع برى وانا اعفيك

من هالرابط من هالحين

ابتسم وهو يفتح شنطته – تبين ابوي يذبحني بيرجع يأخذ

الشيك اللي عطاني إياه

حسيت بالإهانه وجرح الكرامه هاذا إذا كان فيه كرامه .. يوم

البنت يروح منها أعز ماتملك ترى حتى التراب يعتز عنها

ولا توصل مداه .. آآآآآآآآآآآآآه يالشرف يوم يضيع والمصيبه

يوم تكبر .. والسمعه كيف في الإرض تتمردغ .. والكل يتخلى

عنك واللي حولك يكرهك .. عسى ربي يساعدني على بلواي

قرب مني وانا معارضت .. خلاص حتى كرامه ماعندي ليش

اعارض انسدحت ودمعي نزل وهو يفتح سحاب الفستان اللي

نمت وهوه علي .. حسيته تألم وهالشي وضح في صوته

وهو يقول – ليش مابعدتني عني .. ليش ماهربتي تراني

كنت ثاير

ابتسمت بسخريه ودموعي تنزل .. يوووووووووه وانا ابلع

ريقي .. انا احس بالجمر .. وهو يبرر .. انا عطيته نفسي ابيه

يأخذ روحي ويذبحني بس الروح ماتروح كان ربي كتب لي فيها

عمر

صورة الذل والمهانه تكون في معناها العميق في هاللحظه اللي

قالي فيها – اعتبريني طبيب وإياتس تفكرين في اللي اسويه

اني رجلتس ابد

جلست واحس اني بموت .. شفت في عيونه العصبيه

قلت بسخريه – شكرن دكتور ماقصرت الباقي اقدر اسويه

بنفسي

لملم أدواته وهو يبتسم – العفو ماسويت شي بس المره

الجايه انتبهي تغرقين في احلامتس الورديه وتحسبين

انه بيأخذتس على الجنه

صديت وجهي وانا أبلع ألمي .. وقف – الساعه اثنا عشر

اطلعي جناحي فوق خل نخلص هالمسلسل البايخ




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




( البارت الرابع والخمســــــ 54 ـون )



ناظرت في شكلي .. مرتب وناعم .. وأهم شي ماحطيت كحل ثقيل

على اني توني عروس .. هه والله سخريه

اندق الباب .. خفت وش يبي – تبي شي

فتح الباب وبسرعه عطيته ظهري مابيه يشوف كشختي

تحنحن – تأخرنا خالي دق ينشد عنا

رحت بسرعه أخذ عبايتي .. كنت ابيه يوم يشوف عبايتي يطلع

بس شكله عاجبه براد المكيف لانه جلس قريب منه

مدري وش أسوي أرتبكت

سمعته يقول – نوره مافيه غير هالفستان

لفيت وجهي عليه وانا ماطه عيوني – نعــــم

أشر على الفستان وهو يقول – ماأضمن عيال خالي مايجونكم

وهالفستان ضيق على جسمتس غيريه

يويلي .. بلعت ريقي .. وحاولت أحتمي بالعبايه .. صدق وقح

مدري وش اسوي اربكني – زين اطلع ابي اطلعه

وقف .. وناظر ساعته – زين تلقيني في السياره لاتأخرين

يوم طلع ركضت للمرايه .. ناظرت الفستان على جسمي .. يويلي

فضيحه ضيق من عند مناطق ومبرزها .. بلعت ريقي

ووجهي حمر .. بسرعه طلعته ولبست الثاني .. كان زين ومرتب

وأهم شي ناعم .. لبست العبايه ونزلت للسياره .. لقيته فيها

ولابس نظراته .. ركبت جنبه وانا مدري ليش اخاف بقوه وقلبي

يدق



معلي على المكيف .. وجهي أحمر .. وحالتي حاله .. يويلي

هالإنسانه وش بتسوي فيني .. ركزت المكيف على وجهي

وأحس اني ماهب في وعيي .. غمضت عيوني وفتحتها

والنظاره احس انها شايله نص الحمل عني .. لاتروح نظراتي

إلها وانا ماهب ناقص

ريحة عطرها مدوختني ومكمله علي الجو .. الله يغربلك

ياإبليس .. ربطت حزام الإمان .. وانا احاول اعتدل في جلستي

واسيطر على ربكتي وحركت السياره






سطره على وجهه بقوه – وش تعرف انت !!

مسك خده وناظر فيه – مو من حقك تضربني

تله من مقدمة ثوبه وصرخ في وجهه – اجل من حقك

تخطف زوجتي من السوق

تدخل الضابط عبدالله – ضاحي اهدى

نزل راسه اللي خطف الجازي

نفث في وجهه بحرقه ضاحي – انت وش تعرف قلي

خاف ونزل راسه – ماعرف شي

سطره كف ثاني – إلا تعرف وتتبعونها لكم فتره التهديدات

اللي توصلني .. ماتوصلني عبث

خاف وارتعب – انا مالي دخل

عرف ضاحي انه وصل للخيط الإول وناظر في عبدالله

وفكه – اجل من اللي يعرف

بكى وهو يقول – ابو سند هو اللي أمرنا

مط عينه ضاحي ابو سند ماغيره .. المجرم المخيف .. هجم

عليه مره ثانيه وتله بقوه مع صدره وقربه منه – والحرمه اللي

معك منهي لاتكذب وتقول امك

حس انه انهار وقال – هاذي متفق معها ابو سند انا ماعرفه غير

يوم وجهونا

دزه على الكرسي بقوه وناظر في عبدالله وهدد – ان ماطلعتوا

لي بو سند وعرفتوا مكانه من هالحيوان اليوم ان قتله على يدي

خاف المجرم وقام يرجف .. يعرف ضاحي أخطر شخص في

مكافحة المخدرات .. الكل يعرفه .. مافيه تاجر مخدرات

ماسمع عنه .. احبط الكثير والكثير من هالعمليات .. عنده

حنكه .. ويعرف يتصرف .. يعرف المجرم من الضحيه في

المداهمات .. ملم بعلم النفس وبقوه

طلع ضاحي وهو يقول – الليل راد لكم .. هالحين انا مجبور

اروح

طلع وبدأ عبدالله يحقق مع اللي قدامه .. وبدت الخيوط تنكشف

والحق يظهر ويبان









دخلت البيت وانا عارف ان اليوم بتصير بلبله .. الله يعيني على

اللي بيصير .. غصب عيوني راحت للملحق .. تذكرتها وتذكرت

ايامي معها .. صدق اني فقدتها

اتجهت لملاحق الريجيل .. طليت فيه مالقيت أحد .. غريبه ماأحد

وصل .. مشيت متجهه للمطبخ لقيت امي واقفه فيه مع الطباخ

وتعطيه أوامر .. عشان الذبايح

ماصدقت يوم شافتني هجمت علي – انت وش جايبك ماتستحي

على وجهك لانا ولابوك ولاحرمتك طايقين نشوف وجهك

دخلت المطبخ عندها وأخذت كاس مويه – انتي بس اركدي وكل

شي يصير زين

صرخت علي وتفشلت من الطباخ – وش اركد حسبي الله عليك

ابك انا مالي عين اوري وجهي لشيخه وش اقول إلها هاااااااااااه

انت وين بتلقى مثلها .. خاف الله تراها حتي هي مستقطعه على

الضنا

بلعت المويه مره وحده – دخيلتس يمه

قاطعتني – ومن هي بنته اللي أخذها مالقيت غيرها وسميه المطلقه

اللي رجالها عايفها هااااااااااااااه

ناظرت فيها – لاتهرجين عليها دخيلتس يمه

ردت فعلها تروع – اقطع اقطع ياللي ماتنتخي ولا تقدر .. تزوج

على بنت عمك اللي لو تلف السعوديه بكبرها ماتلقى مثلها

يوووووووووه كملت بدخول التعبان – هه اجل صدق العلم

اللي اوحيته

ناظرت فيه بقوه – انت اخر إنسان له حق يقول رايه في

اللي يخصني خلك بعيد وتسلم مني

ناظرت امي فيني وفيه – انا دائم اسأل نفسي انا وش سويت في

دنياي عشان ربي يبتليني فيكم

طلعت من المطبخ وهي تبكي .. ولحقها دلوع امه

حطيت الكأس وانا اتنهد افففففففف الله يعدي اليوم على خير

طلعت من المطبخ متجهه لمجلس الريجيل .. فتحت البوابه الكبيره

ناظرت الجو فوقي وانا لابس النظاره الشمسيه .. الجو زين براد

وفيه غيوم

شفت الشغاله تحط الدلال ثم راحت يوم دخل فارس متكشخ – اوه

انت هنيا

ناظرته وانا اطلع النظاره – ليش مافتحت البوابات والناس جايين

جلس وهو يحط رجل على رجل – والله توني قمت مكسل البيرح

جايني ارق بغيت مارقد .. إلا تعال صقيران فذمتك بتأخذ وحده

مطلقه

ناظرته بنص عين – وانت وش دخلك انا اللي بتزوجها ولا انت

قال شي صدمني – شيخه ماهب مصدقه

ناظرت فيه – وش تقصد

قالي – اقصد انها امس مو بوعيها وردة فعلها ماراح تعجبك

نفثت الهواء اللي بصدري – تذلف معاد تهمني

ناظرني – من قلبك

قلت له – ايه ,, ويالله قم صب القهوه جونا ريجيل




جتني عمتي وهي تناظرني – انتي لين هالحين مارحتي فوق عجلي

العرب بيدخلون وشينه تظهرين مع هالباب

قلت لها وانا في قلبي نار شابه وظهري يعورني – ماهب لازم

يعني لازم اروح فوق عنده عشان يصدقون هالكذبه

لامتني وهي تقول – بعد وش نسوي هاذي السلوم

طلعت من الغرفه وانا اتسحب .. وحاسه بالذل والبشاعه في اللي

قاعده اسويه .. رقيت الدرج .. ومشيت ووقفت في الصاله

وجلست فيها وانا اقول بخاطري بحتريه لين يطلع ماهب لازم

ادخل له







جالسه في الصاله ومتفيزره وجدتي عندها يوم نزلت عليهم

وهو وراي مت قهر تاركته في غرفته يلبس ليش لحقني ..

تمنيتها بلحالها عشان انشدها عنه .. انا عمري ماشفت حد بهالحاله

بسرعه ضرب في راسي صورة خالي عبدالستار .. ايه ايه

كان سكران .. ليش انا غبيه بهالشكل .. ألتفت له وشفته يغني

ويعدل في شماغه .. ناظرت في أمه ولقيتها تسولف مع جدتي

خدعوني .. خدعوني

مستحيل ارجع معه .. لو يحب السماء مارديت له .. يعايرني

ويذلني وفي الإخير انهان ويكون سكران .. حسيت بدوخه قويه لفت

راسي كنت بطيح .. وهو مسكني .. دزيته بقوه عني .. حقير

ياناس حقير .. يعرف يتقن الدور صح .. قدام أهله شي .. وعندي

شي ثاني .. لو تشوفون بشاعة كلامه لي وانا في حظنه

يموتني وهو يقول – انتي حلوه بس لو مو عرجاء يعني يوصلني

السماء ثم يرميني بقوه في القاع .. شفتوا مهانه هالكثر

دمعت عيوني مقهوره ( يعني ايش تزوجت رجال يسكر غير انه

مايعرف ربه .. يبي يدمرني )

سمعت صوت جدتي اللي ردني للواقع – يالله تأخرنا عجلوا

شفته مشى وتركني في هالدوامه .. حسبي الله عليك وعلى امك

وعلى اللي يدري عن وضعك وتاركني اعيش الكذبه معك وانا اتأمل

ان اقدر اصلحك واعيش الباقي من عمري معك

مشيت وراهم وانا ماسكه دموعي .. ركبت وراه وحاسه بالخنقه

ودي بهواء

سمعته – اقولتس يمه تراني ابي من ابوي فلوس

طاح من عيني يطلب من ابوه فلوس .. امحق مرجله

سمعتها تقول – وش تبي فيها

فهيد – بسافر انا وسياف لإستراليا .. والله نايف طلع اذكانا

كلنا

ناظرته وانا حاطه يدي على قلبي لايجيب فضايحه عندهن

جدتي – ليه وراه

قال – قال لعمي ابي ميتين ألف عشان اتجهز

عمشاء – ماهب مسافرين

ألتفت عليها ( قوية وجهه .. صديت عنها ) ودلوع امه قال – لا

هو عنده شغل

قالت وبفخر حسيته في صوتها تقهرني – اجل مشاءالله على

سعد وريم بيروحون فرنسا

مت قهر .. آآآآآآآآآآه ياحظتس ياأختي .. كنها داريه عن وضعها

هاذا اللي جنتيه بيدتس ياساره .. ذوقي الغل ذوقيه وانا اختس









صفرت هند يوم شافتني – انتي شيخه

ناظرت نفسي ثم ناظرتها – فيه شي

قالت وهي مستغربه – طالعه قمر وش اللي مسويته بحالتس

حسيت اني جاهله .. اختي انقدت علي كيف الباقيين .. علشانه

بيعرس عليتس ياشيخه قمتي تزينتي .. رديت على نفسي .. بس

ابيه يذوق الغل والقهر .. يشوف زيني ولا يطوله .. زيني اللي

متأكده انه يأثر عليه .. كم مره ترجاني اتزين له وانا اكره

هالحركات .. بس هالحين انا ناويتن عليك يا .......... ـه

طلعت وانا احس بنار تشلع صدري .. ماني بنت ناصر

ان ماخليتك تركع تحتي ياصقيران بس اصبر علي .. عهدن

قطعته على نفسي .. مشت وراي هند ونحن نقرب من المطبخ

يوم شفنا فارس واقف عند الطباخ يستعجل بالقهوه

كنه استغرب ومط عينه يوم شافني .. قرب منا ( واشر علي )

وهو يقول – انتي شيخه !!

ناظر في هند وشفتهم كاتمين الضحكه .. هين كن علي منكم

علي منه هو .. والله اني لاخليه يحلم فيني ولايلقاني صبره علي

بس

دخلت علينا نوره وهي تقول – زين انتسن هنيا ماابي ادخل على

الحريم بلحالي

ناظرت فيني – شيخــــــــــــــــه ( وهي ماطه عيونها )

علامهم العالم علي .. لهدرجه متغيره .. ماعلي فيهم انا متأكده

انه بيحاول يشوفني واوريه الشغل صح

دخلت داخل مطنشه الجميع .. وانا اوعد نفسي ان هالشي مايأثر

علي .. وفي داخلي متأكده ان صقر يحسب اني بركض للدوادمي

وانا ابكي على فراقه .. بس لا بيكون ماعرفني لو توقع هالشي

مني .. انا لين اشوفه ينذل تحتي .. ساعتها ترجع لي كرامتي

عند الحريم اللي كانوا متوقعاتني ماأدخل عليهن .. ومثل ماأشوف

عيونهن المصدومه فيني .. تراني شيخه بنت ناصر معاش من يحني

راسي .. ماينحني هالراس غير للي خلقه









حسيت بالخجل وهو يسكر لي السحاب ويبتسم .. وانا حاسه اني

ارجف بقوه .. ثبتني على المرايه ووقف وراي وناظرته وناظرني

وابتسم بشوق .. باسني على راسي بقوه وقال – الله لايحرمني

منتس يارب

نزلت راسي مستحيه من كلامه .. مسك يدي وهو يقول – يالله

تأخرنا العرب يحترونا

طلعت وراه وانا ألبس عبايتي .. مسكني بيدي ونزلنا يوم

ركبنا السياره فتح شنطة السياره اللي قدامي وطلع منه علبه

فتحها وكانت إسواره وخاتمها .. كانت فخمه بالحيل .. لبسني

الإسواره وهو يقول – احلى من الإسواره لباسها

ماقدرت ضحكت على كلامه .. ودزني – ماعندتس رومانسيه

ابد

قلت له وانا اسكت نفسي – تراك قالب المثل

ضحك وقال – ماعليه بشتريلتس عقود ماهب عقد ترى العمر

قدامنا

استحيت منه .. بيحسبني طماعه يافضيحتي

قال وكأنه يبرر – انا احب اخرب .. بس معتس بتعلم اقتصد

شوي .. اهم شي بنستانس في سفرتنا هناك لاني مجهز لتس

مفأجاه بتعجبتس

مسكت نفسي لاحط راسي على كتفه واقول اهم شي انت ماأبي

شي غير وجودك جنبي الله لايحرمني إياك

حرك السياره يوم سمعنا تلفونه يدق .. قطع نظرات العيون اللي

تحكي .. فتح الخط وحطه سبيكر وكان فارس- انت وينك يالمعرس

ضحكت وانا امسك يدها – انتم وش تبون فينا

قال – ابوي وجدي وعمي هنا متحلفين فيكم

عصبت – لا عاااااااااد تراهم زودوها لايخلوني اسحب ولا اجيهم

تراهم سنييييييييييييييييييييين ( ويقوله بقهر واضح ) حارميني

من حبيبتي

ريم حست بالفشيله يوم ضحك فارس بقوه – بعدي اخوي ايه

عليك فيهم يارجااااااااااااااااااااااااااااااااال ( يقولها بمغزى واضح )

شاركه الضحك سعد وانا وجهي صار اسود من الفشيله وفكيت

يده .. وهو يلتفت علي وانا أصد عنه قهرني
سمعت اصوات حريم طالعين الدرج وصوت عمتي تقول – من

هنا غرف المعاريس

يويلي بسرعه ركضت لجناحه وبغيت اصرخ وانا اشوفه طالع

من الحمام وعليه منشفته بس .. حسيته انصدم وانا داخله

عليه اركض وألهث .. بغيت ارجع بس سمعت الخطوات

تقترب منا .. شفت عيونه وهو يناظرني .. كرهت

نظراته وشكله .. وحسيت الدموع تتجمع في عيني .. تذكرت يوم

جيت اساعده .. وطلعت مساعدتي له نغص وعار أحمله لين

أموت وأندفن في قبري .. نقزت انا وإياه يوم اندق الباب

سمعت صوت منيره – يمه فيه حريم بيتفرجون على جناحكم

خالصين

شفته كشر .. ودخل غرفته وقرع بالباب .. قليل أدب وحيوان

ياناس .. مدري وش أقول .. شفت خطواتهم بعدت عنا

بس انفتح الباب وطلت من وراه عمتي منيره وهي تقول – زين

محد فيكم تكلم .. هذلي عجز نشبه .. عطتني شنطه وفيها ذهب

افتحيها وبعثري الذهب اللي فيها .. على كمدينتس بسرعه

زين انا حطينا ثيابتس في الغرفه .. مطيت عيوني مادريت

متى حطتها ماحسيت ابد .. طلعت وهي ترجاني بنظرات

عيونها اسوي اللي قالت لي عليه .. وسكرت الباب .. احس

اني بموت .. يعني بعد بيدخلن هنا .. يويلي يافضيحتي

جلست على الإرض بقهر والشنطه جنبي

انفتح بابه .. وشفته واقف يناظرني وهو لابس ثوبه ويمسح

شعره .. وقفت وانا أقول بسخريه واضحه – بيجن يشوفن

آثار السعاده اللي انا عايشتها

تمسخر علي وهو يقول ويأشر على الغرفه – تعالي ادخلي

وريهن آثار سعادتس يالسعيده

مشيت بقهر .. واحس بالغبنه والظلم .. كل شي كل إحساس

شين أحسه بهاللحظه .. حطيت الشنطه وانا في داخلي أهم شي

مايعرفون الناس عقب مانسترت .. انا أكره نظرات الاتهام

اللي أشوفها في عيون خواتي .. كيف في عيون الناس

احسن شي انه ذلف عني .. سويت مثل اللي قالت لي عليه

رحت بسرعه للدالوب وانا اتذكركلامها يوم تقول حاطين

ملابسي في جناحه .. ناظرت في الدالوب وانا مقهوره

كل شي فيني اقتحم عالم هالمجنون .. حتى ثيابي وفساتيني

وكل أغراضي .. وحتى انا بنفسي .. جلست على الإرض

عقب متأكدت اني خلاص هالحين صدق ارتبطت فيه .. حسيت

دموعي صبت بدون شعور .. وعقلي ماهب معي .. اقتحم علي

خلوتي وناظر فيني .. كرهت نظراته وصديت .. وزحفت لين

أخر السرير وركيت ظهري عليه وقلت – ابشع حياه اللي بعيشها

معك
مشى للتسريحه وهو يناظر اللي سويته وابتسم على جنب واحسه

يتمسخر – انا عايفتس بقوه .. المكان اللي تكونين فيه اتمنى اني

مادخلته .. فارجوتس ان شفتيني في مكان ابعدي وصدي عني

ولا تدخلينه .. واوعدتس انتس والجدار يوم اشوفتس واحد

ولالتس مسؤوليه مني .. مسؤوليتس بيد ابوي وامي

وخلتس بهالغرفه عيشي فيها .. ماراح ادخلها عقب مادخلتيها

بكمل اللي سويتيه وماني مفشلتس .. في الإخير اللي يضرتس

يضرني ( يقصد الكلام بيكون علينا واحد .. هه هامه كلام الناس )

وقفت يوم الباب اندق وهو راح يفتحه .. وانا ركضت للكمودينه

ورتبت شكلي ولبست العقد الفخم اللي فيها

شفته رجع ووجهه أحمر .. لبس شماغه بسرعه وكان بيطلع

يوم دخلت عمتي علينا وقالت – لا لاتروح خلك معها

سمعته ينفخ – عجوز إبليس الخايسه هي وكلامها

كرهت ألفاظه وشفت عمتي تضحك – اها عاد تمزح معك

اموت واعرف وش قايله إله

صدق جريئات هالإدميات يوم انفتح الباب ودخلن .. شفته

رجع ومسك يدي وهو يقول – نحن بنظهر اسمحولنا

وحده منهن – ابدن خذوا راحتكم منيره فيه

سمعته وهو يسحبني معه ويتحلطم ( وش راحته وانتن

مقتحمات الراحه ) يوم طلعني من الجناح فك يدي وهو

مكشر وألتفت علي وهو يمسح يده – طلعتس من غلاستهن

وقح .. اكرهه ياناس أكرهه .. نزل مع الدرج .. ونزلت وراه

وحسيته رجع لورى يوم شاف كومة الحريم اللي جالسات

في الصاله ورجع ومسك يدي وقال بسخريه – اظاهرر ماهب

خالصين اليوم

احسن شي فيك انك مو مفشلني قدام الناس .. الشي الوحيد فيه

زين .. يوم وصلنا عندهن فك يدي وراح بسرعه .. مشيت وسلمت

عليهن لين وصل الدور عند خواتي وبالضبط عند شيخه .. أكيد

بتفشلني أكيد .. بعدت عنهن وجلست .. والحمدالله محد حس فينا

شفت نظراتهن تقيمني من فوق لين تحت

وحده من الحريم – وينهن الحريم الكبار

شيخه – طلعن فوق يشوفن زهبة المعاريس

سكتنا وانا اناظر في شيخه متغيره بالحيل .. ماكانت تحب المكياج

ولا تعرفله اصلا .. كيف هالحين متمكيجه .. لو ماأعرف الشامه

اللي عند عينها كان ماعرفتها

وقفت شيخه وهي تقول – عن أذنكم

مشت واشوف خواتي ماسكات ضحكتهن .. إلا وضحى اللي واضح

فيها الهم ومو مع الناس .. ناظرتها وانا اتمنى امسح همها

وضحى امنا الحنونه .. اللي لاطالنا قوة شيخه لجأنا لها .. ليش

احس انها مو سعيده .. وان فيه شي مكدر حياتها .. آآآآآآآآآآه

ياأختي .. يابنت امي وابوي .. ياليتني معك واسمع وش مضايقك

يالغاليه .. في هالإثناء دخلت ريم .. ومابكذب عليكم وانا اناظر

فستانها الفخم الغالي .. واقارنه بفستاني .. اناظر فخامتها

واناظر شكلي اللي ابد ماهب شكل عروس هاذي صباحيتها

هه تذكرت نفسي وتذكرت أحلامي الكثيره في هاليوم .. طلع

ابشع واشين ليله و يوم مر علي هاذيك الليله وهاذا اليوم

وانا اشوف عيون الحريم تقيمني وتقيمها .. الشي اللي شافعلي

ان العقد اللي علي أفخم من سلسالها الناعم .. وهاذا اشوف

فيه نظرات الحريم يوم توصل العيون علي وعليها

قربت من موضي – اسمحيلي ساره تمنيت اني اكون امس

بعد معك

ابتسمت لها – لا كفايه تكونين مع ريم خواتي معي

ناظرتني بإستغراب – بس خواتس حضرن الحفله

بلعت ريقي على هالفشيله وقل – كانن معي لين وصل وقت

الروحه وراحن .. وبيني وبينتس انا قلت للجميع يروح

ولا يقعد معي احد .. ابي الكل يستانس

ربتت على كتفي وهي تقول – ياحليلتس ياساره تحسبين

سعادة الكل الله يخليتس يالغاليه

كان الشي اللي مريحني في هالجلسه ان موضي جنبي ولا تركتني

كنها حاسه باللي بيني وبين خواتي .. يالله مصيرتس بتعرفين

قطاعتهن لي ياموضي







رتبت مع الخدمات سفر الريجيل .. جتني هند وهي تقول – اظاهر

انهم بيحطون الغداء الشيبه زاعجهم فارس معلمني

ناظرتها – وين شفتيه فارس

ناظرتني بخبث واضح – هناك واقف هو وصقر عند الطباخ

اها زين زين .. هاذي هي .. ضحكت بسخريه على اللي بتشوفه

ياصقر

دخل مع فارس وهم شايلين واحد من الصحون .. حسيت بفارس

وهند يوم انسحبوا .. وهو لين هالحين ماحس بوجودي

اخذت علبة المويه .. ومشيت بسرعه وهو مو حاس فيني

فتحتها .. ووقفت جنبه وانا اشرب شوي منها .. واتقنت الدور

صح يوم ضربت براسي على كتفه وألتفت علي .. وانا اسوي نفسي

اشرب وكأني عطشانه ومادريت عنه .. توني اتأكد اني خبيثه

يوم مد راسه علي ومسك كتفي وناظرني .. وراسي وراسه

بالمقلوب .. ريحة عطري داعبة خشمه يوم حسيته ذاب وسكر

عيونه .. انسحبت بسرعه وانا اناظره وهو فتح عينه وناظرني

حسيته تمنى اني ماتركته .. رفعت طرف ثوبي وانا امشي ومتأكده

ان طرف ساقي طالع .. اللي عمري ماظهرت بياضها .. ولاشلت

شعرها .. لانه كان قليل .. بس هالحين متأكده انه ماهب رايح

من بيت ابوه غير وهو جاي يكلمني .. وماأكون شيخه


هف نفسه بقوه .. الحراره ذبحته .. رفع كمه يشم بقايا عطرها

اللي تركت أثرها .. هالمجنونه وش سوت فيني

حس انه ماهب في العالم .. ولا بياض ساقها .. يوم رفعته

متى كان بهالبياض .. بياضه زايد

بلعت ريقي وحاولت اسيطر على نفسي .. ومارجعت لوضعي غير

بدخلة ابوي هو وفارس يشيلون صحن الغداء الثاني

قال ابوي – انت هنيا وتارك اخوك

ناظرت فارس وهو ناظرني ويبتسم لي .. خبيث عارف وش فيني

حطوا صحن الغداء .. وطلعوا .. طلعت وانا حاط كمي في خشمي

اشمه






حسيت ودي اطلع هالعقد اللي كسر رقبتي يوم راجن كل الحريم

من البيت .. ومابقى غير بيت عمي

بيني وبين نفسي كنت مقهوره لان كل كلام الحريم مع ريم وانا

لي العبارات العابره

يمكن لاني متأخذه طرف بعيد شوي عنهن .. او يمكن عشان مالي

أم وهي تقول .. تعبني فستان ريم هذه عند المفصل

مافيه أحد بيحكي على لساني .. كل اللي همني في ذاك الوقت

في الجلسه هي وضحى اللي ابد ماكانت طبيعيه

ودي هالحين اروح لها واضمها واقول احكي ياختي وش فيتس

وش اللي متعبتس

اما شيخه كانت هي الفراشه اليوم .. مابكذب وهي لافته الإنظار

إلها .. مدري وش وراها .. اما هند ونوره حسيتهم مثل ماهم

آآآآآآآآآه ياخواتي .. وقفت وانا احس بالتعب .. لاني مارقدت إلا

شوي .. استأذنت عمتي منيره وهي تقول – البيت بيتكم

ياعمشاء انتي وعمتي والله ان ماحطيت راسي من رجعت من

العرس

طلعت فوق وانا اسمع عمشاء تقول – ليه وراتس

وصلت لنهاية الدرج وانا اسمعها تعطيها مبررات عارية الصحه

مسكينه كانت طول الليل والضحى تعبانه معي

سمعت صوت سعد وريم يضحكون في جناحهم قبل أدخل جناحي

وأسكر الباب علي .. وأبكي حظي وحياتي .. رفعت راسي

ودموعي تصب ( يارب ان كان هاذا جزى للي سويته وللي

صار اني راضية فيه يارب .. يارب سامحــــــــني )









مشيت للملحق وانا احس بخطواته وراي سمعته – وقفي

كملت دربي ولا كني سمعته .. بس وقف في وجهي وهو

يقول – وش اللي مسوته في نفستس

ناظرت نفسي ثم ناظرته بإحتقار – وانت وش يخصك فيني

حسيته تكهرب من هالكلمه ومط عينه ومسك كتفي – وش

هوكيف مايخصني انتي بوعيتس وانتي تقولين هالكلمه

فكيت يده عن كتفي وانا اثير جنونه – مانقدر نقول لك شي

انته عريـــــــــس ( قلت هالكلمه وانا ابثها في وجهه )

حسيته ابتسم وهو يقول – انتي غيرانه

ابتسمت له – ليه اغير وانا عارفه قلبك وين

حسيته انقهر وهالشي وضح في وجهه – لاتوثقين بالحيل

حطيت يدي على كتوفه وانا عارفه اني رايحه للنار

برجلي – لا فديتك اعرف وين احط ثقتي زين

حسيته ذاب .. وذاب بقوه .. هاللحظه اللي عايشها بس هي

اللي ردت جزء من كرامتي اللي داسها .. غمض عيونه

وكأنه يحلم .. وفي هاللحظه انسحبت بهدوء .. ومشيت بسرعه

للملحق .. حسيته وراي يركض يوم قرعت الباب في وجهه بقوه

دق الباب وانا اضحك مستمتعه .. لسه ناري مطالك منها غير بس

لهيبها .. يامالك في النيران ياصقر




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




( البارت الخامس والخمسـ 55 ـون )



حسيت بالقهر وهي تقول لي – يالله وضحى فهيد يقول تطلعيله

عند الباب

ألتفت أدور على شيخه بس مالها وجود قلت لها – قوليله ماني

برايحه ابقعد

ناظرتني شوي بعدين راحت .. مدري وش تفكر فيه .. هه تحسب

بعدي اللي صار البارح .. قمت مع نوره وانا اودعها .. وهند

خليناها تلم فنجايل القهوه والطوافير مع الشغالات

همست لي نوره – انتي وش فيتس .. ليه منتي برايحة لبيتس

همست لها بنفس نبرتها – بعدين اعلمتس روحي هالحين سلطان

يحتريتس

سمعنا جوالها يدق .. والله استانسنا لها وهي تورينا جوالها

مبسوطه فيه .. ماتجي تشوف حظي لاجوال ولا شي .. الخدمه

اللي حتى الإطفال صاروا يمسكونها في ذا الزمن .. الحمدالله فيه

وحده فينا مبسوطه .. وهاذا اهم شي

ودعتها وكنت برجع للملاحق .. بس سمعت صوته وهو

يقول بعصبيه – ماهب على كيفها تقعد

وصوت امه من وراه – اجل تصرف انت .. عجل احتريكم في

الموتر

بسرعه رحت امشي .. وكنت اقرب للركض .. لو ماطلعلي صقر

كان مستحيل يشوفني وهو جاي من جهة ملاحقنا – وضحى

ناظرت فيه ووقفت وانا ألتفت وراي واشوفه جاي يمنا – نعم

صقر معصب – علمي أختس السنع وذا الحركات ماهب علي

انا معرس معرس الله لايعوقني بشر .. والضنا اللي طرحته

بجيب بداله عشر

انقهرت من كلامه وانصدمت – بتعرس على شيخه !!

هز راسه وهو يقول – ايه بعرس وعرسي عقب اسبوعين

يويلي وش هالحظ علينا .. وصل فهيد – انتي وش تسوين هنا

حطيت حرتي فيه وصقر يروح عنا – مايخصك فيني رح

ألحق أمك

مسكني مع عضدي وصرخ في وجهي – اوقفي وكلميني زين

ماهب حرمه اللي ترفع حسها علي

تمسخرت عليه وانا أغلي – انا واقفه واتكلم زين .. ماهب مثل

وقفتك البيرح وكلامك اللي ماينفهم

حسيته عصب وهالشي بان في عقدة حواجبه وجرني – امشي

بنروح للبيت وهناك نتفاهم

فكيته مني بس قوته سيطرت على الموقف .. وجرني مع كم ثوبي

بقوه .. بغيت اتعثر واطيح وانا ارص على رجلي العرجاء

لين وصلنا الباب وصرخ علي – تلملي بذا العبايه بسرعه

مسكت دموعي وانا انفذ اللي يقوله .. ميته قهر .. هالحيوان

احرجني .. وفارس واقف يناظرنا

حسيته يبي يكلمني بس فهيد مسيطر على الموقف بقوه .. انقهرت

ومشيت وراه .. ركبت ودمعي يصب من تحت برقعي .. شخط

بالموتر بعصبيه وبقوه .. بغيت اطير عندهم قدام







انقهرت من الحيوان فهيد .. يجر وضحى جر .. ياليت لي سلطه

عليها اقسم بالله لإفقع خشمه اللي أخذ نص وجهه .. غمضني

حالها وشكلها .. وحسيت بإحراجها وهي تناظرني .. كان ودي

اقرب عندها واقول تبين مساعده تبين شي .. بس هو واقف

ويخزني بعيونه .. قليل أدب ووقح مثل نايفان مايختلف عنه

شي .. دخلت داخل وانا اسمع اصوات في المطبخ .. اكيد

امي واقفه هناك تعاون .. على كثر مانجيب لها خدم نبي

نريحها بس تحب العنا .. مالقيتها في المطبخ .. بس شدني

ساق بيضاء .. جبرت عيوني تتجهه إلها





رابطه جلابيتي على وسطي من عند طرفها .. وطالع اسفل

شلحتي .. اللي توصل نص ساقي .. إلتفت بحط الصحن في

الدالوب فوقي .. إلا اللي يخزني .. ناظرت فيه .. ولقيته مركز

عيونه على ساقي .. بسرعه نزلت ثوبي وانا اغلي .. شفته رفع

عينه وناظرني وإبتسم انقهرت منه وقلت بصوت ماينسمع – وقح

حسيته ضحك وكأنه سمعني وراح .. مسحت يديني بسرعه في

الجلابيه وطلعت له وقفته – فارس

وقف وناظرني قلت له – وينه اخوك

عقد حواجبه – أي اخو

قلت له بقهر – من غيره صقر

عطاني ظهره وهو يقول – والله معطاني جدوله وين يكون فيه ذا

الحين

مت قهر منه – عمي وينه

طلع الدرج وهو يقول – ابوي خذى جدي وجدتي وعمي وراحوا

للبل

خذت بعضي ورحت للملحق .. احس بغبنه على شيخه .. بيعرس

عليها قليل الخاتمه








قلت له وانا امسح مكياجي – انا مدري وش فيها علي بنتك

حسيته يفكر بكلامي وقال – بنتي متغيره .. ماهب هي اللي

اعرفها متمرده وصايره قليلة أدب

ألتفت عليه – محمد تذكر وش سويت لها بنتك ماهب صغيره

وتنسى .. يمكن انك مسوي أمر مزعجها

وقف واتجهه للسرير – لا ماأذكر اني سويت لها شي بس

هي تحب الدلع .. وسعد اعرس ماهب فاضلها

قلت له – لا مو معقول .. طيب فارس فيه يعني كل ذا غيره

انسدح وهو يقول – مدري عنها .. انا برقد لين العصر وبقوم

اشوف وش فيها







شاف غرفتها فاتحه .. وتذكر انها من زمان عنها .. مشى لها

وشافها قاعده وترسم .. رفعت راسها يوم شافته كملت شغلها

ابتسم – كل حياتس رسم

قالت وهي معصبه – احسن من العيشه في هالبيت

عقد ت حواجبي – ليش وش فيه البيت

ناظرت فيني وهي معصبه – البيت صاير لزايد ونواف وأمهم

وابوي اللي مدلعهم ويطلع كل يوم معهم

قلت لها – حتى انتي تظهرين معهم

قالت ودموعها تنزل ووجهها أحمر – اطلع بس ما أستانس

حزنت عليها - افا وش هالدموع .. طيب ليش ماتسناسين

قالت وهي تحط يدينها على وجهها ببرأه وتشاهق – لان بابا

يلعبهم ويدلعهم ويوم خالد كان عايش مكان يسوي لنا كذا كان

يضربنا بقوه ويعذبنا .. زايد ونواف يحبهم ويدلعهم ويشتريلهم

ألعاب حلوه

انقهرت من حركات محمد– ابوتس يحبتس ياحبيبتي


وقلت اطيب خاطرها - طيب وش رايتس اطلع انا وانتي اليوم

ومانأخذ معنا أحد

حسيتها استانست ونقزت وجت تركض وحبت على خدي – هيييييه

ونااااااااااااااااسه بس بنأخذ عموه هند معنا

مطيت عيوني – ايشششششششششش









في الليل

وقفت المخابرات في الموقع اللي تحدد لهم .. وكان من ضمنهم

ضاحي اللي كان يبي يعرف الإسرار الكثيره اللي تحيط فيه

مايدري ليش عنده إحساس ان نور تشترك مع هالعصابه

او إن فيه معلومات تعرفها عنهم ويبون يتخلصون منها

أمر بالهجوم .. وكان في منطقه معتزله .. وكلها منتجعات

وإستراحات .. فيه منهم اللي فر وفيه اللي انمسك ومن ضمنهم

ابو سند الخطير .. ماهب مصدق عيني وهو واقف قدامي

قلت له – اخيرا لقيتك

حسيته معصب وهو يقول – صدقني بخليكم تندمون

هالمره بيكون تحت عيني .. هو اللي بغيته .. وهو الخطير

عقب ابو نور .. اكيد فيه اللي أخطر منهم وأرفع منهم .. بس

ماينعرفون .. لانا يوم نقرأ سيرتهم .. نلقى فيه من يمولهم بطرق

خارجيه .. وبعضها من جهات مبهمه في البلد









في إحدى المولات

شفتها واقفه وكوبها في يدها وسرحانه .. حسيتها مو معنا

اتطمنت ان خلود تلعب واتجهت إلها تحنحت ناظرت فيني – كنتس

مغصوبه على الروحه العذر والسموحه

هزت راسها وهي تحط يدينها الثنتين على الكوب – لا عادي

قلت لها – تبينا نرجع

ناظرتني وإبتسمت دوختني بإبتسامتها – قل انك مليت

إبتسمت لها وانا اصارع مشاعري اللي معجبه فيها وفي أختها

تناقض عجيب – لا مامليت انتي اكيد ماله وتبين تحطينها بظهري

مشت وجلست على الكرسي وهي تقول – اهم شي تستانس خلود

كان ودي اقول بس عشان كذا جيتي .. بس سكت

خلصت اللعبه وجتنا خلود مبسوطه وتضحك – عمو ابي وحده

غيرها

قلت لها وراسي دايخ – بس تعبت خلود

حبت على يدي وقربتني منها – عمه قوليله ابي ألعب

وقفت وهي تقول – هالمره اللعبه بتكون مني انا .. من مصروفي

يمكن عمتس هالبخيل خلصت فلوسه

صرخت عليها منقهر – انطقــــي

حسيتها ألتفتت لي خايفه هي وخلود

قلت لهم – خلاص انا مليت امشوا نرجع

وانا بالإساس خايف من مشاعري .. حاس اني تايهه ومدري

وين انا فيه .. مشن وراي .. وحبيت اراضيهن .. شفت غزل

البنات وضحكت وانا اروح للهندي اطلب منه ثنتين .. خلود

استانست اما هي عصبت – ماابيه ماابي منك شي شكرن

كتمت ضحكتي وقلت – خذيه عادي لاتستحين انا بعد تراني

احب طعمه .. بس كنت اكله وانا صغير والعيال يضحكون مني

ناظرتني بقهر وانفجرت ضحك معاد اقدر أكتم – خلاص خلاص

لاتعصبين

مشينا وشفت محل عطورات عاجبني .. وقفتهم وقلت – انتظروا

شوي وارجع

شريت العطر اللي عجبتني ريحته في سيارة خويي .. كان عطر

أخته .. ناسيته معه في السياره

طلعت لهم مالقيتهم .. عصبت .. شفت خلود تدور وعيونها تائهه

رحت لها بسرعه وانا معصب – وين رحتن

كنها افرحت يوم شافتني – عمه هند ضاعت

انصدمت – وش هوو .. وين ضاعت

قالت – هي قالت لي وقفي هنا برجع لك .. كنت بلحقها

بس ضاعت مني الحريم كثار

مت قهر وين اختفت .. مشينا ندورها في كل مكان ملقيناها

رجعنا للمكان حقنا .. ومالقيتها .. رحت ادور ثاني مره وخلود

تدور معي وكنها خايفه .. وانا بعد ميت خوف عليها .. ماتعرف

شي واول مره تجي هالسوق .. حسيت اني بنهبل وانا أتخيل

انها مخطوفه ولا صاير عليها شي .. حسيت بحد يهزني

شفت خلود تقول – عمو شوف شوف هاذيك هي عمه

رحت بسرعه وحسيت انها يوم شافتنا بتبكي قالت – وين

رحتوا

صرخت عليها في السوق – انطمـــــــــــــي

حسيتها اتفشلت واللي في السوق كلهم ألتفتوا علينا .. طلعت

معصب وهن وراي .. هاذي مشكلة اللي يروح السوق ومعه

حريم

ركبنا السياره وهي حسيتها تبكي .. حذفت عليها الكيس الفخم

وقلت لها – خذي ولو انتس ماتستاهلينه

عصبت وقامت تهاوش وصرخت بوجهي – مالك خص فيني

انا بعلم عمي يتفاهم معك .. قليل أدب ووقح .. فضحتني في

السوق .. خذ كيسك ماابي منك شي

بكت معها الثانيه نافخت – يقلعها من طلعه اللي فكرت اظهرتسن

فيها







دخلت الصاله .. وشفت الجميع فيها .. وهي جالسه بينهم .. يوم

شافتني لفت على جنب وإبتسمت

جلست جنب ابوي وانا اقول – مساء الخير

الكل – مساء النور

ناظرت في سعد – مشاءالله متى سفرتكم

ناظر في ريم وإبتسم – بكره الظهر

محمد ناظر ابوي – وش رايك

قال ابوي – بكيفكم

ناظرته – وش فيه

قال – بنظهر للبر يم ابيعرنا .. الجو زين وبراد ذا الايام بنروح قبل

الجو لايبرد بالحيل

همست – اها ( ولفيت اناظرها .. وشفتها تسولف مع موضي ماهب

يمي انقهرت وقلت – قومي جيبي مويه

مطنشتني وهالشي موتني قهر – شيخـــه

ألتفتت علي وهي تأشر على نفسها – تقصدني

قلت بعصبيه مبالغ فيها – ايه انتي من غيرتس

وقف وهي تقول – تبشر

لالالالا فيها شي .. ماهب صاحيه .. الحرمه انقلبت مليون درجه

جابت الكاس ومسكت يدها وقلت بهمس – لو عارف هالشي

بيغيرتس كان من زمان اعرست

غمزتلي وذبت وراحت وخلتني .. من يوم طلعت من بيت اهلي

وصورتها ماتفارقني .. اكيد مسوية فيني بلى

تمنيت الليل يسري والكل يروح .. عشان استفرد إبها .. لان

الليل شكله طووووووووووووويل



نزلت لهم شفتهم مجتمعين .. مدري وش نزلني قلته يوم نظراتهم

اتجهت علي .. حسيتهم طنشوني .. وانفشلت

مدري وين اروح وانا احس اني غريبه عنهم .. شيخه فيها شي

متغير .. ماهب شيخه اللي نعرفها .. رحت للمطبخ

بس صوت سعد وقفني – ساره

ألتفت عليه وقال – وينه نايف

بلعت ريقي وناظرت الموجودين .. حسيتهم مايبون يناظروني

وكأنهم يقولون وش يبي فيتس .. وانتي اللي غاصبته على ذا

العرس

مدري وش أقول بس دخوله هو اللي اسعفني – السلام عليكم

بسرعه رحت للمطبخ وانا اتذكر كلامه .. ماأكون موجوده يوم

يكون هو موجود .. شفت عمتي تقالب العشاء .. ساعدتها وهي

ساكته .. مدري وش في خاطرها

سألتها – عمه فيتس شي

قالت وهي تغرف العشا في الصحن – لا ابدن

قالت للشغاله تحط سفر العشاء .. وقعدت اجهز معهم السلطه

وانا ساكته .. احس عبرتي في حلقي .. وضعي يعورني في

هالبيت .. معاد يفيد الندم لو ندمنا خلاص

حطوا عشاهم في المقلط .. ودخلوا يتعشون .. ونحن احتريناهم

بنأكل عقبهم .. جلست على جنب .. وحسيت ان نظرات موضي

علي وعلى شيخه .. يافضيحتي .. أكيد بتنتبهه

ريم – وين فارس وهند وخلود

قالت موضي وهي تبتسم – عازمهن فارس برى

ضحكت ريم – حركات اجل

كنت اسمع وساكته .. وش احكي وش اقول .. واحس في عيني

كومة دموع .. ابيها تمسك مكانها وتقعد وياليت ماتفضحني وتطلع









شفتهم مجتمعين .. والنار اللي بصدري ماتنطفي غير لين أخذ

بحقنا .. كان جالس ومتفيزر بالنص

جلست وقلت وانا اناظره – وش اللي سويتوه في شيخه

ناظروني وساكتين

قال عمي – والله يابنتي ماعرفنا غير يوم هرج وسط الريجيل

وطلب البنت من ابوها

ناظرت فيه – مايتم شي غير عقب شورك

حسيته انفجر يوم قال – اختس ماهب حرمه اللي سوته لو ماهي

بحرمه ان اكوفناها في ارضها

انقهرت وقلت – مايحتاج تراك كوفنتها باللي سويته انت وبناخيك

قال وهو يناظر بعيد – بناخي رجال وادرى بأموره

سمعت الثاني يقول – انا ماقلت لتس مالتس لزوم

ناظرت فيه واحس اني بنفجر – انت اسكت لانطلع الفضايح

ناظرت عمشاء فيني وفي ولدها .. حسيته سود من العصبيه

ماتوقع كلامي .. اول مره ادري اني قويه يوم اعصب

طلع عقاله بس عمي صرخ فيه – فهيـــــــــــــــد

ناظر في ابوه وهو معصب – لاتلومون صقر يوم يعرس ترى

التربيه عنهن بعيد

هالمره انفجرت – الله وأعلم من المتربي يالسكااااااااار

ماقدر احد يوقفه وهو يخمني من ورى الشرشف ويمسكني بشعري

ويضرب فيني وهم جلوس .. حمدت ربي ان ضاحي ماهب فيه

ضربته جدتي بالعصا .. وعمي خمه بعيد عني .. ناظرت برقعي

اللي منقطع .. خذيته فوق وانا ولا دمعه نزلت بردت خاطري

رحت وطلعت شنطتي وشلت اغراضي وانا ميته قهر .. دخلت

علي امه وهي تقول – وضحى يابنتي لاتروحين

ناظرت فيها وحطيت كل غيضي عليها – انتي ياللي تدسين علي

بلاوي ولدتس .. تراني اعرف انه سكير .. ولايعرف لصلاه

ولا عباده .. ليش زوجتيني إياها هااااااااااه .. ولا قلتي هاذي

يتيمه .. وعرجاء بترضى وهي ساكته

حسيتها انصدمت من هجومي وسكتت .. مدري ليش دموعي

نزلت يمكن دموع الظلم ولا القهر والغبن

جمعت اغراضي ودقيت على جوال فارس اللي رقمه عندي في

ورقه حسيته انصدم وهو يسمع صوتي – فارس تعال خذني

مانيب قاعدة دقيقه في ذا البيت

قال انه بيمر علي هو وهند اللي معه وخلود .. مسحت دموعي

ولبست بشتي يوم دخل علي وهو يقول – على وين

أكيد امه حرشته .. ماعبرته وشلت شنطتي وطلعت .. بس مسكني

ودزني على السرير وصرخ علي – مالتس ظهره من هالبيت

يالعرجاء

انا عارفه اسلوبه يبي يستنقص فيني عشان يقول لو طلعتي من

هالبيت تراتس ناقصه منتي بحرمه .. انا كنت بسوي العمليه

اللي تعدل وضع رجلي .. بس عشانه ماني مسويتها لو يموت

حسيت اني برجع وركضت للحمام .. رجعت ومسكت راسي .. دخل

علي الحمام ووقف عند الباب ويناظرني .. ناظرته وصرخت فيه

وانا اشب جمر لاني تأكدت وش فيني – انت وش تبي انقلع ماابي

اشوفك

نزل وراح .. بكيت فتره من الوقت وانا مقهوره من اللي يصير معي

كنت ناقصه عشان احمل منه .. اخذت شنطتي وانا امسح وجهي

ونزلت .. لقيتهم جالسين ويتكلمون .. يوم شافوني سكتوا

قالت جدتي – وضحى يابنتي تعوذي من إبليس واجلسي ترى هذه

بيتس

انقهرت من كلامها وناظرت في الشايب اللي كل بلاء من تحت

راسه – إن شاءالله ان حوبتنا يابنات ناصر ماتعداك

لف وجهه علي وقام سميه المؤقر وقال – انقلعي داخل ترى

اللي متصلة عليه يجي يأخذتس راح

بغيت انهبل بس قلت – ماعليه اروح على تكسي

هالمره وقف وجته امه تركض يبا الفيت بتطيب خاطري .. مسكتني

وفكيت يدها – انا اليوم بايعه ابعدي عن دربي

حسيت فيني قوه .. والكل مصدوم من هالقوه .. انا اللي كان

مايسمع لي حس ..حسي ظهر وبان .. جتني الجازي اللي مسكينه

ياما بتشوف في هالبيت مثلي – خلاص وضحى تعوذي من إبليس

قلت لها – الجازي خلتس بعيد

مشيت وانا ماسكه عبايتي بقوه ومصممه اني اطلع .. بس وين

وهالزفت فيه .. وهو ناويها شر .. رجعني وهو يجرني وهم كلهم

يناظرون فيني مستمتعين وجرني على فوق .. كنت اسمع صوت

جدتي وهي تقول فكها فكها بس هو مصمم .. دخلني الجناح وقفل

علي الباب وطلع .. جلست على الإرض اندب حظي .. حيوان ووقح

ياليت لي ابو ولا أخو .. ياخذون بحقي منه ياليت







قمت من العشا وانا عيني تدورها .. مدري ليه مشتاق إلها

شفتها تلاعب ولد موضي وتضحك .. ضحكت معهم وكأني

اعرف وش يقولون .. دخل فارس وهند وخلود .. وشكل

فارس معصب سأل – وين ابوي

أشرت على المقلط – هناك يتعشى

راح وتركني

بس سمعت هند تقول – وضحى دقت علينا تبينا نجيها يوم رحنا

لهم عيا فهيد تطلع معنا

حسيت انها سوالف بايخه .. وجلست اناظر في شيخه اللي منشده

في السالفه .. معلوم وحده من خواتها تراها بتبيع الدنيا بكبرها







دخلت المقلط وانا مصمم افضحه عند ابوي قليل الخاتمه – يبه

ناظرني سعد اللي وقف والحيوان الثاني اللي يأكل

ابوي – نعم

علمته السالفه كلها .. وحسيت ابوي عصب – متى صار ذا العلم

قلت له وانا اغلي – قبل شوي

طلع جواله وهو يقول – قليل الخاتمه ذا السكير

ناظرت في نايف وقلت – لايصلي ولايدل بيت الله ويشرب ويضربها

حيوان ووقح

باين انه عصب من كلامي لانه قام وهو ينفض يدينه بعصبيه

خله .. بنات عمي ماهب لعبه لهم

كلم ابوي عمي وتناقشوا .. وعلت الإصوات .. بس في النهايه

هدت وانا ماطفت ناري .. وضحى تتعذب وماأقدر اسوي إلها

شي .. وضحى الغاليه بقلبي .. وفي منزلة أختي الكبيره

سكر منه وقلت – وش قال

ابوي – الله يصلح الحال ,, تراها خلاص حرمته .. وعمك قال

انه تصرف معه وخلاص تراضوا

سكت غصب عني .. ابوي فيه الضغط والسكر والقلب يعني انطم

احسن

راحوا كلهم للصاله .. بس انشديت لموقف صار يوم جوا يتعشن

الحريم ان ساره تتجنب نايف بقوه .. لدرجة يوم قال صبوا شاهي

وناظرت امي في ساره .. مشت مبتعده

اندق الباب علي .. حسيته ذا الليل ماهب معدي .. من اليوم يدق

ويتعذر مره بشاحنه اللي ضايع ويأخذ شاحني .. ومره قلم حاطه

بذ الغرفه .. و و و .. فتحت الباب وهالمره بشوف وش يبي بعد

حسيته مستحي ومنزل راسه قلت – تبي شي

دخل سلطان وهو محمر وسكر الباب - هالمره ابيتس

فتحت فمي .. هالطلب صدمني .. ماهب هو طاردني ومدري وش

يقول .. وش يبي فيني ذا الحين

ابتعدت عنه وانا اقول – لونسيت تراني اذكر انك قلت ماتبي

تشوفني وغطي وجهتس ومن ذا الكلام .. تراك حطيت حدود

في علاقتنا وانا راضيه بذا الحدود رجاء لاتخلفها

حسيته لصق في ظهري وهو يقول بعذاب واضح – ابي ولد

لا ماهب كل مره يوم اسمح بيرجع يجرح

ألتفت عليه وانا ابعد عنه مثل المقروصه – وبإي عباره

بتجرحني .. كلام ولا فعل









في الشرطه

انصدمت من المعلومه الخطيره .. واللي كنت متوقعه واحساسي

صدق .. مايجي صقر ويعرف ان احساسي مكان خاطئ

حسيت اللي حولي منهبل من ذا المعلومه .. نور عندها

معلومات سريه وخطيره .. يعني هي وحده في العصابه

لا مستحيــــــــــل








حسيت فيها وهي تجلس جنبي وتهمس لي – في مين سرحان

اكيد فيني

انا بنهبل .. اكيد بنهبل .. لفيت عليها ماني مصدق انها جالسه

جنبي وتهمس لي

بلعت ريقي وقلت لها وانا عارف وش مقصدها وبقهرها – لا في

وسميه

ضحكت والكل ألتفت علينا .. تفشلت من ضحكتها .. وحسيت الكل

انبسط برجعتنا لبعض

رجعت تهمس لي وهي تنظف ثوبي من عند كتفي – توقعت

يالله احسكم بتصيرون خبر الموسم

لفيت لها مصدوم معقوله ماتغار .. ناظرتني مبتسمه

وغمزت لي

انا هالإدميه بتهبل فيني .. مايقولون ان المره تغار متى صار

هالشي عادي .. سمعت ان المره هي اللي تداوي المره بس

هالإنسانه اللي قدامي بتهبل بعقلي







سمعت كلامهم وانا جالسه في الصاله الثانيه – وين راحت

ساره

قال سعد بضحكه – رح دور عروسك يالمعرس

انقهرت من تعليقه وهو يقول – لاتدلع الحرمه ويكبر راسها

انت بعد سو مثلي

حسيت بالعبره وهو يقول – هه هرجك هذه قله بعيد عني انا

ماصدقت نتلاقى

سمعت تعليق فارس – معاد باقي غير تغني لها هاااااااه

كلهم ضحكوا

وقفت وانا احس بالنار تحرق جوفي .. طلعت الدرج وهم

يسألون وش فيني – تعبانه برقد

سمعت تعليق موضي الخاطف – يالله قم عروسك بترقد

سمعته – انا مافيني نوم بقعد معكم

مدري وش قالوا له .. وانا اسمع خطواته في الدرج وهو يضحك

أكبر ممثل على وجهه الإرض .. قالي مايبي يشوف وجهي

مدري وين اروح .. شفت غرفة خلود قدامي ورحت لها

لقيتها ترسم .. سولفت معها شوي .. وعلمتني انهم ضيعوا

هند في السوق .. وشرالها فارس عطر .. لايكون بس

رشوه ويسوي فيها مثل ماسوى اخوه فيني

ضحكت على نفسي اللي يسمعني يقول اني انه هو اللي جاني

ماهب انا اللي رحت له برجلي







استأذنتهم وعيني عليه .. اليوم مستمتعه كثير وانا اشوفه

متحرقص مكانه – اسمحولي برقد تصبحون على خير

شفته بيوقف ناديت هند وانا كاتمه ضحكتي – هند سرينا

وقفت وهي تشيل قشها وخصوصا العطر اللي شرالها إياه

فارس .. ضحكنا من سالفتهم .. وعلقنا على فارس يبا الفيت

بيهدي .. بس مدري وش طرالها هند تقبل هديته

حسيته انقهر وهو يشوفني اطلع انا وهند .. مشينا بصمت واحس

بخطواته وراي .. هذا مايردعه هند ولا غيرها .. قلت لهند

تسبقني وانا نزلت اسوي جزمتي ( تكرمون )

شفته ماصدق يوم شافني .. سويت نفسي مشغوله وبعدين

اعتدلت يوم سمعت صوته – شيخه

ناظرته .. فيني – امشي فوق نتفاهم

ناظرت فيه وإبتسمت .. قربت له ومسكت يده ( انا ألعب في الجمر

بس عسى ماتحرقني ) – لاتقول انك مشتاق

حسيت وجهه استبشر وابتسم – اكيد انتي بعد اشتقتيلي

قلت له وانا اهمس بذوبان – كثير كثير فوق ماتتصور

فكني وضحك وحب يدي

قلت له وانا أتلفت حولي – بس مايصير لين العالم ترقد

بلعت ريقي وقلت – خل هند ترقد والعالم تهجد بجيك

حسيته ماصدق وضحك – خلاص خلاص طيب

صدق ان الريجيل أطفال كبار .. ضحكت له وانا اضحك من غبائه

لهدرجه مصدقني

ابتعدت وانا أأشر ان فيه ناس .. اشرت له مع السلامه ورحت

وقام هو يقول مع السلامه .. بغيت اطيح على بطني وانا اشوف لين

سكرت الباب وهو يقول مع السلامه .. ضحكت ضحك واحس مع

الضحك اللي يصير اطلع المكبوت فيني .. ماأحب الدموع ماأحبها

صقر هاني بقوه بقوه .. وماأكون شيخه ان مانتقمت لكرامتي

ياصقر .. جلست على الإرض وانا اقول ( بتتعب كثير وانت تحتريني

بكون انا اللي ماتقدر تطولها أكيد .. مستحيل تطولني لين تعرف

من أنا !! من انا ؟؟








سمعت اصوات ..وبسرعه طلعت من غرفة خلود .. مشيت للجناح

وانا ادعي اني مااشوفه .. بس لقيته جالس في الصاله

يوم شفته نزلت راسي ومشيت بإنكسار للغرفه اللي فيها

اغراضي

سمعته - وقفي

خذت نفس وانا اوقف .. ماألتفت عليه بس حسيته قرب مني

وقال ببرود – قدام هلي مثلي معي هاللعبه .. فتره بس وتنتهي

هزيت راسي بإسى – حافظه الوصيه

جلس وقال – روحي ارقدي انا انتظرهم لين يرقدون وبطلع

حسيت بالغصه .. ودمعتي نزلت .. مشيتها قبل أنفضح ودخلت

الغرفه .. سكرت الباب بهدؤ .. واحس الحياه شينه شينه بقوه

ياليتني ماعرفتك ولا حبيتك .. في عيني انت احقر واوسخ

واكره انسان عرفته .. جلست على الإرض ورصيت نفسي

على حافة السرير وبكيت وانا أمسك عبرتي .. ليش غيري

يعيش مبسوط ويضحك ويطلع شهر عسل .. وليه انا غير

عنهم .. هاذي فصول قصتي .. هاذي هي ابشع قصه

ممكن يسمع فيها إي إنسان .. الشرف .. والعار .. حتى

لو الكل هون علي ذا المصيبه .. تبقى في راسي شي

صعب نسيانه إلا مستحيل انساه مستحيل





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( البارت السادس والخمســ 56 ـون )




فتح الباب راجع تعبان .. وحاس انه مغصوب وهو يعيش

معها .. تخدعه .. بس هو كشفها .. هالحين مريضه لين

ترجع ذاكرتها بيكون حسابه عسير معها .. شافها جالسه

وتشوف مسلسل على التلفزيون جلس بتعب – ليش مارقدتي

ناظرته – كنت احتريك

عصب – مره ثانيه لاتحتريني ارقدي

ناظرت فيه والدموع اجتمعت في عينها وهزت راسها وقامت

نفث الهواء اللي متعبه ومسك يدها وهي ماره من عنده – اجلسي

بعلمتس في شي

جلست وهي تمسح دموعها – والله العظيم ماهب عيشه اللي

جالستها معك ومع اهلك .. من صار اللي صار وانت مانت

بطايقني ولا تواطن شوفتي

يالله يمسك نفسه ويقول لو ترجع لتس الذاكره بس .. ان تعرفين

وجهي اللي ماعرفتيه

سألها وهو يتفحص وجهها – ماتتذكرين شي من ماضيتس

ناظرت فيه فتره بتساؤل .. ثم قالت – مرات يجيني شعور اني

قريبه واعرف مين انا ؟؟ فيه شخص مدري ليه دائم يطري

علي اسمه واوقات اشوف وجهه في خيالي

ناظرها بصدمه – مين هالشخص !!

صدمته وهي تقول – ابو خضر ؟؟






منسدحه على السرير وتحس راسها بينفجر .. منقهره من كل اللي

صار .. نست تقفل الباب يوم شافته فتح الباب وناظرها – وش

هالحركات اللي سويتيها

ناظرت فيه بقهر ودها تقوم وتذبحه – اطلع برى

وكأنه يعاندها وهو يقفل باب الغرفه .. ويطفي اللمبات وينسدح

جنبها على السرير ويقرب منها حتى حست انها اختنقت

صرخت عليه – قلت اطلـــــــــــع بــــــــــــرى

عاندها زود وهو يرص كتوفها ويقول بفحيح – تبين تفضحيني

عند ابوي وجدي انا سكار سكاااااااااااار

صارت عيونه حمراء .. وهي خافت منه .. وبدت تنهار

وقامت تضربه تبيه يبعد عنها .. فكها منه .. وهو يثبتها بقوه

على السرير وهي تصيح .. وهو يستمتع بصوت صياحها وبكاها

كأنها نغمات موسيقيه يعشقها

حست بالضعف .. وانهارت قوتها قدامه .. استسلمت وصارت

تبكي بقوه ومغمضه عيونها .. حست فيه تتراخى قوته عن تثبيتها

انسدح على جنبه وحط يده على راسه .. وقام يناظرها تبكي

جلسوا فتره على هالحال هي تبكي وهو يناظرها .. هي مقهوره

انها تحمل منه طفل يربطها فيه أكثر .. إنسان ماينحب ولا فيه

صفه زينه تحبها .. لاصلاه ,, ويعايرها ,, ويضربها ,, وكل

شي يبيه يأخذه غصب عنها .. ولا مره تذكرت انها نامت

في حضنه بطيب خاطر .. لا كان إنسان متجبر ومعدوم الضمير

حست في يدينه البارده ترفع يدينها عن وجهها .. عندت

وانقلبت على الجهه الثانيه .. ماله شي يشفعله ويدمح خطاه

لوتفكر تجلس عنده بس عشان هاللي في بطنها .. ماتبيه يكون

بعيد عن اهله مثل ماعاشن بعيد عن اهلهن .. هالشي هو اللي

يجبرها تعيش عنده

سمعت صوته وهو يقول – بس اسكتي عورتي راسي

حتى كلام زين مايعرف يقول قالت بقهر – حقيرررررر

سمعت ضحكه القوي .. واللي كل شوي يزيد

اخذ فتره طويله وهو ماسكت لين قال – يوم تكلمتي قلتي

حقير برافو عليتس

مسحت دموعها ولفت وجهها له – مو بس حقير انت احقر

إنسان على وجهه الإرض

حست فيه وهو مطير عيونه يناظرها .. بدت تخاف منه

جلس وهي تشوف علامات وجهه المصدومه قالت بسرعه

وبخوف – لاتضربني انا حامل

حست بهدووووووووووء عم الغرفه .. مافيه صوت .. كأن

الزمن توقف في اللحظه اللي سكتت فيها .. فتحت عينها ببطئ

وخوف .. لقته يناظرها وفاتح فمه .. ماهب مستوعب اللي تقوله

جلست وهي تلم شعرها .. وخايفه من صمته

سمعته – انتي صادقه ولا تكذبين عشان ماضربتس

ناظرت فيه وهي تلقي القنبله عليه – صادقه واللي مصبرني

عليك هالطفل اللي ببطني اشيله منك .. واقسم لك بعزة الله وجلاله

ان سويت فيني شي اني لاخلعك واسوي اللي ماسوته حرمه في

رجالها

حست بالشي اللي لصق فيها بقوه وهو يضحك ويقول – ماني

مصدق بصير ابو وضحى بصير ابو

فكها وهو يقول – احب الإطفال اموت فيهم

وأشر على نفسه بغباء – يعني بيجي واحد يقول لي ابوي

حب راسها ويدها وخدها ونزل في حضنها وحط راسه فيه

ومسك يدها وحط يده ويدها على بطنها – من متى

كل اللي سواه وهي صامته .. ماتوقعت ردة فعله بهالشكل

او مصدومه فيه تنفست بزفره وقالت – توني اعرف

بس ماحللت

رفع راسه وهو يقول – طيب بكره الصبح تحللين

ناظرت فيه وهي تتمنى انه يكون كذب في كذب وماتكون حامل

وتبتعد عنه .. عن الإنسان اللي ماتبي تكمل الباقي من عمرها معه

هزت راسها وهي تقول – على شرط

ناظر فيها وهو يوقف – وش

قالت وهي توقف في وجهه بتحدي – إذا ماصرت حامل تطلقني !!






سرى الليل وهو كل شوي يناظر ساعته .. يحتري الباب ينفتح

وقف وفتح الباب ولف راسه يمين يسار .. لاصوت

انقهر ورجع يجلس .. وصار يدقدق برجله .. الوقت يمشي

وهي مابينت .. انقهر من اللي تخيله في عقله .. لو تلعب عليه

تسويها ماهب شيخــــــــــه !!

حس انه مثل المقروص وهو يوقف .. مشى للشباك .. فتحه

لاصوت هدوء .. والليل مخيم على المكان

سمع صوت واستانس وهو يتوقعها شيخه .. بسرعه طلع

وشاف نايف وهو يطلع من جناحه .. تلاقت عيونهم في بعض

وكشر صقر ودخل جناحه يحتري والليل يسري






قلت له بقوه وانا واقفه في وجهه – هاه وش قلت

حسيته مستخف فيني وهو يقول – ومن بيأخذتس ان طلقتس

عرجاء ومطلقه

انقهرت من كلامه .. احسه يحب يذلني .. يشوفني منكسره

هاذا اللي يبيه

قبضت على يديني بقوه – ماهب على كيفك بخلعك

ناظرني فتره كأنه يفكر .. حسيته يلعب علي وهو يقول – خلاص

نشوف ,, يصير خير

رحت الحمام وانا اعرج واحسه يراقبني .. قفلت الباب علي

ناظرت وجهي ومت قهر من شكلي .. عيوني ووجهي منتفخين

وخشمي كبير وأحمر .. احس اني مانيب وضحى اللي اعرفها

تغيرت واللي أنا فيه غيرني .. وان سكت عن حقي من بيجيبه












الفجر

كنت جالسه في طرف الغرفه المظلمه إلا من نور الإبجوره

اللي عند راسه وابكي .. مقهوره من اللي صار

شفته جلس وصوته يدل على ندمه – نوره

زاد صوت شهيقي

قال – انا عارف اني غلطان بس

مدري متى مشى وصار جنبي ومسك يدي – انا انا اممممم

عرفت ان ماعنده سالفه وانا ادز يده عن يدي – انت ماتبيني

وانا مجرد تسليه ولا قل تجيب من وراي الولد اللي تبيه انت

وجدتك وجدك ثم تحذفني

سمعت اليأس في صوته ومادري هل هو تمثيل – لالا لوالله

ماهب كذا السالفه ( وسكت )

وقفت وانا احس اني بطيح .. لي فتره طويله وانا في مكاني ابكي

مافيه إنسانه ترضى الذل اللي ارضاه

دخلت الحمام وقفلت علي الباب .. جلست ابكي واندب حظي

احس اني بموت في لحظه من القهر واليأس اللي فيني







مت قهر وانا راجع من المسجد .. كل ماتذكرت حركتها فيني

ودي اكفخ نفسي يوم صدقتها .. خليتهم يمشون قدامي

واسمع سعد يقول – اجل بتمشون اليوم

محمد اللي متحمس للبر مدري وش عنده – ايه قلت للرعيان

يجهزون كل شي

ابوي قال – عمك كلمني يقول ابوي يبينا نغبش قلت مابه إلا خير

الدنيا ماهب طايره والابل قريبه منا

ضحكوا اخواني وانا اغلي .. ياااااااااااه يامن يمسكني إياها

دخلنا البيت وسمعت ابوي يقول لفارس – دق على اخوك

نايف قله مابه اعذار يجي يأخذ مرته ويروحون معنا

هالمره تكلمت وانا افش غيضي في نايف – هالحين ولدك

الهايت مايدري انه معرس له يومين يبي يفضحنا في بنت عمي

ساري في الليل .. ولا عشانها يتيمه يبي يسوي فيها اللي يبي

ولا فيه احد يعرس ولا يأخذ حرمته شهر عسل

شفت ابوي وفارس يناظرون بعض وسكتوا .. انقهرت من سكوت

ابوي .. صدق مدلعععععععع هالزفت

ناظرت الملحق وشفت بابه مسكر .. تمنيت ادخل واسحبها من

شوشتها .. تعوذت من إبليس وانا ناوي نية قشرى فيها .. عشان

تعرف مرة ثانيه منهو انا

دخلنا البيت .. وشفنا الفطور محطوط .. ياسلام عليتس يمه

صدق انتس دلع .. وانا اتذكر جوعي في الشقه

كلت لين شبعت ثم رحت ارقد .. سهران طول الليل احتريها

حسبي الله عليها لعبت علي ..هين ياشويخ دواتس وسميه

بس تجي






الضحى ....

حسيت اني بطيح وانا اشوفه جالس وانا نازله مع الدرج .. ناظر

فيني ولف عينه .. وجنبه فارس وعمتي

سمعت عمتي – ياهلا يابنتي صح النوم ,, تعالي افطري

قلت بصوت مدري سمعوه ولا – صح بدنتس

سمعت صوت سعد وريم نازلين وهم يضحكون .. ناظرت فيهم

ودعيت اني ماأحسدهم .. الله يهنيهم

كلهم مع بعض – السلام عليكم

انا والجميع – عليكم السلام

بلعت ريقي وريم تمسك يدي البارده – زين انتس نازله معي تعالي

شاركيني في الفطور ماأحب افطر بلحالي ,, لان سعد سوى نذاله

فيني وافطر مع اخوانه

شفته ناظرني .. بس مدري ليش حبيت التحدي وانا اجلس مقابله

ريم .. والمصيبه اني جالسه قدامه بعد

قمت أكل .. وشفته يخزني

عمتي تكلم سعد – وكم بتقعدون هناك

سعد يناظر ريم وريم تناظره بحب ويبتسمون – على حسب جونا

ضحك فارس – وش هالجو

عمتي ناظرتني انا ونايف .. حسيت ان فيه شي .. مدري وش هو

وقف ونادى امه .. وراحوا مع بعض

سألتني ريم – وش فيه رجالتس

مدري وش اقول .. حسيت بالضيق من حالتي .. احس اني

عاله في الحياه – مدري

ناظرت في سعد .. حسيتهم مستغربين من حالتنا .. من الفشيله

تركت الفطور ووقفت – بس شبعت

ريم – ساره

ناظرتها .. وقالت – كلمي رجلتس تروحون في رحله مع بعض

مايصير تروحون مع اهلنا وانتم معاريس

صدمه .. كلامها قوي .. ماتوقعتها تقول هالشي

مدري كيف دخل او متى وقف وراي وقال – اها بس لاتخربينها

علي .. لاتغترين عشان سعيدان بيوديتس رحله اوربيه تحارشينها

حسيت اني مسطوله بينهم

سعد ضحك وهو يقول – انا بدلع حرمتي بس انت وش مقدم إلها

تفأجات وهو يقول – اصلا من قال بنروح مع اهلي .. نحن بنروح

مكان مافيه إلا انا وهي وبسسسسسس .. مانبي بشر معنا

كنت مسويها مفأجاه بس خربتوها

حسيت بدمعتي يوم طاحت .. تفأجات .. إلا استانست .. من الفرحه

مدري وش اسوي .. الحمدالله انه قدّر الموقف اللي نعيشه .. كلام

الجماعه هنا مايرحم .. ناظرت السماء وانا امسح دموعي .. اسمع

كلامهم بس انا في داخلي اشكر ربي .. ربي اللي رحم ضعفي

وبؤسي .. يآآآآآآآآآآه لو بس يحطني في مكان ويروح ويتركني

اهم شي يبعدني عن كلامهم .. ونظرات خواتي اللي بتقتلني

اشوف في عيونهم لوم .. وعتاب .. ومقارنات بيني وبين ريم

ماحسيت فيه إلا ويحط يدينه على كتوفي ويقربني له .. وسعد

وريم يبتسمون للموقف ويعلقون

استحيت ونزلت راسي .. وسمعت همسه المكروهه في إذني وهو

يقول – رحمتس من كلام الناس .. روحي وضفي عفشتس

بنمشي للشرقيه

حبست دمعتي وفكيته وعيني في عينه اللي تناظرني بنظرات

عجزت أفهمها .. مشيت مبتعده واسمع خطوات ريم وراي

وهي مبسوطه – يالله وناسه استانست لكم

ومسكت يديني وهمست – خفت ماتسافرون .. خايفه عليتس من

كلام جماعتنا اللي مايرحم

ابتسمت لها وانا اجامل – لالا هو قال بنسافر .. كنت عارفه انا

راح نروح .. لاتخافين

غمزتلي – عليتس فيه .. نحن عرايس وان ماطعونا هالحين

متى بيطيعون

افترقنا في الممر .. وانا اتذكر كلامها .. يمكن كانت عمتي زعلانه

منه تبيه يودينا .. أكيد هي قايله له شي ..لانه ناداها واكيد خبرها

انّا بنسافر

لميت لي كذا لبس في الشنطه .. المشكله مدري كم بنقعد هناك

ياليت لو اعرف

بعد فتره وانا ارتب في الشنطه دخل علي وهو يقول – اكيد

استانستي

فكيت اللي بيديني وناظرت فيه فتره وقلت – الكلام ماهب طايلني

بلحالي

وقح يوم قال – العيب في المجتمع دائم على الحرمه

لو تدرون وش حجم كرهي له .. اتمنى اشوفه في يوم ذليل

ومكسور .. ورحمة الله تنصفني منه

سكت وطنشته .. وطلعت من الغرفه اللي جلس فيها .. مااطيق

شوفته ثواني .. جلست في الصاله وانا منقهره من وضعي

وحالتي معه

بعد فتره شفته طلع وشنطته بيده .. قال وهو مايناظرني – انا

في السياره بسرعه انزلي

دخلت الغرفه عقبه .. لبست بشتي وتأكدت من اغراضي


ونزلت .. في طريقي شفت هند وشيخه داخلات البيت

يوم شافوني حسيت انهم تفأجن وهن يشوفن شنطتي

كنت اتمنى وحده منهم تسألني وين رايحه .. بس مااااش

اظاهر ان خلاص شطبوني من حساباتهن .. ( سخرت من نفسي )

هه وش بقى فيني ماطاله الغبن والقهر .. من كل صوب اشوف

مافيه شي صفالي .. كيف بشوف الدنيا ورديه وانا طحت من عيني

دنيا سوداء .. مافيه شي حلو ابد

فتحت الباب وركبت جنبه .. حسيته مغصوب على هالروحه

وتأكدت يوم قال – لو مازعل امي مافكرت فيتس

شكرن على الجروح .. اجرح اجرح عادي .. انا تراني ماني

بشر .. انا في نظرك ميت مشاعر واحساس

تنفست بعمق .. ابي اعبي هواء .. واكتم مايصير فيني .. ألتزمت

السكوت .. حسيت بدموعي تنطف دمعه .. وراها دمعه .. وتتلاها

دموع







كنت في المطبخ ونرتب في الإغراض .. من اليوم خايفه يدخل

ويشوفني .. إن شاءالله يرقد لين نمشي

شفت فارس دخل وهو يقول – سعد يدور عليتس يمه بيمشون

معاد بقى شي على الطياره

راحت لهم عمتي .. وشفت فارس دخل يشرب مويه .. تذكرت

شنطة ساره وقلت – وين رايحين

ناظرني وهو يصب المويه – من تقصدين سعد وريم

قلت – لا ساره ونايف

رفع الكأس وقال – مدري عنهم ( وشرب مويه )

يبا الفيت بيسوون انفسهم طيور كناري مالت بس مالت .. دخلت

ريم وسلمت علينا وطلعت .. طلعنا معها وودعناهم

بعد فتره

شال فارس والسواق الاغراض في السياره .. وانا في داخلي

ادعي يارب مايقوم هالحين .. يارب مايقوم هالحين

بسرعه ركبت مع فارس وعمتي وعمي وهند والشغاله

ومحمد وموضي في سيارتهم

بس وين وهالصقر من بينحاش منه .. وهو يسمع يوم السيارات

اشتغلت وقفهم وفتح الباب حق فارس .. وألتفت وناظرنا

.. حسيت نظراته منصبه كلها علي وهو

يقول – هاه شيخه معكم

انقهرت انه كشفني .. قال وهو يناظرهم

ويضحك – انا مااستغني عن حرمتي .. امشوا ونحن بنلحقكم

مطيت عيوني .. انصدمت .. إلا خفت .. هاذي النار اللي ألعب

فيها هاه هاذي هي بتحرقني .. وش بيخلصني منه هالحين

حسيت اني بدوخ وهو يفتح بابي ويمسك يدي – يالله حبيبتي

انزلي

شفتهم يناظرونا .. ماكان قدامي إلا انزل ولا اعارضه .. بس

وين بيروح مني .. ان كانه صقر تراني شيخه

شفتهم يبتعدون طالعين مع البوابه .. وموضي ومحمد وعيالهم

وراهم

حسيت انه شرير وهو يقول – هاه شويخ وين رايحه

انا متأكده النار في يوم بتحرقني .. بس إن شاءالله ان اكون

وصلت للي ابيه

بسته بقوه في خده .. وحسيته مسطول

ابتسمت على شكله وهو يحسب اني ابتسم له – وه حبيبي

امس احتريت ( ولعبت في اصابعي وانا اضغط عليها واحد واحد

بدلع متقن ) هند ترقد .. وعمي .. وسمعت صوت في الحوش

وصوت سياره .. وفي الإخير سرقني النوم .. ماقمت إلا توني

بغيت ابكي

وانا اشوف الساعه عشر .. تذكرت اتفاقنا بس ماااااااش

حسيت وجهه تهلل وهو يقول – طيب معنا وقت هالحين

وش هو مطيت عيوني .. ياااااااااااااااربي انفذ خطتي واوصل

للنهايه لين يعرف منهي شيخه

ضحكت وانا اهمس في إذنه بشي عصب منه – ومتى شرفت

وانتي توتس انهيتي شهر ومدري كم يوم

ضحكت وقلت – وش اسوي

كان وده يسطرني وهو يقول – ووينه هالكلام امس وانتي تغريني

ومدري وش هو

ودي اضحك على شكله وقلت – كتبة الله بعد وش اسوي

امس كنت ابي اسولف معك من زمااااااااااااان وانا مشتاقه لك

حسيت عيونه ماهب مصدقتني .. بس تعابير عيوني متقنه الدور

يويلي من كيد النساء .. والله عظيم (( قال هالكلمه وهو يمشي

لسيارته مقهور ))

مشيت وراه وانا اكتم ضحكي وبدلع وميوعه – صقررررررر

ناظرني وابتسم وقال بنفس نبرتي – يا نعممممممم

مدري ليش ضحكت من صوته .. وكل السالفه اضحك من غبائه

ماعليه ياصقيران اجل بتعرس علي وتأخذ وسميه .. ان اخلي

هالشي بعيد عن شاربك .. ماني شيخه بنت ناصر .. وهاذا

تحدي ومن هالحين على نفسي قطعته








دز الكيسه علي – هاتس افتحيلي قارورة الماء افففففف

انقهرت من تأففه .. فتحت له القاروره وانا اغلي .. مديتها

عليه وانا في داخلي عساه سممم وقلت وانا اعني هالكلمه

بكل مافيها وانا ادغم الميم – سممممم

ألتفت علي معصب – تبينه سم انتي

سكت ماتكلمت .. إن شاءالله يعرف بعد اني ادعي عليه

في كل صلاه .. عساه مايمشي خطوه غير خسرانه .. ولايذوق

التوفيق في حياته .. ويوريني فيه اللي يشفي غليلي منه

بعد فتره طويله .. من السكوت .. وصلنا الشرقيه وماخلينا

فندق ولا مكان .. كله فلللللللل .. لان الوقت ربيع .. ونحن في

العطله النصفيه للمنتصف الثاني

مدري كم شارع لفينا .. وكم إشاره مسكتنا .. وكم فندق مالقى

فيها حجز

وصار الوقت ليل .. ونحن ندور .. شفته وقف في مطعم

مدري وش اخذ ورجع ومعه كيسه مدها وهو يقول – اكلي

انا ماابي

حسيت اني ضعيفه لو بأخذها وأكل .. خليتها في مكانها

ولا أخذنها .. سكت واحسه مطنشني

بعد تأفف .. وعصبيه .. وسب .. وكلمه شينه ماقالها الوسخ

لقى جناح .. شفته أشرلي انزل

نزلت ووصلت لين وقفت عنده .. شفته رجع للرسبشن

وهو يقول – ومتى يفضى الجناح اللي فيه غرفتين

ناظرنا السعودي وهو مريب من وضعنا – حاليا مافيه إلا هالجناح

ليه كم عدد افراد العائله

حسيته تفشل وانخرس وهو يقول بشين نفس – يالله هات المفتاح

يحسب كل الناس عبيد عنده .. انقهرت يوم فشل الموظف الضعيف

حتى حسيته متفشل وهو يمد المفتاح

خذاه وهو يقول للهندي – نزل الشناط وقفل السياره اوك

هز الهندي راسه وراح

مشيت وراه وفتح الإصانصر .. مقهوره اني بشاركه غرفه

وحده ماني طايقه شوفة خشته

انفتح الإصانصير وانا اشوف وش كثر فخم الفندق اللي نحن

فيه ووش كثر حلوه ديكوراتهم

فتح الباب بالكرت اللي معه ودخل .. ودخلت وراه سكرت الباب

وجلست على اول كرسي قابلني .. تفحصت الجناح اللي فيه

صاله لو أمدح فيها من هنا لبكره ماوفيت حقها فخمه وبقوه

والغرفه مفتوحه عليها .. مافيها نظام ابواب .. لا كل شي

مفتوح على بعضه .. شي رائع

شفته مشى للبلكونه اللي زجاجها أخذ نص مساحة الجدار اللي

فيها .. فتح البلكونه ووقف فيها فتره من الوقت .. وانا جالسه

اناظره وحاطه يدي على خدي .. اقسم بالله مهزله اللي

اعيشه مع ذا الإنسان اللي حرام كلمة إنسان عليه .. بس

ابي اعرف منهو اللي أخذ مقلب فيه ومسلمه شهادة دكتوراه

لا ومو أي شهاده جراحه بعد يمال الضعفه

نقزت يوم الباب اندق .. شفته ترك البلكونه وراح يفتح الباب

وقفت وانا ابتعد شفت البلكونه وانا واقفه .. يويلي وش هالمنظر

انصدمت .. وااااااااااااااااه بحرررررررر .. احب البحر .. يازينه


ياناس يازينه .. اول مره في حياتي اشوف بحر .. ماقد شفته

إلا في المسلسلات

غمضت عيوني .. ورجعت للذاكره شوي لورى وهند معي

في بيتنا في الدوادمي

ألتفت على هند ونحن قدام التلفزيون – يوووووووووه هندوه بحر

كشت علي – يوووووووه ومدري وشهو وصبيتي قلبي وفي

النهايه بحر صدق بقره

حسيت اني بنهبل وانا اقول – امانه ماتحبين البحر .. يازينه

تخيلي انا وإياتس اللي نلعب فيه ماهب ذا المسطوله اللي

تناقز فيه

ضحكت علي – ياحليلتس ارقدي واحلمي مانتي بشايفة بحر

لو تموتين

فتحت عيوني وحسيت بدمعتي .. ياااااااه صايره ام دميعه

كل شي يبكيني حتى شوفة البحر

سمعت صوته يتأفف .. ألتفت وراي ... شفته يفتش شنطته

ويكلم نفسه – صدق غبي كيف بتروش هالحين

اظاهر انه ناسي فوطته .. شفته ترك اللي بيده ودخل الحمام

بيدور فوطه .. شفته رجع وهو معصب وينافخ – فندق معفن

يويلي مطيت عيوني .. فندق معفن .. اجل مشاف بيتنا اللي

معفن صح .. والصراصير جاحره فيها

صدق ان عينك وسيعه وفارغه ياذا الواطي

راح للتلفون ودق عليهم .. مدري وش يقول .. اصلا مطنشته

ووقفت في البلكونه .. كنت اسمعه يهاوش .. وكنت متأكده

انا الليله مابنبات في ذا الفندق اللي يالله لقيناه

شفته وقف جنبي وهو يقول – لاتصدقين نفستس وتفصخين

برقعتس وتتقنين الدور ياعاشقه

انقهرت من كلامه وقلت له – انت وش تبي

حسيته ماتوقع اني اتكلم .. ناظرني فتره ثم قال – عندتس

منشفه بتروش ثم بشتري جديد

قولبت الفكره في راسي .. حسيت اني مستانسه وانا اشوفه

منذل لي .. جعل عمرك ذليل ولا تشوف شي متوفق فيه يارب

مشيت بصمت وفتحت شنطتي .. عطيته منشفتي .. اخذها

ودخل الحمام .. جلست فتره اناظر البحر .. تمنيت الصبح

يطلع واشوف وش كبره

تذكرت كلامي مع هند

هند تتوقعين البحر وش كبره

هند وهي تأكل – وش عرفني وش كبره كبير وبس

قلت لها بغباء – ودي اقيسه

ناظرتني ثم ضحكت – انتبهي يدوخ راستس وتطيحين وانتي

تقيسينه ترى البحر غدار

كنت انقهر من كلام الناس يوم يقولون البحر غدار .. متى صار

البحر غدار .. البحر حضن كبير ووسيع .. يسمع هموم الناس

ويشوف دموعهم ويسكت .. ماهب صديق ويغدر فيك .. ولا

إنسان له مصلحه عندك .. ولا مثل خواتي اللي لفوا وجيهن

عني

تركت البلكونه وانا ماودي اتركها .. جلست على التسريحه

وفكيت برقعي .. وفكيت الشباصه اللي بشعري توجعني

دلكت فروة شعري وانا احس اني دايخه .. ماقدرت انام لين

راح من عندي .. كنت اسمع الباب يوم سكر .. ساعتها

قعدت وقت طويل شوي ثم رقدت .. يمكن على اذان الفجر

كان ماعلي صلاه .. ولا كان احتريت الصلاه ورقدت

وقفت وطلعت البشت اللي كان خانقني .. بشتي إسلامي

زي اللبس .. ينلبس من فوق

ناظرت في التنوره اللي علي السوداء .. والبلوزه السماويه

مشيت للشنطه .. طلعت لي قميص قطن مريح لونه ابيض

ناظرت السرير .. احس اني بموت وانا اعرف انه بيشاركني

هالغرفه .. توه قلبي يدق طبول .. بسرعه غيرت لبسي وانا

اتخيل انه بيطلع علي في إي لحظه .. ركضت لانوار الغرفه

وبسرعه طفيتها ورقدت .. ماابي احس بالفشيله وهو يشوفني

جالسه مارقدت

حسيت في الباب اللي انفتح .. وصوته وهو يتأفف .. حقير

اكيد يتأفف لاني رقدت على السرير .. وين يتوقعني برقد

إن شاءالله . رصيت على نفسي وساكته

شفته حذف المنشفه قريب مني .. حقير ووقح .. ماهب غريبه

ناكر المعروف

حسيت السرير ثقل .. رقد وراي .. انقهرت بس من التعب

رقدت وانا اتذكر بس ثقله على السرير يوم انسدح







من يوم وصلنا للبر وانا اشوف عيون وضحى فيها هم كبير

ودي انفرد فيها .. بس الخيمه وحده .. والحريم كلنا فيها

موضي – فقدنا ريم وساره الله يسعدهم

سكت .. ناظرت وضحى اللي ناظرتني .. متأكدات ان ساره

مستحيل تكون سعيده مع إنسان وينه ووين المرجله باللي

سواه فيها

وقفت وانا اغمز لوضحى تلحقني

وقفنا برى الخيمه وقلت لها - وش فيتس

حسيتها حزينه وهي تقول – ليش ولا وحده سعيده فينا

عقدت حاجبي – وش فيتس انتي بعد

صدمتني وهي تقول – انا حامل








ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( البارت السابع والخمسـ 57 ـون )



شهقت .. حملت .. وانا اللي خططت ننحاش للدوادمي .. ومانترك

أثر ورانا .. من يوم اللي طاح الطفل .. وانا كارهه كل هالعائله

ومن ضمنها عجوز قريح ورجالها .. اكرههم .. احسها منافقه

اول ماجينا بتموت وتأخذنا في حضنها .. بعدين تشوفنا نتألم

ولا هي بيمنا .. بس انا قبل لاترك كل هالشي وراي .. بعطي

درس قوي لصقر .. مثل ماغصبني اتزوجه واتحسر واموت

وهو بيعرس علي .. بخليه يتعذب ويموت ولا براجعه معه

بس هالحين كل هالشي ..... صار من المستحييييييييييل

ناظرت فيها – ليش ماكلتي حبوب .. ليش حملتي منه

ناظرتني وسكتت

تكلمت وعينها تمتلي دموع – انا عارفه وش تخططين عليه

شيخه انتي تبغينا نرجع للدوادمي هاه .. من عقب سالفة صاحب

التكسي وطيحة اللي في بطنتس عفتيهم عفتي هالعائله .. عفتي

اهلنا .. ( ناظرت فيني واحس انها هي اللي دائم تكسر مجاديفي

هي صوت الواقع إلي – شيخه انتي تبينا نرجع صح

انقهرت انها كاشفتني – ايه برجع وانتن معي .. عاجبتس

حالي ولا حالتس .. ولا حال خواتس .. نوره ساكته وبالعه

المر وانا اعرفها .. واللي طرحت اسم ابوي في القاع ولا بتشم

السعاده عند ذا الصايع وعساهم مايتوفقون اكرهها واكرهه

مسكت يدي واحسها تبكي من صوتها – بس هي اختنا

شيخه .. وحنا مستحيل يخلونا نرجع .. انا كنت ابيه يطلقني

بس طلعت حامل

حسيت انا تورطنا بحملها .. محد يحس بناري من صقر وعائلته

ولا حد حبيته في هالعائله المتغطرسه

سكت وخطرتلي فكره – نزليه

شفتها يوم حطت يدها على بطنها وبكت – انتي مجنونه هاذي

روح .. لالا ماابيع ولدي

انقهرت منها .. وضحى حنون .. وضحى من زمان اعرف انها

تموت ويجيها طفل .. طفل تحبه وتربيه .. تحب اللمه والأسره

سكت غصب عني .. ألمني صوت الحزن والبكى في صوتها








الصبح

فتحت عيوني .. مااستوعبت المكان اللي انا فيه .. غمضت عيوني

وفجأه عرفت انا وين .. قمزت وألتفت جنبي .. ماله أثر

اصلا حتى المكان جنبي .. باين مارقد فيه أحد .. يعني معقوله كنت

اتخيل .. لا انا قبل ارقد حسيت بثقله في السرير .. متأكده وهالشي

اجبرني ارقد بسرعه عشان مااتخيل شي

ناظرت في الجناح بعيوني وانا جالسه .. احس اني جيت هالمكان

بلحالي .. ماله أثر ابد .. حتى شنطته اللي كانت على الكنبه

واغراضه اللي بعثرها عشان يدور فوطه .. ابد ابد .. كأني

جيت هالمكان بلحالي

قمت من السرير .. قعدت اتفحص المكان .. فجأه الخوف دب

في قلبي .. وقلبي صار يضرب بقوه .. لما تخيلت انه تركني

في هالمكان وراح .. دموعي غصب نزلت

انا لو ماني متأكده اني صاحيه .. كان قلت اللي انا فيه حلم

ومو واقع اعيشه

جلست ورى الكنبه .. اختبي من خوفي .. والوساويس اللي

ركبت راسي .. اكيد راح وخلاني .. انا لو أموت مافكر فيني

ولا درى عني .. اكرهه .. اكرهه .. وكرهي ابد مايوصل نطفه

من بحر حقدي عليه .. صرت اضرب راسي بيديني .. مثل اللي

وقع فيه مصيبه

جلست فتره من الوقت وانا بهالحال .. احس ان راسي بينفجر

ودموعي تصب .. انا ماهب بهالسهوله بستسلم .. انا مؤمنه

بالقضا والقدر .. بس طريقته بشعه وحقيره في قتلي

سمعت صوت في الباب .. دسيت راسي .. يمكن مايكون

هو .. ومسكت فمي بيديني

لو ماسمعته ينافخ كالعاده .. وماسمعت صوته اللي حافظته

عن ظهر قلب .. كان قلت ماهب هو

بسرعه مسحت دموعي .. وحاولت ارتب شكلي .. ماأبيه

يعرف حجم خوفي من الدنيا بفقده .. ماأبيه يعرف وش كثر

اخاف منه وبدونه

وقفت يوم تأكدت انه دخل الغرفه .. بس فيه مشكله الغرفه

داخل الحمام .. نزلت شعري على وجهي .. ماأبيه يشوف وجهي

ولا يحفظ ملامحي .. يوم مشيت صدمت في صدره وانا منزله

شعري

سمعت صوته – وين كنتي فيه

مدري شاقول وسكت وانا اتركه بكمل طريقي

يوم قال عشان يذكرني بالمآسي – اكره اكون معتس

وش السبب لهالكلام .. كان ودي اقول هالكلمتين

كمل وكأنه بيعرّفني حجمي وقدري – انا إنسان عايف انتس

انتي يالواطيه تكملين الباقي من عمري معي

كنت ابلع سكاكين وساكته .. كان واطي وحقير في كلامه

لدرجه لاتطاق .. مستحيل يجي اليوم في عمري واسامحه

عطيته ظهري ومشيت للحمام وانا ماسكه دموعي

الغريبه مابكيت .. لما يجي إنسان وتحس انه طاح من عينك

بعد ماكان شي مهم في حياتك .. صدقني ماتبكي عليه .. ولا تندم

إلا بس لشي واحد .. انك في يوم من الإيام اعتبرت هالحشره

شي كبير في دنياك

غسلت وجهي .. وانا اناظر في المرايه وجهي الفتنه .. اللي

لعبت في حسبته الإيام

كنت اقول في نفسي ليش خواتي اللي أقل مني جمال عاشن

حياتهن .. وريم ماتجي قطره من بحر زيني تحب وتنحب

وانا .. صفعت نفسي كف .. انا من اكون .. وكأني بهالكف

اعرّف نفسي قيمتها .. ذليت نفسي وراسي وطرحت اسمي

واسم ابوي وكرامتي في القاع .. وعقبها أطالب اني احب

وانحب

حسيت بالقهر من نفسي .. طلعت من الحمام .. وانا أستخسر

زيني علي .. الجمال اللي فيني تستاهله وحده هي ورجالها

يعشقون بعض مو .. ناظرت فيه .. وانا احس بنار تسري

بجوفي وهو واقف قدامي طلعت قدامي من الحمام وانا بكمل موشحة بغضي فيها .. ناظرت

فيها فتره .. وانا استخسر جمالها الموجع فيها

هي اللي شفتها من شباك امي .. هي اللي كانت تبكي

وكنت اتألم لبكاها .. انقهرت من نفسي ان جمالها اعجبني

في ذيك الليله ماكنت اميز ملامحها .. وان ذكرتها .. شفتها

بإبشع صوره بسبب اللي سويته انا وإياها

صدت عني .. ومشت لمرايتها .. وجلست تمشط شعرها

غمضت عيني وانا كاره شوفتها .. ماأبيها تذكرني بذيك

الليله – انا حجزت في الجناح اللي مقابل جناحتس

كملت بمراره – انا اكرهه اكون معتـ

قاطعتني وهي تحذف المشط ومعصبه – انا اللي كارهه شوفتك

ومجبوره بالعيشه معك .. ولا أنت من تناظر وجهك وتحبك غير

وحده مغفله وغبيه مثلي .. انت كلمة إنسان فيك خساره

وياخسارة كلمة رجال فيك

استفزتني لإقصى حد .. حسيت نفسي مثل المجنون .. مشيت

بغضب واحس شيطاني هو اللي يحركني .. والمشكله واقفه

وتحداني ..صفعتها كف مابرد خاطري .. ألتف شعرها كله

معاها .. كنت ناوي أكمل لو ماقطعت عهد مع نفسي ومع امي

ماأمد يدي عليها .. مديت اصبعي بتهديد – نبرتس هاذي

لاتعيدينها .. اقسم بالله ان عدتي هالكلام لاتشوفين شي

ماشفتيه في الشقه

حسيتها ماهب منصدمه من الكف .. والدليل جلست ولا كني

قلت حرف واحد .. كأن اللي سويته شي روتيني متعوده

فيها علي .. انا اعرف انها حساسه ودمعتها تطيح بسرعه

بس هالني ان اللي سويته ماهز فيها شعره






صحيت على اصوات الحريم .. تأففت مقهوره .. الخيمه

وحده وكلنا فيها .. ويوم قامن صجنا

انقلبت على جنبي الثاني .. والليل كله مارقدته .. كنت

افكر في المصائب اللي جايه لي ولخواتي .. الحال اللي

نعيشه ابد ماهب حال .. يارب تفرجها علينا .. ولا كيف

طلع لنا حمل وضحى هالحين

لبست جلالي وطلعت اغسل وجهي من الوايت وافرش اسناني

حسيت بصوت تحت الوايت .. تلثمت بجلالي ووايقت من تحت

إلا انفجع بالعيون المبحلقه فيني

ناظرني وقال – صح النوم

بلعت ريقي ماني متجهزه له خير شر .. وان تكلمت معه هالحين

ماهب ابعيده اصب غضبي عليه

طلع من تحت الوايت اللي كان راقد فيه وابتسم – صحيت الصبح

وانا اقول اني بشوفتس .. تقهويت مع العجز ثم قاموا الريجيل

وافطرنا .. وجاء الضحى وانتي ماقمتي وحشتيني

كلمته هاذي خلتني انفث الهواء اللي موجعني من هالعائله

من صدري

قلت له – وش اسوي مارقدت الا متأخره انا ووضحى

ابتسم واحسه متغير .. ماغير يمشي ويبوسم .. كل هاذي فرحه

بالعرس الجديد .. قبضت على كفي بقوه .. وانا اتأمل ملامحه

ياليتني عشت انا وإياك سعيدين .. تزوجتني ولا اجبرتني

عليك .. حسيتك تذلني .. ماعرفتك إلا عقب ماخسرتك .. انا

قاعده ألعب على نفسي ومستانسه من اللي اسويه .. والصحيح

ان هاذي مشاعري الحقيقيه اللي تحركني .. ماتوقع انك مغفل

لهدرجه ياصقر وماصدقتني .. احسك تلعب هاللعبه معي

ومعجبتك .. تعطيني على جوي وجوك .. ونحن في الواقع

نقول انا نلعب على بعض .. مدري ليش رميت نفسي في حضنه

انا متأكد هاني بخسره قريب .. مسكت دموعي لاتطيح .. ايه

احبه وهايمه وميته فيه .. بس انا خسرتك

لما تذكرت هالشي بسرعه فكيته .. ناظرت في عيونه وحسيته

استغرب فزتي من حضنه وهمست في إذنه – نحن خسرنا بعض

خليته مذهول بكلمتي ومشيت وخليته

كيف اتركك في نص الطريق .. آآآآآآه ياليتك ياأبوي عايش

تشوف بنتك شيخه اللي تعدها بقوة ألف رجل وش سوى الحب

فيها








مسكت يدها ونحن طالعين للبر عند اهلي .. بس حسيتها

مجروحه وفكت يديني وهي معصبه .. تركتها على كيفها

ومشيت للسياره .. احس اني ماني قادر استحملها في حياتي

دقيقه وحده

ركبت السياره .. واتجهت للباب الثاني .. وكان لازم تروح

مع الجهه الثانيه يوم جت سياره مسرعه .. ومت خوف عليها

حسيت اني مصدوم واللحظه صارت خوف وترقب .. بسرعه

نزلت يوم صرخت بقوه وحسيتها تقول كلام مو مفهوم

السياره بسرعه مسكت فرامل ووقفت .. اما هي ركضت لباب

البيت تصرخ وتصيح وتقول كلام مو مفهوم .. جاني راعي

السياره يركض وهو يقول – عسى ماتعورت .. والله ماسويت

لها شي .. ماقصدت

ماني بيمه .. تركته ورحت اركض وراها .. احسها مثل المجنونه

تصيح وتقول كلام مو مفهوم .. ركضت مع الدرج بأقصى قوتي

شفتها دخلت الجناح وهي تصيح وتجر شعرها .. وتقول كلام

مو واضح .. بسرعه دخلت وراها قبل تقفل الباب .. بس اظاهر

انهاماهب مفكره للباب .. يوم انسدحت في الإرض ورى مكانها

في السرير وتبكي بقوه .. وقفت وانا مصدوم من حركتها

إلا مذهول .. اول مره اشوفها بهالحاله .. حسيتا ني انبلمت

وانسطلت فتره من الوقت .. وانا اشوفها تصيح بقوه

ومافهمت منها إلا كلمه وحده – ماابي اموت ( هالكلمات الوحيده )

اللي فهمتها من وسط هذيانها المخيف

خفت من شي .. قربت منها ربت على كتفها – الجازي

بسرعه رفعت عينها وفزت .. خفت ورجعت خطوه للورى

شكلها مخيف مسكت يدي واول مره احس حد يخوفني بهالصوره

وقالت بنبرة رجاء – ضاحي ماابي اموت قله لايدعسني

مطيت عيني مصدوم من كلامها

قالت بخوف ويدينها ترتعش في وسط يديني – انا أمانه

عندك ,, ابوي أمنك نفسي

حسيت ان راسي فر .. ورجعت خطوه للورى .. اظاهر صحت

من اللي كانت فيه

مسكتني مع وجهي بقوه .. وأحس اللي تسويه تبي منه

الإمان – ضاحي ليش كذبت علي ليششششششششش

خلاص اظاهر بدت تفوق .. وتعرف من تكون .. جت اللحظه

الحاسمه .. ماني بكاذب اتمنى انها تقوم وترجع لها ذاكرتها

العصابه وتعرف مكانها .. وهي طلعت خطيره ومجرمه

بعدت عنها والشفقه اللي تملكتني راحت مع الريح .. جلست

على الكنبه – اجل عرفتي واقعتس

قالت بنبره توجع – قلت لي ماراح تموتين ولا يصير فيتس

أي شي .. بتكونين مثل مانتي .. ليش كذبت وخليته يصدمني

بقوه .. مثلت الدور علي وتمنيتني اموت

ماانكرت – ايه خططت كل هالشي بس مابغيتس تعرفين

نور انا ماني مجرم بس العصابه اللي انتي منها خطيره

حسيتها انصدمت – اللي انا منها

اندفعت .. انا معصب انها تلعب هي وابوها علي .. انا ضاحي

اللي يهابني الجميع يجي مجرم وبنته يلعبون علي لعبه قذره

ورفعت اصبعي بتهديد – انا ماني صيده سهله لتس ولابوتس

وللمجرمين .. انشدوا عني من اكون

مدري ليش تدعي البرأه والتمثيل وهي تبكي – ليش تقول

هالشي والله العظيم مااعرفه انا بـ

قاطعتها معصب وصرخت في وجهها – بسسسسس لاتحلفين

تجين عند ربي وتحلفين كذب يالمجرمه يالكذابه

جتني تركض وطاحت عند رجلي – ضاحي مااعرفهم والله

مااعرفهم

استنشقت هواء وقلت – اجل ليش العصابه تطاردتس

حسيت وجهها انصفع وانقلب لونها .. هالحين بس تأكدت انها

مجرمه يخافون تقوم وتفضح الروس الكبار من عصابتهم

تليتها من رقبتها وصرخت بوجهها – تحسبيني برحمتس

وارحم ابوتس الله لايبيحه وجعله للنار المجـ

حطت يدها على فمي وتهز راسها بلا وتنزل دموعها

كرهت لمستها وحقارتها .. دزيت يدها بعيد عن فمي – لاتلوثيني

يالوثه

صدت ودموعها تنزل بصمت .. دزيتها عني وطلعت تاركها

دقيقه مع هالإنسانه ماأبي اعيشها .. كان صادق جدي وهو

يوصيني .. كان يقول انها مجرمه وماكنت مصدق كلامه .. طلع

هو الصادق وانا المغفل الغبي .. كنت صادق ياجدي .. هاذي

تستاهل الحد والقتل بالسيف .. هاذي لعبت لعبه خطيره علي

هي وابوها وانا صدقتها .. والا فيه واحد عاقل يتزوج بنت

مجرم مثله وشرواه






طلبت لها الإكل وتأكدت انه جاها .. طلعت تاركها .. مااطيق

اجلس معها دقايق .. اتذكر كل شي صار

نزلت تحت وانا احس اني مخنوق .. جلست في المقهى اللي

في الفندق مقابل البحر .. حسيت اني تائهه .. ودي ارجع

بس عتب امي يذبحني

تذكرت كلامها لي يوم رجعت مع محمد للبيت

ذيك اللحظه انقهرت ان محمد عرف شقتي .. وهو الوحيد

من اخواني مايدري عنها .. مدري من وين خذ الوصف .. ويوم

شاف قارورة الخمر والكأس على الطاوله وانا فاتح الباب

متوقع انه فهيد ولا سياف .. وشفت محمد .. حاولت مايشوف

الخمر بس شافه .. مانسيت البوكس اللي خذيته منه ذيك

اللحظه .. نزلت راسي احس اني مفضوح قدام اخوي الكبير

احترم محمد .. محمد أفضلنا في المرجله وحتى افضل من صقر

إنسان عاقل وفاهم وواعي

قالي كلمه عرفتني وش كثر انا صغير – ياحسرة ابوي وامي عليك

حسيت بالصغر منه ونزلت راسي .. رفع وجهي وتفل عليه

وقال لي – امش امك تحتريك

مدري ليش مشيت وراه وانا اول مره احس اني خجلان

من نفسي وحالي .. اتجهت لسيارتي .. بس أشر لي اركب

معه .. ماعارضت بالعكس ارتحت .. احس اني لو بشوق من

الخجل ذيك اليوم بصدم

وصلنا البيت وشفت امي متجهه لي عطتني كف دوى صوته

في الصاله من قوه .. ودمعتها تنزل – ماهب مرجله اللي سويته

في بنت عمك

زاد الشعور بالخجل اقوى واقوى وسكت

قالت امي ومحمد جالس يناظر فينا – إلا ياخسارتي فيك بسسس

مسكت يدها وحبيتها – يمه

دزت يدها عن وجهي – اذلف الله لايبارك لك في كل اللي تسويه

حسيت اني بموت .. امي عمرها مادعت علي .. كل مره اسمعها

تدعي لي

احس اني بنهبل وانسدحت عند رجلها اطلب رضاها – يمه انا

ولدتس ( اذكرها )

دزتني برجلها وجلست جنب محمد اللي يتفرج في اللي يصير

قدامه – ولدي مايسوي في بنت عمه اللي سويته فيها .. ان

ماكفيت اذاك عنها والله اني انا اللي بروح واشكيك في الشرطه

ولا ليش اشكيك اخلي صقر يكتب محضر .. عاد صقر مايصدق

يلقى عليك شي .. وان اطرح راسك وامردغه بالإرض

حسيت ان محمد مصدوم من كلام امي .. كلنا نعرف ان صقر

يضرب شيخه بس ماسوت في صقر هالشي .. ليش تسوي

هالشي فيني

ركضت لها وحبيت ديها بقوه وحطيت راسي بحضنها – والله

ماأعيدها يالغاليه بس لاتزعلين علي

حسيتها لانت وطخت – وماتكرر اللي سويته فيها

رفعت راسي واناظرها – مااعيده

حسيت بنبرتها تهديد – اوعد يانايف

هزيت راسي – وعد يمه الا ان طلعتني من طوري

حسيتها انقهرت من كلامي وقالت – اجل قم الله لايبارك فيك

وجب شنطتك وعالجها

بسرعه هزيت راسي اهم شي ترضى علي .. ماأحد يدري

وش كثر متعلق في أمي .. خوفي أني افقدها ولا تزعل علي

أحبها أشد من حبي لنفسي .. والسبب انها كانت بتموت وانا

بعيد عنها .. من لحظتها احس اني لو بفقد امي اكيد بنهبل

صحيت من ذكراي على صوت الجرسون يحط القهوه التركيه

قدامي .. ارتشفت شوي منها وطلعت جوالي دقيت رقمها

احس اني من زمان عنها احبها وأحب صوتها .. وضح لي

صوتها الحنون – الو

احس اني ابي حضنها احط راسي فيه – فديتس الغاليه وشلونتس

احس انها عتبانه علي عقب اللي صار – بخير .. شلونك انت

وساره

ابتسمت وانا احسها قدامي .. حنونه لدرجه حد مايقدر يتصورها

تنفست براحه لسماع صوتها – بخير يالغاليه فديت راستس

وراس اثنين جابوتس

سمعت ضحكتها الهادئه – ماهب غالبني غير لسانك ذا العوج

ياهالولد .. لااوصيك من هالكلام قله إلها

حسيته من المستحيلات وقلت اطيب خاطرها – إن شاءالله

ها علوم البر !! عساكم مستانسين

بحنان احبه في همسها وصوتها – بخير مستانسين اخوك

معلق الذبيحه .. ومرته تشيط الراس عنده وحازمة خشمها

عقدت حاجبي – منهو

قالت بضحكه – صقر من غيره

انقهرت من حب امي له وضحكه عليه مدري ليش اغار وهو

ولدها له فيها مثل مالي فيها – اها ,, الله يونسكم بالسعاده والعافيه

يالغاليه

قال توصيني – هالله هالله لااوصيك وانا امك بالصلاه وساره

دخيل قلبك وانا امك

وكأني تلميذ صغير قدامها – طيب لاتوصين يالغاليه .. على خشمي

وعلى الإذان هذاه الظهر أذن عندنا بروح للمسجد ( ابيها ترضى

علي بإي طريقه .. هاذي امي حلوة اللبن )

سكرت مني .. ارتشفت الباقي من قهوتي .. وطلعت بسرعه

للمسجد .. وانا في طريقي أتذكر حزم ابوي وامي علينا بالصلاه

وخصوصا المسجد






حازمه خشمي واشيط معه الراس .. قرار تعسفي منه

يوم شافني اصلي الضحى .. كان يسلخ الذبيحه ومعصب

بقوه .. واحس اني مقهوره .. جوا بيساعدوني بس هو

رافض .. مااعرف اشيط الراس .. لا ويقول بتغسلين الكرش

بعد وبتسوين الغداء .. حيوان قهرني

حسيت الراس طاح على الجمر وصحت مستنجده – صقر

ألتفت علي وقال – قطع بذا اللسان وش عندتس

قلت له بخوف ونظراتي بريئه – الراس طاح كيف ارفعه

حسيته يناظر فيني فتره .. ثم ترك السكين اللي بيده وأخذ

عودين كبار وشاله .. وحطه على صحن كبير للحم

وقال بأمر – يالله حكيه

انقهرت من قرارته .. اخذت السكين وقمت احك فيه

واطلع الشياط منه .. حسيت ان شعر راس الذبيحه احترق

وراح معاد فيه شعر .. ألتفت عليه – خلاص نظف

قال لي بأمر قوي – اذلفي غسليه

سكت ومشيت اغسله .. خلاص اللي كنت بسويه في لحظه

هدمته .. اجل يبي يتزوج علي ويبيني اجي في حضنه

وكأنه ماسوى شي .. حقيرين انتم ياصنف الرجال

غسلت الراس ونظفته لين حسيت ان الراس قال ارحميني

اكرهه الوساخه اللي ذاخلها بس عندنا عادات غريبه

ماتقدم الذبيحه غير براسها .. حطيته في الطاسه وانا مقهوره

حتى الشغالات جالسات ويناظرني .. احسهن راحمتني .. مانع

أي وحده تكون عندي

نقزت من صوته وهو يصرخ – ليش واقفه تعالي اغسلي

القصبان والكرش

مطيت عيوني بعد وصل للقصبان .. ليتني في الكرش

قلت بعصبيه – ماأحد يأكل القصبان احذفهم

اول مره اخاف من عيونه اللي ماطها بعصبيه ومبحلق فيني

تراجعت عن كلامي بخوف – خلاص بغسلها لاتأكلني افففففف

رجع يقطع اللحم وهو ينافخ – دواتس وسميه بس تجي

حسيت انه ولع فيني نار قايده وقلت بكرهه – جعلك تموت انت

وإياها

ناظر فيني بعصبيه وكملت كلامي – جعلك ماتهنى معها

ولا تشم طعم السعاده

قال بيقهرني واحسه مستمتع بتعذيبي - اهم شي بتسعدني

اكثر عنتس .. كنت كاشف خطتس اللي مثل وجهتس بس

ساكت عنتس بكيفي

ودي اقوم وأحرقه مكان الراس اللي شيطته .. ولع فيني نار

قدت فيني ولهيبها يوجع .. مت غيره وقمت أدعي بحرقه

في قلبي لين وصلت الحد وقلت بقهر – جعلكم بحادث يشلكم

شل

هالمره نقز علي وسحبني ورى الوايت بعيد عن عيون الناس

وهزني هز بقوه وقال ووجهه أحمر – استغفري

حطيت عيني في عيونه بقهر وبعناد – ماني بمستغفره

هزني مره ثانيه – ماني بتاركتس غير لين تستغفرين

دزيته عني بقوه .. بس عنيد ماهب راضي يفكني .. حسيت

بالغيره ياناس توجع توجع توجع .. قمت احاول اضربه

بيديني وامشخه .. ابيه يتركني ..بس جود يديني

وحضني من ورى بقوه .. احس اني بإي لحظه بابكي

وصار اللي خايفه منه .. وانا انفرط في بكى ودموع .. وصوت

مغبون ومقهور من وضعه .. حسيت يده تراخت عني

ودزني عنه وراح وخلاني يكمل شغله .. جلست عند الكفره

وانا أبكي .. عمري ماكنت ضعيفه بهالصوره .. ليش احبه

وهو السبب في عذابي

جلست فتره طويله على هالحال .. وحسيت اني هديت

غسلت وجهي .. ورتبت شكلي ولبست برقعي .. ومشيت

من الجهه الثانيه .. بس الغريب انه مو في مكانه .. قد خلص

من زمان








حط اللحم – موضي سوي الغداء .. وانا تراني برجع للرياض

ناظرت في امه اللي قالت – يويلي وش تبي في الرياض

ماهب عندك إجازه

هز راسه بالرفض – لا شغلي صعب الإجازه فيه .. بروح

بس يمكن اجيكم يعد يومين ثلاثه .. ماهب انتم قاعدين هنا

لاسبوع الجاي

حسيت انه مسوي في شيخه شي .. ألتفت وشفتها من بعيد

جايه بإتجاهنا .. وتأكدت ظنوني يوم مشى لسيارته وشغلها

غير ثوبه .. بثوب جديد .. وشخط الموتر .. قمت من مكاني

بواجهها قبل تدخل للحريم وصلت إلها – علامكم

حسيتها ماهب شيخه متغير فيها شي – راسي يعورني

شيخه مجروحه وانا متأكده من هالشي .. من الصعب شيخه

تستلم .. مدري ليش حسيتها مرتبكه يوم سلمت من صلاتها

وسمعت صوت صقر يقول – شيخه تعالي ابيتس

احس وجهها ملفوع وهي تلبس برقعها وجلالها .. طلعت وراه

وحسيته يعاقبها وهو يمنعنا نساعدهم

تنهدت وقلت – فيتس شي

هزت راسها بالرفض – لا بس ريحة الشياط دخلت راسي

وأحسه يعورني .. بس لازم اسوي الغداء ناظرتها بتفحص وبشوف أثر كلمتي عليها – بس صقر

قال لموضي تطبخه وهو راجع للرياض

ناظرت فيني حسيت ماعندها علم باللي قاله لنا

صدت تكمل طريقها – مايشوف شر .. بس انا بسويه

ذبيحته وبطبخها

قلت لها وهي معطيتني ظهرها – بس انتي ماتعرفين تطبخين

ألتفتت علي وابتسمت – مانجوز عن مساعدتس

سوينا الغداء بعد حلف هي وموضي .. بس شيخه كانت

الأقوى .. كانت مجتهده بقوه وهي تسوي الغداء وتبذل

مجهود وانا اللي اعرف ان شيخه ماتحب الطبخ .. فيه شي

في الموضوع عجزت اعرفه

دخلت علينا هند في المطبخ – دريتن

ألتفتنا عليها وقلنا مع بعض – وششش

قالت وهي تضحك من وجيهنا – نوره وسلطان بيجون

يعني اعملوا حسابهم في الغداء

قالت شيخه – ومن قايلتس

مشت هند تفتح القدر وتطل وش فيه – جدتي مكلمتهم

مشاءالله على لون مرقتس ياشويخ ثرتس ماهب سهله

سمعنا صوت فارس يتحنحن – احم احم ادخل ولا فيه احد

قلت له – ادخل بوضاحي دربك أمان

دخل وهو يبتسم يهلي فيني ويرحب – حيالله بنت ناصر

يالله حيها وانا اقول مطبخنا يشع منه نور خلوني اشوف من فيه

ضحكت من كلامه – مشكور بوضاحي الله يبيقيك ويخليك

نقزت هند بقهر – تراه أكبر عيار في السعوديه تراتس ماعرفتيه

حسيته عصب من كلامها – انتي اقطعي

هند عصبت بس شيخه سحبتها وطلعتها برى .. وطلعت هي

وإياها .. ومع الباب اللي يم خيمة الريجيل .. دخل فهيد

ويوم شافنا احسه انصدم – وش تسوون هنيا

ناظر فارس فيني وفيه ثم قال – تراني جاي اغير الدلال

واعلمهم يحطون قهوه جديده لنا

عقد حواجبه وبان في وجهه الضيق – زين عجل تراهم

ينشدون عنك

حسيت فارس عارف انه يصرفه .. عطاني الدلال وقال لي

اغيرها وقاموا يتبادلون نظرات قويه .. فارس مايهاب حد

على طيبة قلبه .. ولا يداني علي بشي .. من اقرب عيال

عمي لقلبي

خذى الدلال اللي عبيتها قهوه وراح .. يوم مسكني فهيد

بقهر وهو مو معبر وجود الشغالات معنا – ان شفتس

تحاكينه ان احش رجلينتس حش

دزيته وقلت – ترى اللي مصبرني عليك ولدي ولا انت منت

بكفو اعيش معك

انقهر من كلامي .. ومشى تاركني .. يحسب اني بسكت واخليه

يلعب فيني على كيفه

دخلت شيخه وهي تقول – صدق حيوان صار فيتس شي

استحيت ان شيخه شافتنا وهزيت راسي بلا – ذلف الله لايرده

قالت لي – ترى الحال من بعضه وانا اختس

ناظرتها وهزت راسها بقهر وهي تحرك القدر – حتى وان شفتيني

قويه ومهاب احد .. تراني اضعف منتس

حسيت اني انصدمت .. وضحى من عقب اللي صار فيها .. ابوي

قواها ..وزرع في قلبها عدم الخوف .. ومناطحة اقوى راس

يصير فيها هالشي

ألتفتت وهي مبتسمه – استغربتي

من الصدمه ماقدرت اتكلم وهزيت راسي بايه .. جلست عقب

ماسكرت القدر – بيعرس علي جعلهم مايتهنون

مسكت يدها اواسيها – امنعيه

رفعت عينها – حاولت بس فشلت

قلت ابث فيها الحماس – إذا شيخه ماتعرف من يعرف .. تراتس

تقدرين .. بكلمتين يحبي تحت رجلتس .. لاني متأكده انه يحبتس

حسيت دخل في راسها كلامي .. قولبته فتره من الوقت .. واظاهر

انها طاحت بخطه .. لانها ناظرتني وإبتسمت بخبث






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




( البارت الثامن والخمســــــــ 58 ـون )




الدمام

احس اني جالسه ومخنوقه .. فيني ملل ذابحني .. اففففففففف

قلتها وانا انسدح على ظهري في السرير .. حاولت ارقد بس

مافيني نوم سمعت صوت بطني .. الجوع ذابحني

حسيت دمعتي بتنزل بس قويت نفسي .. حاولت اوقف ادور حل

بس حسيت بدوخه في راسي .. رجعت انسدح وماسكه راسي بقوه

مدري كم مر من الوقت وهو يحط أكياس في الصاله .. من جوعي

دعيت ربي انه يكون غداء .. لاني شارفت على النهايه

ماسمعت له صوت .. اظاهر انه ذلف .. هالمره وقفت بقوه

وماسكه راسي .. وشعري متناثر على كتوفي بدون ترتيب

شفت الباب فاتح وفيه أكل على الطاوله .. بسرعه مشيت

للطاوله .. اناظر اللي داخلها .. اممممممممم احس الريحه

اخترقت خشمي .. اظاهر انه مندي .. نعنبو وجهه قلت

هالشي يوم ماشفت الإكل إلا لنفر واحد .. فكرت معقوله

يكون لي وهو زرط في المطعم .. سمعت باب جناحه يوم سكره

بسرعه ابتعدت عن الإكياس .. وشفت لي مجله على الطاوله

عند الكنبه .. اخذتها واتصفحها .. وانا مدري وش فيها .. اهم

شي يقول هالغداء لتس ويذلف عشان أكل براحتي

انفتح الباب .. حسيته دخل لانه سكر الباب .. بس ماألتفت عليه

ابد .. وكنت منزله راسي اناظر الحروف .. وأكذب ان قلت فاهمه

كلمه وحده

بنبره كريهه – اللي يشوفتس يقول ميته من الثقافه

ألتفت ناظرته وانا أبغض وجهه .. صديت ودخلت الغرفه

ياليت لها باب كان اقفله في وجهه يوم لحقني – يعني بتسوين

ماشفتي الغداء وتبين عزيمه

ناظرت فيه – اطلع برى

مط عيونه منصدم من كلامي .. بس مدري ليش طلع وهو ساكت

معقوله بيأخذ الغداء وأموت بجوعي .. بسرعه طلعت وراه

وفعلا مثل ماتوقعت – اذلففففففففففففففف اكررررررررهك

أخذ غداءه وقال – موتي بجوعتس الشرهه على اللي متذكرتس

ولا انتي وحده بايعه نفسها ( وقال كلمه ذبحتني ) فتاة هواء

وطلع مسكر الباب بقوه .. مطيت عيوني .. وواقفه ربع ساعه

استوعب الكلمه اللي قالها .. احس اني بنهاااااااااااااااار

مطيت شعري بيديني .. وبكيت بأعلى صوتي .. وكل شوي كلمته

تنعاد علي ( فتاة هواء .. فتاااااة هواء ... فتـــــــــــــــــــــاة هواء)

كسرت كل شي حولي .. انهرت بقوه .. ماني مصدقه اني وصلت

في عينه لهالمستوى .. كنت اقول انه يكرهني .. انه اغتصبني

انه مايحب يشوف وجهي عشان مايتذكر اللي سواه .. بس يوصل

انه يقول هالكلمه اللي تنهيني .. ويتهمني فيها اني اللي استغليته

بإبشع صوره .. واني بنت ماتربت .. وبايعه نفسي للهواء هالشي

هو اللي دمرني

حسيت ان يدي تنزف .. بس نزف يدي يهون مع نزف قلبي

بذلت مجهود .. راسي احس انه يتهاوى .. والرؤيه قدامي صارت

ضبابيه .. ماني قادره أميز أي شي حولي .. اخر عهدي بنفسي

لما سقطت وتحتي كومة زجاج من زجاج المزهريه







البر

حطيت الغداء .. وسكت لين تغدى الجميع .. غسلت يديني

عقب ماأكلت .. وحزمت أمري اني انفذ اللي خططت عليه

مشيت متجهه له له هـــــــــــــــــــــو

شفته يغسل وماحوله غير فارس يصب الماء على يدينه

وقفت في وجهه عقب ماخلص – يابن قاسي

حسيت اني شديته بكلامي ناظرني – انتي وش جايبتس هنا

مشيت لين قربت عنده – طلقني من صقر

مط عينه .. وفارس شهق


كل شوي رقبتي تلتفت .. همزتني هند – وضحى وش فيتس

لفيت لها وأنا ابلع ريقي همست لها – قومي تعالي معي

قالت وهي تناظر نوره – انادي نوره

هزيت راسي بلا – لالا امشي نوره لاهيه مع موضي اتركيهن

طلعت مع هند وقلبي مستهم على شيخه .. خوفتني خطتها اللي

قالتها .. ياخوفي يخيب ظنها ويطلقها صقر .. يويلي لنروح فيها

ضربتني هند – هييييييه جايبتني لخيمة المطبخ عشان تسرحين

قلت لها وودي اسمع وش بيقولون – امشي بنتمشى

مشت قبلي – يالله امشي انا بعد ودي اتمشى

طلعنا ومشيت فيها لجهة الريجيل .. وياليتنا مامشينا ولا سمعنا






في روما

مديت عليها الورده وانا اضحك .. اخذتها وأحذفتها على وجهي

وهي معصبه – اذلف عن وجهي

ماقدرت وانفجرت ضحك .. ناظرت فيني بعصبيه وبكت

يوم بكت ناظرتها بحزن .. وقربت منها – اها وراتس تبكين

بكت بقوه و حطت يدينها على وجهها – انا ماابي احمل ماابي

حسيت بخوفها – ريم حبيبتي

قاطعتني بشهاقها – ابي أكمل الجامعه ( طاحت علي ) ماابي

سعد ماابي

بديت اهديها وبنفس الوقت معصب من اللي تسويه – يعني

بتعترضين على كتبة ربي .. اللي مثلتس تستانس انها حملت

مافيها شي .. هاذي هديه من ربي ترفضينها

رفعت راسها وناظرت فيني – تونا بدري .. سعد انا خايفه

كنت متوقع وهالشي هو اللي مسكتني عن اللي تسويه – مو اول

ناس ولااخر ناس تحملين بهالسرعه شي طبيعي ياحبيبتي

رجعت راسها لحضني وبدت تشهق – خايفه أموت

ورجعت لموشحتها ودموعها .. وظليت طول اليوم اراضيها

وادلعها .. واحاول اخليها تتقبل اللي صار بسرعه .. صحيح

مصدومين انها حملت بهالسرعه .. بس كتبة الله بعد وش نسوي







البر

وقفت في وجهه وهو مصدوم .. وعلى صوته طلع الباقيين

فهيد بعصبيه – معاد بقى إلا هي يمال الماحي .. ابتس ماتستحين

خامة خميمتس وتقولين يطلقني .. اذلفــــــــي اذلفــــــــــي ماعندنا

بنـــــــــــــات يتطلقن اذلفــــــــــــــــــــي

قلت بتحدي – وانا ماأرضاها يعرس علي ياأنا ياهي

حسيت ملامح وجهه توقفت في اللحظه اللي قلت كلامي .. بس

مكفاه وصرخ – بلاه منتس الرجال عايفتس لسانتس اطول منتس

يابنت نويصر .. هذا ان كنتي بنته بعــــــــــــــــــد

سمعنا صرخة وضحى – لاااااااااااااااااااااااااااااااااا

ألتفت إلا أشوف خواتي واقفات .. هند ووضحى .. ياليتهن ماجن

ياليتهن ماسمعن اللي سمعته

صرخت وضحى بقهر – والله مانت برجال ياشيبة إبليس

انصدم وطلع نعاله وحذفها ابها .. شفت فهيد فزع لها

ووقف وخلاها في ظهره وقال – جــــــــــــــــدي بــــــــــــس

صرخ عليه وهو يسب ويشطن – تجددت حظايرك يالخايس يالمرمه

ياللي مره تدبرك ترفع حسها علي وتسكت عنها

دمي يغلي .. وحسيت الهواء ضاق في صدري

ناظرت في اللي ينقال لهم عمامي .. عيونهم مكسوره

الكلمه الأولى والإخيره لإبوهم

ناظرت فيهم وقلت – ياحسافة انكم تنعدون عماني

انكسرت عين عمي ابو محمد ودخل وهو ماسك قلبه .. اما

عمي ابو فهيد نادى ولده – فهيد امش جدك بيتفاهم معهن

مالك دخل

يعني وش هو .. شاكين في نسبنا .. ليش ساكتين في قذف

ابوهم لنا

ناظرت في الشايب جعله للنار – انت ماتخاف الله .. ماتذل

من ربي .. عجوز مكسح ماوراك غير القبر تتهم ابوي وتشكك

في نسبنا

ناظرني وهو معقد حواجبه المشيبه – ابوتس اخذله صلبيه

ماهب منا وش درانا بطهارتها .. من يضمن لي انتسن بناته

يويلي بحترق في مكاني حد يفزعلي صرخت عليه – والله

ان اشكيك في المحكمه تقذفنا وتتهم نسبنا الله لايسامحك

ولايبيحك .. جعلك للنااااااااااااااااااااار

حسيت بهند بكت وراحت .. ووضحى لحقتها .. هالإنسان

مستحيل اسامحه لو يموت

سمعت فارس – شيخه ماعليتس فيه شايب مخرف

يوم قال مخرف ألتفت عليه .. وضربه على ظهره بقوه بالعصى

انحاش فارس وهو يقول – اتق الله ياجدي

حسيت بناري قايده .. ليتني مافكرت في اللي فكرت فيه

قلعته يأخذ مليون عساه مايذوق طعم السعاده




وجعل جده لعلل الدنيا توريني إياها فيه .. عطيته ظهري

وانا اغلي كلامه قوي .. حسبي الله ونعم الوكيل .. رجعت

للمخيم .. وشفت خواتي في المطبخ

وضحى وهند ونوره جالسات يبكن .. مشكلة خواتي

عاطفيات أي كلمه يسمعنها صدقنها .. اظاهر انهن صدقن

انّا ماحنا ابنات ناصر صرخت عليهن – اظاهر صدقتن

كلام شيبة إبليس

وضحى وتمسح دموعها – الله لايبيحه يااااااااااااارب

نوره – سلطان دق يبينا نرجع ,, بنات ماأبي هالناس اكرهم

فيه حد يقذف ولده ويشكك في نسب بناته

جلست وانا وجهي محمر من القهر – يخرف لين يقول بس

والله ان اطلع حقي من عيونهم وتشوفن وش بسوي فيه

ناظرني خواتي وقالت وضحى – دخيلتس ياشيخه معاد نبي

مشاكل .. يكفينا اللي سمعناه من هالشيبه

هه توه مشاف شي .. بس اتمنى ارجع للرياض .. واكبر كبير

يوقف بوجهي على اللي بسويه

كتمناغيظنا طول اليوم .. فهيد نادى وضحى ورجع إبها

اظاهر انه خايف عليها .. الله يجمعهم على خير

حسيت بالملل .. شفت محمد خذى موضي وعيالها وبنته

يتمشون في النفود .. وهند رقدت من البكى

اما انا خذيت جلالي ورحت فوق راس عرقوب .. جلست

فيه شوي والذكرى تأخذني لمواقف حصلت لي مع ابوي وامي

ابوي اطيب واحن إنسان عرفته .. قلبه كبيرررررررررر

ومايخاف غير من اللي خلقه .. عكس إخوانه

تذكرت حبه لإمي اللي عمره مخف او هزه شي .. كانت علاقتهم

قويه .. امي طيبه بس اكرهه ضعفها .. ضعيفه بالحيل

حسيت دموعي تجمعت في عيوني .. وانا اتخيلهم واقفين عندي

ويؤاسني .. صقر باعني برخص التراب .. وجده قذفنا في

عرضنا وقذف امي الله لايسامحه يااااااااااااااارب

كنت دائم اشوف اني المسؤوله عن اللي يصير في خواتي

على اني كل ماتذكرت اللي صار فيني .. المفروض هالشي

يضعفني بس قويت .. كلام ابوي وبثه القوه داخلي

حسسني اني مانطوي لضعفي ابد .. لاتوصي ياابوي بنتك

حافظة الوصاه .. انا اللي بوقف بوجهه كل من تحدانا






في الليل

حسيت اني بايخ باللي سويته .. كنت متأكد انها بتطلب خدمة

الروم سيرفس .. سألت الرسبشن ان كان احد في الجناح اللي

ذكرته طلب طلب .. بس قالوا محد طلب من عندهم

غريبه لين هالحين ماأكلت .. انا دكتور واعرف تأثير قل الإكل

بسرعه ركبت الإصانصير .. فيه شي مو مطمني .. معقوله

انها عنيده لهدرجه .. انفتح الإصانصير .. وفتحت الجناح

شهقت وانا أشوف الجناح مقلوب فوق تحت .. بس اللي دهشني

أكثر اللي متمدده والدم ينزف تحتها .. ركضت لها وانا احس بخوف

ماني مصدق وانا أرفعها وأشوف كومة الزجاج اللي جارحها

والدم يصب مع جسمها ومغرق بلوزتها اللي كانت بيضاء

صارت حمراء .. رفعتها بسرعه وشلتها .. ركضت فيها

للغرفه .. حطيتها على بطنها .. مذهول بقوه .. هالمجنونه

وش سوت في نفسها

ركضت للحمام .. شفت فيه إسعافات بسرعه طلعتها

دورت على قفاز .. ولقيته في الدرج الثاني .. لبست القفاز

وأخذت العلبه راكض فيها .. شقيت بلوزتها .. وانصدمت

من اللي شفته






ضاحي

دخلت البيت كارهه شوفتها .. المشكله مدري وش أسوي معها

صرت اهرب منها .. ماعندي دليل ومدري وش أسوي .. اقتحمت

حياتي وخربطتها .. والإهم انها مجرمه ولازم اقدمها للمباحث

بس ماعندي دليل غير ان العصابه تطاردها .. ومتأكد ان فيه

شي مخبيته .. فتحت الجناح وانا مكشر .. انصدمت ان مالها أثر

فيه أبد .. مطيت عيني .. دورتها يمين يسار .. ابد مالها وجود

خبطت راسي – يويلي اظاهر انها انحاشت

جيت بطلع بس شفت ورقه محطوطه على الطاوله لفتتني

لانها واضحه انه منها لان الجوال فوقه حقها

بسرعه قريتها

للإسف انت لاتعرفني اتم المعرفه .. ضاحي انا ضحيه بتصدق

صدق بس اللي متأكده منه انك مستحيل تصدقني

انا مستحيل اعيش مع واحد كارهني .. انت ذليتني باللي توقعته

فيني .. اتهامك خطير .. وللإسف عرفت ليش ماوثقت علاقتنا

الزوجيه لانك متأكد اني اخدعك .. اوعدك ارجع لك يوم من الإيام

ومعي اللي يثبت برأتي .. بس مظهر الجلاد ماأحبه فيك

لما تعرف حقيقتي بتتأكد بصدق اللي أقوله .. ولاتخاف علي

هذا إذا كنت خايف .. انا في مكان آمن

لملمت الورقه وجعدتها بيديني .. وحذفتها بعيد .. جلست

منهار على الكنبه اللي كانت تجلس عليها .. هالمجنونه وين

راحت .. كلمت الشرطه وسجلت محضر بإختفائها .. ياخوفي

تلقاها العصابه ياخوفي









هاذي تنزف من كل شق في ظهرها .. وفيه زجاج .. لازم

مستشفى .. اخذت الجوال وطلبت الإسعاف .. حاولت اسعفها

لين يجون .. وانا اوقف النزيف .. ماعينا خير

فتحت الباب يوم الإسعاف جت .. وحاولت انا وإياهم نسعفها

ظهرها مليان شظايا زجاج .. قست ضغطها لقيت فيه هبوط

شفتهم مستغربين اني اشتغل بدقه .. وريتهم بطاقتي وحسيتهم

ارتبكوا يوم عرفوا مين انا .. شلتها بسرعه ومعي واحد حطينها

في السرير على وضعيتها .. مسدحينها على بطنها

ركضنا بسرعه فيها .. ركبنا الإسعاف .. غمضني حالها وحزنت

عليها .. مدري ليش سوت في نفسها اللي سوته







سكرت موضي جوالها وقالت – محمد يقول بنرجع الرياض

عمي تعبان

منيره والجده – وش فيه

موضي تطمنهم – مافيه إلا العافيه .. بس يقول رجعوني الرياض

اظاهر ماعرفوا وش صار .. مافيه أحد من الريجيل هرج وتكلم

استانست اني برجع وبفتك من وجيهم .. كنت انتظر اللحظه اللي

ارجع فيها للبيت واسوي اللي في بالي .. لازم اروح المحكمه

واشكيهم .. والله لإخذ حق ابوي من شيبة إبليس

صحت هند اللي كانت متظهره بالنوم .. اظاهر الي سمعته اعجبها

لانها لمت ملابسها .. ولبست عبايتها

عمشاء – علامهم مبسوطين هنا وش وراهم هناك

منيره وهي توقف – ضاحي تعيبان صحته ذا الإيام على قده

الجده وقفت وموضي اعضدتها – وديني لضاحي علامه

اندق جوال موضي وهن بيطلعن .. كلمت وقال محمد نطلع

بنروح مع فارس وابوه راجعين

ركبنا مغصوبات .. ولا همس ولا كلمه .. بس منيره هي

اللي تسولف والباقي صمت

منيره – ياابو محمد انت تعبان

كان منزل شماغه حول عينه وماعليه عقال .. وباين

إنكساره .. يوم انت جايبنا من الدوادمي ومتعني .. وابوك

كلمته هي اللي تمشي عليكم ليش جبتنا

فارس كان مشغل قران وصوت القارئ بكاني .. دموعي

تنزل بصمت .. احس وانا ابكي ان القران طلع الكبت والحقد

وكل شي في قلبي بإتجاهه الرجل الوقور اللي الطيبه ماليه قلبه

اللي هو عمي بو محمد .. مابيده شي .. ابوهم من زمان مسيطر

عليهم والدليل هروب ابوي .. اللي قاعد يعانيه هالحين يخليني

اعيد القرار اللي بتأخذه بروحتي للمحكمه .. انا انكسرت

وهالرجل هو اللي كسرني



وصلوا المستشفى

ركضوا فيها للطوارئ .. وكان نايف بينهم .. وهو اللي تولى

يسوي لها التنظيف اللي في ظهرها

بعد فتره

طلب منهم يحطون غذايه بيدها .. وهو يتذكر اللي سواه فيها

يوم أحرمها الغداء

طلع من الغرفه عقب ماانتهى التنظيف .. وجلس على الكرسي

اففففففف تتأفف من الشي اللي سواه .. ناظر ساعته

الليل شارف على الإنتهاء .. مايبي يقعد بهالشرقيه اللي جاها

مغصوب .. معاد يبي يضرها اكثر من ضررها

طلعت وحده من الممرضات – دكتور المريضه صحت

بسرعه وقف ودخل وراها .. شافها تناظر الغذايه اللي بيدها

وهي بوضعية الإنبطاح .. ماانتبهت عليه

سمع صوتها وهي تقول – من اللي جابني هنا

أشرت للنيرس تسكت .. وجلست في الكنبه اللي خلفها اناظر فيها

حزني صوتها المبحوح

عادت سؤالها – نيرس وينك

اقتربت منها الممرضه – نعم مدام

قالت – ابي اطلع .. ودوني الرياض ( بدت تبكي ) قبل يجي

لو عشت معه بموت رجعوني الرياض

حسيت الممرضه العربيه انصدمت .. وناظرت فيني

أشرت لها تطلع .. ويوم طلعت

صرخت فيها – طلعوني تعالي شيلي اللي في يديني تعااااالي

همست – اهدي

حسيتها صمتت فجأه .. تتأكد من صوتي – من

حاولت تلتفت بس قربت منها وناظرت في بحر عيونها – ليش

سويتي في نفستس هالشكل

صدت الجهه الثانيه وهي تعطيني ظهرها – اطلع برى

انقهرت من صدتها – ليش صاده .. منحرجه باللي سويتيه

فيه مره عاقل تسوي اللي سويتيه

علت صرختها – اطللللللللللللللع ماابي اشوفك

حسيت الدكاتره والممرضات بيجتمعون لو على صراخها بس

طلعت وطلبت ماأحد يتدخل .. وقفلت الباب

لقيتها تبكي .. قلت لها بلؤم – تبين تذبحين نفستس مجنونه انتي

ماسمعت لها صوت بس صوت بكاها .. مدري وش فيني ماهب

راضي اسكت عنها – ودتس تموتين هااااااااااه .. ماتخافين من

ربتس

قالت كلمه خدشت قلبي – ياليتني اموت وافتك انا منك

مدري ليش تألمت .. كلمتها وجعتني .. لهدرجه انا وصلت في

تعذيبها .. جلست على الكرسي – عموما اليوم بناوب معتس

وبنكره إن شاءالله بنطلع

ناظرت ساعتي – بروح اجيب لنا عشاء وابيتس تحاولين

تأكلينه كله

عصبت وصرخت بقوه – ماابي منك شـــــــــــــــــــــــي

سكت عنها .. لازم تأكل .. الهبوط اللي فيها من قل الإكل

طلعت تاركها .. ووصيت الممرضات عليها .. الله يستر هالمجنونه

لاتسوي في نفسها شي








نوره

من ركبت من السياره لين نزلت منها .. وحاسه اني اموت الف

مره .. كلام الشايب اوجعني .. هاذا وانا ماسمعته

بس المفروض مانستغرب .. ماهب هو طرد ابوي .. وامي

معه

حسيت بريحة عطره اخترقت خشمي .. ناظرت فيه

مسك يدي .. وكنت اناظر يده بصمت

قال كأنه يواسيني – جدي لسانه متبري منه .. شايب وخرف

الله يعينه

فكيت يدي من يده وقلت – ماهب جديد اللي صار فينا

من جينا من الدوادمي وننجرح ونبلع المر ونسكت

وش ضريناه فيه .. ولا طالبنا من حقوق ابوي ولا شي

اللي مثلهم خذولنا بيت نعيش فيه .. ماهب ملحق محذوفات فيه

حسيته سكت ( معلوم وش عنده يقوله )

قام وهو يقول – حكمك على خالي ضاحي ظالم

صرخت فيه – اكيد بتدافع عنه مدامك واحد منهم وفيهم

شفته انصدم من صرختي وعصبيتي – اهدي وش فيتس

وانا صادق خالي هاذا اللي يقدر عليه

قلت له وانا أشر على فمي – اصصصصصصص انت ماتعرف

كيف عايشين فا رجاء اصمت .. خالك اللي تقول عنه ليش

سحبنا ورجعنا مدامه مايقدر يدافع عنا للرياض .. ليش ماخلانا

نعيش في بيتنا ومسكرين علينا بابنا

قال بقهر – تراكم بنااااااااااات

قلت له وانا اغلي – عشنا خمس سنسن بدون رجال

وبنقدر نعيش بدونه ليش يبي رجعنا مدامه مايقدر يحمينا

اجل جدك يرمي في الكلام ويتهمنا ويقذف امي عشانها

ماهب من هالبلد .. ويتهمها في طهارتها

راح وهو يقول – انتي معصبه بروح اجيب عشاء واتمنى تهدين

كيف اهدئ واللي صار فينا ماهب قليل – حسبي الله عليه

حسبي الله عليه






بعد مرور اسبوع \ بيت ضاحي بن فهيد

شيخه

كنت جالسه في الصاله .. اليوم فيه عشاء .. بمناسبة رجعة

ريم وسعد .. شفت منيره تروح يمين ويسار .. وكل مسألتها

فيه شي اساعدتس فيه قالت لا

مدري احسها متغيره .. مدري وش فيها .. كل شوي تحاول

تهرب مني

كنت احسها تبيني اروح للملحق .. وكل شوي تالف قصه

ولا تدور عذر تروحني .. بس مدري ليش عاندت وجلست

جتني وهي تقول – شيخه يمه يالله بيجينا حريم غيري لبستس

ناظرت جلابيتي – جلابيتي زينه .. وبعدين ماهب تقولون عشاء

مختصر خلاص ماهب لازم اغير

راحت عني متجهه للمطبخ .. دخلوا الشغالات القهوه والطوافير

والقدوع .. وبخرن البيت وانا جالسه في مكاني .. كأني حاسه

بشي يصير حولي

فعلا صدق إحساسي .. الباب انفتح ودخل صقر .. ابتسمت

وانبسطت في خاطري .. المجرم له إسبوع مانع شوفته عني

وقفت وكنت بروح له واقول دخيلك صقر سامحني ولاتتركني

بس انصدمت في الحرمه اللي دخلت وراه .. يوم شافني

رحب فيها بقوه وهو يقول – حياتس ياقلبي حياتس البيت

بيتس ( مسك يدها وعينه علي ) تعالي وسميه هاذا بيتس






ميته قهر وانا اراكبه جنبه راجعين للرياض .. طول الفتره اللي

راحت وهو مايفارقني .. وغصب يغديني ويعشيني .. وتوصل

احيان يؤكلني بالملعقه غصب عني .. وكنت مرات ارجع عليه

ومرات اركض الحمام .. مااحبه يلبس قناع الطيبه ويمثل دور

المهتم وهو الجلاد .. اكرهه من كل قلبي اكرهه

كلم امه واسمعه يتكلم معها ويتظاهر بالحنان والمحبه والمؤده

لها .. مدري كيف العالم تصدق هالإشكال

اخذ فتره يتكلم معها .. سكر الجوال وناظرني – امي تسلم عليك

سكت مافتحت فمي بحرف .. طول الفتره اللي راحت من عقب

المستشفى وانا ماأتكلم إلا للضروره القصوى

سمعته – وين راح لسانتس

ساكته ماابي اتكلم .. اكرهه واكره إسلوب كلامه .. حقير وواطي

ومنحط




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( البارت التاسع والخمسـ 59 ـون )



بيت ضاحي بن فهيد

دخل الصاله وهي ماسكه يده .. وعينه على شيخه اللي واقفه

ومايندرى وش ورى ملامحها الجامده والبروده اللي متلبستها

ناظرت فيهم شيخه لين جلسوا .. ووسميه جلست جنبه .. وعينها

مافارقت وسميه








يالله مسكت نفسي .. اعوذ بالله منك ياإبليس .. وين راح عقلي

كيف كنت بروحح أسامحه وأطلب يسامحني .. حسيت غصتي

وصلت حلقي .. هاذي اللي تزوجها علي .. هاذي اللي بدلتها بي

ياصقر .. ياربي عطني القوه أقدر اواجهه وأواجها .. يارب انك

تعلم بضعفي في هالساعه فأخذ لي بحقي وأرحم كسري وضعفي

حسيت اني واقفه وألوح بالإطلآل .. صقر مستحيل يتربع بقلبي

مثل قبل .. تلبست قناع البرود وأنا أصبر دموعي ماتنزل

قاطع تفكيري صوته – وين امي

لفيت وناظرت فيه وتكتفت – مبروك منك المال ومنها العيال اللي

تبيهم

ناظر فيني فتره وعيني بعينه .. ووسميه تناظرنا وماهي عارفه

وين موقعها

سألت وسميه وهي تقطع نظراتنا لبعض – مين هاذي صقر

مشيت وجلست على الكرسي وحطيت رجل على رجل

وقلت ببرود – اجل ماعلمتس رجلتس من أكون

هزت راسها بالرفض – لا ماعلمني

ناظرت في صقر وأنا أحاول ألعب بأعصابه – هاه صقر ليش

ماعلمتها .. علمها لاتزعل عليك ( وغمزت له ) لاترقدك برى اليوم

شفت العصبيه ركبت وجهه .. حسيت بإنتصار بسيييييييط

ناظرت في وسميه وأشرت على نفسي بغرور – انا شيخــــــــــــه

شفته ناظرني بس مطنشته كمل وقال – هاذي شيخه زوجتي

على طول مسكت في صقر .. كأنه بيطير منها .. وناظرتني

بحقد

على نظراتها إبتسمت عرفت انها ماهب سهله

قلت في نفسي ( صبرتس علي اعلمكم من شيخه )

وقفت وقلت – هاه ضيفتنا ماقلتي وش تشربين

قالت بإندفاع – ماني ضيفه

جلست وانا اضحك – ياحليلتس والله ريحتيني من هم

الضيافه ..يالله ياشاطره قومي صبيلتس انتي ومعرستس

لمحت يده اللي على الجنب الثاني يوم قبضت بعصبيه

حسيت ان ناري شوي هدت .. عرفت انه ساحبها عشان يقهرني

بس قلبت الطاوله على راسه

قامت وسميه وهي تصب القهوه ومدت على صقر اللي خذاه

وهو سرحان .. وصبت لها فنجال وجلست

بتمثيل متقن – لالالا ماتوقعت انتس بهالصوره ياوسميه

اول مره نعرف بعضنا وباين انا بنصير حبيبات مع بعض ماتصبيلي

فنجان

حسيت انها تفأجات وناظرت فيه .. وهو حسيته تفأجا بكلامي

وش كان يتوقع انزل عند رجله وأبكي .. ليش أخذتها ياصقر

لو تموت ماذليت نفسي عليك

حسيته بينجن .. والمهبوله كأنها ماصدقت اقول لها هالكلام

وراحت تصب لي فنجال مبسوطه .. مدته علي وأنا إبتسم لخطتي

وجلدي كشششششش .. سويت انه زلق وانكب على فخذي

صحيح ان الوجع ماهب واجد .. بس حقدي واجــــــــــــــــــــــــد

قلبي يعورنــــــــــــــــــي من اللي ســــــــــــــــواه فيني .. بموت

بموت في مكاني .. مستحيل فيه حرمه في موقفي وماتبكي

وكان كل اللي يصير فيني بس عشان اعطيه الكف اللي يبرد

خاطري .. كفففففففففففف حسيتها ألتوت من قوته .. والصحيح

ان الكف اللي عطيتاها إياه من قلب محرررررررررروق .. صحت

وانا انفض ثوبي وأسوي نفسي اتألم من الحرق .. والصحيح اني

ابكي من اللي فيني .. بكاي كان مبالغ فيه .. بس كرهته وهو فازع

لي وعيونه مصدومه – شيخه صار فيتس شي

ياليتني خليته هو اللي يصب لي الفنجال .. عشان أبرد خاطري فيه

ناظر فيها وهو معصب – انتي مهبوله .. تبين تحرقينها هااااااااااه

حسيتها كمشت على نفسها .. وخافت

لا توتس ماعرفتيني .. رحت عنهم وأحس بالدموع نزلت .. سمعت

صوته – شيخه امشي أخذتس دكتور

اصلا اللي فيني مايستاهل دكتور .. اللي فيني يستاهل كسر راس

على حبي لك .. بس اشبع فيها وانا اللي بأخذ حقي وحق خواتي

طلعت للملحق .. وسمعت خطوات وراي .. ماأبيه يلحقني أبي

أبكي على راحتي .. يوم وصلت الملحق مسك في عضدي

وخلاني اناظره – شيخه فيتس شي .. تحسين بوجع امشي

اوديتس المستشفى

تمنيت ابرد خاطري فيه .. بس مستحيل أخليه يحس بالنار

اللي تحرق ضلوعي حرق .. تركته وسكرت الباب .. سمعته

طقه طقتين وراح .. مشيت للحمام وغسلت وجهي كم مره

ليش طحت على راسي وحبيتك ليششششش .. نزلت بثيابي

على المروش وخليته يصب .. لين هالحين مافقت من الصدمه

الإهم عطيتها كففف برد من خاطري شوي

ألتفت علي وقال – يالله أنزلي صلي

وذلف الله لايرده .. فتحت الباب ونزلت .. شفت حريم كثير

وزحمه في المصلى .. لقيت مكان عند حرمه كبيره وصليت

جنبها وانتهيت .. مشيت للسياره بس مالقيته .. اظاهر انه

يصلي .. وقفت عند بابها وأحس بأصوات وراي – شف

شف جسمها خبااااااااااال

ماأبي ألتفت خايفه .. فيه أحد يطلع من المسجد ويتغزل بحرمه

يمكن ماصلوا .. خفت وانا أسمع اصواتهم تقترب

لين سمعت صوته يقول بعصبيه – فيه شي انت وإياه

حسيت بخطواتهم ابتعدت .. فتح السياره وركب وركبت

ماخلاني أسكر الباب يوم مسكني بعضدي وشدني بقوه – وش

اللي تسوينه اخليتس بتصلين ارجع ألقاتس تغازلين

حسيت انه يبي يذبحني بشده لي قلت بوجع – والله ماشفتهم

ولا ناظرت فيهم آآآآآآآآآي فكني

قال بعصبيه – بتمشينها علي انا اعرفتس أكثر من نفستس

زينتس هذه تبين يشوفه أكبر عدد ممكن من الريجيل

نسيت وجعي وناظرت عيونه قلت بألم – اكررررررررهك

تطنز علي – لا ياشيخه ( دزني بقوه ) اصلا شعور متبادل

ولاتسوين لي هالفلم عشان انسى وش مسويه مع الصيع

يالصايـــــــــــــعه

مادرى غير يوم طبيت عليه اضربه في كل مكان تلمسها يديني

هالإنسان حارق قلبي ومشبعني ألم وإهانات .. ماهب أكيد في

شعوري يوم أضربه .. بس حسيت فيه يبي يكتفني بس ماهب

قادر علي .. لولا صراخ الناس كان انهيته من الدنيا اليوم

فتح رجال علي الباب – اختي صاير فيتس شي خاطفتس

هذا ( ويأشر عليه )

ياليتني قلت ايه .. بس انا تعبانه وابي ارجع ارقد

لفيت راسي عليه وناظرني وهو معصب ويسوي شماغه

وقلت – لا

أكد علي الرجال – متأكده

هزيت راسي بإيه .. بس هالرجال ماراح وأظاهر فيه مصيبه

ثانيه بدت يوم صرخ ونقزت انا والرجال – ايييييييييييييه

انت اظاهر اعجبك دور البطل يالله أذلـــــــــــــــــــــــــــــــف

حسيت الرجال خاف وراح .. والناس تفرقت يوم شخط

بالسياره وانا ماسكرت بابي .. وصكره الهواء القوي اللي

اندفع وانا ماسكه نفسي .. مدري وين عقلي وانا اسمع

صياحه وصراخه وتوعده وتهديده .. ضربني بوحده

من يدينه على راسي .. كنت بقوم واضربه بس كنا في

سياره وصرخت علي – بـــــــــــــــــــــــــــــــس

حسيته صكت ومره عينه علي ومره بالطريق .. ماأبي

ابكي يقهرني بموت من ناري في مكاني .. صديت بجسمي

وراسي للباب وجلست ابكي واشهق .. كنت ابكي من قهر

اني بكيت وشاف دموعي ويسمع صوت صياحي اللي

بيفجر السياره .. سكتنا وكانت السياره هدوء الإ من صوت

صياحي اللي ماهب راضي ينتهي







مدري وين راحت .. لاليلي ليل ولا نهاري نهار .. ماخلينا

مكان مادورناها فيه .. فص ملح وذاب

ربت على ظهري محمد وحنا داخلين بيت اهلي – بيفرجها ربي

وبنلقاها

كنت مقهور من اللي صار فينا .. ومن سواتها .. من رجعت لها

الذاكره شالت شلايلها وراحت

دخلنا البيت وشفت امي وجدتي وابوي وجدي جالسين

قال جدي وعيونه علي – عساك لقيتها

هزيت راسي بلا وجلست

محمد – والله مدري وين اختفت إسبوع ونحن ندور عليها

الله يستر

الجده بعصبيه – وين ذلفت وفضحتنا ( ناظرت فيني وانا ماهب

ناقص ) هاذي اللي اعرست عليها وخذتها بدون مشاورنا

شف وش سوت

كرهت كلام جدتي ووقفت رايح لفوق .. رقيت الدرج وانا

كل فكره شينه ركبت راسي خوف عليها







وضحى

أخذت عبايتي وشنطتي .. وطلعت وجلست بالصاله أحتريه

ورجعت أفكاري لقبل اسبوع وتغيره الجديد علي .. يبا الفيت

مهتم فيني .. ويسوي نفسه مهتم بالطفل .. وعنده أفكار زي

وجهه له .. وبيسوي غرفه ومدري وش

بس تذكرت يوم صفعته بهرجتي – من وين لك دراهم وانت

عاطل باطل .. لاتقول بعد انك بتأخذ من ابوك

حسيته في وسط تحمسه كسرته .. يستاهل .. هالطفل الشي

الوحيد اللي يجبرني اعيش معه ولا غيره لا

بس استانست يوم ذلف ذاك اليوم عني وانا تعبانه برقد الوحام

ذبحني وهو يهذر فوق راسي

آآآآآآآه تنهدت وانا احس بالتعب .. لو ماشيخه دقت وتبيني ولا

كان مارحت .. شميت ريحة عطره اللي اسكنت المكان وألتفت

عليه – خلصت

هز راسه ومشى عندي ومسك يدي .. دزيت يده – اعرف امشي

حسيته انكسح ومشى قبلي .. مدري ليش صار كلامه يوم يقول

عني عرجاء يرجعلي .. يحسب اني بطيح وانا اعرج واطرح ولده

اللي يبيه .. حسيته يستخف بي

نزلت تحت وشفت شيبة إبليس جالس ويناظرني .. اكرهه

كرهه .. مادري كيف صار ابو ابوي .. ابوي اللي كان طيب

وحنون .. ويحب الخير للناس .. بس استغفرالله هاذا عكس

ابوي في كل شي

سمعت جدتي وهي توقف – انا بروح مع فهيد ووضحى

مشيت وانا ساكته .. كل هالناس طاحوا من عيني .. وسكت

عن جدتي بس عشان احترام ابوي لها وكلامه الطيب في حقها

ولذلك انا محترمتها بس لان ابوي يموت فيها .. ودائم يعلمنا

بقصص هالمراه العظيمه في نظره

ركبت ورى وهو يقول – وين

قلت له واشوف جدتي وراي – جدتي بتروح معنا

سكت يوم جدتي ركبت – مساكم الله بالخير

قلت هلا بصوت ماينسمع .. اما هو يطتنز قليل الإدب – شكلتس

مضيعه الطريق وراكبة معنا .. ولا عشان يعني بيصير عندنا

طفل خلاص تركبين معنا

سمعت صوته تضحك وتقول – خلاص وقف ونزلني خربت عليكم

وانا جدتكم

قال وهو يضحك بيرقع – خلاص ركبتي وانتهينا

من زينك ومن زين وجهك .. اعرف ليش يسوي هالحركات

بس انا ماهب متقبله منه شي .. وصلنا البيت وكان في وجيهنا

سيارة نايف وساره في الكراج وهم ينزلون .. شفت ساره سكرت

الباب بقوه ومشت وسمعت صوته يتحرطم – صدق بقررررره

ناظرت فيني جدتي وسكتت .. وانا مت قهر

شافتنا ساره ووقفت سلمت على جدتي وهي تقول – شلونتس

ياجده عساتس بخير

قالت جدتي – وش بلاه رجلتس صوته فاقع طبال اذانينا

ناظرت فيني ساره وصديت وسكتت

ناظرتنا جدتي تحترينا نسلم .. مشيت وسلمت على ساره

ودخلنا البيت ورى جدتي ومانطقنا بحرف .. شفنا فيه

حرمه جالسه وعندها موضي ومنيره وهند

مشينا وسلمنا وعقب ماخلصنا .. شفت ساره عدت لفوق

ونطيت جنب هند وهمست لها – من هي ذا الحرمه السمينه

حسيت اني بطيح ومسكتها يوم قالت – هه حرمة صقر

دورت بعيوني شيخه .. يويلي شيخه وش صار فيها

بسرعه سألتها – شيخه درت عنها

هزت راسها – هي اللي معلمتني

ياقو قلبتس ياشيخه .. انا اللي ماحبيت فهيد لو يعرس علي

بسوي حريقه وهي بارده وانا متأكده انها تحب صقر

طلعت تاركتهن.. يوم جيت بطلع إلا شيخه بوجهي



دخلت الجناح وانا احس بناااااااااااار وحراره .. انفتح الباب

وكان هو .. بصراحه خفت منه .. توه عقلي يرجعلي وانا اتذكر

يوم اني اضربه .. قرب مني وعيونه حمر ومسك فكي بقوه

وبفحيح – انا بفهم شغله .. البنات اللي يغتصبون يكرهون

يقربون من جنس رجال ليش انتي عكسهم

حاولت ادزه بس ماسكني بقوه قلت – فكني انقلللللللع

لين هالحين ماشبعني إهانه – انا يمرون علي بنات مغتصبات

يتعالجون بس انتي متأهله بقوه وش السبب

كرهت إسلوبه وكلامه .. يبي يمرضني أكثر من اللي أحس فيه

يبيني اصير مجنونه .. ضربته برجلي على بطنه .. وطلعت

منحاشه وفتحت الباب

وقفني – يويلتس لاتروحين

وقفت – والله لانادي على امك .. انقللللللللللللللع

منحني على بطنه ومقهور ويهدد – من اليوم ورايح نومي

بيكون هنا لين احل نفسي من رباطتس .. هالإسبوع بس

وعقبها فارقت وجهتس

حسيت اني بأبكي .. شفته عطاني ظهره وذلف للحمام .. سكرت

الباب بقوه .. سمعته يتحرطم في الحمام بس طنشته .. قفلت

علي الباب ولإول مره امسك دموعي وأقدر أسيطر عليها

دورت لي فستان كشخه وانا اقول .. من اليوم ورايح لو أموت

ماشمت أحد فيني .. وهو بالطقاق اللي يطقه .. جعله يموت

ويخلصني منه .. فكه اخر ايامي معه هالإسبوع .. جاء الفرج








شفت وضحى بوجهي .. ووجهها مايتفسر .. أكيد عرفت

دخلت انا وإياها وشفت صمت .. وجدتي تناظر فيني يبا

الفيت محزنة علي .. حبيت راسها وجلست وجلست

جنبي وضحى .. كانت طول الوقت تناظر فيني هالوسميه

دق جوال منيره وكان يستعجلونها بالقهوه .. وقفت

وقلت وانا اناظرها – خليه عمتي اقعدي بروح اباشرها

مشيت وتاركتهم .. كارهه الجو اللي نحن فيه .. يحسبوني

منكسره .. مادروا ان هالكسر يزيدني قوه .. يصبح الصبح

ويعرفون وش بتسوي لهم شيخه

جاء فارس بيأخذ القهوه يوم شافني – شيخه انتي هنا

وشلونها جارتس

ودي اعطيها بالطوفريه على راسه بس مسكت نفسي

وزليت القهوه – رح شفها .. تراها حرمة اخوك وواجب

تسلم عليها

اتكى جني على الرف – تخسي تراني مانيب راضي عن ذا

العرس .. بس اقول لتس شي فاتس ابوي وعمي هزوئه

تهزئ كنت اتمناتس فيه تتشمتين

سكرت الدله وقلت – متى اعرسوا

ضحك وهو يقول – ثره امس كتب كتابه وذابح ذبيحتين

وخذاها معه باتوا في الفندق .. ماراح لعرسه احد بس

محمد حضر معه وضاحي وكانوا الشهود

عطيته الدله – اها زين خذها

خذى الدله وهو يقول – مانتيب خاليه وش بتسوين

ضحكت وانا اجلس على طاولة المطبخ – وش اسوي يعني

زوجي تراه معرس يبي ولد ويبي يستانس خله يستانس

لييييييييييييين ( وانا امد الكلمه ) أنا اقرر

سمعنا صوته – انت وين ذلفت الريجيل جونا وانت هنا تهذر

ناظرت فيه واحط رجل على رجل وقلت – افا يالله يالله فارس

رح باشرهم لاتفضحونا في عمي

راح فارس .. وهو مشى بإتجاهي ويناظر فيني .. وانا وقفت

بسرعه واخذت الملاس احرك الجريش .. قرب مني

بالحيل وقال – وش اخبار الحرق

ألتفت عليه وابتسمت – الحمدالله خف

كنت بدزه عني بس رحمتنا الشغاله اللي دخلت وهو بعد

واحسه مقهور .. ووقف عندي والشغاله معنا تغسل في

المواعين .. حسيته بيطردها ويوم قال – ياني روحــ

طلعت ومعطيته ظهري .. ومشيت للحريم .. سمعت صكة

الباب القاطع بينا وبين الريجيل بقوه

ياناس ماشفت اوقح منه .. يدخل علي بحرمه ويبيني

اكلمه .. بس بجننك وبوريك وش هو جنان شيخه

نزلت ساره وكانت تناظرني تبيني اوقف بس طنشتها

مصدقه عقب سواتها بأخذه بالإحضان .. دخلت عمشاء

علينا وكشرت .. أكرهه ذا الحرمه .. الله يعين وضحى عليها

مدري كيف تستحملها .. اكتمل الحضور إلا ريم

اللي بعد فتره

دخلت علينا ووجهها متغير .. مكانها ريم اللي نعرفها

ذابله وباين فيها التعب .. سلمت على الجميع وجلست

احس كل ماعرفوا الحرمه .. ناظرن بوجهي يحسبني

بإنكسر وأفرحهن بكسري .. حسيت اليوم ماني شيخه

وانا اضحك بالقصد مع وضحى .. خلهن يشوفني كيف

احس انهن انجنن .. فيه حرمه بموقفي وتضحك

بعد العشاء

الجميع انصرف بسرعه .. ريم وساره عدن على قولتهن

تعبانات .. وعمشوه ذلفت ومعها العجوز .. ووضحى راصه

عمرها همست لي – برقد عندكم

ناظرت فيها – وعنتر رجلتس يدري

احسها مافهمت بعدين اضحكت – ايه واجهته اولى وانا اشوفه

داخل المطبخ وعلمته

ناظرتها بخبث – اها اها

ضحكت وضربتني على خفيف .. قاطعنا صوت منيره

وهي تقول – يمه وضحى تعشيتي

قالت وضحى – الحمدالله ياعمه تعشيت

جلست عندنا وقالت – اعرف الوحام يتعب الله يعينتس ياأمي

حسيت وضحى تحب هالحرمه .. وانا مشاعري لها عادي

الشي الزين فيها انها غير ذا العائله المعفنه







دخل ابو محمد ومحمد وصقر وسعد وفارس الصاله

وقفت وسميه وهي باين فيها الإرتباك .. مشت لين وقفت

جنب صقر

قال صقر – يبه هاذي وسميه

جت وحبت راسه – كيف الحال ياعمي

ابو محمد ناظر في شيخه اللي مطنشتهم وتسولف مع

وضحى – بخير ,, وشلونتس انتي

ردت وسميه – بخير

سعد ماأرتاح لها وعلى طول أنصرف .. اما فارس مشى

لوضحى وشيخه وجلس عندهن – اخبار شيخة الحريم

استهبلت شيخه بصوت عالي تقهر صقر – مشكور فديتك

فارس ضحك وهو يقصد وضحى همس لها – ودي اقول ماهب

انتي بس ماأبي اكسحتس عند جارتس ورجلتس

ضحكت شيخه ووضحى .. وصقر يلف عيونه يناظرهن

كان ناوي يأخذ وسميه ويمشون .. بس مدامها بتجلس ومبسطه

وفارس معهن .. جلس مقابلهن وحط رجل على رجل

وجلست جنبه وسميه .. ومسك يدها يلعب في اصابعها

شيخه تأخذ مرات وتناظرهم بطرف عينها .. وصقر كذلك

فارس رافع صوته ويضحك من فهيد – لو تشوفين فهيد ياوضحى

كل شوي يرفع جواله ويناظر الوقت احستس كسحتيه يوم

رقدتي هنا

وضحى في بالها ( ايه واضح ) – اها

شيخه ترفع صوتها – اقول فارس وش رايك تمشينا يم

الثمامه اسمع بطاريها ولا شفتها .. خذنا بكره كشته لها

مط عينه فارس – بذمتس مارحتي الثمامه

ألتفت على صقر – صقر ماقد خذيت شيخه لها صقر حط عينه بشيخه وشيخه تناظره بتحدي – ماهب لازم

تروح لها الثمامه ذا الإيام راحت مصيعه

رد فارس عليه – وش مصيعه حرام عليك .. بالعكس ياكثر

العوايل دائم اشوفهم انا وخوياي .. اللي يبي المصيعه بيلقاها

وضحى – ياليتني اشوفها

فارس – يالله اجل بكره بوديتسن بس جهزن الحلا والقهوه

وان بغيتن اركبتسن دباب بعد ابشرن

عصب صقر – سوها وشف وش بيحصلك

ناظرته شيخه بقهر وقامت تتدلع – افااااااا صقوري وانا قلت

تبي تونسني

كلهم مطوا عيونهم وصقر خق ووقف ومشى لين وصل لها

ناسي نفسه – شقلتي

وقفت وسميه بقهر – صقر ابي اروح ارقد

توه يتذكرها بلع ريقه ووقف – ايه يالله يالله مشينا

مشت قبله وهو كل شوي يتلفت يناظر شيخه

لين طلع مع الباب

نقزت شيخه ووضحى من ضحك فارس – هههههههههههههههه

ههههههههههههههه والله ياللي استخفيت ياأخوي دخيلتس

ياشيخه ارحميه اخوي انهبل ,, نعنبو الحب كيف يفضح

وقف وهو يضحك ويقول – سلام بروح ارقد

وطلع الدرج ويضحك كل ماتذكر صقر .. فجأه جاء في راسه

منظر ساره وهو يشيلها .. بسرعه هز راسه يمحي صورتها

وكانت بوجهه هند بغوا يصدمون – وش عندتس فوق

هند – كنت عند خلود

فارس – اها ( وطلع الدرج ) وتذكر – اقول هند

ألتفت عليه هند – لبيه

ابتسم على كلمة لبيه وش عندها طلعت ذربه .. بس تحفظ

على هالكلمه وقال – بتخاوينا يم الثمامه

حسها استانست واضحكت – ايه ايه متى ,, مع من

فارس فرح يوم حس بوناستها – خواتس شيخه ووضحى

مدري عن ساره وبسأل موضي .. اما ريم استبعد هالشي

ماهب فاكها سعيدان

هند – ومتى بنروح

فارس – بكره بس جهزي الحلا

هند وهي تنزل – طيب ,, وناااااااااااسه بشوف الثمامه

ونزلت وهي مبسوطه .. ضحك على خبالها وكمل طريقه

لجناحه .. ومايدري ليش طول الليل مافارق خياله وناستها

بالثمامه








ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




( البارت الستـــــــ 60 ـون )



بيت ضاحي بن فهيد \ جناح سعد

طلع من الحمام وهو يمسح شعره .. شافها جالسه وحاطه يدها

على خدها

سعد – علامتس سرحانه

ألتفتت عليه وهي ترجف – سعد يمكن مانيب حامل .. تراه تحليل

عادي مارحنا وحللنا عند دكتوره

جلس سعد – وش دراني عنتس صحتي تبين ذا التحليل شريناه

وقلتي شاكه ذا الحين

وقفت وهي تبكي – انا شاكه بسسس معقوله أحمل من اول

اسبوع زواج .. فيه حريم مثلي

مشى لها وهو يبتسم – والله وش دراني عنتسن يالحريم

( مسح دموعها ) تبين نسأل نايف وتتطمنين

بسرعه هزت راسها – لالالالا تكفىىىىى لاتفضحني

استغرب – وليش تنفضحين شي طبيعي بتحملين

بكت – لالا بروح لدكتوره

فكها وراح للسرير – بكيفتس .. ويولتس ان طلعتي عقب

ذا اللي سويتيه فيني ماهب حامل

جلست وبكت .. وبكاها ماهب طبيعي .. خايفه خوف يروع







الصبح

نزلت موضي وباين ان جفونها حمر .. ومارقدت الليل كله

يوم شافتها منيره – موضي علامها عيونتس

موضي تصرف – ايه حمر تعورني .. فيني حساسيه

نزل سعد ومعه محمد مكشر وباين انه معصب

سأل محمد وهو واقف – يمه وينه ابوي

منيره تناظر وجهه اللي مايتفسر – ابوك فطر وراح مع

رجال عنده شغل ,, ليه وش عندك

عطاهم ظهره وهو يقول – لا بغيته بشغل ,, خلاص بدق له تلفون

ألتفتت منيره على موضي اللي كانت تأكل وساكته – عيالتس

سرحوا للمدرسه

هزت موضي راسها – ايه راحوا

شكت منيره ان بينهم شي بس سكتت .. ناظرت سعد – وانا امك

ماهب عندك إجازه وش مقومك هالصبح

نزلت ريم على سؤال منيره .. ناظر سعد في ريم – لا ابد

بس بطلع اتمشى انا وريم .. ( وجهه الحكي لريم ) هاه جهزتي

ريم تسلم وناظرته – ايه جاهزه

يوم طلعوا .. ألتفتت منيره على موضي – مانتيب خاليه ياموضي

علامتس انتي ومحمد

موضي حست دمعتها بتنزل – اخاف اعلمتس ياعمه ويستذنب

فيني

منيره – ساترة ماأواجهه .. احكيلي يابنتي إلا ان كانه شي خاص

موضي تشكي حالها – مدري علامها خلود علي متغيره ياعمه

ومحمد توه يحس فيها ويحط اللوم بظهري .. وتعايرنا البيرح

بالماضي وهو ماقصر معي شبعني إهانه لين ارتويت .. محمد

ماهب كافٍ اذاه عني لين يهلكني

منيره هزت راسها بإسف – والله مدري من وين ولا من وين

ألقاها .. الله يهديكم ياعيالي

يابنتي خلتس على نارتس لايجيتس شر ويجيرتس كفانا الشر

انا مدري وين اودي وجهي من شيخه الضعيفه .. انكسرت

نفسها البيرح بدخلة صقر وحرمته علينا .. والله ويشهد علي

ربي مانيب راضيه مير من يقدر على صقر

موضي – والله ياسواته تسود وجهه

منيره – الله يسود وجهه .. كانها بنت عمه

وحامية ظهره .. يدخل الغريبه علينا ويبديها عليها

انفتح الباب ودخل نايف

موضي انصدمت بدخلته .. ومنيره صدت بوجهها من القهر

عرفت انه ماهب راقد في البيت .. معلمها ابو محمد وهو يشوفه

طلع عقب ماتعشى

نايف – السلام عليكم

منيره سلمت بهمس وموضي وقفت وردت عليه – وعليكم السلام

حيك ياابو ضاحي .. وشلونك ووشلون صحتك .. وحمدالله

على السلامه

يوم قالت ياابو ضاحي بلع ريقه – الله يسلمتس ياأم زايد

ويبارك فيتس وانا بخير زان حالتس

مشى لين قرب وحب يد أمه وراسها – صبحها بالخير على شيخة

الغيد

منيره سحبت يدها وماتبي تبين شي قدام موضي .. فهم عليها

نايف وقال – اسمحيلي ياجعل راستس للجنه كنت مستلم

عندي مناوبه في المستشفى

منيره عرفت انه يصرف .. وموضي صدقت – وش هالمهبل

يسلمونك مناوبه وتوك راد من السفر ماهب صاحين

نايف وقف وهو يشوف امه صدت عنه – الله يعين هاذا طب

ماهب لعبه بس ياليت يقتنعون

موضي تحسبه يقصد ساره .. بس هو يقصد امه

مشى للدرج وهو يقول – اسمحولي بروح ارقد

موضي – مانت بفاطر

رقى الدرج وهو يقول – لا بس فطرت برى

طلع جناحه .. فتح الباب .. مشافها في الصاله نزل شماغه

وهو مقرر يرقد فيها

طلع ساعته .. ومشى للحمام .. فتحه وانصدم






حطت الفطور وضحى .. واللي كانت مجهزه قرص وحليب

في الصاله

نادت على شيخه وهند .. جت هند تمشي وهي تقول – صباح

الخير .. تصدقين مستانسه بروح الثمامه

وضحى – واضح ومن زود الوناسه غايبه

هند وهي مبسوطه – وش اسوي سهرت على الحلويات

جت شيخه – السلام عليكم

كلهن – عليكم السلام

افطرن وخلصن وهن يسولفن عن أحداث البارح

شيخه – فضنها سيره ولاتجبن طاريه .. تجيني الغلقه مع هالصبح

وضحى – وش صبحه الا قولي الظهر الساعه 11 الضحى

شيخه – اللي هو ( ناظرت بهند ) هند روحي داخل

هند ناظرتها – وش اسوي داخل

وضحى – يعني افهميها بالعربي الفصيح مانباتس تسمعين

الهرجه يالله قومي

هند عصبت – وش هرجته تخبن علي

شيخه عصبت منها – ايه اللي فهمتيه يالله افطرتي .. ماهب

تقولين بعد تبين حلا ثاني روحي سويه

هند تكتفت – مالي دخل اصلا اغراضه هنا في مطبخنا

شيخه مطت عيونها .. فهمت هند وقامت وهي تتأفف ولبست

جلالها وبرقعها وطلعت

لقت في وجهها فارس داخل بسيارته .. كانت تمشي وهي مكشره

ولا سمعت صوت فارس وهو يناديها

كرر مره ثانيه – هنـــــــــــــــــــد

ألتفتت عليه ووقفت – نعم

مشى لين قرب منها – وش فيتس كنتس مضروبه

هند تطنز على نفسها – إلا قل مطروده

فارس عقد حواجبه – نعمممم

هند – اللي هو ,, تبي شي

فارس – ايه .. صقر يقول بيخاوينا توه مسكر مني .. وسعد

دقيت عليه يقول هو وريم بيروحون معنا

هند مطت عينها – وليكون سعلوته معه

فارس – قصدتس صقر

هند كشرت – ايه من غيره .. شيخه ان درت ماهب رايحه

فارس مشى وهو يقول – اجل لاتعلمينها وتهون

هند مشت وراه وهي حزينه .. هالحين بس كرهت الطلعه

دخلوا مع بعض .. وناظرتهم منيره .. فارس انتبهه على نظرات

أمه .. وهند انشغلت بالجريده اللي خذتها وتتصفحها

موضي تبتسم – من وين جايين

هند ماهب في عالمهم وهي تفتح على الصفحه الرياضيه

وتابع فريقها المفضل

فارس – انا توني جاي من الجامعه .. لقيت بطريقي هند

بتدخل ودخلنا مع بعض ( ويناظر امه وكأنه يبرر لها .. ويقول

مستحيل اكون مثل نايف )

موضي – اها

فارس صد عليها – بتخاوينا شوي

موضي – وين

فارس – الثمامه بأخذ بنات عمي وبنروح

منيره تخزه – ابوك سمح

فارس – ليش اجل بيعارض .. سعد وصقر بيخاوونا

موضي – بأهلهم

فارس – سعد اكيد .. صقر مدري

منيره ألتفتت على هند شافتها مشغوله .. وصدت لفارس وهمست

له – وراك تعلمه

فارس – هو اللي سمعني اشاور بنات عمي وكلمني قبل شوي

يقول بيخاوينا

موضي – لا انا بروح لإهلي .. امي اليوم جمعة جارتها

ناظرت منيره – كلمتس عمه

منيره – لا بس البارح معلمتني .. وبخاويتس ماهب مشكله

فارس وقف – انا بروح ارقد

وطلع لجناحه .. وهو مستغرب تفكير امه وظنها اللي ماعجبه







هاللصقه ماهب راضيه تنفك عن ظهري .. احسها بتشلع جلدي

حاولت اجرها .. وابللها مويه .. ابد مافيه خلاص منها

حسيت اني بابكي .. ورجعت احاول

نقزت يوم سمعت صوته وهو معصب – لالالالالا ليششششش

بغيت ألتفت عليه وتذكرت ان ماعلي ملابس .. حسيت اني بمووت

وصرخت عليه – اطلللللللللللع برى

بس ماأهتم لي وقرب .. وانا احس اني بموت .. قامت اشاهق

يوم حسيت باصابعه على ظهري .. تذكرت ذيك الليله المشؤمه

صرخت بأعلى صوتي – اطـــــــــــــــــــــــلع

حسيته حس فيني يوم سمع شهيقي – زين زين بطلع .. بس

لاتسوين هالشي بتضرين نفستس

صرخت عليه – عساني اموت ولا أحترق مالك دخل فيني

طلع وركضت للباب وقفلته .. وقعدت اتذكر لمساته لظهري

واصيح وابكي .. حسيت اني برجع

ركضت للمغسله ورجعت .. وكنت ارجع وابكي .. كنت اسمعه

يطق الباب ويصارخ وانا أبكي واتذكر برودة يده

كانت يده تمسك يدي وماأعارض .. بس حسيت اني بموت

من لمس يده

بعد فتره طويله قضيتها في الحمام مابين بكي وصياح وألم

طلعت وشفته جالس على الكرسي وحاط رجل على رجل

ناظر فيني وشافني ارجف وامشي بسرعه للغرفه

دخلت بسرعه بقفل الباب .. بس دزه .. مطيت عيوني

وصرخت فيه – وش تبيييييييييييي ,, الله يخليك اطلع

حسيته صخر جلمود .. دز الباب ودخل وجلس على السرير

وهو يقول ببجاحه – تعالي وريني ظهرتس








صرخت وضحى بوجهها – لا مانتي بصاحيه وش ذا الراي

وش بيخلصنا من عماني وعيالهم

شيخه عصبت منها – يعني شيبة إبليس يأخذ حقنا ونسكت له

ويقذفنا ونطنش عادي ماصار شي

وضحى – حقنا بيأخذه لنا الله .. ماعليتس فيه

شيخه – والنعم بالله .. بس انا ابي اشوف الإهانه بعيونه

يناظرنا ويندم قد عدد أيامه جعلها تنقرض ويموت

وضحى صدت عنها – لا لا حرام شيخه شايب وكبير

شيخه عصبت – شابت ركبتس .. قلت لتس بجيب حقنا يعني

بجيبه والمفروض ماشاورتس .. خلتس لا وبعد لاتنسين

تسامحين الخمار رجلتس

وضحى مطت عينها – وش عرفتس

شيخه وقفت وهي تغلي – يصعب علي علومتس .. تراني دارية

عن سوالفتس بس ساكته .. بشوف إلى حد وتنفجرين .. مير اظاهر

انتس جدار مايحس

وضحى دمعت ومسكت بطنها – يعني وش برايتس تبين اسوي

اطلب الطلاق منه واشتت ولدي عني .. لا اموت بحسرتي ولا افترق

عنه .. انا ماصدقت اني حامل وبجيب ولد ولا بنت يملون علي

حياتي

شيخه مسكتها مع صدر جلابيتها وحطت عيونها بعينها ودموعها

تصب – ان كانتس بتسحملين عشانتس تحملين ضنا وتتركينه

انا بفترق عنه وقلبي هايم في حبه .. وكنت بسويه لو أني حامل

وضحى كرامتي فوق كل حد .. واللي براسي بسويه

وبرفع القضيه عليهم وبصعدها لإكبر مسؤول .. انا مجبوره

اسوي اللي اسويه ماني منكسره ولاني بخاضعه غير للي خلقني

فكت وضحى اللي كانت مصدومه من اعترافها الخطير

ناظرتها بصمت .. وهي تشوفها تمسح دموعها .. وبعيونها

تصميم مخيف





صرخت بوجهه – قلت لك اطلع برىىىىىى

وقف وهو عارف انها مستحيل تجيه .. اخذ الباب منها وقفله

وقال وهو واقف في وجهها – انسي اني رجلتس .. انسي حتى

ان لمس اصابعي تثيرتس .. تذكري بس اني دكتور بيأدي

واجبه ويطلع

صرخت في وجهه – ماأبي واجبك خله لك .. وانت من قالك

لمسك يثيرني انت تقرفني تقرفنــــــــــــــــــي

مط عينه بغضب وكملت عليه – انت اقرف واحقر وابشع إنسان

في هالدنيا .. تدري لو أشوفك تموت وتلتوي قدامي مستحيل في

يوم يرفلي جفن وازعل عليك .. هاذا يوم عيدي ومناي

انقهر منها وفتح الباب بيطلع وهي ماهب راضيه تسكت .. لا

هي واصله معها عليه قالت بقلب مليان حقد – جعلك بحادث

بشــــــــــــع ماتموت لا .. بس تتمنى الموت من الوجع ولا تذوقه

حس انه مصفع من كلامها .. تبدلت وتمردت من ضعيفه ومكسوره

ويشفق عليها إلى عدوه وعداوتها له أحقد من عداوة صقر






العصر

ركبن البنات مع صقر .. وسعد وريم بيلحقونهم في المغرب بالعشاء

فارس – والله تمنيت امي تظهر معنا

وضحى – قلت لها وترجيتها بس تقول انها بتروح بيت عمي

بعد فتره وصلوا الثمامه

شيخه – اظاهر مالنا مكان مع ذا الزحمه

فارس – اصبري بحطتسن في مكان صاد ومرتفع وتشوفن العالم

هند – امحق حلاتها نجتمع مع العالم لا وصاد بعد

ناظرها مع المرايه – لا وش قالولتس عني ديوث يالبقره

وضحى – ماعليك فيها هاذي مهبوله

هند اسكتت غصب عنها .. وبرأيها ولا فيه حد يروح للثمامه

ويتخبى .. كنه راح بر ماهب ثمامه

وصلوا المكان المطلوب وقف فارس – يالله انزلوا

شيخه – الله وش هالمكان يافارس .. صراحه انك خطير احس

العالم تحتنا ونشوف كل شي

هند – والله انك خطير

فارس – هاذا المكان الخاص لي ولخوياي .. ان صار فيه زحمه

نبعد عن العالم فيه .. حلو وزين وغير كذا مريح

ناظر السماء – اظاهر انها بتمطر

هند – سبحان الله ماتمطر دائم ويزين الجو غير بالإختبارات

فارس مستانس وهو يبسط الفرشه – ماني مصدق انها أخر سنه

لي بفتك من الغثا

وضحى – فارس مانت بالجامعه هالحين إختبارات .. لانكم تسبقون

طلاب المدارس

فارس استانس انها تحس فيه وتهتم وتعتبره أخوها – ايه صدق

يالغاليه .. بس باقيلي إختبار وانتهي .. اهم شي نستانس

لاني بالصيف يمكن اسافر

كلهم جلسوا

شيخه – وين

فارس – بروح رحله سياحيه مع خوياي .. وبشوف دوله مريحه

يمكن افكر ادرس برى

دق جواله .. طلعه وناظر بالرقم وهو مقهور .. ناظر شيخه

وهند عرفت من جاء .. حزنت على شيخه وسكتت

وقف وهو يرد على الجوال .. وراح تاركهن شوي

وضحى – قومي هند نزلي الحلويات والقهوه

قامت هند تنزل الحلويات .. وسمعت مكالمة فارس وهو يتهاوش

مع صقر – ليش تجيبها .. انت تبي تجيب المشاكل لنفسك

( سكت ششوي يسمعله ) .. صقر خاف الله في شيخه لو أنا في

مكانها والله ان اطلب الطلاق بينت عمك ذهب لاتضيعها

.. بكيفك .. معاد لي دخل فيك .. لا ماني بمعلمك اكشت انا وإياها

بعيد .. لا ماأبيكم وش هوله تجون .. انت اللي ضف وجهك

سكر التلفون وشاف هند واقفه – لاتخليه يجي بتصير مصيبه

ان جونا

فارس – لا خلاص خلهم يقعدون

المغرب وصلت سيارة سعد ووراه سياره ثانيه .. انقهر فارس

وهو يشوفها سيارة صقر

وقفوا ونزلوا .. شيخه بغت تموت من قهرها وهي تشوفهم

ناظرت في فارس اللي كان يعتذر بعيونه انه ماهب بيده

جت بتمشي بس مسكتها وضحى – انتي قاعده تمشين الطريق

الصح اجلسي وحريه لاتخربين اللي سويتيه البارح .. ترى

جيته تكمله للحساب اللي ماصفاه

كتمت غيضها وجلست .. كبروا الفرشه وجلسوا

سعد – لا خيانه تقهويتوا وماخليتوا لنا من ذا الحلويات

فارس – انتم ورى ماجيتوا معنا من عصر ماهب لازم تأكلون

صقر وهو يجلس ووسميه جنبه – الجو زين بيرشش بعد شوي

فارس سكت

وضحى تكلم ريم – تعالي اجلسي وراتس واقفه

جلست ريم جنبها وهي تقول – متهاوشه مع سعد مابغيت الجيه

ابتسمت وضحى – افا ونحن نقول كناري الحب يتزاعلون

سكتت ريم وهمها يكفيها

سعد ناظر شيخه اللي القهوه عندها – شيخه قهوينا ولا ماهب

مرحب فينا

شيخه بكتم كبت يوجع – لا افا عليك .. صبت الفنجال ومدته عليه

وصقر يناظر فيهم .. سعد يأشر بعيونه – صقر أكبر

شيخه بتظاهر موجع – ايه صح نسيت ( مدته عليه ) – سم

صقر يناظر بعيونها يتفحصها ووسميه تتابع الموقف .. مد

يده وخذى الفنجال وهو يتعمد يلمس يدها .. يبي يشوف ردة فعلها

كانت طبيعيه وساكته وهدؤها الظاهري .. يعكس بركانها الداخلي

صبت لسعد .. وعطت الزمزيه وضحى – قهوي اللي عندتس

وقفت وصقر يتابعها .. مشت وهم يسولفون .. بس عيون صقر

تتابعها بكل خطوه وبدون ماتدري

ركبت السياره .. كان متوقعها خلاص بتنفجر وتبكي .. ومستحيل

تجلس معهم .. وكان هالشي هو المطلوب .. تحس فيه وتغير

بس بغى يموت مكانه يوم شافها راجعه ومعها صحون حلويات

وزعتها عليهم حتى وسميه عطتها – فيه بعض الحلا يمكن ساح

بس ينوكل ماعليه

سعد وهو رافع صوته يبي ريم تسمع – لا عندي سفره يم امريكا

خلاص لازم ارجع الشغل ويوم رديت كانت هالرحله بجدولي

فارس – اها يعني مانت بمخاوينا العيال يبونك

سعد – لالا ماأقدر عندي رحلات كثيره الاسبوع الجاي

صقر ناظرهم – وينه عشاكم

فارس – اظاهر انك مستقطع على العشاء .. كل حلاك وتقهو

تونا على العشاء

صقر – لا انا وراي شغل لازم اروح

كانت عيونه تتفحص شيخه اللي مندمجه بالسوالف مع ريم ووضحى

وهند وماهي بيمه .. وسميه أخذه دور المستمعه وساكته

جت غصب عنها معه .. بغت تموت في مكانها وهو يقول اهلي

قدامنا .. انقهرت منه وهو ماعلمها غير في الطريق

وعيونه اللي واضح فيه الذوبان لشيخه .. تكرهه نظراتهم لبعض


دخل عليها وهي طالعه من الحمام .. معاد صار يعيرها أهميه

تكرهه إسلوبه الوقح – خيررررررر

سلطان – اظاهر اني غلطان بالعنوان ,, وش فيتس انتي

نوره – انت اللي وش فيك ماكنت تقول عايفتس وعايف الحريم

معاد ابيتس ودسي وجهتس عني .. وش تبي هالحين تراني

قمت اكرهه اللي تسويه

إعجاب سلطان فيها ماخلاه يتهنى بجلسته وبعده عنها دقيقه

يشتاق لها بقوه .. ويتمنى تبادله الشعور .. توه يقتنع ان كلام

الدكتور النفسي العلاج القوي لحالته .. كان فيه خوف وهو يكمل

معها الحياه الزوجيه .. بس الدكتور انقذه من براثن الإنهيار

النفسي وتجاوز الصدمه .. وخبره ان علاجه هو القرب منها

ماهب البعد اللي بيريحه .. طلب منها يعطيها فرصه وهي اللي

بتوضح له وش معدنها في قادم الإيام

استسلم لطغيانها عليه .. وشوقه لها في كل لحظه .. واضح انها

ماهب طبيعيه اللي تفرض محبتها بذا القوه وذا الشكل

قرب منها ومسك يدها – نوره عطيني فرصه

نوره تركت يده – اها قل فرصه تدمرني .. سلطان كلمتك اللي

توجع عقب الليله اللي انت خابرها ماينمحي لو على موتي

كل ماشفتك شفت في وجهك بعثرتك لي ذيك الليله

سلطان – اوعدتس اتغير .. خلنا نبدي صفحه جديده

نوره ناظرت فيه – صعب ماأقدر .. وإذا جرحتني مره ثانيه

ابلع مري واسكت

سلطان – لا لاتسكتين .. لاتحرميني هالفرصه .. جربي وشوفي

حست بالدموع .. تحس ان كرامتها بتنجرح لو تعيش معه

بس وين بتروح لو أطلقت .. تقعد عآله على خواتها .. صعب

بس .. ناظرت في عيونه .. وشافت الإسف فيها .. هزت راسها

وقالت – والله ياسلطان ان عدتها وجرحتني .. مستحيل ارجع لك

وطلاقي هو الحل الوحيد

هز راسه – إن شاءالله ,, ابشري






حطوا العشاء يتعشون

الريجيل على طرف والحريم بطرف ثاني ... وكلن على سفره

طلبت وسميه خبز .. وكان جنب شيخه .. طنشتها في البدايه

بس نظرات وضحى .. أجبرتها تمده عليها

خلصت وقمت من العشاء .. احس بغصتي واصله حلقي .. ماأقدر

أكل وهم معي .. الهواء اللي أشمه يشمونه معي .. ميته غيض

وقهر وغيرتي تشتعل

حسيت راسي يوجعني .. دخت .. مسكت السياره اللي جنبي

استند عليها سمعت صوته – فيتس شي

ألتفت عليه وناظرته انقهرت انه لاحقني .. طنشته ومشيت

لدبة الماء غسلت يديني وأخذت شوي مويه بيدي عقب ماغسلت

وبعدت بعيد امسح وجهي .. حسيت بالمتعه وانا اغرز رجليني

في التراب .. احس بقيمة نفسي .. واشوف ان اللي يصير فيني

مايستاهل اتعب اعصابي عليه

كرهت نفسي وهو يقول – ليش جالسه هنا

ألتفت عليه – وش تبي

جلس جنبي وهو يمون – انا عارف اني صدمتس بذا العرس

ألتفت عليه أقهره مثل ماقهرني – ماأنصدمت اصلا عارفه انك

بتتزوج .. مافرقت معي تتهنى معها

حسيته يتفحصني وفي عيونه كلام .. جيت بوقف ومسك يدي

ناظرت فيه وقال – ليش تسوين معي اللي تسوينه .. ليش ماخليتينا

نعيش حياه طبيعيه

شلت يده عن يدي – اكرهكم كلكم

حسيته انصدم وبلم .. كملت كلامي بقهر – من اول يوم وصلت

له عندكم ماذقت يوم سعيد .. جدك ابوك هلك والإهم انت بأخذ

حقي منكم .. مستحيل تشوفني ساكته وضعيفه ترى كرهي

لكم مستحيل تتوقعه

انصدم بقوه من كلامي وعصب – انتي اللي أجبرتي الجميع

يعاملتس هالمعامله .. شوفي وش كثر نبذتيني وكرهتيني

عيشتي

قاطعته وانا اشوف اللي جايه وراه – رح من هاللحظه لانت من

ثوبي ولاني من ثوبك ,, الله يهنيك معها

مشيت واحس غيرتي هي اللي تحكمت في الموقف .. كان

مستحيل اقول هالكلام في وعيي .. ندمت عليه بس كنت مضطره





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( البارت الواحد والستـ 61 ـون )



اليوم الثاني

صحيت الصبح .. والإفكار تشتعل براسي .. احس اني اقدم على شي

قوي .. ماني خايفه .. بس خايفه على مستقبل وحياة خواتي

حسيت بالكتمه .. وقمت من السرير .. ناظرت في وضحى كيف

حاضنه بطنها .. أحس دمعتي بتسيل وفي لحظه بهون على اللي

بسويه .. ماأبي أشوف أكثر واتعذب أكثر .. خواتي كاسراتني

بغيت أجدد أفكاري .. لبست جلالي وبرقعي .. وطلعت من

الملحق .. مشيت واحس ان الوقت بدري .. تو الناس صلوا الصبح

جلست جنب النخله الطويله .. واحس اني ماني قادره ارسي

على شي .. هل اسامح وانسى ونعيش بذل وضعف .. ام أخذ

حقي وحق كل خواتي .. إبتداء من حياتي معه وعذابي .. إلى

اللي صار في ساره وكسرنا .. آآآآآآآآه ياساره تحسبين اني

ماأحس فيتس ولا .. سمعت صوت طلعني من أفكاري .. صوت

حد يبكي .. صوت بكا بحسره .. مين اللي صاحي هالصبح

ويبكي .. مشيت بخطوات مو مسموعه .. لين وصلت لمكان

الصوت .. صدمه اللي شفته







في الشقه

كاسته بيده وتوه ماتعمق باللي يشربه – يعني بتصير ابو

ههههههههههههههه هههههههههههه ضحكتني

ناظره فهيد بعصبيه – وليش تضحك ماهب عاجبك

سياف – اشششش خويك راقد .. تراه مايبينا نزعجه

فهيد – مين اللي يزعج مين .. ثمن كلامك

سياف كاتم ضحكته – خلاص خلاص لاتزعل يابطل زمانك

بس قلي حرمتك تدري انك هنيا وتشرب

سحب كاسته وشرب منها جرعه – لا ماتدري

سياف – طيب من وين بتصرف على ولدك هالحين وانت عاطل

باطل

عصب – انت ليش تبي تطفشني .. انقلــــــــــــــع ( وقف )

مشى شوي .. وجلس على الكنبه البعيده .. وبدأ يدخل في

غمرة سكرته

في مكان ثاني في الشقه .. في غرفته

منسدح على بطنه .. يفكر باللي سواه .. معقول كان في عقله

يوم سوى اللي سواه .. انقلب على ظهره .. هي اللي جذبته

دموعها .. برآتها .. لبسها .. شعرها المتبعثر .. والأهم عيونها

اللي طلعته من طوره .. يحس انه مو بوعيه .. مكان عايفها

وكارها .. كيف انجذب لها بهدرجه .. كان غبي غبي .. والأكيد

انه كان سكران بعد .. بس بعد هو وصاحي تجذبه .. كيف

هالمجنونه بنظره واللي يعيفها وينتبذها تسوي فيه هالسواه

هل ممكن تكون لعنه !!







مطت عيونها شيخه .. واندهشت وهي تشوف المنظر .. ضامه

نفسها بقوه .. وتبكي .. شعرها مبهذل .. ولبسها مشقق .. ويدها

يصب دمها .. وشكلها مخيف

قربت منها وهي ماحست فيها .. جلست جنبها .. ومسكت كتفها

نقزت بقوه وصرخت .. بس يوم تبينت في عيونها انها شيخه

ضمتها بقوه وتبكي وتضرب ظهرها – ليش تخيلتوا عني

ليششششششش خليتوه يذبحني وانا حيه .. ماني أختكم .. ابوي

ماوصاك علي .. ليششششش تخليتوا عني ليشششششش

نزلت دموع شيخه معها .. كانت بتفك نفسها .. بس ساره

متمسكه فيها بقوه – لا لا تكفيييييين شيخه لاتخليني لاتروحون

كنت ابيكم .. جايتكم الملحق .. كان مقفل .. (فكت نفسها ) شوفيني

شيخه .. شوفي وش سوى فيني .. شوفي كيف دمرني .. كنت

اصيح وابكي مكاني طول هالليل .. وينكم عني .. رجعتوا وأنتم

تضحكون .. ماأحد فكر فيني .. كنت اسمعكم .. بس بس بس

انتم تكرهوووووني ( ضمت نفسها بقوه وجلست تبكي وتصيح )

روحي خلاص ماني محتاجه لكم .. روحي شيخه .. بس لاتشمتين

فيني أمانه لاتشمتين

بكت شيخه وضمتها بقوه – ويل قلبي كيف اتشمت فيتس وانتي

أختي ( بكت بقوه ) ساره ان كنت متردده مره وحده اني اسكت

عن ذا العائله .. هالحين مصممه مليون مره اني اطلع انا وإياتس

المحكمه

تفأجات ساره بكلامها وخافت – كيف نروح .. وش بيسوون فينا

شيخه وهي توقف وتوقف ساره معها – لاتخافين الله إن شاءالله

بيكون معنا .. حنا مظلومات ونبي نأخذ حقنا منهم

سحبتها وراها وهي تسترها .. وتلفها بجلالها لين يوصلن

الملحق .. دخلتها الصاله وناظرت فيها – روحي اغسلي وجهتس

وتروشي بروح اجيب لتس ملابس .. واليوم بطربقها على راسك

ياابن قاسي انت واحفادك

طلعت وهي مصممه أكثر وأكثر .. ان ماخذن حقهن من بيأخذه

نعنبوك ياليتم كيف انك تكسر اليتيم كسر .. كانت تردد هالعباره

وهي تطلع الدرج .. فتحت جناح اختها بتصميم .. تتمنى تلقاه

تتمنى تمسح بوجهه الإرض .. تمردغه فيها .. بس للإسف

مالقت له أثر .. إلا آثار المعركه اللي صارت .. غمضت عيونها

بقهر .. وهي مقهوره على الإيام اللي سمحت لهلوث يدمر حياة

أختها .. فتحت الدالوب .. وسحبت الجلابيه اللي طلعت بوجهها

نزلت وهي تتحسر على الحياه الكريمه اللي كانوا عايشاتها

في الدوادمي

رجعت للملحق .. وشافت بوجهها وضحى .. وهي واقفه

وتناظر بشفقه ساره

عطتها الجلابيه وصرخت بقهر – آآآآآآآآآآآآآآآآآآآآه

وضحى وساره خافن من شكل شيخه .. ومسكتها

وضحى – شيخه فيتس شي

شيخه وهي ترص على يدها بقوه لدرجة ان عروقها بانت – فيني

الحسره والقهر .. فيني الوجع .. فيني دموع تروي جزيره بكبرها

فيني حياتنا القاسيه المريره .. هاه شوفي ( سحبت ساره ووقفتها

بوجهها ) شفتي هاذي حالة أختس .. شوفيني انا .. بقدر اسكت

وابلع غيضي ومري .. بس انتي واختس والثانيه والمر اللي تذوقنه

يمرضني يمرضني .. ألبسي ياساره بنروح على تكسي وبنبلغ عليهم

واللي فيه خير يوقف بوجيهنا

راحت ساره تلبس .. ووقفت وضحى بوجه شيخه وهي تفكر بخوف

من اللي بيصير لهن – دخيلتس شيخه بيذبحونا

شيخه بعصبيه – خليهم يذبحونا مافرقت معنا .. نموت أفضل

من هالحياه المهينه .. عحبتس قذف هالشيبه وهو يلوث شرف

امتس .. عجبتس وهو يطرح كرامة ابوي بالإرض .. لا يابنت

امي وابوي والله ماأسكت وان اتكلم واتكلم واتكلم وافضحهم

بعد

خافت وضحى .. وهي تشوف شيخه تأكل في نفسها من القهر

طلعت ساره وسحبتها شيخه وراحن

وضحى ركضت لهند وقومتها وعلمتها السالفه .. وقلوبهن

تضرب طبول .. شيخه بتجيب لهن مصيبه بتطيح فوق

رؤوسهن .. يويلهن منها ويلاه









في شقة صقر

صرخت بوجهه – انا مانمت الليل كله .. وانت هنا تتمسخر

فيني .. يومك تحبها وتبيها وراك تعلق بنات الناس معك

صرخ – اهووووووه علينا .. خلاص انطمـــــــــي

وسميه – ماني منطمه .. اجل في كل مكان تكون فيه بتسحبني

وراك مثل الشاه هااااااااااه قلللللل تكلم

لا وتبي تسحبني بيت اهلك .. ترى ماسكت عن الكف اللي عطتني

إياه لسواد عينك انت وإياها بس حسيت ان القهوه حرقتها

احترمت وجعها وسكت عنها .. لاتفكرني وحده سهله تلعب

علي لا ياصقيران تراني اوديك البحر واردك عطشان

انقهر صقر منها – بــــــــــــــــس خلاص فجرتي راسي الله

يفجر راستس

طلع وقرع بالباب وراه .. حذفت وسميه المزهريه على الباب وبكت

حظها اللي رماها مع هالإنسان اللي قلبه متعلق بحرمته




في التكسي

مسكت يدين شيخه وهي ترجف وهمست لها – شيخه انتي

متأكده من اللي بنسويه

شيخه وهي تزيد تصميم كل ماقربت من المحكمه – ايه متأكده

لاتخافين

وصلن المحكمه .. وحاسبن التكسي ونزلن

دخلت وساره تلحقها وهي خايفه .. مستحيل اللي يسونه يعدي

على خير

انتظرن دورهن ودخلن على الشيخ .. ناظر فيهن – وش قضيتسن

انتن

شيخه بتصميم – نبيك تجيب لنا حقنا ياشيخ







ضرب الباب بقوه – شيخه افتحي الباب

وضحى وهند يتراجفن وهن يسمعن صوت صقر يدور

على شيخه .. وش يقولن راحت المحكمه تشكيك ؟؟ !!

هند وهي ترجف – روحي روحي وضحى لايطربقها فوق

رؤسنا

وضحى خايفه بس متحامله على نفسها .. فتحت الباب وشافت

صقر يناظرها يحسبها شيخه سألها – وينهي شيخه

وضحى – شيخه راقده

صقر ناظر ساعته – روحي قوميها .. نوم ذا الحزه .. روحي

قوليلها صقر يبيتس

وضحى قامت تعرق .. وهي تدعي ان الله يعدي اللي بيسونه

على خير

سكرت الباب وخلته فتره .. وهو يدور عند الباب وينافخ

يوم طولت عليه دق الباب مره ثانيه

هالمره فتحت هند وهي ترجف – صقر شيخه تقول رح

تبي ترقد لاتزعجها

عصب – ماهب على كيفها قوليلها صقر يبيتس بسرعه

هند – مالي دخل مالي دخل ( وسكرت الباب بقوه على وجهه )

انقهر ومشى لداخل البيت .. مصمم ماهب طالع من البيت

غير وهو محاكيها







في بيت سعد بن فهيد

عمشاء تناظر فيه .. حاله منقلب من يوم أختفت حرمته

قربت منه - ضاحي يمه

ألتفت لامه – نعم

عمشاء - ياولدي ماتقول عممت على كل الجهات سالفة

هروبها من البيت .. حسبي الله عليها .. كل من نشدني عنها

قلت مسافره .. لاتعبس ويشكون العرب .. لاتأكل وجهي

ووجهه ابوك وهلك

وقف ضاحي وهو معصب – وهذا اللي يهمتس يمه

يهمتس سمعتكم وانا طزززززز فيني

يايمه والله العظيم اني تعبان وانها واصله معي لين

هنيا ( ويأشر على خشمه ) تعبت مدري وين ذلفت

صرخت الجده بوجهه وهي تقترب منها – قلعة تقلعها

جدك علمني سالفتها الغبرى .. ماهيب سواه اللي تسويه

تزوج بنت مجرم

عمشاء وقفت وشهقت – وش هووووووو

ضاحي تورط وجده هو اللي ورطه .. ناظر فيهن .. وشاف امه

اللي قربت منه وتصرخ عليه .. وتضربه .. وجدته اللي

تهاوش وتصارخ .. كل هذه ماهمه .. همه يوصل لها ويشفي

غليله منها .. هالمجنونه لعبت عليه هي وأبوها

مكان متوقع تسوي معه هالسواه .. حس بالندم قد شعر راسه

طلع من عندهم .. وأمه جلست على الإرض تبكي وتندب حظها

وجدته من وراه وتهاوش فيه .. والمسؤولين اللي معاقبينه

على إهماله فيها .. مايدري يلقاها من وين ولا من وين







المحكمه

الشيخ – تعالن يابناتي اقربن .. احكن وش هي قضيتسن

ناظرت ساره في شيخه وهي ترجف .. ناظرتها شيخه

بتصميم وقوه وثبات

كملت طريقها لين جلست عند الشيخ .. وبدت تنشر خيوط

تفاصيل اللي يصير فيهن عنده .. ومع كل علم .. كان الشيخ

ينذهل من سالفتهن أكثر وأكثر .. وكل ماله ينصدم ويكتب

في كتابه اللي قدامه .. خيوط قصه .. ظلت بين الإيام مطويه

وظلت شيخه تحكي وتحكي .. وتحس ان دمها يبرد

وغلها وحقدها يركد







كانت تفطر هي وإياه .. يوم دق جوالها

ناظرت الرقم .. كان رقم بيت عمها فتحت الخط – آلو

وضحى اللي كانت تهمس – نوره انتي وينتس

نوره ناظرت في سلطان وقامت عقب ماحست بشي في

الموضوع – في البيت

وضحى وهي تصب عرق – بسرعه تعالي نبيتس مصيبه

وركبت فوق رؤوسنا

نوره مطت عيونها – وش فيه وش صاير

وضحى وهي تحاول تتمالك كلامها – تعالي وبس

( وسكرت السماعه )

مشت نوره لسلطان وهي حاسه بخوف – سلطان خذني

بدربك لبيت عمي

ناظرها سلطان – صاير شي

نوره – لا بس أبي ازور خواتي من زمان عنهن

هز راسه .. وناظر ساعته – زين روحي أخلصي لين

أكمل فطوري .. لاتبطين علي ماأحب أحتري

مشت بسرعه لفوق – زين زين


سكر الجوال وهو ماط عينه – سونها الكلبااااات

قرب منه ابو فهيد – وش فيه ياأبوي من اللي دق عليك

ناظره الجد وهو ماط عينه – سونها بنات الكلب وطالباتني

في المحكمه .. والله ماأعديها إلهن

ابو فهيد مط عينه – منهن يبه !!

الجد وهو يترك مجلسه – من بعد .. بنات اخوك اللي الله

لايبيحه من يوم انولد وهو عالن تسبدي .. شف مسودات

الوجهه بتصير فضيحتنا على كل لسان .. دق على صقر

خله يجيني .. عارفن كل هاللي صار من تحت راس سلقته







في بيت ضاحي بن فهيد .. الصاله

انذهل من اللي يسمعه – وش هوووووووو .. متى صار

ذا العلم .. ( ألتفت على ابوه ) ابوي هنيا هنيا موجود

ابو محمد يناظره – وش فيه وش صاير

مد صقر الجوال على أبوه

منيره وفارس – وش صاير

صقر – كل شر هالسلقه بخلص عليها ذبحتها على يدي

فارس وقف – صقر وش صاير

صقر – بنات عمك المصونات رافعاتن قضيه علي وعلى جدي

وعلى مدري من في المحكمه .. نزلن اسمنا في القاع

خلاص صقر اللي كان له هيبه مييييييييح .. كلن بيضحك علي

ان درى عن اللي سونه هالسلقات فيني .. يويلي ياذبحتها يويلي

منيره وفارس مطوا عيونهم مصدومين من اللي يسمعونه

ركض صقر لبرى البيت .. بسرعه شغل سيارته .. تذكر وضحى

فتح باب السياره وركض لها .. ضرب الباب برجله – وين بتروحن

مني .. انا اللي بنفسي بتفاهم معها هالسلقه .. تكذبين علي وضيح

هااااااااااااه .. والله اني لاطربقها فوق رؤوستن

ركض لسيارته .. وشاف ابوها وفارس راكبين فيها .. ركب وشخط

بالموتر وهو يحس بنار شاااااااااااابه في صدره





وضحى قعدت تبكي – يويلنا وش بنسوي .. ويلي عنتس

ياشيخه ويلي عنتس

هند ودموعها تنزل – يااااااااارب انك ترحمها ومايصير فيها

شي .. يااااااارب انك تسترها معنا







في المحكمه

وقفوا في وجيهن .. وكل واحد يرسل نظرات تهديد .. ومنهم

من يعاتبهن بنظراته على اللي سونه

ساره كانت محتميه بشيخه ومندسه ورى عبايتها

الشيخ – هاذي سواة تسويها في حفيداتك وانت شايب كبير

سن رجلك والقبر ياجدي

ناظر الجد فيهن وعصاه بيده خبط فيها بالإرض بقوه – وش

سويت ابهن زوجتهن وسترت عليهن .. وش كاذباتن عليك

إبه

شيخه بتهديد – ماكذبناااااا

صقر قرب بيضربها ومسكه ابوه

الشيخ – بسسس ( ناظر في صقر ) – انت ماتستحي تراني

بحذفك برى

سكت صقر .. وجلس يسمع وهو يحس بالغبن والقهر

شيخه – ياشيخ جدي قذف ابونا وهو ميت .. وكل شوي ينطل

عليه هرجه مارحمته حتى بقبره .. حنا بناته ونحس ونعاني

ابونا كريم وشهم وربانا أحسن تربيه .. خذلنا حقنا منه زوجنا

غصب عنا .. مافينا اللي خذت رجالها راضيه .. كلنا مغصوبات

يبا الفيت بيسترنا وحنا مصيونات .. مافضحناه ابد ولا نزلنا

راسه مثل مايقول

ساره خلاص حست نفسها تبي تموت .. منهاره بقوه

مستحيل تفضح نفسها وتسمع كلام شيخه .. وتعلم الشيخ

وش صار معها .. مدام الله سترها .. بتستر نفسها وتسكت

الشيخ ناظر في شيخه – خلاص يابنتي اسكتي لين نسمع

وش رد جدتس

شيخه سكتت .. وناظرت في صقر اللي كان بيأكلها بعيونه

سمعت الجد وهو يتنفس بقهر – من يوم ابوهن ظهر لهالدنيا

ماأرتحت الله لايريحه

الشيخ – لاتدعي وأرحم ولدك .. خاف الله احترم انه ميت

واحترم بناته تراه ابوهن

شيخه – هذاك سمعت ياشيخ .. كل شوي يدعي على ابوي

وينحته .. وماخلى الشينه فيه ماقالها

ناظر الشيخ عياله – وانتم وينكم عن ابوكم ورى ماتنصحونه

ماتدرون ان اخوكم يتمنى تسكتون هاللسان اللي يدعي عليه

كل شوي .. ماخفتوا عليه من العذاب

ابو محمد دمعت عيونه – ماخليت شي مانصحته .. ابيه يسكت

ويرحم ولده اللي طرده .. ماقدرت عليه ياشيخ .. ابوي كبير

سن وتعرف كبار السن

الشيخ ناظر في ابو فهيد – وانت وانا أخوك وينك عن ابوك

ابو فهيد نفث الهواء اللي بصدره وسكت

ناظر الشيخ في الجد وقال – اتركوني معه واظهروا

شيخه اللي تشوف عيون صقر وعارفة انه ماهب جايبها

على خير – ياشيخ خلهم يكتبون عندك تعهد ماحدن يلمسنا

ولا يضربنا

الشيخ ناظر فيهم – لا ماهب مسوين لتسن شي .. هذولي هلتسن

يابنتي

شيخه - لا ماهب هلنا .. هلنا وهم مورينا الويل .. وقعهم على

التعهد ثم أظهر

الشيخ وقعهم على التعهد وقال – لحد يظهر لين اخلص ثم

بشوف باقي القصه

صقر ناظر في شيخه – بعدددد

وقعوا على التعهدات وطلعوا .. وبقى بس الجد

في الممر على الكراسي .. جلست هي وساره جنب بعض

صقر وهو معصب – حسابتس في البيت يالسلقه

شيخه عصبت – ماهب على كيفك ,, والله ان اخذ

حقي منك

ابو محمد – بسسس فضحتونا ( ناظر في شيخه ) هاذي

سواه تسوينها وانا ابوتس فينا .. ساحبتنا كلنا للمحكمه

ابو فهيد – بلاها والله ماترانا شي .. ماهب مالين عينها

شيخه تكلم بحرقه – اللي سويتوه فينا ماهب قليل .. كل

واحد فيكم زوجنا عياله غصب من ورى خشومنا

ابو فهيد – من غصبتس انتي اللي بنفستس رضيتي على

صقر .. انتي من يغصبتس انتي

صقر ينفث الهواء بعصبيه .. ويطقطق برجله

اما فارس ألتفت لشيخه وغمز لها ( برافو )

بعد فتره

طلع الجد – ارواح روحنا

شيخه خافت .. توها تستوعب اللي سوته – مانيب رايحه

طلع الشيخ – روحي روحي يابنتي .. الله يصلح شانتس

انتي وخواتس .. وجدتس تفهم كل شي

ناظرت بعيونهم بخوف .. وساره ترجف جنبها

تذكرت اختها – لحظــــــــــــــــــه



ضربت على فخوذها بحسره – يويلنا من عمي والله ان

يذبحنا

وضحى وهي تبكي من الخوف – ياعمه هم اللي حدونا

نشكيهم .. والله اني قلت لشيخه مير ماتسمع الهرجه

منيره بهم – كله يهون مع اختس اللي ساحبتها وراها

بننفضح بتفضحنا شيخه وبينغسل شراعنا

وضحى خافت من فضيحة ساره .. وهند اللي خافت من الموقف

بكبره وبكت







شيخه – اختي عندهــــ

قاطعت كلامها ساره وهي تلكلك بالكلام – ماعندي شي

ماعندي شي امشي شيخه

شيخه – لا مانيب ماشيه .. خليه يدري عن اللي سـ

فارس مط عينه – شيخه شيخه امشي امشي

شيخه ناظرت فيهم بقهر .. عرفت انه ماغير اختها اللي بتنفضح

والجد اللي تبي تنزل راسه القاع ماهب صاير فيه شي

ناظرت الشيخ – خلاص ياشيخ

الشيخ – الله يصلح شأنكم ,, ويجمعكم على قلب واحد

طلعوا من المحكمه .. وأول ماطلعوا .. مسكها بيدها بقوه

ومشاها للسياره وهي واصلة معه

ركبها السياره بقوه .. وقرع الباب .. حاول يلحقهم فارس

بس صقر شخط بالموتر بقوه





دق الجوال عنده كذا مره وهو راقد .. الصوت أزعجه

يالله وصل للجوال اللي محذوف جنبه .. ناظر في الرقم

كان رقم أمه فتح الخط – آلو

منيره وهي تبكي – انت وينك

صحصح شوي وفتح عيونه – ليه تبين شي

منيره وهي تبكي – قم قم ألحقني .. فضيحتنا بجلاجل قم

الله لايبارك فيك

جلس بخوف – يمه قولي صاير شي

منيره فجرتها – حرمتك راحت المحكمه تشكيك

انصدم وشهق – اييييييييييييييييييشش







في سيارة صقر

تشوفه شاخط الموتر .. تحس بإنها أول مره تنتصر على

هالعائله .. قدرت تبرد كبدها وكبد خواتها

اللي سووه فيهن ماهب قليل .. ألتفتت عليه وشافته

مركز عيونه في الشارع .. رجعت نظراتها للشارع وشافت

السياره تقترب منهم

صرخت - لاااااااااااااااااااااااااااااااااااا










ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


( البارت الثاني والستــ 62 ـون )



كنت راكبه جنب عمي ابو محمد في الخلف .. الصمت يضج

السياره بس صوت تنفسي المكتوم .. ودقات قلبي القويه

احيانا أفكر في حالي وش بيسوون فيني .. واحيان أكثر أفكر

في حآل شيخه اللي ركبت مع الجني .. يارب تستر عليها

وانا احس اني بموت من الرعب

كان جدي راكب جنب فارس اللي يسوق .. وفي الخلف انا

جنب عمي ابو سعد .. وابو محمد

ماتوقعت صمتهم .. او صمت جدي اللي طول الوقت اسمعه

بس يهلل .. معقول انه ندم

متأكده ان الكل صامت يحتري ثورة الشايب .. بس الشايب

صامت ويالله يهمس بالتهليل .. يارب انه يفكنا شره

والله اني خايفه بقوه .. لدرجه اني اصيح بصمت .. وافرك

عبايتي .. الخوف ذبحني .. يارب تستر علينا

وصلنا البيت .. بسرعه فتحت الباب .. وركضت لخواتي

لقيت وضحى وهند يبكن .. ونوره جالسه وتفرك يدينها

وسرحانه .. يوم شافني بسرعه وقفن

وضحى ودموعها تسيل وعيونها حمرا – وش صاااااااار

حسيت انه بيغمى علي .. جلست وعيوني غايره .. وكل

شوي ألتفت وراي .. وينهم .. محد لحقني يضربني .. معقوله

سكت عنا الشيبه

قلت ووجهي ملفوع وقلبي ينتفض وارجف – مدري

( ناظرت فيهن وحده وحده ) – مدري ليش محد ضربني

ولا هاوشني .. ساكتين بس

وضحى خبطت على صدرها وقامت تبكي – يويلي وش بيسوون

فينا يويلي يويلناااااااا

هند تلتفت يمين ويسار – وينهي شيخه

تذكرت شيخه وبكيت – شيخه راحت مع الجني .. خمها بكتفها

وركبها السياره غصبن عنها .. وذلف فيها

بكن خواتي .. وانا احس بالخووف والرعب .. كيف

سمعت هرجتس ياشيخه .. ياليتني مارحت معها .. يالييييييت







مشيت وراهم .. واحس ان كل واحد منهم ماهب جايبها

على خير .. مارحت معهم وجلسنا في المجلس غير خوف

عليهن .. ان نووا فيهن بشر .. انحشت إبهن .. واللي يصير

يصير .. يتيمات وحالهن يكسر .. مضيومات وانا عارفن

ضيمهن .. ابوي اللي احسه يبي يهدي الوضع مثلي

قال – ترى ماينلامن ياابوي من يوم جنا وانت الله يسامحك

ابو فهيد – وش لومه انت انهبلت .. ابك هذلي بناااااااااات

ناس وقبيله معاد بوجيهنا ماي .. يسحبنا للمحاكم ياجدهن

الشايب وعمانهن .. كله من هاذيك العوباء تهبى اويل

من مردغها بالعقال .. عسى صقر يبرد حرتي فيها

مطيت عيني .. ناظرت جدي بشوف ردة فعله .. مدري

وراه ساكت .. ألتفت اشوف ابوي .. لقيته يناظر جدي

فجأه نقز وركض له .. ألتفت ولقيت جدي ماسك قلبه

صرخ فيني عمي سعد – دق على الإسعاااااااااااااااف

عجلللللللل






شفت السياره يوم اقتربت صرخت بكل قوتي .. واشوف

ان الوداع حان – لااااااااااااااااااااااااااااااااااا

غمضت عيوني بقوه وانا اصرخ بقوه .. احتري من وين

بتكسر وأموت .. و السياره تلف يمين ويسار وتمشي بكل

إتجاه .. وانا اصيح وابكي .. لكن فجأه توقفت السياره

وهو ينفث الهواء بقوه .. فتحت عيني ببطء .. ألتفت له

ألتفت علي – صار فيتس شي

هزيت راسي بلا ودموعي تنزل .. فجأه اللي ضرب علينا

الشباك ويصارخ .. نزل له صقر .. وانا حطيت يديني على

عيوني وجلست ابكي .. أقوى موقف واجهته .. كان بيني

وبين الموت شعره .. سبحان اللي نجانا







دخلت اركض للبيت .. أكيد فضيحتي انتشرت .. وش بيصير

فيني .. بتطلبني المحكمه .. انسجن .. يعني انفضح

ركضت بأقصى سرعتي .. ابي ألقاها .. ابي أعرف وش صار

فجأه طلع فارس بوجهي وهو يصارخ – نااااااااااااااااايف

ألحق علينا ألحققققققققق

مطيت عيني وش صاير .. ركضت وراه .. دخل مجالس

الريجيل .. دخلت وراه .. شهقت يوم شفت جدي أمدد على

الإرض .. وأزارير ثوبه مفتوحه .. ويرشون عليه ماء

صرخ فيني ابوي – وش تحتري تعااااااااااااااال

ركضت لجدي وصرخت في فارس – شنطتي في السياره

عجل بسرررررررررعه

ركض فارس .. وبسرعه مسكت يده وانا اسأل – وش صاير

عمي ابو محمد – كل شر .. كله من ورى دروب هاللي مايستحن

سودن وجيهنا الله يسود وجيهن

ابوي وهو يمسح على وجهه جدي – ماهب وقته

لقيت نبضه ضعيف .. بسرعه سويت له الإسعافات .. وانا مرتبك

وصلت الإسعاف وخذوه .. ركبت معهم وانا أحاول ارجع نبضه

للطبيعي واسويله صدمات كهربائيه





ركب السياره وهو ينافخ .. وسكر الباب بقوه – الله

لايوفقه ( إلتفت علي ) كله دروبتس .. بس انا اعرفتس

منهو صقر

شخط الموتر بقوه .. اسمع جواله يدق .. بس مطنش

مدري ليش حسيت انه ماهب معديها على خير .. ماعلي

فيه .. أهم شي علمتهم من بنات ناصر .. مستحيل نسكت

لهم عقب اللي سووه فينا

كنت بأبكي وأشوفه يأخذني لطريق الشقه – لا صقر لااااا

تكفى لاتطرح وجهي قدامها

صرخ في وجهي – اقطعــــــــــــــــــــــــــي

عصبت منه وألتفت عليه وصرت اضربه .. وهو مطنشني

جلست أبكي – انا عارفه انك بتهيني .. بس ماهب قدامها

صقر لاااااااااااااا .. لاتطرح وجهي لااااااااااااا

بس لاحياة لمن تنادي .. يعني هاذا درسك لي الإهانه

وصلنا الشقه .. ونزل بسرعه .. مشى لبابي وانا ابكي

مستحيل اطرح كرامتي قدامها مستحيـــــــــــــــــــل

جرني وانا اصارخ – لاااااااااااااا ماراح انزل مستحيل

وهو معصب ويجر بأقصى قوته .. حسيت اني بموت

انا ماخليت أحد يتشمت فيني .. تتشمت فيني هي لاااااااا

ناظرت في عيونه وأنا أقول بجديه – بنزل وان صار فيني

شي قدامها .. انسى وحده اسمها شيخه .. وتحرم عليك

شوفتي

كان مثل الثور الهائج .. نزلني بقوه وهو يجر كتفي .. المجنون

بغى يخلعه .. نزلت وسويت عبايتي .. احس اني بموت

لو نزل راسي قدامها .. اعرف اني غلطانه .. بروحتي للمحكمه

ويضربني يمكن عادي .. بس لايطرح كرامتي القاع قدامها

جرني بيدي ومشاني وراه .. وكان يصعد فيني الدرج بقوه

وصلنا الشقه وفتحها بالمفتاح .. وحذفني وسكر الباب

وقفله بقوه .. سمعت صوت الكعب ألتفت وشفتها جايه

بقميص أحمر لو أموت مالبسته قدامه .. حسيت اني

بموت من الخجل .. ماهب قميص شي فضيييييييييييييييييحه

ناظرت فيني وفيه بصدمه – صقررر

صقر اللي كان مطنشها ويناظر فيني بقهر واضح .. كان

يقرب وأنا أبعد .. ياااااااااارب إلا هالإدميه لاتشوف كسري

صرخ ونقزت مكاني بخوف – وقفــــــــــــــــــــــــي

حسيتها خافت هي بعد .. ووقفت وتكتفت تناظر فينا .. انا

استحيت اناظرها .. نعنبو وجهها كيف ماتستحي .. وقفت مكاني

وحطيت عيني بعينه .. بس احتريه يصفعني كف عشان احلف

قدامه لو يموت موت ماشاف وجهي .. تجمدت مكاني وهو يوقف

في وجهي ويناظر فيني .. وأناظر فيه .. حسيت بالخوف وهو

يرفع يدينه .. بسرعه غمضت عيني وانا اتنفس بسرعه

بيضربني .. هالحين بيصفعني .. وبعدها مستحيل يشوف

وجهي والله ماأقعد له دقيقه وحده .. والله اني لإرفع عليه

قضية خلع .. وبأخذ خواتي معي .. بنرجع للدوادمي

فجأه حسيت ببوساته الرقيقه .. تمطر كل وجهي .. حتى

حسيت اني بختنق .. حسيته ناسي نفسه .. لين سمعنا صراخ

خوفني انا وإياه وخلانا ننقز – لواللــــــــــــــــــــــــــــه

وبعدها صوت بكا .. ثم راحت تركض للغرفه وهي تبكي .. مت

قهر وانا أشوفه يركض وراها .. حسيت الغيره قطعتني .. بس

قبل شوي اتوعده واني بتركه .. ياليتني ماعرفتك ياصقر .. وبدال

ماأفرح .. جلست على الإرض وبكيت .. وانا أسمع صوته عندها

يبرر لها اللي سواه فيني .. حقير .. حيوااااااااااااااااااان

سمعت صوت جواله يدق وهي تصارخ عنده .. وقمزت

واقفه أمسح دموعي يوم طلع وهو مثل المصفوع – ايشششش

جدي

ناظر فيني .. وبسرعه زينت برقعي .. قرب مني ومسكني

بقوه وهزني – ان صار في جدي شي تتمنين الموت

ولا تلقينه

دق قلبي بقوه

ألتفت انا وإياه يوم قالت وسميه – الله لايوفقكم .. حسبي

الله عليك يـ ................. يـ ..................

حسيته انقهر ومط عيونه .. بغيت اضحك على شكله وهي

تحذف اغراضه بوجهه

صرخ فيها – ماني فااااااااااضي ( ناظر فيني ) امشي يالسلقه

امشي قدامــــي

مشيت بس وقفتنا صرختها – ان طلعت مع هالباب تراني

حرمت عليك نفسي


ألتفت عليها ومط عينه .. ومشى لها وحب يدها وخدها

وكل مكان وهو يقول – وسميــــــــــــه

حسيت اني منفجعه .. عمره ماسوى هالحركه لي وش

هاللي سلبت عقله

صرخت عليه وهي تنزل دموعها – خلها تذلف .. خلها تنقلع

قال يبرر لها – جدي وسميه جدي في المستشفى

قالت وهي تبكي ومنهاره – مالي شغل في أحد .. ان طلعت

بعتبر انك طلقتني خلاص .. عطني ورقتي

حسيته أحتار .. وجلس يناظر فيني وفيها .. حسيته بيموت

لو فارقها

حسيت اني دخت وهو يناظرني ويقول – شيخه اطلعي

ناظرت فيه مصدومه .. وين يباني اروح .. ماعرف شي

حسيتها استانست وذابت .. وجلست تناظرني بشماته

وتبتسم .. حسيت بالخنقه .. ودموعي على وشك النزول

طلعت .. وسكرت الباب وراي بهدوء .. وقلبي يشتعل

حريقه .. ياحضها فيه ياحضهااااا




في المستشفى

في السيب واقفين ينتظرون بخوف

ابو فهيد – حسبي الله عليهن .. حسبي الله عليهن سودن

وجيهنا الله يسود وجيهن

فارس قرب من عمه – عمي اهدئ حنا في مستشفى الناس

تناظرنا وانت تدعي

دزه وهو معصب – اذلف عني .. ماخربهن غيرك انت وابوك

وامك موصلينهن السقف لين نفشن ريشهن علينا

ابو محمد جالس على كرسي وماسك راسه .. وواضح في

وجهه التعب والقلق

جاهم ضاحي وسلطان اللي منصدمين .. وتلاقوا عند باب

المستشفى

محمد جاء بعدهم يناظر فيهم – وش صاير وش فيه جدي

ابو فهيد – وش صار لجدك .. قل وش مصار إله جدك

هالسلق ذبحنه .. ان مات ابوي هن سبب موته

سلطان هز راسه إستنكار لكلام خاله .. قرب منه – خالي

وش القصه

ناظر في محمد وضاحي وسلطان – السلق مستقاتن جدهن

للمحكمه .. رافعاتن عليه قضيه .. وطن روسنا القاع

قرب منهم فارس وهو معصب – لاتنسى ياعمي ان جدي

اتهمهن انهن بنات حرام .. وقذف ابوهن وامهن وبهتهم

مط عينه ابو فهيد بقهر من دفاع فهيد .. وجاء بيصفعه

كف .. مسك يده فارس وقال – ماني بولد امس تصفعني

نزل يدك عني .. وبنات عمي انا واقف في وجيهن ورني

مراجلك فيهن وشف وش بيصير

الكل أنصدم من كلام فارس .. اللي ناظرهم واحد واحد

وقال – هالكلام مو بس لعمي .. وموجه لكم كلكم بعد

سلطان وضاحي انسحبوا وسكتوا .. بس محمد

عصب – مابقى غيرك يهرج .. قص يقص لسانك

ايا اللي ماتستحي

صرخ فيهم ابو محمد – بــــــــــــــــــــــس

ألتفتوا إله .. كانوا ناسين وجوده .. قرب منه محمد – شفت

ولدك وش يقـ

قاطعه ابو محمد بعصبيه – بس قلت لك إسكت إسكــــــــت

ومسك قلبه اللي بدأ يزيد وجعه .. من دق التلفون طالبينهم

في المحكمه .. وقلبه يوجعه .. وهالحين أظاهر انه بيطيح

عليهم ناظر فارس وأشر بيده مايقدر يتكلم .. قرب منه

فارس – لبيه

ابو محمد ويالله يتكلم - في مخباي حبوبي عطنياها

فارس ناظر وجهه ابوه اللي مايبشر بخير .. دور على الحبوب

وفتحها بس يبي ماء .. جاء بيروح يركض يجيب ماء .. مسك

يدينه ابو محمد – لاتروح اقدر ابلعها

بلعها وجلس جنبه فارس .. ومحمد يراقب حالة ابوه بعيونه

والكل يناظرونه ساكتين همس فارس – انادي الدكتور لك

هز براسه – لالا .. هالحين ارتاح







وصلت الشارع وانا مقهوره .. الله لايوفقها هو وإياها

الله لايوفقهم

ألتفت يميني ويساري مافيه تكسي .. مشيت بخطوات

سريعه .. ابي ابعد عنهم .. خلاص مالي مكان في حياته

ومستحيل أقعد انا وخواتي هنا .. لهن الخيار اللي بتروح

تروح .. واللي بتقعد تقعد عمرها ماجت .. لاني شاكه في

نوره ووضحى ماهب راجعاتن معنا

صب قلبي وانا اسمع صوت بوري السياره وراي .. خفت

وبعدت عنها أفتح لها المجال .. بس ظلت تلحقني وتضرب

بوري .. بغيت اموت مكاني وهو يوقف مكابح السياره

بيجي يسحبني أكيد .. أسرعت في مشيتي بس صوت

خطواته وراي – شيخـــــــــــــه

ألتفت وراي .. ماصدقت عيوني – صقـــر

وقفت مكاني .. لين قرب وهو معصب – وين ذالفه هااااااه

حلالتس الجو .. تعودتي على سوالف التكاسي

انقهرت منه وجيت بمشي .. سحبني بقوه وجرني

للسياره – امشـــــــــــي

كنت في داخلي مستانسه .. ماصدقت انه رجع وأخذني

بس وناستي خربت يوم صارخ علي وهو يسكر بابه – وين

ذالفه هاااااااااااااااااااااه

قلت – انت تقــ

صرخ علي وقاطعني – إلا ماصدقتي .. بس انا اوريتس

الشغل

وطار بالسياره وانا ذابحني الخوف .. مجنون ومتهور

وجواله كل شوي يدق وهو ينافخ .. وينافخ

لين فجأه صرخ ونقزت – خلاااااااااااااااااص لو تموتين مارجعت

لتس

ألتفت عليه .. وانطرمت في مكاني .. شكله معصب بالحيل

معلوم تراها الحبيبه .. أكيد تهاوشوا .. يارب تذلف وتريحني

وصلنا البيت وقف بسرعه وصرخ – يالله انقلعي

ماخلاني انزل زين .. شخط بالسياره بقوه .. والباب

مفتوح .. بس الهواء سكرها من سرعته

دخلت البيت .. ناظرت يمين ويسار .. اتجهت للملحق

بسرعه .. انصدمت من حالة خواتي وانا افتح الباب عليهن






طلع نايف والكل إلتف عليه

محمد – وش صار في جدي

نايف يناظرهم – والله اني ماقصرت واني سويت اللي أقدر عليه

بس حالته خطيره

ابو فهيد – كله بسببهن كله بسببهن الله يقصفهن يارب

ناظره نايف .. وناظر فارس وابوه

مشى لين وصل فارس – تعال ابيك

فارس ناظره من فوق لتحت – وش تبي

انقهر نايف من نظراته – تعال وبس

مشى معه فارس لين وقفوا بعيد عنهم – وش سوت ساره

فارس فاهم بس يستهبل – في وش

نايف انقهر وكأنه انحرج – رافعه قضيه .. فضحتنا

فارس ناظره بقهر – ايه .. واللي صار بجدي بسببك

انصدم نايف يعني انفضح .. طول الوقت وهو عند جده يناظر

فيه وخايف ان اللي سواه كشفه ودروا عنه

ترك فارس ووقف في وجهه محمد - لاتروح عمي وابوي

يبون يدخلون على جدي

ناظره وهو يبي الفكه من المكان بكبره .. كفايه ان عينه صارت

صغيره عقب ماكشفوه – ممنوع الزياره

محمد انقهر – وليش ممنوع

نايف صد بجسمه ومشى – ماهب انا دكتوره الدكتور حقه

عبداللطيف

كان يمشي وناره تسعر .. جابت راسه للإرض .. سودت

وجهه يوم شكته

طلع من المستشفى وهو ماهب ناوي الخير .. ان ماعلمها

من يكون .. ماهب نايف

شاف في وجهه صقر .. بسرعه اندس عنه قبل يشوفه

وركض لسيارته وهو مقهور .. ركب فيها ويحس انه مخنوق

قدرت عليه وسوت اللي تبي .. ماهب تزوجها وستر عليها

زين يا سويران وين بتروحين مني جايبتس جايبتس

شيخه منصدمه من إشكالهن – صاير شي

ماصدقن وهن يشوفنها .. تراكضن لها – وش صار فيتس

سوى فيتس شي

ناظرت فيهن – لا وش بيسوي .. بس بغينا نموت

وجلست وانا إبتسم – وبيطلق حرمته

وضحى جتني وجرتني – انتي في حال وناسه وجدي طايح

في المستشفى ونحن السبب

صرخت فيها – عساه معثره ياااااااااااااااارب نموت ونفتك منه

نوره الحساسه بكت – حرام عليتس شيخه

صرخت فيها – حرمت عيشتس .. اظاهر انتسن سامحتنه نعنبو

ذا الوجيهه إلتسن .. يقذفتس ويضرب بسمعة ابوتسن وامتسن

القاع وتبكنه تفووووووووو عليتسن

مطن عيونهن .. جيت بمشي .. وطاحت عيني في ساره

سألتها – سووا فيتس شي

هزت راسها بالرفض .. ودخلت غرفتي





العصر

دخل البيت مثل الثور الهائج .. شاف أمه في وجهه – وينهي

منيره وهي رابطه على راسها – منهي

نايف بقهر – اللي حذفتوها علي .. جعلها بالمرض اللي يريحني

منها

مطت عينها منيره – انت صاحي ولا مجنون

تركها وجاء بيمشي تاركها .. وقفته منيره – نااااااااااااايف

وقف ولا ألتفت على أمه – جدك وشلونه

قال بعصبيه – دقي على واحد من عيالتس انشديه .. انا هالحين

ماهب فاضي

وتركها وطار على فوق .. فتح الجناح .. ودور عليه .. لآثر

إلها

نزل بسرعه وهو يصارخ – يمه يمــــــــــــــــه

وصل الصاله وشاف امه جالسه وتبكي .. وقف عند راسها – يمه

ليش تبكين

منيره – انا بموت والسبه انتم .. حسبي الله عليكم

جلس نايف جنبها وحب يدها – دخيلتس يالغاليه لاتزعلين

يرضيتس هاللي ماتنذكر تشكيني في المحكمه .. كلن درى عن

فضيحتي .. ماهب اعرسنا وسترتها

ناظرته منيره وهي ماطه عينها – من يقوله

وقف وهو محمر – فارس

طلع وهو متأكد بيلقاها عند خواتها .. مشى بسرعه بإتجاه

الملاحق .. طق الباب بقوه

البنات فزن

هند بخوف – يويلنا

طلعت شيخه من غرفتها – من اللي يدق الباب

وضحى وهي تخبط على راسها – بيذبحونا بيذبحونا

شيخه عصبت – خلاص انطمي

قربت من الباب – من

صرخ عليها – وينهي وينهي

فتحت الباب شيخه عقب مالبست برقعها .. وعرفت صوته

صرخت في وجهه – انت وش تبـــــــــــي

صرخ عليها – وينهي ساااااااااااااره وينهييييييييي

شيخه – وش تبي فيها

نايف بقهر – خليها تطلع ولا أقسم بالله أدخل وأطلعها

شيخه صرخت في وجهه – ماهب طالعه وأعلى مابراسك

سوه ( وقرعت الباب بوجهه بقوه )

دق الباب وشوي ويكسره .. وساره قامت ترجف

صرخ وهو يحاول يكسره – اقسم بالله لاتطلع .. طلعووووووها

لي طلعـــــــــــــــــــــــــوها

ناظرت ساره في خواتها اللي يرجفن .. وفي شيخه اللي رافضه

انها تطلع .. افتحت الباب وصرخت فيه – خيـــــــــــــــر

وش تبي

ماخلاها تكمل كلامها .. وسحبها معه .. وشيخه ركضت وراه

تسحب ساره .. وساره تصارخ عليه

وهو ماهب في عالمهم .. همه يسحبها وبس ..يوم شاف

مقاومتها .. وصراخ خواتها وراها .. فك يدها وشالها

وهي تبكي وتصيح .. جتهم منيره .. وشيخه ووضحى وراها

يصارخون عليه .. مسكته منيره ترجاه – دخيلك يانايف

خلها تكفـــــــــــــــى

لاحياة لمن تنادي .. طنش الجميع .. مشى فيها لفوق

وخواتها يصارخن وراها

شيخه صرخت بقوه – والله لإكلــــــــــــــــــم الشــــــــرطه

ألتفت عليها وهو يوصل أخر الدرج وساره تصارخ

وتبكي – ياليت عشان تكمل ,, وأقول يحرضون حرمتي علي

دخلها الجناح ونزلها ودزها بعيد .. وقفل الباب وأخذ المفتاح

ركضت للغرفه وركض وراها قبل تقفلها .. دز الباب ودخل

وناظر فيها .. صفعها كف .. وكأن الجو عقب هالكف هدى

لانها قامت تناظر فيه وماسكه خدها صرخ عليها – اجل رحتي

وسويتي اللي قلتيه وشكيتيني

ثارت ساره وقامت تجر شعرها – اكرهك اكـــــــــــــــرهك

وقامت تناقز من اللي تحس فيه وتبكي – الله يأخذني وأموت

وأفتك من وجهك .. روووووووووووووح اذلف عني

روووووووووح

انقهر منها ومسك كتوفها يثبتها – بتوقفين ياحيوانه وبتسمعيني

غصب عنتس بتسمعيني .. قلت بطلقتس بس تبطين عظم

خلتس كذا كارهتني وانا كارهتس أكثر

كانت ساده أذانيها عشان ماتسمع صوته .. بس يوم قال طلاق

وسمعت وش قال مطت عيونها .. ونزلت على الإرض وبكت

بهيستريه – اكرررررررررررررررهك

صرخ عليها وهو يضحك – ماهب لازم تحبيني .. اهم

شي عجبتيني واللي بغيته امس منتس خذته

قامت تجر ثوبها وتصارخ .. وتقول كلام ماهب مفهوم

ومرات تجر شعرها .. ومرات تنسدح على الإرض وتبكي

وهو وقف يتفرج .. عرف انها منهاره .. بس يبيها تذوق

العذاب شوي .. من قالها تروح وتشكي عليه






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( البارت الثالث والستـ 63 ـون )





في بيت سعد بن فهيد

جالسه ومتوتره .. تفرك يدينها .. تناظر أمها وجدتها اللي لين هاليحن

ماعرفوا بطيحة جدها

تتذكر الإتصال اللي وصلهم من فارس وهم بالطريق .. ووجهه محمد اللي

تغير وانلفع .. بعد ماعلمها وش صار في جدها .. وصاها جدته ماتعرف شي

لين يشوفون وضعه .. زفرت بضيق وهي تتذكر سبب جيتها لبيت أهلها .. وهو

يطلب منها تروح ترتاح عندهم .. حست بالحشرجه في صدرها يوم تذكرت طردته

لها .. تحس بالغبن والقهر .. والسبب لتغيره بنته الدلوعه .. اللي ماتعرف هي ليش

تكرهها .. مع انها تحاول تتقرب منها .. بس هي ماتبي

دخلت عليهم البيت ريم وهي تبكي .. صب قلبها وهي تناظر جدتها .. وتحاول

ان تأشر لريم ماتدري

لكن ريم تبكي ,, تلقتها عمشاء وهي مرتاعه - علامتس فيتس شي .. صاير شي

ريم وهي تبكي - يمه طلعت حامل .. طلعت حامل

الجميع انصدم

عمشاء ضحكت - كللللللللللللللللوش .. ألف ألف ألف مبروك

ريم جلست وبكت - يمه دخيلتس اسكتي .. يمه انا خايفه اني أموت

قلبي يعورني وانتي مستانسه

ضحكت الجده - امرتس غريب يابنتي .. تبكين ماتبين الضنا

ريم - لا اذل اني امووت

قربت موضي منها وحبت خدها - ألف مبروك ,, اسمحيلي

ياريم راسي يعورني

امسحت ريم دموعها وناظرت في أختها اللي عطتها ظهرها

واضح ان فيها شي .. ولا ماتتركها موضي وهي تبكي غير شي

كايد

دخلت موضي غرفتها ودقت على محمد اللي رد عليها بنفس شينه - نعم

موضي - وش صار على جدي عساه طيب

محمد - على حاله ,, جدتي درت

هزت راسها بلا وكأنه يشوفها - لا

محمد - انتبهي تدري عن العلم لين يوصل عمي ويعلمها

موضي - وانت

محمد اللي انتبه لنبرة صوتها الحزينه - لا انا بقعد هنا ماني بجاي

ان بغيتي ترجعين دقي على فارس يمرتس

موضي بحزن وقهر من صده - لا ابي اقعد مع جدتي وأمي

انزلت دمعتها يوم قال - أفضل تغيرين جو .. وتحسنين نفسيتس

يالله فمان الله ( وسكر بدون يسمعها )

حذفت الجوال بقهر .. وصبت دموعها .. شتان بينه وبين عيسى اللي حتى

لو ضربها كان كله من ورى قلبه .. عيسى اللي مستحيل مئه من محمد

تنسياه إياه





بيت سعد بن فهيد \ الصاله

ضربت على فخوذها بقهر وبتهديد – والله ان صار فيها شي

ان اجرجره للمحاكم .. والله ماأعديها له

منيره اللي كانت جالسه على الإرض وتبكي وجنبها وضحى

تواسيها – ويل قلبتس يا منيره .. ويل قلبي .. ضغطي ارتفع

وانا انهد حيلي معاد أقدر عليهم معاد أقدر

وضحى وهي تشاركها الدموع – دخيلتس ياعمه لاتتعبين عمرتس

منيره وهي تخبط على راسها وتبكي – كيف ارتاح وهالذر ذري

ياوضحى ( ناظرت شيخه ) دقي على صقر دقي .. مايقدر عليه

غيره

شيخه اللي أتجهت للجوال – والله اني ماأسكت له والله بعالي سماه

دقت على صقر اللي رد بعصبيه – خيـــــــــــــر

شيخه بقهر – تعال اقضب اخوك عن اختي ولا والله ان اوصلها

لإكبر مسؤول

صقر اللي عقد حواجبه – مــــــن تقصدين !!

شيخه بعصبيه – من غيره الحلته نويفان جعله السلال والماحي

صقر مافهم – ليه وش مسوي

شيخه بتهديد – اسمع ياصقر لين خواتي ووقفوا .. خواتي خط أحمر

من رشهم ماء رشيته ناااااااااار .. اخوك زودها ساحب اختي

وحابسها فوق .. ان صار فيها شي والله والله لإفضحكم

صقر سكر في وجهها .. ناظر في أبوه ومحمد اللي يقنعه يرد مع

فارس للبيت يرتاحون

وجده اللي في العنايه وواضح انه مطول .. ناظر ابوه اللي

لو قام ورد البيت بيصير فيه شي .. وهالمجنون مدري وش مسوي

في ساره

قرب من سلطان – سلطان انا برجع البيت

ناظره سلطان بإستغراب – صاير شي

صقر – لا بس احس اني تعباااان .. بعد المغرب برجع

هز راسه سلطان – ماتشوف شر

طلع بسرعه من المستشفى .. وهو يتذكر تهديده .. شرسه

وطويلة لسان .. سخر بينه وبين نفسه من كلمتها .. من رش

خواتي بماء رشيته بنار

تذكر نظرات عيونها في الشقه .. وهي واقفه وباين انها واقفه

وبتنهار في إي لحظه من الخوف .. كل اللي تسويه قوه خارجيه

ولا واضح انها من داخل .. أضعف إنسانه قابلها

تذكر يوم غمضت عيونها يوم رفع يده .. وتذكر توسلها له

في السياره وهي تترجاه .. مايهينها قدام وسميه

الله عليتس ياشيخه .. حتى في إنكسارتس ماتبين حد يشوفتس

كان بيفضحها ويضربها ويكسر راسها .. لولا الحادث اللي لإول

مره يحس انه بيفقدها .. مكان خايف على نفسه .. على طول إلتفت

يتفقدها .. لو بيفقدها يمكن يموت .. إلا أكيد بيموت

من لحظة الحادث ونجاتهم .. ووصولهم الشقه .. ونظراتها اللي

توضح غيرتها من اللي لابسته وسميه .. وحبها اللي يفضحها

ومتأكد من محبتها له .. ماقدر يرفع يده

كان يداعبه شعور أقوى منه .. انه يضمها ويبوسها بس عشان

ماتتركه .. ماتخليه يعيش وحيد

من شاف حاله ضحك منه .. صقر اللي عمره ماأمن في الحب بكبره

يحب وبهالصوره .. كان يعتقد ان كل شي إحترام فقط .. لكن مشاعره

لها فاضت فاضت لين كسرته كسر

وصل البيت وسكر باب السياره .. اتجهه لداخل .. فتح الباب .. كانت

واقفه وعيونها في عيونه

شافها كسيره .. استسلمت لوضعها .. وتبكي بوجع من أقصى القلب

ناظر فيها .. وهو اللي جالس فتره يناظرها وكأنه عاجبه الوضع

لامه نفسها بقوه .. وحاطه راسه على رجلينها وتبكي بإنين يقطع

القلب .. وقف وفتح الباب .. وخذى المفتاح في يده .. اتجهه لثلاجة

جناحه .. فتحها .. طلع الإبره منها اللي فيها المحلول المهدئ

اتجهه لها وهي مازالت على وضعها .. بكت بكت بكت لين خارت قواها

وهاذا المهم .. علمها درس ماتنساه .. كان ناوي يلسعها بالحكي أكثر

لكن حالتها اللي كانت قدامه هي اللي شفت غليله منها

قرب منها ومسك كتفها .. ناظرته وهي مفزوعه .. بسرعه زحفت منه

ناظر وجهها .. شكلها اللي تغير

زحف عندها – وش فيتس

صرخت فيه لدرجة انه نقز – ابعــــــــــــــــــــــــد عني

من قو ريعته كان وده يضربها .. بس انها نزلت راسها تبكي

وهالمره الصوت أقوى وأشد

قرب منها بقوه .. لازم تأخذ هالإبره .. اظاهر انه أستمتع في

بكاها أكثر من اللأزم .. صرخت فيه وقامت تضربه .. وصار يقاومها

انقهر منها وهو يكبل يدينها .. وقوته تفوق قوتها همس

في أذنها – شرسه نفس أمس

صرخت بقوه من قال هالكلام .. وضربت برجلينها الإرض

وتهز راسها .. وشعرها يتحرك معها .. لين أذته وهو يبعد راسه

عنها صرخ فيها – بــــــــــــــــــــس

لكن لاحياة لمن تنادي .. من قال هالكلمتين جن جنونها .. وثارت

بقوه

شالها بسرعه وهي تصارخ وتبكي .. وتصارخ وتبكي .. حطها في

السرير وهي تمسكه مع ياقة ثوبه .. وتجره .. لين انشق .. صرخ

فيها .. لكن ثورتها أقوى .. وجعها أشد .. تكرهه لدرجة الجنون

من صار لها اللي صار .. ماتذكر انها نامت مثل الخلق .. تقوم

من نومها مفزوعه .. نومها احلام وكوابيس .. إنهيارها نابع

من وجع وظلم وحقد صار منه

قامت تضربه وتمشخ وجهه .. وهو يقاومها عشان يضرب الإبره

اللي بصعوبه قدر يعطيها إياه

حسها بدت تهدأ وهي تثور .. وتضرب راسها يمين ويسار.. لين

حركتها قلت .. وتنفسها هدئ .. شال يدينها عن ثوبه المقطوع

وهو مقهور من حركتها

راح لغرفته وطلع ثيابه .. اتجهه للحمام يتفحص جسمه اللي

مشقوق .. ناظر في كتفه .. جرح واضح من اظافرها .. ناظر

وجهه والجرح الصغير عند عينه منها .. غسل وهو يتألم

لبس بجامه وطلع .. دخل عليها الغرفه .. شافها تغط في نوم عميق

جلس جنبها وهو يناظر وجهها البرئ .. اللي يشوف هالوجهه

مايصدق انها هي اللي مشخت جسمه بشراستها .. مسك يدها

البارده .. ناظر أظافرها الطويله المرتبه .. قرب أصابعها من فمه

وباسها بعمق .. وهو يغمض عيونه






منيره اللي وقفت وقربت منه – زين انك جيت معاد أقدر على أخوك

جاب لي المرض خذه معك وأذلفوا الله لايردكم

ناظر أمه بإستغراب من كلامها – يمه علامتس

قرب منها وحب راسها ويدها وعقد حواجبه وهو يتفحصها – كنتي

تبكين يمه

تكلمت شيخه – صقر أخوك حابس أختي فوق .. دخيلك أقضبه

تراني متعوذة من شره .. يعتق أختي

صقر ناظرها وهو معصب – ان كانتس ماتدرين .. تراه يربيها

منهي الحرمه العاقله اللي تسّحب للمحاكم تشكي جدها هااااااااااااااه

لي معتس شغل تراني مانسيت .. لايطلع لتس حس .. تراتس

طحتي من عين أكبرنا

ردت عليه بقهر – عساني ماأرقى عشان أطيح .. وش أبي في

اللي عذبنا وهانا .. جدك اللي تقول أكبركم تراه ماهب متعدي حوبتنا

عساه من هالحال وأردى

طلع عقاله وهي واقفه تحداه .. ركض لها ومسكته منيره

صرخن خواتها .. ومسكتها وضحى وهي تجرها لبعيد

وهي تصارخ – خليه فكيني .. عشان بنأخذ حقنا نموت ننذبح

صرخ بقوه – اقطعــــــــــــــــــي اقطعــــــــــــــــــــــــي الله يقطع

ذا اللســــــــــــــــان قصن يقصـــــــــــــــــــه يالله ياكريم

منيره ضربته بيدها – وش جابك ليتني ماقلت تعال اذلف اذلف

ناظر في أمه وهو يمسك أعصابه ( حب راسها ) – دخيلتس يالغاليه

خلاص خلاااااص لاتبكين انا فدا ذا الدموع

منيره وهي تبكي – ياصقر انتم ذبحتوني .. عيب اللي تسوونه في

حق ذا اليتيمات .. تبي غضب ربي يحل علينا خافوا الله خافوووه

ضمها بقوه وهي تبكي في حضنه – دخيلتس يابعد من لي لاتبكين

وش تبيني أسوي هالحين والله أسويه

منيره تفكه وهي تمسح دموعها – رح لاخوك وظهره .. البنت ساحبها

مغصوبه .. يبي ذبحتها .. رح لايصير فيها شي

أشر على خشمه وهو يناظر شيخه وخواتها – تأمرين أمر يمه ابشري

طلع لفوق .. وطلعت معه شيخه

ناظر فيها بعصبيه – وين تبين

شيخه بنفس النظرات ابد ماتخاف ولا تهاب – ابي أختي

سكت عنها .. خايف يتعب اعصاب أمه وهو يناقشها .. ويخاف يتهور

ويضربها وخواتها وأمه واقفات

وصلوا جناح نايف .. دق الباب .. اما شيخه بدت تضربه بقوه

مسكها بعصبيه وقهر – هيييييييييييه

شيخه انقهرت – خله يفتح الباب .. تراه أسمخ مايسمع .. دقينا دقينا

لين تكسرنا

صقر معصب – خلاص اقطعي وهو بيفتح

سمع صوت الباب .. فتح عيونه .. طالع من خياله وأحلامه .. ترك

يدها .. مشى للباب وهو هالمره بيوقف في وجيهن .. هي ونامت

يعني ماهب مسويه شي فتحه - خيـــــــــــــــــــــر

ناظر في صقر وشيخه .. وصقر اللي يوم شاف لبسه نزل راسه

سحب شيخه – خلاص خلاص

شيخه دزت يد صقر – وخر بروح لإختي

نايف عصب – احلفي بس ,, اذلفـــــــــــــــي اختس راقده

شيخه بقهر – كذااااااااااب

فتح لها الباب – يالله ادخلي شوفي

صقر جر شيخه بيدها .. وشيخه تسحب يدها ترجاه – وخر صقر

بشوف أختي فكني

فكها صقر .. راحت بسرعه لداخل .. ونايف يمشي وراها .. دخلت

الغرف .. لين لقتها .. نايمه بهدؤ .. نام نايف جنبها على السرير

وقال بعصبيه – يالله اذلفي انقلعـــــــــي .. وعيب تسوين إزعاج

شيخه انصدمت من المنظر .. معقوله ان المياه رجعت لمجاريها

معقول ان اختها تحبه .. وهي اللي ثائره اليوم وتبكي ومقطعه ملابسها

كان دلع بنات

استحت منه وطلعت وهي تسكر الباب وراها بقهر .. اطلعت لصقر

وسكرت الباب بعصبيه .. ناظرت في صقر وبكت

استغرب صقر بكاها – شيخه اشفيتس

شيخه من الفشيله راحت جناح صقر القديم .. قفلت عليها الباب

وجلست تبكي .. هز راسه صقر ونزل لامه .. قربت منه منيره

ووضحى وهند ونوره يناظرن وراه – وش صار يمه

صقر بفشيله – فضحتينا يمه رجال وحرمته رقود .. وش هالإفكار

الغبيه اللي تفكرن فيها يالحريم عوذ بالله

انلفعت وجيهن .. قالت وضحى – وينهي شيخه

صقر – راحت تبكي من الفشيله في جناحي ( ناظر في أمه ) انا

برجع لجدي .. لاصحى ولدتس وقرصتي أذنه قوليله يرجع للمستشفى

جدي بحاجته

منيره وهي تمسح دموعها – خبره انت

صقر وهو يمشي – تعرفين اني ماأحاكيه .. علميه انتي

طلع من البيت وهو معصب منهن .. مختلقات قصه .. مالها إي وجود

والمشكله ان أمه صافه معهن


الليل \ بيت سعد بن فهيد

الجميع جالس .. والجده تبكي بصمت .. كانت حاسه انه بيودعها

قريب .. بس ماتوقعت بهالسرعه

ناظرت في عيالها – يعني بيموت

ابو محمد – دخيلتس يايمه منين جايبة ذا الافكار .. حد قال لتس

انه بيموت

الجده وضحى – هو دائم يشكي قلبه وفيه السكر والضغط .. ابوكم

حاس انه بيموت قريب

ابو سعد صد وهو يقول – حسبي الله على اللي كان السبب .. حسبي

الله ونعم الوكيل

فارس يواسي جدته – ياجده نايف عنده .. وهو ملازمه .. تركناه

وهو يقول بيراجع تقاريره زين وعلى هالإساس بيقررون

انلفعت الجده – وش بيقررون فيه

فارس – يسوون فيه قصدرة قلب

الجده بحزن – زد سواها ثلاث امرار

سكت فارس .. وأخذ دفة الحديث ابو محمد – لاصار واجب يسوون

له هالقصدره خلاص يايمه كتبة الله وش نسوي بعد

عمشاء بكت هي وريم وموضي وهن يسمعن هالكلام

ناظر فيهن ضاحي يبيهن يسكتن .. عشان جدته

سعد اللي حاس ان وجود ريم هنا بيتعبها أكثر – ريم قومي يالله

سرينا

ريم ناظرت فيه – مانب رايحه ببات عند جدتي

عصب سعد – امشي بس جدتي ماهب حاجتس

ناظرها ابوها – قومي يابنتي ,, روحي بيتس ( ناظر موضي ) وانتي

بعد ياموضي ارجعي لبيتس يالله

ناظرن بعض منحرجات ووقفن .. موضي متوتره .. محمد قايل لها

تبات .. وش هالموقف اللي انقلب فوق راسها

ناظرت في فارس – لاتروح برجع معك انت وعمي

هز راسه – لاتطولين بنسري للبيت ابوي تعبان






بيت ضاحي بن فهيد

طلعت نوره لسلطان .. ركبت السياره معه وهي زعلانه – قلت

لك برقد عندهم

سلطان ساكت ولا ناقشها

نوره بقهر – ليش ساكت

سلطان تكلم بزفره – لاني تعبان راسي يعورني أجلي هوشتس

نوره – بس انا ماأهاوشك انا أقول لك وضعي .. البيت مكركب

والوضع شين

سلطان فجرها – تبيني اخليتس ويأثرن خواتس بعقلتس

ألتفت عليه مصدومه – وش هالحكي

سلطان بقهر – عارف انهن ذالفات اليوم للمحكمه لاحشيمه ولا إحترام

جدي طايح بسببهن

انقهرت نوره – لاتقول كذا في خواتي

سلطان – مانهي بنت العرب القبيله اللي تروح تشكي أهلها في

المحاكم خواتس فالتات

عصبت وصارخت فيه – ليش تزوجتني يوم تدري انّا فالتات

يعني هاذا رايك فينا .. شف حنا وش كثر عانينا والسبب هلك

شف وش سووا فينا

فجرها – ماهب اهلي هلتسن انتن .. هم خوالي عزوتسن انتن

نسبتسن انتن ترجعن لفصلتسن وهاذولي اصلتسن ,, ماتوقعت ان

خواتس يسون هالسوايا طاحن من عيني

عصبت – ماتهمنا نظرتك .. لانك ماعشت اللي عشناه .. ماعانيت اللي

عانيناه ( ناظرت لقدام ) ردني لإهلي ماابي ارجع معك

سلطان عصب – ماهب على كيفتس .. خلاص انتي حرمتي ملزومه

مني .. وذاك البيت معاد تطبينه غير في الزيارات الرسميه .. انسيه

بكت بقهر – ماهب على كيفك تصدر هالقرار .. رجعني لاهلي ردني

صرخ فيها وفجر الكلام – توتس تعرفين انهم هلتس .. ماعرفتيهم غير

يوم عصبتي .. انسيهم .. خلاص حنا بنسافر لديرة عماني مانيب

قاعدين هنا

ناظرتها مرتاعه – لااااااااااااااااا تكــــــــــــــــــــــــذب

سلطان بعصبيه – لا ماأكذب .. بنروح هناك في بيت هلي اللي بالدمام

اوريتس هلي الحقيقين .. تراني جالس هنا عشان ذكريات ابوي وأمي

هناك اصلي وفصلي وهالناس انسيهم

حست انه يكذب .. ماهب مصدقه كلامه .. اكيد انه يكذب عليها

وين تعيش هناك في مكان غريب عليها .. وناس اغرب .. ومجتمع

ماتعرفه .. بكت وصارخت فيه .. بس لاحياة لمن تسمع .. كان

مطنشها .. وهالقرار أصدره غضب من اللي سووه في جدهن








المستشفى

طلع من العنايه وشاف محمد وصقر في وجهه .. قرب من محمد

وهمس له – خذ اخوك وأرجعوا ان استجد شي علمتكم .. جلستكم

مالها داعي انا بتابعه لين الصبح .. جالس عنده

محمد ناظره – متأكد

نايف – ايه .. وان قعدتوا هنا مانتم بشايفينه .. ارجعوا أفضل

هز محمد راسه .. علم صقر وطلعوا

ناظر فيهم وهم طالعين .. تذكرها .. ناظر ساعته .. باقي وقت

طويل لين تصحى وتستوعب اللي صار فيها

رجع للعنايه المركزه وهو يكمل اللي يسويه .. ويقيس ضغط جده






في بيت سعد بن فهيد \ جناح ضاحي

ناظر ملابسها بحزن .. وتذكر جلستها .. نومها في ذاك المكان

تأكل في ذيك الزاويه .. تشوف التلفزيون في ذيك الكنبه

عوره راسه بقوه .. وهو مايدل لها لامكان ولا طريق .. كأن الإرض

انشقت وبلعتها .. مايدري وين راحت

سحب جواله من مخباه .. دق الرقم – هلا عبدالله راقبتوا المكان

عبدالله – انعم طال عمرك انا بنفسي اراقبه .. ماطلع من هالمكان احد

ابد .. ولا نشوف فيه انوار ولا شي خالي تماما .. لو ماقلت لي اراقبه

ولا أجزم لك ان مافيه أحد ساكن فيه

حس انه وده يبكي مثل طفل صغير أمره – خلاص ارجعوا

وقرروا اللي متورطين عندنا .. يمكن ماقررناهم زين ومخبين المكان

تكفى عبدالله قررهم زين أثق فيك

عبدالله – ابشر انا هالحين بنفسي راجع ومايصبح الصبح .. غير

متكلمين لاتوصي

ضاحي – الله يعطيك العافيه .. انا بجيكم عقب ماأزور جدي

عبدالله – صح سلامته مايشوف شر

ضاحي – الشر مايجيك ,, يالله فمان الله

عبدالله – فمان الله

حذف الجوال جنبه .. انسدح على السرير .. وهو يعصر راسه وين

أختفت وين راحت






دخلت موضي جناحها

غيرت ملابسها وهي تدعي ان محمد يبات في المستشفى ولا يرجع

لكن ماخلصت أفكارها إلا والباب ينفتح .. وينصدم محمد من وجودها

ناظر فيها – متى جيتي

كانت بتذوب في ملابسها وهي تصد عنه – جيت مع فارس قبل شوي

قالت تبرر – ابوي يقول ردي البيت ( حست نفسها غبيه وهي تقول

هالكلمتين )

سكت عنها .. فتح الدالوب .. أخذ فوطته ومشى للحمام

طاحت على سريرها وجلست تبكي .. تحس بالقهر من ردتها وهو

بشكل غير مباشر طاردها






دق رقمها اللي كل شوي يعطيه مغلق .. انقهر منها .. يعني سوتها

هين ياوسميوه

طلع بوجهة سيارته لبيت أهله .. وصل البيت .. شاف الملحق مظلم

على غير العاده .. وينهن فيه

دخل البيت .. انصدم في ابوه اللي جالس .. وهن متحلقات حوله ؟؟




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




( تابع البارت الثالث والستـ 63 ـون )




دخل البيت .. انصدم في ابوه اللي جالس .. وهن متحلقات

حوله ؟؟

ناظر في فارس اللي جالس جنب ابوه .. أشر له يعني وش فيه

فارس – تعال صقر .. شاركنا القرار

دخل وجلس – وش فيكم

فجرتها – بنرجع الدوادمي .. جلستنا هنا مالها داعي

اتمسخر عليها – ومن بأمره بتردين

ناظرت فيه بقهر – بأمر نفسي .. حنا تعبنا هنا ( ناظرت عمها ) عمي

وعدنا ان ماعجبنا الجو هنا نرجع للدوادمي

اتكى على المركى براحه وناظرها بإستخفاف – ايه ومن بيروح معتس

إن شاءالله

انقهرت من نبرته اللي فيها سخريه واضحه – انا وخواتي

ضحك بقوه – خواتس اللي متزوجات انتي انهبلتي

( ناظرها بجد )انا عشاني ساكتن عنتس تحسبين نفستس واو

بطله علينا .. شيخه اقضبي ارضتس وارضي بأمرتس

شيخه وقفت بقهر – وان صحى جدك وش بيسوي فينا .. بنروح

بكرامتنا قبل ننطرد

ابو محمد – يابنتي ابوي ماهب طارد أحد .. انا في وجيهتسن

شيخه – ياعمي كلامك هذه ياكثر ماتعيده

سكت ابو محمد .. ناظر فارس وصقر في قل حيلة ابوهم

وضحى – ياعمي جدي هو اللي أجبر شيخه تروح المحكمه .. انت

مايرضيك اللي يسويه فينا

( أشرت على نفسها ) – قلي ياعمي وينه فهيد سكران هالحين

صح

( كلهم سكتوا ) – ليش ماتكلمتوا من البدايه والله مأخذه .. ليش

حذفتوه علي ليش ماهب ظلم

فارس انقهر لحال وضحى – وضحى ياأختي ان بغيتي الطلاق منه

اول من بيوقف معتس انا

وضحى اللي دمعت – وش عقبه يافارس وش عقبه ( وطلعت من عندهم )

عقب ماراحت قالت شيخه – هاه ياعمي هاذي أول وحده تطلب

فزعه .. سنع ابناخيك والثاني انت عارف سالفته .. خواتي ياعمي ماهب

عشان ابوي ميت ينسكت عن حقهن .. هاذي موضي وهاذي

ريم ان سوا فيهن شي سعد ولا محمد انت اول من بيوقف في وجيهم

وعمي من وراهن يحامي دونهن .. من بيجيب حقنا لاصار الكل واقف

في وجيهنا ( أشرت على صقر ) هه هاذا ولدك تزوج علي .. وينكم عنه

لو محمد خذى وحده على موضي ولا سعد خذى على ريم .. وش بتسوون

قلي ياعمي .. انطق بالحقيقه لو مره

ابو محمد وقف .. ماعنده شي يقوله

صقر ناظرها يتفحصها – الشرع حلل أربع

شيخه تحره أكثر – عسى تأخذ خمس بعد .. لكن عقب ماتطلقني

ويصيرن اربع .. تحسب اني مستانسه بالعيشه معك

عصب صقر – اقطعـــــــــــــــــــــي

فارس بيهدي الإجواء – اها اها .. عن تشبون حريقه في بيتنا

خلاص اهدو

هند حزنت على حال خواتها وقفت وهي تقول – مستحيل اتزوج من

هالعائله مستحيل ( وطلعت )

ناظرها فارس بصدمه من اللي قالته .. ماتوقع كلمتها بهالوقت

شيخه عقب ماراحت – وانا اللي هالمره بوقف في وجهه الكل .. ماراح

تعانين اللي نعانيه ياهند مستحيل تذوقين اللي ذقناه

سكت فارس .. ووقف – انا بروح تصبحون على خير

طلع الدرج وهو مصدوم من كلمتها .. لهدرجه حياة خواتها أثرت

عليها .. وانا اللي كنت مفكر أتزوجتس ياهند

ناظرها بتحدي – ليش تقولين ذا الحكي لإبوي تدرين انه مريض

وفيه القلب

ناظرته مقهوره – لاااااااا .. ناظر حالنا عاجبك يعني

قرب منها – وش فيه حالتس .. هذاتس عايشه ومبسوطه ومستانسه

دزته عنها – لو تموت ياصقر مارضيت بعيشتي معك

انقهر من كلمتها – لو الله .. اجل طالب رضاتس .. عمرتس مارضيتي

جت بتمشي .. مسكها بيدها ( ناظرته بقهر ) – فكنــي

ابتسم – عقب ماخلى الجو اتركتس .. امشي فوق نتفاهم

مطت عيونها .. وهو إبتسم لها .. دزته ومشت .. إبتسم وفي

خاطره وين بتروحين راجعتلي راجعتلي



اليوم الثاني \ الفجر

دخل البيت وهو يناظر ساعته .. بسرعه طلع الدرج .. شاف في

وجهه سعد وارتبك

سعد – رجعت وجدي من عنده

كمل الدرج وهو يقول – الدكتور عبداللطيف عنده .. انا تعبت ابي

ارقد وبرجع له العصر .. خلصت مناوبتي

لحقه سعد – وقف وين رحت

وقف نايف وناظر فيه – خير وش تبي

سعد تفحص وجهه – وش فيك صاير شي

نايف منقهر من سؤاله وخايف ساره تقوم – لا وش بيصير بس

تعبان راسي يوجعني فيني نوم

سعد يطمن على جده – وشلون صحة جدي

نايف – الله يعين داخل في غيبوبه .. بس جسمه بدأ يستجيب للعلاجات

وهاذا المطلوب

سعد – الحمدالله

كمل نايف لجناحه دخل بسرعه .. فتح الجناح ولقاها على وضعها

راقده بسلام .. زفر براحه .. بسرعه اتجهه للابواب وقفلها .. حذف

نفسه جنبه .. وجلس يناظرها لين النوم داعب جفونه وخذاه






الضحى \ بيت سعد بن فهيد

توه يرجع للبيت .. ألتفت يمينه ويساره .. مشاف أحد .. صعد

الدرجات بسرعه

تنفس بعمق وهو يصكر عليه باب الجناح .. بدون ماأحد يعرف

وينه .. بدل ملابسه وتروش .. وناااااااااااااام بعمق .. وهو ماهب

حاس باللي حوله

بيت ضاحي بن فهيد \ جناح نايف

حست راسها ثقيل .. ماتقدر تفتح عيونها .. مسكت راسها وهي تهمزه

وتحاول تفتح عينها ببطء .. افتحت عينها بهدوء .. في البدايه ماأستغربت

أي شي .. لكن بعد ماكل شي بدأ يرد لذاكرتها .. جلست بسرعه ومسكت

راسها اللي تألم من سرعة الجلوس

لين هالحين كل شي طبيعي .. ماألتفتت جنبها .. قامت من السرير وهي

مغمضه عيونها من الوجع .. اصدمت في التحفه اللي جنب السرير

وطاحت .. افتحت عينها .. واشتغلت اللمبه بسرعه

صدت والعيون تلاقت في بعضها .. بان في وجهها الخوف والرعب

وبان في وجهه التوتر والترقب








حاولت تفك الحبل اللي في يدينها .. وفمها المكموم .. والمكان المخيف

اللي تعيش فيه .. سرداب صغير .. تحت بيت .. مستحيل يخطر في بال

أحد .. ان فيه تحت إنسانه .. ذاقت الويل وهي تحاول تثبت براءتها

المكان فاضي .. مافيه إي شي ابد ؟؟

ألتفتت شافت حافة إطار الشباك .. صحيح مستحيل يفي بالغرض .. لكن

يقوم بالمهمه .. ركضت له وهي تتصبب عرق .. عيونها غائره .. ووجهها

مليان كدمات وضربات .. شعرها مبعثر .. ومليان غبار

بسبب اللي يصير لها كل ليله .. حاولت تفرك يدينها تشق الحبل

وتفرك .. ودموعها تصب .. كيف إنسانه تبذل مجهود بدني .. وهي أكثر

من اسبوع عائشه على مويه فقط

ولا تدري لو فكت الحبل وتحررت منه .. بتنجح في اللي تسويه ولا








بيت ضاحي بن فهيد \ الصاله

دخلت البيت وهي تشوف البيت هدوء .. وخالي تماما

توجهت للمطبخ .. شافته جالس وسرحان

تحنحت – احم

رفع عينه ناظرها – زين انتس جيتي .. ( صدمها وهو يقول ) كنت

أفكر فيتس

استغربت وقاحته .. ناظرته بطرف عينها .. وقف وهو يعرف وين

وصل تفكيرها – لالالا لاتفكرين فيني بهالصوره بس بس

قربت هند منه – يعني عشان ابوي وامي ميتين تضرب ميانه معي

على فكره روحتي معك للسوق والله لخاطر خلود اللي بكت عندي ترجاني

لاتفكرني ياولد العم سهله .. وينقص علي بكلمتين

فهمته غلط – لالا هند فهمتيني غلط

وقفت وتكتفت – اها ,, وش وراك أجل

فارس صدمها – ابيتس تسوين قهوه عشان ضيوف جدي .. امي

نايمه وقهوة الشغاله ماهب زينه

انحرجت من تفكيرها اللي تتمناه داخلها .. تمنت البارح وهي تقول الكلمه

اللي مستحيل تقولها من خاطرها وتقول مستحيل أخذ من هالعائله

إلا انه تبيه يتكلم يقول شي .. بس سكت وهاذا الشي بكاها ونزل

دموعها وراسها في مخدتها

ابتسمت له بإحراج ولو انتبهت لكلمته وهو يقول ( كنت أفكر فيتس

في هالموقف .. كان فهمت هو وش يقصد بالضبط )

جلس على الكرسي .. وهو يناظر فيها .. وهي تتحرك حوله وتسوي

القهوه .. ألتفتت عليه ولقته يناظر فيها .. يوم ناظرته صد

انقهرت منه – عنده أحد

فارس – من

كملت شغلها – جدك

فارس ناظرها – وليش ماتقولين جدي .. ماهب جدتس انتي بعد

وهي تكمل شغلها – لا ماهب جدي .. ومستحيل اقول له هالكلمه اللي

مايستاهلها ( ناظرت فيه ) اعطف عليه ممكن .. بس اني احترمه

مستحيل

سكت عنها .. سوت القهوه وضبطتها سألته – تبي شي بعد

إبتسم بشكر – لا شكرن بس فيه تمر ( تذكر ) لالا خلاص سمعت

ان سلطان جايب لوازم القهوه والتمر وجايب العم حمزه يجهز

القهاوي هناك .. بس قهوتس بناخذها

سكتت عنه وصدت تسوي الفطور للجميع .. وهو أخذ الدلال وطلع






رجعت خطوات للخلف ووجهها مليان خوف ورعب .. وهو يراقب

الموقف بتوتر

حست انها بتموت وهو يمشي بإتجاهها صرخت فيه - لاتقـــــــــــــــــرب

وقف مكانه وناظرها .. وهي صرخت – افتح لي الباب

مشى للسرير وجلس

صرخت فيه – افتح البـــــــــــــــــــــاب

ألتفت عليها وناظر فيها .. وناظرت فيه .. وقف ومشى لها

ناظرته بخوف وهي ترجع بخطوات للورى وقالت بنبرة ترجي

وهي ترجف – افتح الباب دخيلك

رجعت لين لصقت في الزاويه .. وهو ساكت ويناظرها .. حطت يدينها

على وجهها تحميه – ابعــــــــــــــــــــــــــــد

حاول يرفع يدينها عن وجهها .. وهي تصرخ مثل المجنونه – فكني

فكنــــــــــــــــــــي

حس بالخوف من صراخها .. خاف ان احد يسمع صراخها القوي

وفكها وقال يهديها – خلاص خلاص اسكتي

قالت بصراخ وهي ترص نفسها على الجدار – ابعــــــــــــــــد ابعــــــــــد

بعد وقال – طيب ناظري فيني

وهي مازالت على وضعها – لالا ماأبي

نايف بقهر – ساره ناظريني عشان افتح الباب ناظريني

رفعت يدينها عن وجهها وناظرته

نايف وماسك نفسه – ليش تشكيني في المحكمه !! ماهب تزوجنا

وسترت عليتس هاااااااااااااااااااه





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




( البارت الرابع والستيـ 64 ـن )




حست انها بتموت .. مختنقه .. سمعت اصوات بتجيها

صب قلبها .. بسرعه ركضت لمكانها .. وهي تحاول تخبي

يدها .. من الحبل اللي قطعت جزء صغير جدا منه

انفتح الباب .. ناظر فيها .. وهي منزله راسها .. قرب منها

فك اللصقه من فمها .. قال بقهر – هاه يالحيوانه ماراح تتكلمين

وهي من حياها الفطري منزله راسها .. ماتبيه يشوف وجهها

صرخ فيها وهو يجر شعرها – انطقــــــــــــــــــــــــــــــي

بان في وجهها علامات الإلم .. بس ساكته ماتتكلم

طلع جواله ودق رقم وقال – أمير جهز منك اللي طلبته .. الليله

التنفيذ ( وناظر فيها )

جرها بشعرها وخلاها تناظره وتكلم من بين سنونه – الليله

بتودعين الدنيا .. وريني ضويحي وش بيسوي لتس

دمعت عيونها من الإلم .. وترك راسها بقوه .. خبت يدينها

يوم وقف تفل عليها وطلع

يوم طلع وقفل الباب ركضت للشباك .. وقامت تبذل مجهود قوي

وحال لسانها يقول (قريب أطلع ياضاحي وبتعرف اني برئيه

وبتعذرني )








بيت سلطان \ الجناح

ناظرها بقهر وهي ساكته من عقب هوشتهم .. ماتتكلم

طلع شماغه من الدرج وهو يقول – جهزي الشناط .. بنسافر

هالإسبوع .. انا نقلت شغلي خلااااااص

رفعت راسها مصدومه وبخوف – لا اترجااااااااااااااك

ألتفت عليها – لاتحاولين نوره .. هالمكان ماينفع لنا .. بنروح

وشرط ماحبيتي الناس هناك نرد

دمعت ووقفت وجت لعنده ومسكت يدينه بترجي – تكفى سلطان

دخيل غاليك ماابي اروح

ناظرها سلطان بحزن ومسك وجهها – نوره مالنا مكان هنا

خلااااص .. بنجي هنا زيارات بس

فكته وراحت للسرير تبكي .. ناظر فيها بحزن .. مجبور .. هالقرار

هو القرار الصحيح .. خواتها تجرئن وراحن المحكمه .. بكره

ان اجلست معهن وش بيسون في عقلها .. وهو يحبها لان

عقلها نظيف مو مثل شيخه العوباء .. اللي مايدري صقر كيف

متحملها لهالحين

طلع تاركها .. وهي ماتت قهر .. وبكت بقوه .. كيف بتترك خواتها

وتروح مكان وناس ماتعرفهم






رفعتيدينها عن وجهها وناظرته

نايف وماسكنفسه – ليش تشكيني في المحكمه !! ماهب تزوجنا

وسترت عليتس هاااااااااااااااااااه

هزت راسها بالرفض بقوه .. وحطت يدينها على أذانيها – ماشكيتك

قال بقهر واضح – الا شاكيتني يالبقره

صرخت في وجهه بقهر وعصبيه – قلت لك ماشكيتك ماشكيتك

انقهر من صراخها ومشى لها وجر يدينها عن أذانيها وصرخ

عليها – ليش تصارخييييييييييين

ناظرته بخوف وعينها في عينه .. حاولت تجر يدينها منه .. بس

هو موثقها بزياده ويناظر عيونها

استسلمت له وناظرته ودموعها تصب – اكرررررهك

حس ان هالكلمه جرحته بقوه وقال – اكرهيني على كيفتس

عمرتس ماحبيتي .. بس حقي بطلعه من عيونتس .. اجل تجرأين

وتشكيني يالداشره

تفلت على وجهه .. وهو انصدم باللي سوته .. جرها بشعرها

بقوه ودزها للسرير وهي تصارخ

صرخ بقهر وهو يأخذ مناديل يمسح – ياحيوانه كيف تتجراين

هاااااااااااااااه

مشى بيفتح الباب وهو مكشر - تبين تطلعين هاه .. خيسي في ذا

الغرفه يالخايسه

اما هي حاطه راسها في المخده وراصه نفسها بقوه وتصيح

اللي يصير فيها موت بطـــــــــــــــــــــــئ








بيت ضاحي بن فهيد

دخلت وضحى وشيخه البيت .. شافن في الصاله صقر

ومحمد وموضي وابو محمد وريم وسعد ومنيره

وضحى – السلام عليكم

الجميع – عليكم السلام

صقر يناظر في شيخه .. وهي صاده عنه .. كان جالس جنب

ابوه .. وبينهم مكان وسيع .. وهم متحلقين على القهوه حقت

الضحى

في هالإثناء نزل نايف بقهر وهو ساكت مانطق بحرف .. طلع

من البيت وهو معصب

وقفته منيره – نايف نايف

وقف لها – هلا يمه

منيره بتسائل – وينهي ساره

ناظر فيهم – ساره رقدت توها رقدت .. قايمه أخر الليل

وتقول مانامت زين .. لحد يزعجها

ابو محمد – وش صار في جدك

نايف – هذاني رايح له هالحين .. بتروح معي

ابو محمد – إن كان مسموح زيارته روحت معك

نايف هز راسه بالرفض – لا لين هالحين .. ممنوع الزياره

بحاول المغرب تدخل عليه

منيره – ياحول لهادرجه حالته خطيره

نايف – لا بس خايفين يتضاعف التعب عليه .. مانبي حد يزعجه

لين نتأكد انه بخير



هز ابو محمد راسه .. وهو طلع

ناظرته شيخه بقهر عقب ماطلع .. جت بتروح لفوق تدور ساره

بس صوت صقر وهو يناديها

وقفها – شيخـــــه

وقفت وألتفتت عليه وناظرت فيه يعني وش تبي

صقر – سويلي شي أكله ماأفطرت

منيره ناظرت فيه مستغربه توه أفطر معهم – ماأفطرت تو

ناظرها صقر – لا ماشبعت انا ماتعشيت امس من الحره

وقفت شيخه – وش حرته

فجرها – وسميه تبي الطلاق

انقهرت من كلمة الحره ( يعني مقهور ) .. ناظرت في عمها

يعني ناظر ولدك

ابو محمد انتبه لنظراتها – وش محتر منه .. ابوها مكلمني يهاوش

طرح وجهي

مط صقر عينه منصدم – متى

ناظرت بقهر ردة فعله .. وناظرت في الموجودين

ابو محمد بقهر – يقرصني في الحكي .. دق ينشد عن جدك

وكأنه يتعوذ من خطبتك له بين الريجيل

عصب صقر – ولد أبوي

ضحكت بسخريه تقهره وراحت .. ناظرها بقهر

ناظر ابوه – وش قلت له انت

ابو محمد – وش اقول .. انكسحت مالي وجهه

صقر وقف مقهور .. ومشى للغرفه الجانبيه وسكر الباب عليه

تكلم فيها قرابة النص ساعه .. وطلع لهم

شاف شيخه وهي جالسه في مكانه وتتقهوى

ناظر فيها وهي ماهب معبرته .. طلع بعصبيه وسكر الباب

وراه بقوه

هز ابو محمد راسه بأسف

قالت منيره – الله يهديه ويصلحه










دخل المجلس وهو مكشر .. من إستقباله له

ابو وسميه – والله ياصقر .. انا يوم عطيتك بنتي قلت بيضمها

ويحافظ عليها .. اللي سويته ماهب من المراجل

انقهر صقر – وش مسوي انا

ابو وسميه – بنتي جايتني اتلى الليل ودمعها على خدها

ماهب ولد ابوه اللي يضيمها وانا حي

انقهر صقر وكبت في صدره لايرد إحترام لشيباته – طيب

وينهي هي نبي نتفاهم .. انا مدري وش قايلة عني عندك

قام وهو يقول – انا بناديها ونبي نشوف

بعد فتره دخلت وسميه ورى ابوها اللي يقول – تعالي يابنتي

وسميه ناظرت في صقر بنص عين وتكتفت – ماقلت لك ان

السالفه انتهت على التلفون

صقر اللي بحلق فيها – انتي خليتيني اتفاهم معتس

وسميه بعصبيه – وش تفاهمه .. جايبها نص بيتي وتسوي

حركاتك وتبيني اسكت

انقهر منها وناظر في ابوه يدرس ملامحه ان كان خبرته عن

ذا العلم الخاص .. بس كان ابوها منزل راسه وساكت

احتراما له – وسميه ادحري إبليس وبنرجع لبيتنا

وسميه تكتفت – مانيب راجعتن معك لو تحب السماء انا

مهينه وبوسط بيتي ( بكت ) – انا تطلقت من ذاك لانه قفى

امه .. تباني ارجعلك وانت قفى شويخان

وقف وصرخ – اعقبـــــــــــــــــــــــــــــي

خافت وسميه من صرخته

صرخ في وجهها بعصبيه – ماني برجال اللي تحكمني مره

انتي انهبلتي تقولين ذا العلم

ناظرها ابوها نظره شينه ( صقر معروف بقوته ماتحكمه مره )

صرخت وبكت وهي تقول – تبي تنكر انك تهاذي إبها حتى وانت

صاحي .. وف نومك وحلمك .. يابن الناس انا ابي رجال يضمني

ماهب يأخذني يأدب حرمته

ناظرها بعصبيه

وسميه كملت وهي تناظر ابوها – ياأبوي ماهب مقصر علي

اكذب ان قلت قصر .. بس هالرجال يهاذي بحرمته حتى وهو

معي .. انا حرمه وأغير .. ماأقدر أكمل الباقي معه وهو يموت

بمرته بهالصوره

عرق وتوتر وسكت .. مايقدر ينكر .. كيف ينكر انها وهي في

حضنه ويهمس لها يتخيلها شيخه .. كيف ينكر ان صورة شيخه

ماتفارق عيونه .. مايبي يظلمها وهو يلمح زولها شيخه .. وغنجها

له شيخه .. ودلعها شيخه .. وإحساسه المجنون يوم يهمس يقوله

لشيخه .. كل شي فيه تثيره يناظر بعيونه شيخه

بلع ريقه وقال – وش تبين هالحين

وسميه بتصميم – ابي ورقتي .. انا أكره الريجيل الضعوف

قالتها له ( بقوة عين .. ناظر فيها وناظرته بقوه )

نزل عينه وقال وهو يوقف – ورقتس بتوصلتس .. الله يوفقتس

مع اللي يستاهلتس

وطلع تاركهم .. اما هي اجلست على الإرض تبكي .. تندب

حظها اللي علقها بهالرجل المجنون في حب زوجته






بيت سعد بن فهيد \ الصاله

كلهم متحلقين حول الغداء إلا ضاحي اللي جالس وحاط يده على

خده .. صاروا يقولون ارجع .. لان عصبيته أثرت على الشغل

التفكير وين راحت اذبحه .. خايف انها تكون مظلومه ويقتلونها

ولا يخلونها أسيره ويطلبون فك رهائنهم اللي عندهم .. ولا

مجرمه

ناظرته عمشاء رحمه لحاله – قم ياولدي .. تعال تغدى

وقف وهو يقول – لا ماأشتهي .. بروح للمستشفى .. فارس

بلحاله هناك

الجده اللي جالسه وتهلل – ونايف وينه

ضاحي – يقولون مناوبته العصر .. بروح له يمكن أقدر

أشوف جدي ويسمحون بالزياره

ابو فهيد – والله ماظنتي بيسمحون بزيارته .. حسبي الله بس

الجده وعمشاء سكتن .. وهن بداخلهن مستنكرات سواة بنات

ناصر الشينه






بيت ضاحي بن فهيد

دخل البيت معصب .. وسكر الباب بقوه .. الجميع ناظروا فيه

وعيونه تدور على وحده

شافها واقفه تناظر فيه .. مشى لها وسحبها بيدها

صرخت شيخه – فك وش تبي هييييييييييه

وهو لاحياة لمن تنادي .. يسحبها ومعصب

ابو محمد يصارخ – صقــــــر صقــــــــــــــــر

سحبها ولا معبرهم .. وهي وقفت بثبات في نص الدرج وناظرته

بعصبيه وتكتفت – وش تبي انت

صرخ بوجهها – امشي بالطيب لاسحبتس

انقهرت منه – وش تبي .. انت انهبلت

جرها بقوه – انا المهبول اللي اسمعتس

ركبت الدرج منيره بتفزع .. بس هو جر شيخه اللي في النهايه

ماعارضته ومشت بالطيب .. بتعرف وش وراه

دزت يده عنها ومشت بإتجاهه الغرفه .. افتحتها ودخلت .. ووقفت

وتكتفت تناظر فيه وهو يقفل الباب – خير

قرب منها وهو يتحداها بنظراته – هالحين تلمين عفشتس

ترجعين البيت

مطت عينها مصدومه






عرقها ينطف .. وشعرها مبهذل .. وشفايفها جافه .. وهي

تحرك يدينها بقوه تحاول تنتهي من الحبل .. اللي باقي له

كثير .. حست بالخنقه والحر .. تحس انها بتموت في إي

لحظه .. فجأه داخت .. وطاحت على ركبها من التعب

تحس انها بتودع الدنيا .. بس ماتبي تغمض عيونها .. تبي

تنتهي من اللي تسويه .. لازم ضاحي يعرف برائتها .. اللي

بتقدمه له .. يفيد انها كانت تحاول تنقذ اللي تنقذه .. هالوطن

غالي عليها .. وأوراق مهمه طاحت في يدينها .. أوراق

العصابه مادروا عن أهميتها بهالصوره .. أوراق بتكشف

ناس مهمين .. وماسكين مناصب قويه .. ناس وجودهم

خطر على الدوله .. تبي تتخلص من اللي مقيدها .. تبي ترجع

وهي توضح له انها .. شافت الموت عشان تقدر تعيش وتثبت

هي من تكون .. للإسف غمضت عيونها .. وغطت في داومه

عميقه .. ماتدري متى تصحى منها .. او تموت وتنتهي وهي

ماقدمت اللي في يدينها


جناح سعد

تجهز الشنطه وهي تقول بحزن – وبتطول

سعد اللي يلبس لبس الطيران – لا ثلاث ايام بالكثير

تركت اللي في يدها وقربت منه

مسكت وجهه من عقب اللي صار وسوته فيه .. وهو يالله

يسولف معها .. زعلان منها كثير

همست وعينها في عينه – لو تسألني وش كثر أخاف اني

أفقدك بقول ويمكن تنهبل اني اخاف أفقد كل عزوتي

إبتسم على جنب ونزل عينه يزر البدله .. رفعت بيدينها

وجهه وهي تدمع – انا غبيه صح

ناظر في دموعها وهز راسه بالرفض – لا ليش

ضمته بقوه وبكت – لاني أخاف أكون مثل أعز وحده عرفتها

وهي تولد ماتت .. انا أخاف أولد وأموت

رفعت راسها وناظرته ودموعها تصب – قل انك تحبني

استغرب كلامها وإسلوبها الجديد – احبك وأحبك أكثر من

نفسي بعد

ضمته بقوه وهي تقول – الله لايفرقني عنك

إبتسم من إسلوبها الجديد ووخرها عنه – آميييييييين ولا أنتي

بس الناس يحتروني تأخرت

رجعت تضمه بقوه – خلهم ينتظرون وش وراهم

ضحك بقوه وهو يبعدها – أبدن ماوراهم بس أنا وراي

خط طويل .. ابعدي

بعدت وهي ساكته .. شافته أخذ شنطته يسحبها وقال – وش

تبين هديه من الصين

إبتسمت وهي تقول – ابي سلامتك بس .. عندي سلامتك

بالدنيا كلها

إبتسم لها وطلع







مطت عينها بعصبيه – وليش إن شاءالله .. وينهي حرمتك

فجرها – طلقتها

مشى وجلس على السرير .. وهي ماهب مستوعبه اللي يقوله

معقوله طلقها – طلقتها

صقر ناظرها بقوه – شيخه انا ماطلبتس انا أأمرتس .. لمي

عفشتس بنروح بيتنا

ألتفتت عليه بقهر – مره واثق برجع معك .. لا وأمر بعد

وقف ومشى وتكلم من بين سنونه – ايه أمر .. انتي حرمتي

شيخه ضحكت بسخريه – وينهي ذا الكلمه يومك تضرب وتهدد

في المستشفى وبتجيب الولد .. وينه الولد (وضحكت بقوه تقهره)

مسكها بكتفها بقوه وقال بحرقه – الولد ابيه منتس انتي انتي

ياشيخـــــــــــــــه







العصر \ المستشفى

الجميع ألتم على نايف اللي قال يبشرهم – ابشركم جدي صحى

جدي قام

فارس ضحك – احلللللللللللللف

نايف إبتسم – والله .. دق على ابوي خله يجي .. وانت ياضاحي

خل فهيد يجيب عمي .. جدي يطلبهم

مسكه سلطان – نايف متأكد جدي بخير

نايف ناظر فيه – ايه متأكد .. ليش تسأل

سلطان بخوف – خايف انه يودع ويبي يشوفهم

نايف هز راسه بالرفض – لا تطمن بخير .. كل شي تمام






بيت سعد بن فهيد

تدق الباب بقوه عليه .. وهو ميت نوم

انقهر من الدق المتواصل والإزعاج قام وهو ينافخ .. فتح

الباب شاف أمه – انتي وش تبين برقــــــــــــــــــــــد

عمشاء تلته مع بجامته – رح اذلف غسل لايشم فيك أحد ريحة

هالزفت .. ابوك بغى يجي وانا قلت اللي بصحيه .. وضحى وين

حك شعره المبهذل وهو يدخل وأمه تتبعه – عند خواتها

عمشاء وهي ماسكة خشمها – حسبي الله ونعم الوكيل .. عمشاء

بتموت والسبه ذا الهباب اللي تشربه .. فهيدان والله ان ماتركته

ان اعلم ابوك وجدك

ألتفت عليها – لالا يمه وش فيتس .. تراني ماشربت امس

الكاس حق سيافوه الحمار انكب على لبسي

صرخت في وجهه – تحسبني ورع تلعب علي يالتسذوب

زفر بقهر – افففففففففففففففففف

عصبت عليه – لاتأفف اذلف تروش .. وامش ود ابوك جدك

صحى من غيبوبته

مط عينه – غيبوبه ليش جدي مريض

انقهرت عمشاء – خلف الله عليك ايه مريض بغى يموت ليته

انت وتريحني منك

عصب وهو يدور منشفته – هذا اللي فالحه فيه الدعاء

عمشاء – من حر ماأونس حسبي الله ونعم الوكيل .. الناس

أكلت وجهي كل العربان خابرة اللي تهفه .. هفيت سم

صرخ عليها – اوهوووووووووووووه علينا خلاص روحي

لاخلصت نزلت .. ماعندتس غير المحاضرات اللي فجرت

راسي ( دخل الحمام وسكره بقوه في وجهه أمه )

طلعت وهي تدعي له بالصلاح .. وان ربي يعين وضحى عليه







شافته يركض يركض يركض .. وهو ماسكها وتتعثر معه

وتطيح .. ويحاول يسحبها عشان ماأحد يمسكهم .. وهي

تبكي وخايفه وتصرخ فيه – بيمسكونا والله بيمسكونا

قالها بتصميم وهو يوقفها ويثبتها – ماراح يمسكونا لاتخافين

انتي بس ساعديني .. ساعديني نور .. ساعديني

ساعديني .. ساعديني .. ساعديني .. ساعديني .. ساعديني

ظلت تتكرر عليها هالكلمه كم مره .. وهي تفر راسها يمين

ويسار .. صرخت بقوه وصحت من حلمها .. وضاحي اللي

يساعدها .. نزلت دموعها .. وهي تتذكره .. قالت بتعب

واضح وشفايف مقطعه وريق ناشف – ساعدني ضاحي

تكفى ساعدني حبيبي




جاه التلفون وهو في المستشفى – مبرووووك تخرجت

صرخ بفرحه – احلف قل والله

قال صديقه – والله فارس والله .. ونسبه ترفع الراس

خذت 4,53 منت سهل والله

ناظر في الموجودين وهم منشدين للمكالمه – اليوم بطوله

كله أخبار زينه .. ابشرك جدي صحى

ضحك صديقه – والله مبررررررررروك تستاهلون سلامته

والحمدالله على السلامه

فارس بوناسه – الله يسلمك ,, مشكور بسام اردها لك

يالخوي

ضحك بسام – تردها لي تعشيني الليله

فارس ضحك – ان حصل عشيتك وفي اغلى مطعم بالرياض

بس ماقلت لي انت كم نسبتك

بسام بقهر – تحسبني دافور مثلك خذيت 3,60

فارس – زوينه

بسام – مااااااش بس يالله تمشي الحال

فارس – خلاص هالحين بندخل لجدي .. أكلمك شوي

بسام – اوكيه فمان الله

فارس – فمان الله

قرب منه سلطان وهو يضحك – نجحت صح مبرووووك

ضحك فارس – الله يبارك فيك

سلم عليه ضاحي – مبروك .. هاه كم جبت

فارس وهو مبسوط - 4,53 تقدير ممتاز

ضاحي – شاد حيلك مشاءالله

وصل في هالإثناء صقر ومعه ابو محمد .. علمهم فارس

بنجاحه ومبسوط .. الكل فرح له

صقر – منت بسهل ثرك

فارس ناظره بنص عين – قالولك فارس

ابو محمد اللي ماهب مركز معهم – وين اخوك بندخل على

جدك

فارس – تو كان هنا .. يمكن راح يشوف مرضى غير جدي

( طلع جواله ) بدق له هالحين

دق عليه وجاهم نايف – هلا جيتوا

ابو محمد – ايه دخلنا على جدك

أقبل ابو فهيد في هاللحظه .. قال نايف – يالله ادخله انت

وعمي بس هو ترا يقوم ويرقد .. يمكن يهاذي وماتفهمون

هرجته لاتخافون

ابو محمد – ماعليه

ابو فهيد – متى صحى ابوي

نايف – قبل ساعه .. مادخلت حدعليه .. لاتطولون في الجلسه

تراه بيتعب

ابو فهيد – زين زين

مشوا معه ودخلوا لقسم العنايه المركزه .. فتح الباب

ووقفوا يناظرون في ابوهم .. اللي صدره عاري .. والإجهزه

في صدره .. على طول نزلت دمعة ابو محمد وابو فهيد .. طلع

نايف عنهم ياخذون راحتهم

شاف فهيد معصب في وجهه قرب منه – وش فيك .. شكلك

مانت بمروق

فهيد يهمس له – امي مطلعه عيوني .. تخرب جوي .. ذبحتني

بنصايحها اللي مالها داعي

ناظر فيه – سياف وينه

فهيد – راقد في شقتك

عصب – انا كم مره قايل لحد يرقد فيها هااااااااااااه

انسمعت اصواتهم

صرخ فيه فهيد – وانا وش يخصني قله ذا الحكي انت

نايف – انت ملازمه اربع وعشرين ساعه عطال بطال شقتي

لعاد تجونها انا وزوجتي بنجي فيها

فهيد عصب – وليش تجيبها فيه خلها عند بيتكم

مسكه نايف – انا قررت هالقرار .. انا وحرمتي بنسكن شقتي

وانتم لموا قشيشكم واذلفوا

انقهر فهيد – لاتصير ورع وتسويها

مشى نايف ولحقه فهيد .. والجميع يناظرون فيهم

فارس هز راسه – يالله ثبتهم ياكريم

صقر ناظر فيه – امي درت

فارس هز راسه – لا بسويها مفأجاه لاوصلنا البيت .. وبسوي

حفله كبيره تخرجي وسلامة جدي

ضحكوا كلهم وقالوا – على القوه بو ضاحي

صقر بفرح له – ابشر بالهديه اللي تبيض الوجهه

استانس فارس – تكفى ابو ضاحي وش هي

طلع مفتاح سيارته الجيب لكزس أخر موديل .. فارس مط

عينه – من جدك

صقر ضحك – تستاهلها

سلطان – اجل انا مفأجتي بتعجبك .. بس ماهب الحين بعطيك

إياها في حفلتك

انحرج فارس – ماهب لدرجه خلاص عاد

ضاحي – كل تكاليف الحفله علي .. وحطها في أفخم إستراحه

في الرياض

ضحك فارس – خلاص لاتحرجوني

صقر ضحك – وش عليك اخوانك اربعه وضاحي وسلطان

ستتنا .. يعني هدايا نص جمله

فارس بفرح – ماتقصرون والله .. مير ماندري عن القعيطي نايف

بيعطي ولا .. من خشته تعرف ماوراه شي

ضحكوا كلهم






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





( البارت الخامس والستــ 65 ـون )



قربوا من ابوهم .. اللي عينه شاطحه لفوق وساكت .. وكأن

على راسه الطير .. حبوا راسه

ابو محمد – الحمدالله على سلامتك يابوي

وهو صامت لايتكلم

قرب ابو فهيد – طلعت من الشر إن شاءالله

وهو صامت لايتكلم

ناظروا في بعض منصدمين من صمته الغريب






زحفت وهي تبكي بتعب لحافة الشباك .. تكمل مابدأت

تحس انها بتهلك في إي لحظه .. بس المهم لإخر رمق

منها بتحاول .. راح تحاول بكل قوتها .. عل وعسى

تقدر تقدم اللي في يدها لضاحي




قرب من راسه وهمس له – يبه وش فيك ساكت

نزلت دمعة الجد .. وعيونه مازالت تناظر فوق .. ودمعه

تلتها دمعه .. تلتها دموع

همس بتعب وكلمه من إقصى اقصاه جرها – ان مت بيحوني

ناظروه عياله .. اللي حب راسه .. واللي حب يده

دمع ابو فهيد – يبه وش هالكلام وش اللي تقوله

كانت يد ابو محمد قريبه من يده .. مسكها وشدها

وهمس – ناصر يناظرني حزين .. ناصر يناظرني حزين

ناظروا في بعض .. صدمــــــــــــــــــــــه







جلست وهي تتأفف – اففففف

ناظرتها وضحى – وش قال لتس صقر وخلاتس تتأففين

ناظرتها شيخه وعينها فيها لمحة حزن – ماعليتس فيه

يلخبط .. اظاهر طلق وسميه

مطت عينها وضحى مصدومه – من جدتس

شيخه وقفت – بس انا مستحيل ارد له .. انا ابي الطلاق

انصدمت وضحى – لا .. وش هالحكي شيخه

نزلت دمعتها بكبرياء مجروح – قلبي مشروخ ياوضحى .. ماظني

برجوعي بينجبر هالشرخ .. صقر جرحني ولإبعد حد

ناظرتها وضحى بحزن – بس ( وانصدمت بدموع شيخه اللي

نزلت وخرستها عن ألف كلمه )

شيخه بإنكسار ودموعها تنزل – كان حبه في قلبي أقوى من

إي شي كنت ابي اسويه .. ماكنت متوقعه اني بحبه للدرجه اللي

وصلت لها ( نزلت راسها بحزن وفركت اصابعها بحياء واضح )

كنت لما أشوفه قلبي يفز .. قلبي يذوب .. ( إبتسمت بسخريه )


على ان عمره ماسمعني كلمه تجبر الخاطر ( ناظرت في وضحى

بألم كبير ) بس هالقلب ( وتضرب قلبها ) مدري متى وكيف حبه

وعلى اني متأكده يحبني ويمكن أقوى مني .. بس كيف أكمل معه

وهو عمره ماحترمني .. ( مسحت دموعها ) لانه بيظل ينظر لي

اني الضعيفه اللي لميتها من الدوادمي .. واني بنت ناصر اللي

ابوه يدعي عليه ليل نهار .. ينحته وغاضب عليه .. انا كيف

بكمل وانا عيني كسيره .. كيف وضحى ( وبكت بقوه )

بكت وضحى معها وقربت منها – خلاص شيخه خلاص

شيخه بإنهيار وتضرب بطنها – تتوقعين اني بنزل ولدي عبث

اني اتمناه يطيح .. ولدي اللي بسمعه يقول امي ( بكت بقوه )

والله حتى انا ابيه ياوضحى حتى انا ابيه .. لما قوموني من

العمليه .. وقالوا ولدتس طاح انهبلت إلا انجنيت .. صارخت

وبكيت .. بس وش فايدة الدمع وهنا تعباااااااااااااان ( أشرت

على قلبها )

ضمتها وضحى بقوه وبكت معها – اله يخليتس خلاص

خلاااااااص

فكت وضحى ودموعها تنزل – تزوج وهو يبي يجيب عيال

منها .. ظنه ماأبي عيال وضحى

وضحى هزت راسها وهي تشوف شيخه في حال يرثى له

شيخه مسحت دموعها بقوه – خلاص اللي في قلبي شرخ

حتى حبه مستحيل يداويه

وضحى اللي مستحيل تشوف شيخه بهالإنهيار .. إلا انها

تحبه حب قوي وبالحيييل بعد.. لازم السر اللي نفّر صقر

منها يظهر ويبان .. لازم يعرفه .. وهي اللي بتحكيه بدون

ماتعرف شيخه .. لازم صقر يحس فيها ولا يبعد ويطلقها





جاء نايف يركض وقلبه يرجف .. وش بيسوي فيه جده

يعني بيصارخ عليه في مكان شغله .. بيهاوشه انه اغتصبها

بس هي اللي جت له برجلينها ( وقف فجأه )

وقف فارس وعيونه فيها الخوف – ليش وقفت

خاف من مواجهة جده .. اول مره يعرف الخوف .. ومايدري

ليش

قرب منه بعصبيه – جدي يبيك ليش ماتتحرك

عرق وتوتر وناظر فيه – وش يبي فيني تعرف

فارس بقهر – وانا وش عرفني .. امش امش بس

مشى معه بتوتر وهو متردد .. يقرب خطوه ووده يردها عشر

خطوات

قرب منهم .. وطاحت عينه في صقر اللي يناظره برفعة

حاجب .. صد عنه وناظر في عيال عمه

سلطان – نايف بسرعه خالي سعد كل شوي يطلع يسأل

جيت ولا

بلع ريقه ودخل .. وهو في داخله ان صرخوا وقالوا شي

تراه تزوجها .. يعني معاد لهم شي عنده

وقف وهو يبلع ريقه وناظرهم – نعم

ابو محمد مشى لين قرب منه – ارفض نايف ارفض

يرفض وش يرفض .. مايدري هم وش يقولون .. يعني

يرفض ساره .. لااااااااااا ساره له وبتظل له طول العمر

تزوجها غصب وبعد مذله منه .. بس هي عرفته وش معنى

الذل لو تعيش بعيد .. خصوصا بعد الليله اللي قضاها معها

وهي كارهته .. وصمم يعالجها بنفسه

قرب من جده وهو يستنشق الهواء – سم ياجدي

الجد وهو مغمض عينه وصدمه – ابي اموت في بيتي

طلعني .. طلعوني

نفث الهواء بقوه وقرب منه ومسك يده – وليش تطلع

انا افدى ذا اللحيه .. انت تعبان هنا .. ماهب عاجبك المـ

قاطعه بعصبيه – قلت لك طلعني بموت في بيتي وبين عيالي

ماابي أموت هنا



ناظر في وجه ابوه .. وعمه .. اللي كل واحد واضح فيه الخوف

نايف – ماأقدر ياجدي .. ماأقدر أطلعك

الجد يتكلم وهو مغمض عينه – خلوني بلحالي مع نايف

ناظروا في بعض .. وناظروا في نايف اللي عيونه في جده

طلعوا وهم في خوف وترقب .. قربوا منهم

صقر – ليش ظهرتوا

ضاحي – صار شي

ابو محمد ورجلينه ماتشيله - يبي يكلم نايف

جلسوا يترقبون وش بيصير







في بيت ضاحي بن فهيد \ جناح نايف

دموعها تنزل وهي منسدحه بصمت .. وعيونها في السقف

تتذكر اللحظات اللي عاشتها في هالبيت اللي تكرهه .. البيت

اللي من أول مادخلته أنولد فيه شقاها وهي تحسبه بيولد

سعادتها المزيفه .. تتذكر أول مطاحت عينها عليه .. وهو راجع

من المستشفى .. ولابس لبس الإطباء .. غرها شكلها الجميل

وشعره الطويل الكثيف .. وعينه السوداء الكحيله والحاده

وترتيب ذقنه .. وطوله .. كان بالضبط مثل اللي في التلفزيون

تشوفهم .. جاهله وغبيه .. كيف الإشكال والمناظر تخدع

نزلت دمعة البؤس والشقاء .. إلى أقصى حد تكرهه .. إلى

درجات البغض تبغضه .. صوته همسه كل شي .. يجيب لها

الغثيان وخصوصا عقب الليله المنكوبه والحرب الطاحنه اللي

دارت على رحاها بينهم .. وقوته اللي انتصرت في النهايه

على ضعفها

حست بالغثيان أول ماتذكرت تلك الليله ركضت للحمام

ورجعت اللي في بطنها كله .. جلست على بلاط الحمام البارد

وهي تبكي .. سلب كل شي حلو فيها .. سلب حتى سعادتها

قالت بصوت اتعبه اللي يصير فيها .. وبإنهيار وكسر – الله

لايسامحك يانايف






طلع نايف وعيونه حمر .. وواضح انه بكى حتى احمرت

عيونه .. ركضوا له خايفين .. معقوله مات .. وصار فيه

شي

ابو محمد – وش صار

نايف وهو يعطيهم ظهره مبتعد وواضح انه يدمع – خذوا

جدي لبيتك يبه .. خذه لبيتنا

بسرعه الكل دخل له .. وشافوه على نظرته للسقف وواضح

كسره وحزنه

مسك يدينه ابو محمد – ياأبوي انت وش فيك

غمض عيونه وتكلم بحشرجه وصوت يجره – خذني

بيتك ياضاحي

ابو محمد نزلت دموعه – ابشر ان أخذك بيتنا .. بس

ماهب أحسن تجلس هنا نتطمن على صحتك

ابو سعد يهز راسه – ايه يبه أجلس وبنسافر برى أي

مستشفى بيعالجك

جر صوته بوجع وهو مغمض عيونه وواضح الإلم

فيه – اعرف علاجي .. خذني بيتك ياضاحي

ابو محمد – ابشر إن شاءالله

الكل عرف انه في اللحظات الإخيره ويودع .. بس وش

الحكمه انه يبي يموت في بيت ضاحي






نزلت دمعتها بسعاده وهي تشوف يدينها وآثار الحبل

واضحة معالمها في معصمها .. تحررت وهي تحس

بطعم الموت في إس لحظه بيأخذها .. رجعت مكانها

تزحف وحبلها تسحبه في يدينها

رفعت عينها لفوق ( ياااااااااارب انت أعلم بحالي .. وتعلم

ضعفي وكسري .. وترى حالي وتعرف مصيري .. ان كان

موتي على يدينهم خذ ارواحهم قبل يذبحوني .. يارب اظهر

حقي ولو بعد حين .. لاإله إلا انت سبحانك أني كنت من الظالمين

لاإله إلا انت سبحانك أني كنت من الظالمين .. لاإله إلا انت

سبحانك أني كنت من الظالمين ( وأخذت ترددها وهي تدمع )





في الليل \ بيت ضاحي بن فهيد

الحزن غالب في المكان .. والكل يبكي من حآل الجد

بيت ابو فهيد كله موجود .. والجده اللي ارسل في طلبها

جالسه وعيونها واضح فيها الحزن .. وبيدنها تستغفر وتسبح

وتهلل

موضي وريم يبكون أبو ثاني لهم .. الكل متأكد من وداعه

والجميع عرف حتى ماينصدمون

في القسم الثاني في الصاله .. الحزن غالب على الريجيل

فارس اللي متأخذ له زاويه وتنزل دموعه بصمت .. ولاحد يدري

وش الحكمه من طلوعه وأختياره بيت ضاحي بالتحديد

مسح دموعه بشماغه ومشى لإبوه – سم بغيت شي

ابو محمد اللي عيونه حمراء – ابوي فارس جمع بنات

عمك ناصر جدك يبيهن

انصدم فارس .. الجد يبيهن .. من متى وهو اللي يكره

شوفتهن .. وش اللي تغير وصار .. معقوله ندم عن اللي

سواه

سمع نايف كلام جده وهو يطلبهن .. وبسرعه طلع فوق

فتح الجناح

كان صمت .. هادي ولا حتى صوت .. وجميع اللمبات مطفيه

حس بشي غريب يصير

فتح الغرفه .. شغل اللمبه .. ناظر السرير .. انصدم ماهب فيه

خاف وصب قلبه .. ومشى للغرفه الثانيه يركض يدورها

سمع صوت في الغرفه الإولى .. ترك المكان وركض ..

وشافها تبي تركض وتنحاش .. وواضح انها طالعه من

الدالوب متخبيه فيه .. بسرعه مسكها وهي صاحت بخوف

وقع قلبه من خوفه .. ناظر فيها وعينها فيه .. شاف حزن

غريب عمره ماشافه فيها .. لهدرجه سوى فيها

بكت بإستسلام واضح وبهمس – فكني اعتقني لوجهه

ربك الكريم

انخرس لسانه من كلمتها .. ونبرتها اليائسه




عند الملحق

فارس بقهر – عيب شيخه والله عيب

شيخه بعصبيه – انا في الحق ماأعرف العيب .. جدك

كسر كرامتنا .. وداسها في القاع .. تبيني هالحين اروح

له .. ليش أكذب اللي يصير فيه حوبتنا .. وماأخفي عليك

في كل صلاه أرفع يديني وأدعي عليه

دمعت وضحى اللي واقفه جنبها

هند ناظرت وضحى وشيخه .. ناظرت فارس – طيب ونوره

وساره

فارس بقهر من شيخه – سلطان راح يجيب نوره

وساره بيناديها نايف

شيخه تكتفت – مانيب رايحه له لو يطق ويموت

عقب اللي سواه فينا وفي أبوي أجيه

فارس بعصبيه – بس جدي ينازع .. ريحيه

شيخه صدت بمعنى الرفض .. وهند ووضحى يناظرون

فيها بحزن

ألتفتت هند – يعني لازم من جيتنا

فارس بقهر – ايه لازم .. تراه طالبتسن وحده وحده

حرام عليتسن ارحمن على الإقل كبره

شيخه طنشتهم ودخلت الملحق .. اما وضحى وهند

وافقن يروحن معه .. مشى فارس قدامهن وهو حزين

ومكسور

دخلوا الصاله .. وانصدمت وضحى وهند بالموجودين

الجميع موجود .. ناظرت وضحى .. حتى فهيد اللي نادرا

يحضر إجتماعات العائله فيه وموجود

قرب صقر منهم – وينهي شيخه

فارس بقهر – رافضه تجي

عصب صقر .. قرب ابو محمد منهن وسك يدينهن سأل

عن ساره ونوره ووضحى

صقر وهو يعطيهم ظهره – بجيبها يبه وبجي

في هالإثناء نزلت ساره ونايف وراها .. وقفت وهي مصدومه

في الموجودين .. قرب منها وهمس – ليش وقفتي

تكرهه صوته نزلت وهي مطنشته .. مشى وراها يتبعها

راحت لخواتها ومسكت يد وضحى .. وضحى اللي تبث الإمان

القلب الحنون .. مسكت يدها بقوه .. وكأنها تقول دخيلتس

وضحى لاتتركيني

ناظرها نايف وهي ماسكه يد وضحى وترصها بقوه

بلع ريقه وجلس جنب ضاحي

عمشاء ودموعها في عينها – ليش واقفات تعالن

جلست وضحى وساره ماتركت يدها .. وجلست جنبهم هند

وعينها على الباب اللي دخله عمها ابو محمد







حست بالرعب وهي تسمع خطوات الرجلين تقترب منها

انصب قلبها وهي ترجف .. جت اللحظه الحاسمه .. سوت

الحبل على يدها زين .. وكأنها تؤهم اللي بيدخل انها

مربوطه

انفتح الباب ودخل عليها حرمتين ضخمات الطول والجسد

وذوات بنيه مخيفه .. سود وأشكالهن تروع

قربن منها وهي ترجف .. وقلبها ينبض بقوه .. وكأنه ينبها

بخطر قادم .. وشر لامحاله

قربن منها وهمست بخوف – ابي الحمام

ناظرن في بعض

عادت كلمتها ودموعها تنزل – ابي الحمام الله يخليكم

هزن رؤوسهن شفقة في حالها .. لانها ستعدم .. وهاذي

اخر لحظاتها في الحياه

اعضدنها بقوه .. وهن اللي يشيلنها وهي واقفه .. وحاطه

ثقل جسدها عليهن .. سحبنها للحمام اللي فوق هالسرداب

ودخلنها وسكرن عليها الباب .. ووقفن ينتظرنها تطلع

اما هي عرفت ان الموت قريب جدا

تنسم بقوه .. وترجف بشده .. ونبضات قلبها مخيفه .. ناظرت

في الحمام .. تفحصته زين .. الشباك صغير جدا .. على كبر

الهوايه فقط .. موصد فيها

لاسبيل للهروب من هالمكان .. انتهت من الحمام وهي تكرر

هالإيه ( وجعلنا من بين إيديهم سدا .. ومن خلفهم سدا ..

فأغشيناهم فاهم لايبصرون )

طلعت من الحمام .. وهن يسولفن في أغرب قضيه

مرت عليهن

وقفت وناظرن فيها .. وقربن منها يسحبنها

همست بألم ورعب – ابي عبايتي .. استرني الله يستر

عليكن

هزت وحده فيهن راسها .. ومشت لإحدى الغرف اللي قريبه

من الحمام وجابت عبايه وقالت – طويله بس دبري نفسك فيها

لبستها وهي ترجف وقلبها ينبض بشده

عقب ماخلصت كملن يسحبنها لغرفه بعيده شوي .. دخلن غرفه

فيها ثلاث ريجيل ذو طول وأجساد ضخمه .. وأشكال مخيفه

وعليهم لبس أسود

قالت وحده فيهن – هاذي هي جبناها .. وينه أمير

واحد فيهم قال بعصبيه – وليش مغطينها .. تبون

أمير يذبحكن

قالت اللي شفقانه عليها أكثر – خلوها لين تنتهي حياتها

تبي تستتر ( وهي تضحك تؤهمهم انها تسخر منها )

ضحكوا كلهم

دخل أمير أصلع الراس .. وضخم الجسد .. وطوله مربوع

لابس نفس لبس خوياه قال بعصبيه – اسامه انت وسلطان

ركبوها السياره

قال اسامه – ليش مانتم بمنفذين الخطه هنا

قال بعصبيه وهو يأخذ مفتاح السياره – لا أنور قال برى

البيت

حست انها بتطيح وهي تسمعهم يتكلمون عن كيفية الخلاص

من حياتها .. رفعت عينها بألم ( يااااااااااااااارب رحمتـــــك )

ركبوها السياره اللي كانه باص صغير .. والحريم ركبن

وراها .. والريجيل قدامها

وظلت طول الوقت تستغفر وتدعي وترجي رحمة الرب

الكريم الرحوم .. اللي أرحم من الوالد على ولده





فتح الباب ودخل

ألتفت على الملحق .. شاف غرفه مفتوحه .. مشى لها

وشافها فيها منسدحه

قرب منها وهي ماهب حاسه فيه .. لانها معطيه الباب ظهرها

قال بقهر – وليش إن شاءالله ماهب جايه

ألتفتت عليه بقهر – انت وش جايبك

قرب ووقف على راسها وقال بعصبيه – بسرعه جدي يبي

يشوفتسن كلتسن

قالت بعصبيه وهي تناظر فيه – وانا ماأبي أشوفه وان بغى

يعرف وش أحمل في داخلي له .. قل له تنحتك وتدعي عليك

ليل نهار .. جعله مايطيب ويموت

تفأجات باللي جلس على ركبه جنبها .. وعفد عليها يجر

شعرها بقهر ويصارخ – انتي مجنونه مو بصاحيه .. قلبتس

مليان شر وحقد وكره .. قلبتس اسود ووصخ وصــــــــــــخ

صرخت بألم وقهر وهو يسحب شعرها

تركها عقب ماشبعها ضرب ووقف وقال بأمر – يالله بسرعه

وقفي وأمشي قدامي ولا والله ان تباتين في المستشفى

صرخت عليه وهي تبكي – اطلللللللللللللللع برى .. ماهب

على كيفك تمشيني .. انا حره وماأحد يهيني .. ماني عبده

مملوكه عند رجلينك

عصب منها ووصل حده .. جرها ووقفها وصرخ عند

إذنها – امشي بالطيب .. أحسن ماأفضحتس عند الله

وخلقه

بكت بقهر واضح .. وإستسلام وهي تلبس برقعها

وجلالها وتبكي – والله لو تموتون ماسامحته .. والله

ماأسامحه .. يارب تقتضيلي منهم كللللللللللهم

صرخ عليها – اقطعـــــــــــــــي .. يالله امشي

مشت وهي مجبوره .. مستحيل تسامحه .. لوقال لها مقال

هذا كسر أبوها وكسرهن وراه

مشى جنبها وسحب يدها وهو مقهور منها يالله تمشي

دخلت سيارة سلطان ونوره معه

ناظرت فيهم شيخه وقالت – فك يدي بمشي ماراح انحاش

شاف نظراتها لوين متجهه همس – قولي انتس مفتشله من

سلطان

كرهت صوته – لا .. ابعد عني ( وهي تسحب يدينها منه )

نزلت نوره وسلطان ووقفت شيخه .. ووقف معها صقر

قربت نوره من شيخه وهي تقول – وش يبي

شيخه بحرقه – ربي اقتضالنا منه .. الحمدالله جاء اليوم اللي

اتشمت فيه

نوره كرهت كلام شيخه وسكتت .. دخلن ورى سلطان وصقر






ناظرت الظلام اللي في السياره .. والتضليل الإسود اللي يحيط

بكل درايشها

سمعت صوت واحد فيهم – هي جايه معنا هالحين .. لا رافضه

الحيوانه تعطينا شي .. بتتكلم معها .. بتسمعلك هي حتى انور

رفضت تعلمه بإي شي .. ياليت والله .. يعني تتأجل الخطه

.. اها عقب ماتتكلم معها .. ايه ايه

حست ان الطريق طويل ومظلم .. وواضح انهم دخلوا منطقه

بريه .. شطحت عيونها فوق وهي تسمع الصراخ والسياره

اللي تفتر يمين ويسار

والإصوات والسياره تتقلب كم قلبه .. حتى استقرت وهدت

الإصوات .. ففيه من مات وفيه من ينزف

وكانت هي أحدى من ينزفون .. وكان نزفها في كتفها

حست بالموت يقترب منها .. شطحت بعيونها فوق وهي

تبتسم وتحس بمنيتها قريب ( ياااااااارب ماأرحمـــــــــــــك )







ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





( البارت السادس والستـ 66 ـون )




بيت ضاحي بن فهيد \ غرفة الجد

احتسبت الإنفاس وهم مجتمعين .. الكل متجهه عيونه للجد فهيد

الكل وقف يناظر فيه .. الكل أجتمع حتى فهيد متواجد

كل أحفاده واقفين عند راسه

فتح عينه وهو يجر النفس والصوت – وين بنات ناصر ؟؟

تكتفت شيخه وهي فرحانه باللي يصير فيه .. قضالها رب

العآلمين منه

الجميع بكا بدون إستثناء .. إلا بنات ناصر اللي واقفات

ويناظرن في بعض .. ويستمدن قوتهن من شيخه اللي مركزه

عيونها فيه وتتشمت

الجده وهي تجلس جنبه على السرير ومسكت يده – الله يسامحك

على اللي سويته في ناصر وفرقاه عنا

غمض عيونه بتعب وفتحها – وين بنات ناصر

الجده ناظرت فيهن – هنا موجودات

الجد – خليهن يقربن

ناظرت وضحى في شيخه .. اللي واقفه والجميع يناظر فيها

قربن خواتها وهي واقفه مكانها وتناظر فيه

مسك يد وضحى اللي كانت عند راسه ودمع – بيحنّي ابوتسن

يناظرني حزين .. بيحني

قرب صقر من شيخه وهمس بقهر – اقربي

ناظرت فيه بنص عين ومتكتفه .. مستحيل أحد يزحزها .. النار

اللي شابه في صدرها ماحد يقدر يطفيها

ناظرت وضحى خواتها وهي تبكي كسره وضعفه – الله يسـ

قاطعتها شيخه وهي تصرخ – الله لايسااااااااااااامحه

الكل ناظر فيها .. لهدرجه كره .. حقد .. وبغض

عض شفايفه صقر ومسكها بكتفها وصرخ – انتي مجنونه

ولا صاحيــــــــــــــــــــه

انفجرت كبت ايام قضتها وهالرجل الطايح يأمر وينهى عليهن

انفجرت وقذفه لهن ولإبوهن وأمهن جرحه مانبرى .. وكسره

مايطيب .. انفجرت وهي تسمع صدى صوته ( هاذا إذا كنتن

بناته ) – مستحيل اسامحه .. الله لايبيحه لاحي ولا ميت

مانسيت دموع ابوي وهو يذكر امه اللي حارمه منها .. مانسيت

دموع خواتي ولاهمي وهو يربطنا في ذا العائله اللي ولا واحد

فيكم ينقال عنـ

هزها صقر يذكرها المكان واللي مجتمعين حولها صرخ – بـــــــس

بـــــــــــــــــــــس كاااااااااااااااااااااافي

خواتها انصدمن منها .. قربت منها هند وصرخت في

صقر – فكـــهااااا ماهب انت اللي تحكمناااااااااااا

ناظر صقر في شيخه وناظروا بعض بتحدي .. ونظرات

لو تقتل يمديهم اقتلوا بعض

قال ابو محمد ووجهه منلفع وهو يشوف وجهه ابوه .. وعيونه

اللي غمضها .. ودمعه اللي نزل – بــــــــــــــس فكها ياصقـــــــــــر

صقر انقهر من ابوه .. يحبها صح .. بس مايسكت عن لسانها

المؤذي .. لسانها يوجع في الحكي

الجده بكت ومسكت طرف جلالها تمسح دموعها .. تزلزت كلمة

شيخه في قلبها .. وهي تقول يبكي وانت حارمه شوف أمه

ناصر اللي كان قطعه من قلبها .. ماتنساه لو الموت يطويه

ويطويها

همس الجد – اتركـ ( ثم كح بقوه ) .. الكل فزعله وهي واقفه

كيف خواتها يسامحنه بسهوله .. قالهن كلمه وهو على فراش

المرض يسامحنه

قربت منها وضحى وهي منلفع وجهها – شيخه ارحمي

شيخه تناظرهم وهم فوق راسه .. وتناظرهم بفرح وشماته

قاس ضغطه نايف وهو يقول – جدي دخيلك كمل شوي

الجد مسك يده ودموعه تنزل – نايف قرب بنات ناصر مني انا

بموت وهن ماباحني

صرخت شيخه بعصبيه – ماأبيحك لو تنطبق السماء على

الإرض .. يوم في قوتك بطشت علينا .. يوم شفت الموت

تبي بيحتّنا .. الله لايرحمك مثل ماشتتنا سنين سنين حنا

وأبوي حرمتنا محبة هالناس .. وكرهتنا فيهم .. كيف أبيحك

وأنت نزلت دمع ابوي .. كيف ابيحك وانت غربتنا عن اصلنا

وفصلنا .. كيف ابيحك وانت حكمت بأمرك تزوج كل وحده على

كيفك وهواك

مستحيل قلبي يصفى لك لو انوضعـ

مادرت غير بالصفعه اللي لفت وجهها .. ناظرت في اللي صفعها

بقهر وصفعته .. ناظرها صقر .. والكل شهق

عيونها حمرت – مد يدك علي مره ثانيه ماتعسفني لو الموت

يعسفني .. وان كاني عشانك جريتني بشعري وجبتني هنا غصب

ترى جيت اتشمت في جــــــــــــــــــــــدك ( وأشرت عليه )

الجميع مط عينه .. ناظرت فيهم بعصبيه – فيه خير اللي يجبرنا

على شي مانبيه .. الله اللي طم سبع ورفع سبع ان مانقعد لكم

بهالبيت دقيقه

كح الجد بقوه .. ثم قال – اتركوهـــــــــــــــــــــــــــــا

الكل سكت .. والكل ينقل نظراته بين شيخه وبين الجد

أشر بيده يناديها قالت بقوه – لا .. وش تبي

الجد إبتسم بألم – وش اللي يرضيتس ( ثم كح بقوه )

ألتفتت شيخه بقهر .. وعينه تناظر اللي حولها واحد واحد

ثم قالت – ردونا الدوادمي

الجد بسرعه وقاطعها – لااااااا ( ثم كح .. وحس انه بيموت من

قوة الكحه ) .. ناظرته شيخه بقهر ثم طلعت بسرعه .. وصقر

يغلي قهر

بسرعه لحقها وركضت وراه وضحى وهي منصدمه في اللي صار

تكلمت ساره وهي تبكي .. حست ان كل شي صار مفتوح

وان شيخه فتحتلها باب تقدر فيه تهرب من نايف اللي رفض

يطلقها ناظرت في جدها – انا محللتك بس على شرط !!

الجد اللي كان مغمض عيونه ويسحب هواء فتحها بألم

وهو يمسك قلبه – وش تبين يابنتي

ناظرها نايف بخوف .. قلبه يدق بقوه .. لايكون تسويها

وتعلم سبب زواجهم





تكلمت ساره وعينها في عين نايف – انا أقدر اروح للمحكمه

مره ثانيه واسوي قضية خلع ( مط نايف عينه )

بس انا ماأبي فضيحتكم تكبر .. اقتصلي حقي من اللي

واقف قدامك وطلقني منه

قله يطلقني لاني أكرهه أكرررررررررهه وأنجبرت اني

أخذه

الجميع ناظرها .. مصدومين من كلامها عنه .. اما هو نزل

راسه ورفعه يوم قال جده – طلقها

انصدم ورفع عينه في عينها .. وهي وقفت وتكتفت تحتريه

يطلقها

قال بقهر وعصبيه – لاااا لااااااا مستحيل اطلقها مستحيييييييييل

وبسرعه طلع وهو يصارخ ويسب .. لحقه فهيد

ويالله ركب معه السياره اللي شخط فيها وهو يصارخ ومعصب

ليييييييييييش في هالوقت بالذاااااااااااااااااااات حبها .. وهي تكرهه

ربه اقتضالها منه .. ضرب الدريكسون كم مره وهو يصارخ

ويهاوش وداعس على البنزين





وضحى وقفت في وجهه قريب من الملحق وهي تلهث – وقف

صقر اسمعني

صقر اللي ماهب راضي يسمع احد – ابعدي عن وجهـــــــي

مشى وهو معطيها ظهره .. متجهه للملحق

وضحى فجرتها – شيخه لها ماضـــــــــــــــــــــي مرير !!

وقف وناظرها وهو ماط عينه







حست بشي يهزها .. شي يبيها تصحى لاتموت .. وهي مغمضه

عيونها تلمست دمها اللي على بلل كتفها .. لان زجاج الدريشه

شقها .. حست بطعم الموت وهي تتطعم الدم بدأ يطلع من فمها

كحت وكحت .. وهي تسمع أنين خافت حولها .. بسرعه

فتحت عيونها بخوف .. ألتفتت على اللي حولها .. بعضهم

صامت صمت عجيب .. وربما انه الموت سحب ارواحهم

وبعضهم تسمع أنين يخرج منه

كانت السياره منقلبه على جنب .. وهي عند الباب الخلفي

اللي حاولت تدزه بصعوبه .. وتسمع واحد يهمس – وقفي

ويبدو انه مستصعب مسكها .. ألتفتت ودمها ينزف .. شافته

كبيرهم واللي يعطيهم أوامر

شافته تسحب بيمسكها .. دزت الباب برجلها بكل قوتها

وأخيرا انفتح .. بسرعه طلعت وهي ماسكه كتفها .. وصوت

الزعيم يناديها – تعاااااااااااااااااااااااااااالي

بدت تمشي بسرعه وتحاول ماتلتفت للخلف .. ماتبي شي يثني

عزمها .. مستحيل ترجع تعيش اللحظات الصعبه اللي كانت

عاشتها .. ركضت للشارع اللي نادرا ماتمر سياره فيه .. ومشت

ومشت وهي تحس انها بتهلك وتطيح في إي لحظه وتموت

الموت اللي تشوفه كل لحظه .. الإلم .. الجوع .. الكسر

العطش .. شفايفها الزرق .. جلست على طرف الشارع

وحطت يدها على راسها تبكي .. بتموت وهي ماعلمت ضاحي

وش حقيقتها .. وهاذا كان أكبر دافع يدفعها انها تقاوم كل

اللي يصير فيها







مط عينه وهو يعيد كلمتها – ماضي مرير !!

حست بالعرق والخوف وهي ترجع للزمن اللي عاشت فيه

شيخه أسوء ايام عمرها – ايه ماضي مرير .. شيخه في

صغرها بنت كلها قوه وحياه .. كانت لنا الإخ اللي نتعكز عليه

كانت تعيش عمر أكبر من عمرها .. مثل ماتشوف انا حالي
مايسمح ابد أعيش هالدور

جر الإنفاس ووقف وشد انتباهه كلامها

كملت وضحى وهي تنزل راسها – كانت شيخه كلها حياه وروح

كانت الفراشه اللي ماتهاب أحد .. والكل يقدرها ويحترمها رغم

صغر سنها .. والكل يشهد بأخلاقها وانها ماتلتفت للتحرشات

اللي تجيها من شباب حارتنا .. حتى لدرجة انها تكفخ لها واحد

تفلق واحد عادي عندها .. أهم شي تجينا منتصره وجايبه اللي

طلبناه منها .. بس إذا جاء الليل كانت تبكي وماحد يسمع بكاها

غيري .. وترتجف وتعرق وهي في فراشها

كنت اسمع ونينها وخوفها .. بس كل هاذا يختفي في الصبح

ويتبدل حالها

في ذاك اليوم اللي دخلت علينا وهي تبكي .. وكانت هذاك اليوم

اشوف شيخه تبكي في النهار .. على كثر مانفلقت وانضربت

وراحت ورى الحوش تبكي .. رحت لها وقربت منها

ونزلت عندها – شيخه وش فيتس

رفعت راسها وكأنها مصدومه انها شافتني وقفت ومسحت

دموعها وتلفتت حولها – هاه هاه لالالا مافيه شي

ركضت داخل .. ومن هذاك اليوم انقلبت شيخه .. لين جانا

في يوم إتصال ومن حسن الحظ ان ابوي كان فيه

شد انتباهه صقر للسالفه – ايه كملي

نفثت الهواء اللي في صدرها – كانت الشرطه

ضحك بسخريه – ثرها تدل هالاماكن من صغرها

ناظرت فيه وضحى – صقر

صقر – زين زين كملي

حس ان صوت وضحى تغير وعيونها ترقرقت دموع وهي

تسترجع هالذكرى – راح ابوي وامي للشرطه وجلست انا

عند خواتي بس برد لك العلم من لسان شيخه نفسها وهي

تحكيلي

تقول – دخل ابوي وامي الشرطه والضابط كان يسقيني مويه

ويبلل وجهي .. كنت شايفه الموت لين شفته

شخص جثه .. قبيح المنظر والهئيه .. عند عينه شلخ

مشوه عينه وكل ماشافني اعترض

طريقي ويقول كلام يخوفني – انتي اللي ذبحتي امي هي انتي

تقول كل ماراحت للدكان شافت ذاك الشخص وهي تسكت

خوف وراعي الدكان اللي كان من نفس قرية امي يساعدها

ويخبيها مرات .. ومرات تطيح في وجهه


مسك مقبض الباب بقوه وهو خايف ومرتاع – هد هد الله يخليك

هد بتأخذ ارواحنا انت

لاكن لاحياة لمن تنادي ولا كأنه يسمعه

حس فهيد ان الموت قريب منهم وصرخ – ناااااااااااااااااااايف

والسياره بدت تلف وتدور .. وفهيد دموعها نزلت وهو ماسك

مقابض السياره بكل قوته ويصارخ .. لين استقرت السياره

في عمود الكهرب اللي قدامهم .. وفجأه صوت فهيد اختفى

والسياره وقفت







نزلت دمعة وضحى وهي تحكي – تقول في ذاك اليوم راجعه

في الخبز اللي نبيه .. وصدفته في الشارع اللي خلف الدكان

تقول تخبيت عند السياره بس هو شافها .. وقرب منها

اقترب منها وهي تدس وجهها بيدينها بقوه .. تحتمي بيدينها

عنه .. لين مسكها ووقفها وهي تصرخ وتبكي

قاطعها صقر وباين في الخوف – وعمي وينه عنها

انفثت الهواء – ابوي في هالحزه راقد لانه كان يحرج على الغنم

يبيع ويشري .. ويطلع من البيت قدم الضو .. ويوم يرد هلكان

مابه نفس

كملت وضحى وهي تزفر – شيخه في ذيك اللحظه .. شافت الموت

يوم مسكها وهو يجرها ويخنقها ويضربها ويمطر عليها أقسى

كلام ممكن تسمعه وتتهم بقتل حرمه ماتعرفها

وضربها وضربها وضربها لين هلكت .. وشافهم شخص وبلغ

الشرطه اللي اسرعت لمكانهم وحاصرته .. وخذوها للشرطه

وهي في حال مزري ..وهناك دقوا على بيتنا

من ذاك اليوم عاشت شيخه على الإدويه النفسيه .. كانت تهذي

وتحلم وتصارخ أخر الليل .. وكانت تخاف من كل واحد يقربها

إلا ابوي بس

قبل عشرين سنه

تبكي وتبكي وتشاهق وتضم ابوها – يجيني يجيني يبي يخنقني

مسكها ناصر ومسح عليها ونفث ويحاول يهديها .. خلاص يابنتي

تعوذي من إبليس .. مايقدر يجيك

قربت وضحى اللي كانت في حدود العشر سنين ومسكت يدها

وبكت – خلاصـ

صرخت شيخه وهي تروح ورى ظهرابوها – ابعدها ابعدها

عني ابعدي ابعـــــــــــدي ( وكانت تصارخ لين ابتعدت عنها )

وأخذ زاويه بعيده في الغرفه وارقد .. وخواتي جنبي

اما هي كل ليله ترقد في حضن ابوي اللي تعب كثير معها

كانت تخاف مني ومن امي ومن خواتي الصغار .. مدري وش

يتخيلها عنا .. بس ابغضت الجميع إلا ابوي كانت متعلقه فيه

وبقوه .. لين اجبرت ابوي تترك المدرسه وتلازمه .. وبكذا

اصعبت مهمة ابوي .. اللي صارت تلازمه في حراج الغنم

وتعلمت اصول المهنه .. في ذيك الفتره كان ابوي يبث ويزرع

فيها الإعتماد على النفس .. كانت ماتنام إلا على كتفه .. وهو

يقرأ عليها وينفث .. في الليل تخاف وتصرخ وتبكي .. وفي

النهار تتظاهر بالقوه .. وفهمت المهنه

اتذكر ذاك اليوم اللي داخل فيه ابوي علينا وفي يده كيس .. وهي

مبسوطه وفرحانه

سألت ام شيخه – وش في الكيس

ناصر وهو يناظر بنته ومبسوط فيها – عبايه شيخه بتلبس عبايه

فتحت شيخه الكيس ولبست العبايه .. وصارت تستعرض فيها

عندنا ( إبتسمت على جنب وضحى وهي تتذكر حالها ذاك الوقت)

كملت وهي تدمع – تغيرت شخصية شيخه .. انقلبت قلب وصارت

تحمل قوه .. ولما كبرت شوي فتحلها ابوي بسطه كانت تمسكها

ابوي يحرج وهي تبسط .. لين تغيرت شيخه وصرنا نهابها ونخاف

منها .. تحملت كل المسؤوليه .. بس لازال خوفها من ذاك الرجل

مسيطر عليها لين هالحين

عقد حواجبه صقر – ليه شافته عقب كذا

زل لسان وضحى وتلكلكت – هاه لالا معاد شافته ( قطعت السالفه)

اصبر عليها صقر .. شيخه تحبك بس ماتوثق بأحد ابد .. تخاف

من الضعف والذل .. تلبس قناع ماهب لها .. شيخه مريضه

وتتظاهر بالقوه .. هاذا الشي اللي بس قدرت اصارحك فيه

طاحت دمعتها – شيخه إنسانه تحمل طيب وبياض داخلها

دخيلك لاتقسى عليها

فرك وجهه كم مره .. ومسح على شعره .. لف ظهره

وناظر الملحق اللي مسكر بابه .. ناظر وضحى ثم راح

تاركها ووجهه منلفع

نزلت وضحى على الإرض وهي تبكي .. سامحني ياصقر

ماأقدر أعلمك ذاك المجنون وش سوى فيها بعد أكثر







حس ان الروح تغرغرت .. والعيون شطحت .. مسك يد وضحى

يودع هالدنيا .. حس لسانه ثقل .. والنفس اختنق

مسكه ابو فهيد – تشهد ياأبوي تشهد

الجميع ناظره والكل بكاه .. ماقدر يقنع بنات ناصر يبحنه

بيودع هالدنيا وهو ماتذكر في يوم انه حسسهن بحنانه وبمكان

ابوهن اللي يشيله في قلبه

سحب يد وضحى وأجبرها تنزل راسه لفمه .. تمتم كلمات

ثم نزلت دمعته وعيونه شاطحه وقال بصعوبه – اشـ هد ان لاإلـ

( واختنق صوته ) كح وكح وكح ثم قال – وان محمـ د رسول الله

غرغرت روحه في هاللحظات .. ويده ماسكه يد رفيقة دربه وعمره

وضحى اللي كانت تردد ( ان الموت حق ,, ان الموت حق )

هدت انفاسه .. وانقبضت روحه قال تعالى ( كل من عليها فآن

ويبقى وجهه ربك ذو الجلال والإكرام )




الصباح \ الفجر

بيت ضاحي بن فهيد

كانت منيره جالسه وتبكي .. وحولها موضي وريم

اما الريجيل خذوا الجثه للمستشفى

دق التلفون

رفعت السماعه موضي .. وكانت الصاعقه








في المستشفى \ العنايه المركزه

في كل مكان في جسمه موجود أجهزه .. وفي عينه ووجهه

كدمات .. وجهه أسود .. وشكله مخيف

ناظره ابوه ودمعت عينه .. مسح على الزجاج كم مره يتأكد

يمكن يكون حلم .. يمكن مو هو .. كيف بيعيش وهو يشوفه

على ذاك السرير .. والدكتور مرجح موته وكل شي بيد رب

العالمين

ربت على كتفه ولده وهو يبكي – تكفى يبه لاتسوي كذا

نزل على رجلينه وجلس في الإرض .. فقده كبير .. مصابهم

كبير .. ابوه .. وولده .. وولد أخوه





كانت نايمه عند شجره على الطريق .. تحس بالهلاك

الموت يسحبها له ببطء .. ليته يأخذها وترتاح

سمعت صوت خطوات اقتربت منها .. بس ماتقدر تفتح عيونها

تحس بوجع وألم .. صعب تفتح عيونه ماتقدر

حست باللي هزها .. والجهاز اللي يرسل جنبه .. تأكدت انه

من الشرطه .. كيف حسوا فيها .. تبي تفتح عيونها وتقول خذني

لخويكم ضاحي .. ضاحي اللي يشتغل معكم .. خذني له .. رجعني

له بس لو أشوفه دقيقه وحده .. ابي أموت وانا بريئه .. الموت

قاعد ينخرني نخر .. ودوني له ودوني له

حزن لحالها الشرطي .. اللي تأكد انها مصابه .. لان كتفها ينزف

وهي مغمى عليها

أمر الإسعاف اللي وصلت للحادث .. وتتبعوا آثار الدم .. وعرفوا

مكانها اللي ماهب بعيد عن العصابه .. شالوها معهم على سيارة

الإسعاف .. وتوجهوا للمستشفى







ناظرت فيهم ساره وهي تنزل .. الكل يبكي مع انها خلتهم

هدوا .. ليش رجعن يبكن مره ثانيه

نزلت بخطوات هادئه .. وهي تبي تطلع لخواتها بس كلمة

موضي زلزلتها – ماني مصدقه نايف وفهيد في غمضة عين

منيره زاد بكاها وهي تحضن ريم – خذوني له خذوني

ألتفتت لهن وناظرت فيهم

وش الي سمعته .. وش يقصدن

قربت منهن وناظرت فيهن وهن يبكن – صاير شي

منيره ناظرتها وبكت ودست راسها في كتف ريم أكثر

وقالت بشهاق – يابنتي دعاتس عليه صاب صاب ليتني

مت قبل أشوف هذا حاله

مطت عيونها أكثر – وش تقصدون انتم

فجرتها موضي وهي توقف في وجهها – كله منتس ومن خواتس

إلى متى هالقلب القاسي الأسود .. جدي مات مابحتنه .. وكل

وحده متزوجه وساتره نفسها وتأمر وتنهي على رجالها وفي

النهايه تدعن .. روحن الله لايوفقتسن وحده وحده .. ليتسن

ذلفتن للداودمي ولاشفنا شهبة ذا الوجيهه .. اذلفن يابنات

الهنديه .. اذلفــــــــــــــــــــــــــــن

وبسرعه سحبت ساره لبرى وهي تصارخ وتبكي – لو صار

في أخوي ونايف شي والله لإخلص عليتسن بيدي وحده

وحده

ناظرتها ساره بخوف – موضي موضي

موضي تدزها لين طلعتها ومسكت الباب وقالت

بقهر – بتظلن كذا قلوبتسن سود وحقودات .. جدي مات

وهو مقهور .. وأخوي وولد عمي مطروحين في المستشفى

انتن مانتن بشر مانتن ابشر ( وقرعت الباب في وجهها )






ركضت ساره للملحق عند خواتها .. ودموعها تنزل

افتحت الباب بقوه .. وشافت خواتها جالسات في الصاله

وكل وحده حاطه يدها على خدها

يوم شافن حالتها خافن وارتاعن .. قالت شيخه – وش فيتس

جلست ساره على الإرض وضربت فخوذها – مصيبه مصيبه

مطن عيونهن قربت منها نوره – وش مصيبته ساره

ساره بكت وهي اتمتم بكلام ماهب مفهوم

شيخه وقفتها مع كتفها – وش صاير تكلمي

ساره ضمت شيخه وقالت بإنهيار – جدي مات .. نايف مات

فهيد مات .. موضي طردتنا وسبتنا

مطن عيونهن .. ورفعتها شيخه عن حضنها وناظرت فيها

وهي منصدمه – انتي وش تقولين

لكن طيحة ساره بين يدينها .. نسفت كل ابراج مخها






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





( البارت السابع والستـ 67 ـون )


بيت ضاحي بن فهيد \ قبل الإتصال بساعات

مشت للملحق قبل تطلع من البيت وقبل يشيلون جثة الجد ضاحي

دقت الباب وهي تعكز بعصاها .. انفتح وطل بوجهها شيخه

شافت شيخه وجهه جدتها الحزين .. وعيونها اللي توضح كبر

الإلم اللي تشيله

مسكت يد شيخه وناظرت في يدها – بيحي جدتس اللي ودع

انلفع وجهه شيخه ونزلت راسها مصدومه وقالت بحزن – ودع

الجده رفعت راسها وناظرتها – ايه جدتس ودع

كملت – اعرف ماتقوين هالخبر .. واعرف ان كل اللي قلتيه قبل

يموت ورى قلبتس ( ضمتها شيخه وهي منلفع وجهها ) الموت حق

بس ماتمنيت تقولين اللي قلتيه له وهو يطلب البيحه منتسن

( وشيخه حاضنتها وساكته )

كملت الجده – انتي اقوى خواتس بس اقرب لقلبي .. ماهب شي

بس فيتس تصميم وعناد ابوتس .. توقعتس ماتسامحين لنتس

ذقتي الضيم وانا امتس .. بس انا ذقته اقوى منتس .. احرموني

ولدي وبناته .. جدتس همس في إذني قبل يموت يبيتس تبيحينه

قبل يوضع في التراب .. بيحيه وريحيه ( حست ان شيخه مالها

صوت )

فكتها وتفأجات في شكل الدموع اللي تصب من عينها – الله يبيحه

الله يبيحه ( ودخلت بسرعه داخل )

لحقتها جدتها وشافتها جلست على السرير وهي تبكي

ماتوقعته يموت .. ابد .. كل اللي قلته والحكي .. كان برد خاطر

انا شفته وهو يصارع الموت بس ماتوقعته يموت بهالسرعه

اوجعته مثل ماأوجع ابوي .. ابوي اللي عاش طول عمره يتمنى

يحب على يد ابوه وامه

قبل عشر سنين \ يوم العيد

لبست فستانها وزينت شعرها .. وهي صاحيه قبل خواتها .. بتروح

العيد مع ابوها وامها .. ووضحى تقعد في البيت مع خواتها

طلعت من الغرفه .. سمعت صوت في المطبخ .. بسرعه راحت

له وشافت امها تسوي القهوه والفطور

تركتها .. وراحت تدور على ابوها .. اتجهت لغرفتهم .. افتحت

الباب وانصدمت

يشم بشت رجال ويبكي .. ناظرت بصدمه .. ابوها رفع عينه وشافها

حط البشت جنبه ومسح دموعها وناداها – تعالي

اقربت من ابوها وهي تحس بوجعه ودموعه .. حبت راسه

وعينها على البشت

حس ابوها ان عينها على البشت اللي جنبه .. جلسها في الطرف

الثاني وناظر في البشت وعينه فيه – تبين تعرفين من له

هزت راسها بسرعه وقالت – ايه

إبتسم بألم وعينه عليه – بشت ابوي خذيته قبل اطلع من البيت

كان يلبسه كل عيد

حست بحرارة الدموع من كلام ابوها .. وعلى هالذكرى

طلعت البشت اللي كان مخبى في الدالوب حقها .. مدته على

جدتها وهي تبكي – هاذا بشته

الجده وضحى ماتتذكر هالبشت

شيخه وهي تمسح دموعها – هاذا بشته كان مع ابوي .. هاذا

اللي صبر ابوي على فرقاه .. ابوي كل عيد يطلع هالبشت يشمه

ويتذكر ابوه .. اللي بغى رضاه وهو معيي

نزلت دمعتها – ابوي يتذكر ابوه بهالبشت .. هاذا اللي اوجعني

ولا أنا معقوله ماأملك قلب يسامح .. دموع ابوي اوجعتني

ضمت جدتها وقالت – اشهدي اني بحته .. مثل ماأباح ابوي

بكن فتره من الوقت .. لين جتهن وضحى تقول – ضاحي يسأل

عن الجده بيوديهم البيت

فكن بعض وراحت الجده .. ووضحى قربت من شيخه اللي مسحت

دموعها وخبت البشت في دالوبها .. وطلعت في الصاله

ولقت خواتها فيه وكلهن يتسألن .. عن دموع الجده .. وعين

وضحى في شيخه اللي سرحانه وخاطرها حزين

لين مر الوقت وهم ساكتين .. جت بتفتح وضحى فمها .. دخلت

ساره وهي تبكي

قالت شيخه – وش فيتس

جلست ساره على الإرض وضربت فخوذها – مصيبه مصيبه

مطن عيونهنقربت منها نوره – وش مصيبته ساره

ساره بكت وهي اتمتم بكلام ماهب مفهوم

شيخه وقفتهامع كتفها – وش صاير تكلمي

ساره ضمت شيخه وقالت بإنهيار – جدي مات .. نايفمات

فهيد مات .. موضي طردتنا وسبتنا

مطن عيونهن .. ورفعتها شيخه عن حضنهاوناظرت فيها

وهي منصدمه – انتي وش تقولين

لكن طيحة ساره بين يدينها .. نسفت كل ابراج مخها

نزلت شيخه على الإرض وهي تضربها على خدها وصرخت

على هند – اركضي جيبي ماء ولا عطر بسرعه

ركضت هند وهي ترجف .. كل اللي يصير اليوم صدمه

جابت المويه وعطته شيخه

صبيت شوي من المويه في راحة كفي .. مسحت وجهها وشعرها

وأحاول أهزها .. وش اللي قالته .. وش المصيبه اللي نزلت على

رؤوسنا .. توه قلبي مابرى من سبب عدم بيحتي لجدي .. وكلامي

السم ولساني اللي بيهلكني .. تجيني ساره وتجيب المصايب معها

مافاد الماء صرخت في نوره – عطيني عطر بسررررعه

جابت نوره عطر من شنطتها .. بخيت على يدي وحطيته على

خشمها وانا مصدومه .. فتحت عينها .. وتنفست بعمق

وحطيت العطر جنبي وبكيت .. ايه بكيت .. احس ودي ابكي

لين ماتبقى في عيني دموع .. احس اني ماهب انا لالا ماهب

انا .. قمت عن خواتي بدون إي كلمه .. حتى ماأبي اسأل

وش صار .. لبست برقعي وجلالي وركضت لعمتي منيره

فتحت باب الصاله وتفأجات في اللي لابسين عبايتهن بيطلعن

وقفت في وجيهن – وش صاااااااااااااااااااااااير

بس انصدمت في صوت موضي وهي تقول بصراخ – لها عين

تجي .. صدق غاسلاتن وجيهن

ناظرت فيها بإستحقار .. وقربت من منيره – وش صاير



فأجتني منيره بدموعها وهي تقول – دعاء اختس على ولدي

صاب صاب ياشيخه ( ومسحت دموعها )

طلعن تاركيني في الصاله .. ألتفت لهن وقلت – بجي معتسن

قالت موضي ببرود – خلتس عند خواتس .. وأدعن على من تبن

بعد

انقهرت منها .. طلعت لها ومسكتها مع كتفها بقوه ووقفت في

وجهها – قطع الله ذا اللسان .. صدق قوية وجهه

مطت عينها بقهر واضح في عيونها – من اللي قبل شوي

تقول ماهب بايحتك وهو ينازع هاااااااااااااااااه

قالت شيخه تقهرها – ماهب انتي اللي عشتي عيشتنا .. ولا ذقتي

اللي ذقناه .. روحي يالدلوعه حلال اللي سواه فيتس عيسى وأمه

حسيت اني صبتها في الصميم .. ولفيت تاركتها

طلعت للملحق .. وشفت خواتي جالسات وساكتات .. طاحت عيني

في ساره – ليش جالسه ألبسي وروحي شوفيه

حسيت ان ساره ماهب مصدقه اني اقول ذا الحكي .. وقفت وهي

تقول – تكفين ياأختي عقب ماشفت العز .. لاترديني للمهانه

راحت وخلتنا وهي تقول – الله أنصفني منه .. وربي ردلي حقي

ناظرنا في بعض .. وتنفست بعمق






في المستشفى

مسح دموعه .. وهم يركبون جثة ابوه في سيارة الإسعاف ناقلينها

للمقبره .. مايدري كيف بيوقف .. ولا وايش يسوي .. ابوه مات

وحالة ولده خطيره قرب منه محمد وعكزه – يايبه قل لاحول

ولاقوة إلا بالله

وجهه الحزين وعيونه الغائره تعكس حزنه ردد وراه – لاحول

ولاقوة إلا بالله .. الله يثبتنا على الطاعه

انتقل الجميع على السيارات .. صقر ركب مع جثة جده ولابس

النظارات الشمسيه ومتلثم .. مصابهم كبير







الجانب الآخر من المستشفى

ركضوا المسعفين في المصابين .. وكانت نور من بينهم

دخلوها العمليات بسرعه .. وضعوا فيها الأجهزه الأزمه

تواجدت الشرطه في المستشفى .. وفتح تحقيق في القضيه








بيت سعد بن فهيد \ مكان العزاء

البيت اكتظ بالمعزين .. هاذا داخل .. وذا طالع

ام فهيد كل شوي يغمى عليها .. وكل ماصحت تذكرت

موت عمها وطيحة ولدها في المستشفى .. وصارخت

وصارخت لين ترد ويغمى عليها

ومنيره جالسه جنب الجده وتبكي بصمت .. والجده تهلل

وتسبح .. يوم صارت المفأجاه

ناظرت موضي ومطت عينها .. بدخول ام عيسى وبنتها مريم

مشن لين وصلن الجده وسلمن عليها

كانت عيونهن كسيره .. وام عيسى باين الكبر فيها كثير .. عزن

بسرعه وطلعن .. وموضي ابد ماهب مصدقه دخولهن وجيتهن






رفع جواله في إذنه بعد ماضغط قبول الإتصال – هلا عساف

الله يحسن عزاك .. مشكور وماتقصر

وششششششش .. وشلون ومتى .. اليوم الصبح .. زين زين

جايكم

ناظر فيه محمد – وش صار

ضاحي وهو يوقف – محمد سد مكاني بروح للمستشفى

محمد مط عينه – ليه وش صاير

ضاحي وهو مستعجل – لقوا نور لقوها





بعد اسبوع

انصدمت وهو يقول لها في السياره راجعين من بيت ضاحي

بن فهيد .. انهم بيمشون اليوم للدمام
حست الدموع امتلت في عيونها .. ومسكت يدينه ترتجيه

لكن هو مصمم على رايه







امسكت يدينها وهي تبكي ترجاها – تكفين يابنتي روحيله

ماعلى فمه غير اسمتس يناديتس

ساره اللي عيونها ممتليه دموع – وانا من يناظر في حالي

انا تعبت ياعمه .. تعبت منه .. ماابي غير اتطلق منه .. ارحميني

ترجتها بحال كسير – ابخليه يطلقتس ان صحى بالسلامه يابنتي

والله ان ماعلى فمه غير اسمتس ارحميه يابنتي الله يرحمتس

وارحميني انا وعمتس .. عشان خاطري يابنتي

ناظرت في شيخه اللي هزت راسها لها بالقبول .. ناظرت

في عين منيره وبخوف – تراتس وعدتيني

منيره بكت وهي تهز راسها – طيب طيب يابنتي

وقفت ساره .. ومشت لفوق .. وشافت في وجهها موضي اللي

كشرت .. ماكلمتها ولا شي .. اسحبت عبايتها وهي تناظر في

جناحه .. طفت اللمبات وهي تقول في خاطرها – إن شاءالله انها

اخر مره أدخلك يهالجناح

نزلت الدرجات .. وشافت الجو متوتر .. والنظرات ناريه بين

موضي وشيخه

شافت منيره جت ومعها عبايتها وحالها حزين .. وشكلها مبهذل

ناظرت في ساره – فارس بيجي هالحين ياخذنا

سكت .. ولبست عبايتي .. وعدلت برقعي .. سمعنا صوت البوري

طلعت وراها .. ركبت مع فارس

سمعتها تسأل – وشلونهم هالحين

فارس قال – فهيد مجبصين رجلينه الثنتين بس هو أحسن حال

من نايف .. اللي الضربه كلها من يمه

سكت .. عادي .. كان هاذا شعوري .. ابد ماشفقت عليه

ولا كسرني .. انا ماني مثل شيخه تفرح بالشماته .. بس

انا ربي خذلي حقي منه

وصلنا المستشفى

نزلنا ومشيت وراهم .. ركبت معهم الإصانصير .. واحس اني

توترت مدري ليش .. وفي داخلي ندم اول ماشفته وانا داخله

ورى امه وفارس .. شفت صقر يقرأ عنده قران

غريبه اعرف علاقته بصقر ماهب زينه .. كيف صقر يقرأ هالحين

عنده قران .. معقوله الجميع سامحه .. إلا انا

الإجهزه محاوطته في كل مكان في جسمه .. قربت مني أمه وهي

تناظرني – قربي يابنتي

ناظرت فيها ومسكت يدها – لاتخليني معه بلحالي ياعمه

حست فيني وشدت على يدي تطمني .. مشيت عنده لين قربت

منه .. طلع فارس هو وصقر

هزته عمتي – نايف نايف

تمتم بكلمات مافهمتها .. ناظرتني وهي تقول – ينادي عليتس

احس اني في مسلسل ولا .. هه سخرت من اللي يصير كله

نايف ينادي علي .. ويقول اسمي


وكأنه قرأ أفكاري – ساره

ناظرته وشفت عينه في عيني وباين فيه وجع – ساره

حسيت اني ارتبكت وسكت .. فجأه رجع غمض عيونه وسكت

ناظرتني عمتي – تكلمي قولي شي

وش أقول .. مدري .. خايفه .. بس الإكيد ان فوق كل قوي اللي

أقوى منه .. وهاذا حالي معه

تنفست بعمق .. جلست على الكرسي .. جلست عمتي جنبي

وقامت تبكي .. ناظرت فيها أشفقت على حالها .. وش تبيني أسوي

له أكثر من اللي سويته .. ناظرتها بحزن وتكتفت .. نقلت نظري

له وهو منسدح ولاحول له ولاقوه .. وباين الضعف في وجهه

الشاحب .. وجسمه اللي نحل .. ناظرت في شعره المبهذل

نقلت نظري في ذقنه اللي مو مرتب وهو يحب يهتم في ذقنه

كثير .. صدره العاري اللي أنقرفت منه .. وقفت ومسكت يدي

بقوه – دخيلتس لاتروحين ياساره

رجع يهمس – ساره ساره

ناظرت فيه .. وعمتي ركضت له وقالت – موجوده ياأبوي هنا

هنا ساره تبيها

رجع يهمس – ساره

شجعتني أقرب منه .. كل اللي أسويه شفقه لها هي بس أكثر

ولا هو مايستاهل مني الشفقه

همست عند إذنه بخوف وقلب ينبض بقوه – انا هنا ,, انا ساره

بكت أمه يوم يحاول يرفع يدينه .. ناظرت في يدينه .. اليد اللي

بطشت في يوم من الإيام علي .. اليد اللي كتفتني وخذت اللي تبي

مني .. اليد اللي نحرتني من الوريد للوريد .. اليد اللي كانت تصفع

وتأمر وتنهى .. هالحين رب العزه والجلال .. وضعها هامده

لاتقدر على الرفع .. رجع نزل يدينه يوم ماقوى عليها

وتمتم – ساره ساره

حسيت دمعتي نزلت .. هالحين بس أشفقت عليك يانايف

ماكنت ابد كذا .. يااااااااااااارب رحمتك

اوجعني حال عمتي .. اللي تبكي بوجع .. وشهاق نابع من أقصى

قلبها .. مسكت يدينها وعضدتها علي وطلعت فيها

شافنا فارس هو وصقر اللي واقفين عند باب العنايه .. قربوا

منا – شصار ماتحسن

هزت عمتي راسها وقالت – يتمتم بس بإسم ساره

ناظرني فارس بترجي – اجلسي عنده ياساره

حسيت اني انصدمت من قال هالكلمه .. ناظرتني عمتي

وصقر وفي عيونهم ترجي .. لالا مستحيل أقعد







ناظرها من ورى القزاز .. كل ماصحت اضربوها في الإبر

وهاذا حالها من إسبوع .. منهاره بالحيل

اربع ايام في الغيبوبه .. ومن فتحت عيونها وهي تقوم

وتصارخ منهاره كثير .. واضح ان اللي مرت فيه ماهب

قليل

ربت على كتفه الطبيب وهو بيدخل لها – ادع ربك انها

ماتنهار اليوم بعد .. بشوف الإستجابه عندها .. ان تقبلت

وحست في الناس من عيني اني لإخليك تدخل لها .. وهي

اساسا من تقوم تصارخ وتناديك .. وتصيح منهاره

فيه شي مخوفها .. الله يحل القضيه على خير

ضاحي – إن شاءالله خير .. إن شاءالله








بيت ضاحي بن فهيد

دخلت منيره وصقر وفارس البيت .. تلقتهم هند وهي تدور

على ساره – وين ساره

فارس – جلست مع نايف بترافق معه

شيخه وقفت وهي تقول – كيف وافقت ,, من صدقكم خليتوها

صقر ناظر فيها .. بعدين سكت وجلس

منيره وهي تدعي لها – الله يسعدها ويوفقها يارب وين مالقت

بوجهها ياكريم البيت

فارس جلس عند صقر وناظر في امه – وينه ابوي

منيره وهي تجلس معهم – راح للإبل .. ماصدقت يوم راح

من مات عمي وصار فينا اللي صار وهو جالس .. اليوم شرت

عليه وتوحى فيني وزهم على ابو فهيد وراحوا

شيخه جلست عندهم – والله ماهب حاله موضي من صار في

رجلها اللي صار وهم معيين عليها تجينا

خزها صقر – المره بيتها بيت زوجها

انقهرت شيخه ووقفت – ماهب كل شي عندكم إجباري

مشت طالعه .. ووقف وطلع وراها

ناظرهم فارس وهو يلف راسه يمين ويسار – إبتدى حرب

البسوس الله يعين

هند بقهر ناظرت في منيره – ياعمه مايصير .. من صار اللي

صار وهو ماهب راضي يريح شيخه .. كأنها السبب في موت

جدي

منيره وهي تمسك راسها تهمزه – والله يابنتي ان ماعاد فيني

حيل .. عيال عمتس كلهم أذوني

ناظرها فارس – افاااااااا حتى انا يمه ,, هاذا وانا اللي جبت

النتيجه اللي ترفع راستس وتفرحتس .. وتخرجت

نزلت دمعة منيره – فرحتي يوم يقوم أخوك بالسلامه

سكت فارس ثم تمتم – الله يقومه بالسلامه






بيت سعد بن فهيد \ الصاله

تعبت من مواجب الحريم .. وإستقبالهن .. هاذي اللي داخله

وهاذي اللي طالعه .. وبطنها اللي بدأ في البروز

جلست وهي تحس انها هلكانه .. في الصبح والعصر تجلس

مع الحريم .. وبعد المغرب تزور فهيد .. وان مازرته قلبت

عمشاء عليها البيت

حست فيها جدتها – روحي يابنتي ارتاحي

ناظرنها الحريم شفقانات عليها

عمشاء – وش روحته .. هي توها جت .. اجلسي اجلسي

ناظرت فيها وسكتت .. تعرف انها لو قامت ماهب مخليه فضيحه

ماهب قايلتها فيها

دخلت عليهم ريم البيت .. وسلمت على الحريم

قالت عمشاء – يابعد قلبي روحي ارتاحي وانا أمتس روحي

ريم اللي كانت واقفه قالت – ايوالله تعبت مع اني من السياره

لكم بس الوحام ذبحني

حست بالقهر وضحى وسكتت .. راحت ريم

بعد فتره عقب ماطلعن الحريم

وقفت وضحى بتطلع لفوق .. وقفتها عمشاء – على وين

وقفت وضحى – ليه تبين شي بعد

عمشاء – فيه ملابس لفهيد حاطتها الشغاله ورى الحوش

روحي جيبيها .. وأكويها بنأخذها معنا لفهيد

وضحى بتعب – والشغاله وين

عمشاء وهي تخليها – الشغاله عندها ميتين ألف شغله ماهب

فاضيه

انزلت بتعب ومشت للحوش .. لمت ملابسه اللي موجوده

وجمعتها وطلعت فيها لغرفة الكوي

شغلت المكوى وقامت تكوي .. وهي مقهوره من اللي تسويه لها

ذا العجوز


سمعت صوته – وقفـــــــي

كملت طريقها .. ومسك يدها ووقف في وجهها – ليش

تحبين تعاندين

ناظرت فيه – لاعناد ولاشي ,, خلاص انا تعبت .. كل شوي

توقفني وتمشكل معي .. معاد قدرت على مشاكلك ياصقر

ناظر فيها – كله بسبب عقدتس ولا ماهب ذا حالنا

ناظرت فيه بإستغراب – عقدتس

فجرها – ايه ابو وجهه مشوه

حست الإرض افترت حولها .. وش عرفه بالقصه .. معقوله

تسويها وضحى وتعلمه

ناظر فيها يتفحصها – ليش سكتي

قالت بتوتر – ممم ماعندي شي اق اقوله

صقر – وش قصته

حست انها بتطيح – قل للي علمك .. يعلمك قصته

صقر حجرلها – بس ابي اسمعها منتس انتي

حست انها بتبكي .. ردها للشي اللي تبي تمحيه من ذاكرتها

البيت اللي دخلته معه محروق .. سحبها سحب ووقفها في

وسط صالته صرخ عليها – انتي اللي حرقتي البيت انتي اللي

حرقتي امي

ماتدري ليش يقول اللي يقوله .. كيف حرقت البيت .. وكيف

حرقت امه .. هاذا أكيد مجنون

مسك يدها .. ومشاها غصب .. وهو يشتم ويسب ويجرح

تمسكت في كتف صقر وهي تبكي – ليش عرفت ليش ليش

انصدم صقر من كل اللي سمعه .. حس انه مربط فكها

من حضنه – انتي متأكده باللي تقولينه

شيخه وهي تبكي – ماأبي ارجع أعيش اللي عشته ياصقر دخيلك

دخيلك





بيت سلطان

حست بالقهر .. وهي ترضخ للإمر الواقع .. غصب طيب

لازم تمشي معه

جمعت اغراضها واغراضه ودموعها تنزل

دخل عليها وناظر فيها – يالله اخلصي

مسحت دموعها بقهر وناظرت فيه – بتتصرف في هالبيت ولا أترك

اللي ماهب لازم

أشفق عليها – لا اتركي اللي ماهب لازم .. في الإجازات بنجي

هنا إن شاءالله

حس بالفرحه وهو يقول لها هالكلام







ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ






( البارت الثامن والستــــ 68 ــون )




جناح صقر / بيت ضاحي بن فهيد



ناظر فيها وهي تبكي .. اولمره يشوفها بهالصوره .. حب قوتها



وعمره ماتخيل ضعفها



حب تسلطها .. وعمره ماتخيلإستسلامها .. ابد ابد ابد ماهب شيخه



اللي عرفها .. كيف قدرت تشيلهالحمل كله في قلبها



شيخه وهي منسدحه على السريرتكلمت وهي تبكي – عمري



مانمت ماحلمت فيه او زارني فينومي .. اخاف منه كثير



صقر لين هالحين مو مستوعبانها مستسلمه بهالشكل .. ولا



توقعها بتكلمها بهالسلاسهوالسهوله



مسكت يدينه وهو جالس جنبهاعلى السرير – عقب موت جدك



( ناظرها صقر برفعة حاجب )ماعبرته وكملت – احس ان كل شي



تلخبط فيني .. صرت اتذكر ايامموت ابوي وأمي



مثل مكان لابوي وامي أهميه فيحياتنا .. ولهم تأثير .. ولا أبي



أي احد يتكلم عنهم بالناقص ..اكيد ان فيه أحد ينظر بهالشكل



للمرحوم .. والإكيد ان موضيوحده منهم



ساكت وسرحان .. معها ولا هومعها .. يفكر في المجرم اللي



سوى هالشي فيها كله



ناظر فيها – لو مسكناهبتقدرين تتعرفين عليه



جلست بصدمه – إيششششششششش













العصر / المستشفى



مقهور من الجبص اللي برجلينه.. يحس انه مقيد .. ضغط



على الزر بقوه يستدعي الممرضهاللي جت تركض – يس سير



انقهر منها وحط كل حرته فيها– بسرعه هاتي لي التلفون يابقره



ناظرت فيه الممرضه واضح انهيشتمها .. قربت التلفون له



وبسرعه طلعت وهي تنافخ منأوامره



اخذ التلفون ودق على رقمها ..مقهور انها من صار فيه اللي



صار مازارته



انفتح الخط وسمع صوتها – الو



حس ان نبضه زاد من سمع صوتها– وينتس فيه .. ليش ماجيتي



اظاهر انبسطتي بطيحتي



انسدحت على السرير بتعب .. منالصبح واقفه على رجل تكوي



ملابسه وتجهز شنطته تكلمتبتعب وهي تتنهد – جهزت اغراضك



امك شوي بتزورك هي وموضي



عصب ورفع حاجبه بقهر – وانتي؟؟



وضحى بتعب – ماأقدر أجيك ..تعبانه



انقهر – وش منه تعبانه



قالت بإنفجار – من ولدك تعبت.. بطني يعورني وامك زودتها



علي .. تعبت من طلباتها .. كلشوي لها طلب جديد



قال بأمر – طيعيها وش عندتس.. تراها مره كبيره



قاطعته – وانا مره حامل ..تعبت تعبت تعبت ( وسكرت السماعه )



انقهر انها سكرت في وجهه ..اظاهر ان أمه زودت عليها الشغل



رجع يدق .. بس هالمره علىتلفون البيت ردت ريم – الو



فهيد – الو .. وين أمي



ريم – طيب لاسلام ولاكلام ..الحمدالله ع السلامه



فهيد – انا ماهب فاضي عطينيامي



ريم تأففت من اللي يسويه ..ودت التلفون لامها اللي



ناظرت في ريم – مين !!



ريم بطفش – فهيد



اخذت السماعه وكلمتها – هلاوليدي وشلونك



فهيد – بخير بخير .. يمه وضحىعلامها



عمشاء استغربت – علامها



فهيد – يمه تراها حامل تعبت اناعارفتس حاقدة عليهن من



عقب موت جدي



عمشاء انقهرت – من قاله



فهيد – انا أقوله .. ابعديعنها ومايخصتس فيها .. ماأنتي



مسؤوله عنها



انقهرت عمشاء منه – هاذياتلاها يمال الماحي ( نزلت دمعتها )



صدق اللي قال انا اللي ربيتولغيري صفيت ( وسكرت في وجهه )



ناظر في جواله .. وهز راسه ..ماينكر انه اشتاق لشوف وضحى



وسواد عيونها الكحيله .. حطراسه على المخده وهو يسرح في



خيالها

الجانب الثاني \ المستشفى



وقفت على راسه وهي تناظر فيه.. تمنت تخنقه .. او تذبحه



كيف سمعت كلامهم وجلست ..معقوله مافيها عقل .. لهدرجه



غبيه .. واقفه فوق راسه وودهاتذبحه



اندق الباب .. بسرعه ألبستبرقعها قالت – مين



الدكتور حسن – انا دكتور حسن



جلست على كرسي بعيد – تفضل



فتح الباب وعيونه تناظر فيها.. هي .. هي فقط













جالسه جنبه .. وعيونها عليه



صقر – ايه ايه انا وزوجتي بنجي.. ابي أخذ اوصافه وأبيك



تساعدني .. مشكور مشكور كثيرعبدالله



سكر السماعه وناظر فيها وهويبتسم ومسك يدينها – يمكن ماكنتي



ماعطيتني فرصه تشوفين خيري ..كنتي دائم فارضه قوتس كنتس



الرجال وانا المره ( وقرصخدها )



ناظرت فيه .. وهو يوقف ..معقوله كل هالوقت مافهمته أو انه



هو اللي مافهمها .. ألتفت لها– يالله وش تنتظرين بنطلع



هزت راسها ووقفت وهي تحاولتتنفس أمل جديد .. وحياه



جديده خاليه من الخوف والقلقوالتوتر .. والإهم الكوابيس



المخيفه













بيت ضاحي بن فهيد \ الصاله



تأففت هند وهي تناظرالتلفزيون وهو يكلم عندها .. ناظر فيها



وهو يكلم صديقه – ايه ومتىبتسويها



صديقه تركي – اليوم .. أهليمن ربشتهم فيني سووا كل شي



بدري بدري .. كنهم ماصدقوااتخرج



ضحك فارس – اجل انا الله يعوضعلي .. يوم جيت افرح تنكس



فرحنا .. وانقلب جو العائلهحزن .. الله يرحم جدي



تركي – آمين



تأففت هند بقوه وعلت الصوت ..وناظرته بطرف عينها



فارس يحط رجل على رجل يعاندهاورفع صوته – ايه وقلي



بتسافر مع العيال ولا



تركي ويوخر السماعه عن إذنه –وش هالإصوات اللي عندك



انقهر منها وهي ترفع على كلالصوت بقوه .. لاتها عرفت انه



يحرها



وخر الجوال عن إذنه وناظرفيها بقهر – استحي على وجهتس



وقصري على الصوت .. ماتشوفينياكلم



هند وعينها على التلفزيون –والله أنا أول من جلس هنا .. رح



كلم في غرفتك



انقهر منها ووقف وسكرالتلفزيون وجلس يكلم .. اما هي



سكتت وماتكلمت .. وقفت وراحت



استغرب انها مازعلت وسبتوهاوشت .. طفش من تركي



وصرفه وسكر منه



مشى يدورها .. شافها فيالمطبخ تسوي صامولي .. ناظر



فيها وهي مو منتبهه له –سويلي بعد



هي نقزت وناظرت فيه بقهر –لااااا .. ورح كلم خويك اللي



مزعجنا فيه ( ورجعت تكملشغلها )



إبتسم وجلس على الكرسي عندها– العالم سوت حفل تخرج



وانا ماسويت



ألتفت له بإستغراب – شكلكبتفتح سالفه وانا راسي يعورني



دخلت عليهم خلود وهي تناظرفيهم – عمو فارس عمه هند أحبكم



ناظروا فيها وإبتسموا لها



قربت من فارس وحبت خده – عموانا احبك مرررره



جلسها فارس في حضنه – وانابعد ياحبيبة عمتس



خلود – انا طفشت بيتنا كلهدموع دموع مو حلو



حطت هند صحن الصامولي الليكان فيه كثير وجلست



على الكرسي .. مط فارس عينه –كل هاذا بتاكلينه



هند – قل اعوذ برب الفلق ..الله يحميني من عينك



فارس مد يده وأخذ وحده وهويبتسم – صايره لطيفه بنت عمي



ناظرت فيه .. وحست انها بتغصفي اللقمه .. وهو يبتسم لها



ملامحه اللي تحبها إبتسمت لها.. وهي اللي ماتشوفه غير معصب



ومكشر عليها .. حطت الصاموليووقفت



ناظر فيها – لهدرجه تكرهينيعاد ( وقف وحط الصامولي )



اسف اسف ( وطلع )



ناظرت في ظهره وهو يطلع ..وخلود تناظر فيه وفيها



من دون شعور ودمعت وقالت –تكفى ارجع عشاني



حفظت هالكلمه خلود في راسها.. وطلعت بدون ماتحس فيها



هند



تبعت فارس اللي طلع لغرفته ..افتحت الباب شافته جالس على



طاولة الكمبيوتر وسرحان



دخلت وسكرت الباب .. وقربتمنه وهو عينه عليها .. إبتسم لها



وحب يدها – زعلانه مني



هزت راسها – ايه .. زعلانهمنك كثير



رفع حاجب – افاااااااااااااا



خلود – ليش مارجعت وعموه هندتقول ارجع تكفى عشاني



مط عينه – إيشششششششش




المستشفى



واقف برى العنايه المركزه ..يوم قربت منه الدكتوره – السلام



عليكم



ناظر فيها – عليكم السلام ..شصار يادكتوره



الدكتوره – الحمدالله المريضهتحسنت بشكل كبير .. وحاليا بننقلها



لغرفه خاصه حسب الطلب ..وتقدرون تشددون الحراسه



ضاحي انبسط – يعني قامتبالسلامه



الدكتوره إبتسمت – الحمدالله.. وهي صحت وطلبت تشوفك



بس انا ماأبي حالتها تتكس ..ابغيها لين تصحى زين



وتتكلم وهي ماتخاف ..والدكتور النفسيه مريم راح اتابع



حالتها .. وإن شاءالله خير



ضاحي – إن شاءالله إن شاءالله













في المستشفى \ غرفة نايف



حست بالرعب وهو يقترب منهاخطوه خطوه .. وهي ترجع للجدار



بخوف وتبي تصرخ بس تحس صوتهامنخنق



قرب منها وإبتسم بإستهزاء –اجل انتي البديله لجيسي



عقدت حواجبها بإستغراب ..ناظر فيها نظره زلزتها .. إبتعد



ولف وجهه .. قرب لنايف وناظرفيه لفتره وهو مازالت إبتسامة



السخريه تملى وجهه



طلع .. وهي جلست على الإرضتبكي بخوف ورعب





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





( البارت التاسع والستـــــــــــ 69 ـــون )



قبل سبع سنوات \ لندن

نايف وحسن

وقف جنبه وهم يناظرون نتيجتهم .. كان مجموع درجات نايف اعلى

منه .. ناظر له بنظرة حسد .. هو يسهر يذاكر ويتعب .. وينتبه

للشرح .. وهو يرقد ويهيص ويضحك وفي النهايه هو أكثر مجموع

منه

رجعوا مع بعض للشقه هو معبس .. وذاك يطنز عليه ويضحك

وأول مادخل الشقه .. طلع سيده للغرفه .. اما ذاك طلع يبدل ويتعطر

ويركض لجيسي مثل المجنون

هو انعزل عن العالم .. وعن الناس .. ورفض صداقات البنات

بس عشان يقدر يحصل المجموع اللي يطمح له .. ونايف عاش

حياته طول وعرض .. وفي النهايه اللي يبيه يحصله ويلقاه

< وقفه أخرى >

في المحاضره مجتمعين ..تحمس للإجابه .. وقف وهو يجاوب

بحماس .. طلعت الإجابه خطئ .. قام يتمسخر عليه نايف ويطنز

كل اللي في الكلاس ماتوا ضحك منه

ناظره بنص عين بحقد .. بينما نايف يضرب يد بيد مع اللي جنبه

ويضحكون .. جلس بقهر وهو متفشل

مايترك فرصه الا يطنز عليه .. ويضحك منه .. آآآآآآآه هاذا اللي

ذبحه وموته قهر

فاق من سرحانه ومن غمرة ذكرياته .. وهو جالس على الكرسي

ويتذكر على صوت الطبيب سالم – مرحبا .. شكلك حزين على

خويك الدكتور نايف

إبتسم إبتسامه ذات مغزى وقال – ايه ( وقف وإبتعد عن المكان )






بيت ضاحي بن فهيد \ جناح فارس

وقفت قدام المرايه .. احس وجهي حار .. من سمعت كلام خلود

وانا ماني على بعضي .. معقوله لو أخطبها توافق

يارب توافق يارب .. ضربت راسي بيدي .. صدق اني مهبول

جدي توه مات .. استغفرالله

لبست ساعتي .. عدلت شماغي .. بخيت العطر .. إبتسمت لنفسي

إبتسامة رضا .. فتحت الباب بنزل .. لكن صوت صراخ وهواش

من غرفة محمد أخوي .. زلزلتني مكاني






في المستشفى

وقف قدام غرفتها .. استجمع انفاسه .. شاف خوياه العساكر

حوله قرب منهم – انا بدخل لها .. شددوا الحراسه مضبوط

واحد منهم – لاتخاف طال عمرك

حرص عليهم – حتى الإطباء اللي بيدخلون .. شوفوا بطاقاتهم

انتبهوا لهالنقطه

قال واحد فيهم – مشددين على هالإمر .. ومسوين خطه متقنه

لاتخاف

مشى مبتعد عنهم .. دق الباب .. افتحه

...

ناظرت فيها .. الدكتوره عند راسها تكتب في الملف .. سكرت

الباب وراي .. ناظرتني الدكتوره .. ناظرتها .. هزت راسها بمعنى

اقرب

قربت .. شفت عيونها لفوق تناظر السقف .. مدري شاقول كارهها

وحمل الأمانه ثقل فوق كتفي

تكلمت مع الدكتوره – هي بخير

بسرعه لفت راسها تناظرني وقالت – ضاحي

ناظرت فيها .. شفت في عيونها الخوف .. واضح انها تائهه

وفي نظراتها الرعب

قالت بنبرة ترجي – دخيلك ضاحي انا خايفه

ناظرت في الدكتوره ابيها تطلع .. فهمت علي وطلعت

جلست على الكرسي وقلت بقهر – ليش رحتي .. انتي معهم

صح ؟؟ كنت حاس

مسكت يديني .. ابعدت يدينها عني وقلت بكرهه – لاتلوثيني

دمعت وهي تقول – والله انك ظلمتني ياضاحي

صرخت عليها بقهر – لاتكذبيـــــــــــــــــــن

بكت وناظرتني بآسى – انا جبت دليل برآتي .. ماهب من حقك

تكذبني .. انا مستحيل اجلس معك وانت تناظرني هالنظره الدونيه

ناظرت فيها .. ودي أصدق كلامها – وين الدليل

قالت بقوه بدلتها عن ضعفها – لين اطلع من المستشفى .. مستحيل

اعلم إي أحد هالمكان لين اقوم بالسلامه

مسكت كتفها بألم وقالت بقو عين تكمل – وليا بغيت تطلقني ساعتها

طلقني .. لاني مستحيل اعيش معك بنظرتك اللي تناظرني فيها

قبل .. انا ياضاحي فقت فقت ماني بالجازي اللي تلعب على عقلها

انا نور نــــــــــــــور بنت ابو خضر

سكت عنها .. لفيت راسي ووقفت على الشباك وناظرت في

الناس والعالم تحتي – طيب وش دليلتس

قالت جمله مو مفهومه – ورقة ابوي

لفيت راسي لها وناظرتها وانا ماط عيوني – قدرتي تجيبين هالورقه

ابتسمت بسخريه – عمري ماراح اهمك .. اعرف ان هالورقه هي

اللي ياما تمنيتها وبحثت عنها

ناظرتها بنظرات بارده .. بعدين سكت .. يارب ماأنصدم فيها بعد

بس كيف جابت الورقه .. هاذا اللي عجزت افهمه

الشرطه \ مكتب صقر

رسم الإوصاف الرسام .. وهو يوريها الرتوش الإخيره للصوره

وقال – يشبه هاذا

ناظرت في الصوره بخوف وهزت راسها – ايه

ناظر الرسام في صقر – بنراجع صور المجرمين ويمكن تطلع

صورة احد فيهم

طلع هو وصقر وهي في المكتب جالسه بخوف .. نزلت دمعتها

وبسرعه مسحتها .. ماتبي ترجع لإيام الخوف والرعب

بعد فتره

رجع لها صقر وهو يبتسم .. قرب منها وهي وقفت

مسك يدها – اوعدتس ان اجيبه طال الزمن ولا قصر

حسيت بالراحه عقب كلامه .. مسكت يدينه .. توي احس بالعزوه

توي احس بالقوه .. من عقب موت ابوي وامي وانا احس الدنيا

صغيره في عيني .. وكبرت اكبر من عمري .. شلت هم خواتي

ووضحى اللي تكسرني .. نسيت نفسي ونسيت اني بنت .. ونسيت

حيائي وطلعت بشخصيه جبرتني الظروف اني اتقمصها

تبعته طالعين من القسم .. وفيني احساس حلو .. شفت مكتبه

وطاولته .. وهيبته في مكانه .. وإحترام اللي حوله له

ضحكت على نفسي .. كيف الهيبه اللي أشوفها له من العساكر

ماردعتني عن اللي اسويه فيه .. صدق اني قوية وجهه وقلب






بيت ضاحي بن فهيد \ جناح موضي ومحمد

اندق الباب عليهم .. ناظرت في الباب بدموع وهي جالسه على

السرير وهو واقف يصارخ فوق راسها

قلت له وانا عيني متورمه من البكى – بس خلاص دخيلك فضحتني

حرام عليك ارحمني

ناظر في الباب وصرخ – خيــــــــــــــــــر

ترجيته بعيني – لاتصارخ عيالي بيخافون منك

راح فتح الباب بقوه وهو معصب .. شاف فارس بعيد عن الباب

ويناظر فيه

ناظر فيه محمد – خيرررر وش تبي

ناظره فارس – علامكم صوتكم واصل أخر الشارع

محمد بقهر صرخ عليه – وانت وش يخصك موكل علينا

تتحكم فينا .. يالله توكل ( وقرع بالباب في وجهه )

سمعت صراخه على فارس .. مجنون هالرجال بيفضحني .. ياربي

وين شاف هالرساله .. والله اني كنت مخبيتها زين كيف طلعت

رجع لي وعيونه تقدح شر – قلت لتس متى جتس هالرساله

ناظرت فيه وخلاص بأبكي – والله العظيم قديمه .. جتني في البنك

صرخ بقوه وعيني نزلت في بقايا الرساله اللي متناثره

حوله – وليش تقبلينها هاااااااااااااااااه .. انهبلتي وين الحيا وجهتس

غاسلته .. ولا هو الحب الوحيد .. ماأضمن حتى انتس تراسلينه

مطيت عيني بدأ يخبص في الكلام .. هاذا بيجيب أخرتي

وقفت وناظرته بقوة عين وانا اقدح شر صرخت عليه – بــــــــــس

بس لاتسلط علي لسانك .. لاتقذفني خاف ربك

قرب مني وشدني من عند ياقة الجلابيه بقوه وهزني وتكلم وهو

شاد على ضروسه – اقسم بالله يجيني خبر انتس راسلتيه ولا قبلتي

منه رساله وحده ماهب مطلقتس .. لا بيديني ادفنتس وانتي حيه

هزني بقوه ثم حذفني على السرير .. حسيت ظهري انقسم نصين

تحسبت عليه في داخلي .. حسبي الله ونعم الوكيل فيك وفي عيسى

بعد






بيت سعد بن فهيد

نزلت بالشنطه .. وهي يالله تتنفس .. حطته عندهم وجلست جنب

جدتها – وينهي عمتي

ريم – امي راحت تجهز .. ليش تعبتي عمرتس كان ناديتي على

الشغاله تنزل الشنطه

وضحى وهي تأخذ الفنجال اللي مدته ريم عليها – ماهب

مشكله

الجده امسكت يدينها – خلي هند تجيني ترقد عندي .. يابنتي

الغرفه فضت عقب المرحوم

حزنت عليها وضحى – انا اللي ارقد عندتس

الجده – لا يابنتي انتي حامل .. لو ماني في حداد ولا رحت عند

خواتس بس ابي احد في بيت فهيد وفي مكانه

سكتن ريم ووضحى .. طلعت عمشاء وهي تناظر في وضحى

بقهر – امداتس تروحين تشكين لرجلتس عني عنده

ناظرت وضحى فيها – متى شكيتس !!

عمشاء بعصبيه – دق علي مثل المجنون يهاوش .. ثم علميني

انا دخلتس المطبخ غصب قلت اطبخي ولا غسلي ولا سوي

تراتس ماقمتي إلا بحق رجلتس عليتس

وضحى وقفت وهي تقول – اصلا ماني بقاعده بهالبيت برجع

لخواتي

وقفتها عمشاء – رجلتس ماهب سامح .. استحي على وجهتس

كل شوي منطنطه لبيت عمتس .. وين هيبة رجلتس

ناظرت وضحى في ريم وقالت – اسمحيلي ياريم ( وناظرت بعمشاء)

عاني بنتس كل شوي منطنطة علينا مثل ماتقولين ولا هالعلم

ماتقدرين تقولينه إلا بس لي

سكتت عمشاء فتره تفكر بعدين قالت – هذه بيت ابوها

قالت وضحى تقهرها وعين بعين – وهذاك بيتي بعد وبيت خواتي

انا عارفه وش تبين توصلين له .. بس الله لايسامحتس إن شاءالله

( ووقفت ) حسبي الله ونعم الوكيل

الجده ناظرت في عمشاء بقهر – عمشاء وضعفه

تركتهن وضحى وطلعت فوق .. وهي تتحسب عليها وتدعي

عمرها ماقالت في حقها كلمه شينه .. وان بغت شي تأمر عليها

وتنهى .. بس عقب اللي قالته في حقها ؟؟ مستحيل تسكت ثاني

مره عليها .. وبتطلع حقها منها ومن بنتها موضي ومنه هو بنفسه

بس تولد وتكسرهم بالعمليه حقت رجلها .. بتسويها بتسويها

وهو اللي بيدفع العمليه من ورى خشمه بعد






جالسه بطفش .. وحاطه يدينها على خدها .. وتناظر فيه سرحانه

وتتذكر كلام الدكتور اللي دخل وهو يقول بسخريه – اجل انتي

البديله لجيسي

من تكون هالجيسي بعد .. وش باقي مخبي عندك مانصدمت فيه


حسيت بطعم المر وانا أسمع صوته ينادي علي – ساره

لملمت نفسي ووقفت ومشيت لين وقفت عند راسه – خيرر

إبتسم إبتسامه باهته وقال – قولي انتس مسامحتني

ناظرت فيه فتره من الوقت .. كيف اقبل هالكلمه منه .. وانا

اللي ياما وياما دعيت ان ربي يوريني فيه ابشع صوره ابي

اشوفه فيها .. وهاليوم اناظر له وكل شي فيه يخوف

وجهه .. عينه المنتفخه .. وخشمه المكسور .. ويدينه المجبصه

ورجلينه اللي مجبصه ومرفوعه لفوق .. وصدره اللي مليان أجهزه

معقوله هالشي هو اللي بيبرد النار اللي تقود في صدري .. معقوله

مهما شفته بإبشع صوره مابردت ناري

بعدت عنه وجلست على الكرسي .. صعب اسامحك قلتها في

نفسي .. صعب اسامحك يانايف .. بيني وبينك مسافات ومسافات

ماهب بكلمه وحده تقطعها

اندق الباب وانا اسمعه يتمتم بكلمات .. قمت وفتحت الباب

شفت في وجهي وحده واضح الخوف في عيونها !!



في بيت ضاحي بن فهيد

واقف عند راس امه وهند في الصاله وهو يقول – مدري عنه

وعنها أمسكوا العيال لايشوفون امهم بهالصوره

ناظرت فيه هند وأمه تسأله – وانت وين رايح

ناظر في هند بنظرات ذات معنى – مشوار خاص

بعدت هند نظراتها وهي تسمع منيره تهاوشه – ووراك ماتعلمني

وش هالمشوار ياقليل الخاتمه واخوك طايح في المستشفى

إبتسم وجلس وحب يدين امه – نايف بخير ياجعلني فدى ذا الراس

وانا بروح واحد من العيال مسوي حفل تخرج له في فندق فخم

منيره – ومنهو خويك هذه !!

فارس – من عائله معروفه .. يمكن يحضر حفلته امراء

منيره – اها

ناظر فارس في هند .. ثم ناظر في أمه – انا بسكت عن حفلة

التخرج بس على شرط تزوجوني

هند زحفت لورى وبلعت ريقها .. ماتدري ليش تحس انه يقصدها

اما منيره اضحكت – توك توك على العرس

مط فارس عينه – تراني مانيب مثل سعد اللي يجبر خواطركم

ان مازوجتوني بتزوج من راسي

ضحكت منيره وهي تمد فنجالها على هند تصب لها قهوه – ومنهي

ذي وسيعة الوجهه اللي بتخاويك في خبالك

ناظر هند وإبتسم ثم ناظر منيره اللي فهمت نظراته – فديتها حرمتي

بتسمع هرجتي لو أقول لها طيحي في البحر بتطيح فيه

انفرطت ضحكة هند ولفت راسها

منيره ضحكت – ياهياطك وانا امك

نزل محمد عليهم وهو ينافخ ووجهه أحمر وقف في نص الصاله

وقال لامه – انا تراني بغيب عنكم يومين لاتشيلون همي

وقفت منيره بخوف – وين رايح وحنا بهالظروف

محمد يمسك نفسه من العصبيه – بأخذ خفاره على الحدود

يومين وبرجع لكم

منيره مسكت راسها – دخلتك بالله ماتروح

قرب وحب راسها – لاتغصبيني يالغاليه وتدخليني على الله

خليني اروح انا هنا تعباااااااان

سكتت عنه منيره وهي تشوف فارس يغمز لها

قال فارس – ماتشوف شر ابد .. ولاتشيل هم

قرب محمد من فارس وهو خجلان منه وحب راسه وفارس

يبعد عنه – سامحني وانا اخوك .. والله اني قلت الكلمه وانا

معصب

قال فارس بمزح– لالالا ابد ماشلت بخاطري ( وضحك ) اساسا

انا الطوفه الهبيطه لكم ياأخواني كل من بغى يفش غله وشايل

على حرمته فشه على راس فارس المسكين

كلهم ضحكوا

قرب محمد منه وفتح بوكه وسحب خمس الآف ومده عليه

وهو يبتسم – والله ان تأخذها .. وسامحني ياابو ضاحي

إبتسم فارس وهو يأخذها – مانيب قايل لا .. يمكن اسافر واحتاج

هالفلوس






المستشفى

اقتحمت الغرفه وهي تدز الباب .. وتدخل

ناظرت فيها وهي تمشي لين وقفت عند راسه .. جلست انا على

الكرسي .. وعيوني تراقبها .. وحده جميله .. وباين انها اوربيه

واضح من شعرها ولبسها .. وشكل وجهها

وقفت عند راسه وهي تناظره بتأثر واضح .. مسكت يدينه

ناظرت فيها ساره وهي ساكته .. تشوف وش تسوي معه

ألتفتت لها جيسي وواضح فيها التأثر وبلهجه عربيه مكسره – منذ

متى وهو في السرير

ناظرت فيها ساره فتره – قبل اسبوع

رجعت تناظر فيه جيسي ومسكت يدينه .. وكانت تمتم بكلمات

إنجليزيه وواضح فيها اللؤم

قبل ماينفتح الباب وتقتحم شيخه وصقر المكان .....







في الجانب الثاني من المستشفى

جلس بطفش وهو يتأفف .. حاس بالملل وهو حبيس هالسرير

انفتح الباب ودخلت امه وريم .. ناظر وراهن وماشافها

حطت عمشاء الأغراض على الطاوله – لاتدور وراي تراها ماجت

لاتتقطع عليها تراها مادرت عن هوى دارك

سكت عنها

قربت منه أمه وسلمت عليه .. وحب راسها .. وسلمت عليه ريم

وجلسن

ناظر فيهن – اخبار جدتي !!

قالت عمشاء – بخير .. جدك فقيده في البيت الله يرحمه

تمتم – ايه الله يرحمه

ناظر في ريم – وينه سعد ؟؟

ريم – مسافر عنده رحله خارجيه

قالت عمشاء وهي تتأفف – وهاذيك غاثتس وراتس تقعدين عندنا

مالت عليها

ناظر فيها فهيد – منهي

ناظرت فيه عمشاء – من غيرها المضعوفه حرمتك

صد عنها وهو مايقدر يقول لها شي

حاول يغير السالفه – جاكم عن نايف

ريم تحاول تعدل الإجواء – ساره قاعده عنده مرافقه .. كلمت قبل

شوي هند وعلمتني .. قبل لانطلع من هنا بنزوره

عمشاء تحلطم – يمال الضعفه لو صاير بضناي شي .. متهور

وطايش

قاطعها فهيد – صار اللي صار .. علامتس جاسه اليوم مشحونه

علينا يمه

ناظرت فيه بقهر – بسبب حرمتك اللي تبي تستقوي علينا .. لا

وتهدد يبا الفيت بتروح لخواتها وبتجلس عندهن

عصب فهيد – ومن سمح لها .. تروح هناك

عمشاء – مالك شخصيه .. فارضه شخصيتها على البيت كله

لا واللي يقهرني جدتك

قاطعتها ريم – يمه كفي يدتس عن الضعيفه .. تراها حامل ومنغثه

والله يايمه ان مافيه أطيب من وضحى .. لو هي شيخه اللي تتكلمين

عنها صدقتس

عصبت عمشاء عليها .. وقات تسب وتهاوش .. وحولت المكان من

راحه لصوت صراخ وهواش


في المستشفى

شهقت يوم شافت وجهه صقر .. بينما صقر وقف يناظرها

متفاجئ من وجودها

ناظرت شيخه وساره في بعض .. مستغربات النظرات

والعيون

قرب صقر منها وهو معصب – خير ليش جايه هااااااااااااااااه

اذلفي انقلعي

حاول يدزها يبعدها من المكان .. صحى نايف على الضجه

وناظر في اللي حوله .. مط عينه مستغرب وجودها في

المكان

صارخت على صقر بالإنجليزي – ليس من حقك ان تبعدني

عنه .. مجنون معتوه

صقر يسبها ويصارخ عليها – قلت لتس اذلفي انقلعي

ضفي وجهتس .. لاتعتبين هالمكاااااااااااان فاهمــــــــــــــــــه

شاف الباب فاتح .. وهو يسمع صوت الصراخ والصياح

جاي من غرفة نايف .. ركض للغرفه ودخل .. وانصدم

فيها وبوجودها في هالمكان

ناظر فيه صقر وهو ماط عينه – خيررررررررر من سمح لك تدخل

تدخل على محارمنا ياحيوان

ناظرت فيه جيسي .. وناظر فيها

قال حسن وهو يناظر لجيسي ويتكلم معها إنجليزي – لماذا انتي

هنا .. لماذا انتي موجوده

تكلمت جيسي مقهوره – لماذا لم تقل لي ان نايف في المستشفى

وهاذا حاله

عصب منها – الا زلتي إلا الأن تشفقين عليه

ألقت القنبله وهي تقول بالإنجليزي ولايفهمها غير صقر ونايف

وحسن – لانني فهمت لعبتك القذره .. نعم اكره صقر لانه فرقني

عن اخوه .. ولكنني افهم انه خاف عليه مني

مط صقر ونايف عيونهم .. قرب صقر منها وقال بالإنجليزي – أي

لعبه تكلمي !!

قالت جيسي وهي تناظر لنايف بحسره – لعبة الطفل الذي بيننا

كانت حيله من ذاك المجنون ( وهي تأشر على حسن بقهر )

كل العيون تحولت على حسن .. وساره وشيخه مو فاهمات أي شي

ويناظرن بعض بعلامة إستفهام !!







ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





(البارت السبعـــ 70 ــون )










بيت ضاحي بن فهيد

توجهت للملحق وشنطتها بيدها .. مستحيل تقدر تعش مع

هاذيك الإنسانه .. إنسانه لاتطاق ابد

دورت على هند وشيخه ومالقتهم .. طلعت عبايتها وملابسها

والبست جلالها وبرقعها .. وتوجهت للبيت .. وأول مادخلت

سمعت صوت موضي وهند .. وصوت فارس ومنيره يهدونهم

سكرت الباب بقوه عقب مادخلت .. عشان ينتبهون لها

لفوا وجيهم كلهم لها

قربت لين وقفت في نص الصاله – خير اخت موضي وش حارينتس

فيه .. هناك امتس وهنيا انتي .. وش تبين في أختي

مسكت منيره راسها .. وفارس يغمز لوضحى تسكت

قالت موضي بعصبيه – حدتس لين هنيا وعاد ياوجهه استح

انا ولا اختس .. اللي تشيش بنت محمد علي

قالت هند بقهر – متى شيشتها انتي انهبلتي

ناظر فارس في خلود اللي واقفه ورى هند وتبكي – بس بس

خلاص روعتن البنت

موضي وهي تناظر فارس – لا ماني بساكته .. اللي قدامي لاخلن

فيها لاحشيمه ولا حياء .. انتن ماتستحن إلا تبن البنت تكرهني

وتصير جفسه مثل قلوبتسن

صرخت وضحى بعصبيه وهي تناظر فارس ومنيره – هاه اشهدوا

واسمعوا ياسامعين ( قربت من موضي ) حنا وش ضريناتس فيه

خافي ربتس .. كل شوي ترمين بلاتس علينا .. استحي على جهتس

موضي بعصبيه – انتن اللي استحن

دمعت هند وهي تقول لمنيره – والله والله ياعمه ان ماقلت لها حرف

البنت هي اللي تجي تشكي من ابوها ومنها وانا اللي اهديها

عمري ماقلت الشينه لافيها ولا في رجالها

موضي بقهر – اجل البنت تقول انتي ماتحبيني .. ماتحبين إلا

عيالتس .. تقول هند قالتلي .. والبنت دائم تقعد معتس

ولها ايام ترقد بعد عندتس

فجرتها في وجهها هند – انتي ماهب عشان محمد عايفتس

ومتهاوش معتس .. تجين ترمين بلاتس علي .. وتحطيني في

وجهه المدفع ( تغير صوتها وبكت ) حسبي الله ونعم الوكيل

فيتس .. الله لايسامحتس

وطلعت من بينهم معصبه وخلود تبعتها تبكي وخايفه .. انقهر

فارس وناظر في موضي وقال بقهر – قسم بالله عيـــــــــــــــــــــــب

وسمع اذني مره وخلود جالسه معها تقول .. روحي لماما موضي

تحل لتس هالمسأله لانها ماتعرف لها

سكتت موضي .. وناظرت فيها وضحى بنص عين .. وطلعت تلحق

هند وهي تتحسب وتدعي

انسحبت موضي وهي تحس باللؤم عقب كلام فارس

مسكت منيره راسها عقب ماراحن – يافضيحتس يامنيره فضحتني

في البنات .. كثر خيرها الضعيفه تداري هاليتيمه اللي كلن حاذفها

الشرهه ماهب عليها الشرهه والله على ابوها اللي مهملها













في الدمام

نزلت دمعتها وهي تدخل البيت .. ناظرت في ارجاء البيت بقدر

مايستطيع نظرات عيونها تشوفه

كبير .. موحش .. اكبر من البيت اللي في الرياض .. هذاك على انه

كبير بس فيه حميميه .. وروح .. ودفا

هاذا بارد .. ويخوف .. انقزت يوم قربت منهم الحرمه – اخيرا

وصلت سلطان ( ناظرت في نوره ) لاتقول هالحلوه زوجتك

ابتسم سلطان لعمته – إلا هاذي نوره ( ناظر في نوره ) نوره

هاذي عمتي حصه .. وهالبيت بيتها .. وحنا ضيوف عندها

قربت حصه وسلمت على نوره وقالت لسلطان – منتم ضيوفي

هاذا بيت جدك عبدالله الله يرحمه .. ابوك اللي تركه وراح يعيش

في الرياض

ضحك سلطان وهو يقرب لها ويضمها – بس انتي اللي غيرتيه

وخليتيه بهالزين ( حب يدها ) الله يسلم ذا اليدين اللي زينت

جدرانه

ضحكت حصه وقربت لنوره وضمتها – وياحيك وانا امك اللي

جبت لي اللي تونسني في ذي الوحده .. الله لايحرمني منك

ولا من نوره .. اخيرا رجعت لبيت اهلك وجماعتك

مشوا لين جلسوا في الصاله

قال سلطان – وينه عمي بدر

ابتسمت حصه – عمك بدر ماصدق يوم سمع انك جاي .. راح

هو وبدريه يشترون النواقص لجناحكم

وقفت وهي تقول – بروح اجيب القهوه

ناظر سلطان في نوره – روحي انتي

قالت حصه – والله ان ماتقوم .. انا بس بشرف الشغاله اللي

بتجيبها



اما نوره علامة استفهام .. ناظرت في سلطان عقب ماراحت

وهي جالسه جنبه – ليش ماقلت ان عمتك بتعيش معنا ؟؟

سلطان – اول شي حنا اللي بنعيش معها .. هالبيت بيتها .. وثاني

شي مابغيت اقول لتس لين تشوفينها .. وتعرفين ذا الإنسانه الطيبه

عشان تتحمسين تقعدين هنا

سكتت نوره وهي تراجع كلامها فتره بعدين قالت – لها عيال وزوج

ابتسم سلطان وهو يقربها له – عندها واحد احلى مني .. بس

الأكيد اني احلى في عيونك ( وهو يغمز لها )

وخرته عنها بقهر وقالت – روح هناك .. بس وينه هو لايكون

بيعيش معنا

ضحك سلطان وقال – حاليا لا .. يمكن بعد اسبوعين لانه بينهي

دراسته في بريطانيا وبيجي

قالت نوره – ولها زوج عمتك

ناظر سلطان في عمته اللي تقرب لهم وهمس لها – لا ميت انتبهي

تسألينها عن زوجها

قربت منهم حصه وهي تبتسم مبسوطه في تغيير ولد اخوها اللي

عاش فتره طويله يعذب نفسه بذنب موت ابوه وامه – الله الله وانا

عمتك .. ثرك منت بسهل .. كانك جبت راس هالمزيونه

ضحك سلطان وضم نوره – حلوه صدق ياعمه

مطت حصه عينها – ان كان نوره ماهب حلوه .. من اللي حلو

ياولدي .. الله يستر ماخذت نوره الحلا عن كل البنات

استحت نوره ووجهها حمر .. ووقفت تأخذ الدله – انا اللي بقهويكم

ياعمه حلفت بالله قبل تحلفين


















المستشفى

ماني مصدقه اللي اسمعه .. انا فاهمه شوي من اللي يقولونه

بس زلزت تحتي وهي تقول لصقر ( ليس من حقك ان تبعدني

عنه ) هاذي هي الكلمه الوحيده اللي وقفت باقي عقلي عن فهم

أي كلمه ثانيه تقولها .. يعني هاذي اللي مره سمعته يطريها

هاذي هي اللي وقفت عقله وقلبه عن التفكير في غيرها .. هاذي

هي اللي خلته يهدم حياتي ويصد عني بوجهه بارد

هاذي هي اللي ظل يسمعني كلامه السم عشان مايخونها

بحرف ولا كلمه

مابغيت اناظر أي أحد إلا بس عيونه .. ابي اشوفه في هاللحظه

لوين راح إتجاه عيونه .. والصدمه انه كان يناظرني حزين

صرخ صقر وهو يخم حسن من صدره ويعطيه كف دوى صوته

في الغرفه كلها وتفل عليه – تبي تفرقني عن اخوي ياحيواااااان

دزه حسن بقوه وهو معصب – انت اللي خنته ماهب انا .. انت اللي

فرقته عن حبيبته

صرخ صقر ونايف عيونه في ساره – لاني ابي مصلحة اخوي

ماأبيه يلاقي مصير عمي .. سويت اللي سويته عشان يكرهها

ألتفت نايف منصدم يناظر صقر .. وماط عينه

ناظر صقر في نايف ونزلت دموعه – لانك اخوي اخوي اللي

بيديني ربيته .. عمي انطرد عن الرياض وزوجته مسلمه

بس انت كنت بتأخذ يهوديه كافره .. بيطردك جدي بدم بارد من

السعوديه بكبرها

ناظرت جيسي فيه بقهر وقربت منه وجت بتصفعه ومسكها .. ناظر

فيها صقر .. وشيخه ناظرت فيها وفي صقر

جيسي بكت بقهر وتكلمت عربي مكسر – يامجنون انا كنت

اهب نايف

تكتفت شيخه تناظر هالمهزله وقالت – وش بعد باقي ماعرفناه

أشر نايف لساره تقرب وهي تناظر فيه

هزت راسها بالرفض وبعدت عنه .. ناظر نايف في جيسي

وقال بحسره – لو كنت ادري اني برجع وبيجمعني الله بساره

ماتحسرت على فراقتس ياجيسي لو مره

مسك يدين صقر اللي قريبه منه وحبها – الله يسعدك ياأخوي دنيا

وآخره

ناظرت شيخه في ساره اللي تناظر الشباك ومتكتفه ونص وجهها

واضح لهم

ناظر صقر في جيسي وحسن – وهالحين ولا أشوف رقعة وجهه

واحد فيكم .. المكان بكبره يتعذركم

جو بيطلعون صرخ نايف – حســـــــــــــــــــن

ألتفت حسن يناظره .. قال نايف – ياخسارة رفقتي ووثوقي فيك

نظف قلبك الأسود ياشيخ .. عمري ماضريتك بشي

صرخ حسن في وجهه – إلا ضريتني وضريتني وضريتني ياكذاب

يامنافق .. ماخليت علي تهزيئه محترمه ماقلتها فيني في

محاضراتنا في بريطانيا ولا نسيت

صد نايف وناظر في السقف – ثرك تحاسبني على طيش شباب

ثره قلبك اسود ويحقد .. حسبي الله ونعم الوكيل ( قالها وصوته

يتغير )

طن الجهاز .. وكلهم ألتفتوا عليه .. وهو يحاول يسحب نفس

ركض حسن له .. ودزه صقر بقوه

جيسي ناظرت في نايف ودمعت .. ودزهم صقر هي وحسن

وصرخ على الممرضات اللي تراكضن

قالت وحده فيهن – دكتور حسن دكتور حسن

طردها صقر برى وهو يصارخ عليها من عند الباب وحسن

وجيسي واقفين يناظرون

كان فيه دكتور .. لما سمع الضجه ركض لهم .. ووحده من

الممرضات ركضت لدكتور نايف

طلعوا شيخه وصقر وساره .. بسرعه ابعد حسن وجيسي وقفت

تنتظر

جلست شيخه جنب صقر اللي قال – حيوانه ماتبي تذلف

لف عليها يوم قالت – اجل هاذي اللي كانت ام ولدك اللي سمعنا

بقصته !!

واقفه .. وعيوني فيها .. ماقدرت عيني تفارقها .. كل كلامه

اللي قبل شوي قاله .. ماهز فيني شعره .. لو جاب لي الشمس

بيد والقمر بيد .. يبيني اسامحه ماسامحته

صديت يوم شفتها قربت لي .. وعينها تأكلني – إذن تزوجكي

ألتفت عليها وعطيتها نظره .. وصديت جلست على الكرسي

جنب شيخه وهمست لها واحس اني مكتومه – شيخه خذيني

من هالمكان .. دخيلتس طلعيني منه .. احس اني مكتومه

ناظرت فيني شيخه وانا احس راسي يعورني .. كل ثانيه اقضيها

في هالمكان تزيد اوجاعي امراضي .. حسبي الله ونعم الوكيل


همست شيخه في إذن صقر اللي ألتفت علي – اقعدي ولاتعطين

فرصه لهالإنسانه تدخل حياته ياساره

ناظرت في جيسي وعيونها تأكلني ووقفت – هاذا لو كان لأخوك

ذرة غلا يمكن أجلس .. طلعني من هالمكان ياصقر .. خاف الله

وطلعني

ناظر في الغرفه اللي فيها أخوه ثم فيني – ماأقدر اتركه بلحاله

بكلم فارس يجي ياخذتس انتي وشيخه


















طلعت انا وامي من عند فهيد .. متوجهين للجناح حق نايف

امي ماخلت شي ماقالته في حق وضحى .. اللي أشوف بس زواجها

من فهيد ظلم لها .. فهيد أخوي وأعرفه .. إنسان طايش وغير

مبالي .. واتكالي .. كيف وهي هالحين تحمل بطفله

ناظرت في أمي وهي تمشي جنبي .. الله يستر عليتس يمه من

ذنب وضحى وخواتها

انا متأكده ان اسكتت وضحى شيخه ماهب ساكته .. وعشان

كذا احبها واحترمها .. تقدر خواتها وخصوصا وضحى اللي أبد

ماتعجبني شخصيتها

وصلنا للقسم وتفأجانا في صقر وشيخه وساره .. ووحده اوربيه

واقفه تناظر ساره .. وكأنها بتأكلها بعيونها

قالت امي – السلام عليكم

ألتفتوا لنا كلهم وعيني على هالأوربيه – وعليكم السلام

قالت امي – ليش جالسين هنا .. ليش مانتم عنده

ناظر صقر فينا وشيخه وساره يناظرون فيه .. ثم قال – حالته

انتكست والأطباء عنده

انصدمت انا وامي .. ومن زود الصدمه جلست على الكرسي

جنب ساره وانا ابلع ريقي .. حطيت يديني على كتفها ابي

ابث القوه فيها .. مسكينه مصدومه .. مافرحت بسلامته .. رجع

وانتكس لاإله إلا الله قلت لها – الله يشفيه ويعينتس يارب

بس اللي صدمني انها وخرت يديني عنها .. وناظرت فيني

وإبتسمت وقالت – الله يقومه لأمه وأبوه وأخوانه بالسلامه

ثم ناظرت في صقر وباين في وجهها التعب وقالت – صقر انا

بنتظر فارس في الكوفي شوب .. احس اني مكتومه هنا

ناظرت في الأوربيه اللي تناظر ساره وهي تعطينا ظهرها

تمشي صدمتني امي وهي تقول – بنات اخر زمن .. تخلي

رجلها هامل وتقعد في ذا الكافي

ويلي ويلي امي نست شيخه .. امي اليوم مشتهيه تهاوش

أي أحد

قالت شيخه بعصبيه لأمي – وانتي وش يخصتس فينا .. ألزمي

حدتس وتأدبي في الحكي .. اللي مثلتس يهلل ويكبر .. ماهب يراقب

الناس .. صدق اللي قال من راقب الناس مات هم

شفت صقر وهو يناظرها بعصبيه .. وانا سكت .. لان معها حق

امي ماتعرف تراعي مشاعر الناس .. أكيد ان ساره من زود ضيقها

ويوم شافت حالته انخنقت وانكتمت

قالت أمي وهي معصبه – وانا وش قلت يمال المحا اللي يمحيتس

ثم قدريني عيب انا مره كبر امتس .. اخذتني في شراعتس

يهبى لسانتس

الجو توتر .. شيخه صدت عن امي .. وامي الله يسامحها فشلتني

فيها وفي صقر

غمزت لأمي تسكت .. وأشرت للباب .. يعني تراعي حالة نايف

وكأنها فهمت علي الحمدالله














في الليل \ بيت ضاحي بن فهيد

الملحق

ناظرت في وجهه خواتي وحده وحده .. الهم تشبع في وجهنا

كلنا على حالة اختي ساره .. اللي من رجعت من المستشفى وهي

مقفله عليها الباب ورافضه تفتح لنا

ودي اعرف وش يدور في راسها .. ساره تغيرت شخصيتها

بالمره عقب الشي اللي صار لها

نقزت وانا اسمع الباب يطق .. قامت هند تفتحه وسمعت صوت

صقر يسأل عني .. وقفت على حيلي وانا احس اني بطيح من

طولي .. من رجعت من المستشفى وعلموني في حالة ساره

اللي من ردت مع فارس وهي قافله الباب عليها .. وانا احس اني

بطيح

مشيت بتعب لين الباب وشعري مبهذل والجلال طايح على اكتافي

ناظرت فيه وناظر فيني وقلت بهم – نعم

حسيته استانس على شكلي وبهذلتي لانه حاس شعري .. ودزيت

يده عني – ابيتس يعني وش ابي .. ماشتقتيلي

صدق فاضي انا وين وهو وين صرفت السالفه – كيف حاله اخوك

تغير وجهه وقال – ابد زي ماسمعتي من الدكتور وحنا راجعين

حالته مستقره

هزيت راسي بتعب وقلت – انزين انا تعبانه وبرقد عند ساره

مط عينه وباين انه مقهور مني – ماهب على كيفتس يالله يالله

جناحنا

ناظرت فيه وأسوي ان ملامحي تعبانه وحزينه – دخيلك صقر

مافيني حيل

ناظر فيني فتره .. قال – اليوم اقعدي مع خواتس بس بكره

عندي








ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ


( البارت الواحد والسبعــ 71 ـون )










بيت سعد بن فهيد \ الصباح

تحنحن قبل يدخل – احم احــــم فيه أحد

سمع صوت ريم وهي تقول – اقلط اقلط يافارس دربك سمح

دخل ودخلت وراه هند ووضحى اللي طلعت بسرعه على فوق

ألتفت عليها فارس وهي تطلع الدرج– خذي راحتس ماني مستعجل

وقفت ريم لهند وسلمت عليها – اخبارك طيبه

سلمت عليها هند – الحمدالله أخبارك انتي

ريم – بخير

قاطعهن فارس وهو يقول – اجل وينهي جدتي

ريم – في جناحها

مشى لها للجناح

فتحت الباب بشويش .. ناظرت في جدتي اللي تسنن الضحى وباين

انها تدعي وتبكي .. انحرق قلبي عليها .. تحب جدي حب شديد

ياليت ربي يرزقني مثلتس ياجده وفيه وتحبينه .. لفيت رقبتي

على اللي جلست عند ريم وهي ساكته واضح انها شايله في

خاطرها كثير من موضي .. مدري ليش توترت علاقتهن .. عاد

موضي كانت حبيبه وأم للجميع .. أكيد ان محمد يضغط على

اعصابها .. ياليتها فشت خلقها فيني ولا فيها ( وانتبهت

لها تناظرني .. مستغربه نظراتي لها )

بسرعه صديت .. ودخلت لجناح جدتي .. اللي سلمت من صلاتها

وناظرت فيني – ابوي فارس

قربت لها بسرعه وحبيت راسها ويدها وجلست جنبها – ياعيني

اللي أشوف إبها .. وشلونتس جعلني فدى خشمتس

كنه ابتسمت وهاذا المطلوب اغير نفسيتها – بخير جعلني افداك

والله وانا امك مو محسفني على اللي انا فيه غير بيت ربي ياليتني

وسطه واصلي فيه .. والحمدالله هاذا قضاء ربي

ابتسمت وحبيت يدها وغمزت لها – انتي خلصي حدادتس

واوعدتس تشاركيني وانا الهبله مرتي العمره

اضحكت جدتي وانبسطت فيني .. وتوسع خاطرها – من هالحين

بتعرس .. لا وهبله .. الله يستر بس ماتدرون عني معكم

عصبت وقلت – تخسي انتي المبداه ياأم ضاحي

تنهدت وقالت – وشلونه ابوك .. مبطية عن علومه

قلت لها – الله العالم ان بكره بيغديتس ابو محمد وبيزورتس

قالت – وعلومه اخوك نايف

قلت لها – لا ابشرتس اليوم مستقره حالته

قالت لي – فهيد اليوم بيطلع

كأنها صفعتني .. اجل ليش وضحى بترجع معي .. ليش ماهب

قاعدة في بيتها .. معقوله بينهم شي

سكت وغيرت السالفه .. سولفت عليها شوي

دخلت علينا ريم وهند ووضحى يسلمن على جدتي ,, وواضح

ان جدتي انبسطت على هند .. مادري وش هالمحبه

جدتي واضح انها ماهب خاليه يوم طلبتها .. معقوله جايها معرس

وجدتي بتشاورها فيه

ناظرت لهند مثل المرتاع .. وناظرت في جدتي اللي مبسوطه فيها

ومجلستها جنبها

سمعت وضحى وهي تقول – يالله فارس

وقفت وحسيت اني بطيح – تأمرين على شي ياجده

قالت لي – مايأمر عليك ظالم وانا امك

طلعت وضحى وانا بلعت ريقي .. لايكون صدق بس اللي أفكر

فيه .. معقوله هند تأخذ واحد غيري

وانا اللي طلعت ساره من راسي بكبرها .. الله يستر

طلعت ورى وضحى .. وانا صار القلق يلعب في راسي لعب





شفته نزل من السياره وواضح التعب فيه .. جت اللحظه اللي

من امس احتريها .. مشيت له وانا ماطب عيني النوم من البارح

كنت افكر واعيد حساباتي .. زواجي منه أعظم من اللي سواه لي

وقفت عنده وحبيت راسه .. تفأجا فيني ثم ابتسم لي ومسك يديني

وقال – صحى يابنتي .. الحمدالله صحى وينشد عنتس بعد

ناظرت في الشيبات اللي تزين لحية عمي .. ووجهه الوقور

وفرحته ووناسته اللي متأكده بس عشان نايف سأل عني

وتنهدت – الله يقومه بالسلامه لك ولعمتي

قال عمي ببرأه – ولتس يابنتي

هزيت راسي بالرفض لالالالا وقلت – لا الله يقومه لكم لاني

جايه وابنخيك ياعمي

ناظر فيني عمي بإستغراب وقال – وش بلاتس يابنتي

قلت له ودمعتي تنزل وانا امسك يدينه واضمها لصدري – تخلصني

منه ياعمي .. ان كانك تحبني وتعزني تخلصني منه

ناظرني بصدمه – ليه يابنتي .. هو تغير ويحبتـ

قاطعته – دخيلك ياعمي .. ان كانك تعزني وتعدني بنتك

تكفى ياعمي خلصني منه تكفى ياعمي تكفى

وحبيت يدينه اترجاه وابكي .. وخر يدينه عني ورفع راسي

وناظر فيني وهو يمسح دموعي وعيونه معقده – هاذا اللي

تبينه اخر قرارتس يابنتي

قلت له وبعيوني ترجي – ايه ايه ياعمي اخر قراري .. معاد

أقدر أكمل معه .. وهو يناظرني بذنبي القديم .. هاذا أفضل

حل لي وله

سكت عمي شوي .. ثم ناظر فيني فتره .. وهز راسه

وقال – ابشري يابنت ناصر والله ان ماخليها حسره فيتس

الحمدالله ارتحت .. مشى وألتفت عليه – كلمه اليوم

ألتفت علي – اللي تبينه بوصله العصر وأبلغه قرارتس















في الدمام

حسيت بالصدمه والفشيلهوانا ادخل غرفة الأكل .. واشوف

حصه عمة سلطان جالسه ومعها واحد

شافوني يوم حاولت ارجع ونادت علي – نوره تعالي تعالي

يابنتي تعالي

حسيت جسمي احتر من الفشيله .. وانا ألتفت عليها وتطيح

عيني على الشاب اللي أول مره في حياتي اشوف شاب بهالجمال

جنبها .. من حسنه بلعت ريقي .. ووقفت مكاني مسطوله

ياليته ماأبتسم وتبين غمازته ويقول – اجل هاذي هي نوره

اللي خذت عقلتس

انصدمت من جرأته .. ورحمني سلطان وهو يدخل ويضحك

وقال – ايه هاذي نوره .. اه ياعمه رحتي تعلمينه بحرمتي هاه

بسرعه قربوا من بعض وهم يضحكون ويضمون بعض بقوه

استحيت ادخل .. قالت العمه حصه – تعالي يابنتي يانوره

هاذا ولدي طلال رجع تعالي

ألتفت علي سلطان – تعالي ليش واقفه

دخلت لهم وسكت .. احس اني بموت من الفشيله .. زين اني

قبل لأطلع لبست برقعي وجلالي .. الحمدالله اللي ماسمعت كلام

سلطان وهو يقول .. مافيه إلا عمتي

ضربه سلطان على صدره – اجل تقول لي يالكذاب بتجي بعد

اسبوعين

ضحك وقال – وش اسوي ابيها سبرايز ياولد ( وضحكوا )

اما العمه حصه دمعت وقالت – ياينه من دخله يوم حب

على راسي وانا نايمه .. افتح عيني مصدقه ومكذبه إلا اشوفه

ويل قلبتس ياحصه .. صب قلبي يوم شفته ( رجعت تضمه وتبكي)

ضحك منها طلال وهو يضمها وناظر في سلطان – هاذا حاله

من صحصحت وشافتني تبكي وتضمني

ابتسم سلطان – ماهب مصدقه .. الحمدالله اللي جمعكم ابعض

ناظرت العمه حصه لسلطان وقربت منه وضمته – واللي جمعني

فيك ياولدي

ابتسم طلال – ترى امي توزع حنان علينا .. امي كانت فيها

طاقات والحمدالله اللي فجرتها فينا

ألتفت عليه حصه وضربته على بطنه .. ومسك بطنه وهو

يضحك – اييييي

خافت حصه – ويلي يمه عورتك

قرب لها وحب راسها – لا ابدن يالغاليه

جلسوا كلهم .. وجلست جنب سلطان وانا مدري ليش خايفه

ومتوتره

سلطان – على البركه وينهي الشهاده عاد

قال طلال – فوق في الشنطه .. ماصدقت اني افتكيت من بريطانيا

يازين هوا الدمام وجوه

ضحكوا جميع .. وانا استحيت اجلس معهم ووقفت

ناظروا فيني وقال سلطان – على وين

قلت له – بس شوي وبرجع

رحت عنهم .. واقول في خاطري مستحيل ارجع واجلس معكم

طلعت لجناحي

ودقيت على جوال شيخه .. اللي واضح اني صحيتها

سلمت عليها .. وتكلمنا شوي وسكرت .. حطيت راسي ابي ارقد

مدري ليش تذكرت هالطلال .. وجلست جالسه لازم اقول لسلطان

نطلع من هالبيت .. واضح ان هالطلال وسيع وجهه ويحب

الضحك والدليل يوم قال .. اجل هاذي نوره















المستشفى

فتحت الباب ودخلت عليها .. شفتها جالسه .. وعبايتها عليها

وحاطه طرحتها على كتوفها .. وشنطتها جنبها

تفأجات وقلت – كتبولتس خروج

ناظرت فيني – لا انا طلبت من الدكتوره اطلع .. واقتنعت

قربت منها – وليش مستعجله .. ليش ماقعدتي لين يعاينون

حالتس اكثر

وقفت وحطت طرحتها على وجهها وشالت شنطتها ومشت

وهي تقول – ابي اوريك اللي عرفته .. هاذا المهم عندي

مشيت جنبها وأخذت الشنطه من يدها .. وطلعنا .. دقوا

لي العساكر تحيه وقلت لهم – خلاص ماقصرتوا تفضلوا

انا هالحين معها

مشوا وانا وهي مشينا .. حسيت فيها ثقه .. ناظرتها بطرف عيني

تغيرت كثير ماهب نور اللي اعرفها

وصلنا السياره وركبنا

تفأجات فيها وهي تسكر بابها وتقول – خذني على بيت ابوي

القديم

ألتفت عليها بإستغراب – بس بيت ابوتس هدمناه

ناظرت فيني وقالت بغموض – اها .. اجل ماتعرف المخبأ السري

وبيتنا القديم

انصدمت من المعلومه الجديده – وليش كنتي ساكته طول المده

اللي راحت .. وحنا نبحث عن خيوط جديده

قالت لي وبثقه – لان هالمكان مايخدمكم ابد


صحيت وانا اتلفت .. ادور على خواتي .. اتصال نوره طمني

عليها .. وهاذا المهم .. واضح من صوتها انها مرتاحه .. وعمة

سلطان مريحتها .. الحمدالله أهم شي وحده فينا تنبسط

غسلت ولبست .. وطلعت من الملحق .. إلا صقر طاب علي

وهو يبتسم ويناظرني نازل من سيارته .. وقفت انتظره لين

قرب مني – صباح الظهر يالنوامه

ابتسمت له وانا اتمغط – ايوالله .. نمت كثير .. نمت ولادريت عن

نفسي

ناظرني بعصبيه – ايوالله انتي نايمه مرتاحه .. وانا الله اعلم

بحالي مغير اتقولب مثل المقروص

حسيت اني استحيت .. وشفته ابتسم من حياي .. استحي من

هالأمور كثير .. والزين انه يفهم ولايحرجني كثير

قرب مني وضمني وهمسلي بكلمات ذوبتني في مكاني .. يوم

سمعنا صوت سياره داخله البيت .. بسرعه ابتعدت عنه .. شفنا

سيارة فارس داخله ومعه وضحى

نزل فارس وهو يبعد النظاره عن عينه وينزله لخشمه ويناظرنا

بنص عين وقال – تغازلون في حوش ابوي يالوسخين

حسيت اني بطيح من كلمته

صرخ عليه صقر – اقطع واخس .. من وين جاي انت

ناظرت في وضحى اللي جت للملحق .. وواضح ان خاطرها شين

اظاهر هالروحه فيها مشكله كبيره .. وكالعاده عمشوه يبي لها

من يوقفها عند حدها

حاولت ابعد عن صقر .. وهو إلا يعاند فارس على حسابي

ويقربني له بقوه .. حاولت ادزه وفارس يضحك مكانه

في النهايه دزيته ولحقت وضحى .. واضح ان وراها شي

بسرعه دخلت الملحق .. وشفتها في الحمام وتغسل وخاطرها

شين بالمره

وقفت على باب الحمام اناظر فيها – صاير شي

ألتفت علي – لا

وضحى ماتقدر تخبي .. ملامح وجهها تفضحها – قولي وش

صاير بس لاتكتمين ياوضحى

وكانها ماصدقت اقول هالكلمه عشان تنفجر تبكي .. عرفت انها

ماهب خاليه .. ويلي عنها

دخلت لها في الحمام وحاولت اطلعها .. وسحبتها منه وطلعنا

للغرفه وجلستها جنبي – وش صاير وش قالت لتس عمشوه

ضمتني وبكت – معاد اقدر اتحملها ياشيخه .. ضغطت ضغطت

وبنفجر منها .. صعب ينعاش مع حرمه مثلها

قلت لها – مكانت حليوه وش غيرها .. وش قالت

رفعت راسها وهي تمسح دموعها – هزتني بكلامها .. وتعايب

فيني وتقول ماتجلسين في البيت .. ورجلتس بيطلع

ناظرت فيها – اجل بيطلع اليوم فهيد

ناظرتني وعيونها حمراء – ايه ليتهم ضفوه شوي عندهم

قربت منها ومسكت كتفها – قوليلي وش مسوي الحيوان ولد

أمه

تنهدت – ضعيف شخصيه .. يسمع كلامها .. مسيطره عليه

بعد مازارته امس .. ماقدرت اعلمكم انه دق علي يهزئني

ويتكلم عن بره لأمه .. اللي واضح انها محرشته وماليه راسه

زين علي

وقفت وضربت فخذي بقهر – ثرها منتفخه علينا بقوه .. وهي

امس تحارش فيني وفي ساره مسودة الوجهه

ناظرت فيني وضحى – ليه وش مسويه امس

قلت لها وانا امشي لجوالي – خليها علي انا أدبها لتس

وقفت وضحى وقربت مني – دخيلتس ياشيخه فكيني منها

ماني براده له إلا بشروطي .. خليها والله ان ادفعها هي وولدها

الثمن غالي .. اللي سووه فيني ماهب مار بسهوله .. تكفين

لاتعقدين الموضوع

فكرت في كلامها اللي شفته صحيح – صح .. اجل اجلسي اعلمتس

لاجاء ولد أمه يدورتس وش تقولين له

شلت فرشة اسناني .. وحذفتها في الزباله .. هاذا الشي

الباقي في جناح نايف لي

طلعت من الحمام .. وناظرت في شنطتي اللي ماهب كبيره

اصلا مو من كثر ماشريت .. شلتها وانا ألتفت .. معاد بقى

شي ابد

كل شي شلته .. نزلت لتحت .. وشفت عمتي منيره جالسه

في الصاله هي وعمي ويناظرون فيني

حطيت الشنطه على الأرض وقربت لهم .. وانا أشوف عمتي

تبكي وعمي وجهه أحمر واضح انه بكى قبل أنزل

جلست جنب عمتي وحبيت يدينها – لاتبكين ياعمه والله اني

بنتكم ووحده منكم .. انتي تحبيني وانا متأكده من هالشي

وتعرفين ان راحتي هو طلاقي منه .. وتعرفين ان دربي مسدود

معه

ناظرت فيني ثم ضمتني – والله اني مابغيت طلاقتس منه .. وانا

متأكده ماهب موافق على الطلاق

فكيت نفسي منها – حتى لو ماوافق بروح للمحكمه .. طلاقي

منه منتهيه من أمره

سكتت شوي .. ثم ألتفتت لعمي – قل شي ياضاحي

ناظر فيني عمي ودموعه في عيونه – اللي متحسف عليه

اني ماقدرت احمي بنات ناصر من عقبه .. اللي مرتاح منهن

قليل

سكتت عمتي منيره فتره وقالت – الله يوفقتس يابنتي ويرزقتس

الرجال الصالح اللي يسعدتس

رجال صالح .. تجربه جديده .. صعب .. نايف حطمني وكسر

معنى الرجوله والزوج الحقيقي في عيني .. كل الريجيل اشوفهم

نايف في عيني .. صرت اخاف من بكره قبل اليوم .. من كثر

مامزورع جواي خوف وغدر وخيانه

وقفت وانا اتمتم لعمي – عمي لاتنسى تقول له العصر

نخيتك ياعمي .. خله يطلقني بالمعروف .. لايصير طلاقي

إجباري

سكتوا .. وانا مشيت اسحب شنطتي وطلعت فيها .. توجهت

للملحق .. وانا متأكده اني أنفذ أفضل قرار أخذته في حياتي

قرار طلاقي منه
















العصر \ المستشفى

مطيت عيني وانا اسمع كلام ابوي اللي يصدمني فيه عصبت

وحسيت ان دمي يغلي وابوي يقول لي قرارها – تخسي والله ماهب

على كيفها .. لوالله تخسي

قال ابوي لي بأمر – لا هالمره بتطلقها وغصب عنك

ثرت وحاولت اوقف من العصبيه – والله ماتشم الطلاق تخسى

ماني بمطلقها

ذكرني ابوي – بس انت قلت شروطك قبل تتزوجها وكان هالقرار

من ضمنها

حسيت اني بنجن – هذاك اول ماهب هالحين

عصب ابوي علي – بس هاذا قرارها وغصب عليك تحترمه

البنت عايفتك

نزعت المغذي من يدي بعصبيه .. وكسرت المكان من العصبيه

وصرت اضرب كل شي تطيح عليه يدي .. حسيت ان ابوي خاف

مني واصرخ مثل المجنون – والله ماطلقها .. تخسي اطلقها تخسي

ماهب على كيفها .. هي حرمتي .. ماهب من حقكم تحرموني منها

حسيت ان ابوي انصدم من كلامي .. ومن اللي اسويه

ضغط الزر وانا ابي اغير ملابسي ألحق عليها .. دخلوا علي

الممرضي والممرضات يحاولون يمسكوني .. وانا ادزهم بقوه

لا مستحيل اطلقها .. ماهب على كيفها .. تخسي .. ضربت اللي

أقدر عليه .. قبل يسيطرون علي .. ويحطوني في السرير وانا

اصارخ مثل المجنون .. وعيوين في ابوي وابكي – تكفى يبه

ماني مطلقها .. قلها لاترفع الدعوه .. يبه تكفى ابيها يبه تكفى

لاتحرمني أفضل شي حصلي في حياتي .. دخيلك يبه دخيلك

شفت دموع ابوي نزلت وشوفي ضبابي .. صرت اصيح وابكي

مستحيل اتخلى عنها ووتتخلى عني .. صحت باسمها

والنوم يداعب جفوني قلت لأبوي ودمعتي تنزل – قل لها

تجيني تكفى يبه خلها تجيني ( همست باسمها ) ساره

وحسيت اني غبت عن العالم .. وعيونها ورموشها .. ومداعب

الهواء لشعرها .. ولمعة خدودها .. وأزهر ثغرها .. مغاب عن

عيوني .. رقدت وصورتها تملكني .. هي أفضل شي في الدنيا

صار لي .. لو راحت عني ساره وش ابي هالمره بحياتي




ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




( البارت الثاني والسبعـ 72 ـون )





بيت سعد بن ضاحي \ الصاله

جالسه جنب جدتي واناظر هالعمشاء بنص عين .. اظاهر من دخلت

بيتهم وهي ماهب طايقتني .. وكله طاري في وضحى لازم تتنهد

ودي ارد عليها رد محترم .. بس ساكته غصب عشان عمي اللي

واضح انه فرحان فيني .. وفي ريم

قالت لي ريم - هند بتروحين معي

ناظرت فيها - وين !!

قالت لي - بروح للسوق

رديت بالرفض وانا اناظر جدتي .. ماهب زين في حقها .. طالبتني

واطلع واتركها

شكرتها بطريقه محترمه وسكتنا

قالت عمشاء - متى بيجي سعد ( موجهه هالكلام لريم )

قالت ريم - يقول بيجي بكره

حسيت بالملل عندهم .. اففف اشتقت لجو خواتي .. اول مره انفصل

عنهم .. واصير انا اللي اروح عنهم

ناظرت في جدتي .. واضح انها ماتحتاجني .. بس ليش طالبتني

اجلس عندها







ناظرت في نايف .. بلاحول مني ولا قوه .. بنت عمه كارهته

وماتنلام .. ماخليت عليها ياولدي شي

مسحت دموعي .. وانا أفكر في حل لبنات أخوي .. تعبن في

حياتهن كثير .. واللي تعبت فيهن ساره .. اللي مدري كيف

بتعيش عقب مايطلقون

جلست على الكراسي برى .. يوم اقبل علي فارس وجلس

جنبي - ليش جالس هنا ياأبوي

ناظرته بتعب وحال هده السنين - اخوك معطينه مهدئ وراقد

ناظر فيني بإستغراب - ليش شصاير

مسحت على وجهي بتعب - بنت عمك معاد تبيه

انصدم فارس - وش هو .. ساره تبي الطلاق !!

هزيت راسي له - شر علي ياولدي .. شر علي وش اسوي لبنات

عمك .. انت اصغرهم بس افهمهم واعقلهم .. وتعرف كل شي

بنات عمك أمانه .. وانا شايب هدني المرض والتعب .. لو مت

من بيراعهن عقبي .. وعمك كاف مسؤوليته منهن .. ولاني بمتكل

عليه .. اخوي واعرفه قلبه جفس وقاسي .. همه بس عياله

ناظر فارس في ابوه - عمرك طويل ياأبوم محمد

نزلت راسي للأرض بتعب - والموت حق .. قلبي معاد بهو صويحي

والله اني كل ماقمت من مخدتي اعرف انه انكتب لي يومٍ جديد

سكت فارس فتره

رفع عينه - يبه لو أخطب منك هند بتوافق

رفعت عيني له منصدم .. وش يقول هالولد






وقفت عند بيت واضح انه قديم .. وقديم بالحيل .. وفي وين في حي

العريجاء بعد

ألتفت حولي .. ناظرت فيها جنبي .. وهي تفتح الباب وتنزل بثقه

وكأنها متعوده على اللي تسويه

نزلت من السياره .. وقربت منها ووقفتها وناظرت في عينها - وش

اللي وراتس يانور

ناظرت فيني بعيونها الوسيعه – ابثبت لك انك ظالمني .. تبي تشوف

الدليل

ناظرت بعيونها وثقتها في نفسها .. وتبعتها ودخلت وراها وهي

تفتح البيت بالمفتاح اللي في شنطتها .. شفتها مشت والبيت

مظلم .. ألتفت حولي .. مجنونه هاذي كيف مشت في الظلام

دورت عليها بعيوني .. بس ماأشوفها أبد – نور

سمعت صوتها – انا هنا تعال

كيف امشي مجنونه هاذي .. ظلام حالك .. بصراحه خفت مدري

ليش .. خفت مسويه لي كمين مع العصابه .. ليش ماتسويها

ماهو أبوها مجرم

فجأه شفت نور طلعلي .. وملامح وجهها تتوضح .. وهي مقربه

الشمعه عند وجهها .. وتقرب مني

ناظرتني – ليش مادخلت

تفأجات وهي تسكر الباب وراي وتمشي لين وقفت في نص الصاله

اللي ماأقدر أقول صاله من صغرها .. بيت خرابه خرابه بقوه

ناظرت فيها – كنتم عايشين في هالبيت ( وانا اقرب لها )

هزت راسها وقالت – كنت ارتاح في هالبيت .. هاذا البيت

اللي عشت وتربيت فيه .. احب كل شي فيه .. يمكن تشوفه

ماهب قد المستوى .. وكان هاذا كلام ابوي .. وهو يشتري لنا

البيت اللي انت تعرفه .. بس هالبيت مايعرفه أي أحد غيري انا

وابوي بسسسسس

تشديدها لكمة بس .. خوفتني .. فيها ثقه زايده .. وتصميم غريب

أول مره اشوفه فيها

حطت الشمعه في الإرض اللي مكان فيه أثاث اصلا .. إلا مساند

باليه ومتشقق نصها .. مدري كيف تحب هالبيت .. اصلا انه في

العريجاء هاذا خوفني وبقوه

دزت الجدار اللي قدام عيني ودخلت .. بغيت انصدم .. حسيت

بالغرابه .. جدار عاد

مشيت ودخلت وراها .. وهي تشغل لمبه صغيره موجوده في المكان

اتوجهت لخزنه صغيره بعد في الجدار قلت لها – وش سالفة جدران

بيتكم مخابئ

كانت ساكته وهي تدقق في شغلها .. ضغطت ارقام بسرعه .. وانفتح

معها الخزنه .. فتحتها .. وطلعت ملف أصفر

وقفت وهي تناظر فيني وقربت مني وهي تمده – اتمنى هالشي يثبت

لك عكس اللي يدور في راسك ياضاحي

عطتني الملف وحسيت بقشعريره وخوف ..وش ممكن يكون داخل

هالملف هاذا اللي استغربت منه

طلعت وتركتني واقف مكاني .. طلعت للصاله وراها وجلست

فيها .. وانا افتح أول صفحه

كان فيها اعترافات لمجرمين وتواقيع .. مطيت عيني وانا أمرر

عيني على قايمة هالاسماء .. كل اللي فيها مجرمين خطيرين

منهم قابع في السجن .. واغلبهم نبحث عنهم .. واللي صدمني

اكثر .. شخصيات مهمه مهمه مره .. في هالملف

شخصيات انصدمت انهم بينا .. ويأكلون من خير هالبلد .. ويغطون

على أنفسهم بجمعيات خيريه .. او تبرعات نقديه .. او بناء مساجد

وكله ستره

خفت حسيت اني اقشعريت .. رفعت عيني وناظرت فيها وهي

واقفه وتناظرني

رجعت عيوني للملف وانا افتح الصفحه الثانيه .. كانت تخطيط

للعمليه اللي مسكنا أبوها فيها .. واللي موثق تاريخها .. واللي كانوا

يخططون للإيقاع فيه .. بس اللي انصدمت منه ان كل خطتنا

يالمباحث في هالملف .. مطيت عيني معقوله

رفعت عيني بصدمه لها .. لا مستحيـــــــــــــــــــــــــــــــــل

ناظرت فيني وهي تهز راسها .. ودمعتها تنزل .. حنيت عليها وانا

اشوف في عيونها غبن وقهر على حال ابوها

الصفحه الثالثه .. هي اللي قسمت ظهر البعير مثل مايقولون

وفي هالصفحه .. يوم شافتني نور افتحها .. اجلست على الأرض

وامسكت راسها

طلعت انا وضحى اللي حسيت نفسيتها تغيرت .. سمعنا صوت سياره

تدخل البيت .. كلنا لابسين براقعنا وجلالنا علينا

والصدمه ان السياره اللي دخلت سيارة فهيد .. لفيت عيني لوضحى

شفتها يابسه في مكانها .. وتناظر في سيارته وواقفه

نزل من السياره وقرب منا وعينه بتأكل وضحى – السلام عليكم

ردينا السلام

جيت بمشي ابي وضحى تتفاهم معه .. بس صدمني وضحى وهي

تقول له – أكيد تدل درب المجلس .. رح هناك ( ومشت )

قال بصوت حاد – وضحـــــــــــــى

ألتفت عليه وضحى .. وناظرت فيني .. وانا سكت

قالت بحده – خير شتبي

قرب منا وهو عاقد حواجبه – تردين بيتس .. امشي انا طلعت من

المستشفى .. والمفروض انتي في البيت في إستقبالي

تكتفت وضحى بقوه واضحه في عيونها .. أول مره اشووف
هالقوه فيها – وليش استقبلك في بيت اللي فيه يكرهني

وانا ماني مرتاحه فيه

عصب عليها – من يكرهتس

عصبت وضحى – لاتصرخ .. انا ماني وضحى اللي تقدر بكلمتين

وصرختين وضربه ترضخها .. ( رفعت اصبعها بتهديد ) والله

ماأرد معك غير بشروطي اللي ابيها .. ولا أحلم في زول وضحى

حسيته انصدم ماتوقع قوتها تكتف بسخريه – اها .. وشنهي

شروطتس وضحى خانوم

وقفت وضحى بطريقه لامبآليه وتسندت على الجدار وهي تأشر

على اول اصبع – بيت

مط عينه وعلى طول قال – ماأقدر ماعندي ماده ولا سيوله

قالت وضحى بسخريه – مشكلتك ماهب مشكلتي

حسيته مقهور ووده يذبحها .. بس وقوفي معهم فيه مصلحه

لشروط وضحى اللي توه ماعرفها .. ناظرت فيه بوقاحه وهو

يعيد شرط وضحى الثاني معقد حواجبه – وش هوووووو

وش عمليته

قالت وضحى – فيه مستشفى متخصص لعملية رجلي ابي

اسويها عنده وانت بتتكفل بكل شي

حسيته بلع ريقه .. وحسيته داخ .. ابي اضحك بس لالوقت

يساعد ولا شكل وضحى المعصب

سكت فتره وهو يناظر فيني يبيني انحرج واروح .. هاذا بعدك

اروح

قال لها وهو يحك ذقنه – ماأقدر وضحى انتي تعرفين أحوالي

ماعندي شغل و تـ

قاطعته وضحى بثقه وعين قويه – ماهب شغلي .. شغلك

دبر نفسك .. الفلوس اللي تسكر فيها لمها وسو اللي ابيه

بسرعه ألتفت علي مايبيني اسمع .. بس انا ناظرت فيه بوقاحه

ومن فوق لين تحت .. حسيته انكسر .. وتمنى في هاللحظه

ماهب واقف معنا

احسن تستاهل بردتي خاطري ياوضحى .. بردتي خاطري يابنت

ناصر

تنهد بقوه وبزفره – افكر ( وجاء بيروح )

وضحى ناظرت فيه وهي متكتفته – مو بس هاذي شروطي

ألتفت عليها ببرود – وش بعد باقي

قالت وضحى وعينها مخزوزه بعينه – لاترد لي وانت ضعيف

شخصيه وامك تمشي امورك .. واعرف اني مستحيل ارد لك وانت

عاطل باطل .. وابوك وامك هم اللي يصرفون علينا ..لا ويذلوني

بعد

راحت وضحى هالمره وهو واقف يناظرها .. حسيت وضحى ماهب

وضحى اللي أعرفها .. صحيح اني ماعلمتها غير عن الشرطين

الأولين .. بس وضحى واضح انها انكسرت كثير من عمشوه

وهالعم اللي محسوب علينا

دخلت انا وإياها البيت .. شفنا منيره في وجهنا .. وموضي

جالسه معها .. كشرت وضحى .. وجلست وحطت رجل على رجل

قالت منيره – من الي جانا سمعت صوت سياره

ناظرت في وضحى .. ثم قلت – ماهب عندنا

وضحى – فهيد جاء وراح

رفعت موضي عينها تناظرنا .. والأخص تناظر وضحى .. بادلتها

وضحى نظره ناريه .. خلت موضي تنزل عينها غصب عنها






في الليل

رفعت عيني لعمي اللي واضح الترجي في عينه .. دخيلك ياعمي إلا

هالنظره .. خلاص نايف طلع من خاطري لأبيه ولا أبي ارجع إله

ياناس انا والله ماهب ساره اللي تعرفونها .. انا اكرهه كره لو

يجتمع العالم بيحاولون يمحونه ماقدروا

وقفت وعيني فيها قوه وتصميم غريب – طيب ياعمي بشوفه .. بس

عقب لو يطلع ابوي من قبره بنفسه يقول ردي له مارديت

حسيت ان الكل أنصدم .. كنا في صالة بيت عمي والجميع

فيه .. اختي وضحى مسكت كتفي .. وهند جلست جنبي

اما شيخه قالت – ياعمي ساره عايفته لاتجبرونه على الشين

حسيت عمي انكسر .. هاذي الحقيقه شيخه ماكذبت .. اما

منيره جلست وهي تتنهد وصقر وفارس جنبها

حسيتهم يناظرون فيني .. بس ماهموني .. لو ينقلب الكون

مارجعت له

وقف صقر وقال – انا بشغل السياره يبه .. وانت ألحقني انت

وساره

ناظرت في خواتي .. كنت اتمنى ذيك الزياره أخر زياره


لكن ( رفعت عيني في عمي اللي كسرني ) لعيونك بس ياعمي

وبيكون هاذا أخر طلب اسويه لك بهالموضوع







كل ماتذكرت مخططهم لقتلي وقتلها .. اغمض عيوني بقوه .. كانوا

يعرفون ان عندي مهمه بعد يومين .. وفي هالمهمه كانوا ناوين

ذبحي .. بس الأبشع طريقة قتلهم لها هي لنـــــــتتور المسكينه

اللي ظلمتها كثير .. كانوا ناوين يقتلونها بأبشع صوره

خصوصا عقب ماعرفوا انها خذت الملف .. بس شكلهم غيروا

الخطه وهم يسحبونها لطريق صحراوي .. كيف كانت طريقة

قتلهم هاذا اللي ماعرفته .. بس اوعدهم واحد واحد منهم أدخله

السجن .. واللي يبرد خاطري اني وقفت عند أهم مسؤول مشترك

في هالعمليه .. هالمسؤول اللي كان يوقفون جنبه حرس وخدم

وحشم .. ماهب نافعينك .. بتخيس في السجن إن شاءالله

اما البقيه أمرنا انه يتم ضبطهم في نفس الوقت .. ضمان انهم

مايهربون من السعوديه

ركبت سيارتي بعد ماتأكدت انه ركب سيارة الشرطه .. وكلمت

نور اطمنها .. نور اللي معاد أقدر احط عيني في عينها ..

ظلمتها كثير للأسف

كانت مستانسه وانا اخبرها .. خلاص يانور هانت .. بنرجع

لبعض وبنعيش حياه طبيعيه .. خاليه من كل خوف .. هم

قلق .. وانتظار لبكره .. إن شاءالله ان ربي بيمد في عمري

وأحصل الوقت اللي اعيشتس مثل كل المتزوجين







ناظرت فيهم وهم بيدخلون معي .. بس وقفتهم بيدي

وقلت – اسمحلي ياعمي انت وصقر .. خلوه بدخل بروحي

حسيتهم استانسوا لفكرتي .. يحسبون اني براضيه ولا بداري

عليه .. مادروا باللي يدور في راسي

تركتهم وفتحت الباب ودخلت

شفته صاحي ويقرأ قران .. أكبر صدمه .. نايف يقرأ قران

سكرت الباب وراي .. وحس في الصوت .. ألتفت وكانن في

عيونه الصدمه القويه

قال – صدق الله العظيم ( وسكر المصحف .. وحطنه في حضنه )

قربت له .. وعيونه مافارقت عيني

ناظرني بحزن .. ثم ابتسم لي

سكت ماابتسمت له .. وقفت عند الجدار وقلت – يقولون تبيني

شفت في عينه الترجي – وعرفت انتس ماهب مخيبتني

ابتسمت بسخريه لكلمته وابتسم هو .. يحسب اني ابتسم له

قال وهو يناظر فيني ويمد يده – قربي ساره

ناظرت في يدينه الممدوده .. قربت له ماعارضت .. وكنه

ماصدق اني قربت .. سحبني وجلسني جنبه

بدأ يلعب بشعري وخرت يده – وش تبي نايف ؟؟

ناظر فيني وأحس عيونه بتأكلني وقال لجرأه – ابيتس

ضحكت بسخريه وعيني في عينه – ياوقحك

حسيت ابتسامته اختفت .. ووجهه انلفع .. رفع حاجب – ليش

تقولين هالكلام ساره .. تعرفين اني تغيرت .. وبنبدأ حياه جديده

حياه حلوه .. حياه بنكون فيها أسره

رددت وراه بسخريه واضحه في صوتي – أسره

ناظر فيني فتره – ايه أسره ( مسك يديني بترجي وباسها )

وقال وهو يمسك يديني بتملك وانا تاركته على راحته – اعرف

انك مصدومه فيني .. حتى مصدوم بنفسي .. ساره انا معاد أقدر

اعيش في دنيا انتي مو فيها معي

ياربي على الكذب .. حتى لو كنت صادق .. رجعتك تأخرت تأخرت

كثير يانايف .. رجعتك يوم صارت انا رجع لي عقلي .. انا تراني

ماهب البنت اللي طاشت وحبتك .. انا البنت اللي انت بنفسك غيرتها

انا اللي عانيت وعانيت وعانيت .. صحيح كنت خطأ .. بس انت اللي حديتني

على الخطأ .. انا مشيت في الواقع .. وانت اللي عيشتني في السراب

انا اللي حبيت وانذليت وانهنت .. انا اللي انجريت للخطأ
بالجهل اللي فيني .. جهل يمر كل بنت

بس انا غير كل بنت .. انا اغتصبت بطريقه وحشيه .. وانا
انذليت بصوره بشعه

مانسيت أي كلمه قلتها لي قدامهم .. مانسيت وانت تقول فتره وأطلقها


رفعت صوتي وانا أعني هالكلمه بكل حرف – لاصد قلبي صد من دون رجعه








ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





( البارت الثالث والسبعــ 73 ـون )




ناظرت فيها .. حسيت دمعتي بتنزل .. وش هالكلمه اللي قالتها

وش معناها .. فراق .. وداع .. صد .. كره .. خسارة قلب وحب

كل هالمعاني تجسدت في كلمتها ( لاصد قلبي صد من دون رجعه )

ساره بتتركني قلت واحس اني بموت في أي لحظه – ساره بتتركيني

وقفت وابتعدت عني .. بالضبط في أخر الغرفه .. كنها بهالخطوه

تكسر مجاديف الأمل ابتسمت إبتسامه والله ماتجهلني .. إبتسامة

الوداع .. رفعت عينها تداري دمعتها لاتطيح – تركتك تمسك يديني

وتجلسني جنبك مو لشي يانايف (ناظرت فيني ودمعتها خانتها ونزلت) – لاني في أخر لحظه لي معك

غمضت عيني بقوه .. كلامها قوي قوي قوي .. صعب اتقبله

هالمره انا اللي ودي ارجع طفل صغير .. في حضن امي .. ولا

شاب مراهق ظل في لندن .. ولا رفضتها ودعستني سياره .. ولا

الحراره اللي تحرقني في قلبي من وداعها الموجع والمرير – ساره

قالت لي وهي تمسح دمعتها – اششش لاعاد تطري اسمي .. سكار

مغتصب .. عديم اخلاق .. ويدك طويله وتضربني ( ناظرت بعيني

بقوه ) – وش اللي خليته لي بس عشان استلطفك .. حبي القديم

ماضي دعسته .. نايف لو فيه غير كلمة اكرهك تعبر عن مدى

الكره اللي جواي لك قلتها .. خلني في حالي وخلك في حالك

تراني ماني من ثوبك ابد ( وصدت عني )

قبضت على يدي بقوه .. نزعت المغذي من دون ماتشوفني ..

ركضت لها ومسكت كتوفها وهي انقزت من الخوف .. هزيتها

أكثر من مره – لاتتركيني ياساره لاتتركيني

حاولت تدزني وهي تبكي .. وانا اهزها ابيها ترفض وتقول اكذب

ولا ألعب عليك .. هاذي مزحه .. انت لي وانا لك

بس صراخها وهي تدزني عنها .. ودخول ابوي وفارس .. وهم

ينزعونها من يديني .. مثل الغريق اللي يرصون راسه في المويه

يبونها يموت .. مثل المحترق اللي يبي مويه تطفي النار اللي

كوته .. مثل المرض اللي ترتجي من رب العالمين العافيه .. لا

تكفون لاتبعدونها عني .. مسكت يدين ابوي وبكيت .. وهي طلعت

وفارس طلع معها .. حبيت يدين ابوي .. انا اموت اموت اموت

والعالم ماتدري .. انا مريض وتعبان ومكسر .. وهي زادتني مرض

وتعب وكسر .. مسكت يدين ابوي اترجاه وابكي – لاتخليها تروح

من يدي يبه .. ردها لي .. ردها لي .. لاتقطعوني منها

حسيت بدمعة ابوي على يدي وهو يقول – ياولدي البنت ماتبيك

وهاذي كانت أخر كلمه تكسر مجاديف الأمل .. ساره ماتبيني

آآآآآآآآآآآآه وألف آآآآآآآآآآآآه ياخسارتك ياساره










في الليل

طلعت من الملحق .. بكى ساره خنقني .. وهواش وضحى في

فهيد طفشني .. خواتي مدري كيف بيكملون حياتهم وهاذي حالتهم

وضحى توجعني حالتها .. والمشكله موضوع ساره هو اللي رابط

يديني .. بس خطوة الطلاق ماعجبتني .. بس خفت اتدخل في حياتها

ساره واضح انها كرهته بالحيل .. وبكل صراحه ماأقدر ألومها

شفته يكلم ومتجهه لي .. ناظرت فيه .. وابتسمت بدون ماأحس له

كل يوم يكبر في عيني .. يمكن ماأحد يصدق اني أحبه حب .. بس

فيه حب القسوه .. الحب اللي حبيبك يكون متسلط عليك .. وانا لساني

متبري مني .. بالضبط حبي له غريب .. والمشكله اعرف انه

يحبني اكثر وأشد من حبي له .. واضح من عيونه .. انفاسه .. غيرته

المجنونه علي .. واضح في تصرفاته في كل شي فيه .. وهالشي هو

اللي خلاني أشوف محبتي له .. والسر الكبير في حبي له .. ورجعتي

خوفي انه يرجع لوسميه .. بالتمام .. مافيه حريم يقولون يعشقون

ريجيلهم يوم يتزوجون عليهم .. وتنفضهم نفاضة الحب .. هالنفاضه

للأسف شالتني ونفضتني .. صرت اغار عليه .. وأحبه .. وانقهر

انه يناظر إي حرمه كانت

شفته سكر الجوال وقرب لي ومسك يديني وانا هايمه فيه – مفأجاه

ابتسمت له وانا ماأدري عن نفسي – وشششش

صدمني وهو يقول – المجنون اللي يطاردتس مسكناه

حسيت بالرجفه والخوف .. الوحش .. كيف وصلوا له ومسكوه

كيف !!

قال لي – يالله ألبسي عبايتس وامشي بسرعه

هزيت راسي بالرفض وانا أبلع ريقي – لا خايفه

حسيته انصدم وسكت فتره من الوقت – وليش تخافين منه

هو الأنسان الوحيد اللي في الدنيا أخاف منه .. مسكت كم صقر

وقلت برجاء – الله يخليك ياصقر ماأبي أشوفه ( ودموعي نزلت )

حسيته تضايق من دموعي .. وكلامي .. وفي وجهه قلق وخوف

علي .. قرب مني وضمني يهدي خوفي وتوتري وقال

يطمني – مايقدر يسوي شي لتس شيخه .. انا اعرفتس قويه .. افا

وين راح لسانتس ( قالها بمزح وهو يبتسم ويفكني .. بيزيح خوفي

مني )

بلعت توتري وقلت – وينه فيه

صقر – في المركز عند خوياي .. يالله كلموني وينتظرونا

استنشقت الهواء فتره ودخلت ألبس عبايتي

في السياره

كنت ألعب باصابعي بتوتر .. وسرحانه في الماضي والنقطه

السوداء في حياتي

في الماضي

وقفني في بيت جدرانه سوداء .. متفحم .. في كل زاويه منه

سواد قاتم وقال وهو يهز راسي بقوه يوريني هالجدران – شفتي

هالبيت اللي حرقتيه .. البيت اللي قتلتي امي فيه

كنت ابكي واترجاه بخوف ودموعي تنزل بقوه – والله والله ماقتلتها

مو أنا .. والله مو أنا

كان يهز راسه بقوه عشان يثبت صحة كلامه – لا انتي اللي حرقتيه

ناظرت فيه بخوف .. وواضح في وجهي اني منقرفه من وجهه

المحروق المخيف – انا ماأعرفكم كيف أحرقه .. والله ماأعرفكم

والله مااعرفكم .. انا ماأعرفك مااعرفك ( هزيت راسي كذا مره )

لين طحت وأغمى علي من الخوف اللي تملكني .. فتحت عيوني

وانا في غرفتي عند بيت ابوي وامي .. والجميع حولي .. وانا أبكي

أبكي بخوف .. من عقب هذاك الموقف .. معاد شفته ابدا .. شكله

انحاش للرياض .. وجيت وشفته .. ورجع لي كل خوفي منه

حسيت بيدين صقر البارده تمسك اصابعي المتوتره – وين رحتي

يالله انزلي

ناظرت في الشرطه وانا انفث الهواء بخوف .. سميت بالله ونزلت

دخلت ورى صقر وانا ارجف .. وفي أي لحظه بطيح على وجهي

من كثر ماأنا أرجف وماني قادره من الخوف اشوف اللي حولي

دخلت في مكتب صقر .. وطلع صقر وتركني .. بدون ماأدري وين

راح .. لو دريت انه طلع ماتركته بس .. عقب فتره دخل ووراه

عسكري .. وعسكري ثاني يدخله علي .. حسيت بيغمى علي

من الخوف

ماقدرت اناظر فيه .. بس انصدمت من نبرة الخوف ووضوح

انه يبكي في صوته – ياحضرة الشرطي ماسويت شي

حسيت اني بموت .. ايه ايه صوته .. صوته اللي مايخفى علي

مهما عشت وعشت وعشت .. لفيت وجهي بعيد عشان ماأشوفه

قال صقر وهو يضرب الطاوله بقوه – اسكـــــــــــــــــــــــــــــت

نقزت من ضربة صقر .. واظاهر هو بعد خاف .. لاني معاد سمعت

صوته

قال صقر يكلم العسكري – جاء التقرير الطبي ؟؟

ناظرت في صقر وهو يكلم العسكري اللي قال – لا بس بعد شوي

بيوصل طال عمرك

ناظر فيني صقر وصدمني – هاذا هو ؟؟

بغيت انجلط وتوترت ماأقدر اشوفه ماأقدر هزيت راسي بايه

كم مره

ناظر فيه صقر – هاه ياأخ ( وناظر في الملف ) لافي

سكت وانا أفكر في اسمه

كمل صقر – وش قصتك مع زوجتي

سمعته بعد فتره يقول بنبرة استغراب – منهي زوجتك !!

عصب صقر – لاتستهبل علي .. البنت اللي قلت لها انتي اللي حرقتي

بيتنا وقتلت امك

عم الهدوء فتره .. وانا اسمع وناته .. فتره من الوقت .. بصراحه

خفت .. بسرعه وقفت ورحت لين وقفت عند صقر وانا ارتجف

اكيد بيذبحني .. اكيد .. حسيت دموعي نزلت .. وينك ياأبوي وأمي

فجأه اندق الباب وانفتح ودخل ضابط ثاني – صقر لقيت مفأجاه في

هالقضيه !!

عقد صقر حاجبه – وش هي

حط الملف على الطاوله وقال بصدمه للجميع – اللي حرق بيت اهله

هي أخته .. وماتت في هالحريق مع أمه .. وهو صابته حروق من

الدرجه الثالثه .. ومن صدمته توقع ان زوجتك هي أخته المقصوده

في الدمام

تركت الحديده اللي كنت ألعب فيها سبورت على جنب وقمت أمسح

العرق اللي على جبهتي .. سمعت الباب اندق – تفضل

انفتح وكان سلطان اللي ناظرني وهو يبتسم – هاه يابطل .. رياضه

في الليل .. جسمك مايبيله رياضه عاد

ابتسمت له – قل انك تغار من جسمي

ضحك وقال – وش دراك

تكلمت بجديه – سلطان انا بسافر للرياض اخلص اوراقي حقت البعثه

تعرف اني انتهيت .. ولازم ابلغ الجامعه هناك .. بيتك موجود حد

فيه ولا بعته

جلس سلطان على الكرسي مقابل لي – لا بيتي موجود والعيال هناك

ماهب مقصرين عليك بشي

ابتسمت لسلطان اللي حاس بتوتري – مشكور وماتقصر يمكن امر

عليهم اسلم

ناظر فيني بنظره تخوف – ماهب يمكن إلا لازم بعد

ابتسمت له – حاضر عمي سلطان

ضحك سلطان .. بعدين قال – ومتى بتمشي

فأجاته وانا اوقف واطلع شنطتي – هالحين .. مصحصح مافيني

نوم .. ابي اخلص الصبح ويمكن امر اتغدى عندهم وارجع

ناظر فيني سلطان – بس كذا تعب عليك

قلت له وانا أجمع ثيابي – لاتعب ولا شي

سلطان – وعمتي حصه درت عنك

قلت له وانا أسكر شنطتي – هالحين بمر عليها .. اصلا بكره في

هالوقت نايم في غرفتي على خير ويمكن ماأحتاج بيتك .. بس ان

تعبت رحت له ورقدت هناك

هز سلطان راسه .. وطلعت انا وإياه .. شفنا زوجته اللي حسيت اني

وقح معها يوم رجعت .. نزلت عيني .. وصديت عنها .. اصلا هي

شكلها استثقلت دمي .. ومن عقب ذاك اليوم ماشفت وجهها

مريت على جناح امي وحبيت راسها وهي تقرأ قران – هاه

ام طلال عسى راضية علي ( وأحب يدها )

قالت امي بحنان يشع من عيونها – راضية عليك دنيا وآخره ياولدي

ابتسمت لها - على كذا تسمحيلي عندي مشيوير للرياض وبكره

برجع

عقدت حواجبها بخوف – وش عندك في الرياض

حبيت يدها مره ثانيه اللي بيدي – بخلص اوراق متعطله لي هناك

وبمر خوال سلطان وبرجع

شع الحنان من عينها – ماتشوف شر يابعد اهلي .. هالله الله بالطريق

انتبه وانا امك

حبيت خشمها وانا اوقف – مره لاتوصين إن شاءالله اني بنتبه

طلعت من البيت .. ومسكت خط الرياض .. وفجأه قمت اتذكر الماضي

القريب البعيد .. ماضي سلطان والعنود .. العنود اللي كانت بنت

عمي .. واللي كنت اعشقها بجنون .. واحبها من كل قلبي .. عشت

وتربيت معها في بيت واحد .. وكبرنا مع بعض .. وكبر حبي لها

بس خساره مكانت تدري عن حبي العفيف البرئ .. حبي اللي يوم

كنت بصارحها فيه .. رفضتني بطريقه بشعه .. وهي توافق على

زواجها من سلطان .. سلطان اللي واضح انها كانت هايمه فيه

وتعشقه بجنون .. وتابع اخباره في كل وقت وحين .. كنت مثل

المجنون وانا اشوفها تجهز جهازها .. واتذكر يوم عرسها

فجأه حسيت دمعتي طاحت بدون ماأدري .. ماتت وانا حياتي

ماتت وراها .. ماقدرت بنت حواء غيرها تملى عيني .. تنفست

بقهر .. كلن ومكتوب له نصيبه .. وهالحين سلطان تزوج وارتاح

مع بنت خاله .. كان من الاول خذت بنت خالك وخليت لي العنود

ياسلطان .. الله يسامحك ويسامحها .. قمت استغفر على أفكاري

اللي اتعبتني سنين وسنين .. من عقب وفاتها






رجعت البيت وانا مصدومه من كل شي سمعته .. طلع مريض

نفسي .. بكل صراحه احيانا يضعك القدر في طريق اشخاص

تكون انت بعد الله السبب في إدراكهم لمصايبهم .. بالضبط مثل

هالافي .. مسكين توقعني اخته .. اخته اللي قتلت امها وشتت

اخوها .. حسيت دمعتي نزلت .. وانا انزل من السياره .. وصقر

يناظرني بطرف عينه .. وش هالحكايه المتشابكه .. احيانا حياتك

بس لعبه او ضحكه .. يعني خوف ورعب وايام طويله عشتها

وكوابيس وانا احلم هالشخص يدخل علي في ليله ويقتلني .. طلع

مريض نفسي .. ويتخيلني اخته اللي قتلت امه

قربني منه صقر وانا ناظرت فيه بترقب

قال وهو يسوي نفسه معصب – لا عاد هالليله مافيه هروب مني

مطيت عيني .. انصدمت منه .. بس ابتسمت وانا اشوف في وجهه

علامات القهر .. حطيت راسي على كتفه .. من اليوم لين اموت

مافيه شي يفرقني عنك ياصقر ( وثرني قلت هالكلمه بصوت عالي )

لدرجه انه شالني وهو يضحك – اكيد اكيد ياشيخـــــــــــــــــــــــــــه







اليوم الثاني \ بيت سعد بن فهيد

جلست جنب جدتي في غرفتها .. واناظر في تجاعيد الزمن اللي

انرسمت في ملامحها .. حتى وهي كبيرة سن .. مازال الجمال واضح

في تقاسيمها قلت لها وانا ابتسم – جده كنتي حلوه

ناظرتني فتره ثم ابتسمت – يقولونه

قربت منها وحطيت راسي في حضنها – والدليل جدي ميت فيتس

حسيته استحت يوم اقتحم علينا .. وانفتح الباب .. بسرعه جلست

وناظرت وانصدمت فيه

بس كتمت ضحكتي يوم جدتي صرخت عليه – انت لاتستحي

ولاتنتخي يمال القطيعه يالهيس الاربد .. للأبواب حرمتها

بانت في ملامحها الخوف – اسف يا وضحى يابنت خزام

ودخل وسكر الباب وهو يبتسم ويناظر فينا – وش تسوون

ناظرت فيه جدتي – وانت وش خصك .. ماتعرف تدق الباب

افرض ان بنت عمك جردى

مطيت عيني بصدمه من كلمتها .. اما هو وجهه انلفع وراح

اسود .. وقام يقولب وجهه من الفشيله

قلت وعرقي يصب من الفشيله – ماهب لهدرجه ياجده

خزتني جدتي – انتي اقطعي ( اقلبت علي ) اجل يدخل علينا

مثل المهبول ونسكت له

بغيت اضحك وانا اشوف عيونه – والله اني نسيييييييت عاااااد

خمتها بعصاها اللي جنبها .. وهالمره ضحكت وهي تضربه

وهو ينقز واقف من الضربه اللي جت على ركبته .. كسر خاطري

ناظر في جدتي – حق انتس استخفيتي عقب فهيد ياوضحى

حسيت ان وجهه جدتي تغير .. حتى هو لاحظ

قالت جدتي – الله يرحمه

قلت وراها – الله يرحمه

اما فارس حط راسه على حضنها وقال – جيت ابي اشبع

من حنانتس يابنت خزام .. لاحرمني الله شوف عويناتس

ومروجلتس وهالخاتم ابو فص ازرق ( واخذ يدها يناظر فيه

وحب يدها بقوه )

بصراحه حبه لها شي ماهب طبيعي .. شي فوق العاده .. واضح

انه حنون وطيب

وقفت وانا احاول ابعد عن مشاعري اللي تضاربت في داخلي

سألتني جدتي وين رايحه .. ألتفت عليها وشفت عيونه فيني

وراسه في حضن جدتي – احم بروح اشوفلتس القهوه

بعدت عيوني بسرعه عنه .. مو لشي .. بس احاول اهدي هالثوره

اللي اجتاحتني

قالت لي جدتي وهي تقول لي بأمر – اجلسي مدام فارس جاء

ابي اعلمتس في الموضوع اللي طلبتس عشانه

مطيت عيني وناظرت فيه .. ولقيته هو تفأجا مثلي .. وقام من

حضن جدتي وناظر فيها – وش عندتس يابنت خزام

ضربته على راسه – انت انطم

ناظرت فيني وأشرت جنبها – تعالي هنا

بلعت ريقي بخوف وجيت وجلست جنبها .. وانا حاسه ان في

السالفه انا

وفارس جلس قبال جدتي .. ويناظر فيها يحتريها تكلم

قالت جدتي – انا كنت ابيتس يابنيتي في مويضيع وسبحان

الله هالموضوع افتحه معي ولدي ضاحي اولة امس

وانا اناظر في جدتي وفيه .. والتوتر والترقب في وجهه واضح

وضوح الشمس

بس الصدمه – شفتي هالولد ( واشرت عليه بعصاها وخبطت صدره

وهو توجع بس سكت ) كنت ابشاورتس فيه قبل لايكلم ابوه

( حسيته ضيع الوجع يوم عرف وش مقصدها ) مير عاد يوم كلم

ابوه .. وابوه يباني افاتحتس لانتس بنتي .. وهالغليم تخرج

وبيمسكله وظيفه .. وابي اطلع من حدادي على عرسكم

يانناس ياعالم قالتها كذا ذبه في وجهي .. حد يفاتح حد بموضوع

عرس واللي بيعرس عليتس قدامتس

من الفشيله وقفت .. ودرت مكاني خمس دورات ووجهي منلفع

ثم تذكرت الحمام ودمعتي تنزل .. وركضت له .. وسكرت علي

الباب وقفلته .. بس اللي قهرني اسمع صوت ضحكهم واصلني

لين الحمام .. صدق انكم يالكبار عليكم تفكير مدري وش يبي







بركنت سيارتي .. وانا انزل منها .. لقيت باب البيت مفتوح ودخلت

مشيت وانا اعرف مكان مجلس الريجيل .. لاني للأسف ماأعرف

رقم أي واحد من العيال .. تحنحت فتره من الوقت .. بس ماسمعت

لاصوت ولا حس .. سميت بالله ومشيت .. بس سمعت صوت صراخ

ووحده قبت في وجهي .. بدون برقع ولا ساتر يستر وجهها

ولا شعرها







ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ



( البارت الرابع والسبعـ 74 ـون .. ماقبل الأخير )





ابتسمت لها وحنا نازلين من الدرج .. وهي واضح الحيا والخجل

في عيونها .. شفت امي في الصاله

حسيت بقبضتها القويه على يدي .. اعرف ان امي ماستلطفتها كثير

واعرف ان امي ماهب راضية عن عرسي لها

وقفت وقلت لامي اللي ناظرت فيني وفيها – يمه

حسيت بنظرات امي المصدومه وقفت وقالت – متى طلعت الجازي

من المستشفى !!

ابتسمت لأمي وحسيت بخجل نور – سلامتس يمه طلعت قبل يومين

وامس كله قضيناه في الفندق ( وغمزت لها )

ابتسمت امي وقربت منها – الحمدالله على السلامه .. هاه يابنتي

ماتكلمتي وين كنتي ( سلموا على بعض .. وحبت نور راس امي )

ناظرت فيني كنها تذكرني في كلامها .. اللي قالته في حضني وهي

منهاره .. والمصاعب اللي مرت عليها .. عشان تقدر تحصل هالملف

ناظرت في امي وانا اصرف – وينهي جدتي ؟؟

جلست امي وكأنها عرفت انه مانبي نتكلم – والله جدتك فارس عندها

ومدري وش عندهم اظاهر إجتماع مغلق

على هالكلام طلع فارس وهو يضحك ومبسوط .. ويعضد جدتي

قربنا منها انا والجازي .. سلمت عليها .. وسلمت الجازي بسرعه

وبخوف بس اللي استغربته ان جدتي تسألها عن أخبارها وصحتها

انصدمت من جدتي بس ماعلقت

عقب ماقعدنا تحنحت – احم احم جده يمه

ألتفتن علي وناظرن فيني بترقب .. وفارس معهن

ناظرت في نور وإبتسمت – انا ونور قررنا نسوي عرس !!

اللي قهرني في الموضوع الحيوان فارس جلس يضحك .. وجدتي

وأمي لاتعليق !!

حسيت حد كب علي مويه يوم قالت – اجل مانتم بمعرسين ياضاحي

مطيت عيني وقلت – لالالالا لاتفهمين غلط .. بس بنسوي عرس

عائلي ماهب قصر وفخفخه

بس امي ردت الروح فيني يوم قالت – وليش مانسويه في قاعه

ونسويه عرس حريم على الأقل ونتجمع فيه ونستانس

حسيت بإبتسامة نور الخجوله

بس جدتي توها تتذكر – إلا تعال مرتك اسمها نور ولا الجازي

قربتها لي بدون خجل من فارس اللي يناظرنا ويبتسم – اسمها

نور وهاذي نور حياتي

الكل ضحك علينا .. وماشفت إلا عجة نور تركض لفوق

على هالكلام ضحكت جدتي وهي تقول – الله على عيالنا حريمهم

سالبين عقيالتهم.. ماشفتوا فار.........

انقطع كلامها من هز فارس وهو يضحك – سكي فمتس يابنت

خزام

ألتفتت له جدتي – ولا شرايك نحط عرسك مع ولد عمك ؟؟

ماشفنا الأ كراعين صقر متعلق في جدتي ويحبحب راسها

ويضحك – ايه تكفين جده تكفيييييييييييييييييييين












بركنت سيارتي .. وانا انزل منها .. لقيت باب البيت مفتوح ودخلت


مشيت وانا اعرف مكان مجلس الريجيل .. لاني للأسفماأعرف


رقم أي واحد من العيال .. تحنحت فتره من الوقت .. بس ماسمعت


لاصوت ولا حس .. سميت بالله ومشيت .. بس سمعت صوتصراخ


ووحده قبت في وجهي .. بدون برقع ولا ساتر يستروجهها


ولا شعرها .. رفعت عينها في عيني .. وانا مصدوم .. وهي اشهقت

بقوه .. وحاولت بسرعه تنحاش .. بس انا كنت الأسرع وانا ألملم

بعضي .. وبسرعه ادخل لمجلس الريجيل .. وقلبي يضرب طبول

من ربكة الموقف اللي صار لي .. والحقيقه ان قلبي ضرب طبول

لان عيني ماشافت حسن مثل حسنها .. جلست على الأرض وانا

أفكر .. من تكون معقوله تكون حرمه من حريم عيال ضاحي

لاني اعرف ان ماعنده بنات !!




دخلت وصفعت بالباب وراي بقوه .. وقلبي وصل بطني من الخوف

ويلي ويلاه هاذا من يكون .. صفعت نفسي كف .. كيف طلعت برى

وانا كذا بدون عبايه .. تذكرت وضحى اللي مغمى عليها .. صفعت

نفسي كف ثاني ودموعي نزلت .. وارتبكت ماعرفت اسوي شي

بسرعه شفت جلال طايح جنب المركى .. خذيته وتلملمت فيه

ورحت اركض ادور على أي احد .. ودموعي تنزل من الخوف

وضحى اللي طاحت في حضني ولا قدرت اسوي لها شي .. كل

اللي فهمته منها انها دخلت علي وهي دايخه .. فزعت لها .. واغمى

عليها في حضني .. فتحت الباب ودخلت الصاله وانا اصيح

وابكي – تكفووووووووووون احد يفزعلـــــــــــــــــــــــــــي

طلعت عمتي منيره من المطبخ وهي مصدومه – وش فيتس وش

صاير

رحت لها اركض ودموعي تصب وحالتي حاله وقمت ألكلك في

الكلام من الخوف – عع عمه ووو وضحححى مغ ممم مغمي ععليها

مطت عمتي عينها .. وافزعت تركض لبرى وتصرخ علي – نادي

صقر وشيخه اركضي بسرعه

رحت اركض لفوق وانا اللي كنت حالفه مااشوف هالقسم .. لدرجة

اني اركض وماأحاول أناظر اتجاه غرفته .. ضربت باب صقر وشيخه

بكل قوتي .. سمعت صوت شيخه وصقر .. وانفتح الباب وطلعولي

من ملابسهم حسيت اني قليلة ذوق .. شيخه لابسه قميص قصير

وصقر بسروال البجامه بدون تي شرت صرخت – ألحقوني

عيون شيخه طلعت .. وقامت تهزني – ليش وش صايرررر

دموعي نزلت من الخوف – وضحى وضحى مغمي عليها وضحى

مادريت إلا شيخه تركض وانا ماكملت كلامي .. وصقر يركض وراها

تذكرت الرجال .. وصفعت نفسي كف – والرجااااااااااااااااال عيب

بس ماشفت أحد عبرني .. بسرعه دخلت لغرفتهم .. خذيت اول

جلابيه قابلتني .. وجلال .. وركضت لتحت طايره

لقيت شيخه تبكي .. وصقر يحاول يخليها تطلع فوق تلبس .. وكاني

عارفه وش بيصير .. عطيتها ملابسها .. وطلعت .. شفت في وجهي

سعد وعمي ومحمد

ركضت للملحق .. وشفت وضحى جالسه وهي دايخه .. وعمتي

معها كاس المويه وتشربها .. دخلت علينا شيخه وعيونها طايره

وصقر عند الباب يتنحنحن .. يوم شفت وضحى جالسه وتشرب

مويه ركضت لها وضميتها وقعدت ابكي .. لو بس انا وهي يويلي

كيف ابتصرف .. اخاف من هالمواقف

فجأه عمي دخل علينا وواضح فيه الخوف – وش فيها وضحى

طمنته عمتي – لالا تطمن هالحين بخير

جلس جنب وضحى اللي واضح انه غلاها غير عنا – علامتس يابنتي

تانسين شي .. فيتس شي

حست وضحى بخوف عمي – لالا ياعمي الحمدالله بخير .. بس

اظاهر اني دخت وطحت على هالمهبوله ( وتأشر علي ) اللي

ماصدقت خبر وروعتكم

سكت .. بس شيخه قربت منها – وهالحين تبين اوديتس انا وصقر

المستشفى

سمعنا صوت صقر من بعيد – وضحى وانا اختس يالله اجهزي

بنوديتس للمستشفى

قالت وضحى بفشيله – لالا اسمحلي ياصقر .. بس هبط دمي ودخت

شيخه تقيس حرارتها بخوف .. وكأن عليها حراره – متأكده

وضحى وهي توخر يدها عن راسها – ايه ايه شيخه متأكده

وقف عمي وهو يقول – الحمدالله .. بروح للرجال هناك في

المجلس

سألت عمتي وانا قلبي يرقص من الموقف اللي صار لي معه – من

جاينا حزة الغداء

قال عمي – طلال ولد مبارك .. ولد حصة عمة سلطان من الدمام

ياخال ابوي حك ظهري .. مافهمت وش يصير لسلطان ..

قلت لعمي – عمي اسأله عن سلطان ونوره .. نوره من راحت

ماكلمتنا

ناظرتني شيخه – لا كلمتني انا

جلست جنبها وصرت اسألها عنها .. وعمي طلع وتركنا .. بعد كذا

الحمدالله اطمنا على وضحى .. اللي شوي شوي صارت تسولف معنا

وتتجاوب .. ورحت ورى عمتي نجهز الغداء للرجال الغريب















فتحت الباب وشفتها جالسه مع عيالها .. ناظرت فيني وكانت

منصدمه بحضوري .. وعيالها وقفوا يسلمون علي واحد واحد

جلست وهي تحاول تتحاشني .. وقفت وناظرت فيها – وين رايحه

قابلني صمتها اللي قهرني .. وطلعت تاركتني مع العيال .. شفتهم

يرسمون وقربت منهم وطنشتها .. ماأكذب اني حنيت لها ولإيامي

معها .. بس حضور عيسى بينا في كل سالفه تقهر .. واللي قهرني

الرساله اللي شفتها معها .. ناظرت في عياله وعيالها .. نتاج حبهم

لبعض .. بس ماحسيت غير بالحنان يمهم .. آآآآآآآه ياخالد وانا ابوك

موتك كسرني .. ياليتك عاد شفت مني القبول .. غير الضرب والقهر

وانا ابوك .. رحت ومادريت اني مهما قسيت عليك .. تظل ولدي قطعة

مني .. وتحمل اسمي .. حسيت بالباب انفتح .. وطلت

علي ام عيون عسليه وواضح في عيونها القهر .. اعرف انها تغار

اني معطي عيال موضي اهتمام وهي لا .. بس ماتدري اني دخلت

غرفتها ولقيتها نايمه .. اظاهر حست فيني وانا ابوسها .. وصحت

عقب ماطلعت .. ابتسمت لها ووقفت وقربت لها .. حبيتها

قالت لي – متى جيت !!

ابتسمت لها – قبل شوي .. مشيتها معي وجلستها مع زايد ونواف

حسيتهم استانسوا فيها .. بس هي مازالت مكشره .. مدري ليش

لين هالحين مااندمجت معهم او بالأصح تكرهم .. تذكرت وانا اجلس

مع نفسي جلسة صراحه .. ان البنت تحتاج مني الحنان والرعايه

اللي فقدتها مني .. وماشفت مني غير القسوه والصد والكره

بس إن شاءالله وانا ابوتس شوي شوي وابخليتس تعدينهم اخوانتس

وتندمجين معهم وبحاول في هالأمر واسعى له .. لاني فكرت اني

معاد بجايب ضنا وربي بيحرمني منهم .. بس ( وناظرت فيهم )

هاللي حساب يتمان .. بربيهم واحسن فيهم

تركتهم وطلعت .. واللي قهرني خروج خلود طالعه لغرفتها

سألتها – وين رايحه

قالت تصرف – بروح اغير ملابسي واروح لجدتي تحت

هالبنت بتجنني ماتبي تحتك فيهم .. فتحت الغرفه .. وشفت موضي

جالسه تمشط شعرها .. جلست وراها بالضبط على السرير

وقلت – وش صار في غيابي ( وكنت اقصد سالفة هالرساله )

اللي قررت اني ياأنا ياهالعيسى في حياتها .. انا ماأبي اتعذب واشوفه

محتل تفكيرها .. او مخبى في ذكرياتها

تركت المشط وألتفتت علي – اعرف وش تقصد محمد .. ويقهرني

تفكيرك الوسخ عني .. ( حسيت دمعتها بتنزل ) لاني لو شكيت واحد

في المائه اني ماني ناسيه عيسى قبل أتزوجك ماتزوجتك .. عيسى

يعني في حياتي انه ابو عيالي فقط لاغير .. وانت ولد عمي وزوجي

وسكتت فتره ( كنت احتريها تقول وحبيبي .. بس اظاهر مخي

رومانسي شوي )

قلت لها استعجلها – وايش

صدت للمرايه – قلت لك زوجي وابوي عيالي

ناظرت فيها – وبس

ألتفتت علي وواضح الزعل في عيونها – وبس













بعد مرور اسبوعين

اليوم موعد خروجه من المستشفى .. وبكره موعد طلاقي منه في

المحكمه .. اما يطلقني ولا الخلع أخر حل .. لاني ماأبي الفضايح في

عائلتنا .. وبكل صراحه عمي اللي هامني في هالموضوع أكثر شي

استغربت موافقته وهدؤه .. توقعت انه ماهب مطلقني غير عقب

مشاكل وشيل وحط .. بس شكل الضربه اللي جته وكسرته

فادت شوي .. حتى رجلينه اللي ضغط عليها يوم نزعوا الغذايه

واللي استغربت انه مكسر وواقف عليها .. زاد عليه الوجع عقب

مارحت من عنده .. وهاذا سبب تأخيره في الخروج من المستشفى

ومادري ليش يخالجني شعور اني تمنيت موته .. بس لما أشوف

يدين أمه طول هالأسبوعين اللي راحت وهي تدعي ربي يخرجه

بالسلامه استغفر لعيونها .. هالمرأه الطيبه الحنونه .. اللي

في صفاتها تشبه حنان أمي اللي ماأنساه

دخلت علي هند اللي انخطبت لفارس .. ومن عقب خطبتهم اشوف

النظرات العاشقه في عيونهم .. كنت الوحيده اللي أدري عن

هالنظرات اللي متأكده انها برئيه وتشع منها حب وحنان لبعضهم

ولا ماخليت هند تغلط غلطتي

ضربتني على كتفي – وين رحتي .. كلهم ينشدون عنتس

ناظرت فيها – وليش إن شاءالله أكون معكم .. أستقبل حضرته

ولا أعزف له سلام وطني

انقهرت يوم ضحكت – والله انتس نكته

كشرت في وجهها – ليتس عند جدتي ريحتينا منتس

ابتسمت – تصدقين عاد قمت اليوم احسب اني عندها

لوما وجود نور هناك ماأطمنت عليها .. بس والنعم فيها قالت

بتنام عندها لين موعد العرس .. ولا تشوفين ضاحي منهبل هناك

ابتسمت بسعاده للجازي او نور .. لين هالحين ماتعودت على نطق

نور اللي أحلى وأكشخ من اسم الجازي .. تستاهل كنت حابتها هي

الشخصيه الوحيده اللي حسيتها تشبهني في طيبها وخجلها

قلت لهند – الله يسعدهم ويوفقهم .. تستاهل نور من يتعنى لها

ولد عمتس متصرقع عليها

فجأه ضحكت هند وقالتت – على طاري ولد العم .. فهيدان يقولون

بيجي مع نايف .. يقولون والعهده على الراوي أمه ام السعف والليف

انه مقدم على شركه كبيره وبيوظفونه .. هالله وهالشهاده ثانوي

ياحسره

ضحكت انا وإياها .. هند ماتجوز من تعاليقها – طيب وضحى درت

قالت بحماس – وضحى تقول لين يسوي بيت ولا يشتري ذيك

الساعه علموني في أخباره

قلت لها – وعمليتها

كنها تذكرت شي مهم – عمليتها وافق عمي سعد يتكفل فيها

بس هي رفضت .. الفلوس تطلع من مخبى فهيد

قلت بحماس - عافيه عليتس يابنت ناصر .. بيض الله وجهتس

ضحكت هند – طلعت قويه اختس ماهب هينه

انبسطت لتغيرها .. تستاهل وضحى .. خلنا نشوف وش بيسوي

لها ولد أمه على قولة وضحى














في الليل \ بيت ضاحي

الجميع ملتم بمناسبة خروج نايف من المستشفى .. ونايف

اللي كان جالس في الصاله وساكت وعيونه تأكلها أكل

لانهم مسوين عزيمه استثنائيه .. والجميع ملتم .. وساره اللي

كانت رافضه اغصبوها شيخه ووضحى تحضر .. لانها يجب انها

تعامله ولد عم .. بما انه بكره بيطلقون .. ومابيصير بينهم إلا رابط

العمومه .. والسكن اللي رفضن البنات يغيرنه .. لان هند بتتزوج

وبتسكن هنا هي وشيخه .. بينما وضحى متأكدين ان فهيد تغير

وقريب بترجع لبيتها .. ونوره في الدمام .. مابيبقى إلا ساره اللي

صعبه تطلع وتعيش بعيد عنهن .. لكن قرار في صدر ساره

مخبيته بتقوله لعمها في أخر السهره .. وماتبي تكدره

قالت منيره اللي مبسوطه بجمعتهم – ماناقصنا إلا عمتي اللي

يطلق حدادها بخير وسلامه

الجميع قال – آمين

غمزت لها ابيها تبعد عنها .. وانا طول الوقت احتري الفرصه اللي

اجي جنبها واهمس لها .. وأشم عطرها .. وأذوب في عيونها النجلاء

وآخيرا فهمت علي وانا طول السهره ألمح لها .. قمت من مكاني

وجلست جنبها .. حسيت الجميع منصدم بس ماأحد علق .. والغريب

انها حتى هي ماعلقت

قلت لها – لين هالحين مارضيتي علي

هزت راسها بالرفض بدلع – لاااا

حسيت كنها صبت علي ماء بارد – ومتى بترضين ؟؟

قالت لي بنبره استفزازيه – انت تعرف شروطي كلها .. تراك

ماطبقت إلا واحد بس منها

ناظرت في أمي – امي معاد تتحكم فيني .. بس ترى امي اللي تطلب

اطيح في النار بطيح .. بس اوعدك مشاكلنا بتكون بعيده عنها

اثلجت صدري وهي تقول – على عينك وعلى راسك .. امك ولها

حق عليك .. بس ترى مالها حق علي إلا انها أمك بس وجدة اللي

في بطني .. وانت تعرف أخلاقي وأطباعي .. وانت وأمك ماقصرتوا

علي

سكت فتره وانا أشوف الجميع يغرق في مواضيع بعيده عنا .. وكأنهم

يتركون لي المجال أخذ راحتي معها

مسكت يدها وهي قالت بعصبيه – ابعد وش اللي تسويه ابعد

لاتفضحني

قلت بنبرة كسر وحاجه – حني علي .. والله ماعمر عيني غفت

إلا يرادوني خيالتس وعيونتس ياوضحى .. وحتى في نومي

ماتهنيت في رقادي ولا نومي

قالت لي وهي تبعد يدها – مشكلتك ماهب مشكلتي

انقهرت منها – المشكله اظاهر ان بعدي عنتس عاجبتس

بس قريب ياوضحى بتكونين في يديني واعلمتس وش معنى

اللي سويتيه لي

قالت لي بعصبيه ومافهمت قصدي – بعد تهدد .. ترى الجميع

موجود وأقدر أطلب ورقتي

انقهرت منها – ياذا الورقه اللي جعلها للشق ناشبتلي فيها

لاعرفتي وش أقصد أهرجي ( وقمت معصب وعيوني تقدح شر )

قالت منيره – وين رايح يافهيد

حسيت بالفشيله .. الكل شك اني زعلت منها – هنا قريب بسوي

اتصال وبرجع لكم

وطلعت من البيت وانا مطنقر ... هين وضيح مردتس لي وين

بتروحين .. ماكفاتس اني أقوم من عز نومي الساعه سبع عشان

أروح لذا الدوام اللي نشب في حلقي .. هاذا ومدير الشركه صديق

ابوي لو ماهب صديق ابوي وش بيصير فيني .. صدق غثا

راقبت بطرف عيني .. نظرات الغزل في عيون العاشقين الجدد

ابتسمت من نظراتهم اللي فاضحتهم .. وحسيت بالوناسه لهند

تستاهل أكثر .. وفارس هو اللي يستاهلها .. الله يوفقهم

وقفت وأنا أهمس لعمتي منيره – بشوف وش صار على العشاء

خلتس جالسه ولاتتعبين عمرتس

ابتسمت لي – الله يعطيتس العافيه يايمه

طلعت للمطبخ .. وشفت الخدمات يحضرون كل شي .. كل شي

مشاءالله مجهز ومحضر .. بس ينتظرون إشاره من الطباخ اللي

يعلن عن انتهاء المندي .. وآآآآآآآآه يالمندي .. يمكن هاذا اقوى شي

شجعني أحضر هالعزيمه اللي حسيت بالملل فيها .. حسيت بطني

يصفر من الجوع .. قربت من عند الخدامه اللي تقطع السلطه

خذيت لي قطعة خياره .. تصبيره لين وقت العشا .. بس ماأمداني

أقضمها .. إلا انصدم فيه واقف عند الباب .. من الخوف خيارتي

طاحت في الأرض














شفته وهو واقف بيروح يتبعها .. حسيت بالقهر لها .. وقفت

بس صقر مسك يدي – وين رايحه

قلت له بقهر – شفت أخوك لاحقها

جلسني بعصبيه – مالتس دخل .. خليهم يمكن يتفاهمون ونخلص

من سالفة الطلاق اللي موترة أبوي .. وهمه يطفح من عيونه

ان مارحمتي نايف وهو هايم في ساره .. ارحمي أبوي وأمي اللي

متعذبين بصمت من اللي يصير

سكت وجلست .. وانا ماني مقتنعة في جلستي وسكوتي .. بس

حكم القوي على الضعيف .. (( تصدقون ))












جالس بينهم ولا كأني جالس .. مقهور منها وهي تقول ببرودة

أعصاب مثل الثلج – ماني برايحه معك بجلس عند جدتي

جيت ابسحبها بس وقفة جدتي بينا وهي تحول بيني وبينها .. كسرت

مجاديفي .. بكل صراحه مقهور منها .. ليتني بس ماقضيت ذيك الليله

معها في الفندق .. صدق انه قهر

ولا هالحين من وين طالعه لي بهالمنكر .. ليتني ماطلعت فكرة

هالعرس .. كله من تحت راسي .. ولا من صدقها بحتريها أربع

شهور .. أربع شهور .. رفعت اصابعي الأربع وناظرت فيها

بقهر .. بس ضربة سعد في كتفي .. طلعتني من واقعي المرير

وهو يضحك – وش فيك ترز اصابيعك الأربع !!

استحيت على وجهي وسكت .. ولا ناري ياناس من يقدر يطفيها

آآآآآآآآآآآخ يالقهر بس














شفتها جامده ويالله تتنفس .. وصدرها يهبط وينزل بقوه .. حشى

كنها شايفه وحش ماهب شايفتني .. وقفت عند وجهها – إذا

تبين الطلاق ترى انا لي شروطي

حسيت عيونها انمطت بقوه وواضح انها عصبت – وانا لمتى

عبده مأموره تحت رجلك .. وش هالشروط اللي حطيتها في أول

الزواج .. وتبي تحطها في الطلاق

يوم قالت الطلاق كنها صافعتني كف قوي قلت لها ببرود – إذا

تبين تسمعينها تعاليلي في المقلط .. انا جالس هناك

مشيت وأنا ماني متأكد بتلحقني ولا لا .. وفي قرارة نفسي متأكد

انها ماهب جايه .. هاذي حازمه أمرها ومنتهيه منه .. تبيني أطلقها

وغصب عني بعد















رفعت النعمه عن الأرض بعصبيه .. والخدم يناظروني .. مت

قهر من إسلوبه الخايس زي وجهه .. وقلدت صوته بدون

ماأدري عن نفسي – إذا تبين تسمعينها تراني في المقلط

قلتها بنبره تضحك .. خلت كل الخدم اللي خافوا علي وأنا

أشوفه .. وشكلي وموقفي .. والخياره اللي طاحت من يدي

يضحكون بقوه .. ألتفت عليهم بعصبيه .. ويوم شافوا وجهي

سكتن بخوف .. وعيونهن مليانه ضحك .. فجأه ضحكت معهم

وهالضحك عارفه نفسي ناتج عن توتري وأعصابي المشدوده

ضحكت لين دمعت عيوني .. لدرجة ان المقلط اللي قريب من

المطبخ ينسمع فيه كل شي .. خلت نويفان يجينا وهو معصب

ومقهور من ضحكي انا والخدمات

ناظر فيني وفيهن وعيونه تقدح شر – خيــــــــــــــــــــــر إن شاءالله

حاولت اسكت بس ماقدرت .. لين الجميع سكت .. وانا أضحك

بقوه .. حسيت انهم خافوا علي من ضحكي المتواصل .. حتى هو

قرب مني وأنا أضحك أضحك أضحك بجنون .. قربت مني الخدامه

بكوب المويه ومدتها علي .. حذفتها من يدها وضربت الجدار

وتكسرت إلى قطع .. وبديت أبكي وأقول كلام مستحيل يفهمونه

انا تعبانه تعبانه وبقوه .. طول الفتره اللي راحت وانا على أعصابي

مستحيل أحد يفهم شعوري .. أحس اني عجوز في جسد أنثى

أحس ان الشيب ملأ راسي .. وأحس ان طول خروجي من الدوادمي

لين هالحين وخواتي اللي أرتاحن في حياتهن .. وأنا أكثر وحده

كنت أبي أطلع من الدوادمي .. وياليتني ماطلعت .. حسيت بحضن

وحده من الخدمات .. حطيت راسي عليها ماأهتميت .. جلست

أبكي وأتذكر المره اللي راحت فيها نوره وشيخه مع ابو سعد وأم سعد



ويوم رجعن وكنت أهاوش ومقهوره انهم شافوا الرياض

المدينه اللي ياما سمعت عنها ولا شفتها .. المدينه اللي من قصصها

تمنيت أسكن فيها ولا أشوفها .. لاني عارفه اني مستحيل أسكن

فيها .. لانها مثل الحلم الصعب .. وهالحين اتفأجا ان جميع خواتي

اللي كانت الرياض مو مهمه عندهم .. وماتعني لهم شي رفضن

يطلعن منها .. وانا الوحيده اللي بهرب من واقعي بعيد عنها

الرياض اللي شفت فيها أوجاعي .. اللي من وطت رجلي فيها

ولقاي المر فيه .. والليله اللي ماأنساها طول ماراسي يشم الهواء

والحياه التعيسه .. والأيام المريره .. والبكا .. والحزن .. والترجي

بأنه يستر فضيحتي ويتزوجني .. والليله المره اللي فضحت

نفسي فيها قدام خواتي وأبوه وأمه وأخوه .. الليله اللي ماراح

تنمحي أبد من ذاكرتي .. شروطه المره والقاسيه وهو يضعها

ويمليها علي .. ضربه لي في أول ليلة زواج .. وموقف الحريم

كبار السن .. ونظرات المقارنه بيني وبين حياة ريم وسعد

حسيت وانا أتذكر كل اللي أتذكره اني أتعس مخلوقه على وجهه

الأرض .. مسحت على راسي الخدامه وهمست لي – خلاص بس

رفعت وجهي بصدمه .. عشان اتفأجا فيه هو اللي ضامني .. هو

اللي محتضني .. هو اللي راسي على كتفه .. هو اللي يطبطب علي

ويحاول يهديني .. هو هو هو ماغيره

دزيته عني .. بس هو مقبض أحكامه علي بقوه .. قمت اضربه

مع صدره بقوه واصيح وأبكي – ابعد ابعد ابعد ابعد ابعد ابعد ابعد









ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




( البارت الخامس والسبعـ 57 ـون والأخيـــــــــر )





حسيت فيها انهارت تحت يديني .. لهدرجه ماتبيني .. لهدرجه

كارهتني .. ليش طيب يوم تعلقت فيها وحاولت اتغير وفعلا بديت

اتغير .. اواجهه صدها .. مو هي بعد غلطت معي .. موهي كانت

العثره في طريقي .. وهي اللي أجبرتني ذيك الليله اغتصبها

غمضت عيوني بقوه وانا أفكها .. وغصتي في حلقي .. ماتعرف

طعم المر في حلقي .. قلبي مقبوض بقوه .. لو بس ماكنت اتخيلها

جيسي في حضني ماسويت فيها اللي سويته .. طلعت من المكان

بكبره وانا عايف كل شي .. تبي الطلاق خلاص بطلقها .. بس

تعيش مرتاحه وهاذا المهم عندي






بعد مرور اربع شهور

رجعت خصلتي ورى أذني بقوه .. طويت بطانيتي .. وشلت فراشي

رحت للمرايه وبديت أمشط شعري .. ابتسمت بمراره لنفسي

وغمضت عيوني .. اليوم زواج هند وفارس .. وزواج ضاحي ونور

وأنا وش الجديد في حياتي ..كلهم تغيرت حياتهم .. إلا أنا وذاك


المجنون اللي على طاريه اندق بابي بقوه .. ركضت افتحه

شفتها عمشاء وفيها خوف – ألبسي بسرعه شيخه كلمتني وتقول

ودوا وضحى للولاده

مطيت عيني وضحى تولد .. بسرعه خميت عبايتي ولملمت شعري

أي كلام .. ولبست برقعي والبشت وركضت .. ركضت أعدي الدرجات

عتبه عتبه .. ايييييييه أنا ساكنه في بيت عمي سعد .. هاذا كان

أقتراحي ذاك اليوم لعمي ضاحي .. قلت له إذا بكره استلمت ورقتي

بروح وأعيش هناك .. فيه اللي سكت عن قراري .. وفيه اللي أنصدم

وعصب مني مثل خواتي .. وفيه اللي مابلع طلوعي مثل عمشاء

اللي بجبرها بسكني عندها .. بس ماني مصدقه ان عمشاء

من ذيك الليله الكارثه وهي متغيره معي وبقوه .. تذكرت وضحى

وشفت عمشاء في السياره تحتريني مع السواق ركبت جنبها

ومسكت يديني بقوه ورصت عليها – اعرف ولد عمتس ماهب عارف

يتصرف الله يستر على البنت

مطيت عيني – ليه اللي موديها فهيد !!

هزت راسها بخوف وتوتر – ايه ايه

سألتها ببلاهه – هماتس تقولين ان شيخه داقه عليتس

بلعت ريقها بخوف – ايه ايه بس شيخه لحقتهم هي وصقر

يوم درت ان وضحى تولد .. لان شيخه دقت ووضحى تحس

بالطلق وعلمتها .. ولحقتها هي وصقر

قلت أطمنها وانا ماأقدر أطمن – إن شاءالله خير .. إن شاءالله خير

قالت توترني – يارب يارب .. مع ان قلبي ماهب مطمن وضحى

بكريه .. وصعبه ولادتها .. ويلي عنها هي وريم

ابتسمت وقلت – وشيخه بعد

ألتفتت علي بصدمه – شيخه حامل !!

هزيت راسي – ايه ولها شهرين بعد .. انتي الله يهديتس حابسه

نفستس عن العالم


سكتت .. ماأهتمت في الخبر كثير .. بس هي خايفه ومصدومه واضح

عليها .. آآآآآآآآآه ياذيك الليله .. يامرها بس

قبل ثلاث شهور

كالعاده كنت في القبو لبيت عمي .. وبالتحديد في الصاله لغرفتي

فاتحه القران وأقرا .. لان النوم جفاني ذاك اليوم وفيني أرق متعبني

كان المطبخ قريب للقبو اللي أنا طلبت أسكن فيه .. وعشان

ماأزعجهم بسكوني عندهم .. وخصوصا عمشاء اللي ماهب متقبلتني

بالمره ولولا تهديد عمي لها ولا يمديها طردتني .. شميت ريحة الغاز

والدخان انتشرت في المكان عندي .. في البدايه حسيت الريحه عاديه

وبتروح بس مع الوقت الريحه بدت تزيد .. لبست برقعي وجلالي

وعديت الدرج بشوف وش يصير .. مع اني ماأروح لهم إلا بس يوم

تسأل جدتي اللي ماحبتني مثل خواتي .. والسبب الشبهه اللي فيني

لأمي يعني مره في الأسبوع .. وان كثرت مرتين .. والأكل ماتقصر

عمشاء ترسله لي مع الخدامه .. الله يجزاها خير .. صحيح في

البدايه حز في خاطري ماأشاركهم .. لاكني صعب اشاركهم أكلهم

وانا ماني محرم لضاحي .. وصلت الممر حق المطبخ والريحه تزيد ..

ويوم قربت لقيت النار بدت تنتشر في المكان .. وعمشاء طايحه على

الأرض ومغمى عليها .. حاولت اسعفها ولا قدرت .. النار بدت تحول

بيني وبينها .. صرت اصارخ أبي إي أحد يفزعلي .. لكن بسبب كبر

البيت .. وبعد الغرف عن بعض .. والمطبخ اللي في أقصى مكان

في البيت .. ركضت للحمام اللي جنب المطبخ .. وغرقت نفسي في

الماء .. وركضت داخل المطبخ .. وانا اتشهد .. شفتها طايحه في

الأرض والنار كلت جزء من وجهها .. ماقدرت اشيلها لضعف

بنيتي اللي نحفت عقب طلاقي وبقوه بعد .. وسحبتها عند الباب

وكان دخول فهيد ذيك الليله رحمه من رب العالمين .. هو اللي

قدر يتصرف ويطلب الدفاع المدني .. وانا انهرت وأغمى علي


شالوني في الأسعاف انا وإياها .. ومادريت ان جزء من يديني

محترق إلا عقب ماصحيت في المستشفى .. وأشوف يديني

مربطه وشيخه ووضحى وهند عند راسي يبكون






المستشفى

الله يستر .. الله يستر .. رددت هالكلمتين في صدري وانا أشوف

حالة فهيد حاله .. وصقر واقف عنده يهديه .. وانا قلبي يدق بقوه

يارب تطلع وضحى بالسلامه

الله يستر ياوضحى .. الله يستر .. ويقومتس ربي بالسلامه

رجليني معاد تقدر تشيلني من التوتر .. احس اني أرجف وخايفه

شفت ساره وعمشاء مقبلات علي .. يوم شفتهم جلست على

الكرسي .. وكأني بشوفتهم ارتحت .. يمكن خف التوتر

قربت ساره مني وهي تلهث – هاه صار شي .. طلعت ولا توها

هزيت راسي بلا – لسى ماأحد طلع وعلمنا بشي

شفت عمشاء وقفت عند صقر وفهيد .. وعيوني عليها .. مسكينه

الحرمه الحرق واضح في وجهها من ورى البرقع .. لانه أكل الجزء

القريب من عينها

مسحت يديني في بعض .. وساره واقفه جنبي .. فجأه طلعت

الممرضه ومبسوطه – مدام مدام

ركضت انا وساره قبلهم ووقفنا وقلت – هاه وش صار

ضحكت لنا السستر – مبروك يجي ولد حلووو مره سيم سيم مدام

استانست انا وسألت ساره – وضحى شلونها ؟؟

السستر – كويس .. هالحين يسوي خياطه بعد شوي غرفه

ناظرت في فهيد اللي واضح انه ارتخت ملامحه .. وواضح فيه

معالم الفرح باركت له – مبروك

استبشر وقال – الله يبارك فيتس ياشيخه

باركله صقر وأمه وساره

عقب ماطمنت عليها .. غصبني صقر نرجع عشان ارتاح لان

حملي ماهب مستقر .. والدكتوره محذرتني من الجهد والتعب

لاني قبل سقطت .. وصيت ساره على وضحى اللي أكيد بترافق معها

وعلى كذا ماهب حاضره ساره ولا وضحى عرس هند ونور

رجعت البيت .. وقابلتني هند بعيونها المنفخه والخوف والتوتر

واضح فيها – وش صار

ابتسمت – جابت ولد وضيح .. أخيرا صارت أم

استانست هند وامسكت قلبها – الحمدالله .. ولا صدق اليوم ماعرست

ضحكت فجأه على كلامها – وفارس وش بتسوين فيه وهو مستقطع

حسيتها استحت – يضف وجهه ماعلي فيه

مطيت عيني لها – إياتس .. ثم إياتس .. تغلطين غلطنا ياخواتس

هاذا شريك حياتس ومن هالحين تكلمي زين عنه .. انتبهي ياهند

حسيتها سكتت فتره تفكر ثم قالت – هو بعد حذرني

مطيت عيني – متى ألتقى فيتس

حسيتها أرتبكت – ماألتقينا اصلا انتم مانعيني .. بس قابلني

عند المطبخ وعصبت عليه .. ثم زعل مني بالحيل .. وقال اصحي

تعيدين غلط خواتس تراني ماني مثل اخواني ابد .. وانا انسان اكتم ثم

انفجر .. تصدقين خفت منه بقوه

ناظرت فيها أدرس ملامح الخوف والتوتر – وهو صادق فارس

ماهب مثل اخوانه .. فارس غير عيال عماني كلهم .. من هالحين

اقول لتس .. تراتس خذيتي لتس رجل كل بنت تحلم في مواصفاته

وانسان متفهم وطيب .. بس انتبهي تعصبين به ولا تقلين أدبتس

ياهند تحسبينه مثلنا ياخواتس .. تراه أول شي زوجتس ورجل

يعني غير في كل شي

هزت راسها ثم قالت تغير السالفه – من قعد عند وضحى

قلت وأنا ألم عبايتي وأوقف بطلع للبيت – ساره

وقفتني شهقة هند وانا عند الباب – نايف هناااااااااااااك

ألتفت عليها وانا امط عيني – ايششششششش





المستشفى

دخلت انا وعمتي وفهيد عند وضحى .. شفناها راقده من تأثير البنج

حبتها عمتي على راسها .. والمفأجاه انها دمعت .. مدري وش

السبب .. بس يمكن شعورها بالأمتنان لصبرها عليها وعلى ولدها

اللي تغير .. واللي على طاري تغيره .. أذن الظهر واستأذن بيصلي

في مسجد المستشفى وبيرد يشيل أمه .. طلع من عندنا .. جلست

وشفت عيون عمشاء مركزه على وضحى .. سكت وكل شوي

اناظرها بطرف عيني فجأه قالت – ظلمناها كثير بنت ناصر

سكت .. واسترسلت في الحكي – ظلمتها كثير وحوبتها ماتعدتني

فجأه بكت وحطت مسعفها على عينها .. قمت لها وجلست جنبها

وقلت وأنا ماأعرف وش أقول – لاتسوين في نفستس كذا

انتي ماسويتي شي و

قاطعتني – ماسويت شي .. قولي ماخليتي شي ماسويتيه عشان

اصدقتس .. كفايه اني زوجتها ولدي وانا اعرف انه صايع ضايع

قلت لها – هداه الله وعرف الحق

رفعت عينها وناظرت في وضحى اللي راقده – لولا الله ثم لولاها

مارجعلي ولدي اللي لانا ولا أبوه ولأجده ولا حتى جدته قدرنا عليه

وقفت وقالت – بصلي قبل يرجع فهيد

وقفت معها وصلينا .. ويوم جلسنا إلا المفأجاه بدخول فهيد ومعه

نايف






في الدمام

جلست جنب أمي وقلت – هاه قلتي لها

ناظرتني أمي – طلعت مطلقه .. تبيها وهي مطلقه

هزيت راسي بايه – ايه ابيها باي صوره كانت .. من شفتها

وانا متأكد انها هي اللي بتسعدني .. وهي اللي بتعوضني عن الـ

سكت ونزلت عيني .. وأمي سكتت محترمه سكوتي وقالت تصرف

السالفه – كلمت نوره وهي اللي قالت لي .. بس ولد عمها

بيتركها لك

ناظرت فيها – ليه أجل هو ماطلقها

قالت أمي – الا الا مطلقها بس يمكن مايبيها تأخذ غيره ويمكن يرجع

لها

قلت وانا أسند ظهري على الكنبه – ماهب على كيفه .. شورها عند

عمانها ماهب عنده .. المهم اليوم يوم بنروح لعرسهم شاوري

جدتها .. لاني بفاتح عمها ابو محمد بالسالفه

هزت امي راسها – يصير خير

سرحت فيها .. خوفها وهي تصدم فيني .. وعيونها الوسيعه والكبار

اللي ماشفت عيون مثل عيونها .. ورجفتها .. وتوترها .. وركضها

بعيد عني .. من ذيك الليله وانا لاليلي ليل ولا نهاري نهار

يارب تكونين من نصيبي ياساره يارب .. ابتسمت وانا ماأدري عن

نفسي .. اجل اسمتس ساره .. تستاهلين هالأسم وهو اللي زهى

فيتس مب انتي اللي تزهينه

ألتفت حولي الا أمي اللي حست اني في وادي ماهب واديها قامت

وخلتني .. طلعت جوالي أكلم النسيب القادم إن شاءالله .. سليطين

الخايس اللي ماني براضي عن طلعته .. فجأه تذكرت ان اليوم

زواج اخت ساره رجعت الجوال وانا متحلف فيه .. الحمار طلع

من البيت وتركنا

وقفت بروح ارتب شنطتي لان طيارتنا العصر للرياض .. الله

يستر وإن شاءالله توافق

هزيته بقهر – ماهب شغلي انت اللي بتوديني

ناظر فيني بتعب واعرف اني قسيت عليه – حرام عليتس ياريم

توني راجع اليوم مالي ساعتين من رقدت .. اذلفي عني

ناظرته بزعل – ومن بيوديني لوضحى والمشغل .. تراه عرس

أخوك بعد

كلمني وهو فاتح عين ومغمض عين – ريم ابعدي مدام النفس

عليتس طيبه .. شوي وارتكب فيتس جريمه

ضربته ضربتين بالمخده على راسه ووقفت .. وانا اسمعه يتحلطم

وتلفلف بالبطانيه .. طلعت وضربت بالباب بقوه .. من بيوديني

لوضحى .. شينه اتركها صحيح عندي عذر .. بس لها حق نزورها

ونشوف أول حفيد في عائلتي المؤقره .. ابتسمت والله وكبرت

يافهيدان وصرت أبو .. ماني مصدقه صراحه

ناظرت في كرشتي .. وحسيت بالقهر .. العرس الوحيد اللي الكل

مهتم له .. لا ومن زود الأهتمام حاطينه في فندق يبا الفيت بيواكبون

اهلي التطور .. وينكم ووين التطور .. والدليل يوم يوصلن المنصه

حذفن نعلهن ( وانتم بكرامه ) من زود الحماس .. وينهم ووين

الاتيكيت ربعنا .. ضحكت على نفسي .. من الملل قمت اقط خيط وخيط

على قولة هلي الكويتين الله يذكرهم بالخير

زفرت وطلعت لتحت طفشانه بالحيل .. شفت ربشة العرس عند

عمتي منيره ياحيها صدق .. مافيني خير تاركتها بلحالها .. ماعندها

عوين .. وموضي الله يهديها مدري وينها .. قمت أخم وأرتب وحريم

ماقصرن مع عمتي .. صدق خوات دنيا مشاءالله عليهن






ناظرني بعتب .. انا عارفه من رجع من السفر .. وهو يمطرني

بهالنظرات .. دسي عنه رسالة عيسى فجرتلي حجم غيرته علي

أحس اني تعبانه .. جلست على الكرسي مقابله له وتنهدت

بتعب من تفكيره عني بهالصوره – هالرساله وصلتني عقب

ماأطلقت منه .. جتني منه وهو في السجن .. جابتها لي أمه

وهي معصبه من اللي سويناه في ولدها

ناظر فيني نظرات تخوف .. بس كملت وماأهتميت لنظراته – كنت

بشقها وأرميها عقب ماقريتها .. لاني تعبت ونفسيتي تعبت معاد

أقدر أتحمل .. هالرساله مثل ماقريتها .. كان يوصيني فيها

على عياله .. كنت

قاطعني بسخريه وهو يناظر لقدام – انا عارف انتس منتي بقادره

تنسينه وتؤمنين بالقدر اللي فرقكم عن بعض

ظلمني صدق ظلمني – والله ظلمتني يامحمد .. عيسى ماأنكر أني

حبيته قبل أتزوجه .. ويوم صرت زوجته .. بس عقب ماعرفت

انصياعه للغير تركته .. ضعف شخصيته نفرني منه .. بس هالتجربه

مامرت كذا .. لا تراني جبت منه طفلين

وقف وقال بقهر – لو انتس اختصرتي علينا هالمشوار وصرتي

حرمتي من البدايه .. ياما وياما طلبتس وانتي ماملى عينتس غيره

دمعت عيوني من كلامه – كفايه محمد تكفى اسكت

ألتفت علي بقهر وواضحه غصته – كرهت عيالي .. عمري ماحبيت

إنسانه غيرتس .. ظلمت مريم وظلمت عيالي .. أنتي انانيه مافكرتي

غير في نفستس

وقفت وقلت بجرح له – وليش تحبنيي .. شفت مني شي يستاهل

كنت تحبني عشانه .. تراني كنت اصد عنك وانا متأكده تعرف اني

رفضتك مية مره قبل تخطب .. وكنت تعرف اني ماأحب أجتمع معك

في مكان واحد .. وكنت تعرف

وقفني بصفعه .. لفت راسي لف .. حسيت اني دخت .. وطحت

على الكرسي جنبي

ناظر فيني – بخلي لتس البيت .. وياويلتس ان طلعتي منه .. ومعتس

لين تفكرين وتردين لي تبيني ولا ننفصل .. العيشه معتس وانتي

بهالشكل معاد اني بطايقها .. قلبتس مع واحد .. بس متأكد ان عقلتس

معي .. وتعرفين لو تعضين الأرض عظ .. لأعمي ولا خوانتس

بيرضون تردين لهالعيسى اللي ماقدرتي تنسينه

ومشى للدالوب وجمع اغراضه .. وانا اناظر فيه بعصبيه .. بيظل

دائم الدوم يناظرني بالماضي حقي .. ويحاسبني فيه .. ولا يدري

انه ماضي وعمره مايرجع .. رح يامحمد سمح الله دربك

من عافنا عفناه لو كان غالي

شال شنطته وناظرني بعصبيه .. قرب من الباب وتذكر

ورجع ورمى علي وحده من صرفاته – برسل عليتس الرقم

السري في رساله

وطلع عقب ماصفق الباب وراه بأقوى شي







طلعت من الحلاق وانا أنفض عمامتي معصب .. صدق انه حيوان

ذا الحلاق .. خرب السكسوكه اللي مضبطها .. ليتني ماخليته يمسكها

صدق اني مهبول .. حطيت يديني عليها من تعاليق الخايس سعود

وهو يضحك – هههههههههههههههههه والله يافشيله ليلة عرسك

ومخربين لحيتك هههههههههههههههههههههههه

من قهري حطيت غيضي فيه .. ماسدني كفخي للهندي التعبان

عطيته بوكس على بطنه .. حسيته توجع وانحنى على بطنه وهو

يصايح – آآآآآه يابطني انهبلت انت

رحت لسيارتي – تستاهل مجاك .. ويالله ضف وجهك لاتركب معي

مط عينه وهو يركض قبلي للسياره – تخسي الا انت اول من يركب

انا وتوصلني معك للجاكوزي والسونا بسبح معك غصب عنك

ابتسمت على كلامه .. هو اللي موقف معي وقفه ماأنساها له

هو اللي مخفف توتري .. مع انه احيان يرفع ضغطي بس حلاله

الخايس .. ركبنا ورحنا لنادي الجاكوزي والسونا .. وهناك تمصخرت

فيه زين وطلعت كل حرتي






من شفته وقلبي يدق دق .. صديت بسرعه عنه .. عمشاء ناظرتني

ثم ناظرت فيه .. بس الظاهر هو توقعني وحده من بنات عمي

دخل وانا بسرعه رحت اغطي وضحى .. سلم على عمشاء

ووصل الدور عندي وناظر فيني .. ويلي ويلي .. عطيته ظهري

بس ماسمعت أي همس .. شكلهم كلهم سكتوا .. يقطعك موقف

حسيت اني بأبكي من القهر انه شافني .. أخر مره شافني وشفته

حادثة المطبخ .. من عقبها ماأروح أسلم على عمي ضاحي لين

تتأكدلي هند انه ماهب فيه .. أروح أسلم وأندس في الملحق لين

يجي سواق بيت عمي سعد أركب معه .. بس هالحين وش أسوي

اففففف

تأففت بقوه يوم عرفني – ساره

ماناظرته ظليت صاده بوجهي .. مدري عنه انكسح ولا لا في مهف

كريوين كني داريه عنه اصلا ..هو السبب اللي خرب حياتي بكبرها

صحيح اني شاركته الخطأ بس بحسن نيه .. ولا توقعته كان بيموت

لو أعرف وش علته السكار الخبيث والله ماناظرت في وجهه .. لولا

خوفي على عمي لايتعب ولا والله اني اعلمه بعلومك ياسويد الوجهه

تحنحن وانا رحت جلست على كرسي بعيد .. شفت فهيد يناظر فيني

وعمشاء تحاول تحتوي الموقف – بتشوف حالتها

كان لابس لبس الدكاتره .. معطف أبيض .. واللبس أخضر حق

المستشفى .. ناظرت في كتوفه العريضه وهو واقف يشوف ملف

وضحى وانا جالسه وراه .. مدري وش قرأ وطلع والملف في يده

ورجع بعد فتره ومعه ممرضه

قال فهيد – نايف صاير شي

هز راسه – لالا بس لحظه بتأكد .. ارطنوا إنجليزي هو وإياها فتره

عاد الممرضه سعوديه .. لايفوتكم نظراتها الحالمه له .. كشششش

منتس له .. مالت عليه وعليتس .. صدق وقحه هي ونقابها اللي

مطلع نص خدها .. مابقي إلا مناخر الخشم والفم .. أستحقر هالفئه

وقفت وقربت من وضحى بصراحه خفت عليها .. ليش يتشاور معها

يارب مايصير شي كايد

قالت عمشاء – نايف صاير شي

ناظر في فهيد وفي عمشاء وفيني – انا خايف من البنج .. بس

بتأكد دكتورتها طلعت .. بس ابتصل عليها واطمن

بعد رقمها معك .. ياوقحك ياخايس .. صديت ماني مهتمه ومسكت

يدين وضحى .. صحيح العاده اسمع الحرمه اللي تولد تصحى

مبسوطه وتلمس بطنها .. وتحس في اللي حولها .. بس وضحى

عكس هاذا كله .. من دخلنا عليها لين هالحين راقده

فجأه نزلت دموعي من الخوف .. ياربي تستر .. مسكت يدينها

بخوف واناظر فيها ربتت على كتفي عمشاء – إن شاءالله مافيها

إلا الخير لاتبكين

من قالت هالكلمه حسيت بعيونه تأكلني أكل .. مسحت دموعي من

ورى البرقع ماأبيه يشوفها .. حط الملف وذلف .. ومن الخوف

والتوتر والموقف كله بكبره .. قعدت ابكي بقوه .. حتى عمشاء

وفهيد خافوا علي










الليل \ الفندق

كان قلبي يضرب طبول .. وشيخه ونوره حولي .. ماني مصدقه انه

اليوم عرسي .. خايفه بالحيل ويديني ترجف بقوه

علقت نوره علي – وش فيتس خايفه اللي مثلتس ماتخاف فارس

وتعرفينه

ناظرتها بطرف عيني والكوافيره تروج فمي .. ابتسمت – ماني

مصدقه ان أخر العنقود هنيده بتعرس

شيخه حطت جوالها المشغوله فيه على جنب وتأففت – اففف

مدري وش فيها ساره ماترفع جوالها

خلصت مني وأخيرا ورفعت راسي – ليش ماكلمتيها العصر

هزت راسها بالرفض – ماردت علي .. قلبي قابضني مدري وراني

خايفه

وترتني أكثر وخفت – تراني خفت لاتوتريني

قربت نوره مني – لالالالا كله ولا توترين .. كفايه رجفتس وعيونتس

الغايره من الخوف


ودي اعطيها بكس .. تغيرت الأخت من راحت الدمام .. حسيتها

تستخف دمها واجد – فارقت وجهتس .. أختس ترى نويفان هناك

عندها .. اليوم الزام حقه خايفين عليها

ناظرتني انا وشيخه – آه ليش ماقلتوا كذا ( وفجأه ابتسمت )

وقالت – صح عندي خبر بمليون ريال

قربت شيخه تموت في هالأخبار – وش وش

قالت تناظرنا – ربي بيعوض ساره يابنات .. طلال ولد حصه

ولد مبارك ولد عمة سلطان

انا مافهمت من يكون قلت – مافهمت

طنشتني شيخه – ايه ايه وش فيه كملي

ابتسمت نوره وطلعت سنونها من الفرحه – تراه خطب ساره

لا وميت يبيها .. يقولون شافها يوم جانا

مطيت عيني انا وشيخه وقلنا مع بعض – متــــــــــــــــى

خافت نوره وناظرت فينا – مدري .. بس هو كلم أمه وأمه ياحليلها

علمتني بالقصه كلها







قلبي يضرب طبول .. جالسه على الكرسي .. وعيني على

العنوان المكتوب ( العنايه المركزه ) .. وعيوني تدمع .. من

العصر عيت تجف دموعي .. عمشاء وفهيد عشان مايخوفون

الجماعه حضروا .. والأقتراح كان من حضرة الحيوان اللي واقف

وعينه فيني .. يدخل ويطلع ويناظرني .. حسيته مسوي هالموقف

عشان يطلع ويدخل على كيفه .. ويناظرني متى مابغى .. كرهته

من قلب .. و عمتي عمشاء بكت عقب ماتأكدنا .. وفهيد وجهه سود

خافوا عليه .. ولا يقوم يقترح هالأقتراح اللي مثل وجهه .. خلوا

العرس يتم وكل شي ينتهي على خير ونخبرهم .. اون ايش مانبي

نخرب العرس .. ونخوف العالم ومافي يدينهم شي .. ولا هو سوى

فضيحه في المستشفى .. والعالم قامت ترجف من صراخه عليهم

والدكتوره حقتها بكت .. حسيت اني رحمتها .. وهي تقول وضحى

كانت تبكي وبتموت من الوجع .. وتحب يدها زيديني بنج بموت من

الوجع وهي رحمتها وزادو الجرعه .. وهو قليل أدب مايستحي ينافخ

على الحرمه .. شوي ويضربها كف .. من شفت الهوشه حسيت فيه

شي ودموعي عيت توقف

رفعت راسي وهو يكلمني – امشي معي

خير وينا عايشين فيه امشي معه .. عصبت عليه – انت ماتستحي

على وجهك

حسيته انفشل وانا رافعه صوتي .. ودكتورتها فيه هي وممرضات

رفع حاجب وناظرني بنظره تخوف .. استحقرته بنظرتي هاذا زمان

يوم أخاف من هالنظره

تكلم وهو شاد على سنونه – قومي امشي لاتفضحينا

ناظرت حولي – في من أفضحك

شوفوا الغيار .. ثره شاف موكب طبيب ومعه طلاب جامعيين متدربين

جايين .. ناظرت فيه – ماراح أقوم .. توكل

حسيته مات قهر .. مسك يديني وجرني وراه .. بدون مايفتح فمه

بكلمه .. أنقهرت من أسلوبه .. بس مابغيت أنفضح في العالم

مدري ياناس أنا أنجمت ولا انعقد لساني .. ماقدرت أفتح فمي بأي

كلمه .. من صدمتي درعمت وراه وانا منطمه لين وصلني مكتب

بعيد مدري وينه وفي أي دور في الأصانصير اللي مليان ناس

سكر الباب وناظرت فيه بقهر توه ينطلق لساني – انت وش سويت

( وانا أمسح يديني ) بكيت من القهر – تراني ماني محرم لك تمسك

يديني .. انا ماني سلعه رخيصه عندك تقودني متى مابغيت .. وفي

الوقت اللي تبي .. انت حيوان وحقير وخسيس ونذل ( قلت هالكلام

ورى بعض .. حتى انه انصدم بأنفجاري عليه )

حسيته ارتبك وسكت ومشى لين جلس في مكتبه – وضحى

بأمر الله انها بتقوم .. لاتسوين في نفستس اللي تسوينه

ناظرت فيه بقهر – وانت وش دخلك .. وش حشرك فيني

مالك حق علي .. إن شاءالله أموت ولا

قاطعني بخوف - ( بسم الله عليتس )

انقهرت من كلمته وناظرته بقهر لدرجة انه نزل راسه شكله

تفشل من كلمته

مشيت للباب بقهر .. بسرعه وقف وركض عندي – اصبري

اصبري ساره ( ومسك الباب وسكره وقفله وحط المفتاح في مخباه)

ناظرت فيه – افتح الباب .. ترى ماني محرم لك .. انت

هالحين حساب أخوي .. أفتح الباب خلني أطلع

حسيته انصدم من كلمتي .. وانا حسيت اني بنفجر .. دموعي بتصب

من القهر .. مو من حقه يسكر علي وعليه باب واحد قلت له

ودموعي تصب - والله ماهب من حقك تسكر علي وعليك باب واحد

قلت لك مانت محرم لي

فجأه انفجر في وجهي وانا لصقت في الباب من الخوف – ماني

أخوتـــــــــــــــــــس ولا تقولين هالكلمه مره ثانيه .. انت زوجتي

وبتظلين زوجتي رضيتي ولا انرضيتي

حسيت اني بموت عقب ماقال انتي زوجتي بكيت بقهر – تخسي

منت بزوجي تخسي ثم تخسي .. ورقتي وفي يديني .. هذاك أول

تأمر وتنهى على كيفك .. هالحين حتى لو أصيح المستشفى بكبره

بيطردونك

قال يتحداني وانا أبكي – يالله صارخي وصيحي .. خليهم يطردوني

يالله يالله

قالها وفي عيونه تحدي اني ماني قد كلامي .. ومن قهري ضربت

الباب بقوه وقعدت اصارخ .. واللي قهرني انه رجع لمكتبه وجلس

يتابع ملفات فيها .. وانا محد عبرني .. اضرب الباب بأقوى ماعندي

وماأحد داري عني ألتفت له بقهر – هات المفتاح

دق تلفون مكتبه رفع التلفون وكلم .. وانا في مكاني بنفجر .. فجأه

ضحك وانا من قهري منه طلعت نعالي ( وانتم بكرامه ) وحذفتها

عليه .. ضربت النعاله في راسه رفع عينه وناظرني معصب .. يخسي

أخاف منه .. بس كمل مكالمته وصرف اللي كلمه يوم قال بجي .. وانا

في مكاني خفت يوم أخذ نعالي من جنبه وقرب مني وعيونه بتأكلني

أكل مدها علي - انا ماني قليل أدب مثلتس .. تراني أقدر أحذفتس

بنعال مثل ماحذفتيني بس ساكت لتس

مديت يديني وانا معصبه من كلامه .. وسحب النعال من يدي ونزلها

لمكان رجلي وناظرني وابتسم – ألبسي نعالتس عشان بنروح






انا متأكد مثل ماني متأكد من نفسي انها رجفت من ابتسامتي

ابتسامتي اللي متأكد انها تأثر على كل البنات فما بالكم هي

قلت لها وانا أطلع المفتاح من جيب البالطو – وضحى صحت من

البنج

بسرعه لبست نعالها وطلعت أول مافتحت الباب تركض قبلي

ناظرتها وأنا ابتسم .. بتظلين طفلتي .. طفلتي انا وبس ياساره

بعني وبكل روحي بحميتس ... ومصيرتس ترجعين لي بس تاركتس

لين يطيح اللي في راستس







في الفندق \ بعد العرس

جالسه واحس عيونه بتأكلني أكل .. من التوتر ابتسمت والورده

تنتفض في يدي .. وعيوني في الأرض .. حسيت ان الورده بعدت

عن يدي .. يوم رفعت عيني مصدومه الا وهو يبتسم – كل

هاذا خوف مني

بسررعه نزلت راسي ورفعه بيدينه وجلس على ركبه قدامي

وقال وعيونه تلمع – بتقولين مجنون قولي .. بتقولين مهبول

بعد قولي .. بس عيونتس لو بعدتيها عني أموت .. وأخذ يديني

وباسها بقوه .. وانا حراره تمشي في صدري كله لين بطني

ياربي المعرسات اللي في مكاني وش يسوون

رفع وجهه عن يديني وحضني ووقف ووقفني معه – روحي

وأخذي راحتس انا هنا انتظرتس ( غمزلي ) وأخر مره اتركتس

لحالتس هذاني حذرت من هالحين

كنت امشي وهو يقول هالكلمه .. رثعت من الدوخه اللي ضربتني

ومسكت الطاوله اللي رحمه من ربي انها في وجهي .. قرب مني

بسرعه ومسكني – صار فيتس شي .. صار فيتس شي

هزيت راسي بالرفض وركضت للغرفه .. بس الخبل وصلني ضحكه

لين سكرت الباب .. واستندت عليه وضحك ( والله أحبك يافارس )








في الجناح الثاني

عكس جو هند وفارس .. الجو يخوف عندهم .. ضاحي يهدد ويتوعد

ونور تكركر وتضحك عليه .. وهو منهبل من ضحكها السخيف

قرب منها فجأه وضمها بقوه – عيدي هالحركه وشوفي ضاحي ولد

سعد وش يسوي فيتس

حسيت اني بختنق وفكيته بقوه عني وابتسمت وغمزت له – يوه

كذا مانشتاق لبعض

عض شفايفه بقهر .. وانا من شفت هالحركه .. ركضت وهو ركض

وراي .. صدق اني أكلتها أكل





يوم وصلنا إلا عمشاء وفهيد وشايل الشله معه وجايبهن .. تفشلت

صراحه من حركته .. صدق انهم مهبل

خذيته على الجنب – ليش جبتهن

ناظر فيني – وش أسوي يوم درن كلهن قالن بنجي .. وصقر تعبان

قال خذ شيخه معكم

ناظرت في شيخه أم لسان فضيحه هاذي .. من دخلت وهي تدعي

وتتحسب .. وساره تحاول تهدي فيها

تركتهم مع بعض ورحت أدخل أطمن على وضحى اللي متلفلفه

في طرحتها وتبي أحد يوم شافتني قالت بتعب – نايف

قربت منها أطمنها – سلامتس ياوضحى ماتشوفين شر خوفتينا

عليتس

قالت لي – الله يسلمك .. وينهم خواتي

ابتسمت لها – برى مسويات فضيحه .. والبركه في شيخه

ماشفت تعابير وجهها بس قالت – ابشوف ولدي يانايف وهن

رافضات

ناظرت في الدكتوره لمياء المسؤوله عنها .. والممرضتين

سماح وسهى – ليش مانعينه عنها

قالت الدكتوره لمياء – يادكتور نايف هي في العنايه وانت تعرف

هالشروط

قلت لهم وانا اخذ الملف واقراه – جيبوه لها على مسؤوليتي

ناظرت في وضحى – وبكره بننقلتس للغرفه العاديه بس اليوم

ياوضحى بتصيرين في ضيافتي هنا اتابعتس

فركت يدينها في بعض من التوتر الواضح فيها – مشكور ماتقصر

ناظرت في الدكتوره لمياء – دكتوره لمياء اتمنى مايتكرر هالغلط

وانا أخوتس .. وقبل شوي تراني سحبت أختها من العنايه يوم

شفت المدير جاي .. ماأبي لتس مشاكل وانا اخوتس .. واتمنى

مايتكرر هالأمر هاذي أرواح بشر وناس .. ماهب لعبه في يدينا

وانتي دكتوره وخير من يعرف بهالأمور

هزت راسه بفشيله – والله ان عندي موعد مهم وتركته من اللي

سويته ( ناظرت في وضحى ) ااتمنى انتس تسامحيني الغلط مني

انا أخذتي جرعه فوق المسموح بها .. والحمدالله مصار لتس شي

لانه لو صار ماني بمسامحه نفسي

هزت وضحى بأصبعها وواضح انها تعبانه – عادي صار خير

طلعت الدكتوره لمياء وطلعت معها انا والممرضات

شفت الربع برى مسوين فضيحه .. اظاهر ماقعد أحد حتى ابوي

وجدتي جوا .. ضربت راسي بصدمه يالييييييييييل






بعد اسبوع

صرخت بعصبيه وانا أوقف وأخواني وابوي وعمي وعيال

عمي وجدتي بيننا يناظرون فيني – ماهب على كيفها توافق عليها

ناظرتهم بعصبيه واحد واحد ودمي بارز مع وجهي – علموه ان

خذها مايوقفني غير رصاصة تستقر في قلبه

الكل مط عينه .. ماصدقوني .. ولا راح يصدقوني

مشيت بعصبيه له وهو جالس ناظرني بصدمه .. وجريتها لين

وقف وصرخت في وجهه – علم ولد عمتك ان مازال راسي يشم

الهواء ورجلي صالبه في الأرض .. ان يبطي ماشم ريحة ساره

وان قرب منها .. والله اني لأخلص عليه .. ساره لي وانا لها

لي انا انـــــــــــــــــــــــــــــــــــــا

صرخت صرخه قويه .. ابيهم يسكتون .. ماأبي أحد يناقشني

ساره لي لي لي .. أخذت مفتاح موتري اللي طايح على الأرض

وجوالي .. وركضت لموتري .. سمعت صوت صقر وراي يبي

يروح معي .. بس لاااااااااااااااا هالمشوار مايركب معي فيه أحد

طلعت بسيارتي بعصبيه متوجهه لذاك البيت .. ودموعي تصب

تذكرت وانا نازل من سيارتي .. وشفت نعل في الملحق .. مشيت

له وانا راجع تعبان من المناوبه هناك وهلكان.. شقتي خلاص بعتها

والمشروب عقب اللي سواه فعله بساره عفناه .. وصور البنات

وكل شي يذكرني في الماضي حرقته .. خليت سجلي أبيض عشان

ربي وعشانها .. التوبه اللي كنت مأجلها .. جاء وقتها .. دخلت

الملحق .. وشفت العيون توجهت لي وأفواهم انربطت عن الكلام

جلست معهم تره وهم صامتين لين تكلم أبوي وهو يقول لي

عن ترتيبهم للعرس .. وان ساره وافقت تتزوج طلال .. وكأنها

ماصدقت ان العده تنتهي .. وان الماضي يتلاشى .. وانها انحاشت

من بيتنا عشان توافق وتقرر .. بغيت انجلط وانا أسمعهم يتكلمون

وصلت للمكان اللي ابيه ومسحت دموعي بقهر .. وقفت السياره

في نص الحوش وصرخت بأعلى صوتي – ساااااااااااااااااااااااااااره

ركضت لداخل وفتحت باب الصاله وعيوني حمر .. قابلتني عمشاء

وهي وموضي يوقفن – بسم الله الرحمن الرحيم

عمشاء – وش صاير يانايف

مكانن يهمني قدرها .. أبيها بأي صوره كانت .. مانيب طالع لين

أكلمها – قولوا لساره تجي .. نادوا على ساره

بديهيا .. عيونهن ناظرن فيها الدور الأرضي تحت .. عرفت انها

تسكن هناك .. تركتهم وانا أطمر الدرجات ثلاث وأربع




كنت على سجادتي توني انتهيت من صلاتي .. وسبحت

ومسكت المصحف .. وجلال الصلاه علي قعدت اقرى قران

في مصلاي الصغير .. من سكنت بيت عمي هنا .. صار عندي

وقت فراغ كثير

إلا فجأه يوم انفتح علي الباب بقوه .. ألتفت من اللي دخل علي

الا أمط عيني وأرتجف .. وانصدم

سكر الباب بسرعه .. وصوت موضي وعمشاء يضربن الباب

بقوه

بسرعه وقفت وأخذت طرف جلالي وتغمغت فيه وناظرته

بقهر – اظاهر انك انهبلت يوم تدخل الغرف بلا أحم ولا دستور

أحاول أسيطر على الرجفه اللي في داخلي .. ياناس أرجف رجف

ماهب صاحي .. الله لايوريكم

خطى عدة خطوات لين وقف على عند راسي ونزع جلالي من

على وجهي .. شاف صدمتي وخوفي ورجفتي وكل معالمي توضحت

في عيوني ووشكلي .. من القهر منه .. صفعته كف لف راسه

ناظر فيني بقهر – اجل وافقتي عليه هااااااااااااااااااه

قلت وانا اغطي وجهي – ايه وش لك عندي

رجع وشال الجلال من وجهي مره ثانيه – قلت لك

انا لك وانتي لي لاتغطين وجهتس

حسيت ان دمعتي نزلت من قهري صرخت فيه – حتى ماخفت

الله وأنا لابسه اللبس اللي أقابله فيه تنزعه من وجهي .. وش

انت أخوي .. ولا أبوي .. ولا محرم لي

ناظرني بقهر – لااااااااااااا زوجتس انتي لي وانا لتس .. حرمتي

انا وبس ياساره

سمعنا ضجه عند الباب .. رحت اركض ادقه بقوه

ركض وراي .. وضمني لصدره وضغط علي وانا أبكي – والله

ماتكونين له .. والله ماتكونين له .. تبينه يأخذ حقي

يشم شعرتس .. يضمتس .. ينقفل عليكم باب واحد .. تكونين له

وأسمتس ينجمع مع اسمه

ضربت صدره كذا مره كاتمني .. كاتمني بقوه

رفع عينه وقال لي – قولي لهم انتس رفضتيه .. قوليه ياساره

ولا والله اني لأعلم الجميع وش سالفة قصص أخر الليالي .. قولي

اني ابي نايف هو زوجي هو ماغيره

مطيت عيني وهو يفكني .. ابي اضربه بس مسك يديني

بكيت وقلت له – انت مريض والله العظيم مريض

انفتح الباب ويديني في يدينه .. الجميع ناظروا فينا .. عماني

عيال عماني كلهم .. سلطان .. خواتي .. عمشاء وبنات عمي

الجميع يناظرون فيني وانا تذكرت العار والفضيحه

عيني توجهت لشخص واحد بس فيهم .. ايه له هو

هو اللي وعدني بالسند والحمايه .. هو اللي حماني منه

كلهم قالوا – وش صار

قال وهو يناظرني بطرف عينه – ساره رفضت طلال

كلهم توجهت عيونهم لي .. نزلت عيني – انا رفضته

الكل ناظرني وهو لمحت إبتسامته جنبي

ورفعت راسي – ورفضت نايف بعد

ناظر فيني بقهر

ناظر فينا عمي – اطلعوا خلوني مع نايف وساره

كلهم طلعوا .. ونظرات خواتي علي

قرب مني عمي وانا رحت وجلست على سجادتي وجلس جنبي

اما هو سمعت عمي يقول له – رح واجلس عند الباب

مامانع جلس وناظر فينا

قال عمي لي – عمتس شيبه وكبير سن ومعرض للموت في إي

لحظه .. لو طلبتس يابنتي بترديني وانا على مشارف الموت

خميت يده وحبيتها .. وهو حب راسي – لا ياعمي تأمر على رقبتي

قال لي وهو يأشر عليه – عمتس المريض مايأمن عليتس غير

عند هذاك المجنون .. لو مت ماأمنت لأمه غير عنده

وانتي يابنتي بتغربين في ديره صحيح في السعوديه بس بعيد

عن عيون أهلتس .. انا اعرف انه هو اللي بيشيلتس وبيسندتس

عقب موتي

لو كنت أدري انه هو وفهيد ماهب متغيرين كان طلقتهم منتسن

وطلعت فيتسن للدوادمي .. بس والله يابنتي انهم تغيروا وهالشي

لمسته عقب ماصار حادثهم

سكت ونزلت راسي وهو بدون شوري .. ناظر في

نايف – رح وهات المملك عجل

جاء يركض مبسوط وفرحان ويضحك .. وحب راس ابوه

وأشر على خشمه – تأمرني أمر

ضحك عمي وهو يمازحه وانا ناري توقد – واليوم محروم من

ساره عقب اللي سويته

ضحك وهو يناظرني وانا منزله راسي وجهي مسود ولوني مخطوف

وقال – تبشر انت وساره

ورح يركض .. وقام عمي وراه عقب ماحب راسي مره ثانيه

وقفت وعيوني تصب دموعها .. مشيت لين وقفت عند

مرايتي .. يعني عشان لأب لأخ لأسند يسوي عمي فيني كذا

ليش سكت وقبلت ليش

ناظرت في بقايا وجهي وتلمست دموعي – معقوله برجع

وأحبك عقب ماكرهتك يانايف














مشيت لسيارتي وبنتي في يدي .. كانت نظرات عيونها علي

طول الوقت .. يحسبلها انها دقت علي وخبرتني باللي يسويه

نايف في ساره .. قمت وخبرت الجميع والكل جاء يركض

خوف انه يسوي فيها شي

اندق الشباك ألتفت إلا اشوفها .. فتحت الشباك وقالت وهي

تبتسم لي – لي مكان معكم انا وزايد ونواف

ابتسمت لها وناظرت لقدام – مافيها سؤال ياأم زايد

ركبنا .. وكلنا توجهنا لبيتنا .. وإن شاءالله تغير حياتنا للأحسن

كلنا استانسنا ان ابوي قدر يقنع ساره ترد لنايف .. وفرحة نايف

برجوعها له .. أول مره أشوفه بهالفرحه .. ماشفتها أبد لافي

نجاح ولا تخرج من الدكتوراه












هاذا وصلى الله وسلم على رسول الله




انتهى





