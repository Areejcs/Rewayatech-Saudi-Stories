..؟..الجزء الثامن ..؟..

البنات تجمعو وتقاطوا بالفلوس اللي هو نقوط لطقاقه عشان تغني لهم أي اغنيه يبون 
طلبو اغنيه وأهدوها من شلة الداشرات إلى العروس ..

وكان الملعب فاضي مايرقص على البست إلا وضحه وخزنه ومحيله ونوير وجوزه وعذاري ومريم .. ويرقصون قدام العروس .. اللي على بالهاا اهداء حلو

والاغنيه ..

بلغ حبيبك وقله باخذك منه .. هذا هو الحل ومالي أي حل ثاني
ماقدر اقعد اشوفك بس واستني .. كل عنك بعيد زود جناني 
*******
من يوم شفتك وانا في داخلي ونه .. ولعت قلبي ترى شبيت وجداني 
قله ترى موت لو ماتبعد عنه..لازم انا اهواك ولازم انت تهاوني
******
ياليت قلبك عرفك من صغر سنه .. والله لحبك واضمك بين احظاني 
حبيب قلبي منعت القلب لكنه.. يبغيك انت ولا يبغى احد ثاني 

.........

العروس .. واهل المعرس .. والحظور .. انواع الانصدام والحمدلله ان البنات كانوا منقباات ولا كنت رحت فيهاا ,.,

ربنااا يستـــــــــــــــــــر

...
العروس انهارت .. انهارت عليها شلالات تياقراا .. جعلها ماتربح ألا يوم الاربعاء والخميس
لانها تكون عند اهلهاا ..

.............................

البنات جو عندنا بالبيت وهم منصرعات ضحك ...

جوزه: والله ان بردنا كبدك يالغاليه
انا: ليش وش سويتوا
محيله: وش ماسويناا
نوير: سوينااا علووووووووووووووم

وبدوا كلهم يغنون ويصفقون بلغ حبيبك وقله باخذك منه .. وعهد ترقص وهم .. صفق وتشيش وانا اللي انهبل .. وحبيت راس كل وحده فيهم .. بردوا كبدي عزالله ..

.............

اصايل .. تبكي في شقتهاا :مالي شغل مابيهاا مابيهاا
فارس: شسوي فيها طيب
اصايل: مدري بس مابيهاا عندناا مابيهاا
فارس: وين اروح
اصايل: نروح بيت ثاني
فارس: والله ماني طالع من بيتنا عشان تفاهتك
اصايل: أللحين تفاهتي هااه قول انك تحبهاا قوول
فارس.. وينفجر: أي احبها واموووت فيهاا وصرت معاد اتحملك اكثر 
اصايل: ليش تزوجتني ليش
فارس: خبل خبل حسبت الجمال كل شي مدريت انه نقمه ولا في احلى من حلاة النفس وطيبه ولا انتي تسوين ظفر من ظفر عذبيه لانها اكبر من انها تسوي هالسوالف انا اعرفهاا زين ..
اصايل : اكرهههك اكرررههههك 

طلع فارس من الشقه وهو حده ظايق خلقه من هالمغروره ..

........

مر شهر على زواج فارس وهو كل يوم هواش وصياح مع الملسونه ..

اخر شي ضاقت فيه الوسيعه .. وراح لمشاري اخوي خويه

فارس: مشاري انا ماعاد اتحمل نفسي
مشاري: ليه وانا اخوك
فارس: خلاص مليت مليت من حياتي 
مشاري: ياخوك تعوذ من ابليس كل بيت فيه مشاكل << جعله مايربح يبي يراضيه على حرمته
فارس: انا خلاص عزمت ارجع عذبيه
مشاري: سكت .. هذي الساعه المباركه
فارس: بس تتوقع انها بترجع لي
مشاري: ياخوك والله يشهد ان عذبيه كان ودها تجلس عندك وتاخذ عليها طبينه بس الوالده تعرفها راسها يابس ماتبي لبنتهاا الحره والمطابن ..
فارس: انا مستعد انفذ أي شي يبونه بس ترجع لي عذبيه ..
مشاري : حياك الله وانا بكلم عذبيه
......

انا . والابتسامه شاقه وجهي لدرجه السعبله : اللي تبونه
امي: لا بشرط واحد
مشاري: وشهوو
امي: ورقة اصايل
انا: ويضيق صدري .. بس سكت
مشاري: تعوذي من بليس يمه
امي: بصراخ: ولا كلمه قلت لك ورقة اصايل

مشاري: سكت وطلع لفارس وقال له اللي صار.. 

فارس: خير وبركه
مشاري: شلون يعني
فارس: ورقة اصايل بكره عندكم اصلن هي صاير لها اسبوع طموح عند اهلها
مشاري: والله ماودي اخرب بيتك بس اللي تشوفه
فارس.. باي باي 

ويركض فارس للمحكمه طلق اصايل مني وعقد علي مني .. ؟

.........................

فارس .. ماسك ايدي : خوشي برقلك اليمين ..
انا : لحظه وقمت اسوي بيديني حركه يعني اكل عشان اعرف اليمين : ايي يالله
فارس:ههههههههههههههههههههه حياك الله في البيت انورت واسفرت 
انا: يابعيدي والله
عزيز.. ويقحص قدامي .. اوووووووووووووووى عاشو عاشوو

واجي انا معااه نتقاوم اجل يقحص وانا هناا 

فارس: ههههههههههههههههههههههههههههههه بس خبلت بحرمتي .. يالله مع السلامه
عزيز: وين 
فارس: عندي شغل مع هناتي
انا: أي والله وش تبي بهناتي الخاصه
عزيز: جعلكم ماتهنون اجل اجلس بروحي
فارس: ياعمي فك بس انا صابر على فرقى الغاليه 6 شهور وماصدقت ترجع انقلع بس 
انا: خله يجي معاناا
عزيز: ايي والله اني أليف
فارس: لا وش يجي طيب خلاص مرنا بكرى 
انا .. وبغباء : المشكله ماه فلسطين
عزيز: اجل شنو
انا: المشكله لبنان راحت وراهاا
فارس.. ويجرني مع شوشتي : انا من اليوم مقدرك امشي بس ..


الصبح .. قمت وانا شاقه الحلق .. اتثاوب إلا فارس مبنطح جنبي .. الله ياحول الحياة حلوه
ورحت لبست لي شال لاني كنت لابسه علاق .. صرت ما استحي على وجهي .. 

وانا جالسه على التواليت .. افرك أيدي بفازلين ...
فارس. حياتي الساعه كم
انا.. واطالع ادي اللي مافيها ساعه : لساعه الله يسلمك مثل امس هالحزه
فارس...ههههههههههههههههههههههههه لا عاد صج
انا: وربي اني صادقه انا الساعه ارقام متتاليه
فارس: يؤؤؤ فاصله علي ليوم كم الساعه
انا: لف راسك وشوف الساعه
فارس: ويلف راسه .. قولي الساعه 11 ليش هالعباله
انا: مولابسه ساعه
فارس: طيب مو شفتيها
انا. واتفشل : اي والله بس غباء
فارس.. ويقوم يحذف الفراش << وينفض نفضتي المعتاده
انا:ههههههههههههههههههههههه
فارس.. شفتي انك مهبله فيني
انا: واطق الصدر: افا عليك 
فارس: حبي ابي فطور 

....................................

بندر : لحظه لحظه يمه عيدي من اول
انا: وش اعيد
بندر:طافني مقطع يوم يتزوج عليك
انا: ياااااااااااااو بعيد المسافه بعدين الله يقلعك خربت ابو اللقطه الرومانسيه علي..
جوهره: يمه خليه يولي كملي وش صار بعدين
انا: ياحبكم للسوالف
عهد اختي: عيال عذبيه وش تهقين من وراهم ..

فارس .. يصيح : عذابي عذابي
انا: يالبــــــيه
فارس: تعالي طلعي لي ملابسي 
انا: وش تبي اطلع
فارس: ملابس العسكريه 
سعود .. ويشهق : بابا بيروح الشرطه 

ويركض لبووه فووق عند غرفة النوم ..

سعود: بابا بابا
فارس... يلف عليه ويشيله فوق وكان عمر سعود 3 سنوات . حبيب بابا وجلس يبوسه حيل 
سعود: بروح معاك السجن
فارس: لا بعدين ياخذونك الحراميه ويصر ماعندي سعود بطه..
سعود : لا لا انت بطل تطقهم انت اصلن عند مسدس صح
فارس: أي عندي مسداسات واجد
سعود... خخخخخخ وابو سيف ماعنده مسدس عنده مسطره<< يقصد انه مهندس الخبل ولد عذبيه ماعليه شرهه
فارس:هههههههههههههههههههه ياحليل ولدي شماته عبيط على منو
انا .. وادخل : عليك طبعاا

وكنت عند الكبت اطلع الملابس .. جاء وحظني .. ماذكرفي احد كثر عباطه منك
انا.. أنا عبيطه
جوهره : أي عبيطه حتى كنتي تسمين بابا القرعه البراقعه
انا: واغمز لها .. هش هش بنت عيب
فارس: وشو قرعه < ويتخصر
عهد بنتي : أي أم جالسه تسولف قصه حياتها من اليوم
فارس: أأهااا وش قلتي لهم يا أم حياة انتي
انا: والله بس سولفت شوي
فارس: طيب سولفي لي
انا: لما تجي من الدوام بسولف لك
بندر: يبه لا يطوفك ياهي قصه تفقع البطن ان والله ماعاد لينا بطن ..
فارس: عارف امكم وسوالفهاا يالله ورعنا استعداد

ووقفوا كلهم بصف عسكري..

فارس .. لليمين در وللباب انقلعوا

وقاموا يمشون وانا معاهم ..

مسكني فارس بيدي .. وقفل الباب .: انتي لا مو معهم ..

...............

عهد اختي : عهد بنت اخي تعالي 
عهد بنتي: نعم يخاله نعم ادوختيني
عهد: يانعبوا ذا الفره اللحين مفروض تستانسن اني بندبك وانتي ماسكتهاا علي نعم نعم يلعن ابو الادب اللي عليك 
عهد اختي : وتغني : اروح يمين مش عاقبك اقي شمال مش عاقبك اعمل ايه اشق هدومي
عهد اختي : لا وع من زين هالعصاقيل اللي تبي تطلع 
عهد بنتي : طيب خاله خاله كملي انتي القصه
عهد اختي: لا مافي نفس امك وهي تسولف
انا: بندرر بندددر جعلك تعرس وتجيب عشر افتح الباب ..
بندر: زين يا طويله العمر
انا: هههههههههههههههه ولدي تقمص الدور

بندر: يماااا الداشرات جوو
انا: هههههههههههههههه حياهم الله

دخلت جوزه ومعاها بنتهاا .. ومحيله حامل .. ونوير.(مملكه لاهلحين ماتزوجت) ومريم توها عروس وخزنه معهاا 3 بنت وولدين واماا وضحه .. تنطر النصيب ..

جلسنا كلنا حب وشاهي وصفصف وخبال ورقاله ونتذكر ايام قبل ..

جوهره : داشرات لو تدرون امي وش تسولف من اليوم عنكم
محيله: ياكثر هرج امكم 
جوزه: وش كانت تقول
خزنه.. وتحذف ورعهاا بنعل : متعب انتثبر جعلك للثبار 
انا: يحول خليه يستانس ..

مريم .. ماسكه لها زويه وتكلم رجلها بالجو الرومانسي البديع .. يعني نعل تصق بوجهها ورع يصيح يبي امه بنات يتهاوشن كل وحده تقول ثوبي ازين عيال يلعبن بلاي ستيشن وحريم يهرجن وصياح وضحك ..؟..

جوهره: امي كانت تقول لنا قصة حياتهاا
نوير: الله والحياة وش كانت تقول
عهد بنتي: سولف عن خبالكم وعبطكم وشلون تعرفت عليكم يعني من هالسوالف
وضحه: لا امك اكيد ماقالت لكم كل السوالف
انا: هش اسكتي لا تفضحيني هلحين يروحون يقولون لبوهم
جوزه: سولفتي لهم عن خبالنا يوم رحنا للمخيم 
انا:هههههههههههههههههههههههههه لاماقلت ذكرتيني الله يقلعكم ..
عهد: أي يمه تكفين قولي
جوهره: أي يماا
انا: صرت لكم دادا حبابه انشالله يابنتي ..

يالله صلو على النبي ..
الكل: ألف الصلاة والسلام على النبي
انا: زور ابن الزرزو اللي عمره ماذبح ولا شهد زور ذبح بقه وترس سابعه جدور 
الكل: يؤؤؤؤؤؤؤؤ خلصي
انا: زعلت ماعاد انا قايله
الكل: لالالالالالالالالالالالالالالالالالالالالالالا
انا: اجل خلاص انطروني في القصه الجديده اليوم قلت لكم قصتي ومره ثانيه اقول لكم قصة شلة الداشرات 
جوهره: يووه يمه ومتى تقولينها طيب
انا: ان يسر لي ربي وفضيت جيت وقلتها لكم
عهد بنتي : يعني ننطر
انا: هههههه أي انطري ..

وجلسوا الداشرت كلهم يتذكرون سوالف قبل وعلومهم وكل وحده تتحسر على ايام قبل .. وعلى براءه ايام قبل وعلى جمعتنا ومحبتنا وفزعتنا لبعض..؟..

انا .. واشيل عبيهم واعطي كل وحده عباتها .. يالله ماقصرت فيكم كل وحده تاخذ عييلها وتذلف ابونا يبي يجي .. 

جوزه: يووه خلينا نقعد شوي
عهد بنتي: ياربي وش تبون عشاء وعشيناكم وقهوه وقهويناكم وش تبون
محيله: ونوم نبي نام وياكم
الكل:خخخخخخخخخخخخخخخخخخخخ

اقل من ساعه الا كل وحده طاسه بيتهاا ..

فارس.. وتوه داخل بيده كيس حلاو : يالله ياحبايبي جايب لكم معاي حلاو
الورعان: هياا هياا هياا

بندر .. ومسوي فيه رجال : شكرا يبه انا رجال عط حصتي لسعود اخوي
فارس: بعدي ولدي رجال
سعود: بس مو تجيني شوي تقول ابي حلاو
بندر.. ويغمز لخوه . يعني لاتفضحني..
انا وفارس.ههههههههههههههههههههههههههههه
انا: وين حلاوي
فارس: مو تقولين بتسوين رجيم
انا: ترى ان سويت رجيم بتلوع كبدك النفسيه بتصر زفت والروح الفكاهيه غسل ايدك 
فارس: الله واكبر كل هذا عشان رجيم
انا: تعرف شلون المدخن لما يقطع التدخين انا بصير أللعن منه
فارس. ويتروع : لا خلاص ماعاد نبي رجيم .. تفضلي كيس الحلاو
انا: واكل منه : تعودها مره ثانيه اسوي رجيم
عهد: بابا بابا
فارس: عيون بابا
انا: واقلد صوتها . بابا بابا مره كبر الحمار ولا هلحين بابا قولي يبه يبه
فارس.. يابنت علامك بتعقدينها خلها تقول بابا هذي بكري تسوي اللي تبيه كيفها هذي عهودتي
انا.. واتسند على كتفه وهو جالس وراي رافع رجل منزل رجل : اطلع منها لا هلحين اتطارح معك<<< خخخخ دوم اغلبه 
فارس: لا خلاص يابنت ترى اخاف منك
سعود: بابا انت شرطي انت تخرع ماما وتوديبها السجن
فارس: اي سجن هذا يقبل بأمك امك تروع السجون كلها
الكل: هههههههههههههههههههههههههههههههههههههههههههه
بندر.. الا يبه صحيح امي اليوم قالت لنا عن سوالف خالي بمعسكر الصمود وانت وش سوالفك معاه
فارس.. ويتذكر: الله واكبر ايااااام راحت من يصدق ان تخرجنا من المعسكر اووف ياهي سوالف ياهي مواقف صارت لنا هناك
انا.. وأتليقف .. قول لهم سالفت العقاب
فارس: اي واحد
انا: الخنفس
فارس: هههههههههههههههههههههههههههههههه
انا: قول
فارس: هذا الله يسلمكم ..

مدربنا عاقب دفعتنا كلهاا بسبت ان بعضم رامين صخر وباطين راس الضابط ولا واحد فينا علم على خوييه عشان كذا عاقبوناا . كان المدرب ياطويلين العمر يبي يجننا راح صاح بوجهي قال جيب لي خنفس ذكر .. ولا اخليك تدك الميدان 10 مرات .. وحنا هناك من يبي الميدان .. امري له ورحت دورت خنفس لين جبته له

انا: سيدي خنفس ذكر
المدرب: شدراك انه ذكر
انا.. من رزة صدره 
الفصيل كله:هههههههههههههههههههههههههههههههههههههههههههه
المدرب.. من الضحك راح وماعاقيني..

راح هالضابط المقرود لخالك مشاري يبي يجننه مدرى ان مشاري يجنن بلد .. 

الضابط: روح غازل الشبه (عامود الاناره)
مشاري.. نعم
الضابط : روح غازلهاا
مشاري: على امرك

وراح يمشي مشاري وهو فارد اييدنه ولا عربجي .. وقوف قدامها ..

مشاري: انتي يالشبه ياحلوه ياقمر انتي عطينا وجهه
انت ياقميل ردي عليناا
وش هالنور اللي طالع منك
ولا نور القمر بعيد الاضحى .. ياحلو انت يطويل

الفصيل .. كلهم ميتين ضحك

مادرينا ألا وجاينا خالكم يركض ووقف بين الصفوف

المدرب: ليش رجعت
مشاري: سمعت عندها خرفشه يمكن واحد من اهلها
الكل:ههههههههههههههههههههههههههههههههههههههههههه

طبعا ان ورعاني متنا ضحك انا قعدت ارفس وماني قادره اتنفس ..

انا: فارس يما بولد بووووووووووووولد ههههههههههههههه
فارس: توك ياخبله مادخلتي 8
انا:ههههههههههههههههههههههه الله يقلعك ضحكتني 

فارس: يالله شباب نسبق ماما لفوق ..
الكل: ايــــــــــــــــــــه

انا.. ووقف بسبقهم بروح انام ولا فوج يركضون فوق .. وانا اخرهم ..

انا: انطروني انطروني
الكل: يغنون .. الاخير ام العيال الاخير ام العيال ..

..~.. النــــــــــــــــــهـــــــــــــــــايه 


مريم يالسة اتجهز شنطتها حق الجامعة (تدرس اف جامعة الامارات في العين) تحط الاغراض الي تحتاجها وهي ترتب تذكرت انها كانت حاطة دفتر مذكراتها في الشنطة نفسها. بعد ما خلصت من ترتيب الشنطة فتحت الدفتر الي اعلنت فيه مدى حبها لولد عمها الي كاتمتنه لنفسها ولا انطقت به لحد ولا لنفسه وذاته حمد.

تفتح على الصفحة الي وقفت عندها آخر مرة وتذكرت موقف صارلها وهيه اف بيت يدتها عوشة. كان كل يوم جمعة البيت ما يفظى وعيال اليدة يكونون كلهم موجودين هم وعيالهم, والحشرة تشل المكان من اصغرهم لاكبرهم, مع هذا ما كان يوم الجمعة الي جمعهم. كان عيد الفطروالكل تم في البيت العود لين ما انتهت الاجازة.

في ماضي الذكربات مريم كانت متعودة تكون اول وحده جاهزة من البنات واول الاحفاد الي تيلس عند يدتها. سارت الميلس وين لقت يدتها ومشت جداها...
مريم وهي تبوس راس يدتها: السلام عليكم والرحمة.
اليدة: وعليج السلام, هلا بمريومه.
مريم: مباركن عيدج يدوه, شحالج.
اليدة: عساج من عودة العيد, انا بخير الحمدالله دامكم عدالي.
مريم: الله يطول بعمرج يدوه ويخليج لنا.
اليدة: فديتج مريومه, تعالي بعطيج عيديتج.
طول الوقت الي كانت فيه مريم ويا يدتها وما كانوا حاسين اب وجود حد في المكان, كان حمد واقف عند باب الصالة يتطالعهم ومنبهر بجمال مريم, مع هذا صرف تفكيره عنها وسار يسلم عدال يدته.

حمد يكح عشان يحسون اب وجوده
حمد:احم احم, السلام عليكم.
اليده: وعليك السلام, حميدان, انت من متى هنيه.
حمد: واول شي مباركن عيدج...
اليدة: عساك من العايدين والسالمين.
حمد: ثاني شيء انا كنت اهنيه اتطالعكم تقريبا من 10 دقايق.
وصد صوب مريم
حمد: شحالج مرايم, مباركن عيدج.
مريم: الحمدالله بخير, وعساك من العايدين والسالمين.
حمد: عيل وين روضة وخالد ومنصور...
ولا بالثلاثي المرح داشين عليهم (علي وخليفة أخوان حمد وخالد أخو مريم) وساحبين وياهم ولد عمتهم ريسه (مايد.)
(عمتهم ريسه عندها مايد وحصة)

سلموا على يدتهم وباركولها بالعيد ويلسوا يسولفون وياها ويضحكون.بعد ما اندمجوا في السوالف يسمعون صوت روضة الملسونة (اخت مريم) تزاعق من اعلى الدري نازلة تحت ومشيتها جنها ولد وتحمل كل معاني الدفاشة.
روضة: يدووووووووه, عيدج مبارك وعساني من العيدين انشالله (وتبوس راس يدتها) يالله وين العيديه.
اليده: روضوه اسميج ما تستحين ولا تخيلين, ليش ازاعقين؟؟؟
خليفة: ويييييييييو نازعوها.
اليدة: وانت بعد يوز عنها. فديتج رويض تعالي, كله ولا عيديتج. اخاف انسى اعطيج تحتشرين عليه.
الكل يضحك على روضة...
اليده وهيه اتمازح روضه: دوج فكينا.
روضة: اشوف, هييه اتحسبت اقل.
اليده: وااذا كانت اقل شو كنتي بسوين.
روضة: بخذها و بحن عليج اتزيدينها.
اليده: آه منج ياللوتيه.

تمو يسولفون ويضحكون وخليفة وروضة يتغايظون واليده اتحرطم عليهم.

خليفة: يدوه, وانامالي رب من متى عندج حت ياي قبل روضوه وشكلج الا ما بتعطيني عيديه.
اليده: وابوي انا عليك. مافيك صبر, صرت اخس عن رويض.
وتطلع بوكها إلي حاطه فيه العيديه وتعطيه.
روضة: يدوه حبيبتي لا تقولين عني جيه. على الاقل انا احسن عن خلوف وبعدين هو دوم ناشب اف حلجي ما امخلني على راحتي.
خليفة: انزين روضوه يالسباله, حسابج بعدين. ان ما خليتج تندمين.
اليده: بس عن الهذره الزايده, فكونا من الحشرة, اسميكم اذيه. وروضة من الحين اقولج يوزي عن هالخبال...
طبعا انهزبوا ثنيناتهم وضحكوا عليهم الباقي.
وردت كملت اليده كلامها: الا غريبة خَلود هالمره ساكت.
خالد: هههه ليش انا ممن متى اقولج عطيني عيديتي.
اليده: لا بسم الله عليك, مول ما تقول.
خالد: يدوه جنج اهنتيني لكن مب مشكله, مسامحنج والحين ابا العيديه.
اليده: اقولكم, بو طبيع ما يوز عن طبعه. سكتت للحظات وردت قالت: تعال.
قرب من يدته وعطته عيديته.
اليده: هاذيلا الرياييل (قصدها حمد ومايد وعلي) مب خلوف وخَلود مسودين الويه.....

تموا يضحكون ويا يدتهم, عقد خليفة افتكرواتذكر انه كان يبا بيقول شيء.
خليفة: يدوه, ما عليه, الله يسامحج.
اليده: بسم الله الرحمن الرحيم. بلاك.
خليفة وهو معترض: كيف تعطيني كثر روضوه هالسبال, مادري منو تحسب عمرها. احييد الريال ياخذ اكثر عن الحرمة في كل شي حتى الميراث, يالله استوي كريمه وطلعي بيزاتج.
روضة: لا والله. انت مب اقل عني اف شيء وبعدين سيد خليفة... اقصد خلوف ما بتاخذ اكثر عني. جيه بورث يدوه وهي حيه.
خليفة: اول شيء انا اسمي خليفه مب خلوف وبعدين يدوه الله يعطيها طولة العمر وانا ما قصدت جيه, انزين.
مايد: (آية الميراث)

تسير روضة تلوي على يدتها وتتفداها وتيلس عدالها, حزتها يدش منصور اخوها العود متجه صوبهم. باس راس يدته وسلم على الباقي وباركلهم بالعيد. عقب ما يلس بدقايق ينزلن ميره وخواتها التوم (مزنه ومهره). منصور من شاف ميره تم امبهت. في خاطره يقول: معقوله هاي هيه ميره الي في يوم من الايام واجعتها. معقوله اني في يوم تجرأت ومسكتها وهددت هالملاك. منصور كان في عالم ثاني وخالد يكلمه لكن ما كان يحس ان حد يكلمه...
خالد وهو يهز منصور: منصور! منصور! منصور والخيبه الي تخيبك. وين وصلت.
منصور: هاه, هاه. انت اشو تبا الحين.
خالد: الي ماخذ عقلك يتهنابه.
منصور: اووف منك وبعدين ما كنت افكر في حد.
خالد: مب علي هالحركات, قص على حد غيري.
منصور عاقد حياته ومحرج على اخوه: ما يخصك انزين. ولا عاد تتدخل اف شيء ما يخصك. سمعت ولا اعيد كلامي.
خالد: عفان الله محد يرمسك انت. جبريت ولا اقولك ولاعه احسن.
منصور: اووووف منك, يا مثقل دمك.

مزنه ومهره كانوا يضحكون عليهم بس اب صوت واطي (they were giggling)

ميره بعد ما سلمت قعدت 5 دقايق وطلعت بسير اشوف امها لان منصور تم يتطالعها وهيه كانت مستحيه ومب قادره تتحمل نظراته. هو يوم قامت تم يسولف ويا يدته وعقبها قرر انه يظهر يشوف ربعه.
منصور: انزين يدوه انا بسير اسلم على ربعي تامريني بشيء.
اليده: سلامتك. بحفظ الرحمن. 

في نص سوالفهم
اليده: عيالي وين. كلهم هنيه ولا واحد منهم يا سلم عليه للحين. حليله سلطان لو هنيه جان اول واحد مصبح اف ويهي. ( عمهم سلطان في ذاك الوقت مودينه المانيا (يشتغل قنصل) وعنده ولدين وثلاث بنات عيسى وراشد وعاشه وفاطمة وهند).

خالد: يدوه نسيت اقولج. ابويه لقى ربيعه حمدان سالم النيادي في المسيد اليوم وقالي بيلحقنا.
اليده: دومك تنسى, مافي مره ما نسيت. اتصل فيه وقوله خله يي وييب وياه ربيعه, حمدان مب غريب من زمان ما شفته, بنسلم عليه.
خالد: انشالله يدوه.
تتنهد اليده وافخاطرها وايد اشياء وهي تتريا تشوف عيالها, الا بدخلت ريسه وبنتها ومحمد ونفس الوقت ينزل احمد وياه موزه وبعدهم بدقايق يدخل سعيد.

بعد ما سلموا على امهم يابت البشكاره العرسيه (كل عيد لازم يسوون عرسيه).
ليزا: سلام اليكم. ايد مبارك.
وحطت الطاسه على الصماط اليديد.
احمد: ليزوه هاتي عصيري. (احمد مدلع وايد ولازم يشرب عصيرتفاح او برتغال على الصبح حتى في ايام المناسبات).
موزه: احمدوه فج الطاسه. شو فيها.
احمد عقب ما فتح الطاسه: عرسيه.
موزه: اشوف, ناولني ايياها.
شلت موزه الطاسه من ييد احمد وغرفت حق الكل وكل دقيقه حد يدش عليهم لين وقت الغدا ساروا بيت خالتهم ريد (الغدا دوم يكون في بيت خالتهم)....

تنهدت مريم وهي ماسكة الدفتر. قامت وتشرب ماي وردت لذكرياتها مره ثانيه.


نفس يوم العيد فليل
الشباب ويا البنات سهرانين في الصاله التحتيه. الشباب يلعبون ورقه والبنات يتطالعن تلفزيون وحشرت الشباب كانت شاله المكان. وتسير روضه الي كانت ملانه ترز وييه عند الاولاد.
روضه: افففف, ابا العب.
خليفه: ما نلعب بنات.
روضة: حد كلمك انت يا سيد خروف, قصدي خلوف. منصور بلعب وياكم انزين؟
خليفه: هيه جان انا خروف انتي عنز انزين , وبعدين انا مب اصغر عيالج تناديني خلوف. الحين عناد ما بتلعبين.
روضة: يلا عاد, والله ملل, ابا العب. منصور قوله بلعب وياكم.

ذاك الوقت منصور سرحان اف ميره, وميره تحمر وتخضر وتصفر جنها اشارة مرور كل ما صد منصور جداها.
منصور: هيه خلها تلعب وتزقر البنات كلهن يلعبن ويانا.
خليفه: لا والله.عيل انا ما بلعب, كلهن بيلعبن. مصخره والله, لعبه كلها بنات.

روضة تناقز, مستانسه انها بتلعب, وتسير صوب البنات...
روضة: منو بيلعب
حصه:انا بلعب, يالله مهروه, وانتي بعد مزون.
روضة: مريوم بتلعبين.
مريم: لا..
روضة: وانتي ميره؟
ميره: العبوا انتوا انا بيلس ويا مرايم.
روضة: كيفكم.
عطتهم ظهرها وسارت تلعب.

مريم يالسه ويا ميره يتطالعونهم ووياهم خليفة الي رفض يلعب وياهم يوم بنات عمه وخواته وبنت عمته لعبن وبالذات لأن روضة كانت تلعب.

(روضة وخليفة من يوم يومهم وما يتدانون, وهم على هالحالة مول ما يتواطنون. كل واحد فيهم يغلس على الثاني يعني مافي مجال انغير فيهم أي شي).

خليفة كان يوعان جان يقول حق مريم اتسويله فول.
خليفة: مرايم, انا يوعان.دخيلج قومي سويلي فول.
مريم: اوكي بس على شرط.
خليفة: بعد في شروط. انزين شو شرطج.
مريم: تقطع البصل.
خليفة: اوكي.
روضة سمعتهم يتكلمون عن اكل.
روضة:شو بسوون.
خليفة: انا ابا اعرف انتي ليش جيه ملقوفه. تدرين, بنخيهم كلهم ياكلون الا انتي.
روضة: خلووف. عن البياخه. شو بسوون.
خليفة: كم مره قتلج ما تقولين خلوف, بعطيج اب بكس يكسر ضروسج.
روضة: ما تقدر.
خليفة: ماقدر هاه.
قام خليفه من مكانه بيسير صوب روضة, ويوم شافته روضة قامت وخلته يلحقها (جنهم يلعبون شرطي حرامي) لين ما زخاها.

روضة: هدني. ترى بخبرعمي.
خليفة: خبريه.
روضة: خلووف هدني. والله بزعق اذا ما هديتني.
خليفه: يالله...
روضة وصدق كانت بتزاعق, ويوم شاف خليفة انها كانت جاده بكلامها وتوها بتزعق هداها وخلاها تروح.
روضة وهي مطلعه لسانها: خواااف.

طنشها خليفه وساروا كلهم المطبخ. تطوعن البنات يساعدنها ويابن كل شي وجهزنه. ويوم يا دور البصل..
مريم:يالله خليفه قطع البصل.
خليفة: روضوه, قطعي البصل.
روضة: مابا. مارمسك يالخواف.
خليفة: بخليج تلعبين بالدراجه يوم بنسير المزرعه.
روضة: اوكي. ديل اوكي (deal)
خليفه: اوكي.
مسكت روضة السجين وقطعت البصل وعيونها تدمع وهي تصيح من حرارة البصل وخليفه يضحك عليها من خاطره وخلى الباقي كلهم يضحكون على روضة..
خليفة: روضوه شكلج يجنن جيه.
روضة: جب. لا تعايب, ترا بخبر عمي.
خليفة: جنج الا حشرتينا اب عمج. محد عنده عم غيرج.
روضة: اتطالعته اب طرف عينا و لا ردت عليه.
طبعا مريم سوت الفول وروضة تتحرطم على خليفة.

بعد ما كلوا كلهم ساروا فوق الا مريم الي تمت اتيمع الصحون واتحطهم في المغسله, والشي الغريب ان حمد كان موجود وياها وساعدها.
مريم: شكرا.
حمد: لا شكر على واجب. مرايم بغيت منج شي واحد.
مريم: خير يا حمد.
حمد: مريوم سويلي عصير فيمتو.
مريم: اوكي, تقايق وبيكون جاهز.
سارت مريم عند الكبت الطويل وطلعت غرشه الفيمتو وسوت حق حمد قلاص. حمد سار الحمام فحطتله الفيمتو على الطاوله وسارت اتشوف تلفزيون لان ما ياها رقاد.

مريم جلبت في قنوات التلفزيون وما لقت شي حلو تشوفه حتى في قنوات الافلام الي في الشو تايم. بعد ما ملت حطت فلم DVD. طلع حمد من المطبخ ولقاها يالسه تتطالع فلم فقرر يشوفه معاها وعقب يسير يرقد.
حمد: شو هالفلم.
مريم: Lord of the Ring 2.
حمد: منو يايبنه؟
مريم:عمي احمد يابه من لندن.
حمد: هيه, اوكي.
وسكتوا واندمجوا في الفلم لين ما خلص وساروا يرقدون.

ذيج الليله مريم كانت مستانسه. انها قدرت تكلم حمد وهي بروحها, صح انها ما قالتله عن الي في خاطرها بس المهم انها كلمته. 




اليوم الي بعده الصبح.
قامت روضة وفي بالها اتسوي شي. قامت اول وحده من البنات (نشاط غير طبيعي). قامت بس عشان تخطط حق طلعه وما تبا اتفوت هالشي دام عمها موجود وطبعا هيه دلوعته وبيطلب من الشباب يودونهم.

روضة وهي قاعده تحن على بنات عمها يقومن: مهروه قومي, مزون انتي بعد.
مهره وهي تتثاوب, ما تبا اتقوم: انزين, بس بنرقد شوي.
مزنه: اففف منج. اسميج اذيه, سيري خلينا نرقد.
روضه: بسكن رقاد. حرام عليكم. انزين ما تبن تظهرن اليوم.
مهره: اقول روضة نحن نعتمد عليج. اكيد ما بتخيبين املنا وبيطلعونا. الحين طلعي برع وبندي الليت...
تمت روضة اتطالعهم لدقيقه وسارت عنهم.

(روضة من النوع الي يحب الطلعات وتعودت على هذا الشيء. وتحب شي اسمه سينما, ما ينزل فلم الا وهيه شايفتنه. ومن هواياتها الانترنت, يعني 24 ساعه وهي مجابلتنه)

سارت روضة صوب الصاله الفوقيه عند الكمبيوتر ولقته مفتوح. قررت تشوف الافلام المعروضة في السينما وبعدها تسير تقنع اخوانها وتاخذ اذن من ابوها عشان يسيرن مرينا مول. يتحوطن وبعدها يسيرن يتطالعن فلم.

طبعا بعد ما جيكت الافلام ومتى بيعرضونهم, وفتحت المسنجر وسولفت ويا اربيعاتها الموجودات ودخلت ال(pool) ولعبتلها كم من قيم, سارت تحت عند ابوها في الميلس. لقت ابوها ويا عمها محمد ومنصور وعلي وخليفه ومايد.
روضة: السلام عليكم.
الكل: وعليكم السلام.
روضة تسلم على ابوها وعمها, وعقب تيلس عدال عمها.
روضة: شحالك ابويه.
سعيد: بخير الحمدالله. انتي شحالج.
روضة: انا يسرك حالي, بابا.
سعيد: بغيتي شيء رويض.
روضة: ابويه عادي نسير اليوم مارينا مول.
سعيد: توج قايمه. يصير خير لين بعدين. مادري. اصلا منو بيوديكن.
روضة: منصور.
منصور: جني اسمع اسمي. فيه شي.
روضة: هيه اليوم بتودينا مرينا مول اوكي.
منصور: يمكن اطلع انا وميود. ولا اقولج مب مشكله بنوديكم وبنتحوط وياكم.
روضة: بابا, شفت بيودينا منصور.
سعيد: روضة حبيبتي, اليوم زحمه. ماشي سيره.
روضة: بابااه, حرام عليك. انزين بنسير من وقت.
سعيد وهو بدى يعصب: روضة!!
نزلت روضة راسها ولا تكلمت, لانها تعرف اذا تفوهت اب اي كلمه بتنهزب.
محمد وهو يمسح يديه على راس روضة: يا سعيد خلها على هواها. بيسيرن كلهن ووياهن منصور وميود. ما بيستوبهن شي.
سعيد: محمد انت ما تعرف زحمت العيد والشباب مازرين المكان.
محمد: خلهن يسيرن. عن خاطرهن. روضة متى تبين اسيرين.
روضة: عقب الغدا زين. يعني وايد من وقت وما بنتأخر.
محمد: خلاص. منصور وميود بيودونكم عقب الغدا.
سعيد: محد مدلع هالبنيه غيرك يا محمد.
محمد: يالله روضه, الحين سيري عند يدتج ويلسي عندها وبعدين بيودونكم.
روضة تبوس راس عمها وتلوي عليه: فديتك عمي. ربي لا خلاني منك.



بعد الغدا وكيف ما قالت روضة البنات مرينا مول ويا مايد ومنصور. تحوطوا شوي ومن حشرت روضة خضعوا لطلبها ودشوا كلهم السينما.
روضة: منصور نحنا بنتجدمكم انزين.
منصور: انزين سيرن.
يوم مشن اشوي تذكر منصور انه ما سألهن شو يبن.
منصور: هيه هيه تريوا. ما تبون ناخذلكم شي.
لفت عليهم روضة, وعقب صدت على البنات وقالت: تبون شي؟
ولا وحده ردت على روضة وردت روضة على اخوها: لا شكرا, بعدين بناخلنا.
منصور: اوكي يالله سيرن, بنلحقكن.

دشن القاعة الي بيعرضون فيها الفلم ويلسن في مجموعة الكراسي الوسطيه في السيد الثالث من فوق. شافوهوم ثنينه من الشباب وكانوا يدريون ان حد وياهم (القصد هم منصور ومايد) فيلسوا في السيد الاخير قريب شوي ومكان محد يحس فيهم وهو نفس الوقت مكان يقدرون يراقبون فيه البنات.

دشوا منصور ومايد ويلسوا في نفس السيد الي خواتهم فيه بس في موجموعة الكراسي الي على اليسار. بدا الفلم والكل اندمج. في نص الفلم روضة ياعت وقالت: انا بسير اشتري اكل. حد يبا شي.
مريم:هيه. ولا اقولج بسير وياج, ميروه بتين.
ميره: اوكي.
خذوا طلب الباقيات واستأذنن من منصور بيسيرن يشترن اكل وطبعا منصور ما رفض الطلب لانه كان اكثر واحد مندمج فيهم وميت من الضحك على الفلم. (الفلم كان action, comedy).

طلعن مريم وميره وروضة ولحقوهم الشابين الي كانوا يباقبورنهم. ما عطن أي اهتمام لأي شخص كان موجود. الي في بالهن كان انهن يشترن الي يبنه ويردن القاعة عشان يكملون الفلم. بس الشابين بدو يحرشون فيهم وعلى طبيعتهن لبسوهم.

منصور ومايد في السينما كانوا يسولفون شوي ويردون للفلم مره ثانيه.
منصور: الا بسألك قوم حمد وين ساروا.
مايد: قالولي بيسيروون يتمشون.
منصور: عيل بتصل بخَلود بشوف وينهم..
في ذاك الوقت كان في ارسال في السينما.
بعد ما رن التلفون
منصور:اوه
خالد: هلا منصور.
منصور: انتو وين.
خالد: في المرينا.
منصور: تعالوا السينما, الفلم عجيب.
خالد: ما يصير الحين نص الفلم راح علينا. يالله بني ناخذ تذاكر وبندش في العرض الي بعده.
منصور اوكي, على هواكم.
بند منصور عن اخوه ورد للفلم.

في الصوب الثاني, مريم وميره وروضة تأذوا من الشابين الي يتحرشون فيهم, ومع هذا تجاهلوهم ولا اعاروهم أي اهتمام. واحد من هل االشباب يأس, لكن الثاني ما كان وده يودرهن الا وهو منتصر.

مريم: يالله, نسير.
واحد منهم: وين تسيرين, صبري شوي.
وهني يجبر مريم تاخذ ورقه كاتب فيها رقمه. ومريم تخوزه عنها ورافضة تاخذ الورقة.
روضة وميره ما عرفن يتصرفن, ولحس حظهن في نفس الوقت خالد وحمد وعلي وخليفه كانوا ياين صوب السينما.
علي: مب جنه هذيلا قوم ميروه اهناك.
خالد: منو هالاثنين الي وياهم.
حمد وخالد ماقدروا يمسكون اعصابهم, وربعوا صوبهم وهد حمد عمره على الشلب الي كان يغصب مريم تاخذ الورقة وضربه (ضربه شوي, الا كسراه من الضرب) لين ما تيمعوا الناس وفجوهم. اما الثاني يوم شاف ربيعه ينضرب شل بعمره وشرد قبل لا يكون مصيره مثل ربيعه.

خالد وهو محرج: وينمنصور؟
روضة: داخل السينما.
خالد:وانتن شو تسون اهنيه؟
روضة يعنا يينا نشتري اكل.
خالد: وهذيلا الاثنين الي كانوا هنيه منو؟
روضة: شعرفني.
خالد وبدا يعصب اكثر: شو يعني شعرفج.
روضة وبكل برود: والله ما قلتلهم اييون يتحرشون فينا. وبعدين نحنا ما عطيناهم ويه بس هم زودوها.
خالد: بس بس بس, فكينا يالله سيري ازقري بنات عمج و اخوج الي ما ينفع اف شي.
علي: استدي بالله يا خالد. حصل خير.
خالد: أي حصل خير. مالت جان على منصور, اونه مودينه ويا البنات بعد. وقبل لا يزاعق هدوه علي وحمد وخليفه.
حمد يوم ين البنات ويا منصورومايد: يالله بنسير البيت.
منصور: ليش شو صاير.
خالد: شو صاير بعد. خسك الله, انت ما منك فيده.
ولف عن اخوه وقال حق البنات: يالله يالله, جدامي.

تبوز روضة على حظها النحس, وخالد معصب ومتضايج من الي صار. منصور مب فاهم شي. ومريم يزيد حبها لولد عمها...

مريم ماسكه دفتر مذكراتهاوتقرا عن الموقف الي يزيد من حبها لحمد. حبها يزيد له وهو يصفع الشاب الي تحرش فيها. يزيد من حبها له يوم ساعدها من ورطه ما كانت بتخلص منها.

فجأه
روضة: انتي هنيهونحنا اندورج. يالله غدا انزلي.
مريم سكرت الدفتر: انزين الحين بنزل.
شلت الدفتر وخشته وتتركم اتفكرون شو بيصير في قصة مريم. هل بتخبر حمد وبتصارحه عن حبها. شو بيصير بين روضة وخليفة, هل بيتمون على نفس الحال. هل منصور متأكد من مشاعره تجاه ميره 




الجزء الثالث
تدور الاحداث في دفتر مريم وخلتكم تفكرون شو الي ممكن يصير. بعد تفكير عميق, مريم ما كان لها خاطر تفتح الدفتر وتتذكر شي كان يألمها ويحزنها, مع هذا فتحت الدفتر لتسترجع بعض ذكريات الماضي. ذكرياتها مع اهلها وحمد الي ملك قلبها وسكن فيه وجمع فيه الهم والحزن والخوف من المستقبل.

في الصفحة الي معطرتنها مريم بعطر يذكرها بغناتها تقرا وتتذكر وتحسس عمرها في زمن الذكريات. كانت اجازة الربيع ومريم يالسه على كرسي قريب من شبريتها وتكتب خواطرها. هذا الشيء كانت تملي به وقت فراغها. تكتب كلمات تعبر عن مدى حبها وشوقها لشخص بلا احساس (حمد).

تنهدت مريم وقالت اف خاطرها: آه يا حمد. كم تمنيت انك تفهم وتريحني. تحس وتريحني من اقولك قصة معاناتي. متى تحس, متى...

قررت مريم تبوح اب حبها وتصارح فيه ولد عمها. كانت تدور أي فرصة انها تلتقي فيه وتخبره عشان ترضي نفسها. بدت تخطط لكل شيء وتعمل له حساب. قررت تقوله عن كل مافي داخلها وتنهي العذاب الي هي عايشه فيه. لكن ما درت ان بيتم شاب نار اكثر من ما هو عليه...


في بيت بو منصور
سعيد كان عازم امه واخونه وخواته على الغدا, منها لانه مشاتق لشوفتهم ومنها يكسر الروتين الي تعودوا عليه, ويغيروون جو ويستانسون كلهم.

بو منصور: والله ونستوونا اب ييتكم. عاد انشالله دوم.
بو عيسى: صدقت يا سعيد, ما تحلى اليلسه الا يوم نكون متيمعين ويا عيالنا والوالده الله يخليها لنا انشالله.
الكل: آمين...
بو حمد: الحمدالله على كل حال. تدرون عندي اقتراح وانشالله يعيبكم.
بو منصور: خير يا سعيد.
بو حمد: كل اسبوع (weekend) يا بالخميس ولا بالجمعة نتيمع عند واحد منا ويا عيالنا, واول الشهر اف بيت الوالده. هاه شو رايكم...
بومنصور وبو عيسى ويا بعض: والله خوش راي.
اليده: فديتكم وعل ربي ما خلاني منكم.

تم الكل مرتبش والحشره شاله المكان, الكل مستانس والبسمه على شفاة كل واحد منهم الا ابتسامة مريم الي كانت مصطنعه بعض الاحيان, لا لشي بس يوم افكارها ترد لحمد تسرح وتتذكر انها تبا تنهي الموضوع و تخبره. بس في الاخير تستسلم للامر الواقع ومالها نصيب في انها تقول ولا تتفوه اب كلمه تعبيرعن قلبها الجريح الي يحتاج لشخص يضمد جروحه (حمد).

الشباب اتيمعوا في الميلس الصغير عند البي ستيشن يلعبون (drive 2) والبنيات اتيمعن اف حجرته روضة. اما الباقي كانوا في الصالة وردوا على سالفتهم ( وين بيتيمعون المره اليايه)

بو عيسى: دام جيه, بنكسر الروتين وانسير ليوا عندي في المزرعة اسبوع الياي. وسكت للحظات وكمل: الاجازة باقلها اسبوع, نسير بالسبت ونرج بالاربعاء.
بو منصور: الله يهديك يا سلطان وين تبا اتودينا المزرعة. مزرعتك ما فيها شيء, صحراء قاحلة. لو معدلنها وبانلك فله صغيره فيها ابرك لك.
سلطان: خبرك عتيج يا حمد. المزرعة مب مثل اول على قولتك صحراء قاحة. انت بس تعال ولا تاكل هم.
محمد: ها امايه شو رايج؟
اليدة: ما عندي مانع, بتونس اهناك بسير عند البقر والبوش.


بالسبت طلعوا كلهم من بوظبي متجهين ليوا. وطبعا بو عيسى المتجدم عشان يدليهم المكان. تمر الساعة تلو الثانية وفي الاخير يووصلون. طبعا نزلواوارتاحوا وبعد الغدا الشباب على الطول في الحوض والبنات ما من شغله تلهييهم, يالسات على الطاولة قريب من الحوض يتطالعن الاولاد يلعبون طائرة, وحاطين المسجل ومندمجين وياه. استوا العصر وساروا الشباب المسيد وردوا مره ثانيه الحوض, اما البنات بعد ما صلن ردن عند الحوض وشلن المسجل وطلعن يتمشن على المزرعة. وكيف ما تعرفون شخصية روضة, دايما ملانه ولا شيء يرضيها. تمت تخربط ومحد عاطنها ويه.

روضة: افففففففففففف منكن. جني اكلم اليدار. لو خلوف الي ما ينطاق جان رد عليه.
طبعا مهره ومزنه اتولنها وحده ورا الثانيه وكل دقيقه وحده تعق على روضة رمسه.
مهره: دخيلج انتي. تدرين حشرتينا, لوسمجتي الزمينا بسكوتج.
روضة: مالت عليكن. بسير عند يدوه ابركلي, على الاقل بتعطيني ويه مب شراتكن.
وطلعت لسانها لهم وسارت عنهم عشان تلحق تخربط على يدتها الي بتصبر عليها لين ما تطفر منها وفي الاخير تهزبها...

وهن يتمشن حصة تفكر اب شيء يسليهم. شيء يكسر حاجز الصمت الي هن عايشات فيه وهن يتسمعن للمسجل.
حصة: عواش عنكم كوره صفرا مال التنس.
عاشه: هيه, اظني, مادري.
حصة:عواش ما امزح.
عاشة: هيه شي, في الكبت في الاستور.
موزه: حق شو الكره الحين.
حصة: بنلعب صيد سمج ولا شو رايكن.
هند: انا بلعب.
فاطمة: لا هندوه, انتي ما تلعبين. يوم بتنفلعين بيحتشروون علينا.
هند: انزين ابا العب.
فاطمة: انتي ما تفهمين, لا يعني لا.
فاطمة بأسلوبها صيحت اختها الصغيره الي سارت عند امها تشتكي.
مزنه: وين الكره.
حصة انا بسير اييبها.
مريم: ازقري رويض,اكيد بتلعب.
حصة وهي تمشي عنهم: انزين...
سارت حصة ويابت الكره وزقرت روضة وبدن لعب. طبعا الي كانت صدق منفعله في اللعب كانت روضة. نفس الوقت, كانوا الاولاد توهم ظاهرين من الحوض وجافوهم خالد و خليفة, حشروهم لين ما خلوهم يلعبون وياهمكان دور روضة, هيه و مهره الصياد.
مهره كانت مصعبه الامور لروضة, لانها ما كانت تفر الكوره عدل من كثر ما تضحك على اشكالهم وهم يتراكضون بعيد عن اتزخهم الكره. اما روضة وفي عيونها حقد على خليفة ومتجاهله كل الي يلعبون وياهم لين ما فلعته بالكره على ظهره. كل هذا انتقام لسبب تافه (يوم كانوا عند الحوض, والاولاد يلعبون طائرة يت الكره على راسها بالغلط وكان خليفة هو الي ظاربنها < حليله ما كان يقصد>.
خليفة حس بالضربة القويه الي يته ولف وهو محرج على روضة. طبعا روضة من نظراته حست ان يا الوقت ولازم تنخس عند امها, لكن خليقة ما خلاها اف حالها. ركضت روضة ولصقت في امها, خليفة ما سوى سالفه للي كانوا يالسين وسار عندها ودحاها على ظهرها. كانت اول مره يسويها. اول مره يكون جريء, حتى ان هيه نفسها روضة استغربت منه. ابد ما كان جيه, دوم يستحي بس وجوده اف بيت عمه 24 ساعة ولانه دوم يبات عندهم,خلاه يتأقلم على الوضع ويعتبر روضة مثل أي وحده من خواته, ويعاملها مثل ما يعامل أي وحده فيهن.

اليده: خلوووف.
خليفة: هااه
اليده: ياللي ما تستحي على ويهك ولا تخيل. ليش تضرب رويض.
روضة وتحس بالالم: اااااااااايييي.
خليفة: يدوه, هييه بدت.
اليده: هيه بدت ولا غيره. احشمنا انزي. اخخ عليك, اونك ريال.
خليفة مبوز ولا رد على يدته.
اليده: هيه الحين مدلي البوز شبرين. وخر عني انت مب ريال.
خليفة وهو يتلصق اف يدته: يدوه, عاد خلاص. فديتج, حبيبتي امايه العوده. محد يسواها. بتسامحيني ولا لا.
اليده تمازحه: بفكر, يالله اذلف عن ويهي.
خليفة: الله يسامحج. انزين بتشوفين. والله تراني باسير بالساره عالجبل وبهد اب عمري حشان تفتكين مني.
ولف بيسير عنهم.
اليده: تعال وين ساير... خلووف حبيبي تعال. مالي غيرك يونسني. تعال.
خليفة ما هانت عليه يدته تناديه ولا يرد عليها ولف على طول وسار حضنها وتم حاط راسه على ريولها وهي تمسح على شعره وتعاتبه عشان يحلق شعره الي مطولنه ويوم تمل تتظارب وياه بطريقه مزح.

اذن المغرب وتوضوا وساروا المسيد. اما البنات بعد ما صلن الي يلست على الحشيش مجابل البيت والي سارت صوب الكراجات وين حاطين السكي (ski), (في الصيف يسيروون يسوون سكينج على الرمل قبل لا يسافرون, بس اكثر شيء الاولاد هم الي يسيرون), اما ميره كانت تتمشى بين شير الذره وقررت انها تلقط كم من حبه اف طريجها عند البنات. هذا الوقت كان وقت رجعة الشباب من المسيد, ومنصور اول ما دش المزرعة التفت يدور ميره وشافها يالسه اتلقط ذره بروحها, اغتنم الفرصة وسار يكلم مريم تسيرلها وتخبرها عن كل شي.

طبعا ميره تلقط الذره ومب حاسة اب وجود حد وراها الا يوم شافت ظل حد الي انعككس بسبت الكشاف الي حاطينه عند الزراعة ويوم لفت لقت مريم وراها.
مريم: بووه.
ميره: زيغتيني
مريم: شو تسوين؟
ميره: ألقط ذرة.
مريم: هييه.. انزين ميروه في ناس يبوني اقولج شي
ميره: منو.
مريم: لا تسوين عمرج ما تعرفين. يعني منو بيكون.
ميره: لا صدق منو.
مريم: منصور.
ميره استحت وويها بدى يحمر.
مريم: ياويلي على الي يستحون.
ميره تمت ساكته
مريم: انزين. منصور حاشرني, اسإليها واسإليها وتوه ياي من المسيد وجافج روحج اتيمعين ذره وأذاني الا آيي واكلمج.
ميره وهي مستحيه وستهبل: ليش شي صاير
مريم: احلفي انتي بس انج ماا فهمتي قصدي.
ميره وتستهبل اكثر: لا ماعرف.
مريم: ما تعرفين هاه. انزين دامج ما تعرفين تراه منصورالاهبل متخبل عليج, يبا يتأدك من مشاعرج تجاهه.
ميره وويها صدق احمر واف داخلها مستانسه وردت على مريم اب ابتسامه كشفت لمريم سر بسيط من اسرار ميره.
مريم: يعني موافقة
قامت مريم بسيرعند اخوها الي تم يترياها عند دجت البيت وما عطت ميره أي فرصة تقول شي.

ميره تمت تفكر بالي قالتلها اياه مريم وهي راسمه على ويها ابتسامة قناعة و تفاؤل. اما مريم يالسة ويا منصور وتقص عليه ومنصور مصدق ومتحطم اف داخلة.
منصور: مريوم قولي الصدق, شو قالت.
مريم: اصلا هيه استغربت وقالت انها تعتبرك مثل اخوها وابد ما تفكر انك في يوم تكون خطيبها وريلها.
منصور: قولي والله انها قالت جيه. مريوم بذبحج. انزين سيري اسإليها مره ثانية.
مريم: ليش أسألها. اصلا من شكلها ما تباك.
منصور وحس اب قلبه يحترق: انا بسير أسألها. والله حرام انا اباها وشارنها وهي اقول ما تباني. اذا ما خذيتها ما باخذ غيرها.
وقلم منصور متحطم فؤاده و زعلان وماسك دموعه قبل لا تنزل وتنتهي كل احلامه في بنت عمه الي انعجب فيها وبشخصيتها المرحه وملامحها الطفولية الجميلة. طبعا مريم حست بالذنب وهي تشوف اخوها بهذي الحال فمسكت ايده وطلبت منه انه يقعد بتقوله شي
مريم: منصور, ميروه موافقة. كنت اقص عليك.
منصوروارتسمت اف ويهه ابتسامه كبيره: قولي والله, يعني الي قلتيه قبل شوي كان جذب.
مريم: هييه, كنت ابا اشوف ردت فعلك.
منصور: يا حماره.
مريم اب كل بروود: هههههههه
منصور من كثر ما هو مستانس باس اخته على خدها وركب سيارته وطلع يتحوط لين ما يحطون العشا ووصى مريم تتصله اذا أي حد سأل عنه (أمه ولا أبوه)

بعد العشا.
الشباب والبنات تموا سهرانين برع في نسايم الجو الجميل. يالسين على الحصير و يسولفون ويضحكون ومستانسين اب وقتهم الا ميره الي تمت في الصالة تتطالع التلفزيون. ومحد حس بغياب ميره غير مريم ومنصور طبعا, فسارت مريم عند ميره واقنعتها ان تيلس وياهم عن حد يشك ان ميره فيها شي ولا خاشه عنهم (بالذات عن خواتها التوم وبنت عمها روضة)
مريم: ميروه ليش يالسه بروحج.
ميره: ما شي يالسه اتطالع تلفزيون.
مريم:يالله قومي تعالي يلسي عدنا برع.
ميره: مابا, بتطالع البرنامج.
مريم: ادري انج مب متبعه ويا البرنامج. يا غبيه كلهم بيشكون. على العشى وما يلستي ويانا ويوم انسولف طول الوقت وانتي ساكته. جيه بيشكون فيج وتعرفين انتي خواتج المصونات هن وروضوه فظوليات وما بتقدرين تتخلصين منهن.
ميره تمت تفكر وهي ساكته.
مريم: يالله قومي. دامهم مب حاسين فيج.
ميره: اوكي
وسارن ييلسن وياهم, وكملوا سوالفهم جان اتقول مهره حق ميره اتغنيلهم وهي ناسيه ان روضة قايلتلها ما تخبر حد عن الموهبه الي عندها وهي الوحيده الي تدري.
مهره: روضة, غني غنية اصيل, (من عيوني)
روضة اتقفطت ولفت على مهره وخزتها اب عينها عشان تسكت, بس للاسف بعد شو, بعد ما عرف خليفة وتم مصر على روضة تغني.
خليقة: روضوه يالله غني.
روضة:هاه.. شوه.. ماعرف اغني منو قالك اني اعرف اغني.
خليفة: ترا ما بخليج تلعبين بالدراجة.
روضة اهم شيء كان بالنسبه لها في هالرحلة انها تركب الدراجة دام عندهم حوش عود ورمل ومكان وسيع يسانسون فيه بالدرجات, فاستسلمت للامر الواقع وغنت.

روضة: احم احم
توها بتبدا جان يقاطعها خليفة: صبري.
وسار ياب العود ماله من السياره وياب الدرنكه مالت علي.
خليفة: يالله الحين غني وانا بدق على العود وعلوه عالدرنكه.
استحت روضة يوم شافتهم كلهم متحمسين لكن تشجعت عشان يخليها خليفة تلعب اب دراجته.
روضة تغني وخليفة وعلي يدقون: من عيوني لوتطلب عيوني... حبيبي حبك اف قلبي شجوني.. عيون الناس تسأل ليه احبك.. وانا ما همني لو يسألوني...

الكل انعجب اب صوت روضة حتى مريم الي ما كانت تدري ان اختها صوتها حلو يوم تغني. مع هذا كان العود والدرنكه مكملين على الغنيه وخلى لحن جميل يجمع من بينهم وكلمات الغنيه. اما ميره فكانت في عالم ثاني. عالم الخيال , تسبح فيه مع افكارها الي تاخذها لمنصور. ومنصور فكانت كلمات الغنيه ترن في اذنه وهو يتطالع ميره وشارد الذهن.

(لا تنسون ان القصة في دفتر مذكرات مريم)

خليفة: روضوه, صوتج وايد حلو مشالله.
روضة على غير عادة البنات يستحن, ردت اب كل دفاشة: اول مره اسمع منك كلمة حلوه.
خليفة وماله بارض يتضارب وياها: اقول, غني غنيه ثانيه وانا بدق بالعود.
روضة: انزين شو اغني. ماشي اف بالي الحين.
مزنه: غني شي يربش.
روضة وتأقلمت على الوضع وتكلم عمرها: ممممممم غينيه تربش. غنيه تربش.
قطعت عليها تفكيرها مزنه وقالت: غني كما الريشه.
روضة: اوكي, يالله خلوف دق وانا بغني.

غنت روضة وخليفة من خاطره يدق على العود. تم الكل مرتبش ومستانس ويصفقون وكلما تخلص غنيه تكمل روضة اب مقطع من غنيه ثانيه. بعد هالسهره كلهم ساروا يرقدون ومنصور يخطط انه يخبر ابوه انه بيخطب بنت عمه ميره.





كان دور روضة, هيه و مهره الصياد.
مهره كانت مصعبه الامور لروضة, لانها ما كانت تفر الكوره عدل من كثر ما تضحك على اشكالهم وهم يتراكضون بعيد عن اتزخهم الكره. اما روضة وفي عيونها حقد على خليفة ومتجاهله كل الي يلعبون وياهم لين ما فلعته بالكره على ظهره. كل هذا انتقام لسبب تافه (يوم كانوا عند الحوض, والاولاد يلعبون طائرة يت الكره على راسها بالغلط وكان خليفة هو الي ظاربنها < حليله ما كان يقصد>.
خليفة حس بالضربة القويه الي يته ولف وهو محرج على روضة. طبعا روضة من نظراته حست ان يا الوقت ولازم تنخس عند امها, لكن خليقة ما خلاها اف حالها. ركضت روضة ولصقت في امها, خليفة ما سوى سالفه للي كانوا يالسين وسار عندها ودحاها على ظهرها. كانت اول مره يسويها. اول مره يكون جريء, حتى ان هيه نفسها روضة استغربت منه. ابد ما كان جيه, دوم يستحي بس وجوده اف بيت عمه 24 ساعة ولانه دوم يبات عندهم,خلاه يتأقلم على الوضع ويعتبر روضة مثل أي وحده من خواته, ويعاملها مثل ما يعامل أي وحده فيهن.

اليده: خلوووف.
خليفة: هااه
اليده: ياللي ما تستحي على ويهك ولا تخيل. ليش تضرب رويض.
روضة وتحس بالالم: اااااااااايييي.
خليفة: يدوه, هييه بدت.
اليده: هيه بدت ولا غيره. احشمنا انزي. اخخ عليك, اونك ريال.
خليفة مبوز ولا رد على يدته.
اليده: هيه الحين مدلي البوز شبرين. وخر عني انت مب ريال.
خليفة وهو يتلصق اف يدته: يدوه, عاد خلاص. فديتج, حبيبتي امايه العوده. محد يسواها. بتسامحيني ولا لا.
اليده تمازحه: بفكر, يالله اذلف عن ويهي.
خليفة: الله يسامحج. انزين بتشوفين. والله تراني باسير بالساره عالجبل وبهد اب عمري حشان تفتكين مني.
ولف بيسير عنهم.
اليده: تعال وين ساير... خلووف حبيبي تعال. مالي غيرك يونسني. تعال.
خليفة ما هانت عليه يدته تناديه ولا يرد عليها ولف على طول وسار حضنها وتم حاط راسه على ريولها وهي تمسح على شعره وتعاتبه عشان يحلق شعره الي مطولنه ويوم تمل تتظارب وياه بطريقه مزح.

اذن المغرب وتوضوا وساروا المسيد. اما البنات بعد ما صلن الي يلست على الحشيش مجابل البيت والي سارت صوب الكراجات وين حاطين السكي (ski), (في الصيف يسيروون يسوون سكينج على الرمل قبل لا يسافرون, بس اكثر شيء الاولاد هم الي يسيرون), اما ميره كانت تتمشى بين شير الذره وقررت انها تلقط كم من حبه اف طريجها عند البنات. هذا الوقت كان وقت رجعة الشباب من المسيد, ومنصور اول ما دش المزرعة التفت يدور ميره وشافها يالسه اتلقط ذره بروحها, اغتنم الفرصة وسار يكلم مريم تسيرلها وتخبرها عن كل شي.

طبعا ميره تلقط الذره ومب حاسة اب وجود حد وراها الا يوم شافت ظل حد الي انعككس بسبت الكشاف الي حاطينه عند الزراعة ويوم لفت لقت مريم وراها.
مريم: بووه.
ميره: زيغتيني
مريم: شو تسوين؟
ميره: ألقط ذرة.
مريم: هييه.. انزين ميروه في ناس يبوني اقولج شي
ميره: منو.
مريم: لا تسوين عمرج ما تعرفين. يعني منو بيكون.
ميره: لا صدق منو.
مريم: منصور.
ميره استحت وويها بدى يحمر.
مريم: ياويلي على الي يستحون.
ميره تمت ساكته
مريم: انزين. منصور حاشرني, اسإليها واسإليها وتوه ياي من المسيد وجافج روحج اتيمعين ذره وأذاني الا آيي واكلمج.
ميره وهي مستحيه وستهبل: ليش شي صاير
مريم: احلفي انتي بس انج ماا فهمتي قصدي.
ميره وتستهبل اكثر: لا ماعرف.
مريم: ما تعرفين هاه. انزين دامج ما تعرفين تراه منصورالاهبل متخبل عليج, يبا يتأدك من مشاعرج تجاهه.
ميره وويها صدق احمر واف داخلها مستانسه وردت على مريم اب ابتسامه كشفت لمريم سر بسيط من اسرار ميره.
مريم: يعني موافقة
قامت مريم بسيرعند اخوها الي تم يترياها عند دجت البيت وما عطت ميره أي فرصة تقول شي.

ميره تمت تفكر بالي قالتلها اياه مريم وهي راسمه على ويها ابتسامة قناعة و تفاؤل. اما مريم يالسة ويا منصور وتقص عليه ومنصور مصدق ومتحطم اف داخلة.
منصور: مريوم قولي الصدق, شو قالت.
مريم: اصلا هيه استغربت وقالت انها تعتبرك مثل اخوها وابد ما تفكر انك في يوم تكون خطيبها وريلها.
منصور: قولي والله انها قالت جيه. مريوم بذبحج. انزين سيري اسإليها مره ثانية.
مريم: ليش أسألها. اصلا من شكلها ما تباك.
منصور وحس اب قلبه يحترق: انا بسير أسألها. والله حرام انا اباها وشارنها وهي اقول ما تباني. اذا ما خذيتها ما باخذ غيرها.
وقلم منصور متحطم فؤاده و زعلان وماسك دموعه قبل لا تنزل وتنتهي كل احلامه في بنت عمه الي انعجب فيها وبشخصيتها المرحه وملامحها الطفولية الجميلة. طبعا مريم حست بالذنب وهي تشوف اخوها بهذي الحال فمسكت ايده وطلبت منه انه يقعد بتقوله شي
مريم: منصور, ميروه موافقة. كنت اقص عليك.
منصوروارتسمت اف ويهه ابتسامه كبيره: قولي والله, يعني الي قلتيه قبل شوي كان جذب.
مريم: هييه, كنت ابا اشوف ردت فعلك.
منصور: يا حماره.
مريم اب كل بروود: هههههههه
منصور من كثر ما هو مستانس باس اخته على خدها وركب سيارته وطلع يتحوط لين ما يحطون العشا ووصى مريم تتصله اذا أي حد سأل عنه (أمه ولا أبوه)

بعد العشا.
الشباب والبنات تموا سهرانين برع في نسايم الجو الجميل. يالسين على الحصير و يسولفون ويضحكون ومستانسين اب وقتهم الا ميره الي تمت في الصالة تتطالع التلفزيون. ومحد حس بغياب ميره غير مريم ومنصور طبعا, فسارت مريم عند ميره واقنعتها ان تيلس وياهم عن حد يشك ان ميره فيها شي ولا خاشه عنهم (بالذات عن خواتها التوم وبنت عمها روضة)
مريم: ميروه ليش يالسه بروحج.
ميره: ما شي يالسه اتطالع تلفزيون.
مريم:يالله قومي تعالي يلسي عدنا برع.
ميره: مابا, بتطالع البرنامج.
مريم: ادري انج مب متبعه ويا البرنامج. يا غبيه كلهم بيشكون. على العشى وما يلستي ويانا ويوم انسولف طول الوقت وانتي ساكته. جيه بيشكون فيج وتعرفين انتي خواتج المصونات هن وروضوه فظوليات وما بتقدرين تتخلصين منهن.
ميره تمت تفكر وهي ساكته.
مريم: يالله قومي. دامهم مب حاسين فيج.
ميره: اوكي
وسارن ييلسن وياهم, وكملوا سوالفهم جان اتقول مهره حق ميره اتغنيلهم وهي ناسيه ان روضة قايلتلها ما تخبر حد عن الموهبه الي عندها وهي الوحيده الي تدري.
مهره: روضة, غني غنية اصيل, (من عيوني)
روضة اتقفطت ولفت على مهره وخزتها اب عينها عشان تسكت, بس للاسف بعد شو, بعد ما عرف خليفة وتم مصر على روضة تغني.
خليقة: روضوه يالله غني.
روضة:هاه.. شوه.. ماعرف اغني منو قالك اني اعرف اغني.
خليفة: ترا ما بخليج تلعبين بالدراجة.
روضة اهم شيء كان بالنسبه لها في هالرحلة انها تركب الدراجة دام عندهم حوش عود ورمل ومكان وسيع يسانسون فيه بالدرجات, فاستسلمت للامر الواقع وغنت.

روضة: احم احم
توها بتبدا جان يقاطعها خليفة: صبري.
وسار ياب العود ماله من السياره وياب الدرنكه مالت علي.
خليفة: يالله الحين غني وانا بدق على العود وعلوه عالدرنكه.
استحت روضة يوم شافتهم كلهم متحمسين لكن تشجعت عشان يخليها خليفة تلعب اب دراجته.
روضة تغني وخليفة وعلي يدقون: من عيوني لوتطلب عيوني... حبيبي حبك اف قلبي شجوني.. عيون الناس تسأل ليه احبك.. وانا ما همني لو يسألوني...

الكل انعجب اب صوت روضة حتى مريم الي ما كانت تدري ان اختها صوتها حلو يوم تغني. مع هذا كان العود والدرنكه مكملين على الغنيه وخلى لحن جميل يجمع من بينهم وكلمات الغنيه. اما ميره فكانت في عالم ثاني. عالم الخيال , تسبح فيه مع افكارها الي تاخذها لمنصور. ومنصور فكانت كلمات الغنيه ترن في اذنه وهو يتطالع ميره وشارد الذهن.

(لا تنسون ان القصة في دفتر مذكرات مريم)

خليفة: روضوه, صوتج وايد حلو مشالله.
روضة على غير عادة البنات يستحن, ردت اب كل دفاشة: اول مره اسمع منك كلمة حلوه.
خليفة وماله بارض يتضارب وياها: اقول, غني غنيه ثانيه وانا بدق بالعود.
روضة: انزين شو اغني. ماشي اف بالي الحين.
مزنه: غني شي يربش.
روضة وتأقلمت على الوضع وتكلم عمرها: ممممممم غينيه تربش. غنيه تربش.
قطعت عليها تفكيرها مزنه وقالت: غني كما الريشه.
روضة: اوكي, يالله خلوف دق وانا بغني.

غنت روضة وخليفة من خاطره يدق على العود. تم الكل مرتبش ومستانس ويصفقون وكلما تخلص غنيه تكمل روضة اب مقطع من غنيه ثانيه. بعد هالسهره كلهم ساروا يرقدون ومنصور يخطط انه يخبر ابوه انه بيخطب بنت عمه ميره
في هذاك الوقت منصور كان عند امه الي كانت يالسه برع وماسكة المسباح وتسبح ,يتخبرها عن ابوه.
منصور: هلا امايه, شحالج؟
ام منصور: هلا حبيبي, بخير يسرك حالي.
منصور ويلتفت حوالينه: عيل ابويه وين.
ام منصور: داخل عند عمك سلطان..... ليش؟؟
منصور: لا ماشي بغيتكم اف سالفه.
ام منصور: خير, شي صاير؟
منصور وقرب من امه وقالها اب صوت واطي: ابا اعرس.
ام منصور: وايه فديت ولدي. اخيرا من متى وانا اترياك تقول هالكلمة. قوم خلنا انسير عند ابوك.

دخل منصور البيت ويا امه ولقوا بو منصور يالس بوحه في الصالة.
منصور وامه: السلام عليكم.
بو منصور: وعيلكم السلام والرحمة.
ووسار منصور يبوس راس ابوه ويلس عداله .
ام منصور: عيل وين سلطان عنك.
بو منصور: سار يرتاح شوي, يقول انه ما رقد الظهر.......... غريبة الا منصور ياي يقعد ويانا اليوم.
ام منصور: يا فرحتك اف ولدك يا سعيد. اخيرا قالها ويبا يعرس.
بو منصور: هذي الساعه المباركة. خلاص يوم بنرد بوظبي, امك اتسير ويا عمتك ويدورن لك عروس.
منصور: لالالالالا ما يحتاي, انا لقيت وحده.
ام منصور وهي مستغربه من ولدها: ومنو هاي الي تباها.
منصور: ابا ميره, بنت عمي محمد.
بو منصور: بارك الله فيك يا ولدي على هالراي السديد.
ام منصور: والله وعرفت تختار زين البنات يا منصور. مشالله عليها ميره اخلاق وجمال واهم شي بنت عمك. انت اولى بها من غيرك.
تشقق منصور مستانس وباس راس ابوه وامه وظهر عنهم.
ام منصور: سعيد
سعيد: عيون سعيد.
رية: تسلملي عليونك.
سعيد تذكر يوم انك ييت تخطبني ...........
وتموا يسولفون ويتذكرون الايام الي قضوها بالحلوه والمره, ويتناقشون سالفة منصور.

في الميلس
الشباب كانوا يلعبون ورقة ودخل عليهم منصور يتخبرهم عن البنات, كان يبا يكلم اخته مريم (الواسطة بينه وبين ميره)..
منصور: السلام عليكم.
الكل: وعليكم السلام.
منصور يسأل خالد: خلود شفت مريامي.
خالد مندمج في اللعب ورد على اخوه من دون نفس: مادريبها.
منصور: انزين وين البنيات.
علي: طلعن ويا ابوي.
منصور: انزين, وين؟
خالد: جنك الا حشرتنا. بتلعب تعال خذ مكانك. ما بتلعب يا تسكت يا تطلع برع.
منصور محرج: خلود, احترم نفسك, قليل الادب. يوم حد بيسألك سؤال رد عليه مب تقل ادبك عليه.
خالد: انزين قلنالك ترا ظهرن بس وين ما ادري.
حمد: تل مرعب.
خليفة: شوووو!!! اوبيه مودنهن اهناك. شدراك؟
حمد: توني مكلنه.
خالد:اهذي اكيد روضوه قايلتله.
منصور وهو يتسائل: عاد شو يسون اهناك؟
حمد: اظني وداهن يتزلجن, لان يوم كلمته كان يسأل عن الزلاجات الي هنيه في الكراج.
خالد: عيل يالله قوموا, بنسيرلهم.
مايد: هيه يالله.
لف خليفة على راشد (ولد عمه سلطان) يسأله عن الزلاجات: رشود قم بنسير افشوف الزلاجات ينفعن بعدهن ولا لا.
راشد: انا مجيك عليهن قبل لا اني ليوا, بس قوم احسن نتأكد.
خليفة يكلم اخوه: حمود انت بسير؟
حمد: هيه بسير.
طلع خليفة ويا راشد ومايد صوب الكراج وجيكوا على بروداتهم وودوهم السياره وخذوا بورد زياده حق حمد.

في تل مرعب.
بو حمد تم يحوطهن في البداية وعقب وقف السيارة مجابل تل مرعب وطلعوا كلهم من السياره وتموا يسولفن ويا عمهن.
روضة: عمي....
بو حمد: عيون عمج الي يشوف اب هن.
روضة: تسلم عيوني وربي ما خلاني منك... طلبتك قول تم.
بو حمد: تم وانا اقدر ارفض.
روضة: عمي ابا اتزلج.
بو حمد: انزين ما يبتن البودرات من المزرعة.
روضة: انزين نأجر. حق ساعة بس.
بو حمد: انزين يالله اركبن السيارة بسير ادور مكان نأجر فيه الزلجات.

ركبوا السيارة سايرين يأجرون الزلاجات وفي نفس الوقت يسأل عمها عن مكان المخصص للتزلج.
وهم في طريجهم يلتقون في (مايد وخالد وخليفة وحمد) ووقفوا السياير عدال بعض.
بو حمد: مشالله لحقتونا.
خالد: عيل انخليكم تتزلجون عنا.
بو حمد: شدراك انا بنتزلج.
خالد وهو ينكر انه يعرف: بس خمنت.
بو حمد: رشود وين يأجرون زلاجات؟
وصف راشد المكان لعمه وطلب عمه انهم يتريونهم بيسير يتزلجون مع بعض.
ساروا يأجرون الزلاجات وخذن 3 زلاجات لروضة ومزنه ومهره, والباقي ما كان لهن خاطر يلعب.
بعد ما خذن الزلاجات ساروا وين تواعدوا يتلاقون ويا قوم راشد, ،وخذاهم راشد عند المكان المحدد للتزلج. روضة كانت تربط جواتيها وتركب البورد فيهن.
خليفة: مقواج من بنت. انت ليش ما تعقلين وتستوين مثل اختج.
روضة: ميخصك فيني وبعدين قول حق خواتك قبل لا تقولي. وعلى ما اعتقد ان عمي موافق.
سكتت روضة خليفة بهالكلام وتقفط مكانه وعشان ما تهينه مره ثانيه عرض عليها تتسابق وياه
خليفة: انزين تتسابقين.
روضة: أسابق وياك, ما عندي سالفة اتسابق وياك. وتمت تفكر وردت فالت: ولا اقولك اوكي بس على شرط.
خليفة: يا هالشروط الي ما نخلص منها.
روضة: عيل كيفك ما بتسابق وياك.
خليفة: اوكي اوكي, موافق على شرطج بس تتسابقين ويايه عشان اغسلج.
روضة: تخليني العب بالدراجة اول ما نرد المزرعة.
خليفة: هاه, لا الدراجة! اصلا نحنا بنسير بالدراجات نتحوط.
روضة: عيل ما بلعب وياك خلاص هونت, يالله خوز عن ويهي.
خليفة فكر وقال لنفسه اذا خلا روضة تلعب لازم يخليها تغنيلهم مثل الليلة الي طافت.
خليفة: اوكي بخليج تلعبين بالدراجة بس شوفي اليوم تغنين لنا مثل امس سمعتي. مب عقب تغيرين رايج.
روضة: اوكي, يالله خلنا انسير.
استعدوا الاثنين للسباق وكان مايد يراقبهم واول ما سمعوا مايد يقول: واحد, اثنين, ثلاثة. انطلقوا .....
مريم كيف ما قلنا ما كانت تدري بحقيقة حمد المخفية ورا قناع من التماثيل. ما درت انه حمد لعاب, ما حطت اف بالها في يوم ان حمد يكلم بنات, بس الي كانت تعرفه انها كانت تحبه وان حمد الشخص الوحيد الي تحسبه مخلص وشريف وانقى من ان أي حد يتكلم عنه. فكرت في ظاهره , في شكلة الوسيم, في اسلوبه المقنع لكثير من الامور بس خلاها قلبها تنعمي بما كان يخفيه في داخله من خبث.

مريم شافت ولد عمها حمد يتمشى روحه ساير بعيد شوي عنهم فاغتنمت الفرصة ان ميره سارت عنها ولحقت حمد الي كان يكلم وحده من البنات الي صادهم في شباكه. ويوم حس ان حد يلحقة سكرالتلفون.
حمد: المني(امنه) فديتج بكلمج بعدين.
امنه: اوكي حبيبي بس لا تبطي لاني بتوله عليك.
كان حمد له القدرة الكبيره انه يخدع أي بنت تقع في شباكة.
(بس للأسف مريم ما قدرت تكتشف انه يكلم وحده على التلفون. بس يخبي لها هالزمن واكيد في الاخير بتكتشف كل شي)

يوم وصلت عنده مريم
حمد: هلا مريامي.
مريم: هلا حمد شحالك.
حمد: بخير الحمدالله. شحالج انتي؟
مريم: يسرك حالي.
تموا يسولفون ومريم كلها تفاؤل بحمد وبيتقبل منها الموضوع.. حتى انها سرحت في افكارها وكان حمد يناديها لين ما انتبهت له.
حمد: مريم, مريم..
مريم بعد ما انتبهت ان حمد يناديها: هاه, نعم..
حمد: بلاج, سرحتي.
مريم: لا ماشي
حمد: عيل عن شو كنا نرمس.
مريم: اختبصت ما علافت ترد: مادري.
حمد: مممم. مرايم.
مريم: نعم
حمد: تتذكرين يوم كنا صغار وميووه دزتج في الحوض.
مريم وخدودها استون ورديات: هيه اتذكر.
تموا يتذكرون المواقف الي استوت لهم من يوم هم صغار لين كبروا وبالغلط زل لسان مريم ويابت طاري سالفة ما كان ودها تخبر حد عنها, بس بالصدفة وبدون شعور وصلت لحمد مدى حبها له.
وصلتله المعلومة بطريقة غير مباشرة ومشالله حمد وصلته الفكر وقال في خاطرة: مريم, دخيلج لا تحبيني.

مر الوقت وهم يسولفون وساروا عند البنات وفي الصوب الثاني, روضة تتسابق ويا خليفة.
وفجأة خليفة يسمع صرخة روضة من بعد ميل ويوم لف عليها شافها طايحه من منحدر متوسط العلو وسلر يلحق عليها يشوف اذا صارلها شي.
روضة وهي تنادي على خليفة: خليفة, أي أي, خلوف ريلي, أي . ما اقدري, أي, احركها. وبدت تصيح وتتألم وكلامها كان كله مقطع, كلمة تقولها والباقي (أي) من الالم, وخليفة مب فاهم هي شو يالسة تقول.
تلاحق خليفة عليها وحسم الامر واتصل في عمة لانه جرب يساعدها توقف على ريلها لكن دو جدوى, كل مره تبوء بالفشل من كثر ما ريلها تعورها.

على التلفون
بو حمد: الو..
خليفة: ابيوه, االحقني
بو حمد: هاه خلوف بلاك.
خليفة: روضة, روضة..
بو حمد: روضة بلاها, فهمني شو صاير.
خليفة: روضة طاحت وتعورت ومب قادرة توقف على ريلها.
بو حمد: شووه, انزين وين انتوا. الحين بييكم. 




وصف خليفة المكان حق ابوه وسار شلهم وساروا على طول المستشفى. وقبل لا يطلعلهم الدكتور بو حمد اتصل في ولده وقاله ان يشل البنات ويردهم المزرعة وان هو وخليفة في المستشفى بس لا يخبر حد عن الي مستوي.

بعد ما طلع الدكتور
بو حمد: ها دكتور. بشر. عسى ما شر.
الدكتور: الحمدالله, عدت على خير.
بو حمد: الحمدالله, بس شو استوابها.
الدكتور: كسر بسيط في اقرها اليسرى.
بو حمد: وشو المطلوب
الدكتور: العلاج بيستمر 6 اسابيع. اسوع كامل ما تتحرك كتير وتتبع نظام غذائي لانا اكتشفنا ان فيها انميا وبتشرب حليب تزيد نسبة الكالسيوم الي حيساعد في تجبير الكسر. وبعدها تراجعنا للعلاج الطبيعي.
بو حمد: انزين , دكتور ممكن تنقل مواعيدها بوظبي.
الدكتور: خلاص, على كده حكلم دكتور صحبي في هذا الموضوع وهو حيتكلف بكل حاقة. دلوائتي لازم انصرف.
بو حمد: مشكور دكتور, ما قصرت.
الدكتور: ولو, دا واجبي.
بو حمد: تسلم
الدكتور: الله يسلمك, مع السلامة, ديرو بالكم عليها.

سار عنهم الدكتور ودخلوا بو حمد وخليفة علىروضة الي كانت تترياهم. اول ما دشوا وبعد ما تطمنوا عليها استلمتهم بالاسئلة
بو حمد: ها شو تحسين يا بنتي الحين.
روضة وهي ماسكة ريولها: ماشي تغير, ريلي تعورني. وبدت تصيح.
بو حمد: بسم الله عليج. روضة حبيبتي لا تصيحين. يالله الحين بنسير البيت.
روضة وهي تكمل صياحها: والدكتور شو قالك.
بو حمد: حبيبتي روضة لا تاكلين هم الكسر بسيط وماله داعي كل هالصياح.
روضة: ابا امي. يدوه عوشة ودوني عند امي...
بو حمد: الحين بنسير بس لا تصيحين.
سار عدالها وواساها وخفف عنها وعطى خليفة سويج السيارة يسبقهم وييب السيارة عند البوابة المستشفى.

في الجهة الثانية حمد ويا البنات اف طريجهم للمزرعة. طبعا بعد ما ردوا الزلاجات الي مأجرينها, في السيارة كانوا كلهم يسولفون و يضحكون الا مريم فكانت تفكر شو مصيرها ويا حمد. هل وصلتلة المعلومة. والمفاجأة كان حمد يبادلها الشعور نفسة عشان يضيع وقت فراغة. وصلوا المزرعة ولا حد افتكر بخليفة وروضة. واول ما دشوا البيت سألتهم اليده عن روضة وخليفة وكل حد يجواب عليها ب(لا) الا حمد الي كان يعرف ان ابوه في المستشفى ويا روضة و خليفة.
اليده: حمود, وين اخوك, وين رويض.
حمد: بيون الحين ويا ابويه.
اليده:هيه زين عيل.

بعد دقايق من سوالفهم ويا يدتهم وطبعا قالولها كيف قضوا اليوم في التزلج على الرمل دخل بو حمد اب سيارته في وسط الحوش وعلى طول نزل فج دبة السيارة وطلع الكرسي المتحرك (wheel chair) ونزل روضة ودزاها صوب الباقي.
بو حمد: السلا عليكم.
ام منصور اول ما شافت بنتها شهقت وقامت من مكانها على طول عند روضة وبدت اتصيح.
ام منصور: روضة, حبيبتي بلاها ريلج.
روضة: ماشي انكسرت.
وتمت امها وياها تمسح على شعرها وهيه تكمل صياح وتعاتب روضة على شطانتها, لين ما طلبت روضة منها توديها داخل عشان ترتاح.
ودتها داخل تاخذلها shower وتاكل مثل ما وصى الدكتور وبعدها ترقد. بس روضة تمت تفكر وتتذكر كل شي استوالها اليوم وفي خاطرها تقول: ليش هاليوم نحس علي. حست ان الكآبه ردت لها...

روضة ترجع لذكرياتها ويا يدتها وبعدها تنكسر ريلها, ومريم توصل الفكرة لحمد بطريقة غير مباشرة عن حبها له, اما منصور اف خاره يخطب بنت عمه في اقرب فرصة, وحليلة خليفة تلوم اف روضة الي تعورت جدامه وهو كان السبب في نظره لطلبه انها تتسابق وياه.
تفتح مريم الدفتر الي تعودت تقراه كل ما ترد من الجامعة, كملت من وين ما وقفت آخر مره. وقفت عند الصفحة الي صدق كانت تشكي لرفيج حياتها, تشتكي لدفنها العزيز عن الحزن الي في قلبها. حزنها الكبير وخيبة املها في شخص تحبه...
****

تموا الاخوان يتغايضون وكلهم في الصالة يسولفون ويا يدتهم. وما كسر حديثهم الا سؤال منصور عن عمه( بالحرى عن ميره الي متحرقص يبا يشوفها)
منصور: يدوه, قوم عمي ما بييون.
اليده: مشالله وانت عندك عم واحد.
منصور: لا يعني عمومتي كلهم.
اليده: احمد تعرفه راقد. ويخل عليهم احمد
احمد: السلام عليكم. جني سمعت اسمي. اكيد تحشون فيه.
اليده: وعليك السلام, هاه سبعت رقاد.
احمد: وين اشبع رقاد وانتوا حشرتكم شاله المكان.
اليده: وابوي انا عليك. متى راقد البارحه. قبل لا ادش انا حجرتي, صح ولا.
سعيد: خليه, هذي تربيتج ويوم انازعه قلتي خلوه على هواه. ما يخصكم فيه.
اليده وهي تحسم الموضوع,هيه خلوه.
سعيد: والله محد امبطرنه غيرج.
نسوا منصور حيران اب سؤاله وحليله رد يسأل يدته مره ثانيه.
منصور: هاه يدوه, ما جاوبتي, متى بييون.
اليده: سلطان الحين بيي وعمك محمد بيأخر شوي عنده شغل. خلوف وحمد بيون قبله. وعمتك ريسه الحين بتيي.
منصور يوم عرف ان عمه محمد بيتأخر تحسف ما بيشوف بنت عمه الا متأخر وفي الوقت الضايع, وابوه موصنه يودي اخته الجامعة العصر فمابيقدر يشوفها, يا دوبه يلمحها من بعيد.



(مريم وعمتها موزه اكثر من عمه و بنت اخوها تقريبا تقدرون تقولون اصدقاء او خوات)

على التلفون: بعد ما رن 3 مرات.
مريم: الوه, السلام عليكم.
موزه: وعليكم السلام, شحالج, اخبارج, عاش من سمع صوتج, وينج انتي مول مالج حس.
مريم: يسرج حالي, وحليلي انا الي مالي حس الا انتي الي تلفونج دوم مشغول ولا في المحل ولا راقده. انزين شحالج؟
موزه: بخير الحمدالله.
مريم:عموه موزان, ترا اجازتنا قريب و باباه وعدنا نسافر, شو رايج تسافرين ويانا.
موزه: مشكورة حبيبتي, بس ماقدر اهد المحل وتعرفين زبايني وياد مشالله وبيتكود عليه الشغل.
مريم: انزين هوه الا اسبوع.
موزه: لا اسبوع ولا يوم, سيري انتي استانسي وانا هنيه بترياج تخبريني عن سفرتكم ومغامراتج من دوني.
مريم: خلاص عيل, على هواج.
فجأه سكت الطرفين, مريم كانت سرحانه وعمتها تترياها تقول شي.
موزه: مريوم, بلاج صخيتي.
مريم:هاه... ماشي افكر.
موزه: تفكرين بشو, اكيد خاشه عني شي.
مريم: لا ماشي.
موزه: مرايم انا اعرفج, يالله تكلمي بدون مقدمات.
مريم: انزين, اباج تمسكيلي الدفر.
موزه: أي دفتر.
مريم: دفتر مذكراتي.
موزه: هيييه, الا تعالي انتي ما خبرتيني انج تكتبين مذكرات, وبعدين من متى.
مريم: اوكي وعرفتي, بس دخيلج مواز محد يعرف وانا بعطيج اياه تمسكينه عندج عن خًلود تعرفينه هالملقوف يوم اطلع من حجرتيه يدش يدور كتب الشعر ومرات انسى اشله بس الله ستر ذيج المره ولحقت اخشه.
موزه: زين هاتيه يوم بتون.
مريم: اوكي يالله باي, امايه تناديني.


اليوم الي بعده ( في بيت اليده)

بو منصور داش البيت ويا عياله: السلام عليكم.
اليده: هلا والله هلا بوليدي وعليك السلام.
سار بو منصور يسلم على امه وراه عياله وحرمته.
ام منصور: شحالج عموه, عساج بخير.
اليده: الحمدالله الله يسلمج انتي شحالج.
ام منصور: بخي.
لفت اليده صوب روضة الي ريلها منكسره: فديت روضة, حبيبتي تعالي يلسي عدالي, حالتج عقب ما انكسرت ريلج ابد مب عايبتني.
روضة: انشالله يدوه. تمشي روضة عند يدتها اب عكازها شوي شوي لين ما وصلت ويلست عدالها. وتمت يدتها تتفداها وتمسح يديها على راس روضة وتعطيها نصايح الي اكتفت منهن روضه لتكرار النصايح كل ما اتسير عند يدتها.
كانت مريم يالسه بعيد عن يدتها الي استغنت عنه من يوم ما انكسرت ريل روضة. خلته حق روضة عشان يدتها صارت تهتم لروضة اكثر عن قبل وتحب تخليها تيلس عدالها عشان تواسيها بالي استوالها ( روضة ماخذه موقف من الي استوالها )
تزقر مريم يدتها: يدووه.
اليده: هلا بمرايم, شحالج ؟
مريم: بخير الحمدالله, وين عموه موزان؟
اليده: فوق اف حجرتها, سيريلها.
مريم: انزين.



عن باب غرفة موزه مريم اتدق الباب: تك تك تك.
موزه: منوه
مريم: عمووهو هاي انا مرايم.
موزه: دشي الباب مفتوح.

تدش مريم حجرة عمتها وتلوي عليها من الوله (تقريبا من 3 اسابيع ما شافتها بسبة الجامعة) وعقب ما وايهتها يلست مريم تسولف ويا عمتها وتتنشدها عن اخبارها.

كانت موزه تنشف شعرها الخرسان وتمشطه.
مريم: موزان يبت الدفتر.
موزه: هييه... الدفتر... حطيه على التواليت.
مريم: لا لا الحين اتخشينه.
موزه: انا الا ابا افهم شو الي خاشتنه اف هذا الدفتر وا تبين حد يدري
مريم بدا ويهها يحمر تدريجيا لين ما حست ان ما في مفر من عمتها وخبرتها عن كل الي صارلها.
موزه:وايه فديت مريوم. حليلج الله يعينج على بلواج ويصبرج.
مريم: انزين دخيلج ما ابا حد يدري.
موزه: سرج في بير واعتبريني مثل دفترج الي تكتبين فيه.
قربت مريم من عمتها وحظنتها وقالت: ربي لا خلاني منج.
مريم: يالله قومي, اكيد الحين كلهم تحت.
موزه: هيه يالله مافيه على حشرت امايه, تعرفين يدتج بتتزقرني جدامهم كلهم.
مريم: ههههههه يالله انزين, انسير.
طلعوا من الجرة وفي نص طريجهم وهم ينزلون من الدري,
مريم:مواز نسيت اخبرج عن شي.
موزه: هاه, شو صاير.
مريم: لا ماشي غقب فجي الدفتر واقريه وبتعرفين, بس هاه تراه امانه وانا مامنتنج على اكبر واهم سر في قلبي.

وصلوا عند الباقي واول ما دشوا الصالة
مريم وموزه: السلام عليكم
الكل: وعليكم السلام.
اليده: عنبوه, موزوه كل هذا سبوح, ولا عيبج السالفة مريوم سايرتلج فوق عشان ما تنزلين.
موزه: انزين, ترا اتسبح ولا تبيني اتم اب وصخيه.
اليده: قلنا عاد سبوح, ومول ما تنزلين تساعديني ولا شي, الله يصبرني عليج.
موزه: بيي دوري وبتفتكين مني.
اليده: لا ما بفتك منجظ, حتى لو عرستي البيت فاضي محد فيه. انتي وريلج بتمون عندي هنيه في البيت.
بو منصور: عيل ما قلتيلنا جيه يوم عرسنا.اليده: لا موزه غير.
موزه وهي مغتره اب عمرها ومستانسه: احم احم
سعيد: ويه..(بو منصور) مالت
موزه: اصلا انت تغار.
سعيد: على شو يا حظي 




ولا هيه دقايق حتى دخل بو عيسى واعياله وحرمته ووياهم عمتهم رسيه ويا عيالها وريلها. ساروا صوب اليده وسلموا عليها وتموا يسولوف وياها لين حزت الغدا.
بعد الغدا وبعد ما تيمعوا كلهم ما عدا بو حمد وحرمته وبناته الريايل ساروا الميلس يتقهون ويتطالعون تلفزيون. اما الحريم فكان يالسات في الصالة العوده وما خلن حد ما ذكرنه. والنيات يلسن في الصالة الصغيرونه المفتوحه على الصالة العوده.

في الميلس:
أحمد يكلم ولد اخوه: رشود سيرهات الورقة في حجرتي وقول حد موزان تعطيك دفتر وقلم.
راشد: انشالله.
احمد: يالله شباب خذوا مكانكم.
كلهم نزلوا من على الكنبات وخذوا مكانهم متجهزين بيلعبون ويتريون راشد اييب الورقة الا بو منصور وبو عيسى تمو يالسين وما نزلوا.
احمد: انتوا ما بتلعبون.
بو عيسى: انت قلت شباب واحنا الحين شيبنا
بو منصور: انا ما فيه شده على اللعب, كبرنا على هالسوالف.
تم احمد اخوهم يعايرهم الي بعدهم يعتبرونه صغير بالنسبه لهم لانه اخر العنقود, لين ما اقنعهم وخذوا مكانهم وفي وقتها يا راشد و بدوا لعب.
كانوا يلعبون هاند, وهاي اللعبه يبالها تفكير شوي وفي كل قيم يلعبون ه يا بو منصور ولا بو عيسى يفوز. تمون عيالهم محتشرين عليهم يخططون يغلبونهم ب للاسف كل محاولاتهم تبوء بالفشل.

لعبوا لين ما اذن العصر وساروا كلهم المسيد وبعد ما ردوا تجهزت مريم وشنطها في السيارة مستعده للسيره حق الجامعة. نفس الوقت قبل لا يطلعون يا عمهم محمد ويا حرمته وبناته ونزلت مريم تسلم على قوم عمها وتوقف عدال ميره وتنغزها برمسه وميره مستحيه لان منصور كان موجود.
مريم تصاصر ميره: شحالج خطيبة اخويه
ميره وويها محمر: بعدني ما انخطبت, على العموم بخير الحمدالله. شحالج انتي.
مريم: يسرج حالي, ليش اتأخرتوا اليوم؟
ميره: ماشي ابويه كان عنده شغل وانا كنت ادرس عندي امتحان و امايه ما خلت هالحشره مزون و مهروه ايوون لين ما يرتبن حجرتهن ويفظن الكبت من الي ما يبنه, تعرفين حجرتهن دوم لوث.
( حجرة مزنه ومهره صح انها كبيره وواسعة لكن مع هذا ما يعرفن يرتبنها من كثر الاغراض الامفرفره في كل مكان. صح توأم وبيتشاركن والاصل انهن خلاص كبرن وعقلن بس بعدهن ما يقدرون يسيطرون على اعمالهم الشيطانيه وتجيز المقالب) اذا امهم ما توقف على راسهم ابدما بيحركون ساكن حتى لو كانت ورقه صغيره, لان ما عندهن وقت الا للمقالب الي يسونها في امهن وفي الكل.

مريم وهي تسلم على ميره: اوكي, يالله بسير, منصور يتريا
ميره تغير لون ويها للوردي يوم سمعت اسم منصور: يالله في حفظ الرحمان.
مريم: على فكره ترا منصور محتشر يعني اتقبلي أي وقت تشوفينه ياي و
يا ابويه يخطبونج.
ميره وصدق الحين ويهها احمر: اوكي, اذا صار شي بخبرج.

منصور برد فؤاده يوم شاف ميره, صح انه ما قدر ييلس وياهم بس استانس يوم شافها. شافها برقتها المتواضعة مجحلة عيونها السود الكبار وحاطة لب قلوس ودري على شفايفها. كان شكلها بسيط. وطول الطريج هو يفكر فيها ومريم تكلمه وما يرد عليها.
مريم: منصور, حوه وين وصلت.
ما رد عليها وتم سرحان ومنتبه في الطريج.
مريم وقربت من اذنه: الي ماخذ عقلك يتهنابه.
منصور: حسبي الله على بليسج, زيغتيني.
مريم:ههههههه, اشوفك سرحان.... منصور يالله اعترف في منو كنت سرحان؟
منصور: هاه, هاه, لا محد.
مريم: لا تقص عليه.
منصور: تبين الصراحة ميره.
مريم: كنت حاسه.... يوم انك تباها ليش ما تسير تخطبها وتفكنا.
منصور: انا كلمت ابويه ولين الحين ما كلم عمي.
مريم: هيه زين, اصبر.
منصور تنهد وقال اف خاطره: الصبر زين بس لين متى. تعبت وانا اصبر.

وصل منصور اخته اجامعه ورد بوظبي. وفي طريجه كلم ابوه عشان يذكره.
بو منصور: الو.
منصور: السلام عليكم.
بو منصور: هلا منصور, وين انت الحين.
منصور: في الرحبه بعد نص ساعة بكون عندكم.
بو منصور: هيه زين عن السرعة.
منصور وهو حاس ان ابوه بيسكر التلفون: ابويه.
بو منصور: خير يا منصور تبا شي.
منصور: مممم متى بتكلم عمي عن ميره.
بو منصور: اووهه زين يوم ذكرتني. خلاص بقولة بعدين.
منصور: خلاص عيل, مع السلامة.
بو منصور: مع السلامة وعن السرعة.
منصور: انشالله
سكر التلفون ورد يكلم نفسة: هاي الكلمة من متى وانا اسمعها, بعدين بعدين, الله يصبرني بس.كان هذاك الوقت جد استوى المغرب وكلهم شلوا عيالهم وساروا بيوتهم وخلوا البيت يفضى لليده هيه ووبنتها موزه وولدها احمد. فضى البيت وخلوه مثل ما كان قبل لا يملونه لها بزياراتهم الي تريح بال يدتهم ( امهم العوده عوشه). موزه كانت في حجرتها ترسم وتخطط التصاميم اليديده الي بتعرضهم في المحل اما احمد فكان يالس ويا امه يونسها شوي وهم يتطالعون مباراه على قناة ابوظبي الرياضية.

فليل في غرفة بو منصور يالس ويا حرمته على الصوفا هو يقرا الجريدة وحرمة تشوف تلفزيون.
سعيد: شمسة.
شمسة: عونه
سعيد: عانج الله, باجر عقب المغرب بنسير نخطب حق منصور
شمسة: انشالله
سعيد: بعدالمغرب اتزهبن انتي وروضوة وسيرن ويا الدريول وانا باي ويا منصور وخلود.
شمسة: خلاص الصبح بخبر روضة.
(مريم حليلها بيفوتها كل شي)
تمت شمسه سرحانه وما انتبهت لريلها شو كان يقول وعقب ما طفر لف عليها وقال: شمسة!! من الصبح وانا ارمسج وين سرحتي؟
شمسة واستحت من ريلها: لا ماشي تذكرت يوم خطوبتنا.
وتذكرسعيد انه يوم يا يخطب شمسه هله ما كانوا وافقين وكان معارضنهم بس ليرضي ضميره ويعيش قصة حبه.( شمسة امها اجنبية (تركيه) وكانت عايشة حياتها في لندن قبل لا تربي بشمسة.) اول مره عرف سعيد فيها شمسة يوم كان في لندن يدرس وهذاك الوقت كانت ام شمسة (ساره) مسافره لندن وماخذه وياها عيالها عشان تشوف امها المريضة ومرت الايام وتموا في لندن فتره طويلة تقريبا سنتين ويزوهم ابوها كل ما لقى فرصة. ذيج الايام كانت شمسة في الجامعة وتعرفت على سعيد وكانت علاقتهم اب بعض ما تزيد عن زميل يعرف زميلته في الكلاس وياخذ منها نوتس اذا احتاج. مع انها كانت في دولة اجنبية لكن ما في شي فرق في دينها وتمسكها بحجبها الي رفضت اتشيله, وهذا الشيء شجع سعيد اكثر وتمسك وايد فيها لين ما صارح اهله الي رفضوا وسار لابوها وخطبها عن قناعة.
سعيد: الله يخليج لي شموس.
شمسة: ويخليك لي انشالله.
تموا يتذكرون ايامهم الي قضوها مع بعض وبعدها ساروا يرقدون.

++++

اليوم الي بعده.
كان بو منصور مخبر اخوه انه بيونهم المغرب والصبح في بيت بو حمد, الكل كان مرتبش ومستانس الا ميره الي ما تعرف شو السالفة.
امها كانت في المطبخ تشرف على الشغل و تتأكد انها قالت حق الطباخ عن الاكلات الي يسويها. ومهره ومزنه وايد مشططات اكثرعن اللزوم وطول الوقت اف غرفتهن يتعدلن (الي يقول هن الي بينخطبن) ويطلعن لبس ويردن يدخلنه الكبت, اما خليفة فكان مشغل المسجل في الصالة الفوقية ويرزف و حمد فكعاته يالس يغازل يا على التلفون ولا على النت. الا حليلها ميره الي كانت مب عارفة شو الي يصير اف بيتهم وتذكرت كلام مريم لها قبل لا تسير الجامعة وابتسمت لنفسها وسارت غرفتها.

بعد المغرب
منصور امجابل المنظرة ويعدل سفرته ويتعطر ويدخل عليه خالد ويقول بعدما كح من ريحة العطر القويه
خالد: كح كح. خيييبه ما خليت شي في الغرشة. هذا وانت ساير تخطب بس جيه مادري لو بتعرس شو بتسوي.
منصور: انت شعليك.
خالد: انزين يالله ابويه يتريانا تحت.
منصور وهو يرش اخر رشة عطر ويجيك اذا شكله عدل: انزين يالله انسير.

وفي بيت بو حمد فكانت ميره اف غرفتها تلبس احلى مخور عندها وحطت روج وردي خفيف و اتجحت , فجأه ينفتح باب غرفتها
مهره: ميرووه, انزلي تحت امايه تباج.
ميره: انزين.
نزلت ميره تحت وسلمت على امها وعمتها وكل الحاظين وعقب سارت يلست عند البنيات لين ما زقرتها عمتها حرمة عمها ( بالاخص عمتها ام ريلها قريب).
ام منصور: ميره.
ميره: هلا عموه.
ام منصور: تعالي يلسي حذالي.
ميره وهي مستحيه: انشالله عموه.

يلست عدال عمتها وعمتها يلست تمدح فيها وتمسح على راسها وتسألها عن دراستها ... لآخره

في ميلس الريايل وبعد ما تكلموا في الاساسيات وبعد احاديث طال وقتها
كان منصور يالس عدال ولد عمه حمد ومتحرقص يبا يشوف خطيبته.
منصور: حمود, يالله عاد متى بتخلوني ادش.
حمد: بتشوفها يوم العرس.
منصور: حرام عليك حمود. وانا شو يصبني لين هذاك الوقت. انزين انت دش ويايه بس بسلم عليها.
حمد: لا ماشي.
منصور: عن السخافة, يالله عاد.
خليفة: منصور, اثقل شوي, ترا ابوي يتطالعك.
عدل منصور يلسته ورد يسأل حمد لين ما وافق وسار زقر على اخته وقالها تترياه في الغرفة الي يتيمعون فيها الشباب حق يلعبون بلي ستيشن.

ميره: مهروه قومي تعالي وياي.
مهره: لا انا ما بسير قولي حق مزون.
ميره: مزون يالله قومي تعالي.
مزنه: مابا
ميره: ليش انتن جيه نحسات اليوم.
مهره: ما نبا انسير خلاص سيري روحج.
روضة: انزين يالله انا بسير وياج
ميره: فديت روضة. ولفت على خواتها: مالت عليكن.

سارت ميره الحجرة ويا روضة الي تمشي بعكازها ويلسن يترين منصور لين ما يدش وكانت المفاجأة يوم دش منصور ووياه خليفة. روضة من يوم ما انكسرت ريلها وهي ما تكلم خليفة وماشي ام بينهم غير السلام عليكم وعليكم السلام. روضة اول ما شافت خليفة داش قامت على طول وسارت داخل وخلت ميره قاعده روحها ويا اخوها وولد عمها. صح خليفة كان وياهم في الحجرة لكن ابد ما كان وياهم كان في عالمه الخاص ما يشارك فيه حد ولا لحد قريب له. ومنصور يكلم ميره ويسأل عن حالها.
منصور: السلام عليكم.
ميره ومنزله راسها وبسوط واطي: وعليكم السلام
منصور: شحالج ميره.
ميره: بخير الحمدالله انت شحالك.
منصور: يسرج حالي. شو الدراسة وياج.
ميره: الحمدالله زينه.
منصور: كم كورس باقلج
ميره: واحد بس
منصور استانس وطلع طقم الاسنان تعبير عن انتصاره وفرحته.
خليفة كان وايد متلوم في روضة وزعلها عليه كان وايد يضايقة حتى انه مرات يوم ايسير بيت عمه ويشوف روضة يقول في خاطرة: ياليتج يا روضة ترجعين مثل قبل, اهون من سكوتج وصدج الي طال و اعتذاري الي مب اموفي كبريائج.
ويوم انتبه لهم (انتبه لميره ومنصور) خليفة قال: يالله, نصور قوم خلصت الزيارة ولا اتينا لين عقب العرس. وانتي يالله سيري داخل.
قامت ميره متجه للصالة وين كانن البنات يترينها وقبل لا تطلع
منصور: فمان الله.
ميره: فمان الكريم.

. 




ت ليلة ولا اروع لميره, كانت صدق مستانسة وشخصية منصور عيبتها اكثر يوم كلمته وارتاحت لهذا الشخص. كانت اف حجرتها وسمعت حد يدق باب غرفتها وقامت بسرعة وفجته. كان ابوها.
بو حمد: هاه ميروه, شحالج.
ميره بعد ما حبت راس ابوها: بخير الحمالله.
بو حمد: يا ميره يا بنتي, انا ماريد اغصبج على شي وترا العرس قسمة ونصيب اباج تفكرين قبل لا تردين عليه, وانا ما بغصبج على شي ما تبينه
ميره وخدودها استون ورديات: الي تشوفه يبه.
بو حمد: لامب الي انا اشوفه. انتي موافقة ولا لا
ميره تمت ساكته وعرف ابوها انها موافقة
بو حمد: بارك الله فيج يا ميره, ترا منصور ما ينعاب, ولد عمج ريال والنعم فيه. يالله مبروك وتستاهلين.
ميره: مع السلامة ابويه. تصبح على خير.
بو حمد: وانتي من اهله

وفي غرفة منصور
منصور كان منسدح على الشبرية و يتطالع السقف و هو سرحان, كان صدق مستانس, اخيرا حقق امنيته ومبتغاه,ابتسم وقام من مكانه وسار صوب المكتبه الي في طرف الغرفة وطلع البوم صور يوم كانوا صغار و في سن المراهقة.
فتح الالبوم وكانت الصورهم يوم كانوا سايرين غنتوت وتموا فيها 4 ايام. كانوا توهم في بداية مراهقتهم. وهو يتصفح الالبوم شاف صورة ميره وقال في خاطرة: معقولة انج كنتي طول الوقت جدامي وما انتبهت لج.
تم منصور يتطالع الصور وبالاخص يدور على صور ميره ايام قبل وتم يتمعنهم.

في الويك اند
خلص الكورس ومريم ردت من الجامعة وهي موقفه علشان ترتاح. كانت نفسيتها تعبانه, كانت مشتاقة لاهلها مثل ما هي مشتاقة لحمد. رجعت وخبروها ان منصور خطب ميره فقررت انها تكلم ميره وتباركلها
مريم: السلام عليكم
ميره: هلااا, وعليكم السلام
مريم: ههاا العروس مبرووووك
ميره وهي مستحيه: الله يبيارك فيج. عقبالج انشالله.
مريم: انشالله وفي خاطرها: لو اخوج يحس فيني بس يا ميره... زين زين, واخبارج بعد.
ميره: الحمدالله انتي شحالج.ِ واخبار الجامعة وياج.
مريم: الحمدالله والجامعة ترا وقفت.
ميره: ليش؟
مريم: والله يا ميروه احس عمري تعبانه وياد. ابا فترة نقاهه. تعبت من كل شي.
ميره: سلامات, ما تشوفين شر.
مريم: الله يسلمج. ميروه
ميره: هااه
مريم: هااه اف عينج, قولي نعم
ميره: انزين, نعم. خير
مريم: ميروه اذا سافرنا بتين ويانا
ميره: مادري بسأل ابويه وامايه وبردلج خبر.
مريم: زين انت اقتعيهم وبالمره من اهناك بناخذ فساتين حق الملجة
ميره: زين بسير اكلم ابويه وبشاورة اكيد ما بيوافق
مريم: اوكي يالله باي, بسير ايلس ويا روضة

سارت مريم عند اختها روضة ويلست وياها تسولف
مريم: روضة
روضة: نعم
مريم: بسألج باباه متى قرر انسافر
روضة: بعد اسبوع
مريم: انزين, قالج وين بنسير
روضة, ماعرف, بعدين انتي جنج حشرتيني سيري اسئلية
مريم: مالت عليج, هاي يزاتي يايه اواسيج واسولف وياج
وقامت عنها مريم وسارت عند ابوها الي كان يتطالع التلفزيون وحاط على الاخبار

مريم: السلام عليكم
بو منصور: وعليج السلام, الريم
مريم: شحالك بويه
بو منصور: بخير الحمدالله. انتي شحالج؟
مريم: الحمدالله
بو منصور: مريوم الحين لو ما وقفتي وكملتي جان بتخلصين
اعتفس ويه مريم وقالت: ابويه, والله اني تعبانه, مالي خاطر الدراسة الحين, ضايجة, ابا استريح ابا ارتاح شوي
بو منصور: على راحتج
مريم: انزين باباه
بو منصور وهو منتبه للاخبار ويوم مريم ما طاعت تسكت خل التلفيون ولف عليها: ها الريم, شو تبين
مريم: متى بنسافر
بو منصور: نسيت اقولج تتجهزين, اسبوع الياي في نس هذا اليوم
مريم: انزين وين بنسير
بو منصور: باريس اول شي وبعدين المانيا
مريم: انزين وبلجيكا
بو منصور: بنشوف اذا سمحتلنا الظروف بنسير
ورد بو منصور على التلفزيون وقطعت عليه مريم مره ثانية متابعة للاخبار باسئلتها
مريم: باباه, عادي ميره بنت عمي محمد اتي ويانا
بو منصور: هيه عادي, بس تاخذ شور ابوها اول
مريم: انا قلتلها وهي قالت بتخبر عمي. اوكي انت ليش ما تكلمة
بو منصور: انشالله بعدين.
مريم: عن تنسا تراك وايد نساي
بو منصور وهو يضحك على بنته: هههههه انشالله ما بنسا, اليوم فليل بخبره
مريم تقوم من مكانها بتطلع عن ابوها: يالله باي بسير عند امايه
بو منصور: مع السلامة...

قبل السفر باربع ايام سارن مريم وروضة ويا بنت عمهم ميره السوق واشترن كل الي يبنه حق السفر. بيت بو منصور كان الكل مشتط حق السيره بس خالد قرر انه يتم في البلاد ويا ولد عم خليفة ويسيرون البر ويخيمون ويا ربعهم لمدة اسبوع, اما منصور دام ان ميره بتسير وياهم قرر انه يتم عند يدته احتراما لميره ويونس يدته الي دومها بروحها.

يا يوم السفر وقبل موعد السفر بساعتين ساروا المطار.وداهم منصور وكانت اخر مره يشوف فيها ميره في غياب الاسابيع الي بيقضونها برع 

في المحل
مريم: ميرووه هالفستان روعة
روضة الي كانت ابد ما تشاركهم اف شي ارتبشت وياهم: لا هذا احلى
ميره: راسي دار ماعرف شو اختار
ام منصور: الي يعيبج يا بنت خذيه
مريم: هذا المروون بيطلع عليج وايد حلو
روضة: لا هذا الفوشي احلى
ميره: ماعرف, ثنيناتهم حلوين
مريم: اقول, سيري جربيهم احسن, وبنشوف أي واحد احلى
ميره: اوكي

(كانوا في فرنسا, ميره تدور فستان للملجة ومريم وايد مرتبشه ومستانسه لميره وتساعدها تدور على الي تباه, وعمها ابد ما قصر وياها اف شي, مخلنها على راحتها...)

دشت ميره تقايس الفساتين وفي الاخير طلع الفستان الفوشي احلى من المروون واستانست روضة ان ذوقا كان راقي وعيب ميره وامها.

روضة: ما قلتلكم, الفوشي احلى
مريم: حتى المروون حلو بس انتوا ما تعرفون
روضة: اووكي اوكي ما انعرف. يالله ميروه سيري غيري عشان ناخذ الفستان و نسير.
ميره: يباله تعديل شوي, هنيه عند الخصر وايد وسييع
مريم: انزين اتريي بسير ازقرها
سارت مريم تزقر راعية المحل الي سارت عنهم تجابل زباينها, وعقب اتفقوا وياها انهم بعد يومين اييون يشلون الفستان. ميره كانت وايد مستانسة ودوم تتخيل يوم الملجة وكيف بيكون شكلها. طلعن من المحل وساروا كلهم ويا بومنصور يتغدون في ارقى المطاعم في باريس.

مريم واختها ما خذن فساستين لين الحين لانهم كانوا يهتموا في ميره واغراضها اكثر عنهم. وبما ان روضة قريب شالة الجبس وتمشي طبيعي مثل قبل ردت لها الحياة بالنسبة لها وكانت تبا تكون غير عنهم فقررت انها تسوي كندورة مغربية يوم يردون من السفر حق الملجة. كانت حاطة في بالها لون البطيخي وتذكرت ان امها شارتلها قطعة يديده لونها بطيخي, ابتسمت لنفسها وهي تحس براحة واقتناع...

بعدما قضوا تقريبا خمس ايام في باريس ساروا بلجيكا لان روضة طلبت هالمرة من ابوها وماكان يبا يرفضلها طلب, كان يبا يسوي المستحيل عشان يخليها فرحانة ويشوف البسمة دوم على ويهها. اول يوم وصلوا فيه بلجيكا كانوا كثر ما هم تعبانين كثر ما كانت روضة تبا تتحوط وتستكشف المكان الي ما زارته من مدة طويلة. بعد ما ارتاحوا في الفندق المعتاد الي تعودوا يسكنون فيه كل ما يسيرون بلجيكا, نزلن ميره ومريم وروضة بعد ما خذن اذن وسارن يتمشن في الستي 2 (شارع كلة محلات من اليمبين واول الشارع فيه اسكليتر يودي للاندر جراوند.) اشترن ايس كريم وردن ييلسن في اللوبي في الفندق.

اليوم الي بعده.
كان يوم سوق (يوم يسرون السوق والي بعده يطلعون يتنزهون) وهم يمرون في السيتي 2 ماخلن مح ما دشنه ولقطن كل الي في السوق وردن الفندق يعقن الاجياس وردن مره ثانيه وسارن يتغدن في كويك.
العصرنزلن الاندر جراوند وسارن وخذن تذاكر وركبن القطار واتجهن للمنطقة الي فيها هاجنداز (لويز مادري لويزا شي جيه) . دشن كم من محل هناك وكم من بوتيك وعقب سارن هاجنداز الي عدال الهلتون.

في هاجنداز
كانوا يالسين في الكراسي الي برع لان اجو كان وايد حلو. تموا يسولفون يقررون شو بيسون وكيف بيقضون باقي الايام يوم يسيرون المانيا. مريم وروضة بالاخص كانت تذكر كل مكان سارتله في المانيا, تتذكر حتى الاشخاص الي تتعامل وياهم ودوم تذكرهم وتسأل عنهم.
ماقطع حديثهم الا الجرسون يوم يا ياخذ طلباتهم. طلبوا الي يبونه وقعدن شوي ويوم بدت تظلم اتصل فيهم بو منصور
بو منصور: الو
روضة: هلا باباه, شحالك.
بو منصور: الحمدالله, وين انتن
روضة: في هاجنداز , ما بتينا.
بو منصور: لا انا واعد امج نظهر
روضة: حافظ عليكم, وين بتسيروون.
بو منصور: بنسير نتعشا برع
روضة: هيييه
بو منصور: روضة حبيبتي لا تتأخرن انزين.
روضة: انزين باباه, سكتت شوي وردت قالت: عادي نسير النت كافيه, من زمان ما فتحت الانترنت.
بو منصور وما يبا يرفض لروضة طلب: زين عيل جان بتسيرن الانترنت كافيه يالله سيرن الحين عقب ماشي سيره فليل.
روضة: انشالله
بو منصور: يالله تحملن على عماركن
روضة: انشالله باباه
بو منصور: يالله مع السلامة
روضة: باااي

تسكر روضة عن ابوها وتدفع عن الفاتوره ويركبن الاندر قراوند وعلى طول الانترنت كافيه. مريم ما كان لها خاطر تسير الكافيه, بس تذكرت قطعة من نفسها وتذكرت ان قلبها بعده ينبض بحب وحب صادق اتجاه حمد. اما ميره كان عادي عندها, قررت انها تطرش ايميل حق خواتها وربيعاتها وتسألهم عن احوالهم.

في النت كافيه
روضة كانت وايد مستانسه انها سارت النت كافيه لانها من فتره ما دشت النت واول شي سوته فتحت ايميلها وعقب دشت المنتدى و فتحت المسنجر وكلمت كل اربيعاتها, اما مريم فتحت المسنجر ولقت ولد عمها اون لاين, كانت ظايفتنه عشان تتطمن عليه, تتطمن على حبها الي كل يوم ايه ويذبل مثل الوردة (محد يدري انها ظايفتنه).
على المسنجر
همس الليالي: salamz
حمد في خاطره يحيس بوزه (وين ظاهرتلي هاي, دوم تخرب عليه يوم اكون مشغول اف شي مهم (المغازل)) امير الظلامalaaa. W’salam marayem
همس الليالي: sh7alik, shoo imsawee
امير الظلام: b5air i7ldillah
همس الالي: doomz inshallah
امير الظلام: wyach
همس الليالي: tislam
حمد وعشان ينهي المحادثة ويا بنت عمه (امير الظلامnzain marayem yallah ana busy al7een bye.
مريم وحست بكآبه, ليش هالانسان ما يطيقها: ok salim 3ala 3amy w kilhum
امير الظلامk yebla’3
همس الليالي: bye 




من طلع حمد (ماطلع من المسنجر بس سوالها بلوك) حست مريم اب حزن كبير ليش كل هذا يصيرلها وهي ابد ما سوت شي غلط. يلست شوي تتصفح النت. بعدها عشان تنفس عن عمرها قررت تسكر الاكونت مالها وسارت تشتري كولا و جبس من عند الكاونتر تحت.
ما بقلى غير ميره. ميره كانت وايد متفائله ومستانسه وطرشت ايميلات لكل الي تعرفهم ولاهلها واتطمنهم عنها ولحظتها في نفس الوقت كانن مزنه ومهره يالسات عالنت وردن عليها على طول ودشت المسنجر ولقتهن. تمت تسولف وياهن وتخبرهم وين ساروا وش سووا وهن بعد نفس الشي خبروها عن زيارات منصور لبيتهم,(عشان يشوف عمه) شي غريب ما كانت زياراته وايد قبل بس الحين كل شي تغير.
ميره من انطرى منصور ابتسمت وييها بدا يحمر وتمت تسأل عنه ومزنه ومهره يغايظنها
بعد ما شبعوا من النت كافيه مروا على مكدونلد وطلبن وسارن الفندق.
في الفندق والاخص في غرفة البنات
روضة: مريوم, باباه قال باجر بنسير المانيا
مريم: انزين ما شبعنا من بلجيكا عشان نسير المانيا, الا البارحة واصلين
روضة: لان يقول لازم نسير المانيا اف اقرب وقت, يقول عنده شغل وايد مهم اهناك واصر ان باجر العصر الساعة 5 بنسير بالقطار
ميره:بالقطار, يااااي
تمن يتطالعنها مريم وروضة وعقب قالت روضة: ليش اول مره تركبين قطار.
ميره: هيه اول مره, يعني من دولة لدولة
روضة: قولي والله.
ارتبشت روضة ويا ميره واتفقت وياها توريها القطار بما فيه وكل الاماكن الي اكتشفتهن في القطار السنه الي طافت ويا اخوها خالد.
روضة علاقتها ويا خالد وايد اوكي لانهم يحملون نفس الصفات وحبهم للاستكشاف رغم انهم مب اصغار.
بعدها كل وحده تمت ساكته وسرحت روضة في عالمها الخاص, عالم الاكتشافات و تذكرت مره يوم كانوا مسافرين وقوم عمها محمد كانوا وياهم وهي وخليفة ساروا يستكشفون الفندق لرغبة روضة. كانوا صغار وروضة بسبة لسانها الطويل كان الكل ما يقدر عليها الا خليفة واتراهن وياها على شي وفازت روضة يوم راوته الاماكن الي في الفندق.
ابتسمت لنفسها وقامت بندت الليت ورقدن.

اليوم الثاني العصر. في القطار
بعد ما قضوا يومين في بلجيكا وفي طريجهم لالمانيا, ميره وروضة مرتبشات ومستانسات, كان هدفهم انهم يستكشفون القطار وكل شي فيه. مرن على القطار من بدايته لنهايته واخر شي سارن المطعم يشربن عصير ويسولفن. اما مريم فكانت تسترجع السالفة الي صارتلها البارحة. تفكر ليش بالذات الانسان الي حبته باخلاص ما يدانيها, والمشكلة انه يعرف انها تحبه, يعاملها على حسب مزاجه. اذا كان فاضي يكلمها واغلبية الوقت يصد عنها ومره قالها: مريم لا تحبيني. لكن وين ما تحبه وهي تموت على التراب الي يمشي عليه. تموت فيه وابد ما تقدر تحط حد مكانه. طول الوقت في القطار وهي سرحانه لين ما سمعت (ميونخ Haupt banhof) يعني المحطة الي بينزلون فيها. صح كانت متضايجة لكن ابتسمت ابتسامة باهته وهي تشوف اختها وبنت عمها وقررت تقضي اخر ايامها في المانيا وظميرها مرتاح.

روضة: مريوم يالله بسرعة, باباه يقول كل وحده تسحب الهاند باق مالتها لين باب الالقطار وهو بينزلهن (شنطهم كلهم كانن ترولي, صح اشوي حجمهن كبير ومعقول)

طلعوا من المحطة وكانت تترياهم سيارة الفندق برع. ركبوا السيارة واتجهوا للفندق. وفي السيارة:

ميره: عمي, كم يوم بنتم اهنيه في ميونخ.
بو منصور: يمكن 3 ولا اربعة. ليش مليتي.
ميره: لا عمي, والله مستانسه, بس ابويه البارحة اتصلبي وسأل متى بنرجع.
بو منصور: والله مادري على حسب ظروفنا حبيبتي, وابوج انا بكلمه اليوم
ميره: تسلم عمي.
روضة: ابويه
بو منصور: عيون ابوج انتي, شو تبين
روضة: حبيبي والله فديتك. باجر تودينا الانجلش جاردن.
ام منصور وهي تغار من بنتها: لا ماشي انجلش قاردن, ادريبكن بتركبن هذا مالكم التجديف ويا ابوكن وبتخلني بروحي. لا ماشي ابوج ما يسير تبين سيري ويا خواتج.
روضة وهي محرجة: اماييه.
بو منصور: ولا تزعلين يا ام منصور بنسير كلنا وانت واول وحده بتركب البوت.
ام منصور: لا مابا, تدريبي مادانيه.
بو منصور: خلاص بنسير انتمشى على البحيره وعقب بنيلس على الحشيش.
روضة: واحنا, يعني شو باباه ما بنركب البوت.
بو منصور: لا ما بنركب امج ما تداني البوت.
روضة مبوزه: خلاص انا مب سايره وياكم بتم في الفندق, سيروا روحكم.
وتوه بيرد على روضة بس قطع عليه السواق .

السواق: Sir, welcome to Arabella Sheraton Hotels.
بو منصور: thank you.

نزلوا من السيارة وترين البنات ويا ام منصور في اللوبي لين ما يسوي بو منصور جك ان. بعد ما سووا جك ان, ساروا كلهم فوق وارتاحوا لين بعد المغرب.

بو منصور يتصل بالغرفة الثانية وبعد ما رن لفتره شوي طويلة ردت مريم على التلفون
مريم: الوه
بو منصور: مريوم, ها انتوا واعيات
مريم: هيه باباه
بو منصور: زين عيل اتلبسن يالله بنسير نيلس في حديقة الفندق وعقب بنسير نتعشى في المرين بلاتز
مريم: زين نحنا بنتلبس وانتوا انزلوا قبلنا ونحنا بني وراكم.
بو منصور: زين لا تبطن
مريم: انشالله.
وسارت عند روضة وميره
مريم: يالله قومن اتلبسن
روضة: ليش وين بنسير
مريم: ابويه يتريانا تحت في الحديقة ويا امايه
روضة: اوكي يالله وقامت تتلبس

نزلن تحت في الحديقة ولقنها غير عن كل مره اينها. كانت الحديقة متغيره 180 درجة عن قبل. صار فيها مطاعم اكثر و سينما والناس متيمعه في الحديقة على عكس ايامهم قبل. قبل كانت جامدة ومافيها شي. ابتسموا كلهم وقضوا احلى وقتهم في الحديقة.
بو منصور: خلاص عيل العشى هنيه في حديقة الارابلا
روضة: لا لااا, كفاية انكم باجر ما بتخلونا نركب البوت. ما يخصني ولا تراني بسير فوق وما بطلع من الحجرة لين ما نرد البلاد.
ام منصور: لا كله ولا روضة, نحنا ما صدقنا تطلعين من الي كنتي فيه. خلاص بنسير نتعشا وين ما تبين
(كانوا صدق امدلعينها, كلهم ابوها وامها واخوانها واكثرهم عمها كله ولا روضة, ما يستوي حد يستهين ابها وكل ما ياها ودلعها يزيد عن حده)

ساروا المرين بلاتس واختارت روضة المكان المعتاد. نفس الكافيه الي تقعد فيه ويا اخوانها قبل. وفي نفس الكافيه:
سلامة: فهوود. بس عاد, عيزت وانا ارمسك وانت مب عاطني ويه.
فهد: اففف منج انتي, امايه وين , ليش خلوج عندي جان شلوج وياهم.
سلامة: انت تعرف اني تعبانه وانا مالي بارض حق سيراتهم الطويلة وسالس برق ممله مافيها غير هالطبيعة.
فهد: انزين انزين فكينا.
وياهم القرسون وطلبوا ايس كريم.
(فهد اخو سلامة اكبر عنها بسنه. وسلامة اقرب وحده لفهد ووايد يعزها. صح انه كان وايد يتغايض وياها بس ما يرتاح لحد من اخوانه كثر ما يرتاح لاخته سلامة)
فهد يوم شاف مريم عيبته وتم يفكر فيها وعقب اندمج وهوويسولف ويا اخته وساروا الفندق.
بو منصور: ها ميره, انشالله مستانسه ويانا
ميره ومستحيه من عمها: الحمدالله عمي
بو منصور: ميره لا تخلين شي اف خاطرج الي تبينه خذيه
ميره: انشالله عمي.

تموا يسولفون وبعدها ردوا الفندق.
اليوم الثاني الصبح خذوا سياره من الفندق وساروا لاحد قصور الملك ليوس الثاني الي في ميونخ. شافواالعجايب في هذا القصر وما بالهم لو يشوفون قصوره الثانيه. بو منصور عيبته وايد اشياء في القصر وكان يفكر بتخطيط وديكور القصر الي ساروله وحط في باله كل شي شافه بس شو المناسبة محد يدري. اما العصر ساروا الانجليش جاردن كيف ما اتفقوا وتموا اهناك لين قبل ما تظلم.
شي غريب. مريم اف خاطرها, انا شايفه هالبنت من قبل, ياترا منو لكن البنت عرفتها ويت تسلم عليها
سلامة: السلام عليكم
مريم وهي مستغربه: وعليكم السلام والرحمة
سلامة: مريوووووووم, شحالج. اخبارج
مريم تكلم عمرها: هاي تعرفني
مريم: بخير الحمدالله, بس ما عرفتج اختي
سلامة: مريم, انا سلامة الفلاسي, كنت وياج ايام الثانويه
مريم وهي تتذكر: هيييييييييه, سلوووم
سلامة: زين يوم تذكرتي, وين من زمان ما شفتج ولا حتى سمعت صوتج.
مريم: موجوده, وانتي اخبارج علومج.
سلامة: بخير الحمدالله. عيل وين روضوه عنج.
مريم: تتمشى ويا بنت عمي
سلامة: خلاص سلمي على هلج, انا بسير عند قوم امايه اكيد محتشره الحين
مريم: صبري, عطيني رقم تلفونج عشان نكون على اتصال
سلامة: زين وتعطيها الرقم وتسير عنها وطول هالفتره فهد كان يتطالع اخته واستانس يوم عرف ان البنت هاي الي عيبته تعرف اخته. (قصده مريم)
مر الوقت وساروا الفندق

في الفندق (في حجرة بو منصور)
كانوا كلهم متيمعين في غرفة بو منصور ويسولفون وياه جان تقول مريم
مريم: اويييييييييه نسيت, انا بعدني ما خذت فستان حق الملجة
بو منصور: لين متى تترين ورا باجر رادين
احتشر عليها ابوها فقررت تسير ويا امها الصبح وتدور على فستان يناسبها.

اليوم الي بعده قضوه كله سوق, يخلصن كل اغراظهن قبل باجر, مريم لقت فستان عيبها لكن ما عيب اختها روضة الي يقول مريم وايد مهتمه لراي اختها. خلصوا اخر تشطيباتهم وودعوا المانيا بالصبح الساعة 8:30 اليوم الثاني. الكل استانس في هاي 




في مطار دبي وصلت الطيارة الساعة 4 العصر. منصور يتريا في قاعة الانتظار وتذكر ان ولد خالته يشتغل في الجوازات ويمكن يخلونه يدش ينتظرهم داخل.
منصور: الوه, السلام عليكم
عبدالله: وعليكم السلام, هلا منصور شحالك؟
منصور: بخير الحمدالله, الا بسألك انت شفتك الحين ولا فليل.
عبدالله لا الحين, ليش انت وين.
منصور: في قاعة الانتظار اتريا قوم ابويه
عبدالله وليش ما قلتلي من زمان, اقول تعال بدخلك احسن من يلستك اهناك.
منصور: زين يالله دقايق انا عندك.

دخل منصور وسلم على ولد خالته وسار يترياهم عند السير ولا يشوف روضة تأشرله من ابعيد. سار صوبهم وسلم على امه وابوه وخواته وطبعا خطيبته الي توله عليها. كان وياه عبدالله وعقب ما سلموا استلم جوازاتهم عبدالله وخذهم حق اربيعه عشان يخلصهم بسرعة واتولى بتوصيل الشنط لين البيت (وصلهم بيتهم وعقب منصور شلهم ووداهم بوظبي)

في السيارة كان منصور يتطالع ميره من المنظرة وعلى ويهه ابتسامه وميره كانت مستحيه, كانت تتحسب حد غير عن منصور ايي يشلهم.
بو منصور: اخبارك يا منصور
منصور: بخير ابويه, اتوا شحالكم, وشو السفره, انشالله استانسوا
(كان يعني بهالكلام ميره الي ابتسمت وييها احمر يوم عرفت مراد منصور)
طبعا طول الطريج بو منصور يكلم ولده ويسألة شو مسوين وتذكر خالد.
بو منصور: الا خلود وين, ليش ما يا وياك.
منصور: خالد سار ويا خليفة مادريبهم وين ساروا
بو منصور: هذا الهرم حق الطلعات شاطر وحق ايي يستقبلنا في المطار ما يقدر
(ظلمه بومنصور, ومنصوراتطر انه ما يقول شي حد ابوه لانهم مسوين مفاجأه في البيت)

يوم وصلوا روضة على طول نزلت من السيارة وتربع صوب البيت, تولهت على ريحة البيت الي متعوده عليها. ابد ما كان يخلى من ريحة البخور والريحة الطيبة الي ترحب بالكل وكانت المفاجأة يوم لقت خليفة يالس في الصالة وبروحه.
روضة صح بعدها حاطة في خاطرها بس قررت تنهي كل شي وتكون معاملتها بين خليفة سطحيه لابعد الحدود.
روضة: السلام عليكم
خليفة ما كان منتبه ويوم شافها وقف ورد عليها: وعليج السلام,,, حمدالله على السلامة
روضة: الله يسلمك
خليفة: شحالج روضة, وشو سفرتج, انشالله استانستي
روضة: الحمدالله, كل شي كان اوكي, استانسنا
ودخلوا الكل الصالة وسلموا على خليفة ونزل خالد الي سار فوق يكمل المفاجأة لامه وابوه وحطلهم فازا في غرفتهم فيها باقة ورد وردي وابيض. ولكل وحده من خواته وردتين من نفس الالوان ملوفات بشريطة حلوه وانيقه.
خليفة وهو يسلم على اخته ميره: هلااا ميروه, شحالج العروس, والله تولهنا عليج.
ميره ومستانسه انها شافت اخوها: الحمدالله بخير, ولهت علييك العافيه حبيبي.
(منصور كان يتطالع عيال عمه ويقول في خاطره: هييه والله تولهنا عليج, يالله متى بملج,لا لا متى بعرس وبفتك. ويوم سمع ميره تقول حق اخوها حبيبي قال: متى تنقال هالكلمه لي, يالله بصبر ما بقى الا القليل)

بعد ما سلموا كلهم على بعض يلسوا في الصالة ويسولفون وفجأه انفتح باب الصالة ولا بو حمد داخل ويا امه ( اليده عوشة) وراهم عياله والكل.
اليده: السلام عليكم
فز بو منصور وسار صوب امه ويبوس راسها ولوى عليها مثل الطفل الصغير الي يلوي على دبدوب يحبه ولا لعبه ما يستغني عنها. صدق كان متوله على امه وكانت مفاجأة حلوه منهم. اتيمعوا كلهم في الصالة وفي وقتها دشن البشاكير وفي ايدينهم انواع الحلويات المتنوعه تعبيرعن ترحيب بعد غياب ايام طالت اسابيع قليله.
فيكي رئيست الخدم في البيت: ولكم باك سر.
روضة: ويه فيكيوه, قصيتي قفتج
ونقعوا كلهم من الضحك وعلى اسلوب روضة المرح الي رد لها بعد هذي السفره الي غيرت من طبايع روضة الكثير.

تقرر يوم الملجة وكانت بعد اسبوعين من ردت قوم بو منصور من السفر وفي اليوم الموعود. ملجة منصور على ميره. كان الكل مرتبش ومستناس. كانت الملجة عائلية وعزموا فيها كل حد قريب لهم وطبعا ميره ما تستغني عن اقرب اربيعاتها (نورة) وعزمتها. (نوره اربيعة ميره من يوم هم اول ابتدائي, كملوا مشوارهم ويا بعض واخلصوا لبعض لشراكة الصداقة وعقدهم الوحيد انهم ما يفترقون وكل وحده تسأل عن الثانية ولا تخش عنها شي)
ميره كانت ولا اروع. تقولون ورده مزروعة في بستان من الزهور. كانت لابسه الفسان الفوشي الي بهر الجمبع وما اتوقعوا تكون بهالجمال. كانت صدق دانه, جميلة بمعنى الكلمة وما غلط منصور يوم يا خطبها. بهرته, بجمالها وطيبها وحنانها الي اكتشفه تجاه اهلها وجذبه ابتسامتها المرضية للجميع.

كانوا صدق مرتبشين والاغاني شالة المكان والبنيات يرقصن وام حمد تتفدى بنتها وتصيح من الفرحه عليها, ظناها الي اسوت حرمة ورفت راسها فوق في السما. كان يوم لا ينسى بالنسبه لميره وبعد لروضة اما لمريم تتمنى انها ما يت الملجة ولا حظرت ساحة الشنق الي فيها بينطعن قلبها الضعيف, قلبها الي ينبض بكل احساس وكل لهفه لانسان واحد ابد ما افتكر فيها.

روضة كيف ما قلنا سوت المستحيل عشان كندورتها المغربية تخلص في اسبوعين قبل الملجة ولاصرارها الدالئم خلصت المغربية في يوم الملجة ولبستها, كان شكلها هادي بس يجذب كل من تمر عدالة. روضة كانت حاطة الشيلة على جتفها قبل لا يدش اخوها على ميره. كانت داخل البيت سايره اتييب السلة الي فيها الشبكه. (كانوا مسوين الملجة في بيت بو حمد بما ان الحوي وسيع والجو هادي وحلو ولانها عائلية) روضة وكانت ماسكة السلة المزينه بورد ومنسقة مرتبه اب شكل حلو في مكتب عمها, توها بتطلع ولا خليفة يدش المكتب واصتطدموا ببعض. خليفة تم واقف مكانه امبهت, روضة بشكلها الهدي جذبته, حس اب شي غريب اتجاها. وتم سرحان فيها. روضة تلاحقت عمرها وعدلت شيلتها وتوها بتظهر جان يزقرها خليفة
خليفة: روضة
روضة: نعم في شي
خليفة وفي باله(هاي ما تيوز عن طبعها بس مش مشكلة): لا ماشي, بس حبيت اقولج, ترا محلوه (كيف يته الجرأه ما يعرف حتى استغرب من نفسه)
اتطالعته روضة لثواني ونزلت عينها وشلت السلة وظهرت على طول. كانت مستحيه منه, ما تعرف شو ترد عليه (اول مره يسنوي هذا الموقف لها, ماكانت تعتبر خليفلة كغريب كان بالنسبه لها اخو لا غير, بس اسلوبه وهو يقول انها محلوه خلاها تغير رايها في خليفة), حست ان خليفة تغير وايد وهي تناظر في عينه الي تخفي الحقيقة. كانت مستانسة ونفس الوقت ما تتخيل انها هي وخليفة يتأقلمون على بعض. امبونها وهي حاطة في بالها ان الي بينها وخليفة ابد ما بيتغير, كله مغايض وضرابه, ما كانت تتوقع خليفة يتغير ويكون بهالطريقة.
هالكلام كان يدور في بال روضة وهي تمشي برع عند عمتها وامها والباقي, وما كسر حبل افكارها الا مزنه الي يت تاخذ السلة من ايديها.
مزنه: روضوه, هاتي السلة...... بلاج انتي صمخه ما تسمعين, اقولج عطيني السلة.
روضة: هاه.... وعفست ويها: انزيييين.. هاج فكينا
عطت روضة السلة لمزنه وسارت تيلس عدال اختها الي يالسه عالى الطوالة الي على ينب ويا بنات عمها واربيعة ميره. وطول الوقت تمت ساكته. الكل يقوم يرقص ويستانس وروضة يالسه في مكانها تفكر, تفكر اب خليفة وهي تعرف انها ما تدانيه ولا يواطنون بعض, بس استنتجت ان في اخر فتره بعد ما انكسرت ريلها خليفة تغير, تغير وصار ابد ما يقرب صوبها ولا يفكر يغيضها ويضارب وياها. سرحت وهي تقول لنفسها, يتغير ولا ما يتغير انا مالي خص, هو وبكيفه
مالاحظت روضة انها كانت تتكلم اب صوت مسموع
مريم: شووو, روضوه انتي شو تخربطين.
روضة وانتبهت لنفسها: هاه لا ماشي, اكل عمري
مريم: الله يهديج.
روضة: متى بيدخلون منصور؟
مريم: اضني بعد شوي.
روضة: هييه واكي

بعدها بربع ساعة دخل منصور ويا ابوه وعمه ويو حمد وخليفة يسلمون على اختهم ويباركولها.

دشوا والحريم لبسن عبيهن وتحجبن والي تغشت... لاخره. مريم اول ما دشوا حمد وخليفة فز قلبها, تم يدق ابقو لدرجه تمت امبهته وتطالع حبيب قلبها, حبها الي مثل البير العميق الي محد يوصل لمائه, قلبها الي يحترق كل ما ينطرى عليه اسم حمد. تدقق في ملامحه وشكله الي يجذبها له كل يوم اكثر عن الي قبله, بس ليش القدر وياها جيه, تحب انسان ابد ما يعطيها ويه او يعبرها وهو يعرف بصدق حبها. اول ما دشوا وعلى انغام المسيقى بدا خليفة يرزف بالعصا الي في ايديه. ومن الصوب الثاني روضة تشوفه وتتمنظر فيه وعقب تقول في خاطرها: انا ليش افكر فيه, مالت, ما بقى غير خلوف. بس خليفه في هاي المره كان صافي النيه وهو يرزف وعيونه تدور على روضة, واخر شي سار صور اخته تم ايبس جدامها وعقب سلم عليها وظهر
خليفة وهو يحب راس اخته: مبروك ميروه
ابتسمت له ميره بخجل: الله يبارك فيك
لف خليفة على منصور: مبروك منصور
منصور: الليه يبارك فيك وعقبالك.
خليفة وشاق الحلج: تسلم. يالله انا بظهر
ميره: مع السلامة 
بتمر الايام ومريم بيتغير حالها, ما تكلم احد بس تبتسم ولا ترد بكلمة ولا كلمتين واكثر الوقات في غرتها ماسكة الدفتر وتكتب خواطر. سييراتها بيت عمها لميره قلت والنت ما تدخله عشان تتحاشى تشوف حمد اون لاين مع انه مسولها بلوك. الكل مستغرب من التغيير الي صار لمريم في اخر فتره, حتى حمد انتبه لهاي النقطة. اما روضة بعكس حال مريم, كل يوم والثاني في بيت عمها, معاملتعا تغيرت اتجاه خليفة, صار كل واحد فيهم يسولف للثاني بدون أي تردد والحقد الي من بينهم اختفى. يستانسون يوم يتلاقون والبسمة تبرز على طول في ويهم. ومره روضة كانت في بيت عمها محمد ويالسة في الصالة تطالع تلفزيون ويا عمها ويدخل عليهم خليفة ويوم شاف روضة ابتسم وهو مستانس.
خليفة: السلام عليكم
بو حمد وروضة: وعليكم السلام.
خليفة: مشالله روضة عدنا, من متى
روضة: من زمان بس انت مب موجود.
خليفة: هييه... ويلس على الكنبه الي عدالهم وتموا يتطالعون تلفزيون ويا بعض
بعدها قام بو حمد وسار يرقد وتموا خليفة وروضة في الصالة
خليفة: روضوه
روضة وعينها على التلفزيون: هاااه
خليفة: تعالي برويج شي سويه على الكمبيوتر
روضة: اوكي يالله قوم...... تعال نسيت اقولك من كم من يوم مخلصة الصور الي بغيتهن حق الموقع
خليفة: انزين يبتيهن
روضة: لا ما سيفتهن في دسك وما يبت اللاب توب مالي
خليفة: حبكت يعني تنسين. انزين يالله قومي براويج الي سويته وبنسير بيتكم وباخذ الصور
روضة: اوكي
ساروا الغرفة الي فيها الكمبيوتر وفتح خليفة الموقع الي مسونه بس مب حاطنه عالنت, ما بقى غير الصور ويكون جاهز.
خليفة: شو رايج.
روضة: فنان, بس يباله شي بسيط
خليفة: شو بعد, قلت الحين ما بتقولين شي ناقص. من اول ما سويته وانت تعيدين هالكلمة.
روضة: زين ما غلطت, ترا في شي ناقص
خليفة: اوكي شو الي ناقص
روضة: مقدمة. مممممممم عندي فكره, قول حق عيسى ولد عمي سلطان خل يكتبلك قصيدة ترحيب حلوه مع انيميشن
خليفة: هيه والله فكره حلوه .... وحط عينه في عين روضة وقال: روضة, لولاج جان ما طلع الموقع حلو, مشالله عليج ذكيه وافكارج فنانه. مشكورة على مساعدتج
استحت روضة وابتسمت: لا شكر على واجب, شفتك مشتط وتبا تسوي موقع, قلت اساعدك دام عندي خبره في هالمجال.
خليفة: اوكي يالله انسير بيتكم, عن نتـأخر
روضة: اوكي تريا بسير اييب عباتي
خليفة: بترياج في السيارة
روضة: اوكي

يابت روضة عباتها وسارت ويا ولد عمها يوصلها البيت.
يوم وصلوا دخلوا ثنيناتهم البيت وسلموا على وام منصور الي كانت يالسة بروحها في الصالة.
ام منصور: حيالله من يانا
خليفة: الله يحييج خالوه.
ام منصور: شحالك, واخبار امك
خليفة: الحمدالله بخير تسلم عليج.
ام منصور: هييه, رد السلام.
خليفة: انشالله, يوصل
روضة: بسكم انتوا, خلوف تريا بسير اييب الصور

سارت عنهم روضة فوق تييب لابتوبها وديسك حق اتسيف الصور حق خليفة. بس الاول تراويه اياهن ويقولها رايه فيهن.

مريم هذاك الوقت كانت في الصالة الفوقية يالسة على النت, اتجيك ايميلاتها وتدور على موضوع يساعدها تكتب بروجكتها. ترددت وايد قبل لا تفتح المسنجر لدرجة انها يلست تقرض أظافر يدها بضروسها, في الاخير تشجعت وفجته عشان تسولف ويا اربيعاتها وتقضي من وقتها وهي فرحانه, بس لا يمكن تكون فرحانه وحظها النحس وراها وين ما تسير. دخلت المسنجر والمفاجأة لقت حمد اون لاين( كان شال عنها البلوك, متى ما يبا شلاه ومتى ما يبا خلاه), اعتفس ويهها وردت لكئابتها, وتوها بتظهر ولا حمد امطرش مسج
امير الظلام: السلام عليكم
همس الليلي بعد ما مرة فترة طويلة: وعليكم السلام
امير الظلام: شحالج, وينج انتي مختفيه
همس الليالي: بخير,انا موجوده..... اقول حمد يالله باي , ايم بيزي
كانت تتهرب من المواجهة, توه يحس فيها بعد الغيبة, هي الي دوم كانت تذل عمرها عشانه, توه يحس بالنار الي حرقت قلبها, توه يحس بالسهم الي طعنه مع مرور الايام, توه يحس وهي قررت تنسى, تنسى ماظيها, تنسى حبها اتجاهه.
تنهدت مريم وقامت ردت غرفتها ولا بحد يق عليها الباب
تك تك تك
روضة: مريوم, فجي الباب
مريم: شو تبين
روضة: عندج دسك فاضي, الي عندي كلهن مستعملات
مريم: اصبري..... وقامت تفتح الباب حق اختها.... تبين دسك فاضي, انا ما استعمل دسكات اسإلي خلود, اكيد عنده
روضة: ما عنده, توني سائلتنه قبل لا اييج.
مريم: انزين, شو اسويلج, يالله اطلعي برقد
روضة عقب ما حاست بوزها: افففففففف, انزين ما عندج سي دي
مريم: تعالي بعدين بطلعلج اياه, برقد
روضة: اوهووو, ادري انج ما بترقدين, يالله بسرعة اباه ظروري
مريم: اففففف صبري... وسارت صوب السده وطلعت حق اختها كم من سي دي وفرته عليها.
روضة: شكرا
مريم: اظهري انتي بس, فكينا من حشرتج
طلعت عنها روضة وسارت عند امها وولد عمها تحت ولقت ابوها يالس وياهم.
روضة: هلا ابويه.
بو منصور: هلا غناتي, شحالج؟
روضة: بخير باباه.
خليفة: هاه روضة وين الصور
بو منصور: صور شو
روضة: صور معدلتنهن حق خليفة يباهن
بو منصور: اجوف راويني
روضة فتحت على الفايل الي مسيفة فيه كل الصور ولفت الكمبيوتر حق ابوها يشوف هي شو مسويه
بو منصور تم يدقق في الصور وعيبنه وطلب من روضة تطبعهن وهو بيوديهن يكبرهن ويبروزهن ويعلقهن في مكتبه, يتفاخر باعمال بنته المدللة. بعد ما جاف بو منصور الصور لفت روضة الكمبيوتر صور خليفة عشان يشوفهن ويقولها رايه.
خليفة: الصراحة روضة, ما عليهن كلام.
روضة: زين, يعني ما بقى غير القصيدة
بو منصور يتسمعهم ومب فاهم ولا شي: انتوا شو سالفتكم, شو تخططون
روضة: ماشي, بس خليفة يالس يسوي موقع وانا اساعده
بو منصور: وشو يخص القصيدة
خليفة: نبا قصيدة ترحيب حق انحطها لمقدمة الموقع
بو منصور: تبون قصيدة, فالكم ....ممممممم عاد ما اذكر منها غير هالبيتين
روضة: اوكي سمعنا البيتين
بو منصور: احم احم

يا هلا ويا مسهلا حي بنداك مرحبا بك عد ما هب النسيم
أو عدد ما هل وبل من سماك ورتوبه لرض وخصر الهشيم
(ابيات من قصدية الشاعر سالم الجمري)

خليفة: صح لسانك عمي
بو منصور: صح بدنك
روضة: ثرك اتعد قصيد وما تخبرنا
بو منصور: شله اخبرج, ناسنه القصيد
روضة: ناسنه ولا تتناساه
بو منصورويخز بنته بنظره: رويض!!!
وضحكوا الكل عليها

بعد اسبوع من هذا اليوم
اتصلت مريم في بيت عمها تشوف ميره, رن التلفون عدت مرات وفي الطرف الثاني
...: الو
تصنمت مريم من سمعت صوته وارتبكت, تبا تطنش انه هو الي على الخط واتشجعت وردت: الو, السلام عليكم
حمد: وعليكم السلام, هلا مرايم, شحالج؟
مريم: بخير الحمدالله ...
حمد: وينج, مالج حس, ما تين بيتنا
مريم: هاه, وين ميره, بليز نادها
كانت تدور أي فرصة انها ما تجتمع في ويا حمد, ما تبا تكلمة ولا تواجهه
وعقب دقيقة ردت عليها ميره
ميره: هلا مريامي
مريم: اهلين, كيفيك
ميره: منيحا
مريم: انشالله دوم, منصور قالي تبيني اسير وياج دبي حق البروفا
ميره: هيه, جان مشغولة عادي
مريم: متى البروفا
ميره: يوم الخميس
مريم: زين, خلاص بسير وياج, تعالي, خالوه شعنه ما تسير وياج
ميره: امايه متحلفه الا دبي ما تسيرلها. ما تدريبها ما اتداني دبي
مريم: حليلها خالوه.... اوكي يوم الخميس عقب العصر
ميره: اوكي
مريم: يالله عيل باي
ميره: مع السلامة 




طلعت مريم من بيتهم بعد اذان العصرعقب ما استأذنت من امها وابوها وسارت بيت عمها.في بيت عمها وهي سايره صوب الصالة تلاقت ويا حرمة عمها وسلمت عليها وبعد ما تنشدتها ام حمد عن اخبارها وهلها, سارت داخل, على طول على غرفة ميره تتأكد انها مخلصة عشان يسيرون ويردون بسرعة.

انفتح باب غرفة ميره
مريم تشهق: ايييييييييييه, انتي لين الحين ما تلبستي

ميره: اول شي السلام عليكم ووايهتها, ثاني شي, انا خالصة بس كنت اترياج.
مريم: تترييني وانتي بعدج اب بيجامتج, يالله بسرعة عشان نسير ونرد ابسرعة.
ميره: انزين, انزين... الحين بخلص, خمس دقايق ما غيرهن
مريم: انا بنزل تحت, بترياج في الصالة وان اتأخرتي عن خمس دقايق هكو الدريول لين الحين ما سار, بركب السيارة ورادة البيت.
ميره: لااااا وين تسيرين, دقايق وانا نازلة
مريم: يالله بترياج
نزلت مريم ويلست في الصالة ويا ولد عمها خليفة الي لقته في الصالة يتطالع تلفزيون
خليفة: هلا مريامي
مريم: اهلين, شحالك
خليفة: الحمدالله انتي شحالج؟ من زمان ما شفناج, ما اتين بيتنا
مريم تبرر موقفها: مشغوله شوي, بروجكتات...
خليفة:هيه, الله يعينج, عيل وين روضة, ليش ما يت وياج.
مريم: مادريبها, انا ما شفتها اليوم, اكيد يالسة على الكمبيوتر, شاغلة عمرها بشيء
خليفة:اههااا
وسكتوا واندمجوا للتلفزيون, بعدها بدقيقة يدخل عليهم حمد الصالة ولا حتى سلم شل الرموت ويلس على الكنبه بعيد عنهم وتم يفرر في القنوات.
خليفة: حووه, حمود شو هالسخافة. اول تدش ما تسلم وما قلنا شي وتبدل القنوات على كيفك, ما تشوفتا انتابع البرنامج.
حمد ولف عليهم بكل برود: برنامجكم سخيف وبعدين بكيفي اسوي الي اباه
خليفة: خسك الله, مالت عليك مضيع المذهب. يوم ما بتحشمني, احشم بنت عمك
حمد: اقول, اكرمنا بسكوتك, وبعدين, مريوم عالدي, وحده من خواتي.
هالكلام جرح مريم, خلى قلبها ينزف الدم الي للحين ما برا. اعتفس ويهها والحزن بين اف ويهها والله ستر ان خليفة ما شافها وميره بحظورها كسرت حاجز الشك. ابتسمت مريم ابتسامة باهته لميره
خليفة: وين سايرات
ميره: دبي, بتي ويانا
مريم: هييه خليفة, تعال ويانا
خليفة: شو تسوون في دبي
ميره: عندي بروفا حق الفستان
خليفة: اوكي ما عندي مانع
تم يتطالعهم حمد باستحقار وتم مطنشهم اونه يتطالع التلفزيون بس اذنه عندهم
ميره: بااي حمد
مريم وخليفة: مع السلامة
طبعا ما رد عليهم

ركبوا السيارة ويا خليفة واتصل خليفة بامه عشان يخبرها انه هو الي بيودي ميره ومريم وحاط التلفون على السبيكر
خليفة: الوه, امايه
ام حمد: هلا غناتي
خليفة: فديتج, انا ساير ويا ميروه ومريوم, بوديهن دبي حق الفستان
ام حمد: زين ما سويت
خليفة: زين, تامرينا على شي
ام حمد: لا حبيبي, تحملوا على عماركم, ولا تسرع
خليفة: انشالله امايه
ام حمد: يالله مع السلامة
خليفة: في امان الله

سكر عن امه وشغل المسجل وربشهم وياه وساروا صوب دبي. وصلوا دبي وعلى طول على المحل وسوت ميره البروفا وكل شي كان اوكي بس يباله تعديل بسيط.

في الجهة الثانيه وفي حياة ثانية تسكنها سلامة ويا هلها كانت يالسة في الصالة ويا يدتها وامها ياكلن فوالة العصر, وفي نص حديثهم تدخل عليهم البشكارة وفي يديها كرت عرس.
سلستي: مدام, هدا في جيب درايفر مال صديق مال انتي
سلامة: اجوف, عطيني اياه
فتحت سلامة الكرت وابتسمت ابتسامة عريضة وهي تلف على امها ويدتها.
ام فهد: هاه حبيبتي, من منو الكرت
سلامة: مال قوم (فلان الفلاني) اربيعتيه الي جفتاها في المانيا, تذكرينها, مريم
ام فهد: هيييه, اذكرهم, مشالله بيعرسون
سلامة: هييه, اخوها منصور بيعرس
ام فهد: مشالله, يستاهلون, والله يكمل فرحتهم
اليدة: فديتج سلووم متى عرسهم, انشالله بنسير اذا الله راد
سلامة: اسبوع الياي, يوم الخميس
وطال الكلام من بينهم عن العرس ولأخره.... بعدها دش عليهم فهد وهو توه داش من برع
فهد: السلام عليكم
الكل: وعليكم السلام والرحمة
وسار يبوس راس يدته وامه ويلس حذال امه يغايضها مثل ما دوم يسوي. كان روتين عنده والكل تعود على الحركات الي يسويها في امه.
ام فهد عقب ما طفرها: ياالله يرزقك بوحده
فهد: بوحده, شو؟
ام فهد: ممممممممممم, عورى
وظحكوا عليها كلهم لانهم يدرون انها تسوي سوالف, بس عشان تغيض فهد الي حفظ هالجملة من كثر ما امه ترددها.
فهد وعشان يرد الاثارة: اماااييه!!!
ام فهد: والله يا فهود اني عيزت منك, متى بشوف اعيالك وانت لين الحين ما عرست, الي كبرك عرسوا وعندهم اعيال
فهد: اييييه, ردينا حق طير يالي, من الحين اقولج, العرس ماباه
ام فهد: يا خوفي تكون وحده مسوتلك شي
فهد: لا شي ولا شيات.. ونش من مكانه: يالله مع السلامة.
وسار حجرته وهو معتفس. كل ما ييلس ويا امه تنتهي سوالفهم على سالفة العرس, وهو دوم يعاند...

يوم الخميس, اليوم الموعود. عرس منصور وميره. الخيمة عودة مجابل بيت بو حمد. الديكور روعة ما ينوصف. كل شي كان متقن ومرتب, والمعازيم كثار. كان عرسهم ولا اروع, يعيشون قصة الف ليلة وليلة. الساعة عشرونص ميره في غرفتها جاهزه عشان تسير الخيمة.
مريم: يالله ميروه, تأخرتي...
ميره: مابا سير, زايغة
مريم: هاهاها, زايغة, مادري شو بيسويلج منصور, ما بياكلج. يالله يدوه محتشره
ميره: اوكي يالله
نزلت ميره ويا مريم ووداهن خليفة للخيمة. يوم وصلوا كانن روضة والتوم (مزنه ومهره) عند بوابة الخيمة يتريونهم. نزل وفتح الباب حق اخته وساعدها تشل فستانها الثجيل. ويوم صد صوب روضة, تيبس مكانه, معقولة هاي هي روضة
ما خوز عينه عن روضة وقال في خاطرة: والله انج حلوه يا روضة. تطيحين الطير من السما. جميلة, جميلة وبس, ااااااااه, الظاهر اني بنحرم من النوم اليوم. ويوم انتبه على نظرات خواته التوم وعشان يغير الموضوع
خليفة: هلا الثنائي المرح.
مهره: اهلين, يالله فارج. ما صدقت انته تي الخيمة
مزنه وطلعت حق اخوها لسانها وسارت داخل ويا اختها.
اما خليفة تم يتطالع روضة من تحت لتحت دام ان ميره ومريم بعدهن موجدات وعقب رفع راسة وقال (طبعا ابتسامة عريضة): شحالج روضة
روضة: الحمدالله بخير, شحالك انت.
خليفة: يسرج حالي... وقال في خاطرة: لو تدرين بحالي يا روضة, طاب من شفتج الف مره
رد عنهم خليفة البيت وتفكيره كان كله ويا روضة. صدق ابهرته, شي غريب جذبه الها. بس لو تحس روضة بالي هو يحس فيه( على فكره هل ممكن روضة تفكر في خليفة, بأكثر من اخو)
دخلت ميره الخيمة على اغنيه كلاسيكية مرتبنها خليفة ويا روضة خلال تجمعاتهم الاسبوع قبل العرس. كل الموجودين في الخيمة انبهروا بجمال ميره, وبابتسامتها الهادية الي تعبر عن كل الحب والحنان.مشت ميره بفستانها الثجيل لين الكوشة وانظار المدعوين تتبعها لين ما يلست.

مريم بعد ما تصورت ويا ميره ويلست وياها شوي, سارت تمر على الطاولات وتسلم على الي تعرفهم. استانست مريم ان اربيعتها وهلها يو العرس, ابتسمت ابتسامتها العريضة وسارت صوبهم تسلم عليهم.
مريم: السلام عليكم
سلامة: مريووووم.
مريم وهي مبتسمه: هلا سلامة.
وايهت مريم ام فهد وسلامة وباسة يدتهم على راسها احتراما لها
مريم: شحالج, علومج,,,, وين يالقاطعة لولا العرس جان ما يتينا
استحت سلامة من كلام اربيعتها وعشان تدافع عن عمرها قالت: انا بخير الحمدالله, موجوده, بس تعرفين انشغلت ,,, دراسة...
مريم يلست حذال اربيعتها واندمجوا في السوالف, وما خلو شي ما قالنه, وفي نص حديثهم
سلامة: مريوم, شو هالزين, محلوه
احمرن خدود مريم من المستحى ونزلت راسها, عقب قالت: زين سلوم, بسير عند قوم امايه بشوف اذا يبون شي, اكيد يدوه تتهندق الحين.
سلامة: اوكي, مع السلامة
مريم: زين لا تقطعينا عاد
سلامة: انشالله
مريم: يالله عيل مع السلامة
سلامة: بااي
سلمت عليهم وسارت صوب يدتها. وكيف ما قالت يدتها كانت محرجة عليهم ويالسة تتزقرهم وحده توا الثانيه ( البشاكير)
مريم: بلاج يدوه
اليده: ما يستحن ولا يخيلن, مسودات الويه
مريم تضحك على يدتها بس من تحت لتحت عشان ما تهزبها.
مريم: الله يهديج يا يدوه, انزين انتي شو تبين منهم وانا بخبرهن يسونه
اليده: اقولها سيري هاتي دوايه مال السكر, الفنسلين
مريم: ههههه
اليده: شعندج تضحكين
مريم: يدوه وتبينهن يفهمن وانتي تقولين فنسلين, مب فنسلين, انسلين
اليده: شدراني انا, ماعرف اسمه يا بنتي
مريم: تريزا كوم treza come
تريزا: يس مدام yes madam
مريم:go bring mama’s injection with the insulin
) الترجمة: سيري هاتي ابرة ماما والانسلين)

بالساعة11 في الخيمة الثانية عندالريايل. منصور يالس حذال عمه وعلي وابوه.
منصور يكلم علي: يالله انا بحدر الخيمة
علي: شوه, توها داشة اصبر لين 11:30
منصور: وانا شو يصبرني.
علي: بلاك مستلغث جيه. اصبر
بو منصور: منصور, استو ريال واثقل, شو هالمنكر
تقفط منصور من رمسة ابوه وتم يتريا لين ما استوت الساعة 11:30.
واول ما دقت العقارب على 11:30 فز منصور من مكانه وقالهم: يالله استوت 11:30 ياله قوموا.
بو حمد: ههههه حليلك يا منصور, مستعيل. وبصوت واطي طلعت اخس عن عمك
بس علي سمعه وضحك من خاطره على ابوه وترجوه يقولهم ليش يضحك لكن ما هان عليه ابوه وما خبرهم. دخلوا الخيمة منصور وبومنصور وبوحمد ووراهم خليفة وعلي وحمد. منصور كان يسابق الخطوات, يبا يوصل للي ملكت قلبه وهو يغليها, عينه ما خوزها عن ميره من اول ما دش الخيمة, ما كان يشوف شي بس هو وعصفور قلبة ميره. يوم وصلوا عند ميره حبها منصور بيبهتها, ووقف عدالها يسلم على ابوه وعمه وعيال عمه
بو منصور: مبروك, تستاهلون...
بو حمد: منصور, هاي بنتي امانه عندك
منصور: احطها في اعيوني عمي

ميره طبعا توزع ابتسامات مع انه ويها احترق من المستحى. وقبل لا يطلعون غنوا غنيه تربش, يعني تنفع حق رزيف ويواله. بدا الرزيف والبنيات في الخيمة متخبلات, والي احلى انه بو حمد كان موصي خليفة اييب المسجبه وياه يوم يدخلون. مسك بو حمد المسجبه ويلس اييول ابها عشان خاطر بنته. كلهم تعجبو من حركة بو حمد, الا خليفة الي كان يعرف بالخطة وكمل رزيف هو واخوانه ويا ابوهم. ميره صدق استانست, كانت دوم تتمنى تشوف ابوها اييول من كثر ما كانت امهم اتقولهم عن ابوهم ايام قبل. اخر شي يبس بو حمد جدام بنته وباسها على يبهتها وطلع. الدمعة انحبست في عين ميره, دموع الفرح, دموع كسبت فيها رضى ابوها عليها.
يا الوقت وخليفة وعلي وحمد بيظهرون دام انه ابوهم وعمهم ظهروا, بعد ما تصوروا, عيون خليفة كانت تدور على شخص معين, شخص يحس انه شي من بينه وبينها, يدور على روضة الي تغيرت ويحس انها بتملكة مع مرور الايام, اما حمد, ما كان يدور على شخص معين, عينه الزايغة تدور على بنت يقنصها مثل الضحايا الي قبلها. اما علي فكان مصطلب وما يشوف لا يمين ولا يسار, بس يوم وصل قريب من بوابة الخيمة رفع راسة فوق ولا وحده في ويهه. جمالها حلو, ملامحها جذابه, ما جد شاف هالبنت قبل, صدق ملاك, وافكار تدور في راسة وهو يقول في باله: منو هاي. ولا يسمع حد يزقرها.
....: نوره, نوااري.
صدت نوره الصوب الثاني ورد علي لافكاره: نوره اسمها, والله ولايق عليها, مشالله عليها غزال. ... وظهر من الخيمة.
مريم انتهزت الفرصة ان محد وياها من البنات وبخطوات سريعة تلحق حمد, صح كانت حاطه في خاطرها, بس الي يحب ما يقسي على حبيبه. لحقته وندمت انها لحقته, كان واقف عند باب الخيمة ويا وحده. منو هالوحده الي واقف وياها, لا ويالسة تتغزل فيه... جنه جبل انهد فوق راسها, تحسرت على الايام الي قضتهن في حبه, بس ما تقدر تتحكم في حبها, وعشان تعرف منو هاي الي وايه لمحت فستانها وعرفتها. كانت بنت خالته,
مريم في خاطرها: ليش يا ربي كل هذا يصير لي, وانا حبيت باخلاص. ليش يا حمد تعذبني وانت تدري بحبي لك.
قلبها تكسر, تكسر وتحطم وانداس عليه. ردت لافكارها وقالت لنفسها: والله اني احبك, وبتم احبك, لكن بجبر قلبي انه يكرهك, بكرهك وانا احبك..... ااااه يا ربي ارحمني.
اتصلت بالدريول وسارت بيت عمها بعد ما خبرت امها انها بتسير وتحس اب تعب. تسير بيت عمها وتجوف اخوها خالد عشان يوديها البيت, ولسوء حظها اول ما دشت لقت حمد في الصالة. دشت وهي متردده وما انتقت بولا كلمة, اما حمد كان في خاطرة كلام يقوله لمريم (اول مره يسويها من فتره طويلة).
حمد: مرايم.
مريم: هلا حمد, بغيت شي
حمج: لا بس حبيت اقولج, ان, ان انتي محلوه, اول مره اجوفج متعدله جيه
مريم في خاطرها من زمان اتعدل بس عينك ما تترسها غير التراب
مريم عشان تحطم الحجرالي انبنا وتشجعت وسالته عن بنت خالته
مريم: حمد بنت خالتك فطوم شو كانت تسوي وياك عقب ما ظهرتوا من الخيمة
اختبص حمد وتردد قبل لا يرد عليها
حمد: هااه, لا ما شي كانت تسألني اذا اقدر اوصلها لان امها تعبت وسارت ويا دريولهم
مريم: حمد, لا تجذب, انا تعبت من الكلام المزيف الي تقوله
وقطع عليها حمد: ليش تغارين ان البنات يحبني, عادي ما فيها شي
مريم والدم الي يمر في شرايينها يغلي غضب وحزن على حالها: وين خالد جفته...
حمد: داخل في الميلس.
مسكت مريم موبايلها واتصلت حق اخوها وهو طلعلها وسار وداها البيت.
اول ما دخلت مريم غرفتها غيرت الفستان ولبست بيجاما وغسلت ويها وانسدحت على شبريتها وهي حاضنه مخدتها وتصيح....

ينتهي الجزء ومريم دموعها كل ما ياهن ويزيدن, الجرح الي فيها ينزف بعمق. وميره ومنصور يقضون شهر العسل في جزر المالديف. علي حيران في افكاره منو هاي الي طلعتله الي اسمها نوره وهو ليش مهتم ابها وايد. خليفة وروضة يكملون مشوارهم والصداقة الي من بينهم بتكبر اكثر





الجو الجميل, وهبات النسيم الباردة, منصور كان يالس على الكراسي الي في البلاكونه. يته ميره وبطيبعتها الهادية يلست عداله ولفت عليه
منصور بعد ما قرب ميره منه: ميره,,,,, احبج
ميره استحت, صح تعودت على كلامه بس بعد تستحي, طبيعتها خجوله
منصور: فديتج, والله احبج....
ميره بخجل: منصور, بس عاد...
منصور: فديت الي يستحون

ميره: انا بسير داخل, بتطالع تلفزيون.
منصور: ممم اوكي, يالله اندش بتطالع وياج
قامت ميره ويا منصور ودخلوا داخل, ويلسوا يتطالعون التلفزيون ولا بتلفون ميره يرن وقامت عشان ترد على التلفون
ميره: الو
خليفة: هلاااا بالهصوت
ميره: اهلين هلا حبيبي شحالك
خليفة: الحمدالله بخير انتي شحالج
وتوها بترد جان يقول منصور وهو فاج عيونه على الآخر وبنره حاده شوي : منو ترمسين
ميره ابتسمت له وضحكت: هههههه
خليفة: هذا بلاه محتشر
منصور: هاتي التلفون.... ومطه من ايديها
خليفة: السلام عليكم
منصور: وعليكم السلام,هذا انت مسود الويه
خليفة: عيل منو بيتصل فيكم
منصور: شو هالحشرة, نحن ما صدقنا نفتك
خليفة: مالت عليك, الشرهه مب عليك على اللي يسأل عنكم
منصور: لاسمعت ميرووه فديتها اتقولك حبيبي, تحريت ترمس حد من ورايه
خليفة: هااه عن الغلط, اختي ما ارضى عليها, اقول عطني اياها برمسها
منصور: نحن تونا معاريس عن الحشره, خلونا في حالنا
خليفة: اقول منصور, عطني اختي ولا الحين ياينكم
منصور: لا يا بوك ومد التلفون حق ميره: دوج
بس قبل لا يعطيها اياه بعد التلفون اشوي وهمس في اذنها: قولي حبيبي بعطيج التلفون
ميره استحت واحمرن خدودها
خليفة: الو ,,, الو,,, حوه وين انتو
ورد عليه منصور: ما قلنالك مشغولين...
خليفة: عطني اختي, برمسها تولهت عليها
مد منصور التلفون حق ميره وهو يغايضها بس بدون جدوى المستحى الي فيها يمنعها من تقول لريلها كلمة احبك
ميره: هلا خليفة
خليفة: ميرووه, البيت من دونج ما يسوى, ملل
ميره: تسلم فديتك, ليش وينهم عنك
خليفة: منو, اصلا محد يعطيني ويه, حتى امايه ما تيلس ويايه
ميره: خلاص عيل بني قريب انشالله, زين اخباركم بعد, ولهت عليكم وايد, اخبار امايه وابويه
خليفة: كلهم يسلمون عليج ونترياج اتين
ميره: انشالله قريب بنرد
خليفة:لا تبطون والله محد يعطيني ويه في البيت
ميره: انشالله ما بنطول
خليفة: زين عيل ما بطول عليج
ميره: سلم عليهم كلهم
خليفة: يوصل
ومط التلفون منصور من اييد ميره مره ثانيه
منصور: خلاص رمستها , يالله مع السلامة, سلم عليهم كلهم وقولهم لا يتصلون
خليفة: لاحول, انت بلاك جيه متخبل, خلك على خبالك, يالله في وادعة الرحمن, سلم على ميره
منصور: الله يسلمك , مع السلامة, وانت بعد سلم على عمي وعمتي
خليفة: انشالله
منصور: يالله مع السلامة

بند عنهم خليفة وهو يضحك على سوالف منصور.(كان يكلمهم وهو في حديقة بيتهم) خليفة من النوع الي يحب الطبيعة, صح وايد يجابل التلفزوين والكمبيوتر بس هالاشياء ابد ما منعته من التمتع بالطبيعة. على عادته كان دوم ييلس على الكراسي الي في الحديقة, كان روتين بالنسبه له, لو انه مرات الجو يكون حر. يلبس ملابس الرياضة وياخذلة على الاقل نص ولا ربع ساعة في الحديقة قبل لا يروح يمشي. ما كان متين عشان يمشي بس هذا طبعة يحب يمشي ويسلي عمره بوقت الفراغ بدال ما يقضيه في المقاهي ولا حواطة مثل اخوه.

كانت روضة توها يايه بيت عمها, طريج بيت عمها كان اسهل طريج لها في اخر فتره, تعودت عليهم وايد, كان بيت عمها مثل الملاهي, تقضي وقتها وهي فرحانه, وصارت توصف بيتهم بالكئيب والميت, الكل منشغل عنها, امها على كثر يلستها ويا عيالها, اكثر وقتها اشراف على الخدم ولا في ملحقها الخاص مال النبات في الحوي. مريم كل وقتها في حجرتها ما تكلم حد. خالد صح قريب من سنها بس ما تعودت تيلس وياه, من تيلس وياه يا يضاربون ولا يفتن عليها وهي م مسويه شي غلط, يدور أي فرصة عشان يهزبها بدون سبب, و منصور الي كان مالي عليها المكان ويسولف وياها والحين عرس ومب موجود في البيت. اما بو منصور طول وقته في الشركة مجابل الحلال, فما تلقى أي شي يسليها غير بيت عمها.

تنزل روضة من السيارة وتلقى حد يالس في الحديقة روحة, عرفت انه خليفة لان محد ييلس في الحديقة غيره في هالوقت. مشت صوبة تسلم عليه وبعدها تدخل تسلم على عمها اذا موجود والباقي الي في البيت.
روضة: السلام عليكم
فز خليفة من مكانه, يت الملاك الي ماخذه عقله وتفكيره, وفي خاطرة يقول: اااه يا روضة, بردتي فوادي بييتج, يعلها دوم
خليفة: وعليج السلام والرحمة
روضة: شحالك؟
خليفة: الحمدالله, تفضلي اقعدي, انتي شحالج؟
روضة: يسرك حالي, الحمدالله.
وتم يسولف وياها وعقب استاذنت منه روضة بتسير داخل تسلم على عمها
روضة: يالله اسمحلي, بسير عند عمي.
خليفة: مسموحة, اذا ما لقيتي حد داخل تعالي يلسي واييه
روضة: اوكي, بالمره بييب اللابتوب, براويك اخر صور سويتهن
خليفة: زين عيل لا تبطين, بتراليوم الثاني في المحل
موزه يالسة وترتب اوراقها ورسماتها دخل عليها علي الي تحسنت علاقته ويا عمته في اخر فتره..
طاحت عينه على الصور الي على الطاولة قبل لا تحطهم موزه في الفايلات. شاف نفس الديكور الي مريم شافته, عيبه لو لنه مال بنات بس كان حلو بمعى الكلمة.
علي: مال منو هذا
موزه: هاي وحده حاجزتنه
علي هييه.

نورة كانت مارة تدفع عربون قبل لا يبدون شغلهم, مع ان موزه قالتلها هدية منها بتسويلها ايها لكن ما رضت..
نورة: السلام عليكم
علي على طول قام من مكانه بيسير
موزه: عليج السلام,,, شحالج؟؟
نورة: بخير الحمدالله, انتي شحالج؟؟
موزه: طيبة,,, توني يالسة اعابل الاوراق مال غرفتج,,,, تفضلي يلسي
علي: عمو انا بسير, يوم بتخلصين اتصليبي
موزه: انشالله
وسار عنهم علي..... مدت موزه بالروسمات حق نوره اتشوفها. ونوره بدورها استانست على ذوق موزه وتنسيقها في الالوان حتى الاثاث قررت تستشير موزه فيه
موزه: ها عيبج
نوره:هييه وايد حلو,,,, مشالله ذويقه
موزه: تسلمين, شكرا..
نوره: اوكي انا يبت العربون
موزه: عيل نبدا بعد اسبوع لين ما تفضين الغرفة
نوره: اوكي,, زين حتى اثاثي بغيره
موزه وفهمت نوره شو تقصد: تبيني اتنقالج
نوره: اتسوين فيه خير
موزه: باجر انا مشغوله,,,, شو رايج ورا باجر اتصليبي بمر عليج وبنسير اندور. في كم من محل عندهم اثاث حلو
نوره: مب مشكلة
سلمت نوره موزه العربون وضهرت.....
وعقب اتصلت موزه في علي عشان ايي تبا تعرف شو كان يبا
موزه: الو, علوه تعال
علي: انزين ياي, تبين شي ايبلج ويايه
موزه: لا انت تعال
علي: اوكي باي

مهره ومزنه في حجرتهن, مالهن حس. هم الي دوم شالين البيت فوق روسهم من الحشرة. يخططون لمقلب يديد يسونه في امهن. احلى شي انهن توم ويفهمن بعض عدل. وفي الحجرة
مزنه: اقول مهروه, نلبس اوفر اول وقميص عنقاش
مهره: هي فكرة.
مزنه وتفكر: هممممممم, تعالي وين القناع الي شارينه
مهره: أي واحد.
مزنه: هذاك الوحش
مهره: هييه, اصبري بطلعة
شوي ولا ام حمد اتق عليهم الباب, اتشوف شو يالسات يسون
ام حمد: مهروه, مزون
التوم: هااااااااااه
وابسرعة خشن القناع عن امهن اتوفه واتسويلهن سالفة
ام حمد: فجن الباب
مزنه: زين دقيقة
وقامت مزنه تفتح الباب حق امها
ام حمد: شو اتسوون,
مهره: ماشي يالسات
ام حمد: بدال يلستكن بلا شي امسكن اكتاب ذاكرن.
مزنه: انشالله امايه, بعدين
ام حمد: لا حول ولا قوة الا بالله, مالت عليكن, بغيتكن تستون مثل بنات عمكن شاطرات
مهره: منو قصدج, فطوم وعواش
ام حمد: مشالله عليهن, فطينات وبالهن على المذاكره مب شراتكن
مزنه: اصلا نحنا نذاكر الا انتي تبينا طول الوقت مجابلين هالكتب, بنعيزمن كثر ما نجابلهم
ام حمد: جان زين بس تمسكون كتاب, جدامي بس ومن اسير عنكن الكتاب ما تزخنه
مهره: امايه, هكو خلوف يناديج
ام حمد واتطالع بنتها بنص عين: انزين يالله انزلن تحت اقعدن عندي شوي
مزنه: ليش فارسج وين
ام حمد: مزنوه, عن قلت الادب. يالله انزلن بسرعة
مهره: انزين

في الصالة بيت سعيد
مريم: باباه وين
ام منصور: في الميلس عند عمج
مريم: هييه اوكي., انزين منصور وميره متى بيون
ام منصور: يقولون اخر الاسبوع
مريم: باجر سلامة اربيعتي بتينا
ام منصور: حياهالله, ختييب امها ويدتها وياها
مريم: بخبرها

اليوم الي بعده سلامة تتجهز بتسير عند اربيعتها مريم
سلامة: ا اماية ما بتغيرين رايج واتين وييه
فهد توه نازل من فوق ومن اعلى الدري: وين سايرة
سلامة: بيت اربيعتي
فهد: زين انا بوديج,
سلامة: لا مب مشكلة باسير ويا الدريول
فهد: لا انا هالدريول ما ادانيه, انا بوديج
سلامة: اوكي, تريا شوي بلبس عباتي
فهد: بترياج في السيارة
يوم وصلت بيت مريم نزلت من السيارة جان يقولها فهد: يوم بتخلصين اتصليبي بيي اخذج
سلامة: اوكي, يالله باي
فهد: مع السلامة

في الطيارة
ميره ومنصور يتطالعون فلم عارضينه,ميره حاطه راسها على جتف منصور ومنصورمندمج في الفلم ومن التعب رقدت على جتفه يوم لف عليها منصور حبها على يبهتها وسدحلها الكرسي ولحفها وتم يتطالعها ويتأمل شكلها.
منصوريكلم عمره: فديتها والله






في المحل
موزه كانت ترتب اغراضها وتبدا برسمة يديده, بس في البدايه تتأكد ان كل شي يخص غرفة نوره كان جاهز ( من ادوات وصبغ وغيره....) عشان يسيرون يسوونها الاسبوع الياي.
علي: انتي شو تسوين.
موزه: ارتب كل شي حق غرفة, صاحبة الرسمة الي عيبتك
علي: ليكون هاي هيه الي يت البارحة
موزه: هيه هي, ليش شو فيها

علي: مممم لا ماشي
موزه: علوه قول وفكني, من البارحة وانت اتلف واتدور وانا مب فاهمه أي شي
علي: خلاص بقولج
موزه وخلاص ملت منه بصوت عالي شوي: انزين يالله قول
علي بصوت واطي ما ينسمع: بسم الله الرحمن الرحيم وبصوت مسموع: والله يا ستي انا هالبنيه عايبتني.
موزه يلست تطالعه ومتفاجأه من كلام علي: ليش انت تعرفها
علي: لا, جفتها في عرس ميروه, ويوم يتج البارحة, داخله مخي, اباها
موزه: ههههه, هيمان الولد
علي: انزين انتي شو رايج فيها
موزه: الصراحة طيوبه, ومحترمه وبنت ناس
علي وبصوت واطي وتنهد: ااه وحلوه
موزه: شوو!
علي: ماشي
موزه: ترا انا ما اعرف عنها وايد, اسأل ميروه, اربيعتها
علي: اربيعتها
موزه: هي اربيعتها
علي وهو سرحان: متى بتردين يا ميره...
موزه: علوه, قوم قووم اقولك, من ييت وشغلي توقف
علي: اوكي يالله باي
طلع عنها علي وسار المقهى عند ربعة, يفكر في نوره ومتى بترد ميره عشان يتخبرها عنها...

في الميلس.
بو منصور: السلام عليكم
الكل: وعليكم السلام
بو حمد: حيالله سعيد, وينك من اسبوع ما جفناك
بو منصور: مشغول شوي
بو حمد: محد مهلك عمره في الشغل غيرك, مب زين جيه, اهم شي صحتك
بو منصور: اذا انا ما اجابل الحلال منو بيجابله
بو حمد: منصور و خالد, مشالله رياييل
بو منصور: منصور في شهر العسل, ما ابا انغص عليه وهو توه معرس.
بو حمد: زين خالد وين سار
بو منصور: خلود انا ما اعتمد عليه, وجفته انت كيف مستوي بطران
بو حمد: شدعليه شوي بيصطلب.
بو منصور: انا اشد من اصوب وامه ترخي وتخرب عليه
بو حمد: هيه والله, هذا حمود بعد, تعبت انا وياه, ما يسمع الكلام, ليته ظهر مثل اخوانه, لا والمشكله البجر
بو منصور: الصراحة يا خوي انت بنفسك خربته, علمته على كل شي جاهز وعالخقه...... الزجاج يوم يتكسر ما يصلح تركيبه
بو حمد تنهد وقال: زين هذا مب موضوعنا
بو منصور: خير يا محمد, شي صاير
بو حمد: لا والله, بس بخطب روضة حق ولدي خليفة
بو منصور ابتسم ابتسامه عريضة: هذي الساعة المباركة, وين بنلقى احسن عن خليفة لروضة بس
بو حمد: لا بس ولا شي, ادري شو بتقول, بعدها ما خلصت دراسة. نخطب الحين والعرس بعد ما تخلص
بو منصور: والله مادري شو اقولك يا محمد, انا موافق, بس لازم اسأل روضة
بو حمد: ما يخالف, رد عليه على راحتك
بو منصور وصدق مستانس, ما كان يتوقع روضة تنخطب, اخر العنقود, بنته المدلله تنخطب: خلاص برمسها وبخبرك
بو حمد رد عليه بابتسامه

فليل في حجرة بو منصور
بو منصور: ريه
ريه: عونه
سعيد: عانج الله, اليوم ياني محمد وخطب روضة لخليفة
ريه وعلامات التعجب اف ويهها: خليفة
سعيد: ليش بلاه خليفة, ريال
ريه: لا ماشي, وانت شو رايك
سعيد: انا موافق, بس بسأل روضة اول
ريه: سعيد, روضة بعدها صغيره, وما خلصت دراسه, تو الناس
سعيد: ريه, انزين لين الحين ما صار شي, وبعدين العرس بعد ما تخلص
ريه: والله كيفك, بنتك وانت حر فيها
سعيد: يالله سيري ازقريها
ريه: انشالله وقامت تزقر روضة....

نزلت روضة عند ابوها ودقت الباب
بو منصور: حبيبتي روضة, دخلي
روضة: هلا ابويه, امايه تقول تباني
بو منصور: هيه بغيتج في رمسة, تعالي يلسي حذالي
روضة بعد ما يلست حذال ابوها: خير ابويه, بغيت شي
بو منصور: حبيبتي روضة, البنت اخرتها بيت ريلها, والعرس قسمه ونصيب
روضة تمت تطالع ابوها وتبلع ريجها بصعوبه: زين ابويه
بو منصور وهو يمسح على شعر روضة: بنتي, اليوم وانا في الميلس, عمج محمد, يا وخطبج لولده خليفة.
روضة مستغربه, خليفة خطبها, كانت تعتبره اخو لها لا غير, مستحيل خليفة يخطبها
بو منصور: والله يا روضة خليفة ما يعيبه شي, رزين, ومؤدب ومحترم واهم شي ولد عمج, محد غريب, من لحمج ودمج, وبيصونج
روضة: مادري
بو منصور: خذي راحتج, فكري وردي, ترا اقولج من الحين, ما بتلقين احسن عن خليفة
روضة: انشالله ابويه بفكر, يالله بسير اذاكر باجر عندي امتحان
بو منصور: الله يوفقج
روضة: تصبح على خير
بو منصور: وانتي من اهله, ازقري امج
روضة: انشالله..

سارت روضة حجرتها وما قدرت تمسك كتاب, الكلام الي سمعته ملهنها عن الدراسة, لبست بيجاما وبندت الليت وولعت الشمع الي على المكتبه وانسدحت على شبريتها تفكر. معقوله خليفة, الي كان لها اخو تتسلى وياه يوم اخوانها ما يعطونها ويه, خليفة ما غيره خطبها وهو الي كانت تتضارب وياه وتغايضة. طول هذيج الليلة وروضة تفكر بالموضوع, توافق ولا ترفض, وتقول لنفسها, بوافق, خليفة ما فيه شي ينعاب, وترد تقول, لا برفض, انا ابدا ما حسيت اب مشاعر تجاهه, تمت تفكر وتفكر لين ما داخت من كثر التفكير, بندت الشمع ورقدت على طول من التعب....

موزه اتفقت ويا نوره انهم يسيرون الصبح لان منصور وميره بيوصلون العصر, والعايلة كلها لازم تتجمع في بيت اليده. الصبح الساعة 11 مرت موزه على نوره وساروا ذا ون. موزه اختارت كم من غرفه لكن بعد قالت لنوره تصبر لين ما تنتهي غرفتها وبعدها تختار واحد من الي اختارتهم موزه ولا يختارون ويطلبون من الكتلوجات الي عند موزه في المحل.

حمد كان يالس في الغرفة الي فيها الكمبيوتر والتلفزيون ويا اخوه علي ويابوا طاري العرس جان يقول حمد
حمد: تدري علي, انا يوم بعرس باخذ وحده من بنات عمي
علي: أي عم فيهم
حمد: عمي سعيد
علي وينغزه: اهااا, قصدك مريم
حمد:جب, منو قال مريم الحين, انا قلت وحده من بنات عمي
علي: بسم الله الرحمن الرحيم, تحسبني ما اعرف
حمد: علوه, اقولك قوم فارج عن ويهي, مب متفيجلك
وقام حمد ويلس على الانترنت
علي: والله ما عندك سالفه الحين ما بيخلي بنيه ما بيرمسها
حمد: ما يخصك
طنشاه علي وظهر عنه يتحوط

مريم كانت اون لاين. تكلم اربيعتها سلامة واتجيك ايميلها. حمد اول ما جافها على طول طرشالها مسج, على غير عادته.
حمد: هلااااااا والللله
مريم استغربت منه, ابد ما كلمها بهالطريقة. اصلا ما كان يعطيها ويه
مريم: اهلين
حمد: شحالج؟؟
مريم: بخير الحمدالله
حمد: عساج دوم انشالله
مريم بعدها مستغربه من ترحيب حمد لها, وشو المناسبه لي خلته يتغير جيه: وياك.
وتم يسولف وياها لين ما مل وطلع, ومريم تمت مستغربه منه, وفي بالها تقول يمكن تغير, يمكن يحس فيه بس يكابر, والف يمكن يت اف بالها بس ما عرفت شو سبب تغير حمد. (معقوله يفكر فيها, ويباها شريكة حياته)
العصر الكل موجود في بيت اليده يتريون منصور وميره ايوون. علي كان ساير اييبهم من مطار دبي. وقفوا عند محطة البترول عشان يفول علي السيارة, وكان متعمد يسوي هالحركة بس عشان يوقفون.
منصور: بسير اخذ كوفي
ميره: لا اكيد وصخ ولا مكينتهم مب نظيفة
منصور: فديتها والله تخاف علي
ميره: لو ما اخاف عليك, اخاف على منو
علي: يا عيني عليكم
منصور: اوه نسيت ان هذا ويانا, زين بسير اشتري كولا
ميره وعلي: اوكي
سار عنهم منصور يشتري كولا واغتنم الفرصة علي يسأل ميره عن نوره.
علي: ميروه با عرس
ميره: مبروك, زين خبرت امايه اتدورلك على عروس
علي: لا ما خبرتها.
ميره: وليش ما خبرتها, ليكون تبا تعرس بالسر
علي: طاعوا انتو هاي
ميره: شووه, ليكون صدق اتسويها
علي: يالخبله, انا يوم بعرس ما باخذ وحده امايه مب راضية عليها
ميره: هيه اشوا
علي: ميروه, نوره اربيعتج
ميره ما عطته فرصة يكمل: شعرفك فيها
علي: يالخبلة انتي ليش جيه ما تخليني اكمل كلامي
ميره: زين كمل, اسمعك
علي: عايبتني, اباها
ميره: وين جايفنها انته
علي: جفتها في عرسج, ليته ينعاد مره ثانيه عشان اجوفها واملي عيني ابها
ميره: الحبيب عايش قصة روميو وجوليت
علي: ايييه, انزين انتي جيسي نبظها, اذا تقدمتلها بتوافق ولا لا
ميره: اوكي بس هي ما تعرك ولا شافتك
علي: لا جافتني في الحل عندعموه موزان
ميره: فديتها نوره, تستاهل كل خير, بنت حبوبه, وخلوقة بس انت ما تستاهلها
علي: ليش انشالله. يعني الحين منصور من زينه
وفتح منصور باب السيارة وهو ماسك جيس, سار يشتري كولا وما خلا شي ما خذاه.
علي: والخيبة
منصور: تخيبك
علي: كل هذا حق امنوه
منصور: حقي وحق حرمتي
علي: وانا, ليكون ما خذتلي
منصور: طبعا لا
علي: يالهرم, يزاتي ياي اشلكم بدال الدريول
منصور: محد طلب منك, هههه
علي: مالت على هالويه, انزل يالله انزل
منصور: هههههه 




في الصالة الفوقية, روضه فاتحة التلفزيون وسرحانه في عالمها الخاص.
صارت ما تسير بيت عمها مثل قبل, بالاحرى ماتروح مول عندهم, ومن كثر التفكير قرضت اظافر يدها بضروسها, مريم كانت ماره بتسيرالمطبخ التحظيري تطلعلها شي تاكله, وشافت روضة حاطة يديها في حلجها وتقرض اظافرها, كانت فرصة ان مريم تقعد ويا اختها وتسولف وياها, صح مب وايد ويا اختها بس تولهت على مشاعر الخوات بين بعضهن
مريم: روضة
روضة وبعدها سرحانه
يوم شافتها مريم على هالحال, سارت الطبخ وطلعت صحن, حطت فيه جبس تورتيلا (tortilla) ومله صغيره فيها صلصة طماط مال الناجوز (nachos) و طلعت غرشتين كولا من الثلاجة وحطتهن في صينيه وسارت الصالة عند اختها.
حطت الصينيه على الطاولة وسحبتها لين عند الكنب الي اختها يالسة عليه ويلست حذالها
مريم: روضة
روضه: نعم
مريم: بشو تفكرين, اظافرج كلهن راحن
روضة: لا ماشي, مب مهم
مريم: زين تبين ناجوز, هكو يبتلج كولا
روضه: شكرا, ماي خاطر, مابا
مريم: لا صدق روضه, بلاج
روضة: افكر
مريم بشو
روضة: ليش ما عرفتي
مريم: اعرف عن شو, ليش انتوا تخبروني شو يصير في هالبيت
روضة: انخطبت
مريم انصدمت من الي سمعته, في خاطرها وايد اشياء, كانت غيرانه من اختها بس ما بغت تخرب عليها فرحتها وقالت وهي مبتسمه: قولي والله
روضه: ليش اجذب عليج
مريم: مبروووووووووك, تستاهلين
روضه: الله يبارك فيج
مريم: زين منو هذا سعيد الحظ
روضة وبكل برود: خليفة ولد عمي محمد
فجت مريم عينها عالاخر مب مستوعبه الي تسمعه, غريبه خليفة الي كان لهن مثل اخو يفكر في روضة الي كانت تتضارب وياه اربع وعشرين ساعة عالشي والماشي
روضه: ماعرف مريوم, عيزت وانا افكر, اوافق ولا ارفض
مريم: هذا راجع لج انتي, تبينه ولا لا
روضه: يوم اقول هيه بوافق وعقب اتردد اقول لا, والله محتاره, ماعرف.... حست اب يأس ومريم شافت الدموع منحبسه في عيون اختها وبعدها يلست روضة تصيح بهدوء
لوت مريم على اختها من جتفها, تبا تخفف عنها وتواسيها وتساعدها في سالفتها
مريم: حبيبتي روضة لا تصيحين, ما يرزا كل هذا
روضة: والله راسي يعورني, من اسبوع وانا افكر, ارقاد مب عارفه ارقد عدل
ظربت مريم اختها على جتفها بحنيه وبطيقة تواسها شوي وتخفف عنها ونزلت عنها تحت سوتلها عصير ليمون ورجعت لاختها
مريم: روضة حبيبتي, اشربي العصير وهدي اعصابج
شربت روضة العصير ومسحت دموعها وحطت راسها على جتف اختها, تحس بحنان الاخوه الي افتقدته...
مريم: شو الحين احسن
روضه: هيه الحمدالله
مريم: روضة, ادري مالج بارض لهالسالفة الحين بس قوليلي ليش ما تبين خليفة
روضة: ما اعرف, احس انه مثل اخويه.
سكتت مريم تعطي روضة المجال انها تكمل
روضة: مريوم انتي تعرفين خليفة زين, ويمكن احسن عني, وتحيدين كيف كنا نكره بعض وما نتواطن
مريم: بس الحين كل شي تغير,صرتي تيلسين ويا خليفة اكثر من قعدتج ويانا, وبيت عمي تتعنيله وتسيرين تسولفين عنده وتساعدينه في شغله
روضة نزلت راسها من الارهاق الي فيها وما ردت على مريم
مريم: روضة حبيبتي, انا بقولج رايي وانتي حره, انتي الي بتعيشين معاه مب انا... روضة خليفة طيب وحنون, صح ما كان يدانيج قبل, بس كل شي تغير الحين, كبرتوا وعقلتوا, ومن يوم ما انكسرت ريلج وانا احس انه متلوم انه طلب منج تتسابقين وياه. روضة, خليفة وايد طيب, وتغير من صوبج وايد, حسيت في نظرته يوم ايي البيت عدنا وهو يتلفت يدور عليج, طبعا هو اول سؤال يسأله هو عنج... احس في عينه شوق كبير يكنه لج, وبعدين يا روضة ولد عمي احسن عن الغريب, خليفة يدري بطبعج ويعرف انج مدلله, مافي شي يمنعج من انج توافقين عليه, رزين ومحترم ويحب الخير لهله.... عاد انتي وكيفج فكري عدل ولا تضيعين خليفة من ييدج, خليفة كنز ما يتعوض.
روضة ردت لروحها الرياضية: يوم انه كل هذا فيه ليش ما تاخذينه انتي
مريم: هههه ضحكتيني. وفي بالها على حسرتها: لو كان فارس احلامي بس ياخذ من صفاته.... اااااه يا حمد...... تنهدت وقامت عن اختها وخلتها تفكر بالي قالته لها..
روضة: وين سايره
مريم وهي تشل الصنيه: باسير حجرتي, بكلم سلوم, بشوفها بتيي ولا لا
.....

ميره في الحجره ويا ريلها منصور. منصور كان توه راد من الشغل وهلكان, وميره تعبانه وتحس بلوعه وراسها يعورها بشده
ميره: منصور
منصور: هلا حبيبتي
ميره: منصور احس اب ويع, جبدي لايعه
ابتسم منصور وعلى طول يته فكرت الحمل, هل هو اكيد ان ميره حامل؟
منصور قرب من ميره وقال بصوت واطي: انشالله حامل, يا رب
استحت ميره من منصور وخدودها استون ورديات ورد لها الويع
ميره: منصور, بطني ما اقدر استحمل
منصور: يالله بسرعة قومي لبسي عباتج بوديج العيادة
ميره تقوم من على الشبريه ببطء وهي تحس اب دوخه, سحبت عمرها لين العلاقة وشلت عباتها وشيلتها ولبستهن وساعدها منصور تمشي من باب الحجره لين ما ركبت السياره
علي من القهر الي فيه دمعت عينه, وكيف ما قالتله ميره قام وتوضا وصلى ركعتين لله وانسدح على الشبريه يفكر. وميره كانت صدق ضايجه, وويها معتفس وحست بالقهر الي في اخوها, وتقول في خاطرها: والله ما يستاهل.
..........

بعد اسبوع, وبعد ما خطب خليفة روضة رسمي, عزم بو حمد امه واخوانه وعيالهم... بيت بو حمد كان ربشه وحشره ومستانسين كلهم على الوضع, مرة فتره ما تيمعوا كلهم فيها. كانوا كلهم يالسين في الصالة العوده الي تعودت روضة تيلس فيها قبل لا تنخطب وفي سيراتها بيت عمها. كان شكل روضة متغير كليا, محلوه اكثر عن قبل, كانت يالسه حذال عمها محمد, عمها الي من يومه وهو مدلعنها ويحبها بشكل فضيع, يتطالها خليفة وهو مستانس ان روضة رضت به وسرح في بحر من الاحلام....
اما مريم فكانت تدور بعيونها على الشخص الي تغير طبعه وياها, يترياها بفارغ الصبر عشان تدخل النت وتسولف وياه, يملي وقت فراغه وياها وهو مبتسم, حمد تغير, تغير ومحد توقعه يتغير بس للاسف كانت فتره بسيطة ورد لحالته القبليه. ما كان موجود وياهم في الصالة ويوم دخل كانت عين مريم على الباب واتستانست يوم شافته, برد افوادها وهي تشوف الي ملك قلبها, هالشخص المتغير الي تحبه من كل قلبها...

دخل واول ما شافته ابتسمت ابتسامه عريضة, ابتسامه فيها كل معاني الحب والاحترام والتقدير والاخلاص. ابتسمت لكن بسمتها اختفت يوم رد عليها حمد بنظره تهز البدن من نذالتها, اتطالعها بحتقار وصد عنها الصوب الثاني وسار ييلس حذال عيال عمه. مريم حز في خاطرها, شو الي خلاه ينجلب عليها مره وحده بعد ما تغير الحال من بينهم. والتزمت الصمت طول الوقت الا يوم حد يسألها تجاوب وترد تسكت وتفكر بالغلط الي سوته عشان تتجازى بهالحقد والكراهيه.

بو منصور كان يالس ويسولف ويا امه وخطفت حذاله اخته موزه وزقرها
بو منصور: موزه
موزه: هلا سعيد, بغيت شي
سعيد: هيه تعالي خاري اباج اف سالفه
موزه: انشالله

طلع بو منصور يتريا اخته اتيه وفي دقايق لحقته موزه
موزه: خير سعيد في شي
سعيد: لا ماشي, بس كنت بتخبرج شو سويتوا في الفله
موزه: لا تاكل هم, كل شي على حسب التخطيط.
سعيد: زين ايبلج صور
موزه: هي يمكن نستفيد من خبرات ملك ليوس
سعيد: ههههههه, اذا تبين عمال من الشركة بطرشهم
موزه: لا مب مشكله, يوم ابغي شي بخبر علي يخبرك
سعيد: زين, خلاص يالله دشي داخل
موزه: انشالله

بو منصور تم يالس على الدري عند باب الفله يفكر بالفله الي بناها من سنه وكرس وقته كله لها, كان يبا يطبق الي شافه من عجايب في قصر الملك الي شافه في المانيا, وطلب من اخته تساعده في ترتيب الديكور وكل شي, وبما ان علي يشتغل ويا عمه في الشركة كان هو الوحيد الي يدري بالي يالس يسويه بو منصور. تمت سالفه الفله سر من بين الثلاثة, بس الي ما تعرفه موزه لا هي ولا ولد اخوها علي شو السبب الي يخلي بو منصور يخش عن الكل سالفة الفله. ( هل كان يفكر يعرس وياخذ حرمة ثانيه ويستقر في الفله اليديده....)

في بيت بو حمد, بعد ما ساروا كلهم بيوتهم, تم علي يالس في الصالة ويا امه وابوه وبعده تحت تأثير الصدمة. علي, حس انه ينهان, وقلبه يحترق على فقدان الي حبها في وقت قصير, علي المثقف كيف تنجرف احاسيسة لوحده غريبه ما يعرفها وكيف سمح لنفسه انه يحبها بس غصبا عنه دخلت قلبه بلا استأذان وفي الاخير طلعت محيره لولد عمها,,,,, واخر كلمه رددها في قلبه: ااااه يالقهر.
ام حمد: بلاك يا علي, مب على بعضك
علي: ما فيه شي امايه, بس ضايج شوي
ام حمد: من شو يا ولدي.
علي: ماشي
وعلى طول طلع ركب سيارته وسار يتمشى على البحر الي يقدر يشكي له كل همومه دون ما يعاتبه ولا يمل منه....
............

مريم ردت البيت وخاطرها متكدر, حست بالتعب يرد لها مره ثانيه, ويجدد حياته فيها من اول ويديد. مريم كانت متألمه من الوضع الي هي فيه. كل ما تحس بقربه لها تحسه يبتعد اميال كبيره في ليله وحده, توصل لحبه صار شي مستحيل.ما تدري ان حمد كان يحمل لها بعض من احاسيسه بس نظرات الحقد الي فيه تحسسها بالكره الي يحمله لها. مريم ما قدرت تستحمل اكثر عن ما هي مستحمله. اول ما وصلت البيت سارت حجرتها وهي متمسكه عن تفضح عمرها جدام هلها وتخنقها العبره وتصيح. محد حس فيها, الكل مبتعد, محد تقدر تشاركه حزنها. دخلت حجرتها وعيونها خلاص متروسه دموع, عقت شيلتها وعباتها على الارض وبعدها عقت عمرها على الشبريه وحظنت مخدتها وتمت تصيح. تصيح حالها, تصيح الايام الي ضيعتهن في حب انسان ما يستهال, تصيح كل الجراح الي في قلبها تنزف الم سنين قضتهن مخلصه اف حبها....
ودار هالكلام اف بالها: ( اااه يا حمد, والله اني احبك, ب ليش هالجفا كله, ليش التعذيب, ليش الحقد والكره الي تكنه لي, انا شو سويت عشان تجازيني جيه, مشكلتي اني حبيت, وحبيت باخلاص, ااااه يالدنيا الي ما تنصف الناس بالعدل, قلبي احترق وانكوى وتهدم من جفاك.... وكلام كثير دار في راسها وهي تصيح بحرقه.... بس ليش كل هذا يصير فيه انا. انا بالذات, ليش انا, عشاني حبيت, ليش, ليش, ليش)

روضة بعد ما يلست ويا اهلها وتخطط ويا امها ملتزمات الملجه طلعت فوق بتسير حجرتها, حجرتها الي حذال حجرة مريم, وهي طايفه سمعت صوت اصياح وتنهيد, وزاد الصوت يوم قربت من حجرة مريم
روضة اف بالها: غريبة, بلاها مريوم اتصيح.... ودقت عليها الحجره ومحد رد عليها ومريم كملت اصياح
روضة وهي بعدها اتدق الباب: مرايم فجي الباب
بس مريم ما طاعت تفتح لا حق روضة ولا حتى حق غيرها
وفي اثناء محاولات روضة في اختها عشان تفج حقها الباب, رن تلفون البيت وركضت عشان اترد عليه.
روضة: الوه
موزه: هلااا روضة, شحالج
روضة: الحمدالله انتي كيفيك عمتو
موزه: ايه انا امنيحا
روضة: ايه تؤبريني
موزه: هههههه والله حاله متفيجه الحين انتي, اقول وين اختج ابا ارمسها
روضة: اف حجرتها, ما اتطيع اتفج الباب, اسمعها اتصيح
موزه: زين, انتي قوليلها اني انا على الخط, انشالله بترد
روضة: اوكي, لحظه
وسارت روضة تحاول في اختها مره ثانيه
روضة: مريم حبيبتي, عموه موزان تباج على التلفون
مريم من سمعت ان عمتها, كاتمت اسرارها على التلفون ارتاحت اشوي وفجت الباب وربعت صوب التلفون ترد عليه, وروضة كعادتها استغربت من تصرف مريم, وخلتها تكلم عمتها على راحتها وسارت حجرتها.
مريم وبعض التشهيق من بعد الصياح: الوه
موزه: هلا حبيبتي
مريم جربت تتماسك بس ما قدرت وردت اتصيح مره ثانيه من سمعت صوت عمتها
موزه: مريوم, لا تصيحين, انزين فهميني شو صاير
ومرم اكتفت بالبكاء المستمر.
موزه: حبيبتي خفي على عمج اشوي, مب زين جيه.... اقول مريامي, انا الحين يايتنكم
مريم بحروف مقطعه من الصياح: اوكي
موزه: يالله هدي اعصابج شوي والحين يايتنكم
مريم: انشالله
موزه: يالله باي
مريم: باي
موزه كانت متصله لمريم بتبشرها عن الديكور اليديد مال حجرتها على وشك الانتهاء. بس يوم سمعت صوت مريم وحست كيف هيه منهاره غيرت الموضوع واجلته لوقت ثاني افضل. سارت موزه بيت اخوها واستأذنت منه تشل مريم وياها, وبطريقتها عرفت موزه سبب صياح مريم وجربت تهديها وتواسيها وتوقف وياها واتطمنها ان حمد طيب وحنون مع الي يسويه... 









بعد شهور, وبعد مرور ايام بدى حب مريم يتغير تجاه حمد, تجرب تنساه, لكن طيفه يلاحقها وين ما تسير, وجربت طرق كثيره للتغلب عليه. وخلال هالفتره ملج خليفه على روضة, وصار طول وقته يقضيه بين الشركة والبيت, ييلس في الحديقة يكلم روضة على التلفون.اما يوم الخميس فكان مثل الشي الاجباري يسير بيت عمه يتغدى وياهم. اما علي حالته ساءت, وطول الوقت سرحان وصدره ضايج.
ذاك اليوم كان يالس ويا امه في الصالة ولا تكلم بولا كلمه
ام حمد: بلاك يا علي, حالك لا يسر لا صديج ولا عدو.
علي: ما فيه شي
ام حمد: تخبي شي عني, انا امك واحس بالي فيك, ادري مالك نفس تكلم حد, افتحلي قلبك وفضفض عن الي فيه
علي وسار وحط راسه على ريل امه
علي: ااااه, شو بقول ولا بشو ببدأ
ام حمد اصلا عرفت من بنتها ميره ان علي كان يبا نوره اربيعتها
ام حمد: علي, كل شي قسمه ونصيب, يا ولدي البنت الي تباها مب لك, شو ذنبها اذا هي محيره لولد عمها
علي: امي انتي مب فاهمه
ام حمد: لا فاهمه كل شي, ترى الدنيا بها ولا بدونها بتستمر لين يوم الحساب
تم علي ساكت يسمع امه وهو ضايج وماله خاطر
ام حمد: يا ولدي, انساها والله بيعوضك الي احسن عنها
علي: زين يوم ييت بعرس واخترت الي اباها يصير لي جيه
ام حمد: مالك نصيب فيها, زين انت اخترت وفشلت في اختيارك, ليش ما خبرتني من البداية وانا بتنقالك بنت الحلال
علي: مادري مادري, انا بسير حجرتي فوق, اذا تبين شي ازقريني
ام حمد: تعال ما كملت رمستيه
علي: ها شو بعد
ام حمد: تعال فديتك, تعال ايلس حذالي
علي: انشالله.... ورد يلس عند امه
ام حمد: زين شو رايك لو اقولك اني لقيت وحده تناسبك
علي عاقد حياته, غريبه بهالسرعة, ويقول في باله: ماشالله مخج يا امي كمبيوتر
علي: زين منو
ام حمد: بنت عمك
علي: ليكون مريوم بنت عمي سعيد
ام حمد: لا لا لا,زين بعد مريامي مشالله عليها
علي وقطع رمست امه وما خلاها تكمل: الا مريوم, ماباها
ام حمد: ليش
علي: ماباها وخلاص, ترا بهون عن العرس
ام حمد: لا فديتك اصلا الي في بالي مب مريوم
علي: عيل منو
ام حمد: فطامي بنت عمك سلطان
علي وهو يفكر: منو فطامي, ماحيد عمي عنده بنت اسمها فاطمه
ام حمد: لانك ما تشوفها
علي: من كثر ما ايونا
ام حمد: زين انتا اسمع
علي: زين سكتنا, كلنا اذان صاغيه
ام حمد ابتسمت: هم يو يوم عزيمة ابوك, ويلست انا وياها شوي, مشالله عليها مؤدبه, وسلطان رباها احسن تربيه
علي: زين وبعد
ام حمد: فديتها, ياريت خوات ضهرن عليها.
علي: اقول امايه, مع السلامة, العرس عفته, مابا عرس
ام حمد: تعال تعال.
علي وهو طالع بيسير بيت يدته: انا ساير عند يدوه عوشه
ام حمد في بالها: الله يهديك يا علي

طلع علي عن امه وسار بيت يدته ييلس عندها, يمكن يغير شوي من نفسيته. سار علي بيت يدته ولا ولد عمه خليفه اهناك عندهم. يلس وتم يسولف عندهم وتعشا وياهم وعقبها سار. اما خليفة فتم يغلس على يدته ويضحك وياها. اشتاق لضحكتها وسوالفها الي ما تخلص

خليفة وهو يستهبل على يدته, يبا يسوي أي حركه عشان يغايضها: يدوه, يوم عرسي, البسي فستان وسوي تسريحه وحطي ميك اب هذا مال البنات
اليده: شوه,انت ما تستحي ولا تخيل
خليفة: عيل شو تبين يقولون يدتي شينه وما تتعدل
اليده: شينه, خسفه الي هوه, ولا احط هالخبال على ويهي
خليفه: ربج بعد, حد يخطبج.
اليده وبدت تحرج على خليفة: مسود الويه. قوم يالله, قوم سير بيتكم.
خليفه: افا تطرديني
اليده: لا ما طردك, الا انت استخفيت وقعدت
خليفة: هههههه, عالعموم, انا اصلا كنت باسير قبل لا انطرد, يالله مع السلامة
اليده: يحفظك ربي, فديت خليفه الي ياي ينشد عني, سير ابوي, وسلم على هلك, وتحمل في الطريج عن الخبال
خليفة: انشالله, يالله مع السلامة
وطلع عنهم خليفة
.........

سلامة من كثر ما كانت تسولف لأمها عن مريم, ام فهد حبتها, وصارت تفتخر ان بنتها عرفت تختار نعم الصديق.
كانت يالسه في الحوش, وهبات النسيم تهب عليها من كل الجهات. يالسة على زوليه فارشينها وحاطة فوالتها والقهوه والجاي (tea), يالسه ويا ريلها وبنتها وولدها ومعاهم يدتهم. كان تجمع عائلي, يسولفون ويحلون بعض المشاكل الي صادفتهم هذا الاسبوع. بعدها اذن المغرب وسار بو فهد وولده المسيد والحريم سارن يصلن.
بعد الصلاة, اليده يلست تقرى الايات الي حفضتهن لها سلامة وتستغفر ربها في غرفتها وسلامة تمت اف حجرتها مشغله النت تجيك على ايميلها, بو فهد سار الميلس عند الريايل. اما فهد فرجع البيت ولقى امه في الصالة ويلس وياها.
ام فهد: فهد
فهد: عونج
ام فهد: عانك الله
فهد: خير امايه
ام فهد: خير اب ويهك حبيبي, بغيتك اف رمسه بس لا تردني
فهد وحس ان امه بتكلمه عن العرس الي هو رافضنه وقبل لا تتكلم في الموضوع قال: اذا عن العرس انا بظهر
ام فهد: ليش يا ولدي, متى تعرس وافرح بك واشوف اعيالك قبل لا اموت
فهد: شو هالفال, لا امايه, الله يطول بعمرج انشالله, بس انا مب حاط اف بالي العرس
ام فهد: ليش انزين, عشان بنت عمك الله يرحمها
سكت فهد ونزل راسه ولا قال شي
ام فهد: فديتك فهد, بنت عمك صح حبتك وعزتك بس الله مب رايد يجمعكم, وتوفت قبل لا تاخها, هذا مب معناه انك تفقد الامل
فهد: يا امايه
ام فهد: فهد, اسمعني انا حبيت اناقشك في هالموضوع, والصراحة عيزت وانا احايل فيك, تعبت
فهد: انزين مني الي تبين تخطبينها لي
ام فهد بعد ما ضاق صدرها ابتسمت لعفوية ولدها: بنيه محتره, من عايلة اياود, مشالله عليها..
فهد: انزين منو هي
ام فهد: اربيعة اختك, بنت فلان الفلاني
سكت فهد ولا تكلمام فهد: ها ولدي, شو رايك, واذا ما تباها اشر وانا بسير اخطبلك
فهد بعد ما سرح شوي: امممم بفكر
ام فهد: زين فديتك عاد خبرني ولا بغسل ييدي من هالموضوع
فهد: انشالله بخبرج
وطلع عنها فهد وتم يفكر بالموضوع وبالاخص بمريم الي يت في بال امه...
.................
الجزء العاشر
مرت الايام ومريم حالها ما يسر بعد الحالة الي مرت فيها, صارت تبات في بيت يدتها, ما تفارق عمتها قلت الكوابيس الي اتيها وصارت تزورها في الاسبوع مره, كابوس الحب الي هيمت به وصار حلم من احلامها, حتى الحلم صار مستحيل تحلم به. اما حمد فما كان يدري انه يحطم حب عاش سنين, حب اخلص له طول هالسنين, ما دري انه بحركاته وجفاوته حبها صار يقل. الحب الكبير صار صغير وضعف....
كانت يالسه في الصالة ويا عمها احمد وعمتها موزه ويدتها عوشه.
احمد: شو مب ناويه تسيرين بيتكم
سكتت مريم وما ردت
موزه: حق شو اتسير مونستني, لا عندها شغل ولا مشغله
اليده: هيه فديتها مريوم, حتى انا متونسه ابها, انت تطلع وموزه منشغله ويا هالمحل, مادري شو اخرته, مريوم فديتها تيلس وياي
احمد: ما قلنا شي, بس شكلها مول ما تبا تسير تشوف اهلها
مريم: انا كل يوم اكلمهم, ويوم الجمعة بسير
احمد: اهااا
.....

بعد فتره في بيت بو منصور. روضة كانت يالسه ويا ولد عمها. وكانت ماسكه مجلة كلها قصات شعر ومديلات يديده. وهي يالسه تتصفح المجله
روضة: خليفة شو رايك في هالقصه
خليفة ما يحب الشعر القصير وما وده حرمته تقوله في يوم انها تقص شعرها وما تكلم وتم يتطالعها.
روضة خايفة: بلاك
خليفة: ماشي, بس
روضة: بس شو.
خليفة: روضة, لا تفكرين ابد تقصين شعرج
روضة: ليش,...انت وتمت تطالعه وهو يتطالعها بنظرات غريبه اول مره تشوفها : بلاك اتطالعني جيه, سويت شي غلط
خليفة: ما شي, بس لا تفكرين تقصين شعرج
روضة وهي موت حياتها تقص شعرها: خليفة!!!
خليفة: ما تقصين شعرج سمعتي.
وقام عنها وسار وقبل لا يسير
خليفة: سلمي على عمي وعمتيه.... وصد عنها وظهر.
من يومه خليفه يحب الشعر الطويل. وخواته ما يداني يشوف شعرهن قصيرومب ناقصنه يجابل حرمته بشعرها القصير, لكن روضة حطة في بالها انها تقص شعرها مع اعتراض خليفة, بس ما همها الي براسها لازم تسويه...
ومن طلع مسكت التلفون وسوت موعد عشان تسير اتقص شعرها بالصالون وتسوي اظافرها وبعدها اتصلت تتأكد من فستانها...

ويتها ميره شاله ولدها, الحفيد الاول للعايلة
ميره: السلام عليكم
روضة وهي ماسكة المجله وانتبهت لميره الي يلست قريب منها: وعليكم السلام
ميره: شحالج
روضة: بخير, اخبارج انتي
ميره: بخير الحمدالله
روضة: اشوف هالخسف
ميره: خسف ريلج, فديته ولدي ملاك
روضة: ودج, ريلي احلى عن ولدج هالمفعوص اونه ملاك, خسلاة الملاك جانه طالع على منصور
ميره: ما اسمحلج, تغلطين على ريلي
روضة: وانا بعد ما اسمحج تغلطين على ريلي
ميره: هههههه, والله روضة, شي غريب, من كان يصدق ان روضة تاخذ خليفه اخويه وهي ما كانت تطيقه, سبحان مغير الاحوال
روضة: بعد ربج, الدنيا غيرتنا
ميره: هيييه, اشوف المجله الي عندج.
روضة مدت المجله لميره اتشوفها وروضة شلت سيف عنها.
ميره: روضة
روضه: نعم
ميره: الله ينعم عليج, متى بتسيرين الصالون حق البروفا
روضة: الثلاثاء العصر
ميره: هيه, بسير وياج
روضة: زين, بس ولدج ويا منو بتخلينه, امايه محد, سايره العين ويا ابويه وما بيردون لين يوم الجمعة
ميره: بتصل في مهروه ومزون وبخليهم ايون وييلسون وياه لين ما ارد.
روضه: هممم اوكي
ميره: هيه, هالقصه حلوه, عايبتني, وبفاجىء فيها منصور, يمكن اسوي مثلها
روضة: اشوفها, ومدت ميره المجله حق روضه: هيه, حلو, انا بعد بقص شعري
ميره: الله يعينج عيل, خليفه اسميه بيحرج
روضه: ما يخصني, انا افخاطريه اقصه, من زمان ما قصيته
ميره: من طوله تقصينه, الا طوله بس لين نص ظهرج
روضه: لا هالمره, بغير شكل شعري كليا
ميه: كيف يعني
روضه: بتشوفين يوم بقصه
ميره: زين, هاتي ولدي, بسير ارضعه
روضه باست سيف سمي يدها على خده وعطته امه. وسارت ميره حجرتها اترضع ولدها...
.....

في الشركة, كان علي يالس على الكرسي في مكتبه ويدور به, سرح بكلام امه, في خاطره يعرف بنت عمه الي قالت عنها امه, وذكرتها له, في خاطره يعرف عيال عمه سلطان اكثر, صح يشوف الشباب بس نادر ما يتلاقى وياهم, او يعرف عن طبعهم وكيف شخصيتهم. دوم يكون يا مب موجود في البيت يوم يكونون هم عندهم ولا ما يسير ويا هله يوم يسيرون عند عمه سلطان.

علي يكلم عمره: منو هاي فطيم, والله حاله, الظاهر السنوات الي درست فيهم برع نستني منو هلي.
تنهد ومسك التلفون واتصل في عمته موزه

مريم كانت وياها في المحل. ضاجت من يلست البيت مع انها مرتاحه, ويدتها تيلس وياها وتسولفلها عن الي في خاطرها, عيبها شغل عمتها, فقررت انها اليوم تاخذ مكان السكرتيره الي كانت غايبه عن دوامها لضروفها الخاصه بعد ما استاذنت من موزه.
مريم ترد على التلفون: السلام عليكم, محل فنون للديكور
استغرب علي من الي ردت عليه, صوت وحده مواطنه مب لبنانيه, وفي باله اكيد عمته غيرت سكرتيرتها
علي: وعليكم السلام والرحمه
مريم: نعم اخوي, ممكن اساعدك
علي وبعده ما عرف انها مريم بنت عمه: هيه , لو سمحتي, بغيت ارمس الانسه موزه
مريم: انتظر دقيقه
علي: اوكي

وبعد ما ردت موزه
موزه: الوه
علي: السلام عليكم
موزه: وعليكم السلااااام, شحالك؟
علي يجاويب بسرعه عشان يعرف منو هالسكرتيره اليديده: بخير الله يسلمج, انتي شحالج
موزه: الحمدالله.
علي: تعالي, منو الي ردت عليه, جنج غيرتي سكرتيرتج, تطورنا, صارت السكرتيره مواطنه
موزه: هههههه, لا ما غيرت السكرتيره, هاي مريامي, ماخذه مكانها
علي:هااه, مريوم
موزه: هي مريم
علي: وجانيت وين عيل
موزه: عندها ظروف استاذنت البارحه انها ما بتي
علي:هيييه
موزه: زين, وبعد
علي: ماشي, مخلص شغلي ويت على بالي رمست امايه عن بنت عمي سلطان
موزه: منو فيهن
علي: فاطمة
موزه: هيه فطوم فديتها
علي: عموه, انا ما اعرف عيال عمي, لا من شباب ولا من بنات, من وين ظهرت لي هاي.
موزه: والله انت مختلف عن خلق الله, الناس تسير تزور اهلها وانت قاطع صلة الرحم, مب زين جيه
علي: زين وانا شو يخصني, هم طول عمرهم مب في البلاد وانا ما رديت الا قريب
موزه: سبع سنوات تدرس, شو استفدت الحين.
علي: لا استفدت وايد, خذت الباكالوريوس والماجستير, ليش مب كفايه
موزه تحيس بوزها: هيه مشالله
علي: وسنتين لعب
موزه: هذا الي فالح فيه
علي: زين انا الحين متصل اباج تعرفيني على عيال عمي, مب تعاتبيني
موزه: سيرلهم البيت اليوم وتغدا عندهم
علي: لا والله, اسير ارز اب ويهي
موزه: شو هالمنكر بعد, تراك ساير بيت عمك.
علي: زين انتي ومرايم سيروا ويايه عشان ما يحسون بشي غريب
موزه: زين بشوف مريوم بتسير وبرد اتصل بك
بندت عنه وسارت لمريم تسألها اذا لها خاطر تسير بيت عمها تتغدا عندهم 




موزه: مروم بتسيرين.
مريم: وين؟
موزه: انسير انتغدى بيت عمج سلطان
مريم: ااممممم, اوكي, بالمره بيلس ويا البنات تولهت على سوالفهم
موزه: زين, خلاص بتصل اب علي يمر علينا ونسير ظربه
مريم: اوكي
مريم كانت تعتبر علي مثل اخوها منصور وهو بالمقابل ما يكن لها أي شي غير صلة القرابه ومحسسنها انها اخته مثل ما ميره ومهره ومزنه خواته.
وقبل لا يسيرون بيت سلطان, مرو باتشي وخذوا الي يبونه وساروا...
......

فهد يالس في الخيمة الزجاجية الي في الحوي, مجابل التلفزيون ويفر في القنوات, ما لقى شي يسليه, اتصل على تحويلة غرفة اخته وطلب منها اتي تيلس وياه
فهد: سلوم, تعالي يسلي وياي
سلامة: ليش ما ظهرت
فهد: مالي بارض, يالله تعالي
سلامة: اوكي, بلبس شيلتي ويايه
فهد: يالله اترياج
سلامة: زين

لبست سلامة وقايتها وسارت عند اخوها, من شكله كان ملان, الغريب انه ما ظهر ويا ربعه, ولا حتى سار الميلس عند ابوه و عمه..
سلامة وهي داخله الخيمة: السلام عليكم.
فهد: هلا, وعليج السلام
سلامة: شحالك اخويه
فهد: الحمدالله, سلوم ملل اليوم
سلامة: وين ربعك, ولا حق المصلحة بس يلصقون فيك
فهد: لا ساروا البر, وانا مالي بارض للبر.
سلامة: يااااااااي, والله لو انا منك, ما بفوت الفرصة
فهد: سلوم,دخيلج, لا ترفعين ضغطي اكثر عن ما هو مرتفع
سلامة: انت بلاك. انا احسلي ارد داخل, احسن من اليلسه وياك
فهد: لالالالا تعالي, انا ما صدقت تنزلين تيلسين عندي
سلامة: زين, شو عندك.
فهد: بتخبرج, اربيعتج قوم منو
سلامة: شلك في اربيعتي, وبعدين منو تقصد
فهد: هاي هاه, مريم الي حشرتينا ابها
سلامة وبحسن نيه, ما صدقت حد يعطيها مجال تتكلم: هيييه, مريوم, قوم فلان الفلاني.
فهد وهو يفكر: مب اخوها الي معرس من قريب
سلامة: اظني
فهد: شو اظني. هي ولا لا
سلامة: هي منصور اخوها الي معرس
فهد: هيه, اخوه اربيعي من ايام الثانوية
سلامة: يوم تعرفهم, ليش تسألني
فهد: بس اتأكد, زين بخبرج شي.
سلامة: شو؟
فهد: ول ياللقافه شو اتسوي.هههه
سلامة: يالله عاد قول, ولا بسير عنك
فهد سحب اخته
سلامة: اااايي, يالدفش
فهد: يلسي بلا فلسفه
سلامة: زين شو تبا
فهد:امايه
سلامة: بلاها امايه
فهد: حاطة عينها على وحده وتبا تخطبها لي
سلامة: مب شي يديد, وكالعاده بترفض فكرة العرس, يالله انا بسير, مب متفيجه لعوار الراس ومحاظرة الحب والوفى لبنت عمي .الله يرحمج يا مها.
فهد: سلوم تعالي
سلامة: ماريد
فهد: تعالي,انا موافق اعرس
وقفت مكانها سلامة ولفلت على اخوها: هااه
وبعد ما ردت مكانها ويلست حذال اخوها تتخبرع شو الي غير رايه
سلامة: شو الي غيرك
فهد: ما شي بس والله احس بامي زعلت اخر مره, صدق تعبتها وياي, ماريد لو قدر الله توفت تكون مب راضية عليه. رضى الله من رضى الوالدين
سلامة: الله يطول بعمارهم انشالله
فهد: امين
سلامة: زين منو هاي تعيسة الحظ
فهد: شوووو
سلامة: لا قصدي سعيدة الحظ.
فهد: مريم اربيعتج.
فجت سلامة عينها على الاخر وقالت: نعم, ما سمعت , عيد مره ثانيه
فهد: الي سمعتيه.
سلامة: وانت تباها
فهد: انا زاقرنج اسأل عنها. شو رايج
سلامة: والله, ماعرف
فهد: شو ما تعرفين, مب اربيعتها
سلامة: لا مب قصدي جيه.
فهد: عيل
سلامة: مريم, الكل يتمناها, اخلاق وجمال, وادب, مشالله....
فهد: يعني ارد لامي واقولها.
سلامة: مادري, انت تعرف حد من هلها
فهد: ترا قتلج اعرف اخوها
سلامة: اخوها منو فيهم
فهد: أييييييييه, انتي صمخه ولا شو. كم مره لازم اعيد الرمسه عشان تفهمين
سلامة: شو, انت ما قلت, اووووه انا الغلطانه يالسه وياك
فهد: يالغبيه ايلسي.
سلامة: مب غبيه
فهد: زين مب غبيه, افتحي اذنج عدل عشان تسمعين عدل
سلامة: زين قول
فهد: اخوها خالد اربيعي من ايام الثانوية, ويدهم كان اربيع يدي الله يرحمة
سلامة: والله
فهد: هييه
سلامة: والحين شو, تباها ولا لا
فهد: والله مادري
سلامة: انزين انا باجيس نبضها وبشوف كيف تتقبل اذا حد يا خطبها
فهد: اوكي, خلاص انا قررت, بخبر امايه
سلامة والفرحة مب واسعتنها على هالخبر الي يسر: الله يوفقك انشالله
فهد: الله يسمع منج
.........
بعد فتره
كان شي غريب ان حمد يسير بيت يدته وييلس وياهم ويسلم. على غير عادته ما يحب يقعد في بيت يدته ويشارك الكل. بس هالمره زارهم وهو مشتاق ليدته ويعرف انها بتعاتبه
اليده: ويه فديت حمد, شحالك ابويه
حمد: بخير الحمدالله, انتي يدوه شحالج؟
اليده: زعلانه عليك
حمد عرف ليش بس ينكر: ليش
اليده: تسوي عمرك ما تعرف. مول ماتي تسأل عني. الا يوم الجمعة تسلم وتظهر
حمد: يدوه
اليده: اص اقولك, بطران ولا عندك شي تنشل فيه ولا حتى مكلف عمرك اتي تسأل عني حيه ميته. اظني لو اموت ما تعرف عني شي
حمد: لا تقولين جيه يدوه, الله يطول اب عمرج
اليده: والله يخليكم لي حبيبي
حمد: عمي احمد وعموه موزان وين
اليده: احمد ظهر وموزان فوق مادريبها وين.
حمد: خلاص بسير اجوفها
اليده: سير فديتك
سار حمد فوق عند عمته وتم يزاعق لانه مر حجرتها ومالقاها
حمد: عموه موزااااااااان
موزه: هااااه
حمد: وين انتي
موزه: تعال اهني انا في المكتب
وسار حمد صوب المكتب. مكتبها كان حجره مثل كل الحجر اف صوب حاطة مكتب وحذاله سدات فيها ملفاتها الخاصة وكمبيوتر والصوب الثاني من الحجره حاطة تلفزيون وثلاجة صغيره, اما على يدار واحد كانت حاطة صور راستمتهن ومصورتنهن وانجازاتها وشهاداتها من الجامعة والمدرسة وصورها ايام قبل لين اخر صوره وهي لابسة لبس التخرج. كانت هالحجره كل شي بالنسبة لموزه. وعلى عادتها يالسه ترسم رسمه يديده. دخل عليها حمد وهي ترسم
حمد: السلام عليكم
موزه فجت عينها على الاخر, يوم سمعته اتحسبته علي: علييييكم السلاااام, غريبة اليوم ياي عدنا
حمد: لا تعاتبين, كفايه الي ياني من يدوه
موزه: جان زين بس يفيد فيك العتاب
حمد: ههههه زين شحالج
موزه: بخير الحمدالله, انت علومك
حمد: والله اوكي
وتم يسولف ويا عمته وهي من اول ما شافته كانت تبا تكشف كل شي بطريقتها, وهي تسرح بالكلام الي يدور اف راسها وقررت تسأله بطريقة غير مباشرة
موزه: هههه حمود, شخبار الحب اوياك
حمد: أي حب أي خرابيط
موزه: مادريبك, منخش محد يشوفك, اكيد هيمان اب وحده شاغلتنك عنا
حمد: ههههه, شو هالخرابيط والخرافات
موزه: ومريم
انصعق حمد من سمع عمته وهي تطريله مريم, اكيد عرفت انها تحبني واني ارمسها: شو
موزه وردت عادت: مريامي
حمد وبدا ينكر اب كل شي سواه ومعرفته ببنت عمه وبحبها وجفاه وتعلقها فيه
حمد: مب انا, انا مالي خص, هي الي تحبني.
موزه: وانت, ما تحبها
حمد وبتردد: لا لا انا ما احبها, هي مثل خواتي, ميره ومزنه ومهره
موزه: حمد, لا تنكر شي, ترا اعرف كل شي
حمد: والله انا ما يخصني, هي الي ترمسني. هي الي تلاحقني
موزه الشي الوحيد الي ما كانت تدريبه ان مريم بعض المرات تتصل في حمد من ورا اهلها, الحب الي فيها يجرها تسوي أي شي حتى لو كان غلط, بس عشان حبها
موزه تمت تطالع حمد بنص عين: متأكد انك ما تحبها, حمد, اعرف انك لعاب وانك ما تيوز عن هالحركات
حمد: عموه انا مالي خص
موزه: لا تقولي مالك خص.
حمد: ما سويت شي, هي الي تتصل بي
موزه وخلاص صدق عصبت: حمود اطلع, فارج عن ويهي
طلع حمد من عند عمته وهو يتطالعها, كان شكلها يوحي انها صدق امعصبه.
قامت فجت الثلاجة وطلعتلها عصير وشلت قوطي الفستق من على الثلاجة
ويلست تطالع التلفزيون لين ما تهدى شوي وتكلم مريم.اما حمد الي طلع من عند عمته وهو في السياره تم يدور اف راسه كلام لا له بداية ولا نهايه, تاه بافكاره.
( شكلي تسرعت يوم قلت لموزه, وبعدين انا ليش قلتلها,,,,, والله مريامي ما تستاهل, اووه انا شو لي خص, ليكون حبيتها, لا مستحيل, صح اميل لها بس مستحيل احبها, مادري, شو هالاحساس الغريب, انا ما فكرت في مريامي تكون شريكة حياتي الا لاني ما بلقا وحده تتحملني كثرها, وحتى لو خذتها ماظني احبها, يعني بنت عمي اذا ما تحملتني منو بيتحملني, معقوله اني افكر فيها, اووووه انا ليش افكر في هالسالفة وايد, لين ما ايي ذاك اليوم يصير خير, خلني اتهنا اب حياتي)
حمد يكلم عمره: خلني اشوف نوفوه وين
ويتصل بربيعته وتواعد وياها ( الضحية اليديده)
...........

فهد كان ساير عند امه يخبرها انه موافق على الزواج, يوم وصل عند باب حجرة امه وتوه بيدق الباب غير رايه, في شي دوم يمنعه من هالشي, رد لافكاره ورد لطيف بنت عمه. صدق حبها وحبته وكل العايلة كانت تعرف اب حبهم ومن يوم هم اصغار يقولون فهد لمها ومها لفهد.
وتم عند باب امه متردد ايوافق ولا يفكراكثر وتم مكانه سرحان. امه فجت الباب وشافته جدامه, استغربت بلاه ولدها
ام فهد: فهود بلاك
فهد انتبه: هاه هاه, لا ماشي
ام فهد: عيل ليش واقف عن باب حجرتي.
فهد: لا ماشي, يالله انا باسير
ام فهد تمت تطالع ولدها ومستغربه من تصرفاته التافهه
ويرن تلفون فهد وهو توه ظاهر من البيت راكب سيارته
شاف رقم غريب. ويقول في باله: هذا رقم مؤلوف, منو يا ترى
ورد على التلفون: الوه
....: السلام عليكم
فهد: وعليكم
.....: شحالك؟
فهد: بخير الحمدالله, منو الشيخ
.....: مب منك نسيتنا, يا بوك وينك, ما تنشاف
فهد: عفوا اخوي بس ما عرفت منو وياي
خالد: انا خالد
فهد وهو يفكر: خالد, خالد, هيييييييييييييييه خالد سعيد ال......
خالد: عليك نور, زين يوم ذكرتني
فهد: هههه شحالك, اخبارك
خالد: الحمدالله بخير. وينك يا ريال, صرت ما تسأل ولا اتي المقهى نشوفك
فهد: والله مشاغل يا بو وليد
خالد: زين فض نفسك شوي ومرنا يوم
فهد: والله انا توني ظاهر من البيت, مالي هدف من هالظهره
خالد: عيل مرنا
فهد: وين انتوا
خالد: الصراحة انا ويا عيال عمي في ميلسنا, اقرب عدنا
فهد: خلاص عيل, ربع ساعة وانا عندكم
خالد: زين انترياك
فهد: في امان الله
.........

ميره في جناحها, يالسه تطالع تلفزيون وولدها سيف على اريولها ترقده. حدر عليها منصور وشافها مجابلة التلفزيون وسار عندها
منصور: فديت هالقمر, الله لا خلاني منه
نزلت ميره راسها مستحيه: تسلم حبيبي
منصور: شحالج ام سيف
ميره: بخير ربي يسلمك
منصور ونزل راسه قريب من ولده: وهذا الولد كله راقد....
ميره: يهناله الرقاد وقت ما انت اتي
منصور: الحين بقومه
ميره: منصور خله راقد. مافيه على ويع الراس
منصور:هههههه, زين حبيبتي, تبين شي
ميره: سلامتك حبيبي, دير بالك على نفسك
منصور باس خد ميره: يالله مع السلامة
ميره ويهها احترق بس قاومت الخجل وقالت: لا تتأخر
منصور: انشالله
طلع منصور وتمت ميره تطالع تلفزيون.
.........

طلعت موزه بعد الدوام سايره بيت اخوها, تكلمه عن الفله وبالمره اتجوف مريم وتتأكد اكثر من الي سمعته من حمد.
بعد ما يلست ويا اخوها سارت فوق عند مريم الي كانت اف حجرتها تكتب خواطر. دقت الباب وفتحتلها مريم بكل شوق, حظنتها ودخلتها الحجره ويلسن يسولفن وموزه تتخبر مريم عن احوالها
وفي نص سوالفهم
موزه: مريوم, ادري ما تخشين شي عني, بس سمعت رمسه وابا اتأكد
مريم استغربت بلاها عمتها وشو سامعة عنها خافت وتمت تفكر شو الشي الي خاشتنه عنها, وحطت اف بالها ليكون عرفت عن اتصالتاتها لحمد: خير عموه, انا ابد ما خشيت عنج شي ولا عمري فكرت اخش عنج شي
موزه: مريوم صدق ترمسين حمد على التلفون
هني مريم حست بحد يصب على راسها ماي بارد. خنقتها العبره وتمت تصيح. ما تعرف كيف اترد على عمتها.
موزه: بلاج مريوم. خبريني, شي صاير
مريم وتتنهد من الصياح وبكلمات متقطعه من كثر الصياح: عموه, والله غصبن عني. والله احبه...
تمت موزه ساكته وفي بالها يعني صح اترمسه,
مريم: غصبن عني, وانا ما كلمته الا كم من مره, وكل مره فيها كان يصدني, مره يقول انا مشغول, ولا هو في السينما ولا ويا ربعه, يتعلث اب أي شي بس عشان ما يكلمني. ليش جيه يسويبي. يحرقلي افوادي.
موزه: والله حاسه فيج مريوم. بس الي سويتيه غلط وهو ما يستاهل
مريم استغربت ليش تقول عن حمد جيه او اكيد تعرف شي عنه: صرت ما اعرف الصح من الغلط. راسي افتر من كثر ما افكر فيه
موزه: من وين يبتي رقمه
مريم:ذاك اليوم يوم كنت بيت عمي محمد, كنت يالسه ويا مهره اتطالع المسجات في تلفونها وبفظولي طلعت رقم حمد وحفظته دون ما تدري مهره.
وتمت مريم تشكي لعمتها حالها وهي متطمنه ان حد بيوقف وياها, لين ما يت الصاعقة على راسها وموزه تخبرها عن زيارة حمد وشو قال عنها وكيف انكر كل شي وعقه على راسها. وانه ما يحبها, ويعتبرها مثل خواته
مريم: لا ما اصدق
موزه: لا صدقي. بعدين يا مريم ترا حمد ما يستاهلج, ابتعدي عنه. وانتي تعرفين عن حركاته ما ايووز عنها
مريم تمت اتصيح اكثر عن قبل, وموزه طلعت عنها وخلتها لحالها تراجع نفسها وتعيد ترتيب افكارها. كانت موزه تبا مصلحة مريم...
( معقوله انا رخيصة عندك يا حمد, صدق انك نذل وحقير, صنتك وحبيتك, وفي الاخير تنكر الجميل. الله يسامحك) وتمت حابسه عمرها اف حجرتها, لا تغدت ولا تعشت ولا رضت تفتح الباب لحد وتمت تصيح لين ما ورمن اعيونها ورقدت من التعب الي فيه 




اليوم الثاني قامت وكل الحب الي اف قلبها تحول كره, كرهته بعد الحب, ذلت عمرها وايد خلاص حكمت على عمرها تنساه وتنسى ماضيه وحبها له الي بيكون من اصعب الاشياه تسويه. باعها ولا دافع عنها وهي الي تدافع عنه يوم ينطرى بسوء, ما كان يهون عليها, بس كيف سمح لنفسه وهانت عليه بنت عمه الي ضحت اب كل شي عشانه.
نبشت بين شرايطها لين ما لقت الشريط وحطت عبدالكريم عبدالقادر, تسمع الغنيه وتعيدها كل ما تخلص وتدندن ويا الكلمات.وفجت دفتر وكتبت الغنيه من كثر ما حفظتها وهي ترددها

( للصبر آخر. خلاص خلاص. عافك الخاطر خلاص.
حاولت اسامح ولكن ماني اب قادر.
خلاص عافك الخاطر
روح اب طريج وانا ابطريج , خلني على جرحي العتيج
خلاص عافك الخاطر
.......
تذكر يوم. يوم. يوم. صرت انا حديث الناس
ومن منه ,منك يا اعز الناس
واليوم انا اقدم لك عذر وان كان عندي لك قدر
ومحبتي اقطع من رجاها اليأس
......
هذا القرار الاخير واعتبرنا منتهين
لا تنتظر لحظة حنين هذا القرار الاخير.
ما احبك, واب قناعه قلتها
انتها الحب انتها, التها القلب التها
خلاص عافك الخاطر)
قالت اب صوت عالي شوي تسمع نفسها به: والله عافك الخاطر..

عشان اتغير جو شوي, طلعت من حجرتها ويلست على الانترنت, تبا تبدا حياتها من يديد, تبا تنسى ماضيها الحزين. دخلت النت تتصفح المواقع والمنتديات واندمجت وياهن وبين كل المواقع دشت موقع كروت اغاني. تذكرت الغنيه وتمت ترددها وهي تدور على كرت فيه نفس الغنيه. بعد ما لقته طرشته لحمد وكتبت له عافك الخاطر.....
بردت قلبها شوي من الحره الي فيها, وعشان يحس حمد انها مب سلعه تنباع متى ما يبا..
يوم فتح حمد ايميله استغرب هي ليش مختاره هالغنيه بالذات
حمد يكلم نفسه: هاي بلاها, اكيد خرفت
بالمقابل حمد ما عار أي اهتمام لاسلوب مريم اوياه اليوم. بس استغرب منها
وكمل مغازل والضحايا تزيد
بس عقب رد لافكاره مره ثانيه وقال: ليكون موزه قالتلها, لا ماضني
وقام عن الكمبيوتر وطلع من البيت يتحوط...
......

تتصل فيه ما يرد عليها وحاقرنها من اخر مره زارهم فيها, روضة محترقه ومتلومه في خليفة الي صار مول ما يعبرها ولا يعيرلها أي اهتمام. واتصلت وتم يرن لين ما رد عليها اخيرا
خليفة: نعم
روضة: اول شي السلام عليكم
خليفة من دون نفس: وعليكم السلام
روضة: خليفة, شحالك
خليفة يرد عليها بكل برود: الحمدالله
روضة: خليفة بلاك. ليش متغير
خليفة: ما فيه شي, شي ناقصنج
روضة: مب ناقصني الا شي واحد, ناقصني انت.
خليفة فرح في داخله هي لين الحين تفكر فيه على غرورها لكن يظهر العكس عشان ما يحسسها ب أي شي
خليفة: ما باقي عالعرس غير اسبوع. اذا ناقصنج شي قولي عشان اطرشلج اياه
روضة وبدت تتنهد بحزن: خليفة والله حرام عليك. ليش جيه اتعاملني
خليفة: انتي ادرى
روضة: لاني قصيت شعري, خلاص انزين انقص الحين, ما ينرد
خليفة: انتي عصيتي امري
روضة: توبه ما اعيدها مره ثانيه.
خليفة كان يبا يسكر عنها ابسرعه, ما يبا يخضع لها: روضة, انا مشغول الحين... يالله مع السلامة
سكرت عنه وهي تحس اب الم في قلبها ليش جيه يعامها, مع علمها انه يحبها ويموت على التراب الي تمشي عليه, على عكس قبل يوم كان ما يداني طاريها.
ما مرن عليه دقايق ولا هو متصل فيها, ما هان عليه يزعلها, كل شي يهون الا ملاكه روضة, حبيبته روضة, دنيته كلها.....
استغربت روضة وهي تشوف رقم خليفة على تلفونها, توه يقول مشغول ليش رد يتصل فيها. وقالت في خاطرها خل ارد عليه عن يهون يتصل فيه
روضة: الو
خليفة: هلا حبيبتي
روضة: هلا خليفة, في شي, صاير شي
خليفة: لا ماشي, ما هنتي عليه
روضة: فديتك
خليفة: بس بعدني زعلان
روضة: خلاص حرمت اقصه, يعل يديه القص اذا قصيته مره ثانيه
خليفة: ييد العدو انشالله, انزين اخبارج
روضة: متوله عليك
خليفة: حبيبتي والله
وتم يسولف وياها ونسى الزعل الي من بينهمام حمد:تحمل على عمرك
علي: انشالله امايه
طلع علي وحدرحمد الصالة وهو يصفر ويغني
حمد ويتفلسف على امه بالانجليزي: oh hi mom, whazup
ام حمد: شو تقول, ماعرف شو تخربط عليه
حمد: اقول السلام عليج
ام حمد: وعليك السلام والرحمه, من وين ظاوي, وينك البارحه
حمد: اييييه, ما بنخلص من المحاظره اليوميه
ام حمد: يا حمد, انا اريد مصلحتك.
حمد وعشان يغير الموضوع: زين زين, انتي شحالج
ام حمد: الحمدالله وانت اخبارك. بلاه ويهك جيه مصفر
حمد: ما بلايه شي
ام حمد: شو ما بلاك شي, طالع عمرك كيف مستوي يابس
حمد: امبوني جيه, ما تغيرت
تنهدت ام حمد: زين حمود, شو ما تبى العرس
حمد: حق شو احط على قلبي عله
ام حمد: اخوانك ما قالوا جيه, خلوف وبياخذ رويض وعلي يبا فطيم وانت شو تتريا لين الحين
حمد: مافيه على ويع الراس. توه الناس, خليني على راحتي يوم بعرس بخبرج
ام حمد: الله يهديك يا ولدي
حمد: الله يهدي اليميع
ام حمد: استغفر الله العظيم. لواني اباك تعرس وتاخذ بنت عمك مريم وتريح بالي
حمد: مريوم اف بيت عمي, يوم اباها بلقاها
ام حمد: حمود طفرتبي. قوم اظهر عني
حمد: افاا. تطرديني
ام حمد: مالي قعده وياك اذا العرس ما تباه
حمد: عيل اقولج انا بظهر
ام حمد: وين بتسير توك ياي
حمد: ما بتقعدين ويايه
ام حمد: تبا العرس تراني يالسه ما تباه فارج عن ويهي
حمد: يالله فمان الله
وطلع عنها حمد.
.............

على انغام الغنيه الكلاسيكيه تدخل روضة القاعة, تدخل وعيون الكل عليها. قمر سما خليفة ظهر وبهر الجميع بحظوره. تمشي على كوشتها وتبتسم بكل ثقه وغرور الي ما يقدر يحطمه غير خليفة بنفسه. انعجب الجميع بروضة وتمنوا لها كل خير وسعاده.
يلست وينها بنات عمها واختها يسلمون عليها ويتصورون وياها
مزنه: شو شعورج روضوه
روضة: عادي
مزنه: عادي. انزين بنجوف
وتمن يسولفن شوي عندها وعقبها قامن يرقصن جدامها
روضة كانت صدق مستانسه اتشوف فرحت الكل والابتسامه على وييهم
الساعة استوت 11. دخل خليفة ويا ابوه وعمه متجهين صوب روضة. وفي هذا الوقت مزنه سارت عند روضة بسرعه وسألتها
مزنه: ها شو شعورج الحين
روضة: مزنوه, اوقفي حذالي, والله زايغه
مزنه: هههههه, لا مافيه بسير عند اربيعاتي
روضة: حرام عليج
مزنه: ههههه لا مب حرام, يالله باي
روضة في بالها الله يسامحج يا مزنوه
اقترب خليفة منها وهو منبهر بجمال روضة.صدق قمر.
باسها على يبهتها وقال: مبروك
روضة الي ما تستحي من خليفة نزلت راسها وييها انعكس احمر من المستحى: الله يبارك فيك
وبعد ما يلسوا همس خليفة في اذن روضة
خليفة: والله وتحقق منايا, شوفوا حبيبي معايا
روضة تمت منزله راسها ولا ردت على خليفة. تصوروا وقطعوا الكيك وطلعوا.
وفي بيت بو منصور تسلم على اهلها قبل لا يسييرون الفندق وباليوم الثاني يسافرون
بو منصور: مبروك
خليفة: الله يابرك فيك عمي
بو منصور: هالله هالله في روضة يا خليفة
خليفة: روضة بعيوني عمي.
ام منصور: دير بالك عليها.
خليفة: انشالله عمتي
روضة: مرايم وين
ام منصور: فوق تغير ثيابها
واتصل بو منصور على تلفون مريم الي ردت عليه ابسرعه
مريم: هلا ابويه
بو منصور: مريوم, مري حجرتي بتلقين قوطي على التواليت, هاتيه, ونزلي سلمي على اختج
مريم: انشالله ابويه
سكرت عنه مريم ونزلت
اول ما نزلت عطت ابوها قوطي ملفوف بطريقة حلوه وعليه كرت اصغير, ولوت على اختها الي بتفارقها. وتمت روضة اتصيح في حضن مريم ومريم تواسيها
بو منصور: بسكن عاد
ام منصور دمعت اعيونها وهي تشوف بناتها يصيحن.
بو منصور: روضة حبيبتي تعالي بخبرج شي
قامت روضة من حظن اختها ومسحت دموعها وسارت تيلس حذال ابوها
بو منصور: خليفة تعال
وسار خليفة يلس عند عمه
بو منصور: خليفة, روضة, عيالي, ما لقيت شي اهديكم اياه غير هذا ... ومد بو منصور القوطي حق روضة
روضة: شو ها
بو منصور: افتحيه حبيبتي
روضة تفتح القوطي عن الشرايط شوي شوي ويوم فتحته لقت مفتاح
طلعت المفتاح من القوطي وتمت تطالعه باستغراب. ليش ابوها يهديها مفتاح, ومفتاح شو ها, ولفت اب ويهها صوب ابوها وبنظرات تقول: مفتاح شو ها
بو منصور: ادري مستغربين, حبيبتي روضة, هذا مفتاح بيتج
روضة: بيتي
بو منصور: هي, طول هالفتره من ردينا من المانيا وانا ابني هالفله لج, عمتج موزه صممت الديكور وعلي ولد عمج دار الشغل في الفله, هاي الفله هديتي لج..... صدق كانت مدلعة لو انها كبرت وعقلت واليوم عرست بس بتم اخر العنقود ومدلله عنده
لوت روضة على ابوها وباسته على خده, وخليفة في داخله الغيره ذابحتنه
بو منصور: تستاهلون, خليفة ما وصيك عليها
خليفة: ولا يهمك عمي.
بو منصور: عيل يالله توكلوا, سيروا عشان باجر تقومون من وقت تلحقون على الطياره
خليفة: انشالله.
وقام خليفة شل شنطة روضة وروضة تودع اهلها. وهي طالعة من البيت شافت اخوها خالد. ودمعت اعيونها
خالد: مبرووك.
خليفة: الله يبارك فيك, عقبالك.
خالد: انشالله قريب, ها العروس
دمعت روضة وبدت بالصياح الخفيف
خالد: عروس وتصيح, لا تصيحين,,,, وقرب من اخته ولوى عليها وباسها على راسها واستسمح منها اذا في يوم غلط عليها.
وطلعت روضة ويا ريلها الفندق....
..............

فهد يزاعق في الصالة: اماااااايه
وتطلع ام فهد من حجرتها: اشو عندك تزاعق
فهد: بعرس
ام فهد: شو
فهد: ابا اعرس
ام فهد: والله, هذي الساعة المباركة
فهد متشقق ومكشخ اضروسه
ام فهد: يالله من متى وانا ابا اسمعها منك.
فهد: خلاص قلتها ارتحتي
ام فهد: هي فديتك, ابا اشوف اعيالك قبل لا اموت
فهد: شو هالفال امايه, الله يطول بعمرج وتشوفين عيال عيالي بعد
ام فهد: انشالله, الله يسمع منك,,,,,,,,,,, زين ما خبرتني, تبغي حد ولا اسير اخطبلك على هواي
فهد: وانتي منو اخترتي
ام فهد: والله يا وليدي, بنت سنعه مشالله عليها, رزينه وغاويه.....
فهد: نعرفهم
ام فهد: هي فديتك
فهد: زين منو
ام فهد: اربيعة اختك، مريم
فهد استانس, هو يدري انها هي بس كان يبا يبهدل امه شوي
فهد: لا ما نعرفهم
ام فهد: امبلا, يدك الله يرحمه ربيع يدهم زمان اول
فهد: يستهبل اكثر: والله
ام فهد حست انه يالس يستهبل عليها: فهود, وخر عني
فهد: شو سويت لج
ام فهد: مادريبك تستهبل عليه
فهد: هههههه
ام فهد: خلاص بالخميس بنسير صوبهم وبخطبها لك
فهد: ما يصير اليوم
ام فهد لفت على ولدها: ويدي, اثقل شوي
فهد: ههههه
وسار عنها فهد وقت ما نزلت سلامة من فوق, ام فهد خبرت بنتها انهم بيسيرون بالخميس يخطبون لفهد. وقامت سلامة تتصل في مريم وتخبرها انهم بيوونهم هي وامها ويدتها يوم الخميس الياي.
.................

حب مريم كل يوم يقل, وكل شي يذكرها به صار يكرها فيه, صارت ما تحب طاريه, انقطعت كل وسائل الاتصال من بينهم بعد ما كشف حمد السر لعمته, ما تتصل فيه بعد ما عرفت ان الامل مفقود في انسان بلا احساس, اذا سارت بيت عمها تقعد في غرفة البنات واذا التقت به ما تسلم وتطلع من المكان الي هو فيه, كثر ما كان الحب ينمو في قلبها صار يصغر مثل الماي اذا تبخر. اما حمد فحالته انعكست, حس اب فراغ في قلبه, كانت مريم مالتنه, ما حسبها ولا اهتم لها, شو الي يخليه يفكر فيها بعد ما عذبها وياه, كان قاسي عليها واعترف لنفسه انه قسى عليها وايد مع علمه بحبها الكبير وقلبها الطيب والحنون... حمد صار يفكر في مريم بطريقة غير, قبل مريم تتصل به وهو يصدها بس كان في حد يسأل عنه, قبل مريم تدافع عنه الحين كرامته تنهان جدام اخوانه وهو ساكت. قبل مريم تبتسم له تخلي قلبه ينور من ابتسامتها وهو يعتبرها اعجاب لا غير. صارت حالته تعيسه, حس انه فقد شي بس شو مب قادر يعرف وفي الاخير اكتشف انه خسر قلب كان يحبه وهو محتاجله الحين. يوم الكل وقف ضده....

كان قاعد في السياره يسمع الاف ام وبعدها نزل دخل البيت وهو ساير حجرته رن تلفون البيت وسار يشله

حمد: الو
مريم خلت عمرها طبيعية: السلام عليكم
حمد: مريامي
مريم: هيه مريم
حمد: شحالج؟
مريم من دون نفس: بخير,,,, وين مهره
حمد: مادريبها, انا توني ياي
مريم: عيل مع السلامة
حمد: مريم, صبري لا تسكرين
مريم: نعم شو تبا
حمد: انتي شو فيج؟ ( ماكان يبا يسألها بس يبا يطول وياها)
مريم: ولا شي, مع السلامة
ما قدر حمد يمنعها ىانها تسكر, خلاص خسرها, قبل تتمنى تسولف وياه كثر ما تقدر والحين صار العكس, هو الي يباها ما تسكر.... 




بليلة الخميس, ام فهد سارت تخطب لولدها ومن الصوب الثاني سارت ام حمد تخطب لعلي. البيتين كانوا مرتبشين, حتى مريم الي ما توقعت في يوم بنتخطب وبتكون لغير حمد.الي صدق حبته من كل خاطرها لكن اب غروره هدم كل شي, هدم الحب الي بقلبها ودفنه في اسفل قاع من قيعان البحر. مريم وافقت على طول, يأست من ولد عمها, يأست من المحاولة ويأست من المذله الي هي فيها, فكرت وقررت ان زواجها بينسيها حب السنين الي مضن, حب حطمه مالك قلها سنين. طالت شهور وايام وساعات وثواني....
اما فاطمة فخذت وقت تفكر, كيف مصيرها بينتهي, هل بتم اف بيت ابوها ولا بتسير بيت ريلها وبتعيش حياه يديده. بعدها بفتره قصيره اقتنعت فاطمة بمصيرها اليديد الي بيحدد انها تودع بيت ابوها واتسير بيت ريلها, تحددت ملجتها بعد ملجة مريم الي كانت شهر بعد ما انخطبت, الكل عرف عدا حمد, ما كان مهتم ييلس ويا هله ويعرف احوالهم واخر اخبارهم. ما درى ان بنت عمه ضاعت من ايديه وهو يتحسبها بتترياه سنين طويله.
مريم كانت اف حجرتها, ماسكه الدفتر وتكتب اخر شي تودع فيه حمد, وتودع حبها الي انهدر. كتبت اخر الكلام الي بقى لحمد اف قلبها, تبا تودع ذكريات ماضيها الحزين. نفس اليوم كانت متواعده ويا عمتها موزه تمرها وتسير وياها المكتب. اتصلت موزه في مريم وقالتهلها انها تترياها تحت. لبست مريم بسرعة وشلت الدفتر الي قررت تعطيه عمتها تحتفظ فيه بما انها خلاص بتعرس وبتكون مثل هالافكار شي غلط ومحرمه عليها. انقضى الوقت ومريم وموزه فالمكتب.
موزه: خلاص مريوم, قررتي تتخلين عن حبج وماضيج
مريم بثقة: هيه عموه, خلاص انا حمد انهيته من قلبي
موزه: متأكده من كلامج
مريم: هيه نعم, قدرت احبه بقدر انساه
موزه: لا يا مريوم, الي يحب ما يقدر يكره
مريم: خلاص انا خذت قراري, انا موافقة على فهد وباجر يوم بعرس بيعوضني عن حبي لحمد.
موزه: الله يهنيج ويسعدج انشالله.
وعقبها طلعن, نزلت موزه مريم بيتهم وسارت البيت.

فليل كانوا يالسين علي وحمد وخليفة الي كان زايرنهم
علي: اففف, متى مريوم بتملج وبفتك
حمد: شوووو
علي: شو شو, مرايم ملجتها قريب, متى بس عشان ايي دوري
حمد: انت شو تخربط
خليفة: حمود, انت وين عايش, ما تعرف حتى شو يصير حواليك
حمد: شو صاير خبروني
علي: مريوم بنت عمي انخطبت, وعمي شاورها وهي وافقت
حمد: هااه, وليش ما خبرتوني, والله محد ىاخذها غيري
خليفة: الصراحة حمود انت فرطت فيها, ولا مريوم الف من يتمنها
علي: من سبق لبق. وانت رمست بس يلست تلعب, تحسبها بتم لك
حمد: غصبن عنها بتم لي, وهذا الي ياها يا انه اليوم يفسخ الخطبه ولا بيشوفون شي ما شافوه
خليفة: استهدي بالله يا حمد, هد اعصابك
حمد: وخر عني انت الثاني, ان ما كانت لي, ما تكون لحد غيري
وطلع عنهم حمد وهو محرج. كان متواعد ويا ربعة انهم يلتقون في المقهى بس لقى نفسه واقف اب سيارته مجابل بيت يدته, نزل ودخل البيت, ما لقى حد, يدته كانت راقده واحمد كالعاده محد في البيت, وعلى طول سار فوق صوب مكتب عمته. دق الباب ودخل
حمد: السلام عليج.
موزه: وعليك السلام.
حمد: شحالج
موزه: الحمدالله, انت اخبارك وينك مختفي
حمد: موجود, الا هنيه
موزه: هيه ,,,, وقامت موزه صوب الثلاجه : تبا عصير
حمد: لا مالي نفس,,,, ويهه كان مبين عليه ان شي صدمه ومغيض
موزه: بلاه ويهك غادي حمر, شو مستوي
حمد: عموه, صدق مريم انخطبت, وصدق هيه وافقت
موزه انتبهت لحمد وحطت عينها بعينه: هي يا حمد, صدق, مريم خلاص راحت من يديك.
حمد: والحب
موزه: أي حب, مب انت الي انكرت كل شي, مب انت الي قلت انها مجرد اخت مثل خواتك, مب انت.... وكملت كلامها بكلام يجرح كثير
حمد تم ساكت ما يعرف شو يقول ولا كيف يرد على عمته, بس مستحيل مريم تكون لغيره
موزه تلفت تدور تلفونها: اتريا بسير الحجره بييب تلفوني
حمد: انزين
سارت موزه تييب تلفونها وحمد التها بدفتر جافه جدامه وجذبه, قال اكيد هذي رسمات من رسمات عمته وقال خل اجوفه
اول ما فتح الدفتر قرا الصفحة الاولى. كانت خاطره حب, فيها اسمه وتعبير عن حب مريم له, عرف انه دفتر مريم. شل الدفتر وظهر قبل لا اتي عمته. هزت قلبه الخاطره الاولى وسار عند البحر الي صوب الراس الاخضر ونزل ويلس على الرمل مجابل البحر.
فتح الدفتر وقرا من اول صفحه, قرا صفحة صفحة, كلمه كلمه, وحرف حرف, كان اف خاطره يصيح بس كبريائه منعه. قرا كل شي مريم كتبته عنه وهو يفكر كيف ضيع من ايده هالانسانه. قرا لين ما وصل اخر صفحه, صفحة الوداع, قراها وحس بشعر ينبه وقف, حس بالدم الي يمشي بشراينه وقف, حس بالحزن الكبير وهو يقرا هالجملة " اكرهك يا حمد, واقولها باقتناع, اكرهك ومازلت احبك, لكن حبي لك ابد ما بيكون الا.حب الاخت لخوها.."
ودار هالكلام في راسه: ليش يا ربي ليش, صدق كانت تحبني وانا الي صادنها, صدق كانت تباني وانا ذالنها, بعد ما ضاعت من ييدي, مستحيل تضيع, بكلمها وبقولها اني احبها, انا عذبتها وهي صارحتني بحبها, ليش كنت نذل وحقير. معقوله تكرهني بعد هالحب, لا مستحيل تكرهني, اااااه, ليتني حسيت فيج يا مريم, وحسيت بمعاناتج, صدق كنت قاسي بس ما اطلب الا السماح. اكيد بتسامحني, مب تحبني... ,,,,,,, وقام من مكانه بعد ما تأخر الوقت ورد البيت وهموم الدنيا كلها على راسه.
كان يتوقع مريم تسامحه, توقع انها ما ترفض طلبه وهو يقولها ردي فهد وانا حاظر ايي اخطبج بنفسي. رد البيت وهو يشوف موبايله اكثر من 30 مس كول فيه, عمته الي تحاتيه, اخوانه الي استهمو عليه, امه الي ما سأل عنها اليوم, وربعه الي كانوا يتريونه في المقهى. رد البيت وقلبه منجرح من ظلمه وغروره وللحين الدمعة ما انسابت من اعيونه.
دخل حجرته وبدل اثيابه وصلى العشى واتصل فيها وهو يذكر رقمها من كثر ما كانت تتصل فيه وتسأل عنه وهو صادنها, بس كان مغلق, ما يأس يلس على الكمبيوتر يدور اغنيه عراقيه (صدق مخطوبه يا فلانه) يبا يطرشلها اياها

مريم كانت سهرانه, كانوا منصور وميره يالسين وياها وعقب ما ساروا تمت تطالع التلفزيون. ملت منه وقالت لنفسها: خل اقوم اقرا القصايد الي في المنتدى دام ما فيه رقاد. وبالفعل قامت وفجت المكبيوتر وتمت تتصفح المنتدى وتقرا القصايد والخواطر, بعدها فتحت المسنجر, يمكن تلاقي حد من اربيعاتها موجودات. دخلت بس بدال ما تلقى اربيعاتها لقد حمد, حمد الي خلاص محته من قلبها وقررت تنساه, كانت حاطه في بالها انها تمسحه من لستتها بس قبل لا تسوي أي شي لمحها حمد اون لاين وطرشلها الغنيه. من سمعتها مريم ما عرفت شو تقول, تمت تعيدها وتسمع كليماتها وحمد يطرش مسجات وهي ما ترد عليها.
كانت كلمات الغنيه ترن في راس مريم.
" صدق مخطوبه يا فلانه, وصدق باجر يزفونج
عسى ان لا يجي باجر واجوف دمعة عيونج
مخطوبه هلج جبروج ..ولا انتي رضيتي وقلتي مغصوبه
اش حلات الخاتم الل بأيدج.. عليه جروحي مكتوبه"
مريم ما ردت عليه وهو يطرش باقي المسجات كانت تسمع الاغنيه وتطالع الي كاتبنه
حمد: مريم, ارفضيه, ارجوج
مريم:.....
حمد: مريم: ارجوج سامحيني, والله ندمان على الي سوته فيج
مريم:......
حمد: مريم, ارفضيه وانا باجر بايي اخطبج بنفسي من عمي
مريم:....
حمد: مريم, حرام عليج ردي علي, جاوبيني
مريم:........
حمد: مريم, والله اني ندمان على كل شي, ندمان على العمر الي انقضى وانتي تحبيني وانا صادنج, ما كنت افكر الي بنفسي, مريم ارجوج ارفضيه وسامحيني.
مريم: الحين, بعد كل الي سويته اسامحك, ماقدر يا حمد, ماقدر.
وطرشتله غنيه اريام وطلعت.
" تسأل عن الحب حبك مات ونهيته ..والي انقضى راح للماضي له ازماني
يأول انسان منك الحب حسيته ..وصبحت في الدم تجري لي في شرياني ........"
اما حمد انصدم. مريم الي حبته بكل ما فيها صارت صدق تكره, صار يهون عليها يذل عمره وهو ابد ما ذل عمره جدام حد, كبريائه تحطم, اول ما طلعت مريم سكر الكمبيوتر وهو حاس اب ضيج, قام وانسدح على شبريته وتم يصيح ابحرقة, صاح الايام الي ضيعهن والي تكبر فيهن بجملته المعتاده (انا محد يقدر يكسر كلامي) صاح وهو حاس ان كل شي ضاع من اييده, ضاع وانتهى, بس ليتها تسامحني, بس على الاقل تسامحني, ودار في راسه كلام كثير.
.........

تمر الليالي خلال الاسبوعين وحمد يحاول في مريم, موبايلها دوم مغلق والنت ما تدخله فما كان له أي طريقة الا يسير بيت عمه. يجرب يقنعها لكن بدون جدوى, تقولهم أي شيء عشان ما تنزل وتشوفه, حطمها وذلها وخلاها تكره وفي الاخير ياي يطالبها تسامحه لكن مريم كانت اقوى من جيه, من ايي ما تطلعله وان انجبرت تشوفه وتسلم عليه, تسلم من بعيد وتطلع بعلثة انها مشغوله.احترق قلب حمد عليها, صدق راحت, وما بترجع له, خلاص انتها كل شي وهو يتذكر الكرت الي طرشته على ايميله وفيه غنيه عبدالكريم. تذكر المقطع " تذكر يوم صرت انا حديث الناس,,, ومن منه ,منك يا اعز الناس ,,, واليوم انا اقدم لك عذر وان كان عندي لك قدر,,, ومحبتي اقطع من رجاها اليأس" وتحسف وندم على اليوم الي سار فيه بيت يدته وخبر موزه كل شي وانكاره بكل شي.....
لين ليله قبل ملجة مريم, وهو يزور بيت عمه وجرب فيها بأنها ترفض لكن مريم خلاص حطت في بالها انها خلاص حمد تنهيه من ذكراها وتعيش حياتها من يد ويديد....
يوم الملجة كان يوم ممات حمد, خلاص تحطم حلمه وهو يتذكر اشياء كثيره, تذكر مره وهو يقول لنفسه ان محد بيتحملني كثرمريم, اليوم مريم تخلت عنه ومن تم له, غصبا عنه كان يالس وياهم في الميلس لين ما خلاص يا الوقت ودخل فهد عليها, يلبسها الشبكة والساعة. دخل فهد وهو مستانس, وراضي عن نفسه كل الرضى وفي قلب انسان يتحطم كل ما قرب فهد من مريم. فهد يقترب وحمد يسرع اكثر اب سيارته, انسابت الدموع من اعيونه وسببت غشا مثل الضباب عليها, حمد ما قدر يركز, ما قدر يشوف الي جدامه وتذكر الجمله الي قراها في اخر صفحة مريم كاتبه فيها ( اكرهك يا حمد, غمض اعيونه وفتحها ابسرعه لكن الدموع بعدها تنزل ومسويه على عيونه مثل الضباب, ما درى اب عمره الا وهو داعم, وفقد الوعي. وانتقل للمستشفى
الضابط الي كان يتحقق من الامر شل تلفون حمد وخذ اخر رقم, الي هو رقم خليفة وتصل به.
الضابط: السلام عليكم ورحمة الله وبركاته
استغرب خليفة منو هذا الي متصل به: وعليكم السلام
الضابط: لو سمحت اخوي, انت خليفة
خليفة: هيه نعم, منو معاي
الضابط: الضابط راشد وياك,
خليفة: خير اخوي في شي
الضابط: اخوي, حمد سعيد ال......... شو يصيرلك
خليفة: اخويه شي صار له, اخويه فيه شي
الضابط: والله معرف شو اقولك
خليفة: ما من شر, ليكون استواله شي.
الضابط: حمد عطاكم عمره, البقاء لله.
خليفة: لا مب صحيح, لا انت تقص عليه
الضابط: لا حول ولا قوت الا بلاه, الله يصبركم اخوي, ويكون في عونكم
.....................















تأجل موعد عرس مريم, ونذرت لنفسها ان ياها ولد تسميه على اسم حمد, بعد ما تحسنت الظروف الي هم فيها تزوج علي وخذ فاطمة بنت عمه, سلامة بيتقدملها خالد اخو منصور ربيع اخوها فهد, وروضة بتحمل لكن فرحتها ما بتكمل وبيموت البيبي اف بطنها, بس خليفة بيعوضها اياه بالحب والحنان. ميره بتحمل وبتييب اخت لسيف, وموزه بتحتفظ بدفتر مريم وهي تروي لنا قصة مريم وحبها المخلص لحمد لاخر لحظة....


النهاية.... 

