
((( في ذمتي [ْذمه وذمه وذمه] أنكـ بعيني عن ثلاثين مخلوق..غالي وقدرك في ضلوعي آضمه ..ولك في حنايا خافقي يالغلا شوق )))
\
\

يالسه بروحي ع زاويه وحاطه يديني الثنتين ع ويههي وأرجف من الخوف ونا أسمع صوت يناديني من بعيد وكل ما مر الوقت الصوت يقترب مني أكثر ..المكان يخوف ..الظلام محاوطبه من كل صوب . ما قدرت أتنفس ووحطيت إيدي على قلبي وهو يدق بسرعه كبيرة لدرجه أني حسيته بيطلع من كثر دقاته ..فجئة حسيت بأيد مسكتني من ورآى وتشدني بقو .. ما رامت أتحمل أكثر عن جيه وصرخت بصوت عالي 
غادة :آآآآآآآآآآآآآآآآآآآآآآآآآآآآآآآآآآآآآآآآآآآآآه
خوزو عني اآآآآآه وتميت أصارخ وأصيح بأعلا حسي
هند فاجه عيونها من ألزيغه : أنتي أيه نشي يالخبله بلاج تصارخين وردت ورا خطوتين
حطيت إيدي ع ويههي ويلست أصيح بصوت مسموع ..تميت فترة على هالحال وبعد مرور دقايق .. أنتبهت ع النور وفجيت عيني حصلت أختى هند فاجه حلجها وعيونها من الزيغه
طالعتها : ه ه هند
هند فقمة خوفها : بسم الله يا الساحره وطلعت من الحجرة مغبره
انتبهت وستوعبت اللي صار : آآآآآه كنت احلم ..أعوذ بالله منك يا أبليس ومسكت رأسي مب مستوعبه الحلم اللى حلمته وغمضت عيوني ياربي شو هالكوابيس اللى أحلمها من فتره ..يالله بسترك بس.... يت عبالي أختي هند وتذكرت شكلها كيف كان وهيه فاجه حلجها من الخوف خخخخخخخخ : ياربي يا هنوده جانج للحين ما تعرفين أختج يوم تحلم!!..شفت الساعة حصلتها 7 نشيت ورحت الحمام وخذتلي شور ع السريع وتلبست وتكشخت ع الخفيف ويلست ألملم أغراضي ونا أشوف الساعة خايفة أتاخر على كلاسي 

.
.
أم منصور : ولا واحد فيكم يروح الدوام وهو مب متريق ..سمعتوني 
منصور وهند فالنفس الوقت ::سمعنا سمعنا
أم منصور بعصبيه : أدريبكم أنا تسمعون مني "أتأشر على أذنها " وطلعون الرمسه مني "وتأشر على أذنها الثانيه "" لكن ما بخليكم اليوم لين ما تخلصون الريوق كله 
منصور وهو يشرب الجاي :بسني الحمد لله 
هند : أمايه سمعي منصور يبا يشرد 
منصور يخز هند بعيونه ..
أم منصور :نعم نعم شرده ماشي لازم تتريق مب كل يوم تقص عليه بكوب الجاي هذا وتروح 
منصور : أمايه والله ما أبا وبعدين ما يواحيلي هبابي أوصل الدوام ع الوقت أخاف أتأخر... مافيني ع صدعت المدير .. شل سويجه وباس راسها وطلع. 
أم منصور : ربي يوفقك يا ولدي ويرزقك البنت اللى أتحبك وأداريك 
هند بوزت : وليش يعني كل هالدعاوي حق منصور؟؟؟ ليش اأنا مب بنتج 
أم منصور : وابويه ع بنات أخر زمن عيب هاالرمسه أنتى صغيره بعدج شدي حيلج ونجحي بتفوق عقب لاحقه ع العرس وصدعته 
هند بعدها مبوزه : حليلي انا الهزاب فيني من الصبح.. ما تكفيني الزيغه اللى سببتها لي بنتج غادة وهيه تطريني نزلت من الدري ورحت صوب أمايه وبست راسها 
غادة : صباح الخير امايه ..وين منصور ؟
أمايه مبتسمه : صبااح النور .. منصور روح دوامه وبعدين خلي عنج منصور وقعدي تريقي لاحقه ع الدوام 
خفت : منو بيوديني عيل ؟
أمايه :ابوج داخل غرفته تريقي وعقب بوديج 
هند : شحالج الساحره ؟
شفت هند وبتسمت :: ههههههههههههه
أمايه أطالعنا :بلاكن 
هند :ماشي أمايه كالعادة بنتج تصارخ جنها ياهل يوم اقومها 
خزيت هند : ماعليج منها كنت احلم وما حسيت بعمري 
أمايه :سمي بالرحمان حبيبتي وتعوذي من بليس 
غادة : بسم الله الرحمان الرحيم ..وأعوذ بالله منك يا بليس ..
شفت هند بخبث :هندووه تعوذت منج غريبة ما أختفيتي 
هند مبوزه : شوفي أمايه شو تقول .. اخر العنقود انا لازم دافعين عني 
أمايه أطالعني : بلاج أمايه على أختج 
غادة : ما عليج منها هذي بزيه 
هند : من حقي اتبزا لين ما أقول بس "تشوف امها بدلع وترمسها " مب أخر العنقود 
أمايه تبتسم : طبعا الغالية أخر العنقود وتبزي من حقج حبيبتي 
طالعت أمايه وفخاطري "محد بيضيع هندوه غيردلعج الزايد "
دش أبوي الصاله : صباح الخير بناتي 
ردينا : صباح النوووور ..ونشينا نبوس راسه 
غادة : أبوي أباك توديني الجامعة 
طالع ساعته : يلا سرينا 
هند: اتريوني بيب شنطتي وبلحقكم لا تروحون عني
قتلها : بسرعة لا تتاخرين .
دقايق ولحقتنا هند السيارة 

.

فالجامعة 

دخلت استراحة البنات حركت راسي يمين ويسارأدور على ربيعتي مريوم ..وشفتها 
كانت قاعده تفرفر ورق لكتاب بملل وما انتبهت علي 
فاجئتها :مريووووم آخيرا حصلتج 
فزت : بسم الله ...
غادة : شو شايفة بليس ؟
مريم حاطه ايدها ع قلبها : الناس ترمس بشويش مب أطيرين حمامة فوادي 
فجيت عيني بهبل : طارت عنج وخلتج 
مريم تضرب جتفي بالكتاب : عن السخافه ..صدق زيغتيني ما تشوفيني سرحانه 
غاادة : اكيد تفكرين بحمووود
مريم تنزل راسها : هيه انأ عندي حد غيره شاغل تفكيري .. تخيلي غاادووه أمس ما قدرت ادرس للأمتحان عدل كثر ما افكر فيه 
طالعت مريوم بنظره حاد : يا سلام ونحن شو اتفقنا 
مريم شويه وبتصيح : والله مب بيدي أحبه مووووت وما أقدر ما أفكر فيه 
رمستها بعصبيه خفيفه : مريوم حبيبتي نحن خوات وأنا أحبج وأخاف عليج ..حمود هذا من بديتي ترمسينه وحياتج أنجلبت فوق تحت .. شوفي شكلج كيف صاير ؟؟.. طول الوقت سرحانه وتفكرين وأحيانا حزينه واحيانا مدري شو .. حرام اللى تسوينه بعمرج .. ياليت عاد يبين فعينه كل هذا ..بالعكس أشوفه كل ما مر يوم يجرحج أكثر وأنتى تتحميلين وساكته وصابره ..أبا أفهم شو هالحب اللى خلاج وحده ثانيه ؟؟ ..سكت شوي ونا أشوف ملامحها الحزين ... حبيبتي هالسنه آخر سنه لنا فالجامعة لازم تشدين حيلج ولازم تهتمين بعمرج ..حرام تضيعين مستقبلج بسبت واحد للحين مب متوضحه نواياه صوبج ..صدقيني راح تندمين عقب ع الأيام اللى ضيعتيها من حياتج بسبته و بعدين أنا أشتقتلج مريوم " مسكت إيدها " اشتقت حق شطانتج اشتقت حق سوالفج الحلوة ومقالبج رجعي مريوم اللى أنا اعرفها 
مريم مغمضه عيونها وتصيح بهدوء 
غادة :بس عاااد 
مريم : ادري انج صادقة بكل حرف قلتيه لكن انا أحبه بجنون يا غادة بجنون .. والله حاولت أنساه حاولت ما أفكر فيه بس للأسف ما قدرت 
رديت عليها : أنا بساعدج
مريم :.....
غادة :موافقة ولا لا ؟
مريم : موافقه حبيبتي ..وحظنتني بقو وهي تصيح وتقول فخاطرها (ربي لا يحرمني منج يا أعز صديقه ))
عقب رحنا بسرعة للقاعة عشان نلحق ع الامتحان 
.
. 
منصور قاعد يشتغل فالمكتب وفجئه رن تليفونه بدون سابق أنذار.. منصور فخاطره ((أنا ما أيوز دوم يرن ويفضحني فدوام لا بعد المدير اليوم فالمكتب )) بسرعه ضغط عليه وخلاه صامت 
محمد يطالع ربيعه منصور المتوهق وفيه ضحكه ويرجع يشوف المدير 
المدير بعصبيه : يعني ما تعرف ان التليفونات لازم تكون صامته وقت الددوام ولا انته يديد تشتغل عدنا وبعدك ما تعرف القوانين 
منصور يبلع ريجه : بالغلط ..السموحه منك بوفهد 
المدير : أنا التهاون هذا ما أحبه.. مب يعني أنك ربيع ولدي تأخذ راحتك فالدوام .. أنت حالك حال أي موظف يشتغل فالشريكة هذي سمعت 
منصور منزل راسه : سمعت ..وأوعدك هالغلطة ما تتكرر 
المدير : أتمنى هذا الشيء ... وطلع من المكتب يكمل جولته على أرجاء الشركة ..من أختفت خطوات المدير 
محمد بصوت عالى :ههههههههههههههههههههههاااااااااااااااي 
تستاهل يالخسف ما تيوز لازم كل أسبوع تتفشل جدامنا
منصور بعصبيه : أنطب أنت تراني مب ناقصك 
محمد وهو يمثل الخوف : لا لا الله يخليك ما اتحمل اخاااف 
منصور زادت عصبيته وخزه بقو ..
محمد بخوف : بلاك يا ريال نمزح معااااك 
منصور ببتسامه خفيفة : من عرفتك وأنت خواف 
محمد مبوز أونه زعلان : برايك.. رايك فيني ما يهمني يكفني حبيباتي يشوفني سبع 
منصور : وأنت ما تيوز من سوالفك هذي 
محمد : شو أسوي يعني.. أحس انهم بندول حياتي من ارمس وحده يتعدل مزاجي وارتاح 
منصور بتنهيده : الله يعين بنات الخلق عليك بس 
محمد : يحمدون ربهم اني عاطنهم ويه ورمسهم والله يا منصور أنهن يمووتن فيني ..خصوصا وحده اسمها مريم تمووووووت تموووت فيني ..تخيل منصور أطبها بالشهور وكل ما عاتبتني أقص عليها وتصدق يحليلها 
منصور يهز راسه : لا حول ولا قوة الا بالله .. والله حرام اللى تسويه فبنات الناس حرام 
محمد : خلني اتمتع بالدنيا الواحد يعيش مره وحده بس ..وودر عنك المثاليات وخلني أكملك عن مريوم.."يعتدل فيلسته ويجابل منصور " هالبنت يا منصور تخيل تهديني عطور وساعات غالية واللى يضحكني تقولي متى بتخطبني ؟؟ يعني انا لو بغيت اتزوج بخذ وحده شراتها تفر عمرها ع الريايل 
منصور يطالعه بدون تعليق : ...............................
محمد يكمل : قتلها طرشيلي صورتج حبيبتي وبعد شهرين بخطبج ..>>خخخ 
قصيت عليها طبعا 
ودخل أيدينه فدرج المكتب وطلع ظرف وفتحه وظهر الصور اللى فيه وحطهن فاليدين منصور 
منصور فاج عينه : حمود شو هذا ؟؟
محمد : صورها يعني ما تشوف 
منصور يجلب بالصور : هذي خبله ؟
محمد : صدقتني يوم اقولك تموت فيني 
منصور : دامها تحبك لهذي الدرجه نفذ كلامك وخطبها 
محمد يخز منصور : بلاك أنت لا يكون بس عيبتك ورحمتها ..حبيبي هذي مثل ما عاطتني صورها أكيد عاطيه غيري 
منصور تضايق وفر الصور على محمد : رمسنا زيادة عن الزوم خلاص خلنا فشغل الحين 
ونش وراح مكتبه ومحمد رجع الصور مكانهن واندمجوا الاثنين فالشغل

.
. البارت الثاني 

((( قصتي بالليل تكتبها النجوم ..فوق صفحات السماء بشراقها ..بأحرف الأحزان وسطور الهموم ..خطت الواقع من أقصى أعماقها )))
\
\
فالجامعه 
مريم تشوفني : جنه أخوج تأخر عليج
رديت عليها بتعب : يحليله منصور أكيد فالشغل الحين 
مريم : كيف ؟ هو كل يوم أيج هالوقت 
طالعتها : صحيح بس لما يكون مضغوط فالدوام يتاخر شوي 
مريم : هيه ..يحليله 
انتبهت ع سيارة : جنه مريوم وصل 
مريم : يا حيج بتفتكين من هالحر 
وقفت : تعالى معاي 
مريم : ماله داعي اكيد لدريول مشغول مع امي ومن يخلص شغل بيني 
طالعتها بنظره تهديد : مستحيل أروح وخليج بروحج مريوم أنتى تعبانه 
مريم : بس 
قاطعتهاا ومسكت أيدها وسحبتها معاي ومريوم مستسلمه لي 
.
.
فالسيارة 
محمد يشوف بنتين يتقربن من السيارة : أنت قلت ياي تشل أخت وحده مب ثنتين 
منصور : أكيد هذي صديقتها يالخسف 
محمد : ما شاء الله وأنت اليوم أتكس فديتك الا توصلني.. والحين بتوصل صديقة أختك 
خخخخخخخ >> جم الأجر رفيق ؟؟ 
منصور يخزة : لا تخليني أتهور ونزلك من السيارة وخليك تروح بيتكم مشي ..أحمد ربك أني رضيت أشلك ..أنته وسيارتك الخربة 
محمد يشوف منصور ويأشر له بيده عسبت يسكت 
فجيت الباب اللى يم أخوي : ااا سوري ..قفطت وسكرت الباب ورحت صوب الباب الخلفي وركبت وراء وركبت حذالي مريوم 
غادة ومريم : السلام عليكم 
منصور ومحمد : وعليكم السلام والرحمه 
منصور : وين بيت صديقتج 
غاادة قافطه : عدالي بيت خالوه فاطمه 
منصور : تمام أول بوصل ربيعي لان بيته قريب وعقب بوصلها
ومشى لحد ما وصل لبيت شعبي صغير ووقف ونزل منه ربيعه محمد 
منصور : يلا أشوفك باجر 
محمد : ع خير إن شاء الله ومشكور يا رفيــ اقصد منصور وضحك ودخل البيت 
منصور فخاطره ((تقصد يا رفيق ادريبك حمود بس ما عليه بأدبك باجر )) ..ابتسم وهو يتذكر شكل حمود وهو ينزل 
حسيت بقرصه جان أنقز من مكاني وطالع مريوم 
بحس خفيف : بلاج ؟
مريوم مسكت إيدي 
غادة : مريوم شو فيج 
ردت علي بخوف : حمود 
انتبهت حق ملامحها من تحت الغشوه وكيف مبين عليها الخوف وعرفت ان ربيع منصور نفسه حمود اللى هيه ترمسه 
تفاجئت : معقولة هذا صديق منصور اخوي 
مريم وهي متوتره تهز راسه بمعني هيه 
صديت عنها صوب الدريشه ونا مب مستوعبه اللى قالته مريوم ونفس الحالة مريوم مصدومة وسااكته ..قطع هذا الهدوء الغريب منصور لما وصل بيت خالوه 
منصور : غادة البيت وين ؟
دليته مكانه البيت ونزلت مريوم... عقب توجه منصور لبيتنا وهو مستغرب من هدوئي
منصور : بلاج؟؟!! مب متعود اشوفج صاخه ما ترمسين 
رديت عليه بقهر : ليش شو قالولك عني ثارثاره 24 ساعة أرمس ما ارتاح
منصور عاقد حياته : بلاج نسولف ويااااج 
تنهدت : سوري منصور بس مضايقه شوي 
صد صوبي : ما بسالج شو فيج لاني ادري ما بتخبريني بس بقولج لا تضايجين ما في شي يستأهل هالويه الحلو يكشر عشانه .. وغمزلي 
غادة ببتسامه خفيفه : سخيف 
.
.
.
شغلت لمكيف وطولت عليه ..عقب فصخت عباتي وفريتها ونسدحت ع الشبريه ... غمضت عيووني .. وسرحت باللى صار اليوم .. ياربي ثقتي فاخوي كبيرة ومتاكدة انه مب شرات نوعية حمود الوصخة .. اخوي محترم ومتفهم واهم شي يخااف ربه عكس محمد تماما.. حمود كل مواقفه مع مريوم تدل على حقارته ونذالته بس كيف ربيع منصور وعلاقتهم قوية فبعض وبينهم هذا التناقض الكبير؟؟؟!! كيففففففففففففف!!!! أنا ماعرف حد من ربع منصور غير حمود....تنهدت بضيج : اااه من صغري وهم ربع وطول الوقت مع بعض لدرجة أن منصور توسط حق محمد عسبت يشتغل معاه فنسفس المكان فتحت عيني ورجعت سكرتها ... ما كنت أتصور انه نفسه حمود اللى ترمسه مريوم!!! ..يا ربي شوه هالصدف الغريبة .. 
تلاشت كل افكاري لما سمعت صوت التليفون يرن ..مديت إيدي وضغطت عليه من دون ما أشوف منو المتصل
بهدوء : مريوم
مريوم بصوت مبحوح : معقولة غادوة ؟
بحيرة : والله ما عرف شو أقولج!! ..أنا بروحي مصدومة ومب مستوعبه للحين انه ربيع منصور اللى أنا دووم ارمسج عنه 
مريوم : أنتى اللى ترمسين عنه شخصيته غير غير 
غادة : ما دري مريوم أنا مشوشة والموضوع مب داش راسي .. فديتج يمكن أنتي مشبه عليه ؟؟ يمكن مب هو ؟
ردت علي بثقة : قسم بالله غادوة انه محمد اللى أنا ارمسه ..ممكن أغلط فكل الناس إلا الشخص اللى أعشق الأرض اللي يمشي عليها ..
تنهدت : معاج حق فديتج
مريم بصوت حزين : غادة الكلام اللي قاله لي حمود ما ينطبق على صديق أخوج منصور ..
سكتت شوي وكملت : معقولة يقص علي معقولة ؟؟؟
غادة : امممممـ والله مخي وقف عن التفكير 
مريم : شرايج اخبره اني ربيعتج اللي كنت بسيارة معاكم اليوم 
رديت عليها بسرعه ::لالالا أحسن ما يعرف
مريم : رايج يعني ؟؟
غاده : هيه حبيبتي ..شوفي كل شي مع الايام بيوضح صدقيني وخلج معاي ولا تخافين وياويلج لو خبرتي حمود انج ربيعتي ..خلينا نعرف شو نواياه بالضبط 
مريم براحه : حبيبتي والله ..ما تتخيلين أشكثر كلامج ريحني ..كنت محتاجه أسمعه .. وان شاء الله بنعرف كل شي جريب 
غادة : إن شاء الله
.
.
مشاعل فاجه لابها وقاعدة تشتعل عليه وهي ميتة من التعب بس مكابره عسبت تخلص الشغل وترتاح عقب ..تنزل ريم أختها من الدري وتروحلها 
ريم : شعولة متى ناويه ترقدين ؟
مشاعل أطالعها بتعب : بخلص الشغل اللى علي عقب برقد 
ريم برجا : حرام عليج تعالي معاي أخاف ارقد بروحي 
مشاعل : ريموه انتى حرمه وللحين تخافين 
ريموه : هيه اخاااف ارقد بروحي اخاااف!! شو أسوي يعني؟؟ ..وبعدين أنتي محتاجة ترتاحين من العصر وأنتي ماسكه اللاب شوفي شكلج كيف تعبااان ..رحمي عمرج تراج لاحقه ع الشغل 
مشاعل تشوف أختها بنص عين : بتفهميني الحين أنج خايفه علي 
ريم خبث : هيه أخاف عليج أنا جم شعولة عندي 
وتروح تبوس راسها 
ريم: امووووووواح حق احلا اخت 
مشاعل رغم تعبها ما قدرت تمسك عمرها من الضحك
مشاعل : ههههههههه ...خلاص رحمتج ريموه ببند اللاب وبروح سوا فوق 
ريم مستانسه : فديتج والله 
حفظت مشاعل شغلها ع اللاب وبندته وصعدت فوق مع أختها عشان ترقد وترتاح 
.
.
مسكت كتابي أحاول أدرس ..تمت فتره على هالحال وفجئه فريت الكتاب بالقو ع الأرض : اففف والله اللى صار اليوم مب قادرة أشيله من بالى ..استغفر الله لازم أدرس وراي امتحان باجر .. لا حول .. ما عليكم مني انا هالمكر اللى فيني ماعرف متى بودره ..لو ما صايره مشكله بقعد احلل قضايا الشرق الوسط فترت امتحاناتي فكيف اليوم تبوني ادرس بعد اللى صار مع مريوم ..حبيبتي والله هالبنت متغربله فحياتها .... إذا انا جيه حالي عيل اهي فديتها كيف بتقدر تدرس !!.. يا ربي انا احسنلي اقوم اسويلي كوب نسكافيه اعدل فيه مزاج عقب ارجع أكمل ..
طلعت من غرفتي ونزلت تحت حصلت أمايه وأبوي وهند ياكلون فواله فراحتلهم 
بوزت : جيه ما تزقروني اكل معاكم ولا هند مكفتنكم يعني 
أبوي: انتى الغالية ما أروم نصبر عنج بس ما بغينا نزعجج وانتى تدرسين 
أمايه : وأبوج الصادق ما بغينا نخرب عليج دراستج 
ابتسمت :هيه اذا جيه برايكم 
هند : شعليج الكل يراعيج ..وتبوز : ولا جني أنا الحين ثانوية عامه حليلي 
أبوي يطالعها بنص عين : يعني نحن ما مسوين لج سالفة هاه ؟؟!
هند بخوف : أمبلا مسوين لي سالفه تهز راسها لالا مسوين لي سالفتين مب وحده 
الكل : هههههههههههههههههههههههههه
غادة : بخليكم عيل بسويلي كوب نسكفيه وبرجع ادرس 
أبوي : الله يوفقج 
ابتسمت : أمين ربي يسمع منكم ..
خليتهم ورحت المطبخ ونا داشة شفت منصور يشرب كوب ماي 
منصور ببتسامه : الحلو أخباره الحين ؟ بعده مضايج 
ضحكت : هههههه دخيلك عن اصدق عمري بس 
منصور : عيل اسكت أحسن ..ما فينا تتحسبين عمرج حلوه وتاخذين مقلب فنفسج 
ضربته ع جتفه : منصوووووور 
منصور :هههههههههههههه
شليت الغوري وصبيت فيه ماي ومنصور يشوفني ..
صديت صوبه : تبا تشرب معاي نسكفيه 
منصور : دامج أنتى بتسوينه اكيد أبا 
ابتسمت "هذي فرصتي ارمسه عن حمود الخسف "كملت شغلي وعقب دقايق صبيت النسكفيه وشلت الكوب ومديت أيدي صوبه : تفضل يا أخي العزيز 
منصور بضحكه : تسلمين يا أختي العزيزة 
مديت بوزي : هات الكوب خلاص غيرت رايي .
منصور : ههههههههههههههههههههههه .. 
غادة : ههههههههههههههه 
غامرت وسألت :منصور انتى للحين ما عندك غير حمود ربيعك 
رد علي بعصبيه : نعم ..شو حمود بعد ؟ يلعب معاج كورة 
خفت :بلاك زين اسفين(( محمد)) "فخاطري الله يغربل بليسج يا مريوم كل منج تعودت أزقره حمود "
منصور : هيه جيه أباج 
غادة: زين ما رديت عليه ما عندك غيره ؟
منصور عاقد حياته : كيف ما عندك غيره !! رمسي عدل 
رمست بجديه : من صغري ومحمد ربيعك فحياتي ما سمعتك تطري غيره ..ااامم قلت أسالك يعني ما مليت منه ..غير شوي؟؟ ((تحاول تنكت ))
منصور : يا سلام لعبه هو عشان أغيره ..محمد صديق طفولتي ومستحيل أبدله أو أفرط فيه .. له معاي وقفات اخوو لخوه .. شوفي غاده فالوقت هذا.. صعب الواحد يحصل انسان يحبه ويخاف عليه ويتمناله الخير ويكون له سند وعزوة ..اذا حصلتي على هذا الشخص لا تفرطين فيه ..وعلى فككره اعرف غيره وايدين بس كلهم رواعي مصالح ومجاملات ما اقدر اعتمد عليهم ولا اثق فيهم ..الوحيد اللى عاطنه كل ثقتي هو محمد 

بدهشه : الله لا يحرمكم من بعض 
منصور: آمين 
وشرب الكوب مره وحده وطلع وخلاني فالمطبخ بروحي
البارت الثالث 

(((خايف عليك ومنك بالحيل خايف ..عزى لقلبي يجمع الحزن والخوف)))
\
\

هند فغرفتها ماسكه التليفون ترمس مع ريم بنت خالتها 
هند : ريموه بذمتج ما مليتي من الدراسة ؟؟
ريم : هيه والله مليت ولاعت جبدي بعد 
هند: حشي ما تسوي علينا هالسنة .. أقولج أهلي من يشوفوني ما عندهم غير كلمة وحده بس " قومي درسي 
ريم : هههههههههههه الحال من بعضه فديتج 
هند بضيج : صدعولنا روسنا والله 
ريم : هندوة أهالينا يبون نسب حلوه وشكلهم حاسين فينا بنسود ويوهم 
هند بضحكه : هههههههههه نحن 70% وايد علينا 
ريم : خليهم يحلمون ههههههههههههه
هند أعيونها أتدمع من الضحك : هههههههه ياخي والله راحمتنهم هههه جنهم 
يعني ما يعرفون مستوانا 
ريم : اسكتي اسكتي عن حد يسمعنا 
ردت عليها وهي ميته من الضحك : بسألج نحن ع منو طالعين فالعائلة ؟؟
ريم ما رامت تمسك عمرها :خخخخخ هيه والله كلهم شطار ودحيحين إلا أنا وأنتى 
هند اونها جاده : ريموه لا ترمسين جيه تحسسيني بالنقص 
ريم : خخخخخخخخ دخيلج أنتى ترانا فالهواء سواء 
هند: أقول ..شرايج تيني البيت عشان ندرس 
ريم : قصدج أنسولف ؟؟
هند: أيون
ريم : لا فديتج أخر مرة أنا كنت يايتنج البيت ..الحين دورج أنتي تعالي 
هند : ولا يهمج حبيبتي .. بقول حق اهلي بروح ادرس ههههه عاد هم يتمنون هالكلمة تطلع مني ..بيطيروني عندج البيت 
ريم تضحك .: اوكيك غلاي انتظرج 
هند : تمااموا . بااااااي 
ريم : بايااات 
.
.
كنت أذكر حواري مع منصور وسرحانه بالكلام اللى قاله .. فجئه سمعت دقت باب ..و عقب أنفج الباب بدفاشه 
هند بصوت عالي : غادوة بتين معاي بيت خالوة ؟
صرخت عليها : أنتى ما تعرفين تفتحين الباب برقه ؟..وبعدين أنا باجر عندي امتحااااااان .. 
هند : أدري بس قلت أخبرج عن تنتفخين علينا 
غادة : لا والله بتفهميني الحين انج تحاتين أزعلي وبعدين أنتى ما وراج دراسة رايحة تحومين ؟ 
هند بثقة : أصلاً أنا رايحه لهذا السبب فديتج ..دامكم تبوني أيب نسبه حلوه خلوني أدرس مع ريموه وبتشوفون كل خير 
شكيت : أن شاء الله ..بس درسوا عدل وودرن عنكن السوالف 
هند : لا تخافين بنشد حيلنا 
غادة : ربي يوفقكم 
هند : آمين 
طلعت من الغرفة وسكرت الباب وراحت غرفة أخوها منصور توها بدق الباب بس سبقها وفجة 
منصور : هند ..تبين شي ؟ 
هند : يس .أبا أروح بيت خالوة عشان أدرس مع ريموه 
منصور : طيب خبرتي أمايه 
هند : هيه خبرتها وقالت خلي منصور يوديج 
منصور أرتبك: هيه أكيد بوديج ..روحي تلبسي بسرعة تراني مستعيل عندي شغل 
هند ببتسامة خبث : أوكيه وختفت من جدامه 
منصور رجع دش غرفته وهو فعالم ثاني ..تعدل وتعطر ولبس الغترة والعقال ويلس يشوف نفسه فالمرايه : آآآآه يا مشاعل أشكثر أنا ولهان عليج .يا رب أكحل عيني بشوفتج 
تم ع هالحال وهو يتذكر شو صار بينهم 
>
<
>
خالته كانت طالعة من المستشفي ومنصور رايح يسلم عليها ويتحمدلها بالسلامة قبل لا يسافر ..وصل البيت ودق الجرس .مره ومرتين وثلاث بس محد رد ((الجرس كان خربان )) أضطر انه يدش لأنه مستعيل وراه سفره.. دش الصالة مشي خطوتين ووقف متسمر مكانه ..
شافها يالسة ع الغنفة ولابسة بجامة.. بنطلون وقميص ولافة شعرها بشباصة مخلية بس قصتها نازلة ع ويهها ..كان شكلها رهيب ..تم واقف يتأمل جمالها وقلبه يدق لا رام يتكلم ولا شياته دقايق بسيطة عقب استوعب اللى يصير وتنحنح : احم أحم ... ع طول رفعت رأسها وتلاقت عيونها فبعض لثواني عقب فرت اللاب وركضت طاايره من الصالة وهو مكانه ما تحرك كان يشوفها ولا نزل عينه عنها ..ومن يومها ومنصور كثرت أسالته عنها وطبعا محد كان عنده غير هند يأخذ من عندها لعلوم لدرجة أنها حست أن أخوها يحب مشاعل وكانت تلاحظ نظراتهم لبعض لما يلتقون يعني بالمختصر المفيد كاشفتنهم ..
منصور كان محتار من نظراتها صوبه ..يحس أنها تحبه ..ويحس نظراتها فيها حب وشوق بس يريد يتأكد من مشاعرها ويطمن ويرتاح ..يخاف اللى يحس فيه وهم فوهم 
>
>
<
رجع للواقع وهو يشوف نفسه فالمرآيه وقال بصوت عالي : حسي فيني 
وشل سويجة وطلع من الغرفة ومر ع الصالة شاف أمه تتقهوي 
منصور : بغيتي شي أمايه أنا طالع 
أم منصور : أبغي سلامتك الغالي 
منصور مبتسم : مع السلامة 
أم منصور : فحفظ الرحمان 
أتجه صوب السيارة وشغلها وحط شريط الجسمي فالمسجل وضغط عليه وهند فجت الباب وقعدت حذالة 
هند : ما شاء الله .. ليش هالكشخة كلها 
منصور : دومي أكشخ شو ليديد ؟
هند تسايره وتخفي ضحكتها : هيه صح 
ابتسم وحرك السياره وتموا الأثنين ساكتين ويسمعون أغنيه الطير للجسمي ..دقايق ووصلو بيت خالتهم ..منصور يبند السيارة 
هند تشوفه : ليش تبدنها ؟
منصور عاقد حياته : بعد ليش ؟؟ بنزل بسلم 
هند بخبث : تراك مشغول وما عندك وقت ..حرام تتعطل وانا السبب 
منصور : هيه بس من زمان ما سلمت ع خالوه مافيني تزعل ..سكت شوي : لجل عيونها يتأجل الشغل أنا ما عندي غير خاله وحده بس
هند تنزل من السيارة وترد عليه : ما كنت أعرف أنك تحب خالوه لهدرجه ؟ 
ينزل بعدها : من زمان أحبها توج تدرين 
هند سكتت عنه وتقول فخاطرها ((أاعرف أنك تقصد مشاعل يا روميو ))
.
. 
كنت يالسه فصاله ورن تليفوني مسكته ورديت : الووو
مريم : هلا حبيبتي 
غادة : يا هلا والله
سألتني : درستي شي ؟
رديت عليها : امممم يعني تقدرين تقولين شطبت عليه ..وانتى ؟
مريم :خلصت أنا 
أنصدمت : بذمتج قدرتي تدرسين ؟
مريم : هيه حبيبتي قدرت أدرس ..كلامج وايد ريحني فما قعدت أفكر فالموضوع وايد يعني بالمختصر فريته ورا ظهري وفكرت فالامتحان وبس
ابتسمت : هيه جيه أباج 
مريم : أعيبج أنا ..بس أنتى شكلج مب دارسه عدل ؟
تنهدت : هيه والله وايد شغلني اللى صار اليوم 
مريم : فديتج حاولي تنسينه ..إذا أنا صاحبه الموضوع سفهته ودرست 
استغرب : هيه والله 
مريم : خلاص غااادوه بخليج الحين درسي عدل تماام 
رديت عليها : اوكيه حبيبتي ..مع السلامه 
مريم : مع السلامه 
. البارت الرابع

(((حبيبي صار لي مدة أشوفك تايه وحيران .. وأنا والله لا شفتك حزين تزود أحزاني أنا احبك ولا ودي تعيش بدنيتك ندمان ..ترى ألأيام محسوبة وتالي ها لعمر فاني )))
\
\

دشوا أرباعه البيت متوجهين صوب الصاله 
هند : منصور لحظه خلك فالمرر ..بدش قبل ...يمكن البنات بدون شيل فضيحه 
منصور بقهر : أترياج 
هند دشت الصاله ومنصور واقف فالممر ينتظر الأذن عشان يدخل وفخاطره ((يااارب أشوفها يا رب )) ثانيه وطلعتله خالته 
أم سعود : مرحبا ملايين ولا يسدن 
تجدم منصور وباس راس خالته : يا هلا بخالتي 
أم سعود : وينك يالقاطع ..لا تمر ولا تسلم ولا جنه عند خاله ؟
منصور : حقج علي خالوه أنا مقصر بس ولا يهمج من اليوم وغادي بمر عليج كل أسبوع
أم سعود : هيه قص عليه بهالرمسه 
منصور : آفا عليج ..كلمة ريايل خالوه 
أم سعود ما مصدقتنه : دش دش اتقهوي محد ألا خواتك مشاعل وريم 
مشي معاها لداخل الصاله ويحس عمره متوتر 
أم سعود : تفضل ياولدي البيت بيتك 
منصور ابتسم وراحت نظراته صوب ريم وكانت حذالها هند وعقب وووعقب... مشاااااعل (زادت دقات قلبه وهو يشوفها خصوصا لما ألتقت عيونهم فبعض ) 
هند شافت أخوها متنح فضطرت انها ترمس : خالوه منصور مودر كل شغله عشان يسلم عليج 
منصور أنتبه ع عمره :هيه والله مشغووول بس طبيت الشغل ويتج 
ريم : من قدج امايه 
مشاعل وهند يبتسمن 
أم سعود تخزة : من دخلت البيت وأنت تقص عليه وأشرتله بيدها يعني ما مصدقتنه ويلست تقطع له فواكه 
ريم ومشاعل وهند :ههههههههههههههههههه
رجع صد صوبهن : شحالكن بنات 
ريم ومشاعل : الحمد لله تماام 
مشاعل : علومك أنت ؟
منصور : يسرج الحال بنت خالتي 
ريم وهند يشوف بعض ويبتسمن ع الخفيف 
منصور : كيف الشغل معاج ؟
مشاعل : ممتع بس متعب شوي 
منصور يطالع ريم وهند : ياليت هذيلا يطلعن عليج 
هند : حشى علينا ما نريد نكون شراتها دام السالفة فيها تعب 
ريم تحط إيدها ع جتف هند: وأنتي الصادقة ما فينا ع الصدعة 
منصور يهز راسه بيأس : ما منكن فااايدة 
مشاعل تبتسم ع تعليق منصور :ما عليك منهن يدلعن بس
منصور اكتفى أنه يشوفها بس ويبتسم وومشاعل تبادله الابتسامه 
أم سعود : تعالي ولدي أيلس تقهوي
منصور يقعد حذالي خالته وهو فعالم ثاني ما فيه أحد غيره أهو مشاعل
أم سعود : تفضل يمه 
منصور : زاد فضلج ويمد ايده وياكل 
ريم : أمايه انا وهند بروح ندرس فوق ..بغيتي شي ؟
أم سعود :.. لا الغالية بس على دربج مري وعي أختج فطوم اكيد راقد .. 
ريم : إن شاء الله إمايه 
شلن عمارهن وراحن فوق وبقت مشاعل مع أمها ومنصور فالصاله 
منصور : بينزل سعود هالأسبوع ؟
أم سعود : لا فديتك زخوهم زام من أسبوعين ما نزل 
منصور : الله يعينه 
أم سعود : هيه والله تولهت عليه 
مشاعل : من شوي مرمسنج سعود .لحقتي تتولهين عليه 
أم سعود : هيه هذا الغالي سعود 
مشاعل : ونحن مب غالين 
أم سعود :ياربي من هالعيال ..كلكم غالين 
يقاطعها منصور ويوقف : الله يحفظهم ويخليهم لج 
أم سعود : وين ناهي ولدي ما تقهويت 
منصور : مستعيل خالوه عندي شغل .
أم سعود : زورنا عاد ولا تقطعنا 
منصور : قتلج خالوة كل سبوع أنا عندج بالبيت 
أم سعود مبتسمه : ما يندارابك والله صادق ولا جاذب 
مشاعل :ههههههههههههههه
منصور : أنزين خالوه بييج وبذكرج بعد ..ياله مع السلامة 
أم سعود : فحفظ الرحمان 
طلع من الصاله وقلبه متقطع ما يريد يودر المكان

.
.
.

ريم ماسكه بطنها من الضحك : هندوه شفتي اللى أنا شفتها 
هند :هههههههههههههههههههههههههه
ريم : أما أخوج منصور نكته
هند: هههههه
ريم تضحك : ولا كأني أنا موجوده ولا أمايه 
هند : هيه والله فديته متنح ع الآخر 
ريم : ياربي هالكثر يحبها 
هند : لهدرجه وأكثر حبيبتي ..تخيلي أنا أصلا من قلتله ودني بيت خالوه تنح هناك فالبيت ..كيف عيل تبينه يكون وهو يشوفها ؟
ريم : يا ربي ..أقول تتوقعين مشاعل حاسه فيه ؟
هند بخبث : حاسه بس ..إلا تحبه بعد بس ما تبين
ريم تضحك : وبيني وبينج حركات أخوج تخلي الغبي يفهم 
هند تبتسم :هههههههههههه صدقج 
ريم ترفع إيدها : يارب يارب يكونون من نصيب بعض 
هند تشاركها وترفع إيدها :آممممممممممممممين يا رب 
.
.
أم سعود : مشاعل يمه هذا مب تليفون منصور؟
مشاعل تشوف التليفون : هيه امايه 
أم سعود : بسرعه سيري عطيه عن يروح 
مشاعل ما صدقت مسكت الفون وطارت صوب الحوش 
كان توه بيفتح باب سيارته 
مشاعل : منصور 
منصور "ااه يا مشاعل أطورت وقمت أتخيل صوت بعد " كمل وفتح الباب 
مشاعل بصوت أعلا : منصوووور 
منصور حزتها وقف وصد ع مصدر الصوت ..شاف مشاعل يايه صوبه..غمض عيونه وبطلها .. معقولة اللى أشوفة 
مشاعل : ما نسيت شي ؟
منصور : نسيت ؟ 
مشاعل تلوح بالتليفون : هذا 
منصور انتبه : تليفوني جنه ؟
مشاعل : متشكك بعد 
منصور تم يطالعها بنظرات شوق وحب وعتب 
مشاعل ارتبكت ومدت ايدها تعطيه التليفون : تفضل 
منصور يطالعها بنفس النظرات : تسلمين 
مشاعل ما رامت تتحمل نظراته أكثر صدت عنه بتروح 
منصور عفويا مسك أيدها "خلاص ما قدر أسكت أكثر عن جيه لازم تعرف مشاعري صوبها " رجعت صدتله 
منصور غمض عينه وبنفس كبير : 
اااحبج 
مشاعل تجمدت مكانها من الكلمة 
منصور فتح عينه وبكل حنان : أنا أموت فيج 
مشاعل مب مستوعبه جرأته ومبين علىيها علامات الدهشه ..حست بحساس غريب وتمنت الآرض تنشق وتبلعها من كثر المستحي حاولت تخلي عمرها عاديه وحطت عينها بعينه 
مشاعل : فج إيدي 
منصور يشوفها بحب : قوليها ؟
مشاعل مرتبكه : أقول شو .؟؟ منصور بلاك فجني 
منصور : قولي انج تحبيني 
مشاعل ما توقعت رمسته نزلت راسها وخذت نفس كبير وسكتت 
منصور : أحس انج تبادليني المشاعر ..مشاعل قولي ان أحساس صدق دخيلج 
مشاعل تحس عمرها بتصيح من قوة الأحراج مطت ايدها بقوة ورجع مسكها 
منصور برجا : دخيلج ريحيني ؟ أحساسي صدق ولا جذب 
ممشاعل مرتبكه وتحاول تخوز أيدها :....
منصور مسكها عدل وكمل : أحبج ومن يوم ما شفتج ذاك اليوم وأنتى فبالي ..أفكر فيج 24 ساعه ..أحلم فيج وأتخيلج بكل زوايا حياتي ..انتي الأنسانه اللى خليتيني أحس بمعني هالكلمة ..أنتى اللى خليتيني أعشق كل حرف فيها ..وما أعرف أحس أنج تبادليني هالمشاعر وتحبيبني مثل ما أنا أحبج وأباج ..والحين خلاص مب قادر أمسك عمري اكثر عن جيه ..
مشاعل منزله راسها وتسمع كل حرف يقوله وقلبها يدق بسرعه كبيرة 
منصور : احساسي صدق؟ 
مشاعل تشوف الأرض وتتنفس بسرعه 
منصور :تحبيني مشاعل .؟
مشاعل لفت راسها الصوب الثاني وتمت تصيح بهدوء 
منصور : إذا أحساسي غلط خبريني دخيلج ..خذ نفس كبير وكمل : وأنسي كل الكلام اللى قلته لج ولا كأنه صار 
مشاعل بعدها صاده وما ردت عليه 
منصور : أحساسي 
مشاعل تلف صوبه وبسرعه :هيه ..بطلت ايدها وركضت داخل البيت 
منصور وقف مكانه متسمر وهو مب مستوعب اللى قالته
((تحبني ..تحبني ..تحبني ..أحساسي طلع صح ..تحبني ))

البارت الخامس



((( أجمل أحساس بهالكون ..أنكـ تكون متأكد اللى تحبه يحبك )))
\
\

منصور صارله ثلاث ساعات يدور فالشارع مب عارف وين يروح ..متوتر ع الأخر 
"تحبني ..تحبني آآآآآآآآآآه يا قلبي أركد أشوي أركد " وفجئه رن تليفونه 
منصور يشوف المتصل ويرد : هلا امايه 
أم منصور : هلا أبوي شحالك ؟
منصور :يسرج حالي ..علومج أنتى ؟
أم منصور :الحمد لله بخير فديتك 
منصور مبتسم 
أم منصور :لا تروح تيب أختك ..خالك بو سعود برجعها البيت 
منصور يتنهد براحه : هيه زين 
أم منصور : بطول برع البيت؟ 
منصور : هيه يبالي ساعتين جيه وبرجع 
أم منصور : أنتبه ع الدرب ولا تسرع 
منصور : ان شاء امايه لا تحاتين 
أم منصور : مع السلامة 
منصور يريد يرد لكنه سمع ..تووووتوووتووو
ضحك : سكت التليفون فويهي كالعاده ..بس أحسن ما أرجع هندوه البيت لأني متوتر وما أقدر أدش بيتهم وجيه حالتي ..حرك سيارته صوب البحر ونزل وقعد مجابلنه 
.
.
دقيت باب غرفة هند : حاطين عشا تعالي ننتظرج 
هند تفج الباب : برايكم تعشوا ..أنا كليت فبيت خالوه 
غادة :حلووو .. عيل درستوا زين 
هند : هيه ما تشوفيني كيف هلكانه ..أبا بس ارقد وأرتاح 
غادة : تمااام ريحي عيل .. وأنا برووح آكل يوعانه 
هند تبتسم : بالعافية ..
سكرت الباب ودشت الحمام وخذتلها شور ع السريع ونسدحت ع السرير وراحت فسابع نومه 
.
مشاعل تتجلب ع السرير تحاول ترقد بس ماشي فايدة ..نشت ويلست وهي تتذكر كل اللى صار بينها وبين منصور وقلبها ابدا مب راضي يهدا .. تحس بشعور مخلوط فرح ع خوف ع راحه ..مشاعر غريبة أمتلكتها ,,مب قادره تحدد شعورها شو بالضبط .. : ياربي أنا اللى سويته صح لما أعترفتله بحبي ولا غلط !!.. تسكت شوي وتكمل : بس كنت لازم أرمس ولا بخسره ..بخسر الأنسان اللى حبيته بجنون .." تحط إيدها ع قلبها " الحمد لله أن إحساسي أنا بعد كان صح وطلع يبادلني المشاعر ..امم ياليتني أقدر أعرف بشو يالس يفكر الحين ..يفكر فيني مثل ما أنا أفكر فيه ؟؟ آآآآه يا منصور أحبك ..نزلت دمعه من عينها ..:الحمد لله رب العالمين ..ربي أستجاب لدعوتي .. دموعها تنزل أكثر .. لازم أنش اصلي ركعتين شكر .. مسحت دموعها وخذت نفس كبير عقب نشت من على الشبريه وراحت الحمام تتوضا 
.
.
منصور فالمطعم مع محمد ربيعه يخبره اللى صار 
محمد يبتسم بخبث : وله طلعت تحبك ..ويغمزله 
منصور بفرحه : هيه تخيل تحبني 
محمد : أنزين وبعدين ؟؟
يطالعه بأستغراب : أقولك تحبني تقولي وبعدين ؟
محمد : أقصد عرفنا أنك تحبها وهي تحبك ..شو تتريا بعد تقدملها 
منصور :أنت مينون شو ؟ الزواج لعبه ..أنا مب مستعد حاليا
محمد : لا والله .خل البنت أطير منك ..هذا أنت بس فالح تفرفر نصايح علي ..
منصور: أنا غير وأنت غير 
محمد : فشو غير؟ 
منصور : أنا ما ألعب ع البنات وأنت عارفني ما عندي هالخاربيط 
محمد : خلاص عيل أخطبها وأثبتلي هالشي 
منصور : أنت ما تفهم ..قتلك مب مستعد 
محمد :شو مب مستعد ؟ ما شاء الله عندكم خير ودوم تقولي أمك تباك تعرس ..حق شو بتستعد بعد 
منصور : ماعرف أحس اني للحين مب مستوعب اللى صار 
محمد يضحك : هههههههههههههههه ..هذا الحب مخلنك جيه 
منصور : خلاص حمود أنا بسمع رمستك وباجر برمس امايه فالموضوع 
محمد يخزة : توك تقول مب مستعد والحين باجر بترمس أمك 
يهز راسه : ما أعرف شو فيني ..يننتني هالبنت ..ما خلت فيني عقل 
محمد يبتسم : أنا أعرف شو فيك يا صديقي العاشق ويضحك بصوت عالي 
منصور أنحرج ونش :قم يلا قم
محمد ناقع من الضحك وياشرله وووين 
منصور : يلا قم بوديك البيت مسهرني للحين باجر ورانا دوام 
محمد بعده يضحك : والله زين يوم ذكرت ان عدنا دوام ..مسهرني ع قصصك الرمنسيه 
منصور خزة ورفعله ايده بيعطيه بوكس بس سبقه محمد وقال : خلاص خلاص والله بسكت 
منصور ياشرله ياله نروح ومحمد طلع معاه من دون مجادله ولا كان بيوصله بكس محترم لان منصور فول ع الآخر
.
.

In canteen
مريم : ذليتيني غادوه شو صار بينج وبين منصور ؟
حركت راسي يمين ويسار :ما برمس ..أول شي عزميني على غداء محترم عقب بخبرج 
مريم : ياربي شو هالذل ؟ 
غاده : تستاهلين أنا أمس مب دراسه عشان حظرت جنابج .. وبذلت مجهود ورمست منصور بعد وانتى مستخسره فيني غدا 
مريم : الامتحان كان سهل الحمد لله وأنتى حليتي والغداء الحين بطلبلج أحلى غداء ..بس يلا عاد رمسي 
أشرت ع الطاولة : مآبا أول شي أشوف الغداء جدامي عقب برمس 
مريم تتأفف : بالوعه مب بنت ..دقايق بطلبلج 
وقفت وراحت تطلبلي وجبه محترمه ونا قاعده فمكاني أبتسم ابتسامه أنتصار 
.
. 
مشاعل يالسه ع المكتب وسرحانه ..طار سرحانها لما سمعت البنت ترمس 
سلامة ببرآه : أبله أنتى علينا الحين 
مشاعل تشوف ساعتها : ياربي فات نص الوقت وما حسيت .. ترد تشوف البنت : هيه حبيبتي روحي الفصل الحين بيكم
سلامة مبتسمه : أن شاء الله أبله 
طلعت البنت من غرفة المعلمات ومشاعل رتبت كتبها وشلت أقلام الصبورة متوجه ع الفصل .. تفتح باب الفصل 
مشاعل : السلام عليكم ورحمة الله وبركاته 
البنات بلحن : وعليكم السلام ورحمة الله وبركاته 
مشاعل تأشر ع الكراسي : تفضلن حبيباتي 
بدت تشرح للبنات الدرس وتحس عمرها مب ع بعضها اليوم ..ربع ساعة ودق الجرس 
مشاعل : خلاص بنات نكمل باجر 
البنات مبتسمات
سلامة :أبله بتعطينا واجب 
مشاعل تبتسم : لا حبيبتي اليوم ماشي واجب 
شلت أغراضها و طلعت من الفصل وبالها مشغول ودشت غرفة المعلمات حصلت ربيعتها إيمان يالسه ع مكتبها 
مشاعل تبتسم : من متى وأنتى يالسة ؟
إيمان : من عشر دقايق .. تشوف مشاعل بنظرة : أنتى فيج شي اليوم ؟
مشاعل تقعد حذالها : هيه والله أحسني مب على بعضي 
إيمان : شو فيج ؟ 
مشاعل محتارة تخبرها ولا تسكت :اممممـ ما فيني شي بس مب راقدة عدل أمس 
إيمان متشككه : هيه ..أول ما توصلين رقدي وريحي عمرج عيل 
مشاعل تبتسم : هذا اللى بيصير حبيبتي 
.
.
غادة : وهذا كل اللى صار أمس 
مريم عاقده حياتها : معقوله علاقتهم قويه لهذي الدرجه 
هزيت راسي : هيه مريوم ..أنا بروحي ما تصورت لهدرجه منصور متعلق فيه 
مريم : والحين شو الترتيب ؟
غادة : والله ماعرف ..
مريم بيأس : لازم أصارحه 
غادة : أنتى مينونه شو ؟؟!! قتلج خلينا نصبر كل شي بيبين صدقيني بس السالفه وما فيها محتاجة وقت لا اأكثر 
مريم : والله تعبني هالموضوع 
ابتسمت : وانا تعبانه معاج ... صح ما خبرتيني اي يوم بيتقدملج ؟
مريم : قالي الشهر الياي 
سألتها : تحسينه صادق فكلامه 
مريم تفكر : هيه أحسه صادق 
ابتسمتلها : أن شاء الله خير 
شاركتني الأبتسامه : الله يسمع منج 
.
.
.
محمد ع مكتبه مندمج فالأوراق 
منصور بتعب : تصدق البارحه ما نمت ؟
محمد يرفع عيونه ويشوفه : أصدق يا العاشق ..يبتسم ويرمس بطنازه .. ما تنلام أول مره تنحب فحياتك ..مب شايف خير يا ريال 
منصور يخزة : شوة تتحسبني شراتك ؟ 
محمد يحط إيده ع راسه : أستغفر الله .. أستغفر الله ياربي انا شو سويت عشان تبلشني فهذا المخلوق "يأشر بصبعة على منصور ويرجع يهز راسة " : قسم بالله ذليت أم يابتني ..ما يسوى علي رمست بنات 
يطالعه بنظره حاده : أشوفك الحين تعرف ربك بس يوم تبا تلعب ع البنات تنساه 
محمد يقوم من مكتبه ويقعد حذال منصور ويرمسة بلوم :تصدق منصور أني متندم 
منصور فج عيونه : بذمتك حمود 
محمد متأثر : هيه قسم بالله متندم ومن قلب بعد 
منصور مسك أيده بقو ومحمد يكمل : متندم قد شعر رأسي 
محمد : متندم أني كلمت واحد شراتك عن علاقاتي الغراميه ..منصور فج عينه ..ومحمد تقرب منه أكثر وكمل : تدري ليش ؟ لآنك واحد نحيس ..بغيض ..غثيث ..تلوع الجبد..كريهه .. واقفلي مثل العظم فالبلعوم .. يأشر على حنجرته ويكمل .. شربت عليك ماي.. عصير ..ردبول ..لكن ما تنزل أبدا... للأسف كل محاولاتي بأت بالفشل .. منصور بعده فاج عينه ويشوفه كيف يرمس بحرقه ..وفجئه وبدون سابق أنذار نقع من الضحك بصوت عالي ..محمد شل عمره بقهر ورجع وقعد على مكتبه وهو يتحرطم ويتأفف
البارت السادس


((( ما يغيرني عليك المستحيل ..لا الظروف ..ولا الزمان ..ولا سفر..وكّل الله ! لا يضيع أبك الجميل ..دامك أجمل من عرفته بالعمر ))) 
\
\


دقيت باب غرفة أمايه 
أمايه : الباب مفتوح 
فجيت الباب وروحت صوبها وحبيت رآسها 
غادة : شو هباتج أمايه ؟
أمايه : بخير ما اشكي باس ..وانتى كيف كان أمتحانج ؟بشري 
ابتسمت :وايد سهل 
أمايه : زين الحمد لله 
سألتها : عيل أبوي وينه ؟
أمايه : راح أيب أختج من المدرسة لأن أخوج بيتغداء برع مع ربعه 
غادة : ايوا ..خلاص عيل أنا بخليج تعبانه بروح أرقد 
أمايه : جيه ما تبين غداء 
غادة : لا أمايه مآكله مع ربيعتي
أمايه حرجت : ما تشبعن من اكل المطاعم انتي 
أبتسمت ونا طالعه من الغرفة ..دوم تهزبني لما اتغدا فالجامعه وبعدني ما أتوب ..تذكرت شي ورجعتلها : أماية خاطري أروح بيت خالوه ..من زماان ما شفتهم 
أمايه : أمس أختج كانت عندهم 
غادة : أدريبها بس ما رمت أروح معاها بسبت الأمتحان 
أمايه : انزين ما يخالف بس منو بيوديكم ؟ منصور بيتغدا برع مع ربعه يمكن يتاخر
أنفتح باب الغرفة 
منصور : أسمعكم تطروني خير 
أنا وامايه التفتنا شفنا منصور يدخل الغرفة 
بغيت أتاكد : أمايه قالت أنك بتتغداء مع ربعك 
منصور : كنسلنا الروحه ..بنخليها وقت ثاني 
رجعت أشوف أمايه : وهذا منصور موجود ..خلاص عيل بروح 
منصور : وين ؟ 
أمايه :أختك متوله على بنات خالتك ..وتباك توديها عندهم 
أرتبك : هيه ..ان شاء الله بوديها 
شفته كيف ارتبك وستغربت ردت فعله ورجعت أشوف أمايه: بروح اخمد 
طلعت من الغرفة.. تبعني منصور وسكر الباب ..انتبهت حق الحركه بس طنشت ونا أقول فخاطري " مب صاحي اليوم اكيد وراه شي " ..
أم منصور : بلاك فيك شي 
منصور قعد حذالي أمه : أباج فموضوع
أم منصور بخوف :خير ان شاء الله ..شو فيك .؟
منصور : ما فيني شي 
أم منصور تحط ايدها ع قلبها : عيل أكيد أبوك 
منصور يشوف أمه كيف خايفة : امايه بلاج ؟ أنا بخير وأبوي بخير .. ماشي صاير لا تخافين .."يبتسم " خبر حلو
أم منصور هدت أعصابها : أرمس مصعتلي فوادي
منصور متردد : أمايه أنا قررت وسكت 
أم منصور : قررت شو وو؟ 
منصور بهدوء : أتزوج 
أم منصور فتحت عيونها وبفرحه كبيره :تتزوج .هاي الساعه لمباركه يا ولدي 
يشوف الفرحه فعين أمه : ما سئلتيني منو البنت ؟
أم منصور : ليش في حد فبالك ؟
أنحرج من رمسه امه : هيه ... نزل راسه وكمل : امممم مشاعل بنت خالتي 
أم منصور فرحت أكثر : زين ما أخترت ياولدي ونعم النسب..ما شاء الله عليها مشاعل كاملة والكامل الله 
منصور فرحته ردت فعل أمه نش وباس رآسها : الله يخليج لي 
أم منصور فرحانه :ويخليك لي يالغالي 
منصور : دامج انتى تقبلتي الموضوع عيل أكيد أبوي بيتقبله 
أم منصور : وليش ما بيتقبله ..أنت لو أدور بين البنات ما بتحصل وحده أحسن من مشاعل 
منصور اكتفي انه يبتسم ويشوف فرحت أمه 
أم منصور : رمس أبوك اليوم ..خله يفرح مثلي 
منصور بفرحه : أن شاء الله برمسه 
أم منصور : ربي يوفقك يا رب 
منصور : آمييييييييييييييييييييين 
.
.
.

محمد يفتر فالبوادي مول ..يدور له صيدات .. يبا يسمع أصوات يديده على التليفون .. .وهو يمشي انتبه على وحده لابسه عبايه شفافه أمبينه ملابسها اللى داخل وحاطه فول ميكب ومطلعه قذلتها ..كانت جميله من الخاطر ..محمد من شافها ذااااب مكانه وعلى طول لحقها ..من محل لمحل وهي تشوفه وأنتبهت عليه وكانت تسويله حركات من بعيد وهو وراها مثل الثور لين ما راحت حمام النساء وهو الله يعزكم ووقف يترياها عند الباب برع ..تمت 5 دقايق عقب طلعت وهو وراها 
البنت تلتفت صوبه : خير أخوي بغيت شي 
محمد يتأمل جمالها : بغيتج 
البنت تبتسم : خير ؟؟
محمد يأشرلها على التليفون :ممكن 
البنت تبتسم وتنزل راسها : اممـ أكيد 
محمد : الرقم******
خزنت الرقم جدامه 
البنت : انتظرني الساعه 12 
محمد ذايب : اكيد حبيبي 
البنت : خلاص لا تلاحقني فاهم ..بنترامس فالليل ..باي 
وكملت مشيها تتسوق فالمحلات 
ومحمد واقف مكانه جنه أول مره يرقم فحياته 
فجئه رن تليفونه ومن دون ما يشوف منو المتصل 
محمد : الووووو
مريم : هلا حبيبي 
عرف الصوت : أهلين 
مريم : أخبارك حبيبي ؟
محمد فخاطره مب متفيجلج انا : زين حياتي بخير ..انتى اخبارج ؟
مريم : بخير دامك أنت بخير 
محمد : هيه زين 
مريم : بلاك فيك شي .؟
محمد : هيه حياتي ..يايب خواتي المول والحين نحن فالمحل ..أخاف حد يسمعني أرمسج 
مريم : هيه ..معاك حق حبيبي ..ببند الحين وبرمسك فالليل 
يذكر البنت : لا حبيبي ربيعي عازمني على العشاء وانتي تعرفين سوالف الشباب اكيد بتاخر وما أباج تتريني وانتى عندج دوام ..اخااف عليج عمري 
مريم بفرحه : حياتي والله ..هالكثر تحبني 
محمد : واكثر مما تتصورين ياعيوني أنتى 
مريم : ببند حبيبي عن خواتك يحسون فيك 
محمد : اوكيه قلبي .ديري بالج ع نفسج وتغطي عدل قبل ما ترقدين 
ابتسمت مريم : ياااااربي أشكثر أحبك انا ...أموووووت فيك 
محمد : وانا وانا 
مريم : ياله حبي مع السلامه 
محمد : باااااي 
.
. 

فاطمة يالسه تشوف التلفزيون وتأكل حب فالصالة ومعاها مشاعل وأمها
مشاعل : فطوم عطيني شوي
فاطمة تفر الكيس فذبان مشاعل : يودي .. هذي حالتي من تشوفوني آكل شي لازم يحلا فعيونكم
مشاعل تبتسم : شو نسوي ..تشهينا
تدخل عليهم ريم تركض
أم سعود : شوي شوي ..
فاطمة : خليها أمايه تتحسب عمرها ياهل
تأخذ نفس وترمس : بنات خالتي نوره بيون عدنا
مشاعل عفويا وبفرحه : صدق
ريم تصد صوبها : هيه صدق ..توها هندوه مرمستني على الفون وقالتلي أهي وغادة بيون عدنا وبيبهم منصور
مشاعل حزتها حست بشعور غريب وما رامتت تتحمل تسمع أكثر وقفت على طول : أنا بروح غرفتي اريح
أم سعود : وبنات خالتج ؟
مشاعل : بعدهم ما وصلوا ..انا بريح شوي وبرجع .. وطلعت من الصاله 
فاطمه : ريموه شرايج نروح نسوي فواله 
ريم تبتسم : حلووو ..ياله نروح المطبخ 
فاطمة تلم كيس الحب اللى يمها : ياله 
أم سعود تشوف بناتها وهي مستانسه 
.
البارت السابع 

((( أنا عيوني حرممت غيرك تشوف ..والقلب حرم غيرك يحب ثاني .. كف الدموع وأبعد الشك والخوف ...القلب لك يا بعد عمري مواني ))) 
\
\


مشاعل دخلت غرفتها وسكرت الباب ووقفت وراه ..منصور بي اليوم البيت ..تسكر عيونها وتذكر كلامه .. وقلبها يدق ..حطت إيدها على قلبها تسمع دقاته .. أنت شكلك اليوم بتفضحني ..دخيلك هد شويه ..وترجع تفتح عيونها ..أنا لازم أطعمه شي من إيدي .... خذت نفس كبير ورجعت فتحت الباب وطلعت متجه صوب المطبخ 
.
.
منصور يالس فالسياره ينتظرنا 
فجيت الباب : هلا
صد صوبي : وليش تقولينها من دوون نفس 
استغربت : زعلانه تراني كيف تباني أقولها بعد 
منصور تفاجئ : زعلانه مني ؟ ليش شو سويت 
صديت صوبه : آنا أخر من يعلم أنك تبا تخطب مشاعل ؟
منصور نزل راسه وبتسم : الحين هذا اللى مزعلنج 
غادة : هيه مزعلني ..نحن كان بينا اتفاق قبل تذكر ..وأنت وعدتني أذا فكرت فوحده فيوم بتخبرني ..والحين الكل فالبيت يعرف ألا أنا 
منصوريحط ايده على جتفي : شوفي في أشياء الواحد صعب يظهرها لغيره ..وانا ما بغيت أخبرج لين ما أتأكد من مشاعري ..هذا زواج مب لعب وبعدين مشاعل تصير بنت خالتج ما بغيتج تحطين آمال ع الفاضي 
ما علقت على رمسته 
منصور : أفهم يعني أنج مب فرحانه 
صديت صوبه : ألا بموت من الفرحه أنت أخوي كيف ما تباني أفرحلك
منصور تقرب مني وحظني: حقج علي غااادوة ..أنا مفروض ما أخبي عنج شي مثل هذا 
ابتسمت: وطلعت تحب مشاعل 
منصور :ههههههههههههههه
غادة : اليوم ما برقد لين ما تخبرني كل شي .
فج عينه : ياربي منج ويا هالراس ما بسلم يعني لين ما أرمس 
غاده : هيه ما بتسلم ..أبا أعرف متى حبيتها ؟وكيف ؟وكل شي 
منصور : خلاص اليوم بيج لين غرفتج وبخبرج كل شي ..
تفتح هند الباب وتشوف منصور حاظنني 
هند متفاجئة : شو مستوي ؟ ليش مسوين فلم هندي ؟
ضحكنا عليها 
منصور أعتدل وقعد يضبط مرآية السيارة 
هند: مبرووووك مبرووووك 
منصور أنحرج .: على شووو مبروك للحين ما صار شي ..يسكت شوي ويكمل : يمكن البنت ترفض 
هند بسرعه : ترفض ؟؟ تضحك وتكمل : عندي أحساس كبير أنها بتوافق 
رديت عليها : آآآآمين يارب ...أصلا ما بتحصل حد أحسن عن أخوي 
منصور فخاطره " ولا آنا بحصل وحده أحسن منها ""
.
.
مشاعل توايق من دريشة غفرتها على الحوش وسرحانه نص ساعه وهي وافقه عقب شافت سيارة رنج سوداء داشة البيت ..دق قلبها ..وصل منصور ..لبست شيلتها وتعطرت وضبطت شكلها ونزلت تحت رايحه صوب الصالة ..
مشاعل : السلام عليكم 
غادة وهند : وعليكم السلامة والرحمه 
يت صوبنا وسلمت علينا 
غادة : شحالج حبيبتي ؟
مشاعل تبتسم : بخير ..وانتى ؟
رديت عليها: بخير دامج بخير 
راحت صوب هند وسلمت عليها ..عقب تمت تلتفت يمين ويسار 
هند فهمت : محد غيري أنا وغادة عندكم 
مشاعل تلاشت أبتسامتها : عبالي خالوه معاكم 
حسيتها تضايقت : بغيتها تي معانا بس عندها عرس 
مشاعل فخاطرها " خسااااااااره ..كان ودي أشوفه " 
دشوا علينا ريم وفاطمة 
ريم : نور نور البيت 
ابتسمت : النور نوركم والله 
فاطمة : هههههههههه والله جد نورتونا خصوصا غادة من زمان ما طبيتي بيتنا 
تحججت : والله شو أسوي الدراسه شاغلتني 
فاطمة : الله يوفقج يا رب 
رديت عليها : امين ..وانتي للحين ما حصلتيلج شغل ؟
فاطمه بيأس : لا ما حصلت ..والله لاعت جبدي من قعدت البيت
رحمتها : الله يعينج 
هند تأشر على فاطمة : شفتوا هذي معدلها أمتياز وللحين ما حصلت شغل ..شو الفايده نحن أندح ؟
فاطمة تصد صوبها : لا حبيبتي حصلت واايد بس للاسف كله مختلط 
ضحكنا انا وريم :ههههههههههههههه
شفت مشاعل مب معانا فالجوو ..سألتها : بلاج مشاعل أحسج تعبانه 
مشاعل : واللى يدرس يهال كيف ما تبينه يتعب 
هند : هيه والله طفره ..من يصدعونج كفخيهم 
مشاعل تفج عيونها : فديتهم ما يهونون علي 
هند :قعدي عيل اشتكي 
الكل :ههههههههههههههههههههههههههههه

.
.
حبيبي حمود والله أني ظالمتنه بظني فيه ..اممممم صح له معايه مواقف وحركات غريبة بس أنا واثقة فيه ومتأكدة أنه بيخطبني جريب خلاص ما شي باقي على المووعد اللي متفقين عليه "تشل المخدة اللى يمها وتحضنها " غادة مستحيل تفهمني مستحيل .. حمود فنهاية إنسان وأكيد فيه عيوب ..ما في إنسان كامل ...أنا مضطرة أني أسايرها الحين لأني أعرفها خايفة علي ..لكن جريب يا غادة محمد راح يثبتلج أنه يحبني مووووت لما يتقدملي " ابتسمت " فديتك ..راح سرحانها لما وصلها مسج 
مسكت التليفون وشافت المسج من محمد على طول فتحته 
((أحبج يا روح وقلب وعقل محمد ..ديري بالج على روحج ..خسارة أني ما بقدر أرمسج اليوم وحاط فيس حزين ))
على طول ردت عليه 
(( وأنا بعد أحبك مووووت وربي ..وما أعرف كيف برقد وأنا مب سامعه صوتك ..وانت بعد دير بالك على روحك حياتي ))
عقب ما طرشتله المسج مسكت التليفون ويلست تقرأ المسج اللي طرشه مره ومرتين وثلاث وأربع لين ما تعبت ورقدت والتليفون بيدها 
.
.
محمد : تصدقين أنج دخلتي قلبي من شفتج اليوم 
البنت :ههههههههههههههههههههههه 
محمد :فديت هالضحكة 
البنت بدلع : بذمتك ترمس جد 
محمد ذاب من صوتها :فديت صوتج 
البنت : عيبك بعد ؟
محمد :أكيد عيبني دامه صوتج 
البنت : اممم جنك ما سألتني عن اسمي ولا ما يهمك 
محمد :أكيد يهمني حياتي شو اسمج ؟
البنت : اسمي خوله 
محمد :عاشت الأسامي عمري 
خولة : وأنت ؟
محمد : أسمي محمد 
خولة تبتسم : عاشت الأسامي 
محمد : عاشت أيامج حياتي 
خولة عاقده حياتها : ما تلاحظ أنك وايد ماخذ راحتك معاي فالرمسة.. مرة حياتي ومره عمري..بتفهمني أنك حبيتني من شفتني 
محمد : بتصدقين لو قتلج هيه ..حبيتج ودخلتي قلبي واباااج تكونين قريبه مني واييد ..أباج تكونين لي أنا وبس 
خولة سكتت 
محمد كمل :أنتي ما حسيتي شي أتجاهي 
خولة : بصراحة لا ..بس تقدر تقول خذت رقمك من باب الفضول.. أبا أعيش جو يديد أو أتسلى 
محمد فج عينه : شووووووووووووووووو .. تتسلين 
خوله : هيه ..بلاك الحين ؟
محمد منقهر : بلاك ؟تقولين تتسلين فيني وتبيني اضحكلج مثلا ..شو من البنات أنتي؟ شو هالجرأة ؟
خولة بسرعة : أنا صريحة مب جريئة .. نفسي مرة أعيش جو رومانسي اممممم يمكن لأني محتاجة اهتمام أو حب حد 
محمد مب مستوعب جرئتها :محتاجة حنان ؟
خوله : وااااااايد 
محمد : أنا مستعد أعطيج كل اللي تبينه 
خولة بابتسامة : هذا المطلوب أنا محتاجة شخص يهتم فيني وأهتم فيه يحسسني اني أهم شي فحياته وانا بحسسه بنفس الاحساس بالضبط 
محمد مب مستوعب :أول مره أرمس بنت صريحة لهذي الدرجة 
خوله :أنت بتعطيني وأنا بعطيك ..يعني بالمختصر ألبي رغبات بعض وبس 
محمد كان فيده بيبسي عفصه من القهر : وتقولينها فويهي مره ثانيه .. انج بس تبين تلعبين معاي 
خولة ترمس بستهزاء : ليش وأنت ما تبا تلعب معاي ؟
محمد فخاطره "هاي هب صاحيه والله أنها شاربه شي "
محمد يغير الموضوع : انزين ياللي تبين حنان
خوله : تطنزعلي يعني 
محمد يهز راسه :أستغفر الله ..حرام عليج .. أنا أطنز.. حشى والحشى عن ألف يمين .. حد يحصل وحده شراتج ويطنز ..حبيبتي أنتى وحده بس فالبلاد ما في شراتج 
خولة تبتسم : قص علي بهالرمسة 
محمد : وأنا الصادق يا بعد قلبي 
خوله : بس عاد استحي مب من أول مره 
محمد حط إيده ع السماعة " زلزال بيستوي من خريطج..قالت استحي قالت.. هاي لا تعرف المستحى ولا شياته "
رجع حط السماعة : شو قلتي حياتي 
خوله أونها مستحية : أقولك شوي شوي علي 
محمد : امممم انزين طبي الموضوع وخليني أعرف عنج أكثر 
خولة تبتسم :أوك قلبي
. البارت الثامن

(((غلاك بداخل أعروقي ولا يوصل غلاك أنسان.. يمر الوقت ويثبت لك غلاك ان الله أحياني .. 
أضحي بعمري لعيونك تنام انته وأنا سهران ..ونادي جروحك لقلبي تجي واحد ورى الثاني )))
\
\
أحترت وايد وترددت ونا واقفه عند باب غرفته ..أدق الباب ودش ولا أترياه أييني.. اففف ..أعرف أنك يا منصور مستحيل تيني بس رمسه ..ويا كثر رمسات منصور ..ليش افكر وايد وحاشره عمري ..أروحله وفك عمري من الصدعه 
فجيت باب الغرفه حتى من دون ما أدقه 
منصور كان يلعب بتليفونه .. رفع راسه وشافني لما دخلت وبصدمه : الحين كنت بيج 
رديت عليه : أدري ..وأعرف أنك متردد بعد 
ابتسملي وأشرلي عشان أقعد حذاله : تفضلي 
دشيت وسكرت الباب وقعدت 
منصور: أستانستي اليوم فبيت خالتج ؟
رديت عليه : الحمد لله ..استانست وايد 
منصور : شخبارهم ؟
رفعت حاجبي : منو تقصد بالضبط ؟
منصور ابتسم : كلهم 
غادة : كلهم بخير ويسلمون عليك 
منصور بخبث : كلهم كلهم 
ابتسمت : هيه كلهم 
منصور سكت
غادة : اممم قول كل اللي فخاطرك ...أسمعك 
تشجع ورمس : تذكرين العام الماضي لما خالوه طاحت علينا مريضة 
هزيت راسي : هيه أذكر 
منصور : لو تحيدين كانت عندي دورة من الدوام وقعدت فتركيا ثلاث شهور" هزيت راسي بنعم " ..حزتها أنا رحت اسلم على خالوه فنفس اليوم اللي كنت بسافر فيه ..رحتلهم البيت ودقيت الجرس كذا مره بس محد رد علي عقب أضطريت أني أدش لأني مستعيل .."ابتسم وهو يذكر الموقف " كانت يالسة فصالة وماسكه اللاب تشتغل عليه ..اذكر أني تميت فتره أشوفها " يرفع عيونه ويطالعني " مب بيدي والله غصبن عني ..ما أعرف شو ياني وقتها ما رمت أتحرك ..تميت فتره أشوفها وهي ما انتبهت علي أبدا ..عقب لما أنتبهت على نفسي ..تنحنحت فصدت على مصدر الصوت وتلاقت عيونا فبعض لدقايق ..تفاجأت وأيد لما شافتني .."غمض عيونه " وفرت لابها وركضت فووووق وأنا تميت مكاني مب مستوعب الإحساس اللي حسيته ..كنت أول مرة أحسه ..ومن يومها وهي ما فارقت خيالي أبدا .. دوووم أفكر فيها ..
مسكت إيده : سنتين وهذا كله فقلبك تاثرت وايد من رمسته حبيبي اخوي ..
منصور :سكتي وخليها على الله 
سألته بستغراب : ما خفت حد يتقدملها؟ ..وبعدين أنت أمايه دووم تقولك أبا أخطبلك وأنت اللى تأجل الموضوع ..
منصور : كنت خايف أنها ترفضني 
غادة : والحين شو اللي غير رايك ؟ 
منصور :اممم أحساس 
استغربت : وشو اللى غير إحساسك ؟ 
منصور يهز راسه : ما عرف 
سألته : تحسها بتوافق عليك ؟
ابتسم : ما أعرف 
طالعته بنظره : منصوووور كمل شو مخبي علي ؟
منصور يبتسم : أنتي دووم كاشفتني 
غادة :يعني في شيء ؟
منصور: هيه بس مب لازم تعرفيه 
انقهرت : ليييييييييييييش ؟؟؟حرام عليك كمل 
منصور بجديه : ما بقول ..؟؟انتى ما تخبريني شي عنج ليش يعني أنا ارمس 
أنصدمت : انا ما اخبرك شي عني ؟
منصور يهز راسه هيه 
غادة :والله اقولك 
منصور يخزني : جذاااااااااااااااااابه 
رديت بددفاااع : ياربي ... أنت تسألني أفترة أكون مضايقة فيها وأنت تعرفني عدل لما اأكون مضايقه ما احب أرمس مع حد وبعدين حتى لو كنت رايقه... ما اقدر أقولك منصور لأنها سوالف بنات ما ينفع اخبرك عنها مهما كانت علاقتي فيك قوية .. بس أكيد اذا في موضوع يخصني انت أول واحد بخبره من دوون تفكير"رفعت حاجبي " وبعدين أنت الحين بتفهمني أنك تخبرني كل شي عنك ؟؟!
منصور :هههههه .. بلاج أنتى الحين أنفجرتي فويهي ؟؟؟
غادة : لا بس افهمك يعني 
منصور بضحكه : أنزين شوفي امم تذكرين أول أمس لما وديت هند عندهم "يبتسم " بس ما قدر أكمل 
فرحت : كلمتها ؟
يهز راسه هيه 
غادة : اممم واكتشفت أنها تبادلك الإحساس 
منصور فتح عينه : شدراج أنتي ؟
غادة : أدريبها مشاعل تحبك من زمان ..فديتك لا تنسي أنها قريبه مني وايد 
منصور : لا والله وليش ما خبرتيني ؟
رفعت حياتي : وأنت ليش ما خبرتني أنك تحبها ؟
منصور : اهي رمستج عني ؟
شفت ساعتي : يا ربي شكلي اليوم ما برقد
منصور :جاوبيني ؟
غادة : هيه رمستني ولا تسألين شو قالت لأني مستحيل أخبرك .. وبخليك الحين بروح ارقد تعبااااانه وراي باجر دوام 
منصور يخزني : خذتي اللي تبينه مني يعني وبتشردين ؟
ضحكت :ههههههههههه
منصور نش قبلي وراح صوب الباب وقفله وشل المفتاح 
طالعته بستغراب : شو قاعد تسوي حظرتك ؟
منصور : قفلته ما تشوفين ...
صرخت عليه : منصووووووور 
منصور : ما شي طلعه لين ما ترمسين ولا قسم بالله ما بفتح الباب 
أحاول اخذ المفتاح : فج حرام عليك ؟
منصور بضحكة خبث : قتلج مب فاج الباب وأن ما رمستي بترقدين هني ويأشر ع الأرض 
.
.
أم سعود تدخل غرفة بناتها 
أم سعود : هاه حبياتي شو تسون 
ريم تبتسم : ادرس أمايه 
مشاعل تفج عيونها وتصرخ : جذاااابه... ماسكه لكتاب شكل بس والله انها مصدعه راسي تقرق من الصبح 
ريم بستنكار تشوف امها : أصلا اهي تسولف وأنا تعبت من كثر ما اقوللها سكتي أبا ادرس وسافهتني حضرتها إلا تسولف غصب ..
مشاعل : لا والله 
ريم : هيه عيل شوووو...ماشي مراعاه يعني ..يحليلي ثانوية عامه وعندي دراسة
أم سعود تضحك 
مشاعل تضحك بخبث : ريموووه لا تيني فالليل تصيحين تعالي رقدي معاي ؟؟
ريم تحاول ترقع بخوف : بلاااااج انتى أسوولف ويااج عاد 
مشاعل تضحك : عبالي والله 
أم سعوود : هههههههه ريموه ماما روحي خليني ابا ارمس أختج فموضوع 
ريم بتعجب : ليش اطلع رمسيني معاها 
أم سعوود : موضوع كبااار وأنتي صغيره 
ريم تفج عيونها : أنا صغيره الحين وبوزت 
أم سعود : صغيرة وما طلعتي من البيضه 
ريم بوووزت زياده :ما بطلع 
أم سعوود : لا حول ولا قوة إلا بالله طلعي ..الموضوع ما يخصج يخص أختج 
ريم قاعده أونها ما تسمع 
أم سعوود تخزها : قتلج طلعي ولا تخليني أخبر أبووج 
ريم زعلت : انزين انزين بطلع 
مشاعل تشوف ريم وتبتسم.. وريم فرت كتابها ع الشبرية بقهر وطلعت من الغرفة 
أم سعوود : ررررررررريم 
ريم يت تركض : هاه أمايه أدخل ؟
أم سعوود : سكري الباب وراج 
ريم أنقهرت أكثر طلعت وسكرت الباب بقوو وهي تتحرطم ومشاعل ميته من الضحك 
أم سعوود تهز راسها : مادري هالبنت متي بتعقل ؟
مشاعل تشوف الباب : بتعقل ان شاء الله .. "ترجع تشوف امها " هاه أمايه شو الموضوع اللى تبين ترمسيني فيه ؟
أم سعود : بنيتي ما شاء الله عليج كبرتي وكملتي دراستج وشتغلتي الحمد لله وما عليج قاصر 
مشاعل نغزها قلبها : الحمد لله رب العالمين ..هذا كله فضل من ربي 
أم سعود : ونعم بالله يا بنتي ..ا"تسكت شوي "" منصور ولد خالتج تقدملج
مشاعل تيبست من اللى سمعته ..جنه حد صب عليها ماي بارد .. متفاجئة ..مصدومة ..ما توقعت أبدا انه بيجدم على هالخطوة وبهالسرعة الكبيرة ..
مشاعل بصدمه : منصور 
أم سعود تهز راسها بالايجاب : هيه منصور .. ما شاء الله عليه ريال ولد ريال وتربيتي بعد وولد خالتج وأولابج من الغريب ..ولو ادورين بين الريايل ما بتحصلين واحد شراته ..شوفي كيف يعامل خواته حاطنهم فعيونه ومدراي عليهم.. الله يدومه لهم يا رب 
مشاعل تسمع أمها وتحس عمرها تحلم 
أم سعود : أباج تفكرين فالموضوع زين .. منصور ولد خالتج وغني عن التعريف 
مشاعل أستوعبت رمست أمها وحست بحراج ونزلت رأسها مستحيه 
أم سعود : خذي راحتج بالتفكير حبيبتي 
مشاعل بحيا : أن شاء الله 
أم سعود : الله يكتب اللى فيه الخير وان شاء الله تكونين من نصيبه 
مشاعل أكتفت أنها تبتسم بحيا 
. البارت التاسع


((( شق صدري وشوف وش لك بين الضلوع ..وربي بتدمع عينك بحب عنه ما دريت ))
\
\
منصور يصبه له كوب جاي
أبو منصور يدش الصاله :صباح الخير معرسنا ....
منصور صدله وبتسم : صباح النور ..
أبو منصور يقعد حذاله : ما حيدك ولدي تنش هالوقت 
منصور : عندي جم شغله مهمه بخلصها قبل ما روح الدوام 
أبو منصور:هيه زين 
منصور يصب لبوه كوب جاي ويعطيه 
أبو منصور يشل الكوب : تسلم 
منصور : يسلم غاليك ..يعدل قعدته :اممم عيل ما ردوا عليكم قوم خالتي 
أبو منصور يبتسم : يا ولدي ياااااولدي أصبر واركد ..وان شاء الله بيصير اللي تباه 
منصور قفط : لا بس جنهم تاخروا فالرد 
أبو منصور : لا تاخروا ولا شياته بس قوول أنك مستعيل 
منصور قفط زياااد فخاطرة "أشرد وأحفظ ماي ويهي أحسن "
منصور : بترخص عنك الحين هبابي أخلص أموري 
أبو منصور : روح ربي يحفظك 
منصور أبتسم وطلع من الصالة 
.
.

نافخت فالسيارة من القهر :افففففففففففففف
أبوي : يا بنتي قولي لا اله إلا الله 
رديت بعصبيه : لا إله إلا الله
هاي شوو تسوي داخل ..دقايق بس وبتبدا محاضرتي يعني بطووف علي ..هذا كله عشان خاطر هالبقره هنوده اففف 
تمينا نتريا فتره وبعد عشر دقايق يتنا هند تمشي على فاقتها وتفج باب السيارة 
صديت صوبها وبحرقه : جان ما يتي يالشيخة 
هند ببرود : بلاج كنت أتريق 
بغيت ارد عليها بس أبوي قاطعني : خلاص عاد غادة ..قالتلج كانت تتريق 
فولت زيادة وصديت صوب الدريشه أطالع الشارع وهند ابتسمت "فديته والله "
حط أبوي أذاعة القرآن وتمينا نسمع وصاخين طول الدرب 
.
.
.
توني نازله من السيارة سمعت تليفوني يرن ..ظهرته من الشنطه وردت : الوو
مريم : وووينج انتى ؟
سالتها : أنتى وينج ؟
مريم: يالسه جدام القاعه حبيبتي اترياج ..وابشرج المستر دش ..أكيد الحين سجلنا غياب 
تنهدت : أستغفر الله 
مريم : غاده بلاج ؟ 
غادة : نزلي بتحصلين أنتظرج برع فمكانا المعتاد ..
مريم : يعني ما نحضر ؟
عصبت عليها : نحضر عشان يهزانا المستر ..جنج ما تعرفينه يعني؟ 
مريم تفاجئت : هيه والله صدقج ..تمام دقايق وبكون عندج لا تعصبين 
رديت عليها وفيني ضحكه : اوك باي 
سكرت عنها وتوجهت صوب طاوله موجوده بالحديقه حطيت شنطتي عليها وقعدت ..هذا المكان المفضل لي ولمريوم دووم نقعد فيه .. يطل على االخضراء اللى بالجامعه والطاوله اللي نقعدن عليها حواليها الورد من كل صووب 
يت مريوم صوبي وحطت الكتب على الطاوله 
مريم : السلام عليكم 
غادة : وعليكم السلام والرحمه 
تقعد : أنتى بلاج منتفخه من صباح الله خير ؟
غاده : يعني ما تشوفيني متاخره ؟
مريم : هيه صح ليش متاخره حضرج ؟ 
غادة : سكتي دخيلج مب ناقصتنج .؟ يكفيني اللى فيني 
مريم : بلاج انزين ؟
تنهدت وعدلت يلستي : شوفي حبيبتي أنا متاخره بسبت هندووه ..تخيلي اقول حق ابوي مستعيله ولكلاس مهم وهذا اخر كورس لي ..ما سوالي سالفه قعدنا ننتظر الشيخه هند لين ما تتريق 
مريم فيها ضحكه بس ما بينت : هيه ..أنزين حبيبتي لا تتضايقين إلا كلاس بيطوفنا وبنسأل البنات عنه 
غاده : السالفه مب سالفه كلاس مريوم ... بس ليش ابوي ما سوالي سالفه ؟
مريم : ابوج ما يخلصه يوديج وعقب يرجع البيت ويشل هند المدرسه
بوزت : ما عليها بهزبها فالبيت 
مريم أبتسمت : هزبيها تستاهل 
شفت ابتسامتها وأبتسمت معاها 
تذكرت :تعالي ما خبرتج 
مريم أطالعني :عن شوو؟
قعدت أحكيلها عن اللى صار بيني وبين منصور بالتفصيل الملل ومريوم فاجه عيونها 
مريم : بلاه عليج خبرتيه ؟
رفعت جتفي : شو أسوي مريوم ما كان عندي حل ثاني ..بس تطمني"غمزتلها " ما خبرته كل شي "ابتسمت " اللى عرفه يكفيه 
مريم :وكيف كانت ردت فعله ؟
تذكرت شكله وضحكت بصوووت عالي
مريم انفعلت معاي : حمستيني يلا رمسي 
غاده: جنه يهال والله ..
مريم فاجه حلجها : باله عليج ؟؟!!
غادة : ايوه ...فالبداية كان يسمعني عادي عقب نزل رأسه تحت مستحي .. وشوي يبتسم وشوي يغمض عيونه "ابتسمت " ..حسيته فعالم ثاني ..جنها مشاعل يالسه جدامه 
مريم تبتسم : يحليله يحبها وايد شكله 
غادة : وفوق ما تتصورين بعد .. الله يخلهم لبعض يا رب 
مريم : آميييين
أبتسمت : تغير مزاجي من ذكرته 
تشاركني الابتسامة : الحمد لله 
سألتها :وحمود شخباره ؟
مريم : اممم الحمد لله بخير 
غادة : مافي علووم مني مناك ؟
مريم: لا ماشي.. "تغير السالفه " صح غاادوة نحن لازم نحطلنا جدول نمشي عليه فالدراسه ..باقي شهر 
تنهدت: صدقج والله ماشي وقت 
مريم : شرايج الحين نحطه ؟
ابتسمت : اوكيه يلا 
وقعدنا نحط خطه عشان نمشي عليها فالدراسه 
.
. 

أم سعود يالسه فصالة تشوف حلقتها التركيه العشق الممنوع 
تيها فاطمة وتقعد حذالها : امايه 
أم سعود وعينها بالتلفزيون : خير 
فاطمة بوزت: شوفيني انزين ارمسج 
أم سعود مسوتلها طاف :.شوفي شوفي مهند " تاشر على التالفزيون " شو يسوي !! صدق انه ما يستحي على ويهه 
فاطمة: ياربي تراج شايفتنها امس .. لازم يعني تشوفين الإعادة ؟
أم سعود تصدلها : انتى الحين شو تبين ما تشوفيني مندمجه ..
فاطمة: ابا ارمسج فموضوع 
أم سعود : وهذا الموضوع ما يتأجل لين ما يخلص المسلسل 
فاطمة شوي وبتصيح : لا ما يتاجل 
أم سعود تأففت وقصرت على التلفزيون وصدتلها : قولي أشعندج ؟
فاطمة : من شوي دقلي واحد ووقالي اني أنقبلت عندهم بالشركه ولازم اروحلهم باجر وراجعهم عشان يتاكدون من بياناتي ويسولي مقابله 
أم سعوود : ما سألتيهم مختلط ولا لا ؟
فاطمه تتنهد : أمايه خبريني وين بتحصلين مكان هالوقت مب مختلط " بحزن "..حرام عليكم انتوا وابوي تقطعون رزقي ..كم وظيفه حصلتها ورديتها ..عايبتنكم قعدتي يعني فالبيت لا شغله ولا مشغله 
أم سعود : تدرين اخوج مب طايع ولا أنا أباج تشتغلين 
فاطمة : وليش تخلون سعود يتحكم فحياتي ..انتى وأبوي عايشين الحمد لله 
أم سعود : اخوج العود هذا 
فاطمة : ويتحكم بحياتي على كيفه بس لأنه اخوي العود..عيل انتوا وين رحتوا 
أم سعود : أستغفر الله 
فاطمة : وليش تستغفرين انا شوو سويت الحين 
أم سعود راحمه بنتها : بررمس أبوج فالموضوع لما يرجع البيت ..وان شاء الله خير 
فاطمة بيأس : انزين بس اليوووم ضروري لاني باجر لازم اراجعهم 
أم سعود : خلاص قتلج اليوم لا تحاتين 
فاطمة برجا : يارب يوافق
أم سعود أطول على التلفزيون وترجع تندمج فالمسلسل وتشاركها فاطمة 
.
.
أيمان : يعني اقدر أقول مبرووك 
مشاعل تبتسم : هيه تقدرين ..
أيمان تحضنها : مبروووووك عمري 
مشاعل : الله يبارك فحياتج حبيبتي وعقبالج يا رب 
أيمان : وين يا حسره 
مشاعل : قريب ايمانوا ..قولي ان شاء الله بس 
ايمان : ان شاء الله 
مشاعل تبتسم : هيه جيه أباج 
أيمان : متى أهلج بيردون عليهم 
مشاعل : امس رمست أمي وخبرتها أني موافقه ..انا لو الود ودي من يوم ما خبرتني اعلمها بموافقتي " تبتسم " بس تدرين كنت متفاجئة وبعدين لازم اثقل شوي ..والحين مادريبها عاد ردت عليهم ولا بعدها 
أيمان تبتسم : والله فرحانه لج من خاطري 
مشاعل تمسك ايدها : حبيبتي والله ..
البارت العاشر

((( تذكر غلاك اللى بقلبي مقره ..للحين باقي ما تغير ولا ضاع ..حلمي أشوفك بالعمر بس مره..يمكن بعد شوفتك أتزين الأوضاع ))

\
\

يدخل الهندي المكتب ويروح صوب محمد 
الهندي : المدير يريد انته 
محمد يصدله بخوف : يردني انا ما يرد ذاك "ياشر على منصور "
الهندي يهز راسه لا : يريد انته 
محمد مرتبك : شو يبا ؟
الهندي : ما في معلوم جلدي بسرعه 
محمد: زين زين 
الهندي مشي شوي بيطلع من المكتب عقب رجع يرمس محمد 
الهندي : جلدي بعدين المدير جنان انااا 
محمد : استغفر الله سمعنا ..فارج 
طلع الهندي من المكتب ومحمد التفت ع منصور 
منصور: بلاك الحين ليش خايف "يتسم بخبث "ما يخاف إلا اللى خادم شي 
محمد يعايب عليه : ما يخاف إلا اللى خادم شي 
منصور ابتسم : شفيك الحين يا ريال ..ليش هالخوف كله ؟
محمد مرتبك: ويا ويهك يعني المدير من متى يزقرني عنده المكتب إلا إذا يبا يهزئني 
منصوريضحك بصوت : وين المشكلة يا خي ؟ أنته دووم تتهزاء 
محمد يبا يرد عليه بس دخل الهندي المكتب وقاطعه 
الهندي معصب : المدير جنان انا 
محمد نش بخوف وطلع من المكتب بسرعه كبيره ومنصور يضحك عليه 
منصور : فحياتي ما بشوف أجبن عنك 
وهو يضحك حس بهز صد صوب تليفونه حصله يرن مسكه ورد 
منصور : الوو 
أم منصور: هلا فديتك ..وينك اليوم ما شفتك الصبح ؟
منصوربصوت خفيف : طلعت بدري اقضي مشاويري قبل الدوام 
أم منصور : هيه زين سويت 
منصور : أمايه بخليج لو حد يشوفني ماسك التليفون بروح فيها ..
أم منصور: ببند بس خلني أبشرك قبل 
منصور ابتسم : ردوا عليكم ؟
أم منصور مستانسه :مبروووك مبروووك ياولدي 
منصور بفرحه وبصوت عالي :الله يبارك فحياتج "انتبه ع نفسه وحط ايده على حلجه " 
أم منصور : وبروحلهم ألأسبوع الياي نتفق ع الخطوبه وباقي التفاصيل 
منصور وبصوت خفيف : بعيد وايد.. خلوها بعد يومين 
أم منصور : كلها أربع أيام بس "تبتسم " مستعيل ولدي 
منصور أنحرج :هههههههه
أم منصور : ما رمت أصبر لين تي من دوامك عشان أبشرك 
منصور مبتسم : تسلمين والله 
أم منصور : ياله بخليك الحين عن حد يشوفك 
منصور :مع السلامه 
أم منصور: فحفظ الرحمان وسكرت 
منصور حط تليفونه حذاله وتم يشوف الأوراق اللى على مكتبه وهو فعالم ثاني ..آخيرا حلمي بيتحقق وبتكونين لي "غمض عيونه"عذبتيني وايد .."أبتسم وهو يتذكر كلام أخته غادة "حتى انا عذبتج بعد ..بس أكيد مب كثر عذابج لي ..ألف حمد وشكر لك يا رب.... يدخل عليه محمد المكتب ويرمسه بس منصور فعالمه ولا حس فيه ابدا ..محمد يروح صوبه وويقعد حذاله ويتقرب من أذنه ويصرخ : منصووووورر
منصور فز من مكانة ووقف من الخوف وقلبه يدق بقوووو..التفت شاف محمد ماسك بطنه من الضحك 
منصور يتنفس بقوو: حيوان 
محمد بعده يضحك 
منصور حط ايده ع قلبه ورجع قعد على الكرسي ..محمد أستغرب من ردت فعلة 
محمد : مسالم اليوم أشوفك 
منصور يبتسم : وافقت 
محمد فج عينه : بلاه عليك يا ريال ..
منصور غمض عيونه : وافقت حمود وافقت 
محمد :مبرووووك وأنا اقول أتتنيحه اللى شفتها من شوي مب طبيعيه "يغمزلة" تتنيحت حب طلعت 
منصور يبتسم : مستانس وايد حمود وحس عمري بصيح 
محمد يخزة :تحس بشوو ؟
منصور يأشر على عيونه
محمد: أخ عليك الحينة حب بنيه وحده بصيحك ..شوفني أنا "يأشر ع عمره "حاب نص بنات الأمارات ولا هزن رمش عيني 
منصور ضحك من قلبه : كلن يغني على ليلاه ..والله يا حموود انت الوحيد اللى تضحكني غصب 
محمد يكح : أدري والله حدي عجيب 
منصور يشوفه : ودر عنك البطره وخبرني شو قالك المدير ؟
محمد ابتسم : مدحني فديتك 
منصور رفع حاجبه : الحين زاقرنك عشان يمدحك 
محمد يضحك : ومن كثر المديح اللى ياني ..عطاني شغل زيادة 
منصور :ههههههههههه دبلك يعني 
محمد : أبو سالم بياخذ أجازة أسبوعين
منصور : حليلك وأنت بتآخذ شغله 
محمد تنهد : هيه بخذه وانا حمار بعد 
منصور يضحك : يعني بتكرف هالأسبوعين كراف عدل 
محمد منقهر بس ما يرد يبين : دامه اختارني معانته يثق فيني أكثر عنك 
منصور يبتسم : دام الثقة فيها كراف زيادة ما أباها وخلها حقك 
محمد يغير الموضوع : متي بتزورونهم رسمي ؟
منصور : الأسبوع الياي وأنت ضروري تكون معاي 
محمد يضرب جتفه : اصلا لو ما عزمتني بتحصلني اترياك فالبيت حبيبة القلب 
منصور : ههههههههه ما تقصر والله 
محمد : خلنا نكمل شغلنا لاحقين ع السوالف 
منصور :معاك حق مصخناها لو أني ماعرف كيف بقدر اركز عقب اللى سمعته ..بس ياله فارج روح مكتبك
محمد :هههههههه سبال ..ونش وراح مكتبه 
.
.

فاطمة تحضن مشاعل : مبروووك حبيبتي مبروك 
ريم تضرب جتفها : بسج دوري 
تخوز عنها فاطمه وتيها ريم وتحضنها بقوو : مبروووك واخيرا بنفرح فيج 
مشاعل شوي وبتصيح : الله يبارك فحياتكن 
ريم عقدت حياتها : دخيلج لا تخربين فرحتنا 
فاطمة : صدقها لا تخلينا نجلبها حقج فلم هندي الحين 
مشاعل ابتسمت 
ريم : هيه جيه ضحكي وخلي الدنيا تضحكلج 
الكل : ههههههههههههه 
فاطمه : امممم باركولي انا بعد 
ريم فجت عيونها وبسرعه : انخطبتي 
فاطمة ابتسمت : لا ..ابوي وافق على شغلي 
مشاعل وريم بنفس الوقت : وسعوود 
فاطمة : ابوي قالي لا تحاتين اخوج انا بتفاهم معاه 
ريم مستغربه: وتتوقعينه بيرضا
فاطمة : مش بكيفة ..اهم شي موافقة ابوي 
مشاعل ابتسمت : معاها حق اهم شي موافقة أبوي .. مبرووك ..ما ورا عليج من متى قاعده فالبيت 
فاطمة :الله يبارك فحياتج 
ريم :مبروووك فطوم ..ووعشان هاي المناسبه الحلوة "تبتسم "لازم تعزمينا اليوم 
فاطمه : من عيوووني 
ريم تنقز :يسسسسسسسس
فاطمة ومشاعل يضحكن عليها
.
. 
.
قاعدين انا وهندوه نقنع منصور يودينا دبي 
منصور : لو تحنن من اليوم لين باجر مب ساير 
هند بحزن تحاول تستعطفه : دخيلك شلنا "تمد بوزها " أنا بعد شهر بتبدا امتحاناتي النهائية يعني ما بتشوفون رقعت ويهي فالبيت من كثر الدراسة
طالعنا بعض انا ومنصور من قوة الصاروخ اللى قالته هند 
هند تكمل : طلعنا خلنا نغير جو قبل المكدة اللى بتينا 
منصور يبتسم : بتغيرين جو فخطبتي ان شاء الله 
اساعد هندوه : خطوبتك غير وروحت دبي غير "رفعت حاجبي" لو سمحت اخوي لا تخلط الأمور فبعضها 
منصور ابتسم على تعليقي "ياشر ع عمره" : الحين أنا خلط الأمور 
هند: أنته ما خلطها بس إلا خبصتها فوق تحت 
مادري ليش حسيته موافق بس يبا يرفع ضغطنا 
قتله : زين شلنا عشان خاطر حبيبة القلب 
شفت هندووه أطالعني بنظرات خبث :هيه صح عشان خاطر مشاعل وان ما طعت بقوللها مالج خاطر عند اخوي 
منصور حزتها ما رام يمسك عمره أكثر وضحك بصوت عالي : أنتن الثنتين تحف ..بوديكن من دون ما أدخلن مشاعل فسالفة ..أصلا انا موافق بس بغيت أحرق أعصابكن شوي 
صرخنا انا وهندوه من الفرحة ومنصور مستانس علينا 
رفعت حاجبي : يعني خاطرها ماله خص فالموضوع 
منصور بجدية : ماله خص أبدا "يبتسم "وبعدين خاطرج انتى والشليخه اللى عدالج يكفي يوديكن دبي ويرجعكن 
هند قفطت :هههههه
ضحكنا عليها 
منصور : خلكن زاهبات الساعة 10 الصبح
هند بفرح :أنت تأمر أمر 
منصور يطالعنا ويأشر ع الباب :بسكن ياله فارجن بروح اسبح وبخمد منهد حيلي ع الاخر "بنبرت تهديد " طلعن ولا تراني ما بوديكن باجر.. 
وقفنا علي طول
رديت بسرعه :بنطلع ..كله ولا أطنقر علينا
شلينا عمارنا وظهرنا من غرفته
البارت الحادي عشر

((( تصدق بسمتك والله تفرح خاطري الولهان .. يطير من الفرح قلبي وأصير بعالم ثاني ..وأنا أن شفتك بضيقة أحس أني أنا الغلطان .. أعاتب نفسي بنفسي ولو ما كنت أنا الجاني ))) 
\
\

هند تبند ليتات الغرفة وتنخش تحت اللحاف وتمسك تليفونها وتتصل على ريم
ريم بصوت نعسان : الوووو
هند : دخيلج روحي فيني رقاد لا تخليني ارقد وانتى على الخط 
ريم : هههههههههه جنج عاد ما مسوتنها فيني 
هند تبتسم بكسل : صدقج 
ريم : هندووه ما خبرتج فطووم بتشتغل ان شاء الله ..تخيلي ابوي وافق
هند تعرك عيونها : أساسا ما كنت أحسه معارض بس أخوج النحيس هواللى رافض
ريم تبتسم على تعليقها : صدق انه نحيس ههههه يبتيها 
هند : وسعود كيف وافق؟
ريم : سكتى ما يدري أصلا ..أبوي قال حق فطوم لا تحاتين انا بتفاهم مع أخوج بس والله قلبي قارصني 
هند : لا يقرصج ولا تقرصينه ما يروم يسوى شي ..جيه الدنيا فوضى وبعدين صح سعوود عصبي وتفكيرة منغلق شوي بس وايد يحبكم ويخاف عليكم 
ريم : أمحق حب 
هند :هههه والله يحبكم 
ريم : أدريبه يعني بتعلميني فاخوي 
هند تبتسم : انزززين باجر بروح دبي 
ريم : حلفي 
هند: قسم بالله ..أنا وغادة تمينا ساعة نقنع منصور يودينا دبي ..ما خليناه لين ما وافق 
ريم :ههههه أدريبج أنتى وياها لما تصرن عالشي شوو تخدمن 
هند: تخيلي ما طاع لين ما قلناله عشان خاطر مشاعل 
ريم : بذمتج 
هند: هيه ولا بعد يقول خاطرها ماله خص فالموضوع أنا موافق بس كنت أبا ارفع ضغطكم "تبتسم" خريط واحد 
ريم :هههههههههههه الحمد لله واخيرا هالاثنين بيتزوجون 
هند : هيه والله محد تعبان ورا هالسالفة غيري أنا وياج ..نشوف ونحط لسانا فحلوجنا وننطم 
ريم تبتسم : صدقج والله بس والله حلوو أطيحين ع أثنين يحبون بعض ههه أنتى بس راقبي وضحكي 
هند :هههه ياخي بنفتقد هالأيام ..الحين ما بتكون عدنا أكشنات 
ريم تبتسم : لازم أندوراثنين غيروهم فالعايلة ونطمش عليهم 
هند :ههههه أقولج احتمال اشتري فستان للخطوبة من دبي اذا حصلت شي يناسبني طبعا 
ريم تعقد حياتها: خطوبة شوو ويا ويهج ..ورا باجر أهلج بيون وبيتفاهمون على هذي التفاصيل ..أنتى تزهبين الدواء قبل الفلعة 
هند :ما يبالها ذكاء اكيد بسون خطبة جريب فديتج أخوي مستعيل ما فيه صبر ودامني رايحه دبي بشتري بالمرة وبفتك ..تعرفين عقب بتبدا أمتحاناتنا وما بتفيج 
ريم : صدقج والله 
هند بكسل : ريمووه بخليج حبيبتي مدوخه ع الآخر 
ريم : تمام دبووة وانا بعد مدوخه ..تصبحين على خير 
هند : وانتى من أهله فديتج ..سكرت عنها وغمضت عيونها ورقدت على طوول 
.
.
رن المنبة الساعة 7 نشت فاطمة على طول وبندته وراحت صوب دريشة الغرفة تشووف الجو ..رفعت الستارة شوي "شكلة حلو اليوم"رجعت سكرتها وشلت فوطتها ودشت الحمام تتسبح ..ربع ساعه وطلعت بفوطتها وراحت صوب الكبت وطلعتلها تنورة وقميص ولبستهن عقب لبست شيلتها وفرشت السيادة وصلت الفجرقضاء .
أم سعود تدخل الغرفة : ما شاء الله بنتي نشيطة اليوم 
فاطمة سلمت وطوت السيادة وراحت تحب راس أمها :صباح الخير"تبتسم" لازم أكون نشيطة اليوم مقابلتي 
أم سعود : الله يوفقج يا رب
فاطمة : اميين 
أم سعود: متى يبونج تكونين موجودة عندهم
فاطمة : الساعة 9 ..صح متى ابوي بيرمس سعود ؟..باجر قوم خالتي بيخطبون مشاعل رسمي ما أباه يخرب فرحتي 
أم سعود : اليوم اخوج بيرجع من بوظبي وأبوج برمسه ..خلي الموضوع علينا ولا تفكرين فيه 
فاطمة تحظن امها: فديتكم والله 
أم سعود : ياله عيل تزهبي بروح انسدح شوي حاسه بتعب 
فاطمة : انزين لدريول تحت؟
أم سعود : هيه تحت ما طرشناه مكان "تاشر بيدها " لا تنسين تشلين البشكارة معاج
فاطمة : أكيد ما بنسا ..روحي أنتى الحين ريحي وانا من أوصل الشريكة بدقلج
أم سعود : الله يحفظج يا رب وطلعت من الغرفة 
فاطمه سكرت باب الغرفة وقفلته ومسكت تليفونها وفتحت الرسايل وكتبت مسج 
((صباح الخير عمر 
كلها ساعتين وبكون بالشريكة ))
دقايق ووصلها مسج 
(( صباح النور حبي 
هذا احلا يوم بحياتي 
آخيرا بنكون فنفس المكان 
أحبج ))
قرت المسج وهي مستانسه : حبيبي والله لازم الحين اكشخله عدل
راحت صوب التسريحه وطلعت علبة المكب وتمت تتعدل وهي ميته من الوناسه
.
.

دخلنا الصاله انا وهندوه
ومنصور فالسيارة يدق هرن فالحوش
أبوي: تريقن لا تروحن وانتن مب مآكلات شي 
هند تشل شنطتها اللى حذال أبوي :بنآكل فالدرب لا تحاتينا 
أبوي: أنتن بناتي كيف ما تبيني أحاتيكم ؟
شفته واابتسمت: منصور مخبرني انه بيعزمنا على فطور راهي على قولته 
صدت امايه صوب ابوي : دامهن مع اخوهن لا تحاتيهن طول 
منصور يرجع يدق هرن 
أبوي : ياله أنقفضن 
طلعنا من الصاله بسرعة ومنصور بعده يدق هرن 
فجيت الباب: منصووور أبوي داخل معصب عليك 
منصور تفاجى : جيه أبوي يسبح 
هند : لا فديتك أبوي فصاله 
منصور يضحك : عيل نشرد عن نحصل هزبه 
صد صوبنا : ركبن شوو تترين بعد ..ركبن 
وريوس وطلع من البيت بسرعة ونحن نضحك عليه 
بطنازة : بصراحه شجاع 
هند: ههههه سبع أخونا 
منصور : بسكن ضحك ويلا خبرني من اي مطعم تبوني أريقكم
فكرت : امممم أنا خاطري فمناقيش ودنا احلا مخبز يسويه 
هند : انا بعد مناقيش 
منصور يبتسم : بوديكم مكان بخليكن تلحسن أصابعكن من حلات المناقيش اللى يسويه 
غادة :يمممم شهيتنا تراك 
منصور : صبري دقايق وبطعمين 
.
.
فاطمة أدق لامها 
أم سعود : هلا حبيبتي 
فاطمة : هلا أمايه ..توني واصله الشريكة والحين بدش 
أم سعود : ديري بالج ع نفسج 
فاطمة : من عيوني .. بخلي لدريول يرجع البيت ومن اخلص بدقله 
أم سعود : ما يخالف ياله مع السلامة 
فاطمة : مع السلامة 
سكرت عنها وكتبت مسج حق عمر 
((أنا وصلت وحطت فيس مستحي ))
حطت التليفون فالشنطة وفتحت باب السيارة ونزلت 
فاطمة : أمجد أنت الحين روح وأنا من اخلص بتصل فيك 
أمجد : ان شاء الله ماما 
سكرت الباب وراحت متوجة صوب الشريكه وهي متوترة ..دشت وهي ترجف ..شافت الرسبشن فويها وكان موجود ريال هناك ..راحتله 
فاطمة : اخوي لو سمحت وين مكتب المدير 
الولد : انتى أسمج فاطمة 
فاطمة تحرك رأسها هيه 
الولد : تعالي معاي 
مشا جدامها وهي كانت تتبعه وساكته لففها شوي عقب وصلوا عند غرفة كبير وشافت بنت يالسه ع المكتب 
الولد : ريما خبري المدير أن فاطمة وصلت 
ريما تشوف فاطمة : تفضلي المدير يترياج
فتحت باب المكتب ودشت 
الولد : تتوقعين منو هاي اللى المدير محتشر عليها
ريما: فيصل بعد هذي ما يبالها ذكاء اكيد من اهله 
فيصل : هيه صح ما يا عبالي

الجزء الثاني عشر 

((( ما بعترفلك بالغلا وأنت غالي ..خلك كذا ما بين ضامن وشكاك ..مره تقول آن فيه غيرك فبالي .. ومره تقول آن مابه آنسان يسواك )))
\
\


دشت المكتب وهي مرتبكة من شافها عمر وقف 
عمر ببتسامه ياشرلها ع الكرسي : تفضلي 
مشت فاطمة وقعدت ع الكرسي اللى أشر عليه 
عمر نش وقعد على الكرسي اللى مجابلنها 
تم فترة يطالعها 
فاطمة شافت نظراته صوبها استحت ونزلت راسها 
عمر : حبيبتي 
فاطمة بعدها منزله راسها ومستحيه 
عمر ببتسامه : الشريكه اليوم نورت "يطالعها "حرام عليج طالعيني عاد 
فاطمة رفعت عيونها ثواني ونزلتهن 
عمر: فديت المستحين انا 
فاطمة :بس عاد بروحي متوتره 
عمر: تتوترين وانتى معاي ؟
فاطمة ما ردت عليه 
عمر: شوفيني انزين 
فاطمة رفعت راسها تشوفه 
عمر : اخاف اني احلم 
فاطمة : غمض عيونك وفتحها 
سوا اللى قالت عليه غمض عيونه ورجع فتحهن وشافها يالسه 
عمري : هذا مب حلم 
فاطمة ابتسمت بحيا :لا مب حلم 
عمر: مب قادر أستوعب انج جدامي 
فاطمة أطالعه : مستانس ؟
عمر : بموت من كثر الوناسه 
فاطمة قلبها يدق: وأنا بعد 
عمر: وانتي بعد شوو ؟
فاطمة : نفس اللى قلته 
عمر : وأنا شو قلت ؟
فاطمة بحيا : عمررررر
عمر: عيوونه 
فاطمة :خلاص عاد 
عمر غمض عيونه : قوليها انزين بلسانج 
فاطمة سكتت شوي عقب ابتسمت : مستانسه لاني أشوفك
عمر : ياعمري 
فاطمة استحت ونزلت عيونها 
عمر : وبعدين يعني كل ما بقولج كلمة بتنزلين راسج 
فاطمة رفعت راسها وحطت عينها فعينه : ارمس عدل وما بنزل رسي 
عمر: لا والله 
فاطمة سكتت 
عمر يكمل : أنتى ليش قاسيه معاي ..حتى شعوري ما تبيني أعبرلج عنه براحتي
فاطمة بوزت : أنا قاسيه 
عمر ما هانت عليه : مب قاسيه بس خذي راحتج معاي اكثر حسسيني بحبج لي مب كله ساكته 
فاطمة : بشتغل معاك فنفس المكان واكيد هذا بيقربنا من بعض أكثر 
عمر ابتسم : اكيد 
فاطمة تغير الموضوع : منو هالحلوه اللى تشتغل برع 
عمر ابتسم : هذي ريما سكرتيرتي 
فاطمة بنظره حاده : احيد عندك سكرتير 
عمر : صارت عنده ظروف وقدم استقالته وعينت ريما مكانه ما شاء الله عليها عندها خبرها 
فاطمة تاخذ نفس : ما خبرتني 
عمر : حبيبتي والله ما يا عبالي وبعدين انتى الحين بتشتغلين فنفس القسم اللى انا فيه وبخليج شهرين لين ما تتمكنين من الشغل وعقب بحطج مكانها عشان اشوفج كل دقيقه وكل ثانيه 
فاطمة ابتسمت : فديتك 
عمر : ياويلي قلبي ..يفداج الكون كله 
فاطمة تحرك فونها من الحيا 
عمر : فطوم 
شافته 
عمر : أحبج 
فاطمة غمضت عيونها وحست بحراره بجسمها 
عمر حس انه زودها وقف : قومي فطامي خليني أراويج مكتبج 
فاطمة قامت : يلا 
.
.
روحي بلقاك إتفز فزة حمامة 
وتحوم حولك من غلاك وأملها 
يا لين من نظرة غلا وابتسامة
إترد روحي الغالية في محالها 
***
لك في فضي صدري فؤادن غرامه 
يحمل محبة انسى تلقى مثلها 
يعني اذا قلت احصى شوقه وهيامه
تقدر تقول بكثر هالدنيا كلها 

منصور يقصر على صوت الأف أم 
هند : حررام عليك منصور طوول هالأغنيه عجيبه 
منصور ولا جنه حد يرمسه 
ترجيته: طووول لغنيه حلوووه 
منصور راسه يعوره بس رحمنا ورجع طول ع الاغنيه 


اهواك وارسم للتعجب علامة 
كلما بنورك عيني خطت كحلها 
وأسال هواك اللي عظيم مقامة 
هل خلا فيني ذرة ما وصلها 
***
رح للقصيد ودور أعذب كلامه 
ون جبت كلمة توصف إحساسي قلها
دامي عجزت ألقالي وصف ومدامه 
حبك يسد بلاد ويكفي أهلها 
***
أشكر هواك اللى غمرني اهتمامه 
واشكرها روحك ياللى من طيب أصلها 
سوت على عمري وعمرك غمامة 
تمطر أحاسيس وينبت غزلها 
***
مثلك على راسي أشيل أحترامه
واعطيه من أيام عمري عسلها 
لاني مدام أنته بخير وسلامه 
ماريد أي حاجه من الدنيا كلها 
بند المسجل 
منصور : راسي يعورني من هالازعاج 
هند : بذمتك هالأغنيه مب حلوه 
منصور : يعني 
طالعته بنظره : تعرف هالأغنيه مشاعل تمووت عليها 
صد صوبي: والله 
هند : شووف الدرب الله يخليك 
غادة :هههههههههههههه
منصور انحرج : جب 
ابتسمت ابتسامه خفيفه وطالعت هند وحصلتها تبتسم بعد 
منصور يبركن سيارته 
هند : اخيرا وصلنا دبي مول ونااااسه 
غاده : هيه والله 
نزلناا وقفل منصور سيارته ودشينا المول 
.
.
فاطمة تحكي حق مشاعل وريم بالتفصيل شو صار معاها فالدوام 
ريم : الحمد لله انهم قبلوج 
فاطمة : الحمد لله.. تصدقون ما توقعت لان حسيت المدير ماا يباني اشتغل معاهم فالشريكه
مشاعل عاقدة حياتها : ليش ؟؟
فاطمة : ما عرف أحساس 
مشاعل تفكر : اممم يمكن معصب من شيء وأنتى وصلج أحساسه غلط 
فاطمة اونها مضايقه : أتمنى والله .. بس بشد همتي وبثبتله أني أستاهل هالوظيفة 
مشاعل تبتسم : بالضبط شدي حيلج وخليه ياخذ عنج فكره حلوه ..وإذا كان حاط فباله فكره ثانيه لما يشوف شغلج بيشيلها من راسة 
فاطمة تحرك راسها هيه 
ريم : والله فرحانه لج 
فاطمة : عيل أنا شقول أحس عمري بطير وو
قطع كلامها سعود : وشو بعد
صدوا كلهم على مصدر الصوت شافوا سعود واقف عند باب الغرفه 
سعوود : السلام عليكم 
مشاعل وريم وفاطمة : وعليكم السلام 
نشت ريم ومشاعل يسلمن عليه وفاطمة وراهن خايفه 
سعود ياخشم مشاعل : مبروووك 
مشاعل تبتسم : الله يبارك فحياتك وعقبااال ما نفرح فيك يارب 
سعوود: قريب ان شاء الله 
ريم بفرحه : امين 
سلمت عليه ريم وعقب فاطمة وهي ميته خوف ..
سعود : شحالج فطوم ؟
فاطمة تتصنع الأبتسامة : الحمد لله تمام ..أخبارك أنت .؟
سعود : يسرج الحال ..توني واصل وتعبااان ..
فاطمة : هيه ..روح غرفتك ريح قبل ما يحطون العشاء 
سعود : يبالي والله أتسبح قبل العشاء مب اريح .. كاره عمري من الخاطر 
مشاعل : عيل روح الحين عشان يمديلك تتعشي معانا 
سعود ابتسملها : ياله عيل بخليكم وانتوا كملو سوالفكم 
قبل ما يطلع من الغرفه صد ع فاطمة : مري علي عقب العشاء 
فاطمة بخوف : ان شاء الله 
وطلع من الغرفه 
فاطمة كانت وافقة ويلست بقو ع الشبريه 
مشاعل : بلاج فطووم 
فاطمة : اكيد عرف سالفة شغلي وبيهزاني 
مشاعل : لا تخافين .شكله رايق 
ريم : صح شكله رايق معناته تقبل الموضوع 
فاطمة بشك : يا ريت اللى فبالكم صح 
مشاعل تمسك إيدها : اهدي فطوم ..سعود فالنهايه اخوج مستحيل يسويبج شي ..اكيد عرف عن شغلج ويبا يتناقش معاج لا اكثر 
ريم : صح فطوم ..أنا فالبداية كنت خايفة من ردت فعله مثلج بس دامه دخل وسولف معانا تطمني 
فاطمه تقريبا مقتنعه بكلامهم 
تاخذ نفس كبير : ان شاء الله خير 
.
جزء الثالث عشر 

((( حَط أيدك بأيدّي لين تعرق وفا ..ضْمني لين تسْمع للمْحانّي ونين )))
\
\


ممنصور ميلسنا فالمطعم فقسم العائلات 
أطالع المينو : ابا حمص بالحم وتبولة 
هند : اممممم انا محتاره "أطالع منصور " وأنته شو تبا ؟
منصور : بطلب شرات غادة
هند : عيل بطلب شراتكم 
غادة : ههههه حتى فالأكل غيريه 
هند أبتسمت 
يا القرسون وخذ طلباتنا وراح 
منصور :مستانسات ؟
هند بفرحه: وووااااايد وووايد 
طالعته : هيه والله ووووايد ..تسلم على هالطلعه الحلوه 
منصور :الله يسلمج .. ونا بعد مستانس وودي نتم أكثر أهني بس تعرفون باجر بروح أخطب ولازم أرجع وقت وريح 
شفنا بعض انا وهندوه بفرح 
هند بحماس : ماعرف ليش أحس عمري مستانسه أكثر عنك 
ضحكنا عليها :ههههههههههههههههه
منصور : انتى خبله 
هند :ههههههههههه
.
.

سعود يلمم أغراضه اللى فالغرفه ..سمع دقت باب 
سعود : دشي فطوم 
فاطمة دشت وخلت الباب ملايم 
سعود : ليش خليتيه ملايم ؟ سكريه أحسن 
فاطمة بتوتر سكرت الباب
يلست على الشبرية وراح ويلس حذالها
سعود يطالعها بنظرات غريبه 
فاطمة زاد توترها : ليش هالنظرات ؟ 
سعود بلوم : انا اخر من يعلم انج داومتي 
فاطمة بخوف : انا ابوي ..
قاطعها: انا مب قايللكن أني ما اباكن تشتغلن فمكان مختلط "يرفع حاجبه " تروحين من وراى وترمسين أبوي وتحطيني جدام الأمر الواقع " بعصبيه " ياهل أنا عندج ؟
فاطمة تجمعت الدموع فعيونها : والله 
سعود بعصبيه يرفع ايده فويها بتهديد : لا تحلفين بالله جذب 
فاطمة تبلع ريجها
سعود يحاول يهدي عمره : أستغفر الله العظيم ..أستغفر الله العظيم 
فاطمة تنزل دمعتها 
سعود حط ايده على يبهته وتم يتنفس بصعوبه وفاطمة ترتجف ..رفع راسه يطالعها : لا تتحسبين لما قتلكم هالرمسه بهدف أني أتحكم فحياتكم ..أنتن خواتي وأحبكم ومالي غيركم فهالدنيا ..ومن بعد عين أبوي بكون ولي عليكم ..
فاطمه تسمعه ودموعها تنزل 
سعود : خوفي عليكم لا تفسرينه غلط فطوم .. أناا وايد زعلان منج لانج ما سويتيلي أعتبار وما فكرتي حتى أدقيلي وتعطيني خبر 
فاطمه بدفاع : كيف تباني اخبرك وانا خايفه منك ؟
سعود : وليش خايفه مني شو بسويبج يعني ؟ 
فاطمة تصيح : ماعرف كنت خايفه ؟
سعود نش وراح صوب التواليت وشل علبت لكينكس وطلعله وحده ومسح فيها دموعها 
سعود بلوم : لا تخافين مني فطوم اهدي 
فاطمة تفاجئت من حركته 
سعود : انا أحترقت لأني بينت فعين أبوي متسلط ومتحكم فيكم ..تخيلي أبوي قالي من بعد عيني كيف بتعامل خواتك ؟؟ أذا انا عايش وأنته متحكم فيهن " أحمرن عيونه وبلوم "الحين خوفي عليكن تفسرنه تحكم 
فاطمة ما رامت تتحمل تشوف حالته جيه : آنااااا اسفه سعووود والله آسفه بقدم استقالتي اسفه 
سعود يكمل : فطوم لو يتيني وخبرتيني عن شغلج ووضحتيلي وجهة نظرج صدقيني كنت بوافق ..السالفه وما فيها اني خايف عليكم من كثر الكلام اللى أسمعه ومن كثر الأشياء اللى أشوفها كل يوم "يحرك راسه يمين وويسار " لا تلوميني الدنيا تخووف ..واذا ما خفت على خواتي بخاف على منوو؟؟ انتوا أغلا شي فحياتي .. 
فاطمة تسمع كلامه ودموعها تنزل بغزارة 
سعود :تأكدي اني واثق فيج ثقة كبيرة 
فاطمة تحس بكلامه سجاجين تقطع يوفها.. فخاطرها "أنا حيوانه وما أستاهل ثقتك يا سعود ما أستاهلها "
سعود : ما بوقف عثره فحياتج وبقولج قدمي استقالتج "ياخذ نفس كبير " مبرووك فطوم 
فاطمة ميته من لصياح لدرجة أنها مب قادره ترمس .. 
ما هانت عليه يشوفها جيه 
مسكها وحضنها بقوو وخلاها تصيح فحضنه 
سعوود يمسح دموعها : اهدي فطووم اهدي حبيبتي ..اناااموافق ولا بعد بعزمج على الغدا انتى وخواتج بمناسبة شغلج "يمسك راسها ويرفعه " ضحكي اشووف 
فاطمة تشهق من الصايح : سعوود أنت وايد طيب وانا وايد احبك 
سعود أبتسم " اول مره وحده من خواته تقوله أحبك " :وانتى طيبه "يبا يقوللها وأنا أحبج بس كبرياءة ما يسمحله " وخوافه بعد 
ضحكت على تعليقه 
سعود يمط خشمها : بسج صايح خلصتي عبلة لكنينكس 
فاطمة مب قادره أتسيطر على عمرها بس أبتسمت غصب على تعليقه 
ورجعت حضنته بقووو
سعود أستغرب من حركتها بس حضنها 
فاطمة : آسفه سعوود 
سعود يبتسم: بس عااد خلاص 
فاطمة أبتسمت : الله يخليك ذخر لنا يا رب 
سعود : ويخليكم لي 
.
.

منصور يسوقبنا رادين من دبي 
وهند فالسيارة راقدة 
منصور يطالعني : شو أسمها الأغنية اللى تحبها مشاعل ؟
ابتسمت :روحي بلقاك ..حق منصور زايد وماجد المهندس
منصور ابتسم :هيه زين 
غادة : وايد مستانسه عشانك 
منصور مخلي عمره ثقيل : حسستيني انج مستانسه أكثر عني 
ابتسمت بخبث : لا ما أعتقد أكثر عنك 
منصور يبا يرد علي بس رن تليفوني وسكت 
أطالع التليفون : بسم الله الرحمان الرحيم 
منصور : منووو
غادة : والله انها ساحره 
منصور التفت بدون شعور : مشاعل 
ضغط على التليفون ورديت :الوووو يالساحرة 
مشاعل : هههههههههه أنا ساحره 
غادة : هيه ساحره توني كنت أرمس عنج وتصلتي ..حشى الواحد ما يروم يحش شوي 
مشاعل :ههههههه طحت عليج يعني ..اعترفي بسرعه شو كنتى تقولين؟ 
منصور اونه يسوق بس عارفه أذنه معاي 
طالعته : ماشي كنت اقول حق اخوي انج تحبين اغنية روحي بلقاك
مشاعل قفطت ما توقعت منصور فالسالفه:هاه
غادة: بلاج
منصور التفت لا إرادي وحاول يشل التليفون بس ما خليته 
منصور : بقووللها شي عطيني 
فجيت عيني : استح أنا مووجودة
منصور عقد حياته : جيه شوو تتحسبيني بقوللها يالماصخه ؟
مشاعل على الخط تسمع الحوار وتبتسم
هزيت راسي بلا : باجر رمسها على كيفك 
منصور يسوق بيد وحده وثانيه يحاول يشل فيها التليفون ..
قاومته مب طايعه أعطيه التليفون وأضحك على شكله..صراحه تحفه .. رفعت رأسي وشفت الشارع و صرخت :منصوووووووووووور انتبه سيارة 
فزت هند من رقادها من قوة صرختي ومشاعل على الخط بخوووف تصرخ : شفيكم 
منصور أنتبه انه دش فالشارع الثاني وسيارة مسرعه يايه صوبنا ..مسك السكان بقووو وحاول يطلع من الشارع بس السيارة كانت وايد قريبه منا ودعمت فينا

الجزء الرابع عشر 

((( الجو ما يساعد على سرد الأسباب .. مزعج وأحس بداخلي صفوه هدو..صوت المهب اللى يداحم ورا الباب ..مثل طفله حاشها أزمة ربو!! الحب غيمة والمطر موعد أحباب وقلوبنا عطشا وطبايعنا بدو )))
\
\
ريم أطالع فاطمة : كل شي تمام وعيونج متورمه من الصايح ..اكيد غسل شراعج بس ما تبين تقولين 
فاطمة : تطمني لا غسل شراعي ولا شياته بس عاتبني شوي لاني ما خبرته 
ريم مب مقتنعه : عاتبج شوي وانتي جيه حالتج..عيل لو هزبج شو ..
تقاطعها فاطمة : سعود وايد حنون 
ريم تفج عيونها : هاه 
فاطمة : من قال هاه سمع 
ريم : أنتى دخلتي عنده سوالج غسيل مخ وظهرج 
فاطمة : حرام عليج لا ترمسين جيه عنه 
ريم مب قادرة تستوعب : فاطسه من لصايح ودافع عنه بعد .. هاي اللى تبا تجلطني 
فاطمة تبتسم على تعليقها : بسج لعيان ..والله ما فيني شي بالعكس استانست وايد لما رمسته 
ريم تنقهما : الله يدوم هالوناسة عليج
فاطمة فهمت النقمة ..ما علقت بس شافتها بنظرة يعني فهمت عليج 
وريم ابتسمت ويلست تلعب بتاليفونها 
فجئه سمعن صرخه قويه 
ريم : هاي مشاعل 
وطلعت من الغرفة تركض وفاطمة وراها ..دشوا غرفة مشاعل حصلوها طايحه على الأرض
ريم تركض وتضرب ويها : مشاااعل مشاااعل 
فاطمة بخوف تضرب ويهها مع ريم : اسملا عليج قوومي 
سعود فغرفتة سمع صوت لصريخ وياهم يركض 
سعوود : شو مستوي 
شاف مشاعل طايحه ..طار صوبها ومسكها 
سعوود : فطوم هاتي ماي بسرعه
راحت المطبخ وياابت قلاص ماي وعطته سعود 
سعود يرش الماي على ويهها ويضربه 
مشاعل حركت راسها الصوب الثاني 
رش الماي عليها مرة ثانيه وتم يهزها لين ما بطلت عيونها 
مشاعل فتحت عيونها وانتبهت انها فحضن سعود اخوها "تجمعت لدموع فعيونها وتمت تصيح بصوت مسموع "
سعود بخوف : شووفيج شوو صاير 
مشاعل تصيح وما ترد عليه 
سعود يطالع فطوم وريم : شو اللى صار بينكم 
ريم بخوف : ما نعرف والله ..سمعنا صرختها وينا حصلناها طايحه 
سعود يرجع يشوفها 
مشاعل تصيح وبصوت مبحوح : منصور 
سعود يسمعها : بلاه منصور 
مشاعل بصعوبه : سوا حادث 
سعود من سمع اللى قالته شلها وحطها ع الشبريه 
سعود يرمس خواته : خلكم معاها 
وطلع من الغرفة طاير 
دقايق وأبوسعود وأم سعود يدخلون الغرفة
أبو سعود : بسم الله شو مستوي عليكم 
ريم دموعها تنزل : منصور ولد خالتي سوا حادث 
أم سعود تحط إيدها على قلبها 
فاطمة تركض تيب كرسي حق أمها ويلستها عليه 
أبو سعود : ريم هاتي قلاص ماي حق أمج بسرعه" يرمس حرمته" هدي بالج وقولي لا اله إلا الله 
أم سعود تتنفس بصعوبه : ودني بيت أختي 
أبو سعود حاط أيده على جتفها خايف عليها : شربي قلاص الماي وعقب بوديج 
أم سعود : فطوم يبي عباتي بسرعه 
تروح فاطمة تركض غرفة أمها ..طلعتلها عباة ورجعت الغرفة 
فاطمة تحط العباة حذالي أمها: هذي العباه أحذالج
مشاعل بصوت تعبان : بروح معاكم 
أبو سعود : خلج أهني مع خواتج ونحن بروحلهم وبنطمنكم 
مشاعل يزيد صياحها : ابا اسير 
أبو سعود راح صوب بنته وحط إيده على راسها وتم يقراء عليها
,وهي تون وتصيح 

.
.
سعود يتصل على تليفون منصور بس محد يرد 
" شو اسوي الحين أخاف أروح بيت خالوة وما يكون عندهم خبر وتوهق "
افففف ...يت عباله غادة وتصل عليها بس بعد محد يرد" يفكر " ما بقا عندي غيرر هند بس ما عندي رقمها ... مسك تليفونه وتصل على ريم وخذ رقم هند من عندها 
#
#
هند يالسه على الكرسي وتصيح بهدوء 
رن تليفونها وعلى طوول ردت 
هند : الووو 
سعود : هلا هند انا سعووود ...انتوا وين الحين بيكم 
هند : نحن فمستشفي توام 
سعود: تمام .. انتى بخير ؟
هند بصوت حزين : هيه بس اخواني لا 
سعود : لا تحاتين الحين بييج 
هند : اوكيه 
وسكر عنها ووطار المستشفي 
نزل من السيارة ورجع دقلها ..خبرته وين هم بالضبط وراحلها
سعود : شوو صار ؟ ومنصور وين ؟
هند تصيح : منصور فغرفة العمليات وغادة داخل عند الدكتورة 
سعود : ليش منصور فغرفة العمليات ؟؟ شو صارفيه ؟؟
هند بصوت مبحوح : ماعرف "تمسك ايد سعود " دخيلك رمسهم... اسألهم عنه احاتيه "
سعود : اكيد بسالهم بس انتى يلسي الحين ورتاحي 
هند : ما برتاح لين ما أشوفهم بخير 
سعود يشوف لون ايددها : تعورج ؟
هند: شوي 
سعود : جيكوا عليج ؟
هند تهز راسها لا 
سعود يروح صوب السستر ويصارخ عليها : أنتوا ما تشوفون البنت صاير عليها حادث وتعبانه ..ليش ما جيكون عليها 
السستر تاشر على هند : يالسه على الكرسي وما فيها شي بخير ..
سعود : لازم أجوفون الشخص يموت جدامكم عشان تفحصونه "بعصبيه زيادة " جيكي عليها الحين ..وولا بروح عند مدير المستشفي وبشتكي عليج 
السستر بخوف : ان شاء الله 
راحت صوب هند ومسكتها ودخلتها الغرفة عشان تبدا تسوي الفحوصات الأزمة 
وسعود راح قسم العمليات 
وسأل عن حالة منصور وعرف ان حديده دشت فأيدة ومسويله عمليه عشان يظهرون الحديده منها 
عقب نكس أطمن على غادة وخبروه ان في جرح فرآسها وكسر فريلها 
رن تليفونه مسكه وشاف المتصل ..كانت فطوم 
سعود : هلا فطوم 
تمط مشاعل التليفون وترمس : طمني 
سعود : لا تحاتين حبيبتي كلهم بخير ..كدمات بسيطه 
مشاعل : منصور كيف وضعه 
سعود فخاطره "شقوللها الحين ": ما فيه إلا العافيه عند الدكتور الحين يسويله فحوصات عشان نطمن عليه 
مشاعل : أحلف انه بخير ؟
سعود يخلي عمره معصب : أجذب عليج يعني 
مشاعل : حاشاك ..بس ما عرف ليش قلبي قارصني ومب مرتاحه 
سعود : بخيرر قتلج كلهم بخير 
مشاعل : عطني أرمس غادة ولا ريم 
سعود : مشاعل انا مشغول الحين ..من أحصل فرصه بدقلج تمام ..ياله باي 
وسكر التليفون فويهها 
#
مشاعل أطالع التليفون : سكر فويهي ..عيل والله فيهم شي 
فاطمة : يا ربي 
مشاعل : لازم أدق على أمي ؟
تتصل بس محد يرد عليها 
فاطمة: صبري عليهم اكيد مشغولين الحين ..بندقلهم بعد شوي 
مشاعل بتعب : وشو يصبرني أنا
فاطمة: تعوذي من بليس وقومي صلى ركعتين ودعي ربج فيهن 
مشاعل تحاول توقف ..ساعدتها فطوم
مشاعل : بنخلي لدريول يشلنا 
فاطمة : انتى مينونه ؟
مشاعل : بكون مينونه اذا تميت يالسه وماعرف شو صاير 
فاطمة: سعود طمنج 
مشاعل : جذاب فطوم .. حسيت هالشي من نبرة صوته 
تدخل ريم الغرفة : دقيت علىى هند بس ما ترد علي 
مشاعل : قومي لبسي عباتج جان بتين معانا 
ريم مستغربه : وين بتروحون ؟
مشاعل : المستشفي 
.
.
سعود يالس يتريا هند تخلص فحوصات ..تمت حوالي ساعة عقب ظهروها 
هند شافت سعود وراحتله 
سعود: شو تحسين الحين ؟
هند: بخير الحمد لله ..ماكان له داعي هذا كله
سعود : لازم عشان أطمن عليج ..
هند ابتسمت : شكرا 
سعود : يلسيي أنتى وأنا بدش على الدكتورة 
هند :امم انزين منصورة شو بلاه ؟ سألت عنه ؟
سعود تنهد : سألت ..مسويله عملية لأن حديده دشت أيده ولازم يظهرونها 
هند حطت أيدها على قلبها : منصور 
سعود : الدكتور طمني وقالي أنها عملية بسيطة بس محتاجه وقت ..لا تحاتين 
هند : حبيبي اخوي 
سعود : بيكون بخير ان شاء الله ..أدعيله 
هند: يا رب يقومه بالسلامة
سعود :اميين .. يلا عيل بخليج بروح لدكتورة 
راح صوب الغرفة ودش 
سعود : السلام عليكم 
الدكتورة : وعليكم السلام 
سعود : طمنيني دكتورة كيف حالة هند
الدكتورة : الحمد لله بخير ..كل شي تمام لا تحاتي 
سعود تنفس براحه : الحمد لله .. 
الدكتورة: الحمد لله 
سعود : السموحه منج بس كنت متوتر وخايف عليها 
الدكتور: من حقك أهلك وتبا تطمن عليهم 
.
. الجزء الخامس عشر

((( محبتك بالقلب والله عميقة ..وأنا بقلبي حاجز لك مكاني ..هذي الحقيقة كان تبغي الحقيقه ..وهذا كلام الصدق ما فيه ثاني .. إذا أنت تمنى شوفتي بالدقيقه ..أنا آتنمى شوفتك بالثواني ))) 
\
\
محمد : أريد أشوفج 
مريم :حبيبي ما قدر 
محمد : عشان خاطري ..حدي ولهان عليج 
مريم : شوف صورتي 
محمد : صورتج ما تكفيني ..أبا أشوفج على الطبيعة 
مريم بدلع :حمووود 
محمد بأصرار : أريد أكحل عيوني بشوفتج حبي لا تحرميني من هالاحساس 
مريم بتردد : اممم
محمد : أهون عليج 
مريم : أكيد ما تهون بس أهلي 
محمد يقاطعها : كلها أسابيع وبتكونين حلالي ..وبكون كل أهلج
مريم بفرحه : صدق 
محمد : اكيد حبيبتي 
ياه خط ثاني على التليفون 
محمد : لحظة مريومتي عندي خط 
وشبك عليه من دون ما يسمع ردها 
محمد يبتسم : هلا ووالله بسعود 
سعود : يا هلا فيك 
محمد : من زمان ما نور أسمك شاشت تليفوني ..اكيد في مصيبه ولا ما بدق 
سعود :ههههههههه يعني عارفني 
محمد بخوف : ترمس صدق ؟ شو مستوي 
سعود : لا تخاق ربيعك مسوي حادث بسيط وهو الحين فالمستشفي
محمد وقف : أي مستشفي ؟
سعود : توام 
محمد : دقايق وبكون عندك ..يلا باي 
سعود :باي 
.
..
.
حركت راسي يمين ويسار ..هند كانت يالسه ونشت من شافت حركتي .. يت صوبي ومسكت إيدي 
تميت أطالع المغذي اللى بيدي وهند فنفس الوقت 
هند بخوف : أتحسين بآلم ؟
سفهتها وتمت أطالع الغرفة : أنا كيف يت أهني ؟
هند : حبيبتي نحن 
قاطعتها : منصور ليش مب معاج ؟ وينه 
هند بلعت ريجها 
رديت بسرعه : منصور تعبان صح " بخوف " أريد أشوفه 
هند : ما يصير 
صرخت عليها : ولييييش اكيد فيه شي 
هند حطت إيدها على راسي : منصور حاطيلة مغذي مثلج عشان جيه ما تقدرين تشوفينه لين ما تتحسن حالتج 
بشك : جذابه هندووه 
ردت علي بنفعال : تتوقعين يعني لو منصور فيه شي بكون معاج الحين
حسيت بنوع من الراحه : يعني بخير 
هند تحرك راسها هيه 
شفت إيدها محمرة : وأنتى ؟
هند: بخير الحمد لله ما عليج من لون إيدي ..الدكتورة قالتلي رضة وبتخف مع الأيام
غادة : الحمد لله " كح " أحس بتعب بكل جسمي وريلي تعورني 
هند : ريلج فيها كسر وجبسوها وفراسج بعد جرح بس الحمد لله مب غريز وايد عشان جيه بيرقدونج اليوم 
غادة :ما ابا ارقد فالمشفي 
هند : مب عكيفج .. جسمج محتاج فيتامينات بسبت الدم اللى نزفتيه من راسج.. فبحطولج مغذي بين الفتره والثانيه وفنفس الوقت بيطمنون على الجرح وانا بكون معاج ما بتحرك 
تنهدت وغمضت عيوني وتميت أتذكر تفاصيل الحادث اللى صار .. تلاشت افكاري لما أمايه دشت الغرفة تصيح ...ويت وتحضني 
بتعب : أنا بخير أماية 
أمايه تتهيسني : شو يعورج حبيبتي 
حاولت أخفف عنها : لا تصيحين ..ما يعورني شي مول 
تصيح وترمس بخوف : شو ما يعورج شي وراسج ملفوف وأخوج بعد توهم مظهرينه من غرفة العماليات
فجيت عيوني وشفت هند بدهشه :كان فالغرفة العمليات وأنتى تقوليلي بخير
هند صخت 
اعيوني أحمرن : ليش سوله عملية ؟؟
أمايه : حديده دشت إيده وظهروها 
حاولت أمسك عمري وما اصيح جدام امايه اللى فيها مكفيها : أبا أشووفه 
أمايه تصيح : هناك أبوج وولد خالتج وربعه عنده لا تحاتينه انتى اللى فيج يكفيج 
مسحت دمعتها : أهدي دامه بخير وانا بعد شوفيني بخير بسج صايح 
امايه منهاره : كنتوا بتروحون عني 
تيها هند من وراها وتمسكها من جتفها 
هند : الحمد لله كلنا بخير 
أمايه : الحمد لله ..الله يحميكم يا رب ..مالي غير بهالدنيا 
ردينا عليها : آمين 
دخلو علينا فاطمة ومشاعل وريم 
ريم على طول راحت صوب هند وحضنتها .ومشاعل وفطوم يوا صوبنا .. امايه من شافت عيون مشاعل متورمه من الصايح حضنتها ومشاعل رجعت تصيح بقوو 
فاطمة تبوسني : شخبارج حبيبتي ؟ سلامات 
أشوف مشاعل : الله يسلمج 
فاطمة : هذي حالتها من صار الحادث 
غادة :ما تنلام والله 
يتني مشاعل وباست خدي : سلامات 
مسكت ايدها : قربي مني أبا أحضنج 
تقربت مني وحظنتها : يا بخت أخوي فيج 
ردت بصوت خفيف : ما مخليني أشوفه ..أونه بعدة ما صار ريلج 
تقربت منها : ولا يهمج بساعدج 
مشاعل : والله 
همست فأذنها : والله بس لا تعلمين حد عن يكفخوني ..روحي متكسرة
مشاعل أبتسمت : فديتج 
ريم أطالعني : كيف خليتيها تضحك 
شفتها بتعب بس ما رديت عليها ..مب متفيجه راسي يعورني 
أمايه : بخليكم بروح أطمن على منصور ..
رديت عليها : طمنينا عاد
أمايه : ان شاء الله
وراحت تبا تطلع بس دشت خالوه فنس الوقت 
خالوه تحضن امايه وتصيح : سلامات سلامات الغاليه ..طار الشر 
الله يهديج خالوه نحن بالغصب مسكتينها ..
رجعت أمي تصييح : الله يسلمج الغاليه 
تمن فترة حاضنات بعض .كلنا تأثرنا من شفنا حالتهم ..
حسيت بضيج : حبيبي منصور كان مستانس عشان الملجه بس 
مشاعل من سمعت كلامي يلست على الكرسي ..منهد حيلها من الخاطر مب قادرة تتحمل أكثر 
طالعتني فاطمه : أستغفري ربج هذا قضاء وقدر 
تنهدت : أستغفر الله 
خالوه : بيطلع من المستشفي وبنحتفل فيه وفبنتي قريب ان شاء الله 
الكل : امين يا رب 
خالوه أطالع بناتها توها أستوعبت أنهن موجودات: وأنتن منو يابكن 
فاطمه وريم يطالعن بعض وأشرن على مشاعل 
مشاعل منزله راسها : خفت وايد ومحد فيكم طمنا 
أمايه ترد عليها : ما راحن عند غريب 
خالوه : صدقتي بس 
هند : خالووووه اصلا لو ما ين أنا كنت بخلي سعوود أيبهم 
أمايه : خليهن عنج وياله نروح نطمن على منصور 
خالوه : يلا 
وتحركن بيطلعن من الغرفة 
زقرتها : خالوه 
صدت صوبي ويتني وباست راسي :سمحيلي ما سألت عن حالج والله راسي دايخ من اللى صار 
ابتسمتلها : لا تحاتين خالوه.. انا بخير بس بيرقدوني فالمستشفي جم يم عشان يطمنون علي 
أم سعود : زين أهم شي سلامتج 
غادة : الله يسلمج .. خالوه طلبتج أبا مشاعل ترقد معاي اليوم محتاجتنها وايد 
خالوه : مشاعل عندها دوام باجر
ردت مشاعل بسرعه : بخذ إجازة وبتم معاها 
خالوه : خلاص عيل لج اللى تبينه 
.
.
.
أبو منصور يرمس سعود : مشكور ولدي تعبانك معانا 
سعود: شو هالرمسه أنتوا أهلى 
أبو سعود يرد على أبو منصور : واجب عليه يوقف معاكم أنتوا أهله وعزوته 
سعود بتعب يطالع ساعته : الوقت تأخر روحوا ريحوا وأنا بيب أغراضي وببات 
محمد يقاطعه : بسك عاد مصختها ..شكله عيبك المدح ..أنا برقد معاه 
أبو منصور وأبو سعود أبتسموا
سعود : أنا ولد خالته وأولابه 
محمد : وأنا أخوه "يطالع أبو منصور "صح خالي 
أبو منصور : اكيد أنته ولدي اللى ما يبته 
محمد يرجع يطالع سعود ويرفع حاجبه : سمعت يعني انا برقد 
سعود :هههههههه ارقد يابوك كلتنا 
الكل :هههههههههههه
الجزء السادس عشر 

(( شف قصيدي صار مجموعه كلام ..يبتدي منك ..{ومنك ينتهي}
قلي وش معنى نهاييات الغرام ..غير واحد حب وواحد {ملتهي} ))
\
\

دخلت فاطمه غرفتها بتعب ..فصخت عباتها وفرتها على الشبريه ..مسكت تليفونها أجيك عليه ..حصلت 9 مكالمات و4 مسجات كلها من عمر ..فتحت المسج الأول :
(( مساء الحب 
شوو تحسين بعد ما شفتيني اليوم ؟ وحاط قلب ))
فتحت المسج الثاني 
(( عمري وينج ردي علي ))
فتحت المسج الثالث 
(( فطامي انتي زعلانه مني ))
فتحت المسج الرابع 
(( ردي على بلاج لا تخوفيني ))
أتصلت عليه 
عمر على طول رد : الووو 
فاطمة بتعب : هلا 
عمر : وينج حبيبتي أحاتيج 
فاطمة : عيال خالتي سوا حادث وكنت معاهم طول الوقت وتليفوني نسيته فالبيت 
عمر : هيه ..خفت عليج والله ..
فاطمة فخاطرها فديتك
عمر : انزين طمنيني شخبارهم ؟
فاطمة : الحمد لله بخير 
عمر : زين زين .. ولهنا عليج عاد 
فاطمة بستهبال : صدق 
عمر: تشكين يعني بحبي ؟
فاطمة تبتسم : لا والله ما أشك بحبك لي 
عمر : فديتج والله
فاطمة بدون ما تحس : افداك حبيبي 
عمر: شو قلتي ؟
فاطمة قفطت 
عمر : عيديها دخيلج 
فاطمة: بخليك الحين عموري ..منهد حيلي وأبا أرقد 
عمر: ما يخصني ما بسكر لين ما تقولينها 
فاطمة : عموري اليوم اختى بترقد معاي فالغرفة "تبتسم " فبتسكر صح 
عمر : قتلج ما بسكر لين ما تقولينها 
فاطمة بستهبال : أقول شوو ؟
عمر : قولي حبيبي 
فاطمة : عموررر
عمر: قلبه وروحه انتى 
فاطمة بحيا : حبيبي 
عمر : عيديها 
فاطمة مستحيه : بسك 
عمر : عيديها 
فاطمة خذت نفس : حبيبي 
عمر : أموت أموت فيج 
فاطمة بحيا : عيل حبيبي بعد 
عمر تفاجئ لانها دوم تجافيه : عيل أعشقج وأهواج ..أنتى قلبي اللى ينبض وروحي وعقلي ودنيتي كلها وو
فاطمة بحيا : بس بس بس 
عمر: خليني اطلع اللى فيني 
فاطمة : عقب ما نتزوج طلعه 
عمر : ما روم أصبر 
فاطمة فخاطرها "ولا انا " 
عمر يكمل : أنزين قوليلي أحبك 
فاطمه : عموري جنه طلباتك زايده اليوم 
عمر : ما استاهل يعني 
فاطمة : امبلا تستاهل 
عمر : عيل 
فاطمة تعرف ان راسه يابس ومستحيل أيسكر قبل ما يسمعها منها ..بصوت خفيف : احبك 
عمر : وانا احببج والله احبج 
فاطمة تبتسم : امم اقدر أريح الحين 
عمر : اكيد لو أني ما شبعت منج 
فاطمة :بتشوفني باجر وبتشبع 
عمر : لو تكونين حذالي طول الوقت مستحيل أشبع منج 
فاطمة :ولا أنا 
عمر تنهد : ااااااااه 
فاطمة : يلا تصبح على خير 
عمر : وانتى من اهله حبي 
.
. 


سعود : دقايق وبكون عند باب الغرفه ..بدقلج رنه وظهري 
مشاعل : أوكيه أترياك وسكرت التليفون 
سألتها: هذا سعود 
مشاعل : هيه يحليله يايب أغراضي 
رن تليفونها 
مشاعل وقفت : بيب أغراضي وبرجعلج 
رديت عليها : خذي راحتج حبيبتي 
طلعت حصلته مجابل الغرفه وراحتله 
سعود يعطيها الكيس :شوفيها عدل ..كل اغراضج اللى طلبتيها موجوده 
مشاعل فتحتها وخذتلها لمحه : هيه اعتقد كل شي موجود 
سعود : يلا عيل بروح عنج ..ما وصيج ديري بالج على نفسج 
مشاعل : ان شاء الله ..ووانت أنتبه فالدرب أدريبك تعبان 
سعود : ما يهمج .. يلا رجعي دخلي الغرفه مره ثانيه جدامي 
مشاعل ابتسمت :اوكيه 
وراحت صوب الغرفة ودشت ..سعود من شافها دشت أطمن وتحرك من مكانه رايح البيت 
مشاعل تدخل وتسكر الباب 
فتحت عيوني بتعب : راح 
مشاعل : هيه راح فديته 
رمستها بلووم: اخوج تعب معانا اليوم وايد
مشاعل : حبيبتي نحن أهل لا تقولين هالرمسه .."تقربت مني " انتي تعبانه ولازم ترقدين الوقت تاخر 
غادة: وانتي ؟
مشاعل : بحاول ارقد 
سالتها : تبين تشوفينه صح 
مشاعل : صح 
غمضت عيوني يمكن تيني فكره : اممممم شوفي ربيعه محمد راقد معاه فماعندج غير فرصه وحده بس 
مشاعل : اللى اهي ؟
غادة : لما يأذن الفجر اكيد ربيعه بيروح مصلى المستشفي يصلي ..حزتها انتى روحيله الغرفة وتطمني عليه 
مشاعل : واذا ما راح 
غادة : كوني متفائله 
مشاعل تبتسم : ان شاء الله تضبط "تمسك ايدي" حبيبتي خليني عنج وريحي 
حطيت إيدي على حلجي وتثاوبت :هيه والله تعبانه .. تصبحين على خير 
 مشاعل :وانتي من اهله 
.
.
محمد يطالع أيد منصور : تعورك وايد 
منصور مغمض عينه : هيه 
محمد : تحمل الدكتور قال لازم بتحس بألم بعد العمليه 
منصور مب قادر يتحمل :ااااااه حمود مب قادر العوار يزيد 
محمد خايف عليه : انزين بروح ازقرهم عشان يعطونك مهدي ..مشي بيطلع 
منصور : تعال وين رايح ؟..اضغط على الفص اللى فوق وبيون بروحهم 
محمد يطالع الفص : هيه والله ذكي 
ضغط عليه ..دقايق وياهم الدكتور لين الغرفة 
الدكتور : خير شو في 
محمد : العملية وايد تعورة دكتور.. عطوه ابره تهديه 
منصور يتويع: ابا اي شي يخفف الآلم اللى احسه 
الدكتور : توقعت هالشي ..عموما ان شاء الله 
يصد صوب محمد : لو سمحت 
محمد يسمع الأذان : انزين بطلع "يرمس منصور" بصلي بالمره عقب برجع 
منصور يحرك راسه تمام
طلع من الغرفة وراح صوب المصلى 
***
وهي تتقرب من الغرفة فجئة أنفج الباب ..ووقفت مكانها تشوف الدكتور يطلع من الغرفة 
" ااااااااف الحمد لله انه الدكتور ..ان شاء الله يكون بروحه .." تغشت وكملت مشي لباب الغرفة 
"لازم الحين أتشجع وادش " فجت الباب شوي شوي 
منصور حس بالباب وعباله محمد رجع : شو هالصلاه اللى صليتها فالدقيقة 
مشاعل من سمعت رمسته تطمنت انه بروحه فالغرفة ..دخلت وسكرت الباب وراها 
منصور :حمود تعوذ من الشيطان وروح صل .
مشاعل تخوز الغشوة : منصور
منصور انتبه على نبرت الصوت وأطالع صوب الباب حصل مشاعل وواقفه 
غمض عيونه وفتحهن وشافها واقفه مكانها 
تقربت منه 
منصور : مشاعل 
مشاعل أطالع أيده كيف لافينها : تعورك
منصور : هذا صوتج 
مشاعل تبتسم : لا تخاف مب ينيه ..ادري انك مستغرب وجودي عندك هالوقت بروحي ..بس تطمن أنا راقدة فالمستشفي مع أختك غادة لانها تعبانه شوي وقلت هذي فرصه أطمن عليك فيها 
منصور براحه : فديتج 
مشاعل : افداك والله
منصور : مستانس لأني أشوفج 
مشاعل : وانا اكثر حبيبي 
منصور : انا حبيبج ؟
مشاعل تفكر : امممم يمقن هيه يمقن لا 
منصور :ههههه حتى انتى علموج 
مشاعل : شو اسوي "تمسك خده " فديت هالابتسامه ..خوفتني عليك وايد 
منصور : حبيبتي انا بخير 
مشااعل : تعورك العمليه ؟
منصور : من شوي الدكتور عطاني أبرة مهدئه وبيخف الآلم ان شاء الله 
مشاعل تتقرب منه أكثر وتبوسه ع خده : احبك وايد 
منصور تجمد الدم فجسمه من حركتها 
مشاعل تنزل دمعتها : خفت تروح مني ..خفت افقدك
منصور يمسح دمعتها : مابا أشوفج أدموعج تراها تعذبني .. انا بخير وما بخليج "يبتسم" ياريتني مسوي الحادث من زمان 
مشاعل تخوز أيده : منصووور 
منصور مبتسم : مستانس لاني مريض دام مرضي بيخليني أشوف هالأهتمام الكبير منج 
مشاعل استحت 
منصور بحزن :يوم ملجتنا راح 
مشاعل : من تطلع بالسلامه بنملج ان شاء الله 
منصور : بس انا ما با جيه 
مشاعل تعقد حياتها : كيف يعني
منصور : ابا الملجه والعرس مره وحده من أظهر 
مشاعل استحت ونزلت راسها
منصور : مشاعل
مشاعل أطالعه 
منصور : ابا احضنج 
مشاعل من سمعت اللى قاله على طول تقربت منه أكثر وحضنته بس من دون ما تلمس ايده اللى تعورة 
منصور : لا تخليني محتاجج وايد
مشاعل : ما بخليك 
منصور : راح كل الآلم وانتى معاي
مشاعل تبتسم : احبك 
منصور : اموت بحبج
مشاعل : لازم أروح الحين 
منصور يطالعها : لا تتغيرين علي مشاعل خلج جيه حنونه 
مشاعل ترجع تبوسه ع خده 
منصور تنهد : آآآآآآآآآآآه يا قلبي ..انتى يايه تطمنين على ولا تذبحيني 
مشاعل : الأثنين 
منصور أبتسم : حبيبتي شريرة "تذكر محمد" حياتي لازم تروحين أخاف ربيعي يرجع من الصلاة ويشوفج 
مشاعل : حاضر من عيوني ..اهم شي اطمنت عليك 
صدت عنه بتروح بس مسك ايدها 
منصور :اخاف انج مب موجوده ونا اتخيلج .."غمض عيونه " قولي بسم الله الرحمان الرحيم 
مشاعل ضحكت : بسم الله الرحمان الرحيم .."فتح عيونه يطالعها " تطمنت الحين اني مب ينيه 
منصور: تطمنت " يبتسم " لا تلوميني حبج ما خلا فيني عقل 
بادلته الأبتسامه وبتعدت عنه وعدلت شيلتها
منصور :ديري بالج ع نفسج 
مشاعل تغشت : ان شاء الله 
طلعت وقلبها عنده ..سكرت الباب ورجعت غرفة غادة وحصلتها راقدة ..دشت الحمام توضت وصلت وعقب وطت راسها ورقدت على طول من التعب

الجزء السابع عشر 



(( أن دعاك الضيف أحذر لا تضيق ..كم عطيت الوقت لكنه جحد ! اختر من الوقت لدروبك صديق ..يستمع لك بس لا تضمن آحد ))
\
\


مرن ثلاث أسابيع عن الحادث ..منصور ومشاعل ملجوا فالمحكمه من دون حفله بسبت وضعه ..كانت إيده تعوره بس مع مرورالوقت صارت احسن وقام يحركها شوي شوي ومشاعل كانت معاه طول الوقت يا ترمسه على التليفون يا علي البلاك بيري ..وغادة ومريوم وهند وريم بدوا أمتحانات الفاينل وكانن طول الوقت منشغلات بالدراسه ..أما فاطمة عينها عمر سكرتيره عنده وصارت علاقتهم أقوا فبعض رغم أحساس أللوم اللي يطاردها دووم بس كانت تسفهه وتتناساه قد ما تقدر..سعود كان مضغوط فالدوام ولهذا السبب صاره له فتره ما نزل العين .. محمد تغير وايد وصار ما يرمس عن علاقاته الغراميه وهذا الشي منصور كان ملاحظنه ومفرحنه .. 
.
.
طلعت من قاعه الأمتحان ورحت صوب مريوم : سممممممم مب أمتحان 
مريم بضيج : هيه والله ..تصدقين فيني صيحه 
غادة : لا تطرين لصياح لا اسويلج الحين فلم هندي
مريم ابتسمت : مينونه ادريبج تسوينها
قعدت حذالها : طالعه عليج 
مريم : باقي امتحان واحد وبنودع هالمكان 
حسيت بحزن : بنودعه بكل ذكرياته
مسكت مريوم أيدي : هالشي ما بياثر فصداقتنا 
رصيت على إيدها : اكيد حبيبتي ..مافي شي ممكن ياثر على صداقتنا 
مريم ابتسمت 
قتلها : ان شاء الله يكون ختامها مسك اخر امتحان 
مريم : الله يسمع منج 
فنفس اللحظه وصلها مسج 
شفتها توترت فتحته وسكرته بسرعه سألتها : بلاج؟
ردت علي : ماشي اخووي محتشر يترياني برع ..عنده شغل 
أستغربت : جيه والدريول وين ؟
مريم : مع امايه يقضي مشاويرها 
حسيتها تجذب علي بس قتلها :هيه عيل طلعي بسرعه عن يهزبج 
مريم وقفت : صدقج ..يلا درسي زين ما اوصيج 
أبتسمت : من عيوني ..وانتى بعد 
مريم : لا توصين 
مشت عني وتغشت ..
كانت تمشي شوي شوي تقرا أرقام ألسيارات 
لين ما حصلت السيارة وركبت 
محمد : صباح الفل 
مريم قلبها يدق بخوف : حمود 
محمد :عيونه 
مريم : يعني أنا ما مغلطه بالسيارة 
محمد : لا حبي ما مغلطه 
مريم تسكر الباب ومحمد حرك السيارة بسرعه وطلع من الجامعه مشى ربع ساعه عقب وصل المبزرة ووقف سيارته فمكان فاضي ما فيه حد 
محمد يصد صوبها : حبي خوزي الغشوه ونزلي 
مريم : حموود اخاف حد يشوفني 
محمد يطالع المكان : شوفي المكان حيااتي ..محد هني غيري انا وياج 
مريم خوزت الغشوه تشوف المكان 
محمد :ياااربي شووه الجمال 
مريم استحت : لا تقص علي حموود 
محمد : والله انج حلووه واناا امووت عليج 
مريم تغمض عيونها وتصد صوب الدريشه 
محمد : ماروم علي يستحون 
مريم: بسك بسك 
محمد يمسك أيدها : خلينا ننزل 
مريم فجت الباب بسرعه من حركته ونزلت 
نزل بعدها وراح صوبها 
محمد يمد ايده ..ومريم اطالعه 
محمد بحنان : مسكيني حبي 
مريم مارامت تقاوم نبرت صوته ومسكت إيده 
محمد يمسك إيدها بقوو ويشدها صوبه 
محمد : احبج 
مريم مبتسمة : وانااااااا 
محمد : فديتج والله 
يمسكها ويخليها مجابلتنه 
مريم : مب قادرة أستوعب أنك بتتقدملي الأسبوع الياي 
محمد : يعني انتى مستانسه ؟ 
مريم : حلم حياتي بيتحقق وما تباني استانس 
محمد : قتلج قبل صبري علي وكل اللى تبينه بيصير 
مريم: صبرت تراني 
محمد يخزها : صبرتي 
مريم :هههههههه شسوي كنت خايفه أنك تقص علي 
محمد بحنان : وللحين خايفه ؟
مريم :لا ..أحبك وأثق فيك ثقه كبيره 
محمد يرفع راسه فوق : ياربي هالبنت بتخبلبي بتذبحني 
ينزل راسه ويهمس بذنها : احبج موت 
يمسك أيدها ويحطها على قلبه 
محمد :تسمعين دقاته ؟
مريم تغمض عيونها: أسمع 
محمد يبتسم بخبث ويقربها صوبه اكثر واكثر واكثر 
.
.
هند تدخل البيت بتعب : السلام عليكم 
أم منصور :وعليكم السلام ..بشري امايه كيف الأمتحان؟ 
هند: صصصعب خسارة ذيج الدراسه اللى درستها لو كنت راقده احسن 
أم منصور : قولي الحمد لله على كل حال 
هند : الحمد لله على كل حال بس صدق لو رقدت ابركلي اوني شاده حيلي وسهرانه 
أم منصور تحرك راسها : انتى ما منج فايده 
هند: حرام عليج قولي بعد ما درست 
أم منصور : منو قال ما درستي بس الواحد يسوي اللى عليه ويوكل أمره لرب العالمين 
هند :ونعم بالله 
أم منصور: هيه جيه اباج 
هند تغير الموضوع : غادة وصلت ؟
أم منصور : وصلت من ساعه تقريبا
هند : حضها باقلها أمتحان واحد وبتفتك "تبوز" مب أنا يحليلي أسبوع 
ام منصور : انتى لو تروحين ترقدين ابركلج عن القرقه الزايده 
هند تبتسم : ان شاء الله هذا احلا طلب .. ولا تنسون توعوني على الغداء 
أم منصور : ما بنساج أطمني 
.
.
مريم : بس وقفني أهني 
محمد : وايد بعيد 
مريم : احسن عن حد يشوف سيارتك 
محمد يفتح درج السيارة ويطلع كيس ويحطها فذبان مريم 
محمد : لج حبي 
مريم متوتره : ماله داعي 
محمد : لا ترديني 
مريم ما علقت فجت الباب ومسكت الكيس ونزلت 
محمد : وايد استانست معاج اليوم 
مريم أبتسمت 
محمد : اول ما توصلين الغرفه طمنيني 
مريم :اوك يلا رووووح 
محمد : احبج 
مريم تتنهد :مي توو 
.
.
أم سعود تعطي بنتها بندول وقلاص ماي : شربي حبيبتي 
مشاعل تكح : شربت من ساعه تقريبا 
أم سعود : نشي عيل خلي أبوج يوديج المستشفي 
مشاعل: ما أبا أسير 
أم سعود تحط ايدها على راس مشاعل : انتى لابجه من الحمى 
مشاعل تغمض عيونها : الدواء بياخذ مفعولة وبصير أحسن 
سمعوا هرن 
مشاعل تتلحف : هذا اكيد منصور يبا يوديني المستشفي غصب 
أم سعود: لا حول ولا قوة إلا بالله ..مشاعل ودري عنج البيزاء الزايد ويلا تلبسي ..الريال ياي ومتعني وآخر شي ما تبين تروحين 
مشاعل : ما أحب المستشفي وبعدين إلا زجام وبيخف 
ام سعود سفهتا وطلعت حق منصور 
أم سعود : أقرب أقرب ولدي 
منصور يحب راسها : شحالج عموه .؟
ام سعود : الحمد لله ما نشكي باس ..انته شخبارك ؟
منصور : بخير وسهاله 
ام سعود :زين يوم يت مشاعل حرارتها سكت الألف ومب طايعه تروح المستشفي 
منصور : مب عكيفها .عموه من بعد اذنج ابا اوديها المستشفي 
ام سعود : اذنك معاك حبيبي هذي حرمتك بس المشكله انها مب راضية تروح حاولت معاها ..كنت بخلي ابوها يوديها بس ما رمت عليها 
منصور :ما عليج منها انتى لبسي عباتج وشليها معاج غصب وانا بترياكم فالسيارة 
ام سعود : الله يعيني عليها 
طلع منصور وركب السيارة ومسك تليفونه ودقلها 
مشاعل : هلا منصور 
منصور :حبيبتي بتيج عمووه الحين بتساعدج تلبسين عباتج .. 
تقاطعه : قتلك مابا اسير 
منصور بعصبيه : بتروحين 
مشاعل بصوت مبحوح : من شوي شربت بندول وبصير احسن ان شاء الله مالها داعي روحتي 
منصور :مشاعل انا مب قاعد أناقشج ..اقولج لبسي عباتج وهذا امر 
مشاعل : لا والله 
منصور : اللى سمعتيه واترياج لا تتاخرين علي 
مشاعل : واذا ما يت شو بتسوي يعني 
منصور : ما بسوي شي لانج بتين 
مشاعل تكح 
منصور : يلا اترياج حبي باي 
وسكر الخط 
ام سعود تدخل الغرفة مشاعل : ياله حبيبتي منصور يتريانا 
مشاعل :اففف منه 
أم سعود: الريال خايف عليج 
مشاعل نشت تلبس عباتها وهي مفوله ع الآخر .شوي وطلعت مع امها ..منصور من شافها ابتسم "فديتها والله حبيبتي تسمع الكلام "
ركبت مشاعل وراء 
أم سعود : قعدي حذالي ريلج 
مشاعل : اخاف اعديه 
ام سعود ركبت جدام ومنصور فهم انها زعلانه "زعلي برايج المهم اني اطمن عليج "
ووصلوا المستشفي ..كانت حرارتها وايد مرتفه لهذا السبب دخلوها عند الدكتورة على طول ..فحصتها 
الدكتورة : لازم نحطلها مغذي عشان جسمها يقوى شوي 
مشاعل :ما يحتاي 
منصور : لا يحتاي كلها ساعه بالكثير 
مشاعل بتعب : دخيلك مابا 
منصور رحمها :خلاص دكتورة عطينا مغذي شراب مع الادويه 
الدكتورة :تمام 
كتبت لهم الادويه وخذ منصور الورقه وراح العياده
الجزء الثامن عشر

(( من جروح الوقت يكفينا جروح .. عظم الله جرح قلبي والسلام .. قلت لك باروح لكن وين أروح .. والطريق اللى بيبعدني حطام .. للجروح آرواح يا روح الجروح .. مال جرحك غير تعظيم السلام ))


\
\

مريم منسدحه ع البانيو بملابسها ومشغله الرشاش وتصيح ..كيف خليته يلمسني كيف ؟.. كل هذا عشان ما ازعله مني " تبتسم بحسره " وبرضاااااي بعد تمت تصفع عمرها بقوووو وتصيح ..ليش سويت بعمري جيه ...ليش سمحتله يلمسني ...دموعها تنزل بغزارة ..رخصت بعمري عشانه ..وضحيت بسمعت اهلي ..اتخيل فالنهايه ما يتقدملي ..والله بنهار ..اااااااااااااه يا غادة لو تعرفين ربيعتج شووو سوت اليوم بس ..ليتني ما خبيت عليج شي ..ترجع تضرب عمرها ..انا حيوانه وحقيره.. ما استاهل ثقة اهلي فيني ولا ثقتج يا غاده .. يارب سامحني ع اللى سويته يارب تغفرلي يا رب ...عصيتك ونا ندمااانه ..شوو كان بيصيرلي لو صبرت شوي ..قالي بيتقدملي بعد جم يوم ..ليش خليت مشاعري تحكمني ..ياليتني ما طلعت معاه ااااااه 
سمعت حد يدق الباب بقوو
أمها : بلاج امايه خوفتيني عليج ليش تصيحين .
مريم تاخذ نفس وبصوت مبحوح : ما فيني شي بس مضايقه عشان الامتحان 
امها: ما يرزا الامتحان تسوين بعمرج جيه عشانه ..طلعي اشوف بسرعه 
مريم : امايه خليني بروحي ربع ساعه وبظهر لا تحاتيني اناا بخيررر 
امها : لا تخوفيني عليج اكثر 
مريم تعلي حسها : والله العظيم انا بخير 
أمها تطمنت شوي : لما تظهرين من الحمام مري علي الغرفة 
مريم : أن شاء الله
من حست ان امها راحت غرفتها "غمضت عيونها "اهدي مريوم اهدي المفروض اني ما احسس حد بشي خصوصا امايه .. وبعدين حمود بيتقدملي وانا واثقه فيه .. صح اللى سويته غلط بس بعد جم يوم بيكون ريلي وجدام الكل ..يعني ما في شي يستاهل اخاف منه "تفتح عيونها وتبتسم بحسره" لازم افكر جيه عشان اقوي عمري لين ما يتقدملي رسمي عقبها بس برتاح .. والحين المفروض افكر فشي واحد بس .... الأمتحان 
.
.
.
.
مشاعل فصخت عباتها وصبتلها قلاص ماي وشربت دواها 
رن تليفونها 
تمسكه وترد : منصور 
منصور : عيونه انتي .. شربتي دواج 
مشاعل تنسدح ع الشبريه : هيه حبيبي شربته 
منصور : جيه اباج 
مشاعل بلوم : سوري حبيبي لاني عصبت عليك ..بس ماحب اروح المستشفي ونا المريضه
منصور : ههههه عيل متى تحبين تروحينه 
مشاعل ابتسمت بتعب : اذا حد مريض اروح معاه بس انا لا 
منصور يرفع حياته : هالبزاء مب معاي 
مشاعل تتحلف : انت بذات بتبزا عليك لين ما اقول بس " تبتسم"مب ريلي 
منصور : يا ويل حالي ..تبزي يابوج ..اروم اقولج لا ؟؟
مشاعل : هيه عبالي بعد 
منصور :هههههه ..اقول شوو تحسين الحين ؟
مشاعل : بصراحه حاسه بتعب وراسي داير 
منصور : ياقلبي ريحي عمرج 
مشاعل : تمام وانت حبي دير بالك ع نفسك 
منصور : ان شاء الله انتى تامرين 
مشاعل : باي 
منصصور : مشاعل 
مشاعل : هلا 
منصور : احبج 
مشاعل : ونا بعد احبك 
منصور : يلا مع السلامه 
مشاعل :باي 
حطت التليفون صامت وتلحفت عدل وغمضت عيونها وراحت بسابع نومه 
.
.
.
.
ريم :اهلين
هند: وسهلين 
ريم تبتسم : شحالج دبوه ؟
هند : الحمد لله تمام وانتى ؟
ريم : ماشي والله سخافه .. احاول ادرس بس مب قادره 
هند: مي تووو اصلا ضغط وايد علينا 
ريم : معاح حق بس ما عليه هانت ماشي باقي وبنفتك 
هند : هيه والله..اسميني من اخلص برقص راب من الفرحه 
ريم : ههههههههههه ما استبعد عليج شي
هند : تعالي صح مشاعل شحالها؟ منصور يقول مريضه 
ريم : امم احيدها راقد فغرفتها من يت من المستشفي ..تعرفين عاد زجام الصيف كيف 
هند :هيه والله يذبح ... ربي يشافيها 
ريم : اامين 
هند : ريموه اول ما انخلص امتحانات بروح دبي نشتري فستاتين ياخي ماشي وقت 
ريم : هيه والله ما شي وقت 
هند : اقول شرايج نلبس نفس الشي 
ريم مبتسمه :الله حلووو خلاص تم ولا يهمج 
هند : لازم عاد نكش عدل ..يمكن نعيب وحده من العيايز وتزوجنا ولدها 
ريم: ههههههه اوك بس بشرط 
هند: شوو؟
ريم : اذا حد تقدملج لا توافقين لين ما ايني نصيبي 
هند : لا والله 
ريم : هيه عيل شوووو 
هند: اذا حد ياني "تبتسم " بتبراء منج وبخلي عمري ما اعرفج 
ريم تشهق : يا الخايسه 
هند : ههههههههههه شو اسويبج ..اتريني اوين 
ريم : ههههههههههه الله يعينه اللي بياخذج 
هند : حبيبتي اللى بياخذني اكيد امه داعتله من قلب 
ريم : اخاف العكس حبيبتي 
هند: ههههههههه والله انج دبه 

.
.
.

محمد : شحالج حبيبتي ؟
مريم : تبي تعرف حالي"تبتسم بستهزاء" حمود متى بتتقدملي 
محمد : بعد جم يوم بحدد موعد عشان تخبرين اهلج 
مربم : صدق حمود 
محمد: صدق يا عيون حمود
مريم براحه :ريحتني 
محمد : حبيبتي والله ..شرايج بالهديه ؟
مريم : تهبل حبيبي ثانكس 
محمد : انتى تستاهلين اكثر عن جيه 
مريم تبتسم 
محمد : بخليج الحين مشغول شوي 
مرم : تمام قلبي ..انتبه ع روحك 
محمد : وانتى بعد ..يلا مع السلامه 
مريم :: مع السلامه 
.
.
.

يالسه أعابل فالمطبخ فالليل 
حسيت بصوت وفزيت : بسم بالله 
منصور يبتسم : شو شايفه يعني ويا ويهج يني 
حطيت إيدي ع قلبي : زيغتني والله 
منصور : ههههههه شو تسوين هالوقت ؟ 
سكرت باب الثلاجه : يالسه اسويلي نسكفيه عشان اصحصح وكمل دراسه 
منصور : باجر عندج امتحان 
رديت عليه : هيه وآخر امتحان بعد ..الله يعيني الماده صعبه واايد 
منصور : انتى ما ينخاف عليج ..دحيحه 
قتله : بدينا حسد 
منصور :هههه ماشاء الله ما شاء الله
أبتسمت : ومشاعل شو هباتها الحين ؟
منصور: بعدها تعبانه بس الحمد لله احسن بووايد عن قبل 
فرحتلها : الحمد لله ..كنت بدقلها بس ما تفيجت 
منصور : ماعليه مشاعل تعرف انج مضغوط بالدراسه 
غادة : سلم عليها لما ترمسها 
منصور : يوصل 
خذت الكوب : بخليك الحين وبرجع للكراف 
منصور : الله يوفقج 
غاده : امين 
طلعت من المطبخ ورجعت أشوف منصور : تبا أسويلك شي 
منصور : شو السالفه عارضه خدماتج 
ابتسمت : شو اسويبك اخوي الوحيد 
ابتسم : روحي درسي مابا شي كنت ابا اشرب ماي بس 
قتله : تمام باي 
رد علي : باي 
ودرته ورحت غرفتي وحطيت الكوب ع المكتب ومسكت تليفوني ودقيت ع مريوم 
مريم : الوووو
غاده : هلا حبيبتي ..شحالج ؟
مريم : كيف تبين يكون حالي وادرس هالعله 
غاده :هههههههههه نفس الحل والله ..قلت ادق واطمن عليج 
مريم : فديتج والله 
قتلها : مريوم عيل بخليج الحين ..شدي حيلج حبوبه ولا طولين وايد فسهر خلينا نرقد ع الساعه 2 شرايج ؟
مريم : اووكيه من عيوني لو اني احس لو أواصل لصبح ما بفلح 
شربت يغمه من النسكفيه : لا تقولين جيه خلج متفائله 
مريم : صدقج ..يارب سهل علينا 
رديت عليها : اآآمين 
سكرت عنها ورجعت الكوب مكانه ..ونشيت أقصر على المكيف ..اليوم برودته زايده .. ..عقب يلست على المكتب رغم ان فيني رقاد مب طبيعي بس لازم أقاوم لين ما أخلص دراسه.. قصوري بعد اخوره ع آخر كورس ..رجعت شليت كوب النسكفيه وتميت أشرب منه ونا مستمتعه بطعمه ..حسيت نفسي تنشط شوي ..حطيت الكوب ع صوب ومسكت كتابي أكمل دراسه
الجزء التاسع عشر 


(( سامح الله جروحك جبتها وانت غالى ..وسامح الله قلبن ينتظر وش تجيب ..آنت وجروح قلبي{والجفا والليالي} كلكم !!ما تركتوا للمحبه نصيب ))

\
\



محمد يقوم ويروح صوب مكتب منصور : خلصت ولا بعدك ؟
منصور : بسألك انت بلاك اليوم لاصق فيني ..تراك لوعت جبدي ..اذلف مكتبك وخلني أخلص شغلي
محمد : الحين هذا يزاتي ..ونا كنت ناوي اعزمك ع الغداء 
منصور يطالعه : لا والله غريبه 
محمد : هيه لكن خلاص انت جرحتني باسلوبك القاسي فغييرت رايي 
منصور : معذر مابا منك شي بس خلني افتك من اللى بيدي وروح مكتبك
محمد يقعد مجابلنه : تصدق اني راحم خطيبتك "يحرك راسه يمين ويسار " ما اعتقد انها بتتحملك كثري 
منصور يبتسم بعصبيه : شوف حمود قسم بالله ان ما قمت من جدامي بتشوف شي ما يسرك 
محمد قام : اصلا انا رايح من دون هالتهديدات ..تتحسب عمرك الرجل الاخضر 
منصور يطالعه 
محمد يخلي عمره عادي وهو خايف : عيونك لا تطلع 
ورجع مكتبه 
منصور من راح محمد عنه رجع واندمج فالاوراق اللى عنده 
.
.
.

مسكت مجموعه الأوراق اللى تحتاجهن وراحت مكتبه 
فاطمه ادق الباب وتدخل 
عمر من شافها ابتسم : يا هلا والله بهالطله 
فاطمه تقعد عالكرسي اللى مجابلنه : هلا فيك 
عمر ياخذ الاوراق عنها 
فاطمه : ناقصهن توقيعك 
عمر : حيبيتي والله ..احسن سكرتير ه بالبلاد
فاطمه :مجامله حلوه منك 
عمر: صدق حبيبتي ..ما شاء الله عليج فالفتره بسيطه عرفتي الشغل ولا بعد أبدعتي فيه 
فاطمه استحت : هذا كله عشانك 
عمر: ادري حبيبتي 
فاطمه أتشوف الأوراق : وقع 
عمر : افااا مستعيله تبين اطلعين وتخليني 
فاطمه : لا بس عندي وايد شغل 
عمر: الشغل كله يتأجل دامج معاي 
فاطمه ابتسمت 
عمر : تدرين اني احبج 
فاطمه : ادري و انت تدري اني اموت فيك 
عمر متفاجأ : والله 
فاطمه ترفع حياتها : تستهبل 
عمر:صدق ما كنت اعرف انج تموتين فيني " يبتسم بخبث " معلومه يديده صراحه 
فاطمه ارتبكت : عموري يوز عني 
عمر : ههههههههههه انزين دريت خلاص 
فاطمه : يعني اقدر اروح مكتبي 
عمر : اكيد حياتي 
وقع على الاوراق ورجعهن حقها 
فاطمه تاخذ الاوراق وتبتسم 
وعمر يبادلها الأبتسامه ..
.
.
.

حظنت مريوم : مبروووك مريوم وربي فرحانه لج 
مريم : الله يبارك فحياتج حبيبتي .."مسكت إيدي " انا وايد تعبتج غادوه ..غربلتج ولعوزتج من الخاطر ..تحملتيني ووقفتي معاي من البدايه لين اليوم ..ما قصرتي فشي ابدا .. كنت اشكيلج بالشهور وانتى تسمعينى وتخففين علي وما ياج تذمرتي مني .. كنتِ تخافين علي وتراعين مشاعري رغم ان حالي مب عايبنج بس اللى مسكتنج شي واحد ..خوفج لا ازعل عليج ..ادري اني غاليه عليج وايد ..واباج تعرفين انج أغلا انسانه فحياتي .. انتي مب صديقتي وبس انتي اكثر عن جيه بوايد ..انتي اختى ..غادووه والله احبج وايد ..الله يحفظج ويخليج لي ولا يحرمني منج يا رب 
عيوني أحمرن ورجعت حظنتها : وانتى اختى واحبج وايد 
مريم نزلت دمعتها : حبيبتي والله 
حسيت بضيج ووايد من كلامها يمكن لأن اليوم أخر يوم لنا فالجامعه .. أو لأنها خلاص بتعرس وبتلها عني ..لا تلوموني عندي عقده من البنات اللى يعرسن ..لانهم يعيشون حياه يديده لدرجه انههم ينسون حتى صداقاتهم ويكونون صداقات يديده ..صح اني عارفه أن مريوم غير عنهم..بس بعد حسيت بضيج ..رديت عليها : ربي يخليج لي 
مريم : ااامين 
أبتعدت عنها : انتى ليش ما قلتيلي امس لما رمستج على التليفون انه بيتقدملج اليوم 
مريم : حبيت أسويها لج سبرايس 
ابتسمت : واحلا سبرايس ..تعرفين زين يوم ما خبرتيني ..لآنج لو قلتيلي مستحيل اقدر ادرس 
مريم : ههههههههههههه ادريبج 
غاده : الحمد لله الامتحان يانا سهل 
مريم مبتسمه : الحمد لله 
قعدت على الكرسي : شوفي منصور بمرني بعد شوي ..تعالي معانا بخليه يخطفنا على باسكن ..شرايج .؟
قعدت حذالي : امممم دام السالفه فيها باسكن اكيد بروح معاج مافيها تفكير 
ابتسمت : بدق ع منصور عيل 
مسكت تليفوني واتصلت عليه 
منصور : هلا والله
رديت عليه : اهلين 
منصور : مبروووك دبووه افتكيتي 
ابتسمت : الله يبارك فحياتك 
منصور : بشري عاد كيف كان الامتحان ؟
غادة : ختامها مسك ..الحمد لله سهل 
منصور : الحمد لله 
سألته : وينك انت ؟
رد علي : توني طالع من الدوام ..الحين بيبج 
غادة : تمام اترياك 
منصور :فمان الله 
غاده :مع السلامه 
سكرت الخط 
طالعت مريوم : فالدرب منصور الحين ياي 
مريم : حلووو
***
عشر دقايق بالكثير ورن تليفوني رنه وعقب قطع ..صديت صوب مريوم : نشي اخوي برع وصل 
..طلعنا وبالفعل كان برع .. رحنا صوب السيارة وفتحت الباب وركبت حذاله وركبت مريوم وراي 
سلمنا عليه : السىلام عليكم 
منصور : وعليكم السلام والرحمه 
طلبته : اخوي العزيز ..ممكن تخطفنا باسكن روبنز
منصور ابتسم : اكيد انتي تامرين اليوم ..اخر امتحان ما اروم اقولج لا 
حرك سيارته وراح صوب المحل 
منصور يبركنها : شووتبون أيبلكم 
خبرته شو نبا انا ومريوم
نزل منصور وراح المحل ..
مريم على طول خوزت الغشوة وخذت نفس كبير : حررررر
طولت ع المكيف : فرن مب سياره "ابتسمت " بس ما عليج الحين بنبرد على فوادنا 
مريم تتشيل عدل : خلاص ما بتغشا ماروم استمتع بالأكل ونا متغشيه وفنس الوقت ماروم اصبر وما آكل لين ما ارد البيت 
أضبط المكيف : عادي حبيبتي خذي راحتج ..إلا منصور 
مريم : ههههه 
منصور فتح باب السيارة وعطاني الجيس
طالعته بمتنان : مشكوور ما تقصر 
منصور يحرك السيارة : العفو 
طلّعت طلب مريوم من الجيس وعطيتها 
مريم : مشكوره حبيبتي 
رديت عليها : ياله بردي ع قلبج
....
منصور وهو يسوق شاف مراية السيارة وراحت عينه لا أرادي على مريوم ..طالعها عقب شال عينه وانتبه على الدرب ..بس دقايق ورجع طالعها مره ثانيه ..حس انه يعرفها وشايفها قبل ..
ياربي شوو هاي النظرات ..مريوم كانت تاكل الأيسكريم وفعالم ثاني ما انتبهت عليه ..يبا يفضحني جدامها .. رمسته عمدا عشان احسسه اني أنتبهت عليه : الجو حار ليش ما شريتلك ايسكريم؟
منصور : مالي خاطر 
فخاطره " وين شايفها ؟؟وين شايفها يا منصور"
رديت عليه : تدله طبعا بيت مريوم ربيعتي 
من طريت أسمها منصور ..أنتفخ علي ماعرف شو بلاه مب صاحي اليوم ..
منصور فخاطره ""نفس الأسم ونفس الشبه ..رفع عينه يشوفها فالمرايه ..هاي البنت الصايعه اللى ترمس محمد ""
حسيت الجو تكهرب فالسياره بغيت اكسر هالتوتر وسألته : منصور ارمسك أدل البيت ؟
رد علي بعصبيه : هيه ادله 
من رد علي حتى مريوم انتبهت ووقفت آكل ما تنلام خافت منه 
وصلها البيت 
مريم تنزل : مشكورين 
رديت عليها : العفووو حبيبتي ..سلمي ع خالوه 
مريم : يوصل
سكرت باب السيارة 
صديت صوبه : بلاك عصبت جدام البنت 
منصور حرك السياره بسرعه ويهه محمر من كثر العصبيه وما رد علي 
استغربت : ارمسك رد علي ؟
منصور مسولي طاف حظرته 
حسيت بخوف : منصور لا تخوفني شفيك 
منصور وقف السياره على صوب فالشارع 
وصدلي : غاده انتى كيف ترابعين هالشكال ؟ نحن ربيناج احسن تربيه كيف تمشين مع هالبنت ؟
انصدمت : انت شو تقول ؟
منصور يصارخ : انتى ودرتي كل بنات لبلاد ورابعتي هالصايعه 
رديت بدفاع : منصور عيب عليك ..شووو هالكلام اللى تقوله ..مريوم بنت عرب وناس ومربايه احسن تربيه 
منصور : ووااضح والدليل انها ترمس شباب والله العالم يمكن تطلع وترقد معاهم 
ما رمت أتحمل تميت أصارخ :مريوم محترمه غصبن عنك مب بكيفك تتبلا على بنات الناس ..وبعدين انا حره وكيفي بمشي مع البنت اللى اباها ..انت مالك خص فيني 
منصور عطاني طراق ع ويّهي : جب ..مافي شي اسمه على كيفي ..انتى شوو تتحسبين عايشه فهالدنيا بروحج ..من اليوم وغادي هالبنت تقطعين علاقتج فيها..سامعه!!! 
حطيت ايدي على خدي مصدومه : انت كيف تمد ايدك علي 
صارخ علي : بمدها ..وأن ما سكتي بيج الثاني الحين 
مارمت ارد عليه من الصدمه ..مستحيل هاللى جدامي اخوي منصور ..هذا وحش مب أدمي 
حرك السياره بسرعه جنونيه ووصلني البيت 
فتحت باب السياره ونا اصيح وسكرته بقوو ..احسن عشان يتأدب.. عساه ينكسر يا رب ..
.
.
الجــــزء العشرون 


(( ضاق صدري وعيني بالدموع أذرفت ..وآتصبر وأشوف آلصبر عيا يفيد .. وآجحد جروح قلبي وآلدموع أكشفت ..كل ما أمسح عيوني آلمدامع تزيد ))
/
/



منصور يبركن سيارته صوب المطعم اللى عازمنه عليه محمد 
حط راسه على السكان 
" استغفر الله العظيم ..استغفر الله ..ليش مديت أيدي عليها .. هذي ربيعتها وطبيعي ادافع عنها ..افففففقف ..كان المفروض اني اتفاهم معاها مب اصارخ عليها وضربها .. كيف صار كل هذا والله ما حسيت بعمري "ياخذ نفس " سبحان الله كيف الدنيا صغيره معقوله هالبنت اللى دوم اودي غاده عندها البيت تطلع اهي نفسها اللى ترمس حمود . .. حبيبتي غاده ..ياليتني مسكت اعصابي "تنهد " بعد هالخسف يباني فموضوع ..جني ناقص عاد ..يكفيني اللى فيني 
رفع راسه وبند السياره ونزل ..دخل المطعم وشافه ..راحله على طول 
منصور : تاخرت عليك 
محمد يبتسم : لا والله بس خليتني اترياك ساعه ونص 
منصور : ياريال انشغلت أشوي مع الأهل ..المهم خبرني شوو الموضوع اللى تبا ترمسني فيه
محمد : خلنا قبل نطلب غداء
منصور : اوك 
زقر محمد القرسون ..ياهم خذ طلباتهم وراح 
منصور : ياله الحين ارمس شوو مهبب حضرتك 
محمد : ياربي انت ليش جيه ..يمكن الموضوع زين 
منصور : والله عيل يالله ارمس حمستني 
محمد يشوف شكله : قسم بالله شكلك ما يشجع الواحد يرمس ابدا
منصوريبتسم : وجيه شرايك فيني ..
محمد : يعني اونك تعدل ..فكل الأحوال شكلك خسف وما يشجع 
منصور تنهد : حموود ارمس شو السالفه تراك لعوزتني 
محمد : اممم منصوراممم
منصور : بلاك ؟
محمد : اناا بتزوج 
منصور فج عيونه مب مستوعب اللى قاله ربيعه 

.
.
.


مشاعل ماسكه القميص تراويه فطوم : شرايج فهذا
تهده وتمسك الثاني : وهذا 
فاطمه : ما شاء الله حلووين 
مشاعل : عيل في قميص بتتخبلين عليه اعرفه ذوقج 
تمت تفتح كيس وتسكر الثانيه ادوره لين ما حصلته 
مشاعل : شرايج ؟
فاطمة تمسكه : الله ووايد حلووو ابا شراته 
مشاعل تبتسم : قسم بالله كنت حاسه انج بتقولين جيه 
فاطمه : هههه خايسه تراج عارفه ذوقي ما يخصني بخذ نفسه 
مشاعل تفتح الكيس وطلع منها نفس القميص : ما يحتاي خذيتلج اصلا 
فاطمة تاخذ القميص وتبتسم : حبيبتي والله ثاانكس 
مشاعل : تتهنين ..صح خذت عليهن جنزات وسكيني 
فاطمه : عيشي حياتج حبيبتي شعليج 
مشاعل : منصور موصني ما شتري سكيني 
فاطمة : ما عليج منه ..لما يشوفج لابستنه بيفج عيونه.. وبروحه بيوديج السوق تاخذين غيره 
مشاعل :هههههههههه شريت انا وما سويتله سالفه 
فاطمه :هيه جيه اباج ..لا تخلينه يقص عليج ..
مشاعل : يحليليه والله 
فاطمه تحرك راسها يمين ويسار : والله شكله اهو بيقص عليج .. المهم انتى تقريبا ما باقلج غير الشنط والعبي وبتخلصين زهاب 
مشاعل: لا بعد باقلي عطور ومكياج 
فاطمه : هيه صح نسيت 
مشاعل سمعت تليفونها يرن
ومسكته : الطيب عند ذكره 
فاطمه : منصور 
مشاعل تهز راسها هيه وتطلع من الغرفه 
مشاعل : الووو 
منصور :هلا حياتي 
مشاعل : توني راده من المول و
منصور يقاطعها : مشاعل 
مشاعل : عيونها 
منصور : تعبااااااان 
مشاعل : بلاك حبيبي 
منصور : وايد اللي فيني 
مشاعل خافت : منصور حبيبي شو فيك 
منصور: خلج معاي ع الخط احس براحه لما اسمع صوتج 
مشاعل : انزين بلاك ليش تعبان ومضايق 
منصور : خلج معاي وبس "يتنهد " محتاجج 
مشاعل : حبيبي انا 
منصور يقاطعها : ما قدر اارمس بس ابا احس بوجودج معاي اذا مشغوله ببند 
مشاعل : لا تعصب حبيبي انا بس خايفه عليك ..خلاص هد بتم معاك وما بخليك 
منصور غمض عيونه : حبيبتي والله 

.
.
.


تجلبت على لفراش بكسل " هذي عادتي لما أكون مضايقه .. أرقد فترات طويله ..أحاول بهالحركه انسى الأشياء اللى اضايقني .. "
هند ادق باب غرفتي : قووومي بسج رقاااد 
سمعتها وتلحفت عدل ..مب متفيجتلها 
هند : غاااادوه وينج اليوم ؟فجي الباب ؟
فريت للحاف ونشيت من على الشبريه ورحت صوب الباب وفتحته : افففف شو هالزعاج 
هند يتها مهب بارده من فجيت الباب :ياربي ثلاجه مب غرفه ..بندي المكيف انا عند الباب وثلجت 
عقدت حياتي: انتي الحين شوو مشكلتج ؟
هند : ما شفناج من الصبح ..امايه تحاتيج 
رديت عليها : زين بسبح وبنزل تحت 
هند مستغربه : انزين ليش معصبه يعني..المفروض اليوم بالذات تكونين مستانسه 
طفرت : هندوه والله مب ناقصتنج ..خبري امايه اني بسبح وبنزللها 
هند حركت راسها اوكيه وراحت عني 
رجعت دخلت الغرفة وفتحت الليت وطلعتلي ملابس ودشيت الحمام أسبح .. 
##
منصور يدق باب الغرفه بس محد رد عليه ففتحه ودش 
كانت الغرفة بارده وايد ..سمع صوت فالحمام فعرف انها داخل 
راح صوب المكيف وبنده وقعد على الكرسي يترياها
ربع ساعه وطلعت من الحمام 
لما شفته تفاجأت بس ما بينتله ..صديت عنه الصوب الثاني 
ورحت صوب التواليت أسحي شعري 
منصور وقف وتقرب صوبي : ممكن نتكلم شوي 
تميت أضبط شعري ومسوتله طاف 
منصور شل المشط من ايدي ومسكها وقعدني ع الشبريه وقعد حذالي
منصور : سمعيني للاخر ولا تقاطعيني ..قبل ما ابدا فالموضوع ابا اقولج اني اسف لاني مديت ايدي عليج ..ماعرف كيف صار كل هذا ..ما كنت حاس باللى اسويه ..انتي اختى الغاليه ..
كنت اسمعه ومنزله راسي 
منصور : والله ما حسيت بعمري لما رفعت أيدي .. انتي قريبه مني وعارفه أن هذا مب اسلوبي ومب طريقتي بس "يحرك راسه يمين ويسار" ما كنت على حاسيتي .. عمري ما فكرت أني أمد أيدي عليج ولا على هند .. متلوم وايد غاده ..خربت فرحتج بهذا اليوم ..انتي تترينه من زمان وانا بذكائي خربته عليج .. مضايق من نفسي وذبحني اللوم 
تقرب مني وحب راسي : حقج علي حبيبتي 
شهقت من الصايح وحظنته 
منصور :بس اللى فيني مكفيني 
غاده : مسامحتنك منصور انت غالي ماقدر ازعل عليك بس "خازت عن حظنه " حطيت فخاطري لأنك أول مره ترمسني بهاي الطريقه ولا بعد تمد ايدك علي ..تفاجئت ..حسيت عمري ما أعرفك "تزيد صايح " وترمس عن شرف ربيعتي بدون حق ولا دليل ..هذا اللى حارقني .. ليش شو فيها البنت فهمني ؟
منصور ياخذ نفس : بقولج بس سمعيني للأخر 
حركت راسي بنعم 
منصور سكت شوي مب عارف كيف يبدا عقب رمس : تعرفين اني شايف صور ربيعتج عند ربيعي ..واليوم لما خوزت الغشوه انتبهت انها نفس البنت ..
فجيت عيوني ع الأخر 
منصور يكمل : قسم بالله اني ما أجذب عليج 
رديت عليه : ومنو من ربعك ؟ وبعدين الله خلق من الشبه 40 مب حرام ترمس عن شرفها بس لآنك مشبه
منصور : نفس الشكل ونفس الأسم بعد 
ما أذكر مريوم قالتلي انها عطت حمود صورها ..رديت عليها بثقه : مستحيل تسويها 
منصور : بس سوتها ..عارف انج تحبينها وايد بس 
غادة :بس ؟؟
منصور: بطلب منج طلب ..كل أخو يحب خواته ويخاف عليهم بيطلبه 
فهمته بس أستهبلت : شو طلبك 
منصور : تخلين علاقتج فيها سطحيه ..يعني رواحات، طلعات، ييات مابا ..اخاف على سمعتج 
رديت عليه بكل برود : نعم 
منصور : عشان خاطري 
مستحيل مريوم تسويها وما تخبرني ..بس مضطره اسايره : حاضر 
منصور : يعني اقتنعتي بكلامي 
حركت راسي بمعني لا : بس بسوي اللى طلبته مني لين ما اي اليوم اللى أثبتلك فيه ان فكرتك غلط وأنك ظلمت البنت 
منصور : أتمنى هالشي 
لوع جبدي ليته ما أعتذر : وشو الموضوع اللى تبا ترمسني فيه 
منصور :قبل ما أبدا انتى بعدج زعلانه مني ؟
ابتسمت ابتسامه باهته : لا 
منصور ابتسم :الحمدلله ..اممم مادري اذا كان الوقت يناسب أقولج الحين ولا بعدين ما عرف صراحه بس انا بقول 
طالعته: شو صاير .؟
منصور :اممم.. محمد ربيعي طلب أيدج 
ما بانت علي اي ردت فعل من الصدمه 
منصور : اليوم رمسني وقالي انه طالب القرب منا ..ما رمت اصبر يتج على طول وقتلج حتى قبل امايه وأبوي خبرتج ..أباج تفكرين زين ..محمد ربيعي وعارفنه عدل ..ريال والنعم فيه وأبوي يحبه وودوم يمدحه . ومتاكد لو قتله انه تقدملج بيستانس بس فالنهايئه القرار بيدج أنتي .. ..
صخيت وما بزمت 
منصور متسغرب : ما أشوف أي ردت فعل ؟
أشرت ع عمري : محمد تقدملي انا ؟
منصور :هيه ليش مستغربه ؟ الولد يباج على سنه الله ورسوله ..باجر بخبر أهلي عن الموضوع ..انتى خذي كل وقتج بالتفكير حبيبتي ..ما أخبي عليج اني ميت من الوناسه أعز ربيعي تقدم حق اختى ..الله يكتب اللى فيه الخير يا رب ..تقرب مني وحب راسي مره ثانيه ونش : ياله الحين تعالي تحت حاطين عشاء 
رديت عليه بدون احساس : دقايق وبلحقك 
منصور : تمام لا تتاخير 
طلع من الغرفة وخلاني بصدمتي ..
غمضت عيونها ابا أهرب من الواقع 
" شو اللى قاعد يصير لي يا رب .. هذا اكيد حلم .. مستحيل ..حمود اليوم بيتقدم حق مريوم ..ومنصور يقول انه ياني " بطلت عيوني " كيف ؟؟ كيف جيه ؟ ؟
مسكت تليفوني ودقيت حق مريوم 
مره ومرتين وثلاث بس محد يرد 
"ليش ما ترد علي مب من عوايدها .."نزلت دمعتي " مريوم ووينج ابا حد يفهمني اللى يصير 
رجعت أتصل عليها ..تم يرن دقايق عقب ردت : مريوووم وينج 
مريم تكح وبصوت مبحوح :لحقيني "كح كح "
قلبي نغزني :شفيج ؟؟
مريم: حمود دق علي وقالي "تشهق من الصايح" باركيلي خطبت 
صرخت : حقيررررررر 
مريم قاطعه من الصايح : انا ضعت ضعت ضيعني الله ياخذه 
هذا يعني ان كلام منصور صحيح ..محمد تقدملي الحقير ..صحت من القهر ورديت عليها : حبيبتي اهدي ما يستاهل دمعه منج 
ترد علي بصوت يقطع القلب : انتى ما تعرفين شي غاده ؟ااااه الحقير خطب اخت ربيعه 
خفت: اكيد جذاب ويبا يحرق اعصابج 
مريم: لا ما يجذب غادوه ..ااه يا قلبي احس عمري بموووت 
خفت عليها : أسملا عليلج حبيبتي بسج صايح قطعتي قلبي ..اصلا اهو ما يستاهلج ونا قايلتلج هالرمسه من البدايه 
مريم تكح وتصيح : شوو اسوي والله بمووت 
رديت عليها : انسيه مريوم 
مريم بصوت مبحوح : بهاي السهوله بعد ما خذ كل شي مني 
بشمئزاز :فحياتي ما بشوف احقر عن هذا الأنسان 
مريم زاد صياح :احس عمري مخنوقه مب قادره اتفس 
خفت عليها وايد ..عرفت انه يبا غيرها وجيه حالها عيل لو درت أنه تقدملي شو بتسوي 
رديت عليها: اهدي حبيبتي اهدي لا تسوي جيه بعمرج عشانه زين يوم الله فكج وما ارتبطي فواحد مثله 
كانت تصيح بصوت عالى فجئه أختفى حسها ..صرخت : مريوم حبيبتي تسمعيني ؟!!مريووووم وينج 
مريم :......

وقفت: اكيد صارفيها شي 
رغم أن حالي منهد وهلكانه من التعب.. اللى صارلي اليوم مب شوي.. محد يقدر يتحمله ..طلعت من الغرفه أركض عند أهلي .. دخلت الصاله حصلت ابوي وامايه وخواني يتعشون ..دخلت عليهم ونا اصيح من الخاطر ..اول مره أصيح بهاي الطريقه ..كلهم نشوا من شافوا حالتي 
أمايه فديتها صاحت خايفه علي وأبوي ومنصور تقربوا صوبي 
وهند أطالعني بخوف من بعيد 
زخني منصور : شو فيج
حاولت أرد عليه بس ما قدرت ما رمت ..حسيت صوتي أختفي 
غمضت أعيوني ونمت وكلههم حوالي 
. الجزء الواحد والعشرون



(( غايب حبيبي مآ وصلني سلامة ..مدري غيابهـ عذر أو شي مقصود .. مو عادته يبخل على بأهتمامه ..دآيم يطمني ولو كان موجود..ما ابغي أشوفه بس أبسمع كلامه .. لا صار طيب راحتى مالها حدود ))
/
/



مشاعل : وشخبارها الحين ؟ 
منصور : الحمد لله أحسن 
مشاعل : شو ياها حبيبي ؟؟
منصور : ماعرف عمري ..تعبت علينا فجئه وأغمى عليها 
مشاعل : ما تستاهل غادوه حبيبتي والله 
منصور : هيه والله ما تستاهل بس لا تحاتينها راقده الحين 
مشاعل براحه : الحمدلله ..ونا وايد حاتيتك قلت وينه اليوم ما عبرني 
منصور : كنت مشغول عمري وانت عارفه اني استغل الدقايق بس عشان ارمسج وأكون معاج 
مشاعل : عارفه حبيبي 
منصور بتعب : اليوم منهد حيلي 
مشاعل : ارقد وأرتاح 
منصور : مابا ابا اكوون معاج شوي مشتاقلج وايد 
مشاعل :يا عمري 
منصور : والله أنج تنسيني الكون باللي فيه 
مشاعل استحت : وانت بعد 
.
.
.
.
أم منصور : بشري امايه ؟
هند : سهل 
أم منصور : الحمد لله افتكيتي 
هند مبتسمه : هيه واخيرا ..صح غادوة شخبارها ؟
ام منصور : بخير لا تحاتينها وديتلها الريوق لين غرفتها وريقناها انا وأبوج غصب 
هند براحه : زين طمنتيني كنت احاتيها 
ام منصور : بتصل ع منصور بخليه يشلج 
هند : لا ما يحتاي برجع مع ريموه 
أم منصور :عيل برايج بنيتي وباركيلها 
هند : ان شاء الله ..صح احتمال أتاخر شوي لا تمين تحاتين 
أم منصور :تمام ياله مع السلامه ربي يحفظج 
هند : مع السلامه 
تصد صوب ريم : امايه تقولج مبرووك 
ريم مبتسمه : الله يبارك فحياتها ..هندوه ياخي ما مصدقه ان خلصنا 
هند : تصدقين ولا انا ..بذات هالسنه طلعت من عيونا.. ان شاء عاد نيب نسب حلوه 
ريم : ياخي طبي النسب صوب اهم شي افتكينا 
هند :ههههههههههههههه صدقج 
ريم : اممم هندوه شرايج نخلي سعود يودينا المول ؟
هند تفكر: بس انا ما خبرت امايه 
ريم : خالوه تدري انج معاي وانتى قلتيلها انج بتتاخرين 
هند بدت تقتنع : صح بس غاده 
ريم : تراج لوعه.. غاده امج معاها مب مفروره فالشارع ..خلينا نستانس بنتغدا وبنحضر فلم وبنرجع
هند ببتسامه شاقه الحلج : اوووووكيه 
.
.
.
.
.
مريم صارلها اسبوع حابسه نفسها فالغرفة ما ظهرت مكان .. لا تاكل ولا تشرب .. 
دخلت أمها الغرفه يابيه معاها الغداء حطته ع الأرض .
.وراحت صوب الدريشه وفتحتها : بسج رقاد قومي 
مريم تلحفت وصدت الصوب الثاني عنها 
تقربت منها أمها ومطت للحاف بقو 
مريم تضايقت : شو فيج ابا ارقد 
أمها : سمعيني تراج مصختيها صار لج أسبوع على هالحال ونا مب عارفه شو فيج ..بترمسين وبتقولين شو فيج ولا أخبرعليج خالج 
مريم : وخالي شو خصه كل ما صار شي دخلتيه فالنص 
أمها : عيل رمسي وخبريني شوفيج 
مريم تتأفف : استغفر الله 
أمها عصبت: شوفي مريوم بظهر عنج الحين .وبرجعلج بعد ساعه اذا شفت الأكل مكانه والله بخبر عليج ابوج وخالج وبخليهم يتصرفون معاج ..بنات اخر زمن 
وطلعت من الغرفه 
مريم تصيح : محد حاس فيني .. حتى غاده من خبرتها لادقت تطمن على ولا شياته 
اول ممره أحتاجها وما احصلها 
مسكت تليفونها ودقت ع غاده: ليش ما تردين علي ؟؟انتي عارفه اني محتاجتنج 
دقت ع محمد رد عليها ع طول 
محمد :انتي وبعدين معاج ؟
مريم تصيح : حرام عليك اللى سويته 
محمد ياخذ نفس : شوفي يا بنت الناس انا غلط أعترف بغلطتي وندمان وووايد ما تتخيلين أشكثر ندمان بس شو اسوي كنت حاطنج فبالي وما رمت اقاوم نفسي 
مريم تصيح : يا سلام حطيتج فبالي "تضحك "وخذت اللى تباه والحين بتفرني 
محمد : انا تغيرت مريوم وانتى لازم تتغيرين وأتوبين 
مريم تصارخ : انت ما تفهم حمار ..وأذا تغيرت منو بيرضا ياخذ وحده شراتي 
محمد سكت شوي ومريم تصيح بصوت يقطع القلب
محمد حس بلووم بس مستحيل يرضى فيها زوجه : انا خطبت اخت ربيعي 
مريم : وانا 
محمد :وبعدين معاج انتى ..قسم بالله راحمنج بس ما أقدر أساعدج خلاص فهمي انا احب هالبنت من زمان وعمري ما فكرت بغيرها حليله لي 
مريم بطنازة : تعرفها من زمان ما شاء الله 
محمد : شفتها مره وحده ومن بعدها سكنت قلبي
مريم تضحك بهبل مب مستوعبه وقاحته 
محمد يكمل : أخوها أخو دنيا 
مريم للحظه خطرت عبالها غاده 
مريم : شوو أسمها ؟ 
محمد : أسمها غريب وحلوو
مريم : جهنم مثلا ؟
محمد : غاده 
مريم جنه حد صب عليها ماي بارد ..غااااااااااده .غاااااااااااااااااااااااااده عشان جيه ما ترد علي 
محمد : الووووو وينج 
مريم فرت التليفون ونشت من على الشبريه ولبست عباتها 
.
.
.
.
.
أمايه : انتي مصره ع رايج ؟
رديت عليها بعناد : هيه 
أمايه : ماما لا تتسرعين فكري زين بعده عندج وقت 
مسكت الفون وشفت اتصالات مريوم وحسيت بضيج لآني مب قادره ارد عليها ..رجعت طالعتها : فكرت بما فيه الكفايه 
أمايه مستغربه : شو سبب رفضج ؟
غاده : ماشي بس انا ما افكر بالزواج الحين 
أمايه : ومتى بتفكرين ان شاء الله ..الريال ما ينعاب وربيع أخوج حرام تفرطين فيه 
أدري انج تحبين محمد وايد وتبيني اكون زوجته بس هالشي مستحيل ..رديت عليها : أمايه قتلج ما ابا أعرس بعدني صغيره لاحقه ع الشقاء 
حركت راسها يمين ويسار :لاإله إلا الله ..انتى مب صغيره مثل ما تقولين ..بنات أصغر عنج معرسات وعندهن عيال وانتي ع قولتج صغيره "تنهدت " ما بخبر أبوج بردج ..عندج هذا الأسبوع فكري فيه ..والله يجدم اللى فيه الخير 
ببرود : اسبوع اسبوعين أنا عند رايي 
تضايقت مني : انزين أنا بروح اشوف ابوج 
وطلعت من الغرفه 
لحقتها ومشيت للباب وقفلته على نفسي ..تعبت منهم محدد راضي يحس فيني ..كيف أخذ حمود ..لو على قص رقبتي ما خذته ..والله لو مريوم تعرف بتقطع علاقتها فيني .. يحليها ما عرف شي عن وضعها ..بس جيه احسن لين ما أتخلص من هالبلوه اللى فيها عقب بروحلها وبفهمها كل شي وأكيد بتعذرني .. وحمود هذا صدق وقح وفحياتي ما بشوف أوقح عنه .. وأكثر شي قاهرني ابوي وأمايه شايفينه ملاك ..ما عارفين شي عن بلاويه ما الومهم بس منصور "تنهدت بقو " اه يا منصور تفر أختك هالفره بس لانه ربيعك مستحيل ما يعرف عن خرابيطه وهم لزقه فبعض .. اكيد يعرف ولا بعد يباني اخذه "بستهزاء " وايد يخاف علي أخوي 
فجئه سمعت الباب يندق بدفاشه 
اكيد هاي هندوه دفشه هالبنت من صغرها ..رحت صوب الباب وفتحته ..شفت اللى ما كنت مستعده أني أشوفه 
مريوم دزتني داخل الغرفه ودخلت :انتي شوووو من الناس شووو 
طحت ع الارض من قوة الدزه : مريوم خليني افهمج 
مريم تصيح : تفهميني شووو؟ انج خذتيه مني ..أنج كنتي تحاولين تبعديني عنه لأنج راسمه عليه 
ما رمت أتحمل أتهاماتها وصحت : حرام عليج تظلميني
تصارخ علي : واللى سويتيه فيني مب حرام 
كنت اصيح ومب قادره أرمس 
مريم : انتى وحده وصخه ..قربتج مني وعديتج أخت بس طلعتي عقرب تميتي تحفرين من تحتي لين ما خذتي مني كل شي ..تعرفين ان محمد لمسني وخذ مني أغلا ما أملك وأنتي الحين خذيتيه مني 
"تقربت مني وتمت تضربني وتصارخ ونا فمكان حتى ما دافعت عن نفسي "
سمعوا صريخها امايه وهند ويوا غرفتي يركضون شافوني طايحه ع الأرض ومريوم تضربني 
مسكتها هند وبعدتها عني 
أم منصور : طلعي برع بيتي ؟؟ انتى منو عشان تمدين أيدج ع بنتي 
مريم كانت فحاله هستيريه من الصايح
ونا ما كنت أحس بشي من كثر الألم اللى كان مسيطر على حزتها 
مريم أطالعني : كرهتج كثر ما حبيتج ..الله لا يسامحج لا دنيا ولا آخر وطلعت من الغرفه 
من طلعت انا شهقت من الصايح : حرام اللى قاعد يصير 
امي تهديني : اهدي حبيبتي راحت خلاص 
تميت أصيح بصوت عالي وأمايه حاضنتي .
.
.
.
.
.منصور : أنا قايل حق غاده تقطع علاقتها فهاي البنت بس الله يهديها ما تسمع الرمسه 
أم منصور : قلبي معورني عليها قطعت قلبي من الصايح 
منصور : زين ويوم شافت معدنها عشان تبتعد عنها 
أم منصور : حبيبتي غاده ..أباك توديني بيت ربيعتها وبروح عند أمها وبهزبها جيه بنات الناس لعبه عندهم 
منصور : لا أمايه لا تكبرين الموضوع
أم منصور : أنت ما شفت اللى شفته وللا ما قلت هالرمسه..هاي بنتي ونا ما ارضى عليها 
منصور : حتى أنا ما ارضى عليها بس خلينا نطمن ع غاده قبل عقب يصير خير 
أم منصور : الله يحميكم ويبعد عنكم الشر مالي غيركم بهالدنيا 
منصور : أممممين يا رب 
.
.
.
. 
بطلت عيوني شفت الظلام فالغرفه ..لفيت الصوب الثاني حصلت شخص راقد حذالي تقربت منه شوي ..شفت ملاح هند اختى ..حسيت براحه كبيره من شفتها ..لحفتها عدل ..الغرفة كانت بارده وايد ..تميت أدور تليفوني على الشبريه ابا اعرف الساعه جم الحين .. بس للاسف ما حصلته ..رجعت أنسدحت ما فيني طاقه أنش من على الشبريه وأدوره أحس جسمي متكسر ..للحظه يت عبالي مريوم ونظرتها صوبي وهي تقولي أكرهج ..نزلت دمعه حاره من عيني ..يارب أنت عارف باللى فيني يارب تساعدني يارب "تنهدت" الألم اللى أحسه فيوفي أكبر بوايد من عوار جسمي ..الله يسامحج مريوم ظلمتيني ..حاولت أغمض عيوني وأطرد كل الأفكار اللى يتني بس ما رمت ..تميت أستغفر وأستغفر وأستغفر لين ما غفيت 
.
.
.
.
محمد : يعني أنت شو حاس بتوافق ولا لا ؟
منصور : البنت تفكر 
محمد بقهر : كل ما سألتك قالي البنت أتفكر ..بس ما جنها طولت "بوز" إذا رافضه وانت مستحي تقولي لا تخاف قول بتقبل الوضوع 
منصور أبتسم : شفيك الحين عصبت ؟ شو هالرمسه رافضه ومستحي تخبرني 
محمد : ما تشوف عمرك كيف ترمس 
منصور :ههههههه
محمد : تبا تجلطني انته ما عندك أحساس 
منصور : بصراحه لا ما عندي ..أهم شي عندي أني بخذ البنت اللى أحبها 
محمد يعايب عليه : أهم شي بخذ البنت اللى أحبه ..نسينا ما كلينا هاه ..ما تذكر عمرك كيف كنت قبل لا تخطبها 
منصور نقع من الضحك ::هيه ما أذكر صراحه ذكرني ههههههههههه
محمد ما رام يتحمل ..نش من على الطاوله زعلان 
منصورلحقه وزخه وهو ميت من الضحك : اسفين يا ريال .,وهاي بوسه 
مسك راسه وحبه : حقك علي يا روميو 
محمد اونه معصب : قوم عني بروح البيت 
منصور: وابوي عليك أنا ..أقعد بعزمك ع العشاء 
محمد : دام السالفه فيها عشاء خلاص رضيت 
منصور : أدريبك كل شي ولا بطنك ..ياله رد أقعد فضحتنا

الجزء الثاني والعشرون 




(( مشتاق ومرهق وضآيق ولا آطيق .. ولا عاد فيني للمزح أستجابه ..ودي آغمض عيوني ولا أفيق .. إلا على وجهن ذبحني غيابهـ))


/
/



طلعت من الحمام حصلت هند حاطه الريوق فالغرفه ويالسه تترياني أظهر 
أبتسمتلها : انتي جنج خلصتي أمتحانات؟ 
هند بفرحه : هيه خلصت 
غاده : مبروووك 
هند : الله يبارف فحياتج ..ياله تعالي من متى اترياج 
مالي خاطري بس ما حبيت أكسر خاطرها ..قعدت حذالها 
تميت آكل وهندوه تخبرني عن مغامراتها مع ريموه فالمول 
ضحكت غصب على خبالهن هالثنتين تحف مقعده.. سألتها : وأمايه للحين ما تعرف شي عن الطلعه ؟
هند : لا ما تعرف تتحسبني كنت فبيت خالتي 
غاده : والله انكم 
سمعت تليفوني يرن تميت ألتفت يمين ويسار بس ما حصلته : هنوده شوفيلي تليفوني وين ..من امس ما أدله 
نشت هند وحصلته طايح تحت الشبريه ويابته لي 
ومن مسكته وقف ..شفت المتصل وتفاجئت ..ثواني ورن مره ثانيه 
هند : هذي اكيد مريوم لا تردين عليها 
بستغراب : لا امها 
هند : هاي لها ويه أدق ما يكفيها اللى سوته بنتها 
عصبت عليها : هند عيب 
أبتعدت عن هند شوي وضغط على التليفون وحطيته ع أذني وسكت 
سمعت صوت بنت تصيح : أنت غاده ؟
أستغربت : هيه خالوه ما عرفتيني 
البنت : أنا عبير بنت عم مريم ربيعتج أتصلت عليج لأن أمها طلبت مني هذا الشي 
قلبي نغزني : وليش شو صاير ؟
عبير : مريوم أمس ساقت سيارة لدريول من دون شور حد ..وسوت حادث 
وسكتت فتره .. وأنا ما أباها أتكمل 
عبير : وتوفت 
ما كنت مستوعبه الكلام اللى تقوله : انتى شو تقولين ؟ مريوم امس كانت عندي فالبيت 
عبير : يعني كانت رايحه عندج البيت ..لما ظهرت من بيتكم سوت حادث" وبنبرت حزن " وراحت عنا راحت ..أمها موصتني اخبرج تقول انتي صديقتها الوحيده وأهي متحاجتنج لانج اقرب وحده حق مريوم 
حسيت التليفون ثقيل ووايد ما قدرت أمسكه وطاح من ايدي ..
يتني هند :شفيج غاده 
بغيت أصيح بس ما رمت ..حسيت دموعي نشفت 
غمضت عيوني وطحت فذبان أختى هند 
.
.
.
.
حسيت بآلم ونشيت 
تميت اتأمل الغرفة ..هذي مب غرفتي 
رجعت حسيت بألم مره ثانيه ع أيدي ..صديت صوبها ..أنتبهت على المغذي اللى فيها 
أستوعبت عقب أني مرقده فالمشفي 
حسيت بكربه ..مريوووم وينج عني مريوم 
تميت أصيح وأون ..
تقربت مني هند وحضنتني وتمت تصيح معاي 
حسيت بالوحده ..أول مره أحس بهذا الأحساس ..مريوم كانت ربيعتي الوحيده ..الوحيده ..أنا طبعي أنطوائي وما أحب أكون علاقات ..طالعت هند : مريوم راحت عني
هند تصيح : الله يرحمها يا رب ..أدعيلها 
تميت اصيح : راحت عني وخلتني بروحي وهي كارهتني هندوه ..انا كيف بقدر أسامح نفسي 
هند :اللى صار قضاء وقدر ..أنتى مالج دخل فيه 
غاده : آخر لحظاتها كانت معاي "تكح من قوه الصايح " قالتلي كرهتج كثرما حبيتج ..
هند: قولي لا أله إلا الله 
غاده : لا إله إلا الله 
هند :أدعيلها اهي بحاجه حق دعوتج الحين مب حق صياحج 
غمضت عيوني : حبيبتي مريوم يارب خفف عنها وأرحمها برحمتك ..
تميت أصيح وشريط ذكرياتنا يمر ع بالي 
ضحكاتنا مع بعض ...هبلنا 
ما رمت أهداء ..اللى فيني ووايد ووايد 
صحت وصحت وصحت 
وهندي تصيح معاي 
.
.
.
.
سعود يشرب القهوه : أنتوا الحريم من أدخلن السوق ما طلعن ..حشي 
مشاعل : ما نلام تطلع روحنا لين ما نحصل حد يودينا 
فاطمه أطلع سعود : نحن بالنسبه لنا طلعت السوق تمشيه وتقضيت مشاوير ..شو أنسوي محكورين فالبيت مب مثلكم طول الوقت تحومون 
سعو يبتسم : حاس فيكم ..يا حرام حتى باب البيت نسيتن مكانه من القعده 
مشاعل:ههههههه عن لطنازه 
فاطمه : أباك تعرس اليوم قبل باجر عشان تحس صدق فينا 
سعود : جيه حرمتي بتكون غير عنكن 
مشاعل : ووايد منها الرمسه ..بنشووف كيف غير يوم تعرس 
فاطمه تبتسم : بنذكرك ترانا 
سعود يشاركها الأبتسامه : انزين ذكريني 
تدخل عليهم ريم الصاله وتقعد حذال سعود 
سعود يطالعها بنظهره : ياله قولي شو تبين ؟ 
ريم فجت عيونها : شدراك اني ابا منك شي 
سعود : حركاتج هذي حافظنها خلاص 
فاطمه ومشاعل ضحكوا 
ريم : اباك توديني بيت خالوه.. هندوه تعبانه ابا أطمن عليها 
سعود : وانتى كل يوم عندهم ما تشبعين 
ريم بوزت : مب كل يوم
سعود: كل ما أسئل عنج امايه تقولي فبيت خالتها 
مشاعل تساعدها : لا سعود صدقها من فتره ما راحتلهم 
سعود يبتسم بخبث: هيه وانتى لازم دافعين 
مشاعل استحت : لا والله 
فاطمه وريم طالعوا بعض وأبتسموا 
رن تليفون مشاعل 
سعود : ردي عليه ولد خالتي يحليله 
مشاعل من المستحى بندت التليفون فويهه 
اهني سعود نقع من الضحك : حرام عليج ما يهون علي منصور 
نشت مشاعل وراحت عنهم 
والكل يضحك عليها 
سعود يشوف ريم : روحي لبسي عباتج جان تبين تروحين 
فاطمه نشت معاها : بروح وياج هندوووه 
سعود : لا تتاخرن علي أبا أروح الصناعيه 
هند : اووووكي 
.
.
.
.


"""""""""""""""""""""""""""""""""""""""""""""""""" """"""""""""

مريم ماسكه بطنها من الضحك وغاده يالسه ع الأرض
مريم : بس دخيلج بموت من الضحك 
رديت راسي على ورا ونا اضحك :هههههههههههههه
مريم : اسمينا آدبناه أدب فحياته ما بيفكر يغازل بنت دامه عايش 
غاده :خلاص الريال بتووب بعد اللى شافه منا 
مريم : غادوه يتني فكره 
طالعتها : شووو ؟؟
مريم : شرايج نكتب رقمه وايميله ع كل طاول موجوده بالكليه ..ندخل كلاس كلاس ونكتب عداليهم ناقص حنان 
فكرت ثواني : فكره حلوووه 
طالعنا بعض فتره عقب نقعنا من الضحك 


"""""""""""""""""""""""""""""


فتحت عيوني وابتسمت ..ذكرياتنا مب راضيه تروح من بالي ..مريوم حبيبتي الله يرحمج ..انتى معاي بكل ذكرى "تنهدت بضيج" الحمد لله ع كل حال 
سمعت حد يدق باب غرفتي وعقب فتحت هندوه الباب 
هند : تحت فطوم وريموه تعالي قعدي معاهم 
رديت عليها من دون نفس : مالي خاطر أشوف حد ..مافيني أجاملهم 
هند : ما يصير طول الوقت يالسه بالغرفه رحمي عمرج ورحمينا معاج 
طالعتها بنظره : طلعي وسكري الباب مب غصب أقعد معاهم 
هند تضايقت مني : كيفج وسكرت الباب بقو 
دقايق ورجع انفتح الباب 
على طول صرخت عبالي رجعت بس سكت لما شفت فطوم بنت خالتي داشه الغرفه 
فطوم زاغت 
تفشلت منها ورحت صوبها :عبالي هندوه 
وصلت لعندها وما عرف شو ياني من شفتها حظنتها 
حسيت أني محتاجه لحظنها 
تميت فتره حاظنتنها عقب صحت وصحت 
فاطمه : حبيبتي بس 
عقب دقايق خزت عنها وطالعتها 
مسحت دمعتي بيدها : أهدي حبيبتي انا معاج وعارفه اللى فيج 
نزلت راسي الأرض 
فاطمه : الله يرحمها ويغمد روحها الجنه 
رديت عليها :آآآآآمين 
مسكتني ومشينا رباعه وقعدنا ع الأرض 
فاطمه: قبل ما نبدا نسولف اباج أدشين الحمام وتسبحين وبتحصليني أترياج مشتاقتلج واايد 
طالعتها بنظره : شامه رحتي خايسه 
فاطمه ابتسمت : لا والله بس اباج تتنشطين وتغسلين عنج هالحزن اللى سكنج ونا بنتظرج حبيبتي 
بادلتها الأبتسامه : وينج عني من زمان 
فاطمه : ياله بسرعه لا تضيعين الوقت 
خليتها وطلعتلي جلابيه خفيفه وشليت فوطي ودشيت الحمام 
تميت تقريبا ربع ساعه وعقب طلعت 
شفت امايه وهندوه وريموه وفطوم يتريوني فالغرفه 
ومتحاوطين بالأكل 
ابتسمتلهم 
هند: تعالى تعبنا نفسينا من كثر ما نطالع الأكل ويطالعنا 
ريم تهمس فآذن هند : صدقج 
سمعناها والكل ضحك .. وريموه قفطت 
قعدت حذال امايه ..
الكل كان يضحك ومستانس ..حاولت أدخل معاهم الجو لكن كل محاولاتي بأت بالفشل ..ضحكت معاهم وسولفت وكلت بشهيه ..من زمان ماكلت بهاي طريقه ..حسيت عمري بنطر من كثر الأكل اللى كليته ..بس في شي ناقصني .. في شي داخلي مكسور ..مخلني ما أحس بالمتعه معاهم
الجزء الثالث والعشرون 

(( آلشمس فوق آلرآس والارض جمره ..والحر ما خلا حد يفارق البيت ..وحر آلحشاء من بعد آلآحباب حره .. كنك مولع بين الاضلع كبريت ))

/
/

سكرت القرآن وحظنته ..سبحان الله ..مر شهر على وفاة مريوم .. حياتي تغيرت وايد من بعدها..كل شي فيني تغير .. وما خبرتكم طلعت نتايج الجامعه واالحمدلله معدلي أمتياز.. رجعت أفكر فمريوم و يت عبالي أمها يحليها مارحتلها العزاء واهي كانت محتاجتني لازم أرمس أبوي وروح أزورها .. المفروض اني ما أقطعها ..ادري صعبه علي وعليها نشوف بعض بس هذا واجب علي اسويه عشان خاطر مريوم ..
قطع أفكاري صوت الباب لما أندق 
دخل أخوي منصور علي ..سكر الباب وقعد حذالي 
منصور : شخبارج ؟ 
ابتسمتله : الحمد لله بخير 
منصور : غادوه حبيبتي ..انتى الحين الحمد لله بخير وسهاله ..لهذا السبب يتج عشان أسمع ردج ع موضوع رمستج فيه من شهر تقريبا .. ما رجعت فتحته معاج بسبت الظروف اللى صارتلج ..حمود ربيعي تعب من كثر ما يتريا ردج طفربي ونا رغم صدعته ما يتج وسألتج مراعي حالتج النفسيه ..والحين دامج بخير ..اتمنى اني أسمع ردج الحين لآن مصخناها الريال مل من كثر ما يتريانا 
رغم كل اللى صارلي نسيت موضوع محمد ..يمكن لان أهلي ما رجعوا فتحوا الموضوع مره ثانيه وعبالي ردوه ..ما توقعت انه يترياني طول هالفتره ..تفاجئت من كلام منصور وحسيت بضيج 
منصور : خبريني موافقه ولا لا ؟
تلخبطت افكاري ماعرف شوو ابا بالضبط أوافق عليه ولا لا 
منصور يطالعني 
مسكت شرشف الشبريه بقو وغمضت عيوني : موافقه 
منصور ابتسم وقرب مني وحظني : مبرووووك حبيبتي أنا اليوم اسعد الناس
طالعته : الله يبارك فحياتك ..اممم بس عندي شرط 
منصور : شرط 
حطيت عيني بعينه : مابي عرس.. حفله بسيطه فالبيت تكفيني 
منصور : ما يصير 
رديت بعناد : هذا شرطي 
منصور ما علق : بروح أبشر ربيعي يحليله واهلى 
طلع من الغرفه 
نشيت من على الشبريه ورحت فتحت الكبت وطلعت بكس منه وفتحته 
ظهرت صور مريوم ..و مسكت وحده ويلست اتاملها فتره 
لا تخافين مريوم أوعدج أني بخذ حقج منه كامل ..وما بخليه يرتاح دامه عايش 
عيل هذا الحيوان يفرق بيني وبينج ويخليج تكرهيني 
والله ينسيه حليب امه 
خذت نفس كبير وابتسمت فرصه ويت لين عندي وبستغلها زين 
بست الصوره ورجعتها فالبوكس وسكرته وحطيته مكانه ورجعت سكرت الكبت
انفتح باب الغرف ودش ابوي معاه امايه وهند
ياني وحظني :مبرووووك بنتي آخيرا بفرح فيج 
ابتسمتله : الله يبارك فحياتك 
باسني ع خدي وفوق راسي ورجع حظني مره ثانيه وهند وامايه يطالعوني بنظرات كلها فرح 
حسيت لحظتها بقوة الشي اللى سويته
هدني ابوي وزختني امايه وحظنتني :مبروك حبيبتي 
حسيت بضيج ..يمكن لاني تمنيت هاللحظه بس فظروف ثانيه أو لأني حسيت اني جنيت على نفسسي رديت بنبره حزن : الله يبارك فيج أمايه 
هند شاقه الحلج من الفرحه :بيقت انا 
لفيت صوبها وحظنتها : عقبالج حبيبتي 
هند بفرحه : آآآآآمين

حسيت بفرحتهم لي ..وهالشي اللى احسه كسرني ..تموا معاي وسولفنا ..وحاولت ابين على قد ما أقدر اني مستحيه جدامهم ..عشان يكون الوضع طبيعي ..ونا منهاره من الداخل ..
أبوي : برمس منصور بخليه يمشيج انتى وأختج تغيرن جو بدال قعدت البيت 
هند استانست : يس ابوي حاس فينا 
ابتمسلها ابوي ورجع طالعني : بطلعين بابا 
ما حبيت اكسر خاطره : هيه بظهر 
ابتسم اكثر :جيه اباج حبيبتي ..طلعي استانسي الدنيا حلوه ونا ابوج 
رديت عليه : ان شاء الله 
.
.
.
.

منصور يبركن السياره ويرد على تليفونه : هلا امايه 
ام منصور : اهلين بالمعرس ..شخبارك 
منصور: الحمد لله 
أم منصور : بتتاخر ؟
منصور : هيه شوي... ليش فيه شي؟؟ 
أم منصور : لا بس أبوك يباك تمشي خواتك 
منصور : الحين متواعد مع ربيعي محمد فالمطعم ابا ابشره ..باجر بظهرهن من الصبح لين الليل 
أم منصور ابتسمت : تمام بخبرهم ..ياله حبيبي دير بالك ع نفسك 
منصور : ان شاء الله ..فمان الله وسكر 
صد يمين ويسار بس ما شاف سياره محمد 
فخاطره " هالدب ما وصل "
مسك تليفونه وأتصل عليه 
محمد: هلا ابو الشباب 
منصور : أهلين وينك يا ريال 
محمد : سيارتي ماعرف شو بلاها ما تشتغل 
منصور : وينك الحين ؟
محمد : فالبيت بعدني ما ظهرت 
منصور : خلاص ثواني وبيك 
رجع شغل السياره وريوسبها وراحاله البيت
منصور يدق هرن 
محمد ياه وفج الباب وركب : مرحبتين 
رد عليه منصور : يا مرحبابك أشوفك اليوم كاشخ شو السالفه ..هذا كله حقي 
تغيرت ملامح محمد جنها لايعه جبده :ما عندي سالفه 
منصور :افا افا ..أرجعك البيت يعني 
محمد عصب : هيه رجعني وفكني 
منصور أستغرب : بلاك يا ريال محرج علينا اليوم 
محمد صارله فتره متغير على منصور بسبت موضوع الخطبه ..تعب وهو يتريا الرد .وصار ما يطيق يسمع من منصور أي كلمه على طول يعصب ويضايق
منصور تم يحوط فالسياره ووداه صوب المبزره ومحمد يتأفف
محمد : ابافهم ليش يايبني اهني ..
منصور يطالعه ببتسامه : الجو حلوو خلنا نحوط بالسياره ..حلووه لمزره 
محمد انقهر منه : ودني المطعم يوعانه 
منصور سفهه : خلني اوقف السياره وننزل نمشي شوي 
محمد طالعه بغيض : اقولك يوعان وانت تبا تمشي 
منصور يبتسم بالعماله يبا يقهره اكثر : هيه 
بند السياره ونزل شوي درايشها ونزل ..ومحمد تم فالسيارة من القهر 
راح منصور صوب بابه وفتحه : يعني تباني افتحلك الباب ..تتحسب عمرك حرمتي 
محمد بقهر : بذلني لانك شالني بسيارتك 
منصور : استغفر الله انزل ابا ارمسك فموضوع ..خلنا نمشي فهالجوء الحلو ونتناقش
محمد نزل على طول ..قفل منصور السياره ..ومشي.. ومحمد يمشي معاه 
محمد : شو الموضوع ؟ 
منصور بجديه : حمود بصراحه انا ماعرف شو اقولك ..ووايد متلوم فيك 
محمد أشرله بيده عشان يسكت : لا تكمل فهمت ..
منصور استغرب : فهمت شووو ؟ 
صارخ : انك ما تباني اتزوج أختك تخاف عليها مني لاني كنت ارمس بنات ..صح ..لا تتحسبني غبي ومصدق الخريط اللى قتلي اياه ..مره تعبانه ومره ربيعتها توفت ومره مادري شوو.. أنا كنت حاس من زمان انك ما تباني اخذها بس اللى محيرني شي واحد ليش خليتني محترق طول هالفتره ونا اتريا ..ليش ما رديتني من البدايه .. حق شو بعد هذا كله 
منصور فيه ضحكه بس حاول يمسك عمره : ما شاء الله عليك ذكي وفهمتها وهي طايره 
محمد احمر ويهه : رجعني البيت 
منصور : شفيك الحين ؟
محمد بهدوء غريب : اذا ما رجعتني بخذ تكسي 
منصور ما رام يتحمل اكثر ونقع من الضحك ..تم يضحك ويضحك ويضحك 
محمد يطالعه مستغرب منه : ما توقعتك قاسي لهذي الدرجه
لف عنه بيروح بس وقف لما سمع منصور يقول : البنت موافقه 
وهو ميت من الضحك على شكله
محمد مصدوم وعاطي منصور ظهره : شو قلت ؟
صرخ : مووووووواااااااافقه 
صد صوبه وتغيرت ملامحه وانجلبت فجئه ورتبك ما عرف شو يسوي ..نزل راسه يشوف الأرض وتم يضحك متفشل من منصور 
منصور تقرب منه وحظنه وهو يضحك : ههههههههههههه
محمد حظنه بلوم : اسمحلى منصور 
منصور : يربت ع جتفه مسموح الغالي ..وألف مبروك 
محمد بفرحه : الله يبارك فيك ياريال 
منصور : كلتني بقشوري حشى ..طلعتلي الويه الثاني مالك 
محمد يضحك بلوم : تستاهل انت لعوزتني من متى اتريا الرد هلكت من التفكير فهالموضوع وانت تطنز حضرتك 
منصور بجديه : والله يا حمود اني لو أدور بين الريييل ما بحصل واحد يناسب اختى كثرك ..صح كنت ترمس بس انا عارف انك اصطلبت وودرت هالسوالف ..وهالشي العيب الوحيد اللى كان فيك والحين راح ..شو اللى بخليني ارفضك يعني ..ما شي سبب
محمد تأثر من كلامه : أوعدك أني أحطها بعيوني وأصونها وأحافظ عليها ..لا تخاف عليها دامها معاي 
منصور ابتسم : دامها معاك انا مطمن ومرتاح 
محمد بادله الأبتسامه 
منصور : بس لا تنسي تراها اختى الغاليه ونا وايد احبها وايد ..حط هالشي فبالك 
محمد : قتلك لا تحاتي ولا تخاف بحطها بعيوني 
منصور ربت على جتفه وابتسم 
.
.
.
.

فاطمه تقعد حذالي مشاعل : سمعتي آخر خبر 
مشاعل : شو 
فاطمه : باجر أمايه بتروح بيت خالوه لآني في عرب متقدمين حق غاده وباجر بتكون خطبه رسميه 
مشاعل استغربت : صدق !!؟؟..منصور ما قالي 
فاطمه رفعت جتفها : ماعرف بروحي متفاجئه لان الموضوع فجئه حتى امايه ما كانت عندها خلفيه بس من شوي خالوه دقتلها وخبرتها عشان تروح 
مشاعل تضايقت : هيه زين الله يوفقها 
فاطمه أطالعها : ليش احسج تضايقتي ؟
مشاعل : تعرفين شو يعني خطوبه رسميه ؟؟ معناته الريال متقدم من فتره وهم رادين عليهم انها موافقه .. لامنصور قالي ولا غاده وماتبيني أتضايق 
فاطمه : والله انا ماعرف فهاي الأمور بس اللى أعرفه اني فرحانتلها 
مشاعل : حتى انا فرحانه بس حز فخاطري انهم ما خبروني ..منصور طرالي مره ان ربيعه تقدملها بس هالسالفه من زمان وما رجع فتح الموضوع عبالي ردوه 
فاطمه : يعني عندج خلفيه 
مشاعل : عندي بس ما خبرني انها وافقت 
فاطمه تسألها : انزين أنتى رجعتي فتحيتي معاه الموضوع وسألتيه إذا وافقت ولا رفضت 
ردت عليها : لا 
فاطمه : عيل لا تلومين الريال دامج ما اهتميتي وسالتي 
مشاعل : صح بس المفروض 
فاطمه تقاطعها : المفروض انج ما تسفهين الموضوع وتسالينه عنه .. ما ينلام اذا ما خبرج ما شاف منج أهتمام ..
مشاعل : منو قالج ما هامني ..اكيد هامني 
فاطمه :ادري بس كنتى المفروض تحسسينه بهذا الأحساس 
مشاعل تفكر : صح معاج حق "تنهدت " تتوقعين حاط فخاطره 
فاطمه : ماعرف ..ما رمسستيه اليوم ؟
مشاعل : لا مشغول وايد قالي من يفضي بيتصل فيني 
فاطمه : ما اعتقد منصور حط فخاطره عليج ..يمكن كل شي صار بسرعه ..بس انتى تعلمي انج تهتمين بابسط الاشياء اللى تخصه وتحسسينه بهذا الأهتمام 
مشاعل ابتسمت : الحين بسالج انتى شدراج فهاي سوالف 
فاطمه انحرجت : ههههههههههههههههههه
الجزء الرابع والعشرين 


(((خذني من أحضان ألتعب إخر الليل ..كم لي وآنا من ضيقة البال صابر ..ما أحب آشكي بس 
ماعاد بي حيل ..وقتي قضي وانا عشانك آآآكابر ..)))

\
\



طلعت من غرفتي رايحه صوب الصاله وقبل لا ادش
سمعت امايه تقول حق منصور :بنتي ما يكفيها شهر تتزهب فيه عشان تعرس معاك فنفس اليوم 
منصور : شو اسوي الريال مستعيل ..انتى انزين سأليها 
امايه معصبه : شو اسألها ..بروحها بطلعت الروح وافقت ..اسميها لو تسمعك بتغير رايهها 
منصور : انزين انت لوو
دشيت الصاله وقاطعته : شهر يكفيني أزهب حالي فيه 
منصور وامايه تفاجئوا بدشتي ..قلت اللى عندي ورحت عنهم .. ما تريت ردهم ..دخلت المطبخ ..اسويلي نسكفيه ..هذا الشي الوحيد اللى يعدل مزاجي .. احس باحساس حلوو لما اشربه ..صخنت الماي وظهرت كوبي وحطيت مغرفتين سكر ومغرفتين نسكفيه وصبيت عليه حليب شوي عقب الماي وتميت اخلطه بالمغرفه ..قربت الكوب مني وشميت ريحته ..شحلات هالريحه يمممممم لذيذ ..بديت أشرب وانا افكر فحياتي ليديده ..كيف بعيش معاه..كيف بجابله 24 ساعه ..اااااااااااه مستحيل اخليه يلمسني هالحيوان ..ويحليلها امايه تحاتي الوقت ما يكفيني حق الزهبه "ضحكت " من زينه عشان اتزهبله بعد هذا اللى قاصر..حسيت بضيج وطالعت كوب النسكفيه ..حتى أنت ما صرت تونسني . 
رن تليفوني مسكته شفت اسم وحده من ربيعاتي بالجامعه ..
استغرب من اتصالها ورديت: الوو ..السلام عليكم 
البنت : وعليكم السلامه والرحمه ..شحالج حبيبتي ؟
غاده : بخير شموه الحمد لله ..انت شحالج ..عساج بخير 
شما : الحمد لله بخير دامج بخير 
غاده : حال مديم يارب 
شما: غادوه تذكرين لما قتلج بشغلج معاي فشركه ابوي 
تذكرت كلامها : هيه اذكر 
شما : خلاص حبيبتي ونا عند كلمتي ..زهبي أوراقج وممريها علي وما يصير خاطرج الا طيب 
تفاجئت ووايد : ترمسن جد 
شما : وأبو الجد بعد 
ابتسمت : حبيبتي انا عرسي بعد شهر 
انصدمت : اففاااا ونا ماعرف 
رديت عليها بلووم : والله كل شي صار بسرعه شموه ..انا بروحي مب مستوعبه الموضوع ..كنت ناويه اقولج بس انتي سبقتيني بتصالج 
شما : دام جيه ما يخالف .الف ألف مبروك حبيبتي 
حسيت بفرحتها : الله يبارك فحياتج 
شما : وعشان موضوع شغلج لا تحاتين متى ما تحسين أوضاعج مترتبه خبريني 
ما عرفت شو ارد عليها من طيبتها 
قتلها ::مشكوووره وااايد والله مب عارفه شقولج ..ما تقصرين شموه
شما : ولوو نحن خوات 
رديت عليها : صدقتي 
شما : ياله عيل بخليج الحين ..اخوي يباني 
غاده : تماام ..الله يحفظج حبيبتي 
شما : ويااج فديتج ..باي 
غاد : باي 
.
.
.
.
.

سعود واقف مجابل البحر 
ويرمس ربيعه بضيج :شو هالموقف البايخ اللى انحطيت فيه جدام الشباب "يتنهد " ياله يالدنيا ..من أشتغلت وهو معاي فنفس المكان ..طلعنا مع بعض .. سولفنا.. ضحكنا ..وفنهايه "يبتسم بستهزاء " أكتشف انه أخوي ..
وليد يحط ايده ع جتفه : لا تتضايق 
سعود يقاطعه وبحرقه : كيف ما تباني اضايق ..ويطلعلي اخو من تحت الأرض ونا ما عندي اي خلفيه عنه ولا بعد يحطني فموقف بايخ جدام اللى يسوا واللى ما يسوا
وليد : معاك حق الموقف بايخ وسخيف بعد ..الله لا يحط بني آدم فيه 
وليد يجابله : شكله اليوم عرف انك اخوه 
سعود : لا وليد من زمان يعرف ..بعد ماصار الموقف ..يت عبالي ذكريات وايد تدل انه كان يعرف بس ساكت 
وليد :تتوقع شو اللى كان مسكتنه ؟؟ وليش رمس الحين 
سعود يصارخ: ماااااااعرف مااااااااااااااااااااااااعرف هالسؤال اللى محتاج أجابته 
وليد : أهدا أهدا 
سعود يكمل : تخيل عنده أخو يشتغل فالعين وأخت معرسه وعندها عيال " ياشر ع عمره " هذيلا كلهم خواني ونا مادري عنهم ..
وليد : هذيلا كبار سعود ..يعني ابوك معرس من زمان 
سعود : من زمان ولا واحد فينا يعرف ..والله أني مصدوم ..أبووووي ابوووي ..يطلع معرس " يضرب يدينه فبعض " ما قادر أتخيل ..أحس اني احلم 
وليد : ما تنلام اللى صارلك اليوم مب شوي ..
سعود يرجع يشوف البحر : ااااااااااااااااااااااااه الحمدلله على كل حال 

يت صوبهم سياره ..ولما تقربت منهم أكثر انتبوا على نورها وصدولها 
تقربت منهم اكثر وبانت ملامح أحمد أخو سعود
سعود أستغرب من ييته 
نزل احمد من السياره وراح صوب سعود 
ووقف مجابلنه : أسمحلي ع الموقف أعرف انه مب حلوو 
سعود تقرب منه وزخه من كندوته : ليش ما خبرتني دامك تعرف من زمان ؟؟ليش الحين ترمس 
أحمد :ما كنت اعتقد ان هالموضوع يهمك 
سعود رص عليه بقوو واحمد زخ ايد سعود وفرها 
سعو يصارخ : كيف ما يهمني وجودكم بحياتي ونتوا جزء منها 
أحمد بحرقه : لو نحن جزء من حياتك مثل ما تقول كنت سألت عنا ..دوورت ..ولا اهي رمسه وبس 
سعود : كيف اسأل ونا ماعرف شي 
أحمد تقرب منه : انت شو تتحسبني ياهل عندك ..غبي ما أفهم ..معقول انت ما تعرف ان عندك أخوان 
سعود بدفاع : كيف تباني أعرف ان عندي خواني ونا ماعرف ان ابوي عرس اساسا
احمد يطالعه ويبتسم بستهزاء 
سعود يكمل بضيج : والله العظيم اني ما سمعت فاليوم ان ابوي معرس ..من وعيت على الدنيا وأبوي نادر ما يظهر من البيت ..حتى ربع ما عنده ..ينعدون ع الأصابع .. يعني معقوله اعرف بوجودكم وما اسئل عنكم "عيونه تحمر " والله والله ماعرف احمد ماعرف لا تلومني ..
أحمد التمس الصدق فكلامه 
سعود يكمل : واذا مجذبني "اشر على وليد " هذا أخو دنيا اسئله جان تبا تتأكد 
وليد يبا يرمس بس محمد اشرله بيده عشان يسكت 
وتم يطالع سعود بنظرات غريبه وسعود يبادله هاي النظرات 
وليد مسك سعود وتقربوا من احمد 
وقفوا جدامه .. أحمد على طوول تتقرب منه اكثر وحظنه 
وسعود مسكه ولمه بقووو 
حضنوا بعض بكل لهفه ..وحب ..وشوق ..وعتب ....حضنوا بععض بكل قوه تعويض عن الليالي والأيام اللى قضوها وهم بعاد عن بعض ... كل واحد فيهم عنده اسئله محتاجه لآجوبه ..وفخاطره كلام يقوله لثاني ..بس ولا واحد فيهم نطق ..اكتفوا بالسكوت لانه الوسيله الوحيده اللى تعبر عن اللى يحسون فيه وقتها ..
وليد تأثر وايد وهو يشوف دموعهم ...ابتعد شوي شوي من دون ما يحسون فيه وهو يقول فخاطره " محتاجين يتمون مع بعض "
.
.
.
.
.


ريم طالعه من الصاله ورايحه تبا تدخل غرفتها ..مرت من البلكونه الى حذالها ..ووقفت متسمره مكانها وهي تسمع اختها ترمس فالتليفون في البلكونه 
فاطمه بعصبيه :عمر وبعدين معاك..متى ناوى تتقدملي ؟؟
عمر : قريب قريب فطامي
فاطمه : كل ما رمستك قتلي قريب 
عمر بضيج : انتى عارفه ظروفي صبري علي 
فاطمه : اففففف خبرني لين متى تباني أصبر ..حرام عليك ..تتحسبني مستانسه ونا أكلمك من وراء اهلي ..اذا كنت تظن جيه فانت غلطان.. ضميري يانبني كل يوم لاني ارمسك ..كل ماقعدت مع اهلي احس بتانيب الظمير "بضيج "احس اني اخونهم وهم ما يعرفون ..واكثر شي بيذبحني انهم عاطيني ثقتهم " بعصبيه "تعرف شو يعنى عاطيني ثقتهم وانا اسوي جيه فيهم .."تنزل دموعها " تمر على أيام ما ارقد الليل ..وتمر على ليالي أرقد ودمعتي ع خدي ..تعبت والله .. مب قادره أتحمل الوضع اللى انا فيه ..راسي احسه بينفجر من كثر التفكير ..وانت ولا على بالك ..للحين ما جدمت خطوه وحده 
عمر حرقته آخر جمله قالتها : أنتى تتحسبين هذا الوضع عايبني صح ؟
فاطمه : لا ماقصد جيه
عمر : لا تقصدين حبيبتي 
فاطمه : لا والله 
عمر : أنت بس اللى عندج احساس ونا لا ..انتى اللى تعبانه من هذا الوضع ونا طبعا عادي عندي .."بنبره حاده " عبالج أني مستانس على الحال اللى انا فيه ..جم مره قتلج بنت خالتي محيره ..والمفروض أتزوجها .. لو تدرين يا فطوم جم اللى تقدمولها وخالوه ردتهم بسبتي .. ونا فالحلقه الآخيره بقوللهم بنتكم ما اباها ..تشوفينها هينه ..بسيطه ..تدرين انى بس قلت حق امايه خبري خالوه اني ما با اتزوجها ..امايه صارلها شهرين ما ترمسني .. واحتمال كبير علاقتها بخالوه تتأثر وتصير بينهم مشاكل ..وتقوليلي انته ما سويت شي فهذا الموضوع .. كل اللي أعانيه عشاني وعشانج تشوفينه ولا شي .. ما يبين فعينج..دووم تسمعيني كلامج اللى مثل السم ونا اسكت وأقول من حقها تبا تضمن مستقبلها ومراعنج ..لكن أنا منو يراعيني ؟؟ رحميني دخيلج ..حطي فبالج الموضوع محتاج وقت مستحيل ينحل بالبساطه اللى تتصورينها ..اذا تحبيني صدق اتريني فطوم وصبري علي 
فاطمه تصيح متلومه : اسفه 
عمر : لا تتأسفين بس اباج تقدرين وضعي وتفهميني 
فاطمه ماردت عليه وتمت تصيح 
عمر ما هانت عليه رغم انه مضايق منها وايد : فطامي حبيبتي بس عاد سكتي ..قطعتي قلبي 
فاطمه : أنت زعلان 
عمر : لا مب زعلان 
فااطمه : صددق ؟؟
عمر : هيه صدق والحين يلا اشوف مسحي دموعج 
فاطمه سوت اللى قاله ومسحت دموعها 
عمر : وضحكي بعد 
فاطمه : عمرر 
عمر بجديه : قتلج ضحكي 
نفذت اللى قاله وضحكت 
عمر : بعد قوليلي أحبك وما اقدر استغني عنك 
فاطمه تبتسم : احبك وما اقدر استغني عنك 
عمر بفرحه : خلاص الحين صدق رضيت 
فاطمه براحه : الحمد لله 
عمر : عساها هالراحه دووم 
فاطمه : وياك ان شاء الله 
أبتعدت ريم عن البلكون ودشت غرفتها وهي مصدووومه من اللى سمعته 
.
.
.
.
.


اليوم أهل محمد بيون يتقدمولي رسمي .. مالي خاطر أشوف حد مهنم ...بفك عمري من الصدعه وبروح اقعد فوق الصطح لين ما يروحون ..طلعت من غرفتي ورقيت الدري من دون ما يشوفني حد ولما وصلت ..بيني وبينكم حسيت بخوف ..يلست أطالع المكان وحاطه ايدي ع قلبي ..بسم الله الرحمان الرحيم ..يخووف وايد بس برايني ابركلي عن اشوف حمود الخسف وأهله .. ياربي ماعرف كيف بجابله هالانسان ..الله يعيني ..مشيت لين ما وصلت لليدار ..غمضة عيوني ورفعت ايدي وتميت ادعي حق مريووم ..
(( يارب أغفر لها ورحمها وأكرم نزلها ووسع مدخلها واغسلها بالماء والثلج والبرد ..ونقها من الذنوب والخطايا كما ينقاء الثوب الأبيض من الدنس..ورزقها دار خير من دارها وأهل خير من أهلها ..وأدخلها الجنة "نزلت دموعي" اللهم ابنت امتك قد احتاجت الى رحمتك وأنت غني عن عذابها ..فغفر لها ورحمها ..ان كانت محسنه فزدها من حسناتها وأن كانت مسيئه فتجاوز عنها ..يارب ..قعدت ع الأرض ..ما رمت أكمل واايد تأثرت ..تميت أصيح من الخاطر ..وووينج مريوووم وينج ؟؟مشتاقتلج مووووت .. والله انج فاهمتني غلط ..انا مستحيل اسوي فيج جيه ..ليتني ما سفهتج ورديت عليج وفهمتج الموضوع جان ما صار كل هذا ..لو زعلتي مني وقتها شهر شهرين حتى لو سنه بس تكونين عايشه فهالدنيا ..مسحت دمووعي..استغفر الله شو يالسه اقول ..الحمدلله ع كل حال .. الحمد لله .
سمعت صوت قريب مني وفزيت من مكاني ..صديت شفت هندوووه أطالعني بخوف .. خس الله عدوج يا هندوه خوفتيني ..قمت وقتلها : انتى ينيه 
هند : انا ولا انتى 
طالعتها : شوووو تبين ؟
ردت بعصبيه :شو ابا .. أمايه كل شوي تسأل عنج وخالوه بعد تبا تسلم عليج ..رحتلج الغرفه وما حصلتج ..توهقت وقتلهم تسبح ..صدعوني قسم بالله ..تخيلي جلبت البيت فوق تحت أدورج وما حصلتج ..لدرجه اني خفت تكونين شارده من البيت 
ابتسمت ..وين عايشين عشان أشرد
هند تكمل : والله صدق ما خليت بقعه ..وتوني ظاهره من المطبخ سمعتج تصيحين ويتج 
رديت عليها : هندوووووه مابا اسلم على حد
هند : حرام عليج والله انا متوهقه ..مب عارفه شو اقوللهم 
فكرت فكلامها ..اففف معاها حق ما ينفع لازم انزل تحت ..
قتلها : خلاص بنزل 
شفتها أطالعني من فوق لين تحت وترمس بحرقه :بذمتج هذا شكل وحده اليوم خطبتها ..انتى صاحيه ولا مينونه .. تبين تجلطيني ..بدال ما توقفين ع الدريشه تشوفين شكله ..يالسه تحضرين ين فوق السطح .. ولا بعد تبا تنزل بهذا الشكل ..دخيلج اخاف خالوه أطير بيتهم من الخوف
بصراحه ما عرفت شوو ارد عليها ..هندووه تهزبني ..والله حاله ..بس مالومها ..يلست اطالع عمري ..هيه والله شكلي يخوف ..يبالي أطلع جيه حق محمد بعد العرس ..ضحكت ع عمري شو هالفكره ؟؟!!! اسميني تخبلت رسمي ولله الحمد 
هند : شفيج ..بنزل تحت اشوف الدرب وبرجعلج 
رديت عليها : تمام اترياج
الجزء الخامس والعشرين 



(( قل للعيون آلنايمه كم سهرنا ..ما عاد في عين الشقاء ذرة نعاس ..أن كان به جرحن جديد شكرنا ..عادي ترى صرنا بلا قلب وحساس ))
\
\
\


أنتبهت ع منبه تليفوني لما رن مضبطتنه على وقت صلاة الفير .. مديت أيدي صوبه وبندته وتميت أتجلب ع الشبريه ..امممم فيني كسل مب طبيعي بعد خمس دقايق بنش ..تلحفت عدل ياربي الحجرة صايره ثلاجة من برودتها ...مادري شو بلاه مكيفي شاد حيله هالأيام "ضحكت " ما شاء الله ما فيني بعد يجيم علي يحليله نافعني ..سمعت حد يدق باب الغرفة ..عقدت حياتي مستغربه ..منو اللى يدق الباب هالحزه ..أستغفر الله اكيد أتوهم ..ثواني ورجعت أسمع حد يدق الباب مره ثانيه بس هالمره الدق أقوى عن قبل ..على طول نشيت وخطفت أركض صوب الباب أكيد منصور ولا هندوه فيهم شي .. وصلت للباب وفجيته بس للاسف ما حصلت حد ..طلعت شوي ووايقت صوب غرفة هندوه حصلت الباب مسكر ..بيني وبينكم حسيت بخوف ..دخلت وسكرت الباب وقفلته ..وقلبي يدق بسم الله الرحمان الرحيم شو هذا ..من الخوف صرت مثل الرجل الآلي تحركت صوب مسجلي وشغلت إذاعة القران عقب دخلت الحمام وتوضيت وظهرت وصليت الفير.. سرت عقب صوب شبريتي وتلحفت وأنا أحاول أطرد اللى صار من بالي ... لازم أرقد ورتاح ..اليوم وراي سيره دبي مع منصور عشان أزهب عمري وأفتك من صدعت أهلي ..ومشاعل بعد بتروح معانا عشان خلاص تشطب " تنهدت براحه " الحمد لله حسيت الخوف بداء يروح وأنا اسمع القرآن .. لحفت عمري زين وتميت أقراء أذكار الصبح لين ما غفت عيني 
.
.
.
.


مشاعل مجابله المرآيه تعدل عمرها وترمس فطوم : سمعت ريمووه تقول أنج ما تبين تروحين معانا 
فاطمه : هيه ما فيني صراحه ..مليت من المولات ..راسي يعورني 
مشاعل أطالعها: تعالي بتغيرين جو 
فاطمه : أي جووو ؟؟حبيبتي أنا المولات كرههتها من كثر ما روحها عشان زهبتج 
مشاعل : تمام براحتج 
فاطمه تتقرب من مشاعل : خافي ربج ..الريال من متي يترياج فالميلس ..
مشاعل : لا تحاتين خبرت البشكارة توديله الريوق ..وبكشخ ع السريع وبروحله 
فاطمة تتحرطم : عز الله الريال بيتغدا عدنا 
مشاعل تتعطر : سمعتج تراني 
فاطمه : بسج تسبحتي من هالعطر 
مشاعل : عطر منصور المفضل هذا 
مشاعل ابتسمت : هيه فهمت 
مشاعل طالعتها بنظره حادة وتشيلت عدل وطلعت من الغرفة
راحت صوب الميلس ودخلت 
مشاعل : السلام عليكم 
منصور نش ومد ايده : وعليكم السلام ..شحالج ؟؟
مشاعل تمد ايدها : الحمد لله بخير 
تمت أطالع المكان : عيل وين غاده وهندووه 
منصور : فالبيت 
مشاعل : جيه ما بروحون معانا 
منصور : بيروحون بس ما خبرتهم اني بتريق عندج ..مافيني يتلصقن فيني ..من أخلص ريوق بشلج انتى وخواتج وبنمر عليهن 
مشاعل : وبتمشى رأس الرجاء الصالح هذا عشان 
منصور يقاطعها : نكون بروحنا 
مشاعل استحت ونزلت رأسها 
منصور : من نص ساعة وأنا أترياج 
مشاعل ترفع راسها : تأخرت عليك ؟
منصور : لا حبيبتي بس ريحة الأكل دوخت راسي 
مشاعل تبتسم : الحين بحطلك 
قعدت وقعد منصور حذالها ..وغرفتله ..هريس وعصيده وقريصات ..وصبتله جاي 
مشاعل تعطيه الكوب : يود منصور 
منصورر يشل الكوب : تسلمين 
لاحظت أنه يطالعها بنظرات غريبه وسألته : ليش هالنظرات ؟؟
منصور أونه زعلان : يعني على قولتج بمشي رأس الرجاء الصالح ..ما أستاهل تلقميني من إيدج 
مشاعل تفاجئت : منصووور 
منصور : عيل لقمتي ولد جيرانكم 
مشاعل : ذاك يااااااهل ... أنت تغار من ياهل 
منصور : هيه أغار ..والحين بتلقميني 
مشاعل : ودر عنك البزاء ..عقب العرس 
منصور بوز : خلاص مابا 
مشاعل : لا والله 
منصور :هيه 
مشاعل : لا حول ولا قوة إلا بالله 
خذت المغرفة وحطت فيها هريس شوي ولقمته 
منصور : يممممممم لذيذ .."يبتسم " شفتي كيف ما هنت عليج 
مشاعل تبتسم : تحسسني أحياناً أنك ياهل بهاي الحركات اللى تسويها 
منصور : عيل بعدج ما شفتي شي 
مشاعل : ياله زين خلنا نأكل بسرعة عشان ما نتأخر 
منصور يشرب من الجاي : بطلب منج طلب 
مشاعل : طلبات ماصخه مابا 
منصور : بسم الله الرحمان الرحيم خلاص يا بوج عذرت 
مشاعل : ههههههههههههههه آمرني حببيبي 
منصور : بعد شو فديت روحج .. حشى كلتيني 
مشاعل : صدق منصور أرمس أسمعك 
منصور : أباج ترمسين غاده اليوم ..ريلها يبا يرمسها ع التليفون واهي مب طايعه ..رمستها امايه وأنا رمستها لكن ما رمناها عنييييده هالبنت ...رأسها يابس 
مشاعل أستغربت : فيه وحده ما تبا ترمس ريلها فتره الخطوبه 
منصور : هيه فيه اختى ..دخيلج سوي خير ورمسيها انتى علاقتج فيها قويه وتسمعلج 
مشاعل : خلاص تم ولا يهمك 
منصور يبتسم : تسلميلي والله 
.
.
.
.

لبست عباتي ..وشليت شنطتي وبندت ليتات الغرفه ومشيت صوب الباب وأنا طالعه حسيت بحركه بالغرفة ...رجعت فتحت الباب..وفتحت ليتات الغرفة .. يت عيني على كيس مفرورة على الارض وهي اللى تسوي الصوت ..ارتحت ..رجعت سكرت الباب 
ورحت الحوش على طول ..
تقربت من سياره منصور وفجيت الباب .. شفت ريموه ومشاعل ..استغربت عبالي ما مر عليهم 
ركبت وسكرت الباب : السلام عليكم 
الكل رد علي : وعليكم السلام 
مشاعل صدت صوبي : شحالج غاده ؟
ابتسمتلها : الحمد لله تمام وانتي ؟؟
مشاعل : بخير الحمد لله 
طالعت ريم : وانتي شحالج 
ريم تبتسم : ماشي نشقح
هند أدزها وتصاصرها كالعاده ونا أطالعهم .. بس هذي حالة هندوه وريموه ..من يقعدن مع بعض رمستهن كلها ألغاز .. ويتمن يتصاصرن 
طالعتهم بنظره حادة : أبصم بالعشرة أن وراكن شي ..بسرعة خبرني 
طالعن بعض وابتسمن ورجعن طالعني 
سألتهم : يعني أحساسي صدق؟؟ 
ريم ترمس هند : خلينا نخبرها 
هند تضربها : انتي اشفيج شو اتفقنا 
طالعتهن : شو السالفه ؟
هند تأفف : اففف بنخبرج بس سر بينا 
رديت : سركن فبير بس يلا رمسن 
تقربت مني ريم ورمستني بصوت خفيف : اليوم بتطلع نتايجنا 
ابتعدت عنها وأنا اسمع صوت منصور : شو سالفتكم من ركبت السيارة وانتن تتصاصرن 
رديت عليه : نسولف عادي 
رجعت طالعتهن وابتسمت ..شو اقووللهم ..بدوون تعليق ..نتايجهم اليوم بتظهر وهن رايحات معانا دبي وجنه العيد .. تنهدت الله يوفقهن يارب 
منصور شغل المسجل وحط أغنيه روحي بلقاك ..من سمعتها ضحكت ..حركااات بعد منصوور .. أونه يسمع حبيبة القلب .. طالعت هندوه وريموه حصلتهن يراقبن منصور ومشاعل ويتصاصرن ويضحكن .. ابتسمت ..هالثنتين ما ايوزن من هالحركات ..عدلت يلستي وصديت صوب الدريشه ..تميت اطالع الشارع ونا اسمع كلمات الأغنيه ..وايد احبها ..تذكرت شي ..مسكت تليفوني وكتبت على البيبي ..دبي تايم .. وتميت افتح البيسيات اللى وصلتني .. لفت انتباهي واحد مكتوب فيه 
((حتى الأموات تؤلمهم الخيبه ..!!
حين لا تخبرهم السماء أن أحدا تذكرهم بدعاء أو صدقة ..# 
لا تنسوا أمواتكم ))
غمضت عيوني ويلست أدعيلها فخاطري ..خلصت وبطلعت عيوني ..حسيت بضيج بس مابا حد يحس فيني ..لين اهني وبس مصختها وايد مع اهلي .. صديت صوب هندوه وريموه وتميت أسولف معاهن ..الحمدلله ظهروني من المود اللى كنت فيه وبسرعه بعد .. فديتهن والله .. تمينا نسولف طول الدرب وما حسينا بالوقت لين ما سمعنا منصور يقول : وين تبون تروحون بالضبط ..تمينا نتناقش على المكان.. واخيرا قررنا كلنا نروح بن بطوطه 
نزلنا ودخلناه ..كان زحمه شوي 
أشتريتلي نعلان وشنط وعطورات ..وطبعا هنوده ورريموه الحماليات يحليلهن 
هلكانا من المشي ..وايد عوود بن بطوطه 
يلسنا فمطعم ..الكل كان يوعان 
راح منصور يطلبلنا ..وتقربت مني مشاعل 
مشاعل : ما شاء الله قطيتي وايد اشياء 
طالعتها : الحمد لله 
مشاعل : ممممممم بصراحه أبا ارمسج فموضوع 
غاده : أمبين عليج فخاطرج شي ..يلا أتحفيني 
مشاعل: ليش ما تبين ترمسين ريلج ؟
حسيت دمي نشف من الصدمه 
مشاعل تكمل : الريال يبا يرمسج مطفر بمنصور " تحط ايدها علي " غادووه هاي الفتره كل بنت تتمناها وتحلم فيها ... لانها احلا فتره تعيشها .. بتتعرفين عليه أكثر وهو بيتعرف عليج ..بتعرفين طبايعه ..شو يحب وشو يكره ..كيف روتينه ..منو ربعه ..أنا عارفه انج خايفه ولهذا سبب ما تبين ترمسيينه بس متاكده فنفس الوقت لو رمستيه بتتندمين على الوقت اللي ضيعتييه...صدقيني غادووه " تاشر ع عمرها " أسئل مجرب 
ما عرفت شو ارد عليها فاجئتني وايد ..ما توقعت منصور الخسف مخبرنها ..
كل اللى قدرت اقوله : ان شاء الله خير 
مشاعل : يعني موافقه ؟
شو هالوهقه اللى انا فيها أعرفها مشاعل حنانه مثل ريلها 
بغيت ارد عليها بس الحمد لله ..صرخن هنوده وريموه فجئه وفزينا من صراخهم 
ريم اطالعنا : نجحنااااااااااااااااااااااااا
هند :كلوووووووووش
أنا ومشاعل ما كنا مستوعبات الموضوع طالعنا بعض 
وشفت منصور ياي طاير صوبنا بعصبيه :شوو هالصريخ يعلكن السقم فضحتنا جدام الله وخلقه 
هند وريم صخن 
مشاعل تحاول تعدل الجو :طلعت نتايجهم وما حسن بعمارهم 
منصور وعيونه شرار : والله لو ما هالناس جان رقعت رؤسكن فبعض 
رغم أن الوضع متوتر ..بس تخيلت منصور يسوي الحركه وابتسمت ع الخفيف 
مشاعل : خلاص عاد منصور أهداء عشاني .
نشت : بروح معاك نيب الغداء 
مسكت ايده ومنصور راح معاها 
لما ابتعدوا طالعت هندوه وريم وضحكت :ههههههههههههههههههههه 
هندوه وريموه طالعني وضحكن 
سالتهم : جم نسبكم ؟.
هند شاقه الحلج : 70
ريم : وأنا 72
رديت عليهم : الحمد لله ..كنت خايفه تيبن دور ثاني وتفشلنا 
ريم : اسملا علينا 
هند اطالعني : تتوقعين امايه بتعصب يوم بتعرف نسبتي ؟؟
ريم : شو تعصب بعد ؟؟يتحسبون سهل الواحد اييب فالسبعين 
ابتسمت : شوفي حبيبتي هنوده ما اعتقد امايه حاطه عليج آمال كبيره ..
طالعت ريموه : حتى انتي ما ظنتي خالوه حاطه أمال عليج .. 
هند : جيه لهذي الدرجه طايحين من عينكم 
غاده : تحسستي يعني 
هند : لا والله عادي بس ترا 70 واايد حلوه لا تستهينين فيها 
غادة: امممممممم انزين شو رايكم بعد ما نخلص غداء نخلي منصور يودينا اي حديقه على دربه ..عشان نجاحكن 
هند وريم ابتسمن : صدق 
غادة : هيه صدق ..وبعد ما نخلص غداء بدخلكم محل وكل وحده فيكم تختار هديتها 
استانسن وايد ..يحليلهن 
عارفه محد بسويلهم سالفه خلني أفرحهم شوي 
رجعوا مشاعل ومنصور وهم يايبين الوجبات معاهم 
الحمد لله منصور هدا وتم يضحك ويسولف معانا 
وايد اليلسه كانت حلوه ..كله سوالف وضحك

الجزء السادس والعشرين 

((جعل السعاده فوق قلبك غيووم .. تمطر على أرض المشاعر وترويك..وآن كان في صدرك تعاليل وهموم .. تغسل مجاري خافقك لين ترضيك ))

\
\
\


أحمد : أقرب البيت بيتك 
سعود يدخل معاه البيت : خبرتهم أني بيّ 
أحمد : هيه مخبرنهم 
سعود ابتسم ومشي مع أحمد ودخلوا الميلس 
دخلت عقبهم البشكارة وحطت الفوالة
سعود : حق شو مب ياي آكل 
أحمد: حتى ولو أول مره تدخل البيت 
أحمد نش يبا يصبله قهوة بس سعود حلف عليه انه ما يصب 
سعود : قتلك مابا آكل شي والله ..فهمني شو صار تراني على نااار قاعد 
أحمد عدل قعدته : أمس قعدت مع أماية وأختي مهره وخبرتهم الموضوع كامل ..اممم ما اخبي عليك تفاجئوا وايد وانصدموا .. لأني خبرتك قبل ..كلنا كنا نظن أنكم تدرون عن زواجه ..وعبالنا تعرفون بوجودنا بس ما سألتوا عنا ..محد توقع أنكم ما تعرفون شي عن الموضوع 
سعود : كيف تفاجئوا ؟؟خبرني شو صار بضبط ؟؟شو ردوا عليك ؟؟صدقوني ولا لا ؟؟
أحمد يقاطعه : بس بس اهداء .. اكيد صدقوك ولا ما بتشوفني يايبنك البيت ..كلمتهم عنك أمس وايد وفهمتهم حتى خواتي ما يعرفن شي عن الموضوع 
سعود : أنزين شو قالولك 
احمد: قالوا كلام عن أبوك مب لازم تعرفه بس مهره أختى تبا تتعرف عليك وامايه بعد 
سعود ابتسم : صدق 
احمد : صدق والله 
سعود: نفسي أسألك سؤال وأباك تجاوبني عليه 
أحمد توقع سؤاله : إذا السؤال يخص أبوك لا تسأل
سعود : ليش ؟؟؟من حقي أعرف كل شي صارلكم 
أحمد تعكر مزاجه : قتلك لا تسأل وبعدين مب وقته الحين 
سعود : يعني بتخبرني 
احمد تنهد : خير ان شاء الله 
نش : بروح ازقر مهره تترياك من متي يحليلها 
ظهر عنه ...وسعود تم يتأمل الميلس ويطالع كل شي فيه 
عقب دقايق انفتح باب الميلس ودخلت أخته مهره ماسكه ياهل بيدها .. كانت مازره شوي وحلوه ما شاء الله مشت صوبه ودخلت وراها حرمه كبيره فالسن بس مب وايد ..عرف أنها امهم 
دخل وراهم احمد وسكر باب الميلس 
سعود حس بربكه ووقف ..تقربت منه مهر وهي شاله الياهل 
مهر : سعود شحالك ؟
مدت ايدها عشان تسلم عليه 
سعود كان متوتر وايد ..مد ايده : وعليكم السلام والرحمة 
شاف الياهل يضحكله : ولدج 
مهره : هيه 
شل الياهل عنها : ما شاء الله عليه 
مهره : هذا عبودي 
سعود : الله يخليه لج يا رب 
مهر ابتسمت : آمين 
خازت عنه وتقربت أم احمد صوبه ..سعود تجدملها وباس راسها : شحالج خالوة 
أم أحمد مبتسمه : الحمد لله ولدي أنت شحالك ؟ وشحال أهلك ؟
سعود : كلنا بخير وسهاله 
أحمد : قعدوا شو موقفنكم 
قعدوا ..كان الجو متكهرب شوي ..سعود ما عارف كيف يسولف ويتكلم معاهم ..كان شاغل عمره بعبود يلاعبه وعبود يضحلكه
عبود : انته بابا 
كلهم ضحكوا 
سعود ابتسم : لا بابا انا خالك 
مهر : بهدلني هالولد اي ريال يشوفه يتحسبه أبوه 
عبود يضحك ويلعب بغترت سعود 
أم أحمد : عبوود حبيبي عيب 
سعود : خليه خالوه مستانس عليه 
أم أحمد رن تليفونها ..مسكته ووقفت : بخليكم عيل وبرجعلكم بعد شوي 
طلعت من الميلس ..وسعود حس براحه شوي كان وايد مستحي منها 
أحمد حس فيه : سعود لا تستحي نحن اهلك 
طالع مهره لقاها تبتسمله : عندج غير عبود 
مهره : هيه عندي ميره بس مع أبوها 
سعود : الله يخليها لج 
مهره : آمين 
عبود تم يصيح ..نزله سعود وراح عند آمه 
مهره تشله : ارتحت طفرت بالريال 
سعود :لا طفربي ولا شياته يحليله 
أحمد : احمد ربك ان ميروه عند أبوها ولا تراك بتتخبل 
سعود يضحك : ليش 
أحمد : شو ليش ..خبله مثل أمها 
مهره فرته بقوطي لكنينكس : وليش ما تقول ظاهره على خالها 
سعود ابتسم 
احمد : والله خالها عاقل جان إلا ظاهره على سعود هذا شي ثاني 
مهره تضحك : خل الريال صوب 
سعود صدلها : ناديني بسمي 
مهره قفطت : اسولف بس 
سعود ابتسم : وأنا اسولف 
احمد يطالعهم : أدري كل واحد فيكم مستحي من الثاني وفخاطره كلام ..أنا بروح أسبح ع السريع وبرجعلكم ..تفاهموا على راحتكم 
مهره تخزه : وين بتروح اقعد معانا 
أحمد ما سوالها سالفه : ربع ساعه بالكثر وراجع 
وطلع من الميلس ..مهره توترت من حركته 
سعود حاول يكسر التوتر اللى ياهم وطالعها : مهره 
طالعته 
سعود : رمسيني عنج أبا أعرف كل شي يخصج 
مهره خذت نفس ..مب متعوده تقعد مع ريال غريب حتى لو أخوها ..مب متعوده عليه 
مهره : قبل ما ارمس ممكن اسالك سؤال ؟؟
سعود : مب بس سؤال أباج تقولين كل اللى بخاطرج 
مهره : أنت صدق ما كنت تعرف بوجودنا 
سعود : والله الععظيم وراس امايه اللى ماعندي أغلا عنها ماعرف أي شي عنكم 
مهره أرتاحت : تعرف سعود من صغيري كان خاطري أشوفكم وتعرف عليكم ..كنت دوم أقول حق امايه معقوله عندي أخوان وما أعرفهم وفحياتي ما شفتهم ..لو التقي معاهم فمكان ولا واحد فينا يعرف الثاني ..أحساس بايخ وكريهه ..ولما ياني أحمد وخبرني عنك وعن اللى صار معاكم ..حسيت بنوع من الراحه ..كلمنا وايد عنك وبصراحه شوقني أشوفك وتعرف عليك .. أحمد اخوي وايد يحبك 
سعود : وأنا أحبه وربي يشهد ..والله ماعارف شو اقولج أنا اللى صارلي هزني مهره ..ماكنت متخيل أبوي معرس وعنده عيال وعياله كبار ونحن ما عدنا خبر ..هذا شي كبير وما يتخبى .. أنصدمت تفاجئت بس والله رغم كل شي أستانست أن عندي خوان "تنهد " الحمد لله على كل حال ..وفرحت أكثر لما عرفت أن عندي أخت حلوه مثلج " ابتسم " أدري أنج مستحية بس مع الأيام بتتعودين علي 
مهره ابتسمت 
سعود يكمل : أتمنى أنج تعامليني مثل أحمد وماتحطين حدود بينا 
مهر : أي حدود أنت أخوي 
سعود وايد فرحته لما قالتله أخووي ..تشجع ونش وراح صوبها وحضنها بقووو
عبود كان فذبانها ..ومن حظنها سعود صاح 
سعود انتبه وخاز عنها وشله يسكته بس تفاجئ لما شافها تصيح 
مهره : مشكور وايد ما تعرف شكثر كنت محتاجة أنك تحظني 
سعود تقرب منها مره ثانيه وحظنها وصاحت فحظنه 
سعود : أنتى أختى الله يخليج لي يارب ..لا تصيحين ولا تتضايقين عشان خاطري 
مهره حست براحه كبيره : مشكور 
سعود : بلاج على الدقيقه مشكور ومشكور 
مهره ابتعدت عنه ومسحت دموعها : ياله الحين مثل ماصيحت ولدي سكته ..
سعود يحاول: بس بابا بس 
مهره : هاته عنك مستحيل يسكت اعرفه 
شلته ثواني وسكت 
سعود : ما شاء الله تأثيرج قوي 
مهره : جيه امه لازم 
سعود : هيه والله ..شكلج صغير ما يبين عليج أنج معرسة وعندج عيال 
مهر ابتسمت : الحمدلله الكل يقولي جيه 
سعود : مستانسه طبعا
مهر : هههههههه اكيد 
سعود : خاطري أشوف بنتج ميروه 
مهر: بتشوفها ان شاء الله ..بتي بعد شوي اأهي وبوها " تذكرت " تعال صح ما حطيتلك من كيكتي ..
سعود : مسويه كيك 
مهره تعطيه عبود : هيه لحظه بحطلك منها 
سعود قعد صوب المكيف ..ومهره حطتله من الكيكه اللى مسوتنها وصبتله عصير 
حطت الاكل حذاله وشلت عنه عبود 
عبود يصيح 
مهره : شفيك عبود طفرتبي اليوم 
عبود ياشر على الكيك ويصيح 
سعود : هاتيه بآكله معاي 
مهره : ما عليك منه شبعان 
سعود : هاتيه بآكله 
رجعت عطته سعود : والله كيفك ابتلش فيه 
عبود شاف سعود وابتسمله فرحان 
سعود تلعوز شوي .. تم ياكل ويآكل عبود معاه
يطالع مهره : ما شاء الله عليج مهاري لذيذه 
مهره تبتسم : تسلم 
لقم عبود وعبود فلح القمه عليه 
مهره :هههههههههه تستاهل 
نشت وشلته عنه : قتلك يبا يلعب ما صدقتني 
خذت كنينكس ومشت كندورته 
وسعود يضحك : ما عليه عبود خيستني 
دخل عليهم أحمد وشاف مهره تنظف كندورت سعود :شو السالفه 
سعود :عبود وصخني 
أحمد راح صوب الكيكه وحطله قطعه : ههههه شوف يا اخوي أعطيك نصيحة عيال مهره ابعد عنهم جان تبا عمرك ولا تراك بتروح فيها 
مهره عصبت : ليش شو شايفنهم ميانين 
أحمد يرفع ايده : الحمد لله بروحها اعترفت 
سعود يضحك : شو فيك ع البنت ؟؟
مهره : مادريبه شو فيه ..طالع هالجمال "تاشر على عبود وتبوسه " حبيبي والله 
أحمد يضحك عليها 
مهره أطالع سعود : خلك منه وخبرني انته وين تسكن؟
سعود: اسكن مع ربيعي وليد فشقه 
مهره : واكيد فالويكند ترجع العين 
سعود : بالضبط 
احمد : ودر عنك الشقه وتعال أسكن عدنا 
سعود تفاجئ : اسكن عندكم 
احمد يهز راسه هيه 
مهره : فكره حلوه ...وأنا بكون موجوده اهني لان ريلي طالعتله دوره في تركيا شهرين فبتم فبيت اهلي ..
سعود مب عارف شو يرد عليهم 
احمد : لا تفكرنحن اهلك ..تتوقع بنخليك تسكن ففنادق وشقق ونحن موجودين 
سعود : والله ودي بس 
مهره : بس شو ؟؟
سعود : أول شي خالوه أخافها تتضايق من وجودي وثاني شي ربيعي وليد ماروم أخليه بروحه فالشقه يحليله 
مهره: إذا على أمايه لا تحاتي متاكدة أنها ما بترفض .. وبقولك شي لا تحط فبالك أنها حاقدة عليك ولا كارهتنك ..صدقني مع الأيام بتعرف أنها طيبه وايد وما في مثلها 
سعود ابتسم : اكيد مهاري 
مهره : وعشان تطمن أنا برمسها اليوم وبشوف رأيها وباجر أحمد برد عليك 
سعود : انزين ووليد 
احمد : وليد مب ياهل يقدر يدبر عمره 
سعود : ماعرف شو اقووللكم بس خير ان شاء الله 
مهره ابتسمت : عندك خوات صح 
سعود : هيه عندي ثلاث ..اكبريهم مشاعل وبتعرس جريب ان شاء الله ..وعقبها فاطمه تشتغل فشركه عقارات ..وآخر العنقود ريموه أم لسان طويل 
مهره : الللللللللللللللللللله عندي خوات "اطالع احمد " وايد كنت أعاني لأني البنت الوحيدة 
أحمد : بصراحة أنا ما حسيت أنج بنت إلا يوم عرستي 
مهره بوزت 
سعود : حدك عاد كل ولا مهاري 
مهره ابتسمت 
أحمد : أشعليج حصلتيلج محامي دفاع 
مهره سفهت أحمد ورمست سعود :بسألك مشاعل منو بتأخذ ؟
سعود : ولد خالتي منصور وعرسها قريب وايد تقريبا نهاية هذا الشهر 
أحمد : ما شاء الله ... الله يوفقها يا رب 
سعوود : آمين ..وانتوا طبعا لازم تحضرون 
مهره وأحمد طالعوا بعض ..وسعود حس عمره غلط فرمسته 
سعود : بعد العرس بفهم خواتي الموضوع ..محتاي وقت شوي 
مهره : مب مشكله خذ كل وقتك 
احمد كان يبا يرمس بس سكت لما دخلت امه الميلس 
أم أحمد : تعالو الصاله حاطين عشاء 
سعود شافهم نشوا ونش معاهم
الجزء السابع والعشرين 


((( آعآند آلوقت لو الوقت ..عآندني ...وآصبر على محنة آلدنيا وموآقدها ..مؤمن بان البشر مآ رآح تسعدني ..سعادتي عند رب آلناس خآلقها ))

\
\


هالشهر بنسبه لي كابوس .. بالغصب كانوا يشلوني السوق عشان أكمل مشترى حق زهبتي .. كنت مخلتنهم يسون اللى يبونه ..مب جنه عرسي ..ما عرف أي شي عن تجهيزاتهم ..مسويه طاف من الخاطر .. مرت الأيام بسرعة ووصل اليوم اللى كنت خايفه منه .. يووم زواجي من محمد .. يا رب أكون أحلم ونش من هالحلم البايخ "غمضت عيوني "معقولة اليوم عرسي ومن منوو من الأنسان اللى اكرهه من خاطري ..آآآآآآآآآآآآآه ..أنا أخترت ولازم أتحمل الحياة اللى بعيشها "بطلت عيوني " شو ياني وين كلامي بأدبه وبأدبه هذا مب وقت خوفي وأحاسيسي المرهفه ..ابا أجلب حياته فوق تحت مثل ما جلب حياتي..الأيام بينا يا حمود .. " تنهدت " الحمد لله ان اهلي طاوعني ورضوا بحفله بسيطة فالبيت الحمد لله ..اليوم عرسي وباجر عرس أخوي منصور ..ااه يا منصور احس أني فاقدته .. وايد تغير معاي من خطب مشاعل .. كان أكثر واحد يحس فيني ويفهمني من دون ما أنطق بس الحين صارت علاقتي فيه غيررر .. بس رغم كل التوترات اللى صارت بينا .. أحبه وأتمنى له حياه سعيدة مع مشاعل ..ما شاء الله احسهم لايقين ع بعض ..الله يهنيهم ويسعدهم 

قطعت هندوه حبل أفكاري ودشت الغرفه : بعدج ما تسبحتي 
غادة : بعدني 
قعدت مجابلتني : شو فيج مضايقه ؟؟!!!
رديت عليها : أمبين علي 
هند : وووووووايد بعد 
رفعت جتوفي : ماعرف شو فيني أكيد توتر العرس 
هند :انزين دشي سبحي بسرعة عشان نروح الصالون ماشي وقت 
طالعتها : تمام 
دخلت الحمام وتسبحت ع السريع وطلعت ..
يلست ادهن جسمي بلوشن ..سمعت تليفوني يرن ..رحت صوبه شفت اسم منصور ..
رديت عليه : هلا منصور 
منصور : أنا وهندوه فالسيارة نترياج 
غاده : الحين بيكم 
منصور : أوك حبيبتي مع السلامه 
غادة : مع السلامه 
سكرت التليفون ولبست عباااتي ..وشليت الأغراض اللى بحتاجها وحطيتهن بالشنطه وطلعت من الغرفه ..رحت غرفه أمايه ..دقيت الباب ودخلت بس ما شفتها ولا شفت أبوي .. ظهرت ورحت الصالة بعد ما حصلتهم ..احس اني محتاجة اشوفهم قبل ما اروح الصالون بس للأسف شكلهم ظاهرين من البيت ..رحت السياره 
ركبت وسكرت الباب : تأخرت عليكم ؟؟
صدلي منصور وابتسم : تأخري حبيبتي وسوى اللى تبينه ما أروم أقولج شي عروووس 
ابتسمتله ..كان مشغل أغنيه قلب قلب بصوت خفيف 
هند: منصوررر طول ع الأغنية خلنا نستانس
..منصور طووول عليها ع الآخر ..صديت أشوفه مستغربه ما حيده يحب الصوت العالي بس اليوم منصور غير شكله رايق ومستانس ..سمعت هندوه أدندن مع الأغنية بأعلا حسها وتصفق ومنصور مخلنها على راحتها ويصفق معاها على دقة الأغنية ..فددددديتهم أخواني فرحانين فيني ..وصلني أحساسهم القوي ..أبتسمت ابتسامه باهته وحسيت دموعي بتخوني وبتنزل وأنا ما أباها أطيح جدامهم خصوصا فهذا اليوم .. لازم امسك عمري حرام أخرب فرحتهم ..صديت صوب الجامه وتميت أخذ نفس بأنتظام وأردد فخاطري(( مابا أصيح مابا أصيح مابا أصيح مابا أصيح )) .. تميت على هالحال لين ما هديت شوي ..وهم فعالم ثاني مختبصين ولا أنتبهولي اصلا ..الحمد لله .. قربنا من الصالون ومنصور قصر ع الصوت ووقف فالباركنات اللى تحت 

منصور : اول ما تخلصن اتصلن علي 
ابتسمتله : ان شاء الله 
فجينا الباب انا وهنوده ونزلنا من السيارة وأنا احس بدوخه ..من امس مب مأكله شي ..
مسكت أيد هنوده ودخلنا الصالون ..الحمد لله كان فاضي ومحد فيه غيرنا 
يتني المدام راعيه الصالون : انتى العروس 
رديت عليها : هيه " أشرت على هنوده " وهذي اختي
المدام : كنا نستناج 
سألتها : تأخرنا ؟؟
المدام : لا حبيبتي عادي.. تعالوا معاي 
دخلتنا غرفه فيها بنتين .. شفت طاوله فالغرفة .. وطيت عليها شنطتي وفصخت عباتي وشيلتي وأنا خلاص هلكانه من التعب ..
طالعت هند : شرايج أنطرش شي نآكله 
هند : مب يوعانه بس إذا بطرشين بآكل معاج 
رديت عليها : اووووووك 
مسكت تليفوني وبغيت ادق بس للأسف ما فيه رصيد ..ياربي شو هالنحاسه برايني ما بآكل شي 
المدام تبتسم : الحين نبدأ ؟؟
رديت عليها : هيه 
على طول استلمتنا ..وحده مسكتني والثانية مسكت هندوه
وتمن يعابلن فينا

.
.
.
.
.


فاطمة تدخل الصاله وماسكه تليفون مشاعل : يودي..... راسي صدع من كثر ما يرن تليفونج 
مشاعل مسكته وشافت أسم منصور : موصتنه ما يتصل 
فاطمة : هيه أحسن خلي الريال شوي يشتاقلج 24 ساعة تهذربين معاه ع التليفون 
مشاعل : ما تشوفين تراني ما أرد عليه وهذا التليفون وبغلقه 
أم سعود : متى بتروحن الصالون تأخر الوقت ؟
مشاعل : الحين أمايه 
فاطمة تبتسم : أنزين جهزتي 
مشاعل : هيه 
فاطمة : زين عيل بروح اخبر سعود يشلنا الصالون 
مشاعل : اوكيه وعلى دربج مري ع ريموه تراها للحين ما شرفت 
فاطمة تمشي طالعه من الصاله : تماااااااااااااااام 
أم سعود كانت يالسه شوي بعيده عن بنتها ..نشت من مكانها وقعدت حذالي مشاعل 
أم سعود : مشاعل ماما سمعيني ..انت عاقله وفاهمه ..ما أوصيج حبيبتي ..داري على ريلج وحافظي عليه ..لا تزعلينه ولا تعاندينه . .. سمعي كلامه وخلي كلمته على راسج من فوق .. واذا اختلفتي معاه فيوم لا قدر الله لا تردين عليه وهو معصب حتى لو هزبج خليه لين يهدا وعقب ناقشيه ..كل مشكله لها حل بالتفاهم مهما كانت المشكله كبيره .. وصبري عليه وخافي عليه أكثر من نفسج ..والحين أنتي بتعيشين فالبيت خالتج وعمج ..أحترميهم وقدريهم وعامليهم مثل ما تعامليني أنا وابوج .. خالتج أعرفها تحبج وما بتقصر فيج بتراعيج وبتداريج بس فالنهاية أنتي مب بنتها ..حطي هالشي فراسج .. أهتمي فيها وخليها دوم مستانسه عليج .. 
مشاعل تاثرت بكلامها .. وحست بحجم الأشياء اللى بتتغير فحياتها ..حست أنها بتفقد وايد أشياء وأهمها وجودهم الدايم حواليها 
ردت على امها : أن شاء الله لا تحاتين 
أم سعود : أدري حبيبتي انج عاقل وما ينخاف عليج بس انتي بنتي ولازم انبهج 
مشاعل بينت الضيجه عليها وحظنت امها : بس أمايه لا تزيديني عن اصيح 
أم سعود : لا ماما انا ما كلمتج عشان تصيحين ويتعكر مزاجج 
مشاعل :مشكوره اماه
ام سعود : ابالج الخير واباج تكونين مستانسه فحياتج 
مشاعل تبتسم : دامكم معاي أكيد بكون مستانسه 
دخلت عليهم رريم : لاحول ولا قوة الا بالله ..بديينا بهالحركات تحظين ..وبعد شوي صياح وعقب مادري شوو ..دخيلكم خلو العرس يمر مثل عروسات الخلق .. لازم يعني هالأفلام الهندية
مشاعل ابتسمت : حلفي انتى بس
ريم شاقه الحلج : بس هذا المطلوب أنج تضحكين
أم سعود اطالع ريم : أخوج وينه 
ريم : فالسيارة 
صدت صوب مشاعل : ياله عيل نشي تأخرتوا وايد 
مشاعل نشت وباست رأسها : مع السلامه 
ام سعود : الله يحفظكم 
طلعوا وركبوا السيارة 
سعود يحرك السيارة : تبوني اخذلكم شي تاكلونه قبل ما ترحون 
فاطمه : انا مابا شي 
ريم : ولا انا 
مشاعل : اذا بغينا نآكل بنتصل فواحد من هالمطاعم 
سعود : ع راحتكم 
رن تليفونه ورد من دون ما يشوف المتصل 
سعود : هلا 
مهره : اهلين وسهلين ..شحالك؟
سعود ابتسم : الحمد لله تماام .. وانت شحالك ؟
مهره : اكيد حد معاك 
سعود : هيه شال خواتي الصالون 
مهره : أنزين بعد ما توصلهم تعالي الشقه ابا اروح الصالون ولا أدل فصوالين العين 
سعود : أن شاء الله أنتي تأمرين 
مشاعل صدت تشوفه 
سعود أرتبك : انت تأمر أمر ما يهمك من أوصل بدقلك 
مهره : هههههههههه أنزين يالله باي 
سعود : باي 
وسكر الخط 
سعود يطالع مشاعل : كنت أرمس ربيعي يحليله 
ريم فخاطرها " اقص ايدي اذا ما كانت وحده " 
مشاعل تبتسم : هيه زين

.
.
.
.
.


محمد : وأخيرا يا اليوم الموعود ...أختك طلّعت عيني بصراحة ..شهر لين ما وافقت.. ولا بعد يوم ملجنا لا طاعت ترمسني ولا تشوفني ولا حتى عطتني صوره ..شووو هالعذاب؟؟ ما يسوا علي ..شكلكم وايد أمبزينها 
منصور : هههههههههههههههههه والله راحمنك حمود ..غاده حبوبه وطيوبة بس ماعرف شو فيها مناحسه فيك ..أكيد خايفة 
محمد : وليش تخاف وحش كاسر انا ...تعال انت شو قايللهم عني فالبيت ..البنت ما بتخاف من فراغ 
منصور نقع من الضحك : هههههههههههه
محمد : يعني انت السبب 
منصور :..انت صاحي ولا مينون..أشفيك ..شو بقوللهم يعني عنك ... صدقني السالفه سالفه خوف لا أكثر 
محمد : حشى جان كل هذا خوووف 
منصور يضرب جتفه : خلاص يا ريال هانت 
محمد : ما حسيت اني معرس مثل باقي الريايل صح اختك مطفرتبي " يبتسم " بس والله مستانس 
منصور : الحمد لله وأنا مستانس بعد أكثر عنك 
محمد يبتسم بخبث : هيه انته لازم مب أنا يحليلي 
منصور يحرك راسه يمين ويسار :لا إله إلا الله أشتغل الحسد 
محمد : بحسدك حبيبي دامني محروم 
منصور : هههههه الحمدلله اني قارئ ع عمري عدل وموصي حرمتى تقرا ع عمرها .. 
محمد ابتسم : تمام أشوفك عقب ياللى متحصن ..الحين بروح عند خواتي طفربي من كثر ما يتصلن علي 
منصور : اوووكيه وانا بروح الحلاق 
محمد يبتسم : اكشخ يا ريال من حقك 
شل السويج وراح عنه 

.
.
.
.
.



تميت أطالع عمري بالمنظرة ..هذي أنا مستحيل.. الحين صدق حسيت أني عرووس ...ما شاء الله علي ..فديتني شحلاتي ..بس ياخي خساره هالجمال كله يروح حق واحد شرات محمد .. حيوان اكررررهه 
سمعت هندوه تقولي : قسم بالله انج خطيييره ..
صديت صوبها : وانتى بعد 
هند: بسالج شو خدمت فيج هذي ..ما شاء الله عليج وحده ثانيه صايره مب اختى ..لازم تقرين على عمرج 
ابتسمت : مب لهذي الدرجه 
هند : والله انج تهبلين 
رديت عليها : الحمدلله ..خلاص عيل أتصلي ع منصور 
هند : بدقله ..بس بعد شوي لآني مطرشه من المطعم أدريبج من امس مب ماكله 
غاده : فديتج زين سويتي .. احس عمري أنتفض من اليوع 
تمينا نتريا المطعم ..وبعد نص ساعه وصل ..قعدنا ع الأرض وحطينا الآكل ..بغيت آكل بس ما قدرت .. ..حسيت عمري برجع لو كليت ..الحمدلله هنوده مطرشه عصير فرش مانجو ..مسكته وشربت منه ..على الأقل أخفف شوي من اليوع اللى احسه 
سالتني : ليش ما تاكلين 
رديت عليها : مب قادره حاسه عمري بزوع 
هند : يمكن لأنج مب مآكله من امس 
غاده : يمكن 
خلصت هندوه آكل وعقب اتصلت على منصور..تاخر علينا وايد .. يت الساعه 8 وما شرف الأخ 
سألتها : انتى دقيتيله ؟
هند : هيه وقالي 5 دقايق وبييكم 
رن تليفونها وردت عليه 
هند : الووو هلا
سعود : هلا هند شحالج ؟
هند أستغربت الصوت ..مب صوت منصور ..خوزت التليفون من ااذنها وشافت اسم سعود ورجعت حطته ع اذنها : الحمدلله بخير ..انت شحالك ؟
سعود : الحمدلله تمام ..انا تحت الصالون أترياكم ..منصور مشغول وايد وما يقدر يرجعكم 
هند : أوك ..ثواني وبننزل بس أنت شو رقم سيارتك 
سعود : ما يحتاي بظهر من السياره عشان تشوفيني 
هند ابتسمت : تمام يلا مع السلامه 
سعود: مع السلامه
صدت صوبي : سعود ياي يشلنا منصور مطرشنه لانه مشغول 
رديت عليها : يالله ننزل لاني تعبت من قعدت الصالون ..
لبست عباتي ورحت لراعيه الصالون ودفعت بيزات تعديلي انا وهندوه 
عقب طلعنا من الصالون ..وشفنا سعود واقف جدام سيارته ورحنا ركبنا السياره 
سعود : شحالج العروس ؟ 
رديت عليه : الحمد لله بخير وانت شحالك ؟
سعود : بخير الحمد لله 
سكت شوي عقب كمل : الله يوفقج يا رب 
رديت عليه : آمين 
شغل أذاعه القرآان.. حسيت براحه كبيره وأنا اسمع القرآن ..حطيت راسي على جامه سياره وغمضت عيوني وأنا متغشيه ..جسمي متكسر من التعب ...
ما حسيت بعمري لين ما هندوه تهزني 
هند : بذمتج رقدتي ..يلا قومي وصلنا 
عدلت يلستي عشان اانزل وخذيت نفس ..
وأنا أفتح باب السياره ..حسيت المكان غير ..مب بيتنا

الجزء الثامن والعشرين 


((( جروحنا من عذاب الهجر مستوره .. متنا أمل والشعور العذب يحيينا ..ما عاد معنا من الماضي سوى صورة ...بنحفظ الحب لأجل عيون ماضينا !!! )))

\
\
\


شغل أذاعه القرآان.. حسيت براحه كبيره وأنا اسمع القرآن ..حطيت راسي على جامه سياره وغمضت عيوني وأنا متغشيه ..جسمي متكسر من التعب ...
ما حسيت بعمري لين ما هندوه تهزني 
هند : بذمتج رقدتي ..يلا قومي وصلنا 
عدلت يلستي عشان اانزل وخذيت نفس ..
وأنا أفتح باب السياره ..حسيت المكان غير ..مب بيتنا
رجعت سكرته : سعود هذا مب البيت شكلك مغلط 
سعود صد صوبي مستغرب : كيف مغلط هذي قاعه روتانا ..أهني عرسج أنتي ومنصور 
حسيت حد صب علي ماي بارد ..كيف عرسي انا ومنصور ..المفروض باجر عرس منصور ..واليوم حفله بسيطه فالبيت حقي ..صديت أشوف هند لقيتها نازله من السياره ولافه من الصوب الثاني يايتني 
هند : يلا نزلي 
ما كنت قادره أتكلم نزلت من دون نقاش ومشيت وهندوه تمشي معاي وهي ساكته 
صديت صوبها وكل اللى قدرت أقوله بصوت خفيف : شرحيلي الكلام اللى سمعته 
هند أدافع عن عمرها : والله العظيم أنا مالي خص هذي مخططات أمايه ومنصور .. كلام سعود صح اليوم عرسج وعرس منصور ..امممم هم موصيني ما أخبرج ولا بيكفخوني ..انا مالي خص والله 
عصبت ..ليش يقصون علي ..مب على كيفهم ما في شي بالغصب .. حرام عليهم ..سفهت هندوه وما رديت عليها .. تميت واقفه مكاني فتره طويله وهنوده تحاول فيني عشان أتحرك وانا مب طايعه عقب حسيت المكان أمتزر شباب فاضطريت اني امشي معاها 
سمعتها تتصل على امايه وخذت منها رقم الغرفه اللى بالفندق 
وعقب دخلنا الغرفه حصلت المصوره تستناني 
فصخت العباه والشيله وأنا صايره طماطه من كثر العصبيه ..نزلت دمعة من الحره اللى فيني 
هند تمسك ايدي : حرام عليج تصيحين وتخربين مكياجج ..شو يعني البيت ولا القاعه شو فرقت الحين 
صرخت عليها : ما يخصج انتى 
هند : لا يخصني أنتى مصختيها .. أهلي يبون يستانسون فيج .. انت اول وحده تعرسين عندنا فالبيت ..ما تبينا نفرح فيج ..شو هالأنانيه ..
رديت عليها : أنتي مب حاسه فيني 
هند : تعبت من كثر ما اسمع هالكلمه منج محد حاس فيني ..محد حاس فيني .. بس رحمينا وعشان شو هذا كله عشان ريبعتج مريوم ..ياخي خلاص البنت ماتت والله يرحمها فكينا عاد 
ماحسيت بعمري إلا وأنا اعطيها طراق علي ويهها : ما أباج تطرينها بهاي الطريقه مره ثانيه سامعه 
هندوه انصدمت ما توقعت 
كملت : طلعي برع وزقريلي امايه بسررررررعه 
حسيت ملامحها تغيرت وجنها بتصيح 
صديت الصوب الثاني وشفت المصوره اطالعنا وهي مستغربه .
في خاطري (والله مب قصدي أسلوبج نرفزني ).. بس ما كنت قادرة أعتذر ..ابتعدت عنها وقعدت على الكرسي ..وهندوه نفذت كلامي وطلعت من الغرفة
صحت من القهر ..ليش يفاجئوني ويحطوني جدام الأمر الواقع .. كيف يبوني احتفل بهاي الطريقه ومريوم ما كملت الا شهرين من توفت ..كيف ..؟؟
تميت ربع ساعه على هالحال ..و المصوره أطالعني ..حسيتها خايفه مني 
نفسي اصرخ عليها بس يحليها مالها خص فالسالفه لازم اتحكم بأعصابي شوي ..ابتسمتلها ونشيت من على الكرسي ورحت صوب المرآيه اشوف ويهي .. يااا ربي شو سويت بعمري أنا راحت الكشخه ..تميت استغفر واستغفر لين ما هديت شوي ..في قرارت نفسي مقتنعه .. كلام هندوه صح ..تفكيري أناني وايد ..ما فكرت فابوي ولا امايه ولا فيها ولا فمنصور ..فكرت فنفسي بس ..من حقهم يفرحون فيني .. وأنا مب من حقي أحرمهم من هذي الفرحه ..دامني وافقت لازم اتحمل كل شي يصير .. وهاي البدايه بس ..لازم اكون طبيعيه جدامهم ..خذت كلينكس وتميت أضبط المكياج اللى فويهي 
فهاي اللحظات دشت علي فطوم وامايه 
فطوم اطالعني : الله الله الله شو هالجماااااااااال بنت خالوه 
رديت عليها : حبيبتي هاي عيونج 
صديت صوب امايه وحظنتها ..وحسيتها استانست من حركتي 
امايه : بسم الله عليج حبيبتي شو غاديه 
ابتسمتلها 
فطوم مبحلقه عيونها فيني : الميكب محتاج تضبيط شوي شكلج صايحه 
صخيت ماعرفت شو ارد بس ابتسمت 
فطوم : لا تحاتين بضبطه لج .. 
امايه : دام بنت خالتج معاج أنا بنزل القاعه 
رديت عليها : لا خلج أباج تصورين معاي 
..عدلت فطوم مكياجي .. وعقب بديت اصور ..غربلتني هالمصوره ..كالحين تباني اسوي حركه شكل وأنا بروحي تعبانه .. صورت امايه معاي عقب بغت تنزل ووصيتها قبل لا تنزل القاعه تزقر هنوده الغرفه عشان أصور معاها يحليها ..لازم اراضيها ...فطوم فديتها تمت معاي وصورت بعد .. ما شاء الله عليها ..كاشخه ومتغير شكلها وايد ..
دخلو علينا هندوه وريموه .. 
طالعت هندوه وابتسمت : تعالي 
يت صوبي ..وانا سرتلها وحظنتها 
هندوه تبتسم : بتخربين مكياجي 
كلنا ضحكنا عليها 
رجعت مكاني وصورت مع هنوده ويت ريموه وصورت معانا 
والخسفات ريموه وهندوه راحن ع زاويه ..وخلو المصوره تصورهن رواحهن كم صوره بعد ..ويسون حركات سخيفه وأنا وفطوم نضحك عليهن
.
.
.
.
مهره ماسكه التليفون ..وتمشي مبتعده عن الحشره : الووو تسمعني 
سعود : يعني مب وايد 
مهره : شو اسوي حشره 
سعود: الحين انتى داقه شو تبين ؟ 
مهره : ما تستحي على ويهك مب منك من اللى يتصل عليك 
سعود : هههههههههه طنقرت علينا 
مهره تبتسم : اباك تيب شنطتي من سيارتك 
سعود : لازم الحين 
مهره : هيه يمكن احتاجها 
سعود : قسم بالله أني مشغول مع الشباب بس أوعدج اول ما احصل فرصه بدقلج 
مهره : انزين عندي سؤال بعد 
سعود : شو 
مهره : أبوك بيدخل مع المعرس 
سعود : هيه بيدخل 
مهره تبتسم ابتسامه باهته : اوك برايك عيل 
سعود : باي حبيبتي 
مهره : باي 
سكرت عنه ورجعت تقعد علي الطاوله ..
راني : ماما عبود يضرب ميرو 
ميرو تصيح : ضربني شووفي "تاشر على ايدها "
مهره طالعت عبود : عبود شوفيك على اختك ..كل شوي صيحتها 
عبود بوز 
مهره تكمل : المره اليايه اذا ضربتها انا بضربك عشان تحس بالعوار ..طفس 
مسكت ايد ميروه وبستها : خلاص ماما ما فيها شي سكتي 
ميروه ابتسمت ومهره حظنتها : فديتها بنتي الشاطره 
قعدتها على الكرسي ..وتمت تحرك راسها يمين ويسار ..تشوف اي وحده لابسه فستان .. وتدقق فلامحها .. فخاطرها (( يمكن هذي اختى ..اممم يمكن لا ..ما شاء الله يا كثرهن اللى لآبسات فساتين ..انتبهت على بنتين لابسات نفس الفستان .. منو هذيلا ..يمكن وحده منهن اختى ..افف راسي صدع .. ))
مهره : راني هاتي عبود اعشيه ..
.
.
.

ريم: هنوده طالعي هالبنت احسها وايد تشوفنا 
هند : لازم حبيبتي كاشخات ترانا 
ريم : مادري بس أحس نظراتها غير 
هند : ريموووه طبيها لا تصدعيني .. بعد شوي بتدخل غاده 
ريم تبتسم : فرحانه وايد 
هند: مي توووو 
مرت نص ساعه عقب خففوا اضاءة الصاله .. واشتغلت موسيقى بسيطه 
.
.
.
.

وقفت عند باب القاعه وأنا اسمع اغنية زفتي 
فطوم كانت تراقبني من بعيد وتاشرلي عشان ادخل ..دخلت ومشيت اول خطوتين وقفت شوي ..حسيت برهبه من شفت الناس مازرين القاعه وكلهم يطالعوني .. والأضاة كلها علي .. شعور غريب بس حلو ..تحس الوحده أنها ملكه .. رفعت راسي وابتسمت وكملت مشي ..صوب الكوشه ..وتميت احرك راسي يمين ويسار ..أشوف الناس ..موصايه طبعا إذا ما سويت هالحركه بنهزب ..طبعا ما يحتاي أقول عارفين منو موصني ..ركبت على الكوشه وساعدتني فطوم .. ..وقفت ثواني اشوف الناس ..عقب تميت امشي على الكوشه يمين ويسار عشان الكل يشوفني .. حسيت بتعب من الكعب اللى لابستنه .. آخيرا وصلت للكرسي وبعد وقفتني المصوره تمت تصورني ..متفيجتلها جني .. صصورت وصورت ويوم شبعت عطتني الأذن عشان اقعد .. يني وايد حريم يسلمن علي ..تميت حوالي ربع ساعه ..عقب سمعت المعرس بيدخل .. حسيت عمري بصيح جدام الكل .. ممحمد بيدخل ..يتني امايه ووقفتني .. وراحت عني ..عقب سمعت موسيقى .. 

ودخل محمد القاعه ومعاه ابوي 
ركبوا الكوشه 
أبوي تقرب مني وحظني وباسني فوق راسي 
ومحمد كان وراه ..ما كنت أبا اشوفه ..تقرب بعد اهو مني وباس راسي 
حسيت الدنيا أدور فيني 
وقفنا وصورنا ..ويت أمايه وام محمد وصوروا معانا ..
شفت ريموه وهنوده وفطوم .. وهم لابسين عبيهم ويشوفني من بعيد ويبتسمن .. هذيلا هم عائلتي ..حسيت عمري خلاص بصير بعيده عنهم وبكون ضمن عائلة يديده .. أحساس بايخ 
سلم علي ابوي مره ثانيه ..ووصى محمد علي وراح عني .. وطلع من الصاله 
وامايه نفس الشي وصت محمد يهتم فيني ويداريني وراحت عني 
على أساس اطلع من الصاله الحين عشان تدخل مشاعل عقبي ومنصور 
شغلوا نفس الأغنيه اللى كنت داشه فيها حق طلعتي 
وحسيت جسمي برد لما مسك أيدي محمد .. حيوان واحد ..بس لازم اخلي عمري طبيعيه 
نزلنا من على الكوووشه رباعه و وطلعنا من القاعه 
.
.
.
.

ربع ساعه عقب خففوا اضاءة الصاله مره ثانيه 
دخلت مشاعل القاعه على أغنيه زفتها وهي مبتسمه ..وفطوم كانت تمشي معاها من بعيد ..كانت خطواتها فيها مطمئنه تمشي شوي شوي .. وتصد يمين ويسار تشوف الناس ... والأبتسامه ما فارقت ويهّا .. وصلت لين الكوشه وساعدتها فطوم عشان تركب .. كان واضح للكل انها مرتاحه فدخلتها عكس غاده .. صورتها المصوره جم صوره ..عقب قعدت مشاعل ..وبدوا الناس يسلمون عليها ..ويتها مهره ..وباستها 
ريم : هندوووه تشوفين البنت اللى تسلم على مشاعل 
هند أطالع : بلاها 
ريم : نفسها الى أطالعنا بنظرات غريبة
هند: ما شاء الله عليها حلوه ..يمكن وحده من ربيعات مشاعل 
ريم : مب يمكن اكيد 
تمت مشاعل حوالى نص ساعه يالسه على الكوشه عقب ..تقربت منها فطوم ووقفتها لان منصور بيدخل 
بدت أغنيه الزفه ودخل منصور و أبوها وأخوها سعود القاعه
تقرب منها سعود وباينه عليه ملامح الفرحه وباركلها ..وعقب أبوها باسها ع راسها وباركلهم 
وآخر شخص كان منصور مشي صوبها وباسها على راسها 
وحط أبوها أيده على جتفها وخذتلهم المصوره كم صورة جماعيه مع بعض 
أشر سعود على امه عشان تصور معاهم ..ويت صوبهم وصورت معاهم 
أبوها رجع سلم عليهم للمره الثانيه عشان يظهر وسعود بعد ..وتحرركوا شوي من الكوشه بس سعود استهوته الأغنيه ومسك عصاته ورجع يرزف على الكوشه 
هندوه وريم صفقن يوم شافنه 
وهو يرزف مستانس رفع راسه وشاف مهره وابتسملها ومهره بادلته الأبتسامه 
هند ادز ريموه : شوفي اخوووج 
ريم أطالع : نفسسسسس البنت 
وسعود يرزف وكل الناس فالقاعه تشوف وهو متشقق من الفرحه 
لين ما خلصت الأغنيه 
وأول ما نزل من الكوشه ..صار شي ما كان حاسب حسابه 
ربعت ميروووه صوبه وحظنته 
سعود أنصدم ما توقع الحركه .. الحين شو يقول ؟؟ شو يهبب ؟؟؟حق امه وحق خواته .. منو هالبنت وليش حظنته 
ميرووه تبوسه : سويت يوله 
سعود : هيه بابا 
هند وريم فاجات عيونهن بدون تعليق
مهره حالها من حال منصور ما توقعت الحركه ..طرشت البشكاره عشان ترجع ميروه 
البشكاره تبا تشلها وميروه مب طايعه 
سعود : نزلي بابا فضحتيني نزلي 
ميرو : مابا مابا 
سعود : بشتريلج حلاوه إذا رحتي معاها 
ميروه : انذين 
واخيرا رضت ميرووه البشكاره تشلها دون صياح وفضايح زايده .. من خازت عنه ميروه سعود على طول شرد من القاعه 
هند وريم ..كانن يارقبن البشكاره لين ما وصلت عند مهره 
طالعن بعض 
ههند : نفسسسسسسسسسسسسس البنت 
هند تكمل : هذي وراها سالفه 
ريم مستغربه : اكيد اللى صار مب طبيعي صراحه قوومي خلينا نروح حق فطوم 
وراحلها 
ريم : شفتي البنت اللى تقبضت فسعود 
فطوم : هيه شفتها 
هند : منو هاي 
فطوم : أشدراني انا .. عادي هالياهل يحليلها اكيد تتحسبه ابوها 
ريم : كيف يعني مستحيل... صدقينا السالفه فيها ان 
فطوم : ياربي منكن انتن الثنتين ..عادي ما أشوف فيها شي 
خطفت عنهم وراحت 
هند: شفيها هاي 
ريم : طبيها زين فطوم تبا تتفلسف علينا .. نحن بنكتشف عقب الموضوع 
هند : ههههه اوكيه
مر الوقت وطلعوا مشاعل ومنصور من القاعه على مسيقه كلاسيكيه حلوه 
الناس روحوا والقاعه فضت مافيها غير اهل المعارييس 
فطوم : يالله ابوي دقلي وقالي سعود يتريانا برع 
هند : أنا برجع مع ابوي 
ريم : تعالي معانا دخيلج بنسولف شوي فالدرب 
فطوم : فيكن قوه تسولفن ..حشى ما ااتعبن 
هند اتفل على عمرها وعلى ريموه : بسم الله علينا 
فطوم لاعت جبدها : ياالله امشن " اطالع هند " خالوه اصلا بترجع معانا 
ريم ابتسمت : ونااااسه 
هند : حلووووو 
فطوم : سبقوني السياره وانا بزقر امايه وخالوه 
ريم : اوووك
طلعن من الفندق رايحات صوب الباركنات يدورن سيارة سعود وهن متغشيات 
هند مصدومه : ريموووه دخيلج قولي اني ما اشوف زين 
ريم : بلاج 
هند اشرت على سياره سعود .. كانت مهره تاخذ شنطتها من سيارته
الجزء التاسع والعشرين 



(( يضــيق الكون في عيــني وأشوفك في خيــالي كــون ... أشــوفك كلما أغــفى لأنك حلــمي الساهر... أحبك في تـفاصيلك أحـب أسـلوبك المجـنون ... أحبـك في طــلوع الشمس أحبك يا أمل باكر)))


\
\
\


طلعن من الفندق رايحات صوب الباركنات يدورن سيارة سعود وهن متغشيات 
هند مصدومه : ريموووه دخيلج قولي اني ما اشوف زين 
ريم : بلاج 
هند اشرت على سياره سعود .. كانت مهره تاخذ شنطتها من سيارته 

...

سعود : أما بنتج اليوم فضحتني 
مهره : ههههههه ميروووه فضايح ..بروح عن حد يشوفك بسك فضايح للحين ..أخوي بيشلني 
سعود : ههههههه " يغير صوته " شوهتي سمعتي ..يلا فارجي وسلمي عليه 
مهره : يوووصل 

...

ريم أطالع هند : بس والله بس ...قلبي الصغير لا يتحمل 
هند :هههههه حتى مب عارفه شو أقول ..سمحيلي أخوج فارط 
ريم مستغربه : هندوه تتوقعين هاي منووووووو
هند : اممممم تهقين حرمته 
ريم رفعت جتوفها بمعنى ماعرف : خلينا نتحرك ريايل أهني 
تحركوا صوب السيارة وركبوها 
سعود صد صوبهن : اشرايكم بيولتي ؟؟
ريم أبتسمت : طرررر والله 
هند اكتفت انها تبتسم بس 
سعود : ياخي ماعرف منو هالبنت اللى علقت فيني فالعرس ..لصقت فيني لصقه 
هند وريم يشوفن بعض ويبتسمن 
سعود يكمل : اللى يشوفها يتحسبها بنتي هههههه حليلها ..ألا بسألكم عرفتوها بنت منو؟؟؟ 
ريم : لا والله ما عرفناها بنت منوه 
هند تبتسم : شكلك حبيتها 
سعود :كل اليهال ينحبون .. الله يخليها لاهلها 
ريم : اميييييييييييييين 

.
.
.
.


محمد طلع حاجز غرفه فنفس الفندق ..فندق روتانا 
دخلنا الغرفه كانت عباره عن صاله صغيره وغرفه نوم وحمام ومطبخ تحضيري ..حسيت بخطواتي ثقيله ونا أدخل الشقه جني داشه على مقبرتي اللى بنيتها بيدي..
محمد يطالعني ويبتسم : مبروك عليج أنا 
صديت عنه الصوب الثاني وتنهدت ..
محمد : اكيد يوعانه حبيبتي ..ثواني وبيوصل العشاء 
أحس أني مخنوقه ومب قادرة اتنفس ..جنها عظمه واقفه فحنجرتي مب طايعه تظهر ولا تدخل أحشائي ..رفعت عيوني وشفته ..والله خاطري ازغده ..اشمخه مب طايقه أوقف معاه اكثر 
مشيت عنه وهو مشي وراي 
مسك ايدي ..ماعرف شو ياني حسيت نار اشتعلت فيني ..ما نطقت بس مسكت ايده وفريتها بقو 
وهو يطالعني مستغرب ..
دخلت الغرفه وسكرت على عمري الباب ..حطيت ايدي على صدري وأنا أشهق ماعرف أحس بخوف ،احس بصداع ، أحس بضياع ..تميت فتره على هالحل لين ما يت عيني على شنطتي .. يمكن لو سبحت اهداء ..رحت صوب الشنطه وفتحتها وطلعتلي بجامه وفوطه ودشيت الحمام عشان اسبح 
شغلت الرشاش ووناا أرجف ودموعي تنزل .. أحس اني جنيت على عمري .. أفكاري كلها تشتت ..تبعثرت ..أحس أني فقدت أحساس الآمان اللى كنت احسه ونا بين اهلي .. مب قادرة أتحمل وجوده ..ما اطيق حتى اشووفه اكرهه والله ااكرهه ... يلست اصيح واصيح .. لين ما هديت وحسيت عمري احسن ..عقب طلعت من الحمام ..الحمد لله ما كان موجود فالغرفه والباب مسكر مثل ما خليته .. فتحت شنطتي وطلعت منها لوشن ودهنت جسمي ولبستلي بجامه حمراء ولفيت شعري بالفوطه ..ورحت صوب الباب عشان اقفله بس للأسف مافيه قفل 
فجيت الباب ..حصلته يالس فالصاله وحاط العشاء ..شكله يترياني 
بصراحه بطني كان يصدر أصوات غريبه من اليوع بس مع ذالك كابرت مستحيل آكل معاه ..شكله يسد النفس ..رحت فتحت التلفزيون وتميت أجلب فالقنوات وهو يطالعني وانا مخليه عمري مب منتبه عليه 
محمد : حبيبتي تعالى تعشي من متى أترياج 
سويتله طاف .. وحطيت mbc 2 حصلت فيها فلم رعب طولت عليه 
محمد وقف وتقرب مني ..حسيت بشويه خوف وربكه بس ما بينت هالشي 
شل الريموت عني وقصر على الصوت : حبيبتي تعالي معاي ناكل
ما أعرف من وين يتني هالقوة وتأففت بصوت عالي وصديت عنه الصوب الثاني 
وهو يطالعني 
محمد : بلاج حبيبتي ليش ما ترمسين ؟
نش من مكانه وقعد على نفس المكان اللى كنت صادتله ..وحط عينه فعيني ..ما قدرت أطالعه ونزلت عيوني وهويالسه يطالعني ..مسك راسي بيده ورفعه وخلاني أطالعه 
كنت أبا أخوز ايده.. أبعدها عني ..بس للاسف ايدي خونت فيني وما رمت أرفعها من كثر ما كنت أرجف 
محمد بنبره حنونه : اهدي اهدي 
وأنا ارجف على نفس الحال 
محمد يكمل : عمري حياتي غادوه ليش هالخوف كله .؟؟ ماباج تخافين دامني معاج "يبتسم " أنا بحميج من هالكون كللللللللللله ..محد يروم يقولج شي وأنا موجود 
يتنني ضحكه رغم أحساس الخوف اللى مسيطر علي .. تشجعت ورفعت ايدي وخوزت ايده ورديت عليه : تقدر تحميني من نفسك ؟
محمد يأشر على عمره : من نفسي 
رديت عليه : هيه من نفسك ..ماباك تحميني من الكون مثل ما تقول ..أحميني من نفسك وصدقني بكون أسعد انسانه 
طالعني بنظرات مش مفهومه ونزل راسه .. لمحت ابتسامه خفيفه بين شفاته .. صديت عنه ورجعت طولت على الفلم متجاهله قعدته معاي 
محمد رجع مكانه عشان يآكل ..بس ماعرف شو ياه نش ودخل الغرفه وسكر الباب بالقو لدرجة اني فزيت من قوة الصكه ..شكله عصب .. زووووووله تزوله ان شاء الله 
تميت اطالع الآكل من بعيد ..يوووعانه بس لازم اتحمل شوي ..اخافه يطلع 
حاولت اندمج فالفلم بس للأسف كل محاولاتي بأت بالفشل .. غمضت عيوني .. الله يرحمج مريوم مفتقدتنج وايد .. انتى المفروض تكونين فمكاني ..زووجه محمد مب انا.. حبيبتي كانت متشفقه على هذا اليوم ..ياما وياما خططنا حق هذا اليوم ..كيف بنكشخ ..كيف بنتزهبله .. حتى أسامي عيالها أعرفهم "ابتسمت " وأنا اذكرها يوم تقولي سمحيلي غادووه إذا يبت بنت على اسمج ما بسمي أخاف أفرق بينها وبين خواتها وأنا ما احس بعمري من غلات هالأسم ..تلاشت اابتسامتي لما رجعت للواقع .. حلم حياتج اللى كنتى تحلمينه مريوم الحين يالسه اعيشه بدالج ...اااااه ... ماعرف شو حبت فيه الله يهديها .. حذرتها منه وايد بس كانت ما تسمع الرمسه اللى فراسها فراسها.. الحب كان عامنها ومخلنها تغمض عيونها عن وايد أمور سودة متعلقه فمحمد .. فتحت عيوني لما اختفاء صوت التلفزيون ...ووشفت محمد فويههي ..متى طلع من الغرفه ما حسيت فيه .. 
محمد : هذا كله مستحى ؟؟ 
نزلت راسي الأرض ..مب وقتك ابدا 
محمد : أدري أنج مستحيه مني بس بطلب منج طلب واتمنى تنفذينه 
رفعت راسي عشان اسمع طلبه 
محمد يكمل : بس هذا هو طلبي انج ترفعين راسج وشوفيني "بنبره حنان " انا ريلج واحبج وشارنج .. والله العالم غلاتج عندي اشكثرها ..ما تتخيلين حبيبتي من متى وأنا اتريا هذا اليوم .. اليوم اللى يجمعني فيج على صقف واحد ..وتكونين حرمتي وحلالي جدام الكل ..وارفع راسي فيج " ابتسملي " تصدقين حتى اسامي عيالنا سميتهم فحلامي معاج .. ادري بتقولين عني مينون بس انتي يننتيني ما خليتي فيني عقل .. متعلق فيج بطريقه مينونه ومب مستوعب للحين أنج جدامي وحرمتي على سنه الله ورسوله "يتنهد " صح تعبتيني وايد لما ملجت علييج ..ما قدرت أرمسج ولا أشوفج ..حرمتيني من احلا اللحظات فحياتي .. بس والله مثل العسل على قلبي.. صبرت لاني احبج ومتمسك فيج وواثق ان كل حياتي معاج حلوه ..لا تخلين خوفج يخرب فرحتج وفرحتي فيج ..انا كلي لج ..انتى تامرين وأنا انفذ ..لوتبين عيوني عطيتج ولا ترددت لحظه وحده ..
خونت فيني دموعي ونزلت ..صديت عنه الصوب الثاني 
محمد تقرب مني : حياتي شوفيج ؟ 
حاول يمسح دموعي بس سبقته ومسحتها 
محمد : الله يخليج ردي علي لا تخليني جيه على أعصابي
لو ما كنت أعرفك يا محمد كنت صدقت كل كلمه قلتها .. ما شاء الله بارع فالتمثيل ..الحين فهمت ليش مريوم كانت متمسكه فيك ..كنت غاسل مخها ..ما قدرت أسيطر على دموعي قامت تنزل بغزاره 
حط ايده على ايدي ..ونا بكل هدوء مسكت ايده وخوزتها ..ما كانت فيني طاقه ..تعباانه
محمد : ليش ما ترمسيني .؟؟؟؟ والله حرام تعذبني وتعذبين عمرج ..مب هاينه علي دموعج اللى تنزل مب هاينه 
تم فتره يشوفني وعقب كمل : انتى مستحيه ولا خايفه ولا شووو ؟فهميني حبيبتي ...والله ما بيصير إلا اللى أنتى تبينه بس اهدي عشاني 
تميت على نفس وضعيتي ولا رديت عليه .. بس أرحمني وخوز عني ..مب طايقتنك 
محمد : يعني ما بترمسين ؟؟
مشيت دموعي وخذت نفس كبير 
محمد : تبين أخليج بروحج 
هزيت راسي هيه 
حسيته تضايق مني ..أبتعد عني وراح صوب العشاء وحطه فكيس ووداه الغرفه وعقب رجعلي 
محمد : روحي تعشي ورقدي وأنا برقد فالصاله 
عقب أبتعد عن ويهي 
من أختفى ..نشيت بالغصب حاسه عمري ثقيله من التعب ..ورحت الغرفه مثل ما قالي ..زين يوم يت منه ..طلع يحس شوي الحمدلله .. دخلت وسكرت الباب وفريت عمري ع الشبريه وكملت صياح لين ما حسيت ان خلاص دموعي نشفت ..عقب يلست ومشيت دموعي ورحت صوب الكيس اللى حاط فيه العشاء ..كنت يووووعانه بمعنى الكلمه .. فتحت الكيس وكلت شوي مارمت أكثّر من الآكل لان النوم كان مسيطر علي حزتها .. شربت ماي ورحت الحمام تغسلت ..ولما طلعت بندت ليت الغرفه وطحت ع الشبريه مثل الميته .. 
.
.
.
.


محمد يالس على الكرسي اللى بصاله ويستغفر .. استغفر الله .. استغفر الله ..استغفر الله .. شو فيها هالبنت ..معقوله هذا كله خوووف ..صياحها كان مب طبيعي حتى ما رضت تنطق بحرف واحد .. جنه حد ميت عليها .."تنهد " خساره ..ظهرت من الغرفه وأنا متاكد أني بقدر عليها بس للأسف غلبتني .. جم يوم بتصد عني يعني ؟؟مصيرها بتلين .. لازم أحاول قد ما اقدر اني ما اضغط عليها فشي ..بخليها على راحتها ..يمكن هالشي يبعد عنها الخوف ويخليها تاخذ راحتها معاي ..والله احبها وايد ..مستغرب من عمري كيف حبيتها بهاي الطريقه وأنا ما شفتها إلا مره وحده 
>>
محمد كان متفق مع منصور يحوط معاه بعد صلاه المغرب ..وصل محمد بيت منصور واتصل عليه ..منصور كان يبا يسبح وحلف على محمد يدخل الميلس ويترياه لين ما يطلع من الحمام لان البيت فاضي ومحد فيه غير ابوه وراقد فغرفته .. دخل محمد البيت وكان رايح صوب الميلس ولما وصله انتبه على بنت يالسه فالميلس وكتبها حواليها .. كانت لابسه تنوره وقميص وفاصخه الشيله ومتعدله وتجلب فكتاب كان بين يدينها .. ما انتبهت عليه ..وهو وقف يشوفها شوي عقب ظهر قبل ما تحس فيه ورجع ركب السياره .. بعد نص ساعه ياه منصور وهو يضحك 
محمد يطالعه : ليش تضحك ؟
منصور : لاني موصنك تدخل الميلس وطلعت غاده تتريا ربيعتها عشان يدرسون .. الحمد لله يبوك ما نزلت 
محمد ابتسمت وحرك السياره 
>>
من يومها ما فارقت بالي ...دوم أذكر الموقف ..وشكلها وكشختها ..معني شفت وايد بنات واحلا عنها بعد بس ولا وحده فيهم دخلت راسي .. ولا وحده حسيت أني أشتاقلها واحلم فيها كزوجه لي .. ماعرف ليش انتي يا غاده من بد البنات دخلتي قلبي وتربعتي فيه .... ااه والله انج عذبتيني ولعوزتيني بس بعدني متمسك فيج واحس اني صرت الحين متمسك فيج زياده .." تذكر شكلها وهي تصيح " حبيبتي رحمتها والله ..قطعت قلبي ..كان خاطري أحظنها وخليها تنسا
الدنيا فحظني ..بس شو اقول "تنهد " الحمد لله على كل حال .. 
.
.
.
.
.


فطوم تقرا الأوراق اللى في يدينها مره ومرتين وثلاث ..مب قادره تركز 
رن تليفون مكتبها 
مسكته وردت : الوو
عمر : تعالي المكتب اباج 
فطوم : تمام 
سكرت وضبطت مكتبها على السريع ودشت عليه المكتب
عمر يبتسم : هههههههه شفيج اليوم 
فطوم : تعبانه والله مب قادره أركز فيني نوووم 
عمر : تبين ترجعين البيت 
فطوم تحرك راسها هيه 
عمر : أنتى خلاص منتهيه 
فطوم : شو أسويبك ما خليتني أغيب 
عمر : ما توقعت أنج مسطله لهاي الدرجة ..تعرفيني ماعرف اداوم وانتى مب موجوده إذا بتروحين انا بعد برجع البيت 
فطوم ابتمست 
عمر: حبيبتي والله رحمتج اتصلي حق لدريول وخليه يشلج 
فطووم ما صدقت مسكت تليفونها واتصلت عليه وخبرته 
عمر : حشى حشى ما صدقتي ..عنبوج ما تبين تقعدين معاي 
فطوم : والله تعبانه 
عمر : ادري حبيبتي 
يبتسم : على فكره عندي لج خبر حلووو 
فطوم : شو ؟؟
عمر : الحين مب وقته يوم غايته بخبرج 
فطوم : حرام عليك أرمس عاد تعرفني ما أحب هالحركات 
عمر مبتسم :ههههههههههه مابقول يالفضوليه كل شي فوقته حلو 
.
.
.
.
.


مشاعل طلعت من الحمام ولبست مخصر وردي غامج فيه حزام أسود بسيط ووايد حلو ..حلجه مثلث وكله فصووص ..
تمكيجت وتعطرت وراحت عند منصور تقومه من النوم : حبيبي نش 
منصور ينجلب الصوب الثاني : نص ساعه وعقب قوميني 
مشاعل تهزه : ماشي حبيبي ولا حتى دقيقه 
منصور رجع صد صوبها بسرعه وهي فزت 
تقرب منها ووشم ريحتها : شو هالريحه الحلوووه عمري "طالعها وشافها كاشخه" ياربي شو هالحلاوه شو ناويه علي ؟؟ 
مشاعل تمسك خده : مب أحلا عنك 
منصور : ههههه تقصين علي.. انا وين وانتى وين حياتي ..ما شاء الله عليج وررررده 
أبتسمت : انا ورده 
منصور : هيه أنتى وررده قلبي 
مشاعل استحت : ما بتقوم تسبح 
منصور : بنش بس بشرط 
مشاعل : أمرني 
منصور : تعالي شوي فحظني 
مشاعل : بس هذا 
منصور :ليش حياتي تبين زياده ؟؟
تقربت منه وحظنته بقوو : حيوووان 
منصور : الحيوان يموت فيج 
مشاعل : يا عمري 
منصور : ما في حد أسعد عني اليوم مشاعل 
مشاعل : لا حبيبي في حد أسعد عنك 
منصور مبتسم : ما بسألج منوه ؟؟لأني عارفنج اكيد بتقولين انا ..حافظ هالحركات 
مشاعل :هههههههه يعني عارف 
منصور : هههه هيه عارف أسطوانتج وحافظنها بعد 
مشاعل بعدته عنها : الحين يلا قوم 
منصور : كنت مدووخ بس طيرتي النوووم من عيني 
مشاعل تمسك شعره : احبك 
منصور يتحرطم : شويه تحظني والحين تقولي احبك ..يا عمري وتبيني بعد اقووم .. بسألج انتى صاحيه 
مشاعل أستحت وأبتعدت عنه 
منصور يكمل حرطمته : والله انج قضيه 
شاف الساعه حصلها 11 : ليش ما قومتيني قبل حياتي 
مشاعل : بروحي واعيه من نص ساعه تقريبا 
منصور خوز اللحاف ونش : بسبح عشان نتريق وعقب نتمشي شوي 
مشاعل : ما بنمر سلم على اهلي 
منصور تقرب صوبها : لا حبيبتي بعد صلاه العشاء بنمر على اهلي 
مشاعل : واهلي انا 
منصور : اهلج حياتي باجر لاحقين عليهم 
مشاعل : اللى تشوفه 
منصور بلووم :حبيبتي سمحيلي والله متلوم لآني مب قادر أسفرج حاليا 
مشاعل تحط ايدها على صدره : رمسنا قبل فهذا الموضوع وقتلك السفره ما تهمني ..انت اللى تهمني 
منصور : من قلبج هالكلام ؟؟
مشاعل تبتسم : من قلب قلب قلبي 
منصور : ههههه كيف بعد هاي قلب قلب قلبي ..ليش أنتى جم قلب عنج ؟؟
مشاعل : وايد حبيبي بس تطمن انته مقتحم المكان كله 
منصور رجع حظنها : يا فرحتي فيج
دقايق عقب ابتعد عنها وتم يطالع ويهها : أنتى على منو طالعه حلوه ؟؟
ترفع حياتها : ليش اهلي مب مازرين عينك 
منصور : مازرينها بس أنتي جمالج غير 
مشاعل : كيف يعني غير ؟
منصور مخلي نفسه يفكر : يعني مختلف عن كل الناس 
مشاعل بصوت خفيف : صدق 
منصور : ليش عندج شك فكلامي 
مشاعل تحرك راسها بلا 
منصور حبها على راسها : بدش أسبح عشان ما أتاخر 
مشاعل تبتسمله : اترياك حبيبي لا تتأخر علي 
منصور يأشرلها من عيوني ويروح صوب الحمام 

.
.
.
.

فجيت عيوني وأنا احس بويع فضيع ..حطيت ايدي ع رقبتي ..ااااه شو هالعوار شكلي رقدت غلط .. شفت ساعتي حصلتها 2 الظهر ..ياربي مب رقاد رقدت .. أستغفر الله طافتني صلاة الفير .. نيشت من على الشبريه ودخلت الحمام وتسبحت ع السريع .. طلعت من الحمام وصليت الظهر ..خلصت صلاه وورحت أدور تليفوني فشنطه ..عشان اتصل على اهلي .. بعد ما ظهرت كل الأغراض اللى بالشنطه ..آخيرا حصلته بس للأسف ما فيه جرج ..وأنا ماعرف كيف مب يايبه جرج الفون معاي ..اففف شو هالغباء اللى فيني ..
سمعت الباب يندق : طلعي حبيبتي أبا ارمسج 
شو يبا هذا .. لبست شيلتي وطلعت 
يلست على الكرسي اللي عدالي الغرفه 
محمد يطالعني : حياتي شو تحسين عمرج اليوم ؟؟ ان شاء الله احسن 
خذت نفس : الحمد لله 
محمد : صدق ولا تقصين علين 
رفعت عيني بعصبيه وحطيتها فعينه 
محمد :حبيبتي أمس والله ما قدرت أنام .. تميت أحاتيج ووأفكر فيج ..خوفتيني عليج الله يهديج ..مختبص من أمس للحين ..خايف عليج وايد 
وهو يتكلم أحس الدم يثور فيني ..ياربي كيف هالأنسان جذاب 
محمد يكمل: راويني ابتسامتج دامج بخير عشان ارتاح 
رديت عليه بعصبيه : أنت ما تفهم قتلك بخير بخييييييييييير .. خلاص عاد فكني 
تقرب وقعد حذالي : ليش هذي العصبيه حياتي وأنا خايف عليج 
بروده ،، برووووووده يذبحني، يجتلني ... أنا محترقه وهو يالس يمثل علي دور العاشق الولهان ، الخايف 
خذت نفس كبير وطالعته ..فخاطري كلام وايد ابا اقول 
حطيت عيني بعينه ..وفنفس اللحظه ..مرت صورت مريوم فبالي .. وآخر مره شفتها فيها 



~~~~ 
~~~~~~~~


مريوم دزتني داخل الغرفه ودخلت :انتي شوووو من الناس شووو 
طحت ع الارض من قوة الدزه : مريوم خليني افهمج 
مريم تصيح : تفهميني شووو؟ انج خذتيه مني ..أنج كنتي تحاولين تبعديني عنه لأنج راسمه عليه 
ما رمت أتحمل أتهاماتها وصحت : حرام عليج تظلميني
تصارخ علي : واللى سويتيه فيني مب حرام 
كنت أصيح ومب قادره أرمس 
مريم : انتى وحده وصخه ..قربتج مني وعديتج أخت بس طلعتي عقرب تميتي تحفرين من تحتي لين ما خذتي مني كل شي ..تعرفين ان محمد لمسني وخذ مني أغلا ما أملك وأنتي الحين خذيتيه مني 
"تقربت مني وتمت تضربني وتصارخ ونا فمكان حتى ما دافعت عن نفسي "
سمعوا صريخها امايه وهند ويوا غرفتي يركضون شافوني طايحه ع الأرض ومريوم تضربني 
مسكتها هند وبعدتها عني 
أم منصور : طلعي برع بيتي ؟؟ انتى منو عشان تمدين أيدج ع بنتي 
مريم كانت فحاله هستريه من الصايح
ونا ما كنت أحس بشي من كثر الألم اللى كان مسيطر على حزتها 
مريم أطالعني : كرهتج كثر ما حبيتج ..الله لا يسامحج لا دنيا ولا آخر وطلعت من الغرفه 



~~~~~~~
~~~~~~


أنتبهت على عمري وأنا اصارخ عليه وأصيح : انت شو تبا فيني.. حرام عليك .. ليش أخترتني انا من بد البنات كلهم .. .. ليش انا بذات ليييييييييييش ..
محمد مصدوم : لأني احبج 
غاده : جذااااااب انت ما تحب إلا نفسك .... اللى مثلك ما يعرف يحب ..تعرف ليش لان الحب شي كبير عليك ..فوق مستواك ما تقدر تستوعبه 
محمد يطالعني بستغراب .. 
ونا اتكلم بحرقه : لا طالعني بهاي النظرات اكرهها " صارخت " خلني فحالي ورحمني 
محمد : انا احبج يا بنت الناس 
حركت راسي لا : جذاب 
محمد : والله احبج 
أبتمست بهبل : تحلف بالله محمد ..خساره بس فيك هالاسم 
نشيت عنه بروح الغرفه بس مسكني بقووو : شو قلتي 
طالعته وصرخت : خسااااااااااااره فيك هالاسم ..خسااااااااره فيك هالأسم 
تميت اردد هالجمله ونا أصيح وهو ماسك ايدي ..حط ايده الثانيه علي وهزني بقو 
محمد : بسسسسسسسسسسسس بس 
سكت وحسيت بخوف 
كان ماسكني بقووو بس لما سكت هدني وتم يطالعني 
غمضت عيوني مابا اشووفه 
رجع مسكني مره ثانيه بس بحنان وحبني على راسي : اسف حياتي والله طلعتيني عن طوري اسف
رديت وراء خطوتين 
محمد : والله احبج 
ركضت عنه الغرفه وسكرت الباب وتميت اصيح بصوت عالي يقطع القلب .. والله احس صوتي من كثر لصياح صار مبحوح ..أنا تعباااانه مخنوووقه .. في شي ثقيل كاتم على صدري ..يلست أضرب صدري بقووو وأنا أصيح .. أحس بكتمه ..بسسسسس بسسسسسس تعبت والله من الحال اللى انا فيه .. من وفاة مريوم وهذي حالتي .. دموعي ما توقف على اي شي تنزل .. عيوني بتشتكي علي يوم القيامه من كثر ما هلكتها بهالصياح .. ااااااااااااه .. احس بناار فيوفي محد يقدر يحس فيها .. تكورت وحطيت راسي على ريولي .. لين متى بتم اصيح ..بس عاد غاده اصحي ..انتى صحتي بما فيه الكفايه .. .. انا متزوجتنه عشان أنتقم منه .. عشان أنكد عليه عيشته وابهدله .. مثل ما بهدلني وبهدل مريوم .. بخليه يحس بمعني الآلم اللى حسته مريوم ويندم ع الساعه اللي فكر ياخذني فيها .. 
,
الجزء الثـــــلاثين 


(( عــطني غلا مو شـرط تعطــيني الحــب .. وإن ما تهـيأ لـك غلا هــات "الإعجاب"..وخلـك معاي وأنثــر الــوصل بالــدرب ..يعنــي : نكون أصحاب بثياب الأحبــاب ))


\
\
\
\


منصور ماسك ايد مشاعل ويحوط معاها فالمول 
مشاعل تشد إيده : حبيبي أحس بيوع 
منصور : فديت اللى تحس باليوع "يطالعها " شو تبين أطلبلج ؟؟ 
مشاعل : خلنا نقعد "تأشر بيدها " فـــــــ ذاك المطعم وبنشوف الآكل اللى عندهم وبنطلب 
منصور : شوفي المكان زحمة بنشتري وبنأكل فالسياره 
مشاعل : ماحب آكل فالسياره 
منصور: ما تحبين تاكلين فالسياره "يرفع حياته " شو هالبزاء بعد 
مشاعل تبتسم : وأنا كل ما أقولك شي ..دخلت البزاء فالسالفه 
منصور : لانج بزيه حياتي ..
مشاعل : يا سلام ..أنزين لأني بزيه على قولتك خلنا نقعد ونأكل ..هالناس اللى ترمس عنهم تراهم مب متفيجين يطالعونا ..الكل لاهي بعمره 
منصور : وأنا قتلج أهني مافي قعده 
مشاعل : عشان خاطري 
منصور : لج خاطر كبير عندي بس يلا نروح السياره 
مشاعل : واضح وايد لي خاطر عندك 
منصور : تحرطمي حبيبتي من اليوم لين باجر ما بتاكلين أهني يعني ما بتاكلين اهني
مشاعل : أنزين خلاص مابا أكل معذره 
منصور طالعها وابتسم 
مسك ايدها عدل ..وطلعوا من المول وركبوا السياره ومشاعل زعلانه 
منصور يشغل السيارة ويحركها : بلاهم الحلوين ساكتين 
مشاعل ماسكه البيبي ومسوتله طاف 
منصور : أفا طاف بعد مسويلي 
مشاعل يتها ضحكه وأبتسمت ع الخفيف 
منصور : ليش تضحكين 
مشاعل :أضحك ع برودكاست وصلني 
منصور : ضحكيني معاج قلبي 
مشاعل : ماااابا 
منصور : افاااا 
وقف السياره فالباركن وصد صوبها : يلا ننزل يالمنتفخه 
مشاعل رفعت راسها وشافت فوويهاا .. مطعم البيتزاهات 
صدت لمنصور وشافته بكل حب ومتنان 
منصور : عشان تعرفين حياتي خاطرج عندي اشكبره 
مشاعل : حبيبي والله 
منصور : انتى حبيبتي وكل دنيتي "يغمزلها "يلا ننزل 
ابتسمتله وتغشت ..و نزلوا من السياره ودخلوا المطعم ..كان المطعم تقريبا شبه فاضي 
ومنصور أختار طاوله على زاويه عشان مشاعل تاخذ راحتها بآلاكل 
مشاعل تمسك المينيو : شو تبا عمري 
منصور : أبا اللى انتي تبينه 
مشاعل اطالعه : صدق شو تبا تطلب 
منصور: قتلج اللى انتى تبينه 
مشاعل : والله أحبك يا حيوان 
منصور : تراج طول اليوم تقوليلي حيوان شو السالفه 
مشاعل: ماعرف يمكن من الحب الزايد اللى فيني 
منصور : ههههههههههههه رحتى فوق رديتي تحت تراج خليجيه فالحلقه الاخير ..ماشي رومنسيه 
مشاعل تبتسم : حسستني يا روميو 
ياهم القرسون وطلبت مشاعل حقها وحق منصور .. فاهيتا ..ووبيتزاء بالخضار والجبنه ..ولزانيا ..ومعكرونه بصلصة لفريدوو ..ووحلقات البصل وطلبت سلطات ..سجل القرسون اللى قالته وراح عنهم 
منصور يطالعها بنظرات حب : حياتي نحن مع بعض 
مشاعل تبتسم : الحمدلله 
منصور: تذكرين كنا نحلم بهاي الأشياء ونتخيلها 
مشاعل تهز راسها هيه : أذكر ..من دخلت حياتي وكل يوم يمر علي احلا عن الثاني 
منصور : صدق مشاعل 
مشاعل : والله حبيبي صدق 
منصور : الله لا يغير علينا ..قولي امين 
مشاعل : امين 
خلصت طلبيتهم ..وحطها القرسون على الطاوله 
مشاعل تشوفها : جني وايد طلبت 
منصور : ياعمري بالعافيه عليج.. اكلى ولا تفكرين 
مشاعل : وأنت 
منصور : أنا شوو فيني ؟؟
مشاعل اطالعه : ما بتلقمني يعني .. بو وزار وفانيله خلك رومنسي شوي معاي تراني عرووس 
منصور :ههههههه تردين الحركه فيني 
مشاعل : هيه أردها 
منصور :زين بو وزارة وفانيله براويج رومنسيته يا أم ليسو 
توحد فيها ولقمها كل الأكل اللى موجود حتى البيبسي شربها 
مشاعل تبعد ايده : حبيبي بس بروحي بشرب "تكح " غصيت شوي شوي علي 
منصور : ماشي حياتي أنا بشربج ..أبا أراويج رومنسيتي محد قالج تطنزين 
مشاعل تشرب ماي : بسني شبعت والله 
منصور : صدق 
مشاعل : هيه صدق 
منصور : يلا عيل 
مشاعل : حياتي انت ما كلت 
منصور : انا مالي خاطر ..يلا سرينا 
نش وحاسب ع الآكل وظهروا من المطعم وركبوا السياره 
مشاعل : وين بتوديني الحين 
منصور : بنمر نسلم على اهلي وبنتعشي عندهم 
مشاعل : زين حبيبي شغل شوي ليت السياره بضبظ المكب 
منصور : مب أهني حياتي الناس تشوفج ..خليني أدور باركن مناسب 
حرك سيارته ووقفها فباركن مجابلنه يدار ..عشان مشاعل تاخذ راحتها 
فتحت شنطتها وطلعت علبه المكب وضبطت شكلها على السريع 
تصد صوبه : شرايك فيني 
منصور : طبعا حلوووه 
ابتسمتله وتغشت : يلا عيل حرك السياره 
حرك منصور السياره رايح بيتهم ..ومشغل شريط رباب 
مشاعل تبند لمسجل : أرحمها حبيبي الحرمه توفت 
منصور : يعيبني صوتها 
مشاعل : مب زين تسمعلها دامها توفت 
منصور : بس هاي الأغنيه 
مشاعل تهز راسها لا 
منصور وصل بيتهم 
ودخل سيارته قراج البيت : خلاص وصلنا البيت " يطالع الحوي " هاذي مب سياره اخوج 
مشاعل تشوفها : هيه سيارته 
منصور : زين وفروا علينا مشوار باجر 
مشاعل : حبيبي سعود أهني ولا هناك أنت بتوديني بيت أهلى ..لان ابوي اكيد فالبيت مب معاهم 
منصور يبتسم : بوديج أنتى تامرين أمر.. كم مشاعل عندي ؟؟ 
ابتمست : يالله ننزل 
منصور بند السياره ..ونزلوا 
مسك ايدها : الحين بينور البيت 
مشاعل تخوز ايده وهو يمسكها عدل ويرص عليها 
مشاعل : فج أيدي 
منصور : مابا 
مشاعل : والله ما بدش داخل وانت ماسكني بهالطريقه 
منصور : ليش ترانا معاريس عادي 
مشاعل : لا مب عادي استحي أنا 
منصور : مشكلتج حبيبتي 
مشاعل : فج والله بزعل عليك 
منصور يبتسم : ياخي مابا 
أنفتح الباب الداخلي وظهر أبو منصور وسعود من داخل البيت وشافوهم 
مشاعل استوا ويهّا طماطه 
أبو منصور راحلهم : هلا بالمعاريس 
منصور خاشمه : هلا ابوي شحالك 
منصور : الحمدلله بخير ..
يصد صوب مشاعل : شو هباتج بنتي ؟؟
سعود سلم على منصور 
مشاعل : الحمد لله عمي بخير ..أنت شخبارك ؟عساك بخير 
أبو منصور : دامني أشوفكم جدامي بخير وعافيه أنا الحمدلله بخير 
منصور ابتسم 
سعود : العروس شحالج 
ابتسمت وخاشمته : تمام 
سعود : زين الحمدلله 
أبو منصور يرمس منصور : الحين بيأذن المغرب تعال معانا المسيد عقب ارجع سلم على امك 
منصور يطالع ساعته : هيه الحين بيأذن
صد صوب مشاعل : دشي داخل وانا بصلى معاهم وبرجعلج 
تحركت عنهم ودشت البيت 
حصلت أمها وخواتها.. ريموه وفطوم وأم منصور وهند متولفين فالصاله 
دخلت عليهم ووتفاجئوا فيها 
تقربت وسلمت عليهم واحد واحد ولما وصلت أمها حظنتها 
أمها : شحالج حبيبتي 
مشاعل تبتسم : يسرج الحال ..انتى وابوي شخباركم ؟
أمها : كلنا بخير وسهاله 
هند : عيل منصوررو ين ؟
مشاعل : طلع مع عمي وسعود يصلون المغرب
أم منصور : عساج مرتاحه بنتي 
مشاعل: واااايد واايد مرتاحه خالوه الحمد لله 
فطوم : دووم يارب 
مشاعل : امين 
قعدت معاهم وتموا يحكولها عن العرس شو صار وشو استوا 
ريم : كل اللى صار امس كوم والبنت اللى حظنت سعود كوم 
هند : ههههههههههههههههههههه هيه والله 
مشاعل أطالعهم : اي بنت 
فطوم : ما عليج منهن هاي ياهل بعد ما خلص سعود رزفه ركضت وحظنته ..ههههه تقبضت فيه وبالغصب شلوها اهلها 
مشاعل أبتسمت : والله ما انتبهت على هالموقف طافني 
هند : والله طافج حرمة أخوي وايد مواقف مب بس هذا 
ريم بنبره خفيفه تسمعها بس هند : خليها مستوره ابرك 
هند ابتسمت 
مشاعل : ما سمعتج شو تقولين 
ريم تغير الموضوع : ماشي أقووول كنتي طالعه تهبلين فالعرس 
مشاعل : صدق 
فطوم : هيه ما شاء الله عليج انتى وغاده .. كنتن مليكات 
مشاعل : الحمدلله " ترفع حياتها " بس ريموه انتى قلتي شي ثاني 
ريم : ياخي أسرار مايصير نقول 
هند : هيه ياخي صدقها ريموه أسرار انتوا كل شي تبون تعرفونه 
مشاعل سوتلهن مالت : سخيفااااااااااااااااااات
طالعت فطوم : غاده شخبارها ؟؟
فطوم : توها خالوه ترمس عنها ما أتصلت عليها تحاتيها 
ام سعود قاطعتهم : بسكن هذربه ونشن صلن المغرب ..تراها بسرعه أطووف .. حشي ما تشبعن من السوالف 
من سمعوا الهزبه تطايروا .. اللى دخل الحمام يتوضا واللى متوضي بدا يصلي 

.
.
.
.
.


بطلعت عيوني بكسل وشفت صقف الغرفه ..تميت اخذ نفس بهدوء .. عقب عدلت قعدتي وحس عمري مسطله من الخاطر ..تثاوبت ..ياربي كيف رقدت على الأرض ..تنهدت وأنا اذكر حالتي الظهر كيف كنت منهاره من الصايح وفاقده السيطره على نفسي ..وشكلي غفيت وأنا مب حاسه بعمري ..ااااه بطلت الشباصه من شعري ولميته بيدي ورجعت حطيتها مره ثانيه ..صديت صوب الباب وانتبهت على ورقه محطوطه تحته ..سرت صوبها ومسكتها ..حصلت مكتوب فيها 
(( حياتي غاده أحبج وايد 
وراح انسى كل الكلام اللى قلتيه لي ..عارف انه مب من قلبج 
انتى حرمتي وأنا مالي غيرج وأنا ريلج وانتي مالج غيري 
وأباج تحطين فبالج شي مهم 
أنا مستحيل أجبرج على شي انتي ما تبينه 
صبرت معاج من بدايه علاقتي فيج وبصبر لنهايه حياتي 
لاني احبج 
جهزي عمرج حبيبتي بعد صلاه المغرب بروح بيت اهلي اسلم عليهم ))

خذيت نفس كبيره وشقيت الورقه .. الحمد لله أحس براحه .. وأحس بطاقه كبيره تملكني .. بعد المصخره اللى سويتها الظهر ..الحين يا وقتك يا محمد تصيح قهر ..أنا عن نفسي خلاص دموعي نشفت "ابتمست" لازم الحين اكشخ حق اهله .. شفت ساعتي حصلتها 6 ونص المغرب ماشي وقت عشان أسبح ببدل بسرعه ..رحت أول شي الحمام وتوضيت حق الصلاه .. عقب ظهرت وفتحت شنطتي وظهرتلي منها مغربي لونه أحمر وأسود ..شكله رهيب ..أحب اللون الأسود والأحمر .. لأني أعرف احط عليهن ظل محترم .. تميت اتمكيج على راحتي ..إذا أنا مب حاسه اني عروس على الأقل أحسس الناس اللى حوالي بهذا الأحساس .. خلصت من الظل وتميت اطالع عيوني ..جيه اوكيه ..حطيت عقب بلاشر وردي شوي .. وفالنهايه رووج أحمر فاقع .. وتعطرت 
شفت الساعه حصلتها 7 المغرب .. اكيد الحين آذن ..صليت المغرب 
وبعد ما خلصت لبست عباتي ورجعت تعطرت مره ثانيه 
وقبل ما افج باب الغرفه سميت بالرحمان ..بسم الله الرحمان الرحيم وعقب فجيته وطلعت ..بس ما حصلت محمد موجود فيها .. مشيت وقعدت على الكرسي ..وين راح هذا 
تميت حوالي ربع ساعه ..عقب أنفتح باب الشقه ودخل 
طالعني :تأخرت عليج حبيبتي ؟؟؟!! كنت أصلي المغرب 
رديت عليه :عادي 
تقرب مني ووقف يطالعني ولا خوز عيونه 
توترت : شو أطالع حضرتك 
محمد مستغرب من أسلوبي : انتى حرمتي حلالي اذا ما شفتج وكحلت عيوني فيج منووو تبين أشوف خبريني 
رديت عليه ببرود عشان أقهره : بنروح بيت اهلك ولا أرجع أرقد ؟؟
محمد : بنروووح حبيبتي 
قهرني : لا تقولي حبيبتي 
رجع يطالعني مره ثانيه بس هالمره غير ..حسيته معصب ودمه ثاير 
نزلت عيوني الأرض اوني اشوف الزوليه ومب مهتمه ... وفالحقيقه ميته من الخوف 
بس فاجئتني لما قال :حلوه طالعه 
رفعت راسي أشوفه مستغربه توه معصب 
محمد يبتسملي : الله لا يحرمني منج ..يلا حياتي نروح 
نزلنا من الفندق وأنا بعدني مستغربه منه وركبنا السياره ..حط شريط فالمسجل وطالعني ببتسامه : هالأغنيه اهداء لج 
سكت عنه ولا علقت ..وهو شغل الاغنيه 

((
تدري إني موت أحبك 
وأن مالى غير حبك 
واللى ينبض في ضلوعي 
ما هو قلبي هذا قلبك ..
ماهو قلبي هذا..
هذا..هذا قلبك ...

تدري يا فرحي وهمي 
من كثر ما انت في دمي 
كل ما تنظرك عيني 
عيني من عيني تسمي 
عيني من ..
عيني تسمي...
~~
تبا تفهمني يا محمد أنك تحبني ..انت وين والحب وين ؟؟ الحب له ناسه "ابتسمت " يتحسب بهاي الحركات بيملك قلبي ..بعدك ما عرفتني يا محمد ما عرفتني 
~~~
تدري من عشقي لشوفك 
ما تفارقني طيوفك 
صرت اناظر في المرايا 
ما أرى نفسي وشوفك
ما أرى ...
آآه ..واشوفك..


تدري إني موت أحبك 
وأن مالى غير حبك 
واللى ينبض في ضلوعي 
ما هو قلبي هذا قلبك ..
ماهو قلبي هذا..
هذا..هذا قلبك ...

))
خلصت الاغنيه 
محمد : شرايج حياتي بالأهداء 
غاده : عادي
محمد يطالعني : أنتى كل شي عندج عادي 
صديت طالعته ثواني عقب بعدت عيوني عنه 
محمد : بعدج زعلانه ؟؟
رديت عليه برجاا : الله يخليك لا ترمس وايد راسي يعورني 
كان يبا يرد علي بس رن تليفونه .. مسكه : مرحبا الساع 
منصور : هلا بالمعرس ..شحالك ؟؟
محمد ابتسم : المعرس بخير ومستانس وايد ..انت شو علومك ؟وكيف أوضاعك 
ماعرف كيف بس حسيت انه يرمس منصور 
منصور : الحمد لله حمود عايش فوق الغيم ..صح تعال اختى شخبارها ؟؟ عنبوه لا أنت اتصلت ولا اهي الكل يحاتيها 
محمد : عدالي وما فيها إلا العافيه ..الحين بروح انسلم على اهلي عقب بنيكم البيت 
منصور : انزين عطني شوي أرمسها 
مدلي محمد التليفون ورديت : الووو منصور 
منصور : هلا حبيبتي شحالج 
غاده: بخير الحمد لله ..مشتاقتلكم والله ..انتوا شخباركم ؟؟ 
منصور : كلناااااااااابخير ..غادوه الله يهديج جان اتصلتي على امايه تحاتيج يحليلها 
رديت عليه بلوم : والله كنت أبا ادق بس فوني مفضي وناسيه الجرج فالبيت .. 
منصور : مري سلمي عليها إذا عندج وقت 
غاده : اكيد عندي.. بخلي محمد يوديني عندها 
منصور : وع طاريه حمود كيف معاج ؟
رديت عليه وأنا أشوف محمد : الحمد لله ما مقصر معاي فشي 
صد يشوفني وأنا بعدت عيوني عنه 
منصور : يعني مرتاحه 
رديت عليه : الحمد لله مرتاحه 
سألته : انت فبيت اهلى ؟؟
منصور : كنت عندهم بس طلعت شوي مشوار ع السريع وبرجعلهم .. تعالوا الكل عندنا فالبيت حتى بنات خالتج 
ابتسمت : الله حلوو متجمعين .. تمام ما يهمك 
منصور : ديري بالج على نفسج 
رديت عليه : وانت بعد ..مع السلامه 
منصور : مع السلامه 
سكرت عنه ورجعت التليفون حق محمد 
حسيت براحه من سمعت حسه الحمد لله بس محمد العكس أحس أنجلب مزاجه بعد ما رمس منصور 
..
وقف السياره وبند لمسجل وصد صوبي وبنبره هاديه : نحن معاريس حبيبتي ..المشاكل اللى بينا أتم بينا ماله داعي حد يحس فيها ..أنا واثق فيج بس حبيت انبهج عمري 
سكت عنه وفجيت باب السياره بغيت انش من على الكرسي بس مسكني وقعدني مره ثانيه 
محمد : غاده 
رديت عليه : خير 
محمد : ليش تعامليني بهاي النفس الخايسه ؟
رديت عليه : شوف محمد ..هذا أسلوبي وهاي طريقتي عايبنك كيفك مب عايبنك "رفعت جتوفي" مب مشكلتي 
صديت أشوف الجامه وأنا متوقعه منه ردت فعل قويه 
يصرخ علي أو يهدد أو أي شي بس كل توقعاتي كانت غلط ....سكت عني وفج باب السياره ونزل ونزلت معاه
دخلنا بيت اهله ..
مسك أيدي وما علقت ولا قتله شي ..اصلا كنت خايفه شوي 
محمد : دشي داخل وأنا بروح الميلس 
رديت عليه : تعال معاي استحي أدخل بروحي عليهم 
محمد رص ع ايدي : ما بخليج حياتي .. أنا معاج 
صديت عنه وأنا متلومه على الطلب اللى طلبته أستاهل محد قالي 
رجعت شفته : روح الميلس 
محمد :قتلج ما بخليج عمري وبتم معاج 
عصبت عليه : ومنو قالك أني أباك أتم معاي اصلا ..دخيلك روح الميلس وودر عنك دور العاشق لانه ما يركب عليك 
حسيته عصب ..هد ايدي وروح عني الميلس 
الميلس كان فحوش البيت .. بعيد شوي عن مبنى البيت الداخلي 
تنهدت وشفته لين ما غاب عن عيني ودخل الميلس .. عقب مشيت شوي أبا ادخل البيت 
وأنا امشي طلعت بنت فوييهي
البنت : هلا والله فيج 
بستها على خدها : هلا حبيبتي شحالج ؟
البنت : الحمدلله بخير .."ابتسمت " أسمي منال 
رديت عليها ::عاشت الأسامي ..
منال : أنا بنت خالة محمد 
غاده : ايوا تشرفنا حبيبتي 
منال : الشرف لي ..تعالى معاي داخل 
مشيت معاها ودخلنا الصاله ..صالتهم حجمها صغير بس ما شاء الله مرتبه وشكلها حلوو
شفت حرمه كبيره فالسن منسدحه ويمها أربع بنات .. عرفتني عليهم منال .. شمسه وحصه وفاطمه خوات محمد .. ((شمسه عمرها 6 سنوات وآخر االعنقود وحصه معرسه وفاطمه تدرس فالجامعه )) والرابعه كانت بدور بنت خالتهم اخت منال ..والحرمه اللى منسدحه كانت يدتهم ..توقعتها أمهم بس فهمت متاخر أن امهم متوفيه ومن زمان بعد وأنا حضرتي فخبر كان 
سلمت عليهم والحمدلله ارتحتلهم كلهم ..ماعدا بدور حسيتها ترمسني بنفس خايسه 
بدور : ما خبرتينا متى موعد طيارتكم لاني سمعت انكم غيرتوا الحجز؟
..توهقت .. أي طياره أي خرابيط ..ماعندي اي خلفيه بالموضوع 
ابتسمت : مادري والله 
بدور : ما تدرين انج بتسافرين ماليزيا 
منال : بدووور جب يمكن الريال مسولها مفاجئه 
بدور مخليه عمرها متلومه : سوري حبييبتي شكلي خربتها عليج .
رديت ع بدور وانا مبتسمه : فديته حماده يبا يفاجئني بسفره .. صح خربتي المفاجئه بس والله فرحتيني
حسيتها انقهرت وردت علي ببتسامه متصنعه : الله يهنيج 
بالعماله رديت عليها بهاي الطريقه كنت حاسه انها بتنقهر وصدق انقهرت ..ابتسمتلها : اميين حبيبتي وعقبالج
بدور : امين "ابتسمت" عيل حمودي وينه ما شفته ؟ 
حمودي عاد حمودي خفي علينا ..طالعتها : فالميلس 
حصه حرجت : شفيج ع البنت من قعدت وانتى تحققين معاها خليها شوي ترتاح 
بدور انحرجت : اسولف بس 
غاده : خليها حصه تسولف البنت ما ضايقتني 
أسلوب بدور معاي فالكلام وحصه لما عصبت عليها هذا أكدلي ان بدور وراها شي ..وبكتشفه مع الأيام ان شاء الله 
سولفت معاهم حوالي ساعه ونص عقب دخل علينا محمد الصاله وسلم عليهم وقعد معانا شوي وسولف مع الكل ما عدا بدور حسيته متجاهلنها من الخاطر ولا كأنها موجود 
محمد يطالعني : يلا غادوه عشان نلحق نمر اهلج 
ابتمست ونشيت وكلهم حوالينا يسولفون .. مسك ايدي وهو يسولف وانا استحيت منهم ..سخيف واحد
متعمد يبا يحرجني .. طلعوا معانا ووصلونا لين السياره 
فاطمه : حمود لا تحط حق حرمتك شريطك العجيب 
الكل ضحك
رد عليها : اصلا حبيبتي شو ما احطلها يعيبها صح عمري 
وايد مصدق عمره ..خليت عمري مستحيه ونزلت راسي تحت 
فطوم : ارحمها ويهها استوا طماطه
محمد : البنت خجوله 
بدور ردت بنبره قويه : خجوووووله عاااد هههههه "بنبره طنازة" بصراحه فحياتي ما بشوف خجوله مثلها " تاشر علي وترمس بنبرة طنازة " اختيارك مثل ما قتلي ..100% 
رفعت راسي أطالع هالمخلوقه اللى جدامي ..ومحمد كان ماسك ايدي وهدها ورجع حظني فيها 
وحبني ع راسي جدامهم : صدقتي أختياري 100% ومستحيل اندم عليه
ما انتبهت حق ردت فعلهم لاني تيبست مكاني من حركته .. حسيت نفسي أرجف ..وقلبي يدق بقوووووو .. 
صديت صوب بدور حصلتها أطالع محمد بنظرات قويه .. شكلها مقهوره 
ومحمد يطالعها بنفس النظرات 
محمد : دشوا داخل خلاص بروح 
فتحلي باب السياره وركبت وأنا ارجف ..
سكر الباب علي ..ورجع رمس خواته ما أعرف شو قاللهم بس شكله معصب 
خذيت نفس كبير عشان اهداء..رغم كل شي حسيت براحه لانه خذ حقي جدام الكل وما سكت على وقاحة بدور ..بس هاي ليش مقهوره مني؟؟ وليش تعامليني بهاي الطريقه؟؟!! ..يخوفي بس تكون من ضمن البنات اللى رمسهن محمد وعشان جيه كارهتني ومب طايقه تتعامل معاي ..اذا كان هذا سببها ما ألومها والله ..الله ياخذك حمود الله ياخذك ..حتى أهلك ما سلموا منك 
رجع ركب السياره وشغل أل اف ام وحركها 
وتمينا طول الدرب ساكتين لين ما وصلنا بيت اهلي 
وقف السياره ..ونزلنا 
شفته يمسك تليفونه ويتصل : هلا منصور انا برع ....سكت شوي ..انزين باي 
ابتعدت عنه ودخلت البيت 
اول ما دخلت سمعت صريخهم وضحكهم ..ما شاء الله شالين البيت بسوالفهم 
غاده : السلام عليكم 
نشوا وسلموا علي .. حسيت سلامي حقهم غير ..جني من زمان مب شايفتنهم ..مشتاقتلهم وووايد ..
اماايه : شخبارج بنتي ؟
رديت عليها : الحمدلله بخير وسمحيلي ما دقيتلج تليفوني بند علي 
امايه مبتسمه : طمني عليج منصور ..المهم انج بخير وسهاله 
ابتسمت : هيه يحليه ..ابوي وينه ما شفته 
هند : ابوي فالميلس مع سعود ومنصور 
امايه : هند خلي البشكاره تحط العشاء دام اختج وصلت 
هند : ان شاء الله 
مشاعل تأشرلي عشان اقعد يمها 
سرت صوبها وقعدت 
مشاعل بصوت خفيف : بشري كيف الأوضاع معاج ؟ 
رديت عليها : الحمدلله مرتاحه 
مشاعل : اكيد غادوه 
غاده: ليش هالتحقيق شكلي مبين عليه شي 
مشاعل : لا بس كنت أحاتيج لأني أحيدج وايد خايفه ومتوتره 
ابتسمتلها : فديتج انا بخير ومستانسه ووايد 
مشاعل : الحمدلله ..وكيف شفتي محمد ؟
ياربي يا مشاعل ..مابا حد يحس بشي ..اففف 
طالعتها : بخيييييييييييييييير شوفيني جدامج ..انتي شحالج ؟
ابتسمت : شو اقولج غادوه والله الزوواج وايد حلو 
رديت عليها : ومنصورر 
مشاعل : شو تبيني اقوولج ..منصور مافي مثله 
ابتسمت : الله يهنيكم حبيبتي 
مشاعل : امين 
سألتها : بترجعون الفندق ولا بتباتون فالبيت 
مشاعل : لا بنرجع الفندق اليوم وباجر بنظهر منه وبني البيت 
غاده : زين والله.. هندووه اكيد بطير من الفرحه 
فطوم تتقرب منا : انتن بلاكن تتصاصرن وسافهاتنا 
صديتلها : ماشي والله نسولف 
فطوم : يلا زين قوموا حاطين العشاء 
نشينا كلنا عشان اروح صاله الطعام
الجـــــزء الواحد والثلاثين 


(( رضيت بــــغيابك وآنا ميتن فيـــكـ .. مـا همني لو خاطــري مــآ رضى بـهـ .. دامــكـ بغيت آلبــعد وآلبعــــد يرضيك ..لعيـونك الثنتيـن ..يـآ مرحبــابه ))

\
\
\



مهرة : تعرف أن راسي داخ فالعرس ..ما بقت بنت ما بحلقت عيوني فيها
أحمد : مب عيون عليج كشافات 
سعود يضحك :ههههههههه 
مهره تضرب جتف أحمد : شسوي أبا أتعرف ع خواتي .. بس للأسف ما قدرت أعرف غير مشاعل لأنها العروس 
سعود :بتتعرفين عليهم قريب 
مهرة : أن شاء الله 
أحمد يطالع مهره : كيف شكلها مشاعل ؟؟
مهره : عرووس أكيد حلوه 
سعود : ههههههه جنه رمستج فيها أهانه شوي 
مهره تبتسم : صدق يعني ما في عروس تقدر تعرف ملامحها من أول مره ..هالشي مستحيل طبعا ..لان كلها مكياج تكون بس مشاعل لما تقربت وسلمت عليها كانت ملامحها طفوليه وحلوه ما شاء الله
أحمد وسعود يطالعون بعض 
مهره : شفيكم ؟؟
أحمد : ماشي أبله مهره يالسين نسمعج وأنتى تتفلسفين 
مهره : تطنز حضرتك 
سعود : لا ما يطنز عليج.. أصلا يقدر يطنز وأنا موجود ما أخليه أفا عليج بس 
مهره ابتسمت لا أرادي 
حمد يبا يقهر مهره وسأل سعود : أنزين منو أحلا مشاعل ولا مهره ؟؟
مهره أطالع سعود 
سعود يبتسم : مهره طبعا بدون نقاش 
أحمد : متأكد يا ريال 
سعود : 100%
أحمد : لا تكون بس خايف من حد يآكلك 
سعود يبتسم : والله نسبة الخوف موجوده.. حوالي 99.9%
مهره تحط ايدها على خصرها : لا والله قصدك يعني اني شينه ..أنت شو ياك أختربت كنت دوم أدافع عني .." اطالع احمد " اكيد ناس خربوك 
أحمد يرفع ايده : الله الشاهد اني بري من أتهاماتج 
مهره عصبت : أنت وأخوك سخيفين .. وغيرانين مني لاني احلا منكم 
أحمد :ههههههههههههههه خفي علينا يا الملكه ديانا انتي 
سعود :هههههههههههه 
مهره سمعت بنتها تصيح ونشت : لاعت جبدي بروح أرقد بنتي ابرك 
مشت شوي عنهم وهم ميتين من الضحك ورجعتلهم من القهر 
سعود يضحك : هاتي ميروه الصاله ورقديها اأهني خلينا نسهر 
مهرة: أسهر معاكم عشان تطنزون علي 
سعود : لا حول ولا قوة إلا بالله ..يا بنت الناس والله نسولف معاج نسووووولف ..اصلا انتى احلا عن الملكه ديانا 
أحمد صد الصوب الثاني ما يباها تشوفه وهو يدمع من الضحك 
مهره بضيج : بعدك تطنز
سعود حس بنبرة صوتها تغيرت : ما أطنز ما أطنز ..انتى حشى الواحد ما يسولف ويااج " يبتسم " والله انج احلا عن مشاعل بوايد بعد 
مهره بادلته الأبتسامة : زين عيل برقد ميروه وبرجعلكم لا تروحون 
سعود : أن شاء الله 
من اختفت خطواتها أحمد ضحك بصوت عالي 
سعود : اسكت عن ترجع تهزبنا 
أحمد : والله مهره حفله ..شوف هاي نقطة ضعفها ..يوم تبا تقهرها قوللها أنتى مب حلوه ولا حد احلا عنج ..تتخبل تصير وحده ثانيه 
سعود : بذمتك 
أحمد : بذمتي 
سعود : أنا أقول شو بلاها عصبت وضايقت ونحن يالسين نسولف ونضحك معاها 
أحمد يمسك الجيك ويصب له ماي : والله جان تبا عمرك لا تقول جدامها فلانه احلا تراها تزعل صدق وتحط فخاطرها ..ما عليك منها معرسه وعندها عيال ترى عقلها عقل يهال 
سعود يبتسم : والله انج يا مهره حركات 
أحمد : بعدك ما شفت شي .. اختك مب صاحيه لا أهي ولا عيالها 
سعود يبتسم : حدك عاد كل ولا مهاري تراك مصختها طايح فيها سب 
أحمد يبتسم : تصدق سعود ما توقعت انك فهاي الفتره البسيطه تدخل بينا بهالقوة
سعود : وصايره قعدتي معاكم أكثر عن قعدتي مع أهلي فالعين 
احمد : ملاحظ أنك نادر ما ترجع العين 
سعود : والله أني قللت سيرتي العين بس عشان اقوى علاقتي فيكم 
أحمد يربت على جتفه : ونجحت " يبتسم "على فكره مهاري وايد متعلقه فيك بشكل كبير ووواضح 
سعود : الحمدلله وهالشي حاس فيه ومفرحني وايد ..انت ومهاري اكثر اثنين من خواني تعلقت فيكم لانكم دوم معاي والباقين بطبيعة شغلهم احسني بعدني للحين ما تعودت عليهم عدل .."ينزل راسه ويبتسم "حتى خالوة تعلقت فيها ..ما شاء الله عليها طيبه وحنونة ..تراعيني وتداريني وتخاف علي جني ولدها "يرفع راسه ويشوف أحمد " أول مره شفت مهره أذكرها قالتلي لا تخاف من أمايه ولا تحط فبالك أنها ما دانيك مع الايام بتكتشف أن مافي مثلها .."يبتسم " وصدقت فكل كلمه قالتها ..الله يطول بعمرها ويحفظ لكم 
أحمد : اميييييييييييييين الله يسمع منك 


.
.
.
.
.



فتح باب الشقه .. وبعد ما دخلتها رجعت للواقع المر اللى اعيشه .. كل الفرحه اللى حسيتها فالبيت أهلي أختفت ..راحت بح .. 
رحت الغرفه وسكرت على عمري الباب وهو ما نطق ولا قالي حرف وهالشي ريحيني .. شغلت المكيف وظهرت من الشنطه مزيل المكياج وقعدت صوب التسريحه وبديت أشل المكياج اللى فويهّي 
سمعته يدق باب الغرفه عقب دخل من دون ما ارد عليه 
هديت اللى بيدي وشفته 
محمد : تعشيتي زين ؟
رديت عليه : الحمد لله 
محمد : اممم دخلت عشان أقولج باجر بنسافر ماليزيا وأباج تزهبين عمرج طيارتنا الساعه 11 بالليل 
رفعت حياتي : في شي ثاني ؟؟
محمد هز راسه بلا وتم يطالعني 
سألته : بعد ما نرجع بنسكن فبيت أهلك ؟
محمد مستغرب : أبسط التفاصيل ما تعرفينها غادة ..ليش منصور ما خبرج ؟؟
غاده : سألتك وأباك تجاوبني ما عندك جواب على سؤالي خلاص مب لازم 
محمد : أنا مستأجر بيت حذال بيت أهلي لان بيت أهلي ما يضمنا ..إذا تحاتين الأغراض لا تخافين وتطمني باجر بنظهر من الشقه الصبح وبوديج البيت اقصد بيتج .. كل أغراضج فيه ..عشان تزهبين عمرج حق السفره 
غاده: تمام 
خوزت كل المكب اللى فويهي ومشيت أبا أسير الحمام بس زقرني 
محمد : غاده 
وقفت مكاني بس ما عطيته ويهّي ..اترياه يقول اللى عنده بس اختفاء صوت محمد .. تميت واقفه حوالي 5 دقايق أترياه يرمس لما ما سمعت حسه ..كملت مشي بس رديت وقفت لأني حسيت بشخص حظني بقو من وراء ظهري .. تسمرت مكاني .. حتى ما رمت أخوزه أو أدزه .. فاجئني ما توقعت هالحركه منه ..
محمد بنبره حنونه : والله والله والله أحبج ارحميني عاد 
يرص علي أكثر وأنا فاقده السيطرة على نفسي 
محمد : ليش شاكه بحبي لج ؟؟ ليش غادة... شوو تبيني أسوي عشان أثبتلج أني ميت عليج وأني أترياج من زمااان واحلم فيج .. كلامج اليوم الظهر بهدلني وايد وقعدت أفكر .. شو الشي اللى يخليج تشكين فحبي لج ..شو الشي اللى باعدنج عني .. كنت أتوقع فالبدايه السالفة سالفة مستحي وبس لكن بعد كلامج لي الظهر اكتشفت أن الموضوع أكبر عن جيه بوايد .. أنتى سامعه عني شي .. اكيد منصور قايلج شي مخلنج تشكين بحبي وما توثقين فيني ..غاده انتى حرمتي وانا كلي لج .. صح أعترفلج " سكت ثواني وغمض عيونه "كنت ارمس بنات قبل لا أخطبج ..كانت علاقتي فيهن مرتبطه بالتليفون بس ..عمري ما فكرت أضيع وحده فيهن ولا أفضحها ..تدرين ليش ؟؟ لان عندي خوات وأخاف عليهن وعارف اللى أسويه فبنات الناس ربي بجازيني فيه فوحده فيهن .. كنت طايش والدنيا ماخذتني ولا أفكر فباجر .. كان كل همي أني اقضي يومي وأنا مستانس ومرتاح ..بس رغم هذا كله أباج تتأكدين عمري ما حبيت وحده فيهن .. والله حياتي .. ولا وحده هزتني وحركت مشاعري ...كان طيش شباب لا أكثر والحين أنا تبت غادة تبت بمجرد تفكيري فيج .. ومن قبل ما أخطبج من منصور ..ودرت كل هاي الحركات ..وغيرت رقم تليفوني لأني قررت أفتح صفحه يديده وتكونين أنتي بس فيها ... من أتخذت هالقرار تغيّرت وأخوج لاحظ هذا الشي ..لهذا السبب وافق على خطبتنا ..لانه شافني كيف تغيّرت وصرت أنسان ثاني .. والدليل أني فاتحتج بالماضي اللى عشته لأنج الحين صرتي جزء مني ومن حقج تعرفين عني كل شي .... خلينا نفتح صفحه بيضاء حبيبتي ونسافر ونحن صدق معاريس ونعيش حياتنا ..
ردت لي حاسيتي وخوزت ذراعه وصديت صوبه ودزيته بكل قوتي : أنت ما تستحي تخبرني عن ماضيك الأسود وأنا توني متعرفه عليك .. تتحسب انك بتكبر فعيني وبطبطب عليك وبقولك هيه خلاص حبيبيي يلا نعيش حياتنا ونفتح صفحه يديدة " صرخت " إذا كنت حاط هالشي فراسك فأنت غلطان... وبقولك شي منصور أخوي عمره ما طراك بشينه لا جدامي ولا جدام اهلي ..طول عمره يمدحك ويذكرك بالخير .. هذا ربيع عمرك كيف فكرت أنه ممكن يسوي فيك جيه .. أنت الحين فضحت عمرك .. أنا صحيح سمعت عن هاي الخرابيط اللى تقول عنها بس مب من منصور من وحده من هالبنات اللى كنت أترمسها بس للأسف دريت بعد ما ملجنا بعد ما طاح الفاس بالراس ولا كنت مستحيل أوفق أخذ واحد مثلك .. كرهت أخوووي منصور ذيج الفترة ..كيف يوافق عليك وهو يعرف كل بلاويك .. ترمس عن منصور وهو فضلك علي .. واكثر واحد طاير من الفرحه لأني مأخذة أعز ربعه وعلى قولته أخو دنيا .. وأنت تقولي منصور قايللج شي عني .. إذا هذا ربيع عمرك وفكرت فيه بهالطريقة .. كيف تباني أصدقك محمد كيف ..أنت واحد أناني و ما تفكر إلا بنفس ومصلحتك فوق الكل .. حط فبالك شي حمود ..أنا مب شرات البنات اللى انت تعرفهم ..ما بتقص علي بهالخرابيط اللى تقولها " أشرت على الباب " اظهر برع مب متحمله أشوفك أكثر مب طايقتنك 
كان واقف يشوفني بصدمه .. لمحت فعينه دمعه ..ماعرف هل هيه دمعه مثل ما أنا اشوف ولا عصبيتي خلتي أتوهم أشياء مب موجوده ..
تقرب مني : عطيني فرصه 
غاده : ما عندي ثقه فيك 
محمد : وإذا خليتج تثقين فيني 
ابتسمت بحزن ورديت بصوت خفيف : ما تقدر 
محمد : وإذا قتلج أقدر 
سكت عنه ..ماعندي رد هذا الأنسان مايفهم وأحس صوتي اختفى من كثر لصريخ 
محمد : خلينا نعقد أتفاقيه بينا ..شوفي أنا بسوي المتسحيل عشان أغير نظرتج صوبي وأخليج تثقين فيني وتحبيني ..وخذ مني ووعد ..مستحيل ألمسج إلا برضاج وإذا ما قدرت أخليج تحبيني ...سكت شكله مب عارف شو يقول 
كملت عنه : وإذا ما قدرت طلقني 
محمد : موافق بس تكون ممدة الأتفاق سنه كاملة
ابتسمت بخبث ..سنه كامله بذوق فيها الويل يا محمد ..رديت عليه : تمام 
محمد : بتحبيني وبتشوفين 
حط عينه فعيني وكمل : مثل ما أنا أحبج 
اقشعر بدني وغمضت عيوني بعد ما قال هالكلمة ..كأني أنهي الحوار اللى بينا ..
وأنا على نفس الحال .. سمعت خطواته وهو يظهر من الغرفه .. صبرت لين ما أختفاء الصوت .. بعدين رديت فتحتهن وما حصلته .. رحت صوب الباب وقفلته على عمري .. حسيت ببروده بجسمي .. ما دري الغرفه باردة ولا أنا دمي صار باااارد .. ما رمت اتحمل البرودة وطرت صوب الشبريه وتلحفت أحاول أدفي عمري ..تميت على هالحال لين ما رحت بسابع نومه ...


.
.
.
.



نشيت من النوم وشفت ساعتي حصلتها 3 ونص الظهر .. خيبه تخيبني .. لا صلاه الصبح ولا الظهر بعد ..دخلت الحمام بسرعه وتوضيت وصليت الظهر قضاء عقب تذكرت كلام محمد لما قال بنسافر بالليل ..بدلت ع السريع ولملمت أغراضي اللى متوحه برع الشنطة وسكرتها.. طلعت من الغرفه حصلته منسدح وهو لابس نظاره شمسيه ..أستغربت شو هالسخافه نظاره شمسيه بالشقه 
محمد : تأخرنا وايد متى بزهبين أغراضج ؟؟
رديت عليه : خلاص خلصت .. 
نش من ع الكرسي وخطف من عدالي وراح الغرفه وظهر منها الشنطه ومشي ومشيت معاه وطلعنا من الشقه ووصلني لين السياره ورجع الفندق مره ثانيه ..ما طول علي دقايق عقب رجع السياره وسكر الباب بقووه .. صديت أشوفه بس ما قدرت أفسر ملامحه لأنه لابس نظارته وما فصخها ..رجعت أطالع الشارع وهو يسوق بسرعة جنونيه وأنا مستغربه من تصرفاته .. مب فاهمه حركاته ..شو يعني يبا يفهمني أن كلامي الأمساني هب عايبنه ..
دخلنا نفس المنطقه اللى فيها بيت اهله 
ووقف صوب بيت عدالي بيت اهله ..يعني هذا البيت اللى بسكن فيه 
بند السيارة ونزلنا 
سكرت باب السيارة وأنا اطالع البيت .. معقول هذا بيكون بيتي الحين 
لمحته ينزل الشنط من السيارة ووطاهن عدالي الباب عقب ظهر مفتاح من مخباة وفتح الباب ومسك الشنط ودخل ودخلت وراه .. تميت أتأمل البيت من كل الجوانب ..شكله من برع حلوو بس عيبه ما فيه حوش ..أن شاء الله يكون من داخل بعد حلووو ..صديت صوب محمد بس ما لقيته ..وين راح !!... شفت باب داخلي مفتوح اكيد دخل ..مشيت من المكان اللى كنت واقفه فيه ودخلت من الباب اللى كان مفتوح ..شفت ممر واسع ..ما شاء الله ..الممر روعه .. الديكور اللى موجود فيه يهبل "نزلت راسي " حتى الجرانيت شكله غريب ..أول مره أشوف هذا الدزاين 
مشيت لنهاية الممر ودخلت غرفة كبيرة وواسعة ..هذي اكيد صالة البيت .. منظرها خيال ..كلها مرسومه بأشكال هندسيه ملونه.. ومدموجة الألوان بطريقه حلوه مخليه مظهر الصاله راقي وفخم 
فيها أربع بيبان .. لازم طبعا اكتشف البيت اللى بسكن فيه ..فتحت الباب الأولى ... وحصلت بالغرفه جلسه عربيه وتليفزيون ووباب داخلي ..هذا اكيد الحمام ..امممم شكلها نايس .. سكرت الباب ورحت صوب الباب الثاني وفتحته .. شفت غرفه فااااضيه ما فيها شي غير الستاير ومكيف مركزي
بطلت عيوني على وسعهن بعد ما أنتبهت على الصور المبروزه ومعلقه فاليدار على كل صوب ..دخلت الغرفه مثل المينونة أطالع الصور وأنتقل من وحده لثانية .. مستحيل اللى قاعدة أشوفه مستحيل .. رديت وراء خطوتين بس دعمت ..لفيت حصلت محمد واقف بكل جبروته وبيده صوره مريوم وفاصخ النظاره ..وعيونه حمراء وملامحه تخوف ..بلعت ريجي ورديت وراء وهو يتجدم وأنا ارد ..تمينا على هالحال لين ما دعمت باليدار
محمد بنبره قويه : منوو هاي ؟؟
كنت اتنفس بقوووو ودموعي تنزل تقول فوز ماي مفتوح
يصرخ علي : منوووووووو هااااااااااااااي رمسي وين لسانج ؟؟
رديت وأنا أرجف : ممممممريم 
محمد يبتسم بخبث : كيف عرفتيها ؟؟
مديت ايدي أبا أشل الصوره بس بعد ايده ودزني على ليدار بقوووو ونفصخت شيلتي 
محمد : فهميني الموضوع أحسلج لاني أخاف أتهور وسوي فيج شي أندم عليه 
طالعته وأنا اصيح : وحده معاي فالجامعه بس 
محمد : بس 
هزيت راسي هيه 
تقرب مني اكثر ويرني من شعري بكل غيض : سمعيني غاده .. قووولي كل اللى تعرفينه عن هاي البنت .. أبا أسمع منج أنتى مب من غيرج ..لان صدقيني لو سمعت من حد غيرج بتشوفين شي ما يسرج 
زخيت ايده اللى ماسكه شعري : اييي اييي خووووززز عني يعوووور ما عرف شي ماعرف هاي وحده كانت معاي بالجامعة ما بيني وبينها اي علاقة كانت زميله لا أكثر ولا اقل 
بطل ايده وهد شعري وأنا حطيت ايدي على نفس المنطقه اللى زخني فيها و حسيت بويع فضيع ..قطع شعري الحيوان ..ما عنده احسااااس ولا دم 
ثواني بس هدني عقب رجع عطاني طراق طيحني على الأرض من قوته 
ونزل لين تحت ورجع مسكني من شعري وعطاني طراق ثاني خلاني طايحه مثل الميته مب رايمه حتى ارفع راسي من زووود الآلم ..مسكني من جتوفي وخلاني مجابلتنه 
محمد : ما تعرفين شي عن هاي البيت هاه ..عيل منووو البنت اللى توفت فالفترة اللى تقدمتلج فيها وكانت نفسيتج زفت على قولت منصور لأنها أقرب ربيعه لج ..تأخرتي علي فالرد ..شهر كامل وأناا اترياج لين ما حالتج النفسيه تتحسن وتردين علي موافقة ولا رافضه بسبتها وتقوليلي علاقتي فيها زمااااااله بس ...تتحسبني غبي ثوووور عبيط ما أفهم ..ليش سويتي جيه غاااده ليش .. مستغربه طبعا من صورها اللى تارسه الغرفه " يرفع ذراعه وويحركها صوب الصور " أتشوفين هالصور .. كلهن ربيعتج الشريفه عطتني أياهن 
ما فيني حيل بس من قال هالكلمه يتني طاقه كبيره وعفدت عليه وتميت أضربه بيدي وأشمخه بكل القوه اللى فيني لين ما رجع عطاني طراق سحب كل طاقتي وخلا الدم يطلع من خشمي
محمد يبتسم : حرقتج كلمه شريفة .. ما تحملتيها على ربيعتج ..
ضحك بصوت عالى وأنا قلبي يتقطع وينعصر ..هذا الأنسان مستحيل يحس ..قلبه أسود صخررر
محمد : الحمد لله أني دخلت اليوم غرفتج وفتشت بين أغراضج وشفت صوره مريوم عندج " يبتسم بخبث " عقب عاد تميت أحلل وعرفت سبب حركاتج السخيفه اللى تسوينها فيني .. بس ياخي في سؤال محيرني ..ماعرف ليش وافقتي علي دامني بهدلت صديقة عمرج " يحط صبعه على حلجه ويحركه أونه يفكر " امممم اكيد عشان تنتقمين صح " يطالعني بنظره حاده " ما حصلت سبب ثاني للأسف " يضحك بصوت عالي وأنا اشوفه بكل اشمئزاز " أنتى بنت تبين تلعبين علي وأنا ما مخلي بنت مب لاعب عليها ..هههههههههه السالفه الضحك قسم بالله .. حبيبتي غاادوه بعترفلج بشي .. انتى معاج حق بكلامج الأمساني .. أنا ما احبج وعمري ما حبيتج .. وتزوجتج أدب فأخوج منصور ..على سالفة سواها فيني وحرق فيها قلبي من سنين ولين يومج هذا وأنا محروق وكنت دوم أفكر كيف أقدر أحرق قلبه مثل ما حرق قلبي .. فكرت وايد بس للأسف ما حصلت حد غيرج .. لاني عارف منصور كيف يحبج وأنتى كيف غاليه عليه .. خليت عمري متغير جدامه عشان يرضى أخذج والحمد لله انه وافق .. وعطاني أيدج وهو مستانس فرحااااااااااااان 
تقرب مني وباسني على خدي .. حيوان يستغل ضعفي عارف أني ما أقدر أرده.. كنت أشهق من الصايح لأي درجه وصلت حقارتك يا محمد 
محمد : مستغربه اكيد لاني بستج خصوصا بعد اتفاقية أمس ههههه ..بس من اليوم لا تستغربين مني شي .. أنتى حرمتي وبسوي فيج كل اللى اباه وماابا اسمع منج أي كلمة او يظهر منج اي تصرف ما يعيبني لاني براويج الوويل .. لا تتوقعين أني بطلقج او بخليج "يهز راسه بلا " مستحيل حبيبتي ...بخليج تعيشين معاي احلا عيشه ..وأبا أيب منج عيال صراحه ولد وبنت "يبتسم " : أعتقد يكفونا مافينا ع المصاريف 
يمسك خدي : صح عمري 
رديت عليه وان قاطعه من الصايح : اكرههك اكرررههك 
محمد : مب لازم حياتي والحين "يمسك ايدي" تعالي نريح بالغرفه ورانا سفره 
شلني من على الأرض وأنا مب قادرة أقاومه من كثر الضرب اللى ياني 
وظهرني من الغرفه اللى كنا فيها ودخلني على غرفة ثانيه وفرني على الشبريه 
وراح صوب الباب وقفله وصد صوبي وعيونه شرار ..جنه حيوووان مفترس 
وأنا أصارخ بربي اللى خالقني : الله يخليك لالالالالالالالالالالالالالالالالالالامحمد لالالالالالالالا
فريت لحاف الشبريه وأنا أصرخ وأصيح : لالالالالالامحمد لالالالالالالالالالالالالالالالالالا الله يخليك لا 
تميت فتره على هالحل لين ما سمعت باب الغرفه يندق بقووو
محمد : شفيج حياتي بطلي الباب خووفتيني
.. تميت متجمده فمكاني أرتجف .. وشااااهق من الخوف والصايح ..التفت يمين ويسار نحن بعدنا بالشقة ..عقبها استوعبت وردتلي حاسيتي ..ووخشيت راسي بالمخدة وأنا اصيح بكل عذاب .. بسم الله شووو هالحلم ...شوو هالكابوس 
محمد يدق الباب ب: فجي خوفتيني فجي 
رفعت راسي : اناااااااااااا بخير رووووح 
عقب اختفى صوت الدق .. شكله راح .. نشيت من على الشبريه وأنا حالى منجلب فوق تحت .. ..مسكت تليفوني أشوف الساعة حصلتها 3 ونص الظهر .. نفس الوقت ..خفت وفريت التليفون ع الأرض ..قعدت ومسكت راسي بديني الثنتين ..حسيت عمري بتخبل ..بس فداخلي أحمد ربي الف مره أنه حلم .. يلست أرمس عمري ..أهدي غاده اهدي هذا مجرد حلم لا أكثر... حلم بس الحين لازم تروحين تسبحين وتزهبين أغراضج ما شي وقت ..قريت صوره الكرسي عقب نشيت ورحت الحمام وسبحت ع السريع وظهرت وصليت الظهر قضاء ولملمت أغراضي وحطيتها بشنطه ..لبست عباتي و فجيت باب الصاله .. شفت محمد منسدح على الكرسي بنفس الوضعيه اللى كانت بالحلم .. تنهدت وتميت استغفر
محمد : تأخرنا وايد متى بزهبين أغراضج ؟؟
نفس الجمله اللى قالها لي 
بخوف : خلاص خلصت 
نش ويا صوبي : أنتى بخير 
رديت عليه : الحمد لله 
دخل الغرفه وشل شنطتي ..وظهرنا من الشقه والفندق وركبنا السياره وتحرك وهو ساكت ..وأنا أقراء المعوذات ..واستغفر ..ما بقت آيه ما قريتها .. انتبهت لما وقفت السيارة ع البيت .. نفس شكل البيت اللى حلمته ..حطيت ايدي على قلبي ..
وصديتله : محمد هذا البيت اللى بنسكن فيه 
رد علي : هيه 
فج باب السياره ونزل ونزلت وراه .. راح صوب دبت السياره وفتحها ونزل الشنط منها..شلهن عقب طلع المفتاح من مخباه ودخل وأنا اتبعه بخوف كل اللى صار للحين شفته فحلمي يخووفي من الباقي .. صديت أشوف حوش البيت وتطمنت الحمدلله شكله غير شوي ..رجعت أشوف محمد بس ما حصلته ..وين راح عني ..لمحت باب داخلي ملايم اكيد راح داخل " عيوني حمرن " اللى قاعد يصير مب طبيعي .. مشيت وأنا أرجف صوب الباب ودخلت ..شفت الممر..رفعت راسي فوق وتحت ..نفسه والله نفسه ...تحركت لنهايته .. وأول ما وطيت ريلي بالصاله وشفت الأشكال الهندسيه والبيبان الأربعه اللى موجود فيها ..
طاحت شنطتي من ايدي ودموعي تنززل .. يا ربي يالسه أشوف حلمي يتحقق جدام عيني ما رمت أتحمل أكثر وطحت من وقفتي .. وأنا أصيح وأصطر عمري طراقات : ياويلي ياوويلي ياوويلي منه ياويلي 
صديت يمين ويسار أدوره بس ما لقيته ويت عيني فالنفس اللحظه على باب الغرفه اللى كانت فيها صور مريوم .. تميت أخذ نفس كبير ورمس عمري ..هذا حلم والواقع غير غادة لازم افتح الباب وأشوف شووو داخل ذيج الغرفه 
وقفت بصعوبة ومشيت بخطوات ثقيله صوب الغرفه .. غمضت عيوني وفتحت باب الغرفه شوي شوي ..حاولت اذكر آيه عشان اقراءها بس من الخوف ما رمت اذكر حتى سوره الحمد ..فتحت عيوووني وحصلت الغرفه فاااااااااااااااااااضيه دخلتها وتميت التفت بكل زواياها نفس الغرفه اللى حلمت فيها بالضبط بس مافيها الصور..حسيت براحه كبييره تملكتني ..و رديت ورا خطوتين ودعمت ..لفيت حصلت محمد واقف وماسك صوره بيده ويبتسم بخبث : هاي منوووو
فقدت السيطره على نفسي وتمميت اصارخ واصيح.. تقربت منه وتميت اضربه بكل قوتي .. خلاص انتهيت انتهيت ..محمد بيقضي علي اليوم 
مسك ايدي ولصقني باليدار 
بنبرة خوف : حبيبتي شو صاير فيج
يلست أشاهق وأشوف الشمخ اللى سويته فويهه 
محمد : اهدي 
حط الصوره بين عيوني :هذي ضايقتج حبيبتي 
فج ايدي وشق الصوره .. انتبهت زين حق الصوره لما شقها ...كانت صورتي انا ومنصور لما كنا صغار ..من كثر الخوف شفتها صوره مريوم قبل شوي ..اااااااااااااااااااااااااه هم ونزاح من على صدري ..رغم هذا رديت اصيح بصوت بهستيريه .. اعبر عن احساسي الخوووف اللى عشته اليوووم ..كابوووس هاليوم مب طبعيي
محمد يمسكني وبخوف : للللليش تصيحين ؟؟؟؟؟
حاولت أخوز ايده بس ما رمت .. جسمي منهد والله تعبانه 
محمد : شفيج 
رديت بصوووت يرجف :خ خ خخايفه 
مسكني وحظني بكل قوته: لا تخافني دامني معاج 
فخاطري ابعده عني لكن صوتي للأسف خاني وايدي خانتني .. كل جسمي تعبان وخون فيني..كل اللى قدرت عليه اني اصيح فحظنه وعبر عن الآلم والعذاب اللى حسيته فهاليوم المشئوم بسبته
الجزء الثاني والثلاثين 


(( سآآآمح وغـض الطرف لـو كان مـان كان ..عمر البحر ماآآ ضاق من لطمه المــووج ..لو تلـتفت في كل زلـة من إنسان ...شفت البشر مــن حولكـ أرقابهم عووج ))

\
\
\


حسيت حد ماسك ريلي ويهزني .. أنجلبت الصوب الثاني بكسل وما زلت أحس بنفس الأحساس ..بطلت عيوني وما قدرت أشوف زين ..أحس الرؤية عندي مب واضحة .. غمضت عيوني وفتحتها كذا مره لين أستوعبت أني منسدحه ع الشبريه وفزيت بعد ما سمعت حس محمد 
محمد : غادوة قومي بسج نوم نبا نلحق ع الطيارة 
أنجلبت صوب الصوت وحلصته يالسه ع طرف الشبريه .. طالعته بتركيز أكثر وشفت الشمخ اللى بويهه..ووتذكرت كل اللى صارلي اليوم بس ماعرف كيف وصلت أهني ..آخر لحظه أذكرها أني كنت فحظنه أصيح 
محمد وقف : نشي الطيارة بتفوت 
غاده : أبا أسلم ع أهلي 
محمد : أنزين قومي لبسي بسرعه عشان يمدينا نسلم عليهم ..تحرك يبا يظهر من الغرفة بس رجع وقالي : كل أغراضج حطيتها بالشنطة والشنطه فالسيارة
عقب راح وخلاني .. أنقهرت من أسلوبه ومن حركته شوو يتحسب عمره عشان ينبش بإغراضي ويرتب شنطتي بكيفه ..شفت الساعه حصلتها 10 وربع صدقه ماشي وقت .. نشيت ورحت صوب التسريحه أشوف شكلي ..بسم الله الرحمان الرحيم ويهي يخوف ..حصلت حمام بالغرفه دخلته وغسلت ويههي ..سمعت صوت هرن ..هذا اكيد محمد .. ظهرت من الحمام وتمميت ألتفت يمين ويسار أدور شيلتي وين راحت ..لمحتها مفروره عدالي الباب .. شلتها من الأرض ولبستها وبندت ليتات الغرفه وسكرت الباب..مريت بسرعه البرق من الصالة مابا أشوفها وتذكر اللى صار ..ركبت السيارة وحصلت محمد واقف برع البيت.. 
شفته يرجع يدخل البيت ..امممم شكله راح يقفل البيبان .. 
حسيت بكتمه ويت عيني ع مكيف السيارة ولقيته مبند ..
شغلته وطولت عليه وضبطه علي .. يمكن احس براحه 
فنفس اللحظه فتح محمد باب السيارة وركبها 


.
.
.
.


منصور يحط ايده ع راس مشاعل : ياربي حياتي كيف حاره 
مشاعل بصوت منسحل : بخير "كح " بخير 
منصور : وين بخير وهذي حالتج أنتى جسمج ما يتحمل بسرعه تمرضين 
مشاعل : خوز عني أخاف أعديك 
منصور : حلاته المرض إذا انتى بتعديني ..كنت مخطط أمشيج اليوم بس شكلنا بروح المستشفي 
مشاعل : مابا 
منصور : عشاني 
مشاعل : عندي بندول 
منصور يمسك خصله من شعرها : ما يخالف بوديج عشان اطمن عليج حبيبتي 
مشاعل : تمام بس قبل عندي طلب 
منصور : أمري وتدللي 
مشاعل : خبرني عن المفاجئه قبل ما نرووح 
منصور يبتسم : حبيبتي كيف بتصير مفاجئه إذا بقولج الحين 
مشاعل برجا : طلبتك عاد لا تردني 
منصور :ما روم اردج والله ..اممم أنا وسعود مخططين نروح صلاله ..سعود بشل أهلج ونا بشل اهلي ..يعني تقدرين تقولين طلعه عائليه 
مشاعل ابتسمت : والله 
منصور : هيه حبيبتي الكل يعرف بالروحه إلا انتي 
مشاعل : افا 
منصور : كنت ناوي أخبرج قبل الروحه بيوووم بس شو اسوي بالدوده اللى فيج 
مشاعل :هههههه " حطت ايدها على صدرها وتمت تكح بقوووه "
منصور حط ايده على ايدها لين ما خفت كحتها شوي : قطعتي قلبي يلا نروح المستشفي 
مسكها من جتفها يساعدها تنش 
مشاعل : أقدر حبيبي أنش بروحي مب لهدرجه تعبانه 
منصور بخوف : بشغل السياره عيل وبرجعلج تمام 
مشاعل : تمام 
راحت صوب الكبت وظهرت عباتها ولبستها
سمعت حد يدق باب الغرفه 
شلت شنطتها وفتحت الباب ..
أم منصور : بلاج بنتي منصور يقول تعبانه 
مشاعل تحبها ع راسها : زجام خفيف خالوه ..تعرفينه منصور يبالغ شوي 
أم منصور تتهيسها :أنتى لابجه يابوج ..امس يازينج شوو ياج طحتي فجئه 
مشاعل : شو اسوي الحمدلله 
أم منصور : الحمد لله ..منصور يترياج فالسياره 
مشاعل : هيه أدريبه
أم منصور : بلبس عباتي وبلحقكم لا تروحون عني 
مشاعل : ما يحتاي خالوه أتعبين عمرج 
أم منصور : لا تعب ولا شياته انتي بنتي 
وراحت عنها عشان تلبس عباتها 
مشاعل ظهرت من البيت وركبت السياره 
صدت صوب منصور :ليش خبرت خالوه وخوفتها ؟؟
منصور : مافيها شي خالتج هذي 
مشاعل : ما يخالف بس 
منصور : بس شوو لا ترمسين وايد وانتى تعبانه 
مشاعل تنهدت وردت راسها على آخر الكرسي 
منصور : عمري روحي قعدي ورا فضيحه أمايه تقعد وراء وانتى جدام
مشاعل اطالعه 
منصور : نزلي بسرعه حبيبتي قبل ما توصل أمايه 
فتحت الباب ونزلت وركبت وراء 
منصور يصد صوبها : ااحبج 
مشاعل ابتسمله : وانا بعد
يت أم منصور وركبت : ليش ابنيتي ما ركبيتي حذال ريلج 
مشاعل : افا عليج خالوه مايصير وانتى موجوده 
ام منصور ابتسمت وسكرت الباب ...

.
.
.
.


يلست أترياه ..ما طول علي ..خمس دقايق عقب ركب السيارة وحركها .. رديت راسي على سيت السيارة وأنا أفكر كيف بجابل أهلي بهذا الشكل ..العباه متقرمطة جنها مظهره من حلج جلب ..والشيله حالتها حاله ..وشكلي عاد روحه صوب مابا أرمس عنه ..."تنهدت " هذا شكل عروس .. لفيت أشوف الشارع وصرخت بأعلآ حسي وضربت إيدي لا إرادي على سدت السيارة اللى جدامي لما مسك محمد بريك قوووي لان سيارة ظهرت فويهه وهو حضرته كااان يسرع..الله لطف علينا وما صار حادث
عصبت عليه : تبا تذبحني حضرتك خفف السرعة
صد يشوفني بعصبيه عقب حسيت سرعة السيارة تزيد وتزيد شكله يعاندني الحيوان
صرخت : أنت مينوووووون بنمووت
ما صد صوبي أبدا كان مندمج بالسواقة ولا جنه حد يرمسه .. تخيلت عمري راكبة قطار الموت ..حطيت أيدي على قلبي .. خايفه والله أحس عمري بموت بأي لحظه ..سواقته متهورة من الخاطر ..تميت شرات المينونه أصارخ إذا تقربت سيارة منا وهو ولا على باله أرمسه ومسولي طاااف ..حطيت ايدي على حنجرتي .. أحبالي الصوتية أحسها بتتقطع من الصريخ اللى أصارخه بدون فايده .. نزلت راسي وحطيته بين ريولي وأنا أررجف من الخوف .. بعد مرور فتره حسيت السرعه بدت تخف شوي شوي .. رفعت راسي أشووف الشارع وصدق خفف السرعة .. حسيت الروح ردتلي ..عدلت قعدتي وتنهدت الحمدلله .. بس انتبهت أن المطار فويهيّ 
صديتلة : أهلي
محمد : شايفتنهم أمس
غادة : بس انته
محمد : منو طول اليوم راقد انا ولا انتى ؟؟ ضيعتي الوقت برقادج كيف تبين أوديج بيت أهلج ونحن متأخرين ..
بند السيارة ونزل وراح صوب الدبة ينزل الأغراض اللى فيها وأنا بعدني فمكاني ما نزلت .. كيف بنزل بهذا الشكل أحس عمري مبهدلة استحي والله استحي
لمحته ايي صوبي ويفج الباب : نزلي
غادة : استحي شوف شكلي كيف صاير
صرخ علي : نززززلي قلت
خفت منه ..عدلت شيلتي تغشيت ونزلت
مسك أيدي وهو يمشي وهالشي ريحني لأن الشيله ثقيلة وووايد ما أقدر أطالع فيها زين ..كان يحركني فالمطار مثل اللعبة وأنا ساكتة لين ما ركبنا الطيارة .. يلست حذال الدريشه ويلس حذالي
محمد يطالعني : بس خوزي الغشوه
نفذت كلامه وخوزت الغشوه ..وصديت صوب الدريشة ..مابا أعطيه مجال ياخذ ويعطي معاي فالكلام.. يا ربي أحس عمري توترت .. أول مره أكون بهالقرب منه ..لمحته يطالعني من دريشة الطياره بس ما بينتله أني منتبه 
محمد :منصور يسلم عليج
صديت صوبه : صدق
محمد : هيه 
سألته : متى رمسته
محمد ابتسم : لما كنتي راقدة فحضني
رفعت حياتي : أنت تحلم
محمد يرفع جتوفه : يمممممكن
طلعت مني لا إرادي : سخيييييف
محمد : مقبوله منج حبي
سمعت الكابت يعلن عن أقلاع الطيارة ..خفت وغمضت عيوني.. أول مره اركب طياره وبعد أهلي مب معاي "ابتسمت " هذا اليوم العالمي للخوف ..لازم أحفظ هذا التاريخ عدل .. بنفس اللحظه حسيت بأيد محمد تمسك أيدي وترص عليها .. بطلت عيوني وخوزت أيده بكل غيض .. ورجعت أصد صوب الدريشه ..صح خايفه بس ما بخليه يستغل خوفي أكثر عن جيه ويتقرب مني لين أهني وبس .. تذكرت انه كان يرمسني عن منصور
صديتله عشان أسئلة .. شفته ماسك مجله وقاعد يجلب فيها
طالعني : تبين شي
كنت أبا أرمسه عن منصور بس تذكرت شنطتي اللى رتبها حضرته
غاده : أنت منو آمرك ترتب شنطتي
محمد رجع يتصفح المجلة : قلبي أمرني وما رمت أردله طلب
غادة : قلبك ؟
محمد سكر المجلة وطالعني : هيه قلبي 
سكت شوي وتم يطالعني فتره عقب نطق 
محمد : آسف عمري لأني خليتج تحسين بالخوف وأنا اسوق.. بس كنت خايف ما ألحق على موعد الطيارة 
غاده : جذاب أنت تعمدت تسوق بهاي الطريقه عشان تخوفني بس 
محمد : أممم تذكرين اليوم شو سويتي فيني
أرتبكت وما رديت عليه 
محمد : عيل لا تلوميني
مسك ايدي وحاول يبوسها بس ما خليته
رديت عليه بكل اشمئزاز : لا تتعدا حدودك معاي ..نحن بينا أتفاق لا تنسى هالشي
عقب سفهته وضبط الكرسي اللى قاعدى علية بالوضعيه اللى تريحني عشان أرقد بس قلبي نغزني بسبته
ماعرف ليش حسيت أني زودتها معاه اليوم يكفيه الشمخ اللى تارس ويهه بسبتي صديت صوبه لقيته حاط سماعات ويدور فلم عشان يشوفه .. 
تنهدت وعدلت يلستي ..وغمضت عيوني أحاول ارقد 

.
.
.
.

هند : تعالي ريموووه عندي والله ملل
ريم : أي ملل هندووه ونحن نرتب أغراضنا حق الروحة 
هند : صح بس أنا بروحي محد عندي
ريم : جيه ومشاعل ؟
هند: مشاعل عروس طول الوقت مع منصور .. استحي أتلصق فيها وريلها معاها
ريم : ههههههههههه أنتى تستحين ما أصدق
هند تبتسم : ياختى محشمة لأنهم توهم معرسين 
ريم مبتسمه 
هند : صح أقولج سعود شخباره ؟
ريم : سكتي سعود متغير واايد ..ما قمت أشوفه مثل قبل .. طوول الوقت فبوظبي ..نادر ما ينزل العين ولما ترمسه أمايه يقوللها عندي زام ما أقدر أنزل ومن هالخريط ..
هند : أخوج وراه شي 
ريم : أكيد حبيبتي ..تذكرين البنت اللى شفناها فالعرس 
هند : هيه مستحيل أنساها 
ريم : يخوفي يطلع متزوج هالبنت 
هند: سعود هالفترة عليه حركات غامضه ومب مفهومه ..صايرة أتوقع منه أي شي 
ريم : هيه والله 
هند : قبل كان غير بس ما أدري شو بلاه تغير فجئة 
ريم : أقولج طبي سعود وخلينا نخطط حق الروحة 
هند :اممم شرايج باجر نروح السوق نشتري حلويات حق الدرب 
ريم : يس احلا شي ..برمس أمايه وبشلها معانا حق الدفع 
هند : ههههههه تعالي صح انتى موول ما تسوين سالفه حق ابوج 
ريم : فديتج أبوي عمره ما قالي لا عشان جيه مضمون بس أمايه عليها حركات خيانه عجيبة 
هند: هههههه 
ريم مبتسمه : ولا بعد فاللحظات اللى أكون محتاجتنها فيها ..تنقع فيني خيانه محترمه 
هند : والله حاله.. أقووولج بخليج الحين مسلسلي التركي الحين بيبدا 
ريم : اكيد تقصدين فطوووم 
هند أطالع أمها واخووها ومشاعل يدخلون الصاله : يس
ريم : أنا بعد بسيرر أشوفه .. ياله حبي باي ونلتقي باجر ان شاء الله 
هند تنهدت : ان شاء الله ..باي 
أم منصور تفصخ عباتها : منوو كنتى ترمسين ؟؟
هند : ريموه 
مشاعل : لايكون خبرتيها أني مريضه ؟؟
هند تبتسم : ما قتلها لا تحاتين 
مشاعل : زين سويتي 
أم منصور : روحي أماية ريحي فغرفتج وشربي دواج 
مشاعل : ان شاء الله 
منصور : صبري مشاعل لين يحطون العشاء 
مشاعل : مابا عشى بروح أريح
منصور : خلاص عيل حتى أنا مابا " يمسك ايدها " ياله نروح الغرفه 
أم منصور : دامكم ما بتاكلون لا تخلونها تحط عشاء 
صد منصور صوبها : ليش أمايه 
فنفس اللحظه دخل أبو منصور البيت ..الكل راح صوبه يسلم عليه : هلا يبا شحالكم شخباركم ؟ 
الكل : الحمدلله بخير 
يطالع مشاعل : بلاج بنيتي ..خالتج تقول تعبانه 
مشاعل : شويت حمى وبلاعيم 
أبو منصور : بيروح ان شاء الله بس أنتى شربي دوواج
منصور : ان شاء الله 
أبو منصور : عيل خبروا البشكاره تحط العشاء ؟
منصور : ابوي نحن ما نبا 
أم منصور : دامكم ما بتاكلون حتى أنا ما بآكل 
أبو منصور : ليش ما تبون ؟؟إذا مب عايبنكم بنطلب من المطعم 
منصور : لا أبوي مشاعل ما تروم تاكل تعبانه وأنا ما ابا 
أم منصور : من شوي كنت تبا تاكل مسرع ما غيرت رايك 
منصور يطالع هند : خلي البشكاره تحط العشاء 
يرجع يشوف مشاعل وبهمس : بتعشي وبلحقج ما بطول حياتي 
مشاعل ابتسمت وخطفت عنهم وراحت غرفتها .. فصخت عباتها وشيلتها 
وصلت العشاء بصعوبة .. لما خلصت صلاة دخل منصور الغرفة 
راحت صوب كيس الأدوية عشان تشرب متجاهله دخلته 
تقرب منها منصور وتم يطالعها وهي تشرب 
منصور : الله يشفيج حبيبتي 
مشاعل ابتسمتله وما علقت 
منصور :بلاج ؟ 
مشاعل : مريضه تراني
منصور : أنتى فاهمه شو أقصد 
قعد حذالها وحط ايده ع ظهرها وتم يحركها : أعرف أنج تضايقتي شوي من أمايه فالمستشفي
مشاعل حطت عينها فعينه مستغربه 
منصور يكمل : صرت أفهمج حتى من نظرات عيونج " يمط خشمها " يا عيوني انتى 
مشاعل ابتسمت 
منصور : جيه أباج تبتسمين دامني معاج ..وبقولج شغله أمايه تراها ما تقصد بس تعرفين أنا ولدها الوحيد ومعودنها دوم اتعشي معاها حتى لما اكون ظاهر مع ربعي ..ترقد من دون عشي ..عشان جيه تحمليها يمكن تصير مواقف ما تعيبج بس تأكدي انها تحبج ووايد "يبتسم " لكن طبعا تحبني أكثر لأني ولدها 
مشاعل تحظنه : حياتي منصور ....بتعلمني فخالوه أعرفها كيف متعلقه فيك ..وأدري أنها تحبني وأنا أحبها موت ...أهي بحسبت أمايه الله يحفظهم ويطول بعمارهم ..اممم كلامك صحيح تضايقت شوي يمكن لاني مريضه وتدلع 
منصور يحبها ع راسها : أدلعي حياتي 
مشاعل : كلامك ريحني 
منصور : عسى دوووم هالراحه 
.
.
.
.

وصلنا ماليزيا بعد تعب وعناء كبير ..ماعرف المده اللى قضيناها فالطيارة كم بالضبط بس اللى أعرفه أن طولنا وايد ..
خذينا تكسي ووصلنا لين فندق برجايا اللى حاجز فيه محمد وتحديدا فالاستقبال 
محمد يطالعني : قعدي أهني برجعلج 
كنت تعباااانه وهلكانه من الدرب ..رديت عليه : أووكيه 
قعدت ع الكرسي ..وتنهدت .. معقولة أنا فماليزيا ومع محمد " ابتسمت بتعب " مابا أفكر بشي الحين مب وقته ..أبا أوصل الغرفه وأسبح وريح نفسي خلاص أحس عمري منتهيه من الخاطر 
سمعت حد يكلمني 
البنت : لوسمحتي 
رفعت راسي أشوفها 
البنت : ممم شكلي أزعجتج 
أستوعبت عقب أن بنت واقفة جدامي ..نشيت وسلمت عليها 
غادة : سمحيلي بس توني واصله ماليزيا وراسي داير من الطيارة 
ابتسمتلي : حاسه فيج لأني شراتج 
بادلتها الأبتسامه : توج واصله 
البنت : هيه حبيبتي 
غادة : نفس المعاناة يعني ..ع العموم اسمي غادة 
البنت : وأنا شيخه 
غاده : عاشت الأسامي 
شيخه : عاشت أيامج 
تميت أطالع عمري وأرمس : والله مستحية منج .. أول مره تشوفيني ..وتشوفيني بهذا المنظر ..مبهدله وحالتي حاله وو
شيخه تقاطعني : لا تستحين حبيبتي "تأشر ع عمرها " حتى أنا مبهدله شوفي شكلي .. 
غاده : مب شراتي طبعا 
شيخه تبتسم :هههههه احسن عنج شوي .. بسألج انتي يايه مع أهلج ؟؟
رديت عليها : لا ... يايه مع ريلي اممم تقدرين تقولين شهر العسل 
شيخه : أنا بعد يايه مع ريلي بس مب شهر عسل شراتج .. خلاص مريت بالعسل والبصل 
غاده : ههههههه عيل اكيد تغير جوو
شيخه : هيه حلوو التغير .. امم شكلج من الأمارات 
رديت عليها : هيه 
ابتسمت : عيل لازم أخذ رقمج 
غاده : آفا عليج ولا يهمج 
عطيتها رقمي وحفظته فالفون
شيخه : بترخص عنج الحين ..خلينا ع تواصل حبيبتي ..
غاده : اكيد اكيد "مديت ايدي " تشرفت بمعرفتج 
شيخه : أنا أكثر 
روحت عني وأنا رجعت أقعد على الكرسي .. يحليلها شكلها طيبه وحبووبه ..حسيت براحة معاها .. بس ياخي خسارة شافتني بهذا المنظر البايخ ..صايره ينية والله.. ما عرف كيف يتها الجرأة وسلمت علي وما خافت من شكلي ..ابتسمت لا أرادي ع تفكيري الأهبل 
محمد : ضحكيني معاج 
طالعته : أنت وووينك تأخرت 
محمد : كانت عندي مشكله فالحجز ونحلت الحمد لله ..البنت اللى كانت معاج منوو ؟
شو هالسؤال السخيف هذا شو ارد عليه الحين .. 
غاده : ما يخصك فالبنت 
محمد ابتسم : يااااا حيااااتي تغارين علي ..فديت رووحج انا 
طالعته بنظرات غيض وقهر .. وزاد غيضي أكثر يوم شفته يبتسملي 
محمد : مسرع ما كونتي صداقات " يغمزلي " طلعت حبيبتي مب هينه 
حطيت عيني بعينه ..هالانسان متفيج ..أنا ووين وأنت وين يا محمد ..سألته : متى بنروح الشقه تعبت 
محمد : الباص يتريانا برع قومي ؟؟
تفاجئت :باص 
محمد : هيه حياتي وبعدين نحن ما بروح شقه ..أنا حاجز فشاليه 
شاااااليه الله حلوو ..استانست بس ما بينت وناستي جدامة ..وقفت وطلعنا من الأستقبال وبالفعل كلامه صحيح ..شفت باص يتريانا برع
ركبناه ..كانت كراسيه خضراء ومفتوح من الصوبين ..تحرك الباص
وأنا تميت التفت يمين ويسار أطالع المكان والباص يتحرك ..ما قدرت أشوف عدل بسبت الظلام ..
صديت صوبه : كم الساعة الحين ؟
محمد : ست الفير 
تنهدت ورديت راسي وراء ع آخر الكرسي 
محمد صد صوبي : نحن الحين فجزيرة اسمها لنكاوي من احلا وأكبر الجزر الموجوده فماليزيا .. تخيلي عمري تتكون من 99 جزيرة ووان شاء الله بنستانس اهني قولي آمييين 
اففففف افففففففف..من هذا الأنسان ..ما يعرف يسكت شوي ..لعيان طول الوقت ..حشى ما يتعب ..من ركبت الطياره لين احين وهو يرمس .. وياليت عاد مسوتله سالفه عشان هذا كله ..سفهته وما رديت .. أنا تعبانه وهو حضرته مستوي مرشد سياحي
وقف الباص 
أنبهرت باللى شفته ..شفت أكواخ فكل مكان ..الشاليهات عبارة عن أكواخ ..أشكالهن تهبل 
نزلنا وصعدنا للكوخ .. محمد رجع عشان أيب الأغراض من الباص وأنا تميت أكتشف المكان .. شكله عجيب ما شاء الله نظيف وراقي من الداخل بس أنصدمت لما أكتشفت أن الكوخ عباره عن غرفة نوم وحمام بس .. دخل محمد وسكر الباب وأنا متوترة 
محمد وطى الأغراض ع زاوية وياني : تعبانه حياتي 
صديت صوبه وصرخت : ما يخصك فيني وبعدين مالها داعي هالكلمات السخيفه مره حياتي ومره عمري 
محمد يتنهد : تبيني أذكرج بالأتفاق اللى بينا ولا انتى !!
قاطعته : تتوقعني نسيته مثلا 
محمد : أدري أنج مب ناسية بس بغيت أذكرج أني وعدتج أغير نظرتج صوبي وخليج تحبيني .. حرمتيني من قربج ورضيت وقتلج قبل وأرجع أقولج للمرة المليون ..مستحيل أغصبج ع شي .. تطمني وأرتاحي ..بس عاد أنتى لا تصيرين أنانيه .. حرام عليج ما مكفنج هذا بعد ما تبيني أعبرلج عن مشاعري "نزل عيونه الأرض " سمحيلى غادووه هالشي مب بأيدي والله ..الكلمة اللى أحس فيها بقولها وبالوقت اللى اباه بعد ..أهم شي أني محافظ ع الأتفاق اللى بينا ..والحين رقدي فوق السرير ولا تحاتين برقد انا ع الكرسي "سكت ثواني عقب كمل " : راحتج عندي بالدنيا 
شفته يوم يبتعد عني بعد ما خلص رمسته .. وخذيت نفس عميق براحه .. الحمد لله أنه فهمني .. وفّر علي كلام ووايد كنت بقوله ..دخلت الحمام وغسلت ويهي ويديني عقب فصخت عباتي ورحت صوب السريروغمضت عيوني وتلحفت .. أحس عمري يووعانة رقاد .. 
.
.
.
.
محمد فتح شنطته وظهرله بجامة نوم ودخل الحمام وتسبح ع السريع ..ظهر من الحمام وراح صوب الكرسي ونسدح عليه .. صد صوب غاده وشافها كيف غرقانه فالنوم .. تنهد ..وغمض عيونه بضيج .. 
" احبها وايد ومتمسك فيها ..وكل ما مر الوقت كل ما تعلقت فيها أكثر " ابتسم وهو يتذكر شكلها فالسياره يوم تصارخ من الخوف " تستاهل صراحة غربلتني بس والله ما هانت علي .. فتح عيونه وتم يتأملها وهي راقدة .. كل شي فيها صغير .. عيونها صغار ..خشمها صغير ..شفايفها صغار إلا لسانها .. هذا ما عرف كيف أوصفه ..أطول عن برج خليفه .. مرادم تعق علي من تفجه الله يهديها "ابتسم " ااااه يا غاده شحلاتج وأنتي راقده .. جنج ملاك .. لازم أخليج تحبيني وتثقين فيني بسرعة .. متأكد المسأله مسألة وقت لا أكثر .. بس الله يعيني عليها هاي عنيده ورأسها يابس " تثاوب وحط ايده ع حلجه" ..أرقد ابركلي عن تنتبه وتحصلني أشوفها .. عاد ذيج الساعة شو بسكتها لو رمست ...أحترم عمري ونام بكرامتي أحسن
الجـــــزء الثالث والثلاثين 



((مليــت قل العطاء وآحسآسك آلمخـفي .. مليــت تقسـي علي وأسـأل عن علوومكـ .. يـآ سهــل مـآ تقتــرب يـآ سهل مـآ تقفي ..كنـك ملكـت آلفرآآق ولذة قدوومك!! ))

\
\
\



نشيت وأنا اسمع فوني يأذن .. منزله فيه برنامج الأذان ..خوزت اللحاف عني وحطيت ايدي ع راسي ..حسيت عمري حاره .. مسكت تليفوني أشوف الساعه حصلتها 12 ونص بتوقيتنا .. رفعت راسي أدور محمد بس ما حصلته ..قمت من ع الشبرية وأنا احس بدووخه ورحت صوب الشنط ..أبا أظهرلي ملابس عشان أسبح .. أنتبهت أن ووحده مفتوحة امممم اكيد مالت محمد ..رحت صوب الثانية وفتحتها ..يلست أجلب فالأغراض بعصبيه .
الخايس يايبلي أغراض على كيفه .. تميت أمسك بيدي نوعية الملابس اللى أقدر اللبسها وأفر الباقيات بعيد لين ما أنتبهت أن الشنطه صارت فاضيه .. وأغلب الملابس ما أقدر البسها جدامة..اففففف حقير واحد .. شو هالملابس اللى يايبنها لي ..حريمته ألبسها حقه .. حسيت بضيقة وقهر..أدريبه متعمد يسوي فيني جيه ..بس ما عليه محمد ..براويك 
شليت لي بدله محترمه ورحت الحمام أسبح .. خلصت وظهرتلي كريم وتميت أدهن جسمي .. ودمي أحسه يثوور من محمد ..بصفته شو يحطلي ملابس ع كيفيه .. قااهرني والله ..رحت صوب تليفوني ومسكته .. أبا أطمن أهلي علي ..اكيد يحاتوني .. لا سلمت عليهم ولا أتصلت حتى .. اكيد بيتشرهون علي .. شف بطارية الفون حمراء ..ياربي وين الشاحن ماله .. دورت فشنطتي وما لقيته ..رحت صوب شنطت محمد ..وأول ما فتحت الشنطه 
أنفتح الباب ..صديت شفته يدخل الغرفة 
أرتبكت شوي وقتله : عبالي شنطتي 
ابتسم وهو يطالع شنطتي .. كانت مفتوحه والأغراض ظاهره منها 
قهرني ببتسامته ..شو يفكر حضرته .. شو أبا يعني فأغراضه 
وقفت : أبا أرمس أهلي 
محمد : أتصل منصور علي من شويات كان يبا يرمسج بس قتلهم انج راقدة 
عصبت : وليش ما وعيتني أن شاء الله ؟؟
محمد : ما بغيت أخرب عليج نومتج 
غادة : لا والله ما بغيت تخرب علي نومتي ولا بالعمالة ما وعيتني 
محمد : وليش يعني ما ابا أوعيج ؟؟
غاده : ما دري عنك .. أسأل عمرك هالسؤال .. ما يسدك مسفرني بدون ما أشوف أهلي .. والحين ما تباني أرمسهم ..أنت ما عندك قلب ما تحس " طالعت شنطتي وأشرت عليها " وبعدين خبرني شو هالأغراض اللى حاطنها بشنطتي .. وبصفتك شووو عشان تحط أغراضي بالشنطة ..وتحدد شو البس وشو ما ألبس 
محمد :بصفتي ريلج وأبو عيالج فالمستقبل
من قال أبو عيالج صرخت عليه : جببببب أسكت 
حسيت الكلمة من قوتها هدت حيلي وقطعت يوفي ..ريولي ما قدرت تشيلني وطحت ع الأرض .. ما أكتفت بهذا بس ..أمتصت بعد كل الطاقة اللى فيني..ما رمت أتحمل قوتها وتميت أصيح وأصارخ شرات المينونة وقول كلام مب مفهوم .. صحت بهستيريه مب بس من الكلمة اللى قالها ..
صحت من كثر شوقي لأهلي ..ومن كثر خوفي من المستقبل .. خوفي من الأيام المجهولة اللى بعيشها معاه 
نزل وقعد حذالي :قطعتي قلبي أهدي 
كنت أحس بأرهاق بتعب ..مسحت دموعي وقتله : أبا ارمس اهلي 
رد علي : أن شاء الله 
شفته وهو يمسكت تليفونه ويتصل ..
عطاني الفون 
مسكته .. سمعته يرن شوي عقب رد منصور 
منصور : الووو حمود 
غاده : منصور 
منصور : هلا حبيبتي شحالج ؟؟ شخبارج ؟؟
غاده : الحمد لله بخير ..أنت شحالك ؟ وشحال أهلي مشتاقتلكم ووايد 
منصور: كلنا بخير وعافيه .. أتصلت عشان أطمن عليج بس كنتي راقده 
كنت أمسح دمعه وتنزل الثانيه ..ما كنت أبا أحسسه أني اصيح ..رديت عليه : خبرني محمد 
منصور : شو فيه صوتج حبيبتي 
غاده : ما فيه شي 
منصور :أنتي تصيحين ؟؟؟؟ 
ما قدرت أستحمل وأنفجرت ع التليفون أصيح : أشتقتلكم ووايد 
منصور بخوف : غااادوه رمسي فيج شي 
رديت عليه : لا والله بس مشتاقة .. مب متعودة ع بعدكم 
منصور براحه : حبيبتي غادوة أهدي خوفتيني عليج .. كلها كم يوم وبترجعيلنا بالسلامة ..الحين أستانسي ولا ضيجين ع روحج 
أبتسمت : أن شاء الله بس عطني أرمس أبوي وام
قاطعني : ما بخليج ترمسينهم وأنتى جيه حالتج ..تعرفين أمايه بتتعب بعد ما تسمع حسج ..أنا بطمنهم عليج وبقوللهم انج تسلمين عليهم ووايد 
يت عيني فعين محمد وشفته يطالعني بضيج 
غاده : منصور 
مشاعل : غادوووو شحالج 
غاده : مشاااااعل ..الحمدلله حبيبتي وانتي شحالج ؟ 
مشاعل : يسرج حالي ..هاه شو ماليزيا ؟؟ان شاء مستانسه 
غادة : مستانسه ووايد 
مشاعل : شعليج راعية ماليزيا ..الله يدووم عليج هالوناسه يارب 
ارمسها وأصيح : امين حبيبتي .. مشاعل ولهانه عليكم وايد 
مشاعل : ونحن مشتاقيلج بعد.. بسج صايح غادوه كلنا بخير وما فينا إلا العافيه 
شفت محمد يقرب علبة لكنينكس صوبي .. مسكتها ودزيتها صوبه .. ومسحت دموعي بيدي : أن شاء الله حبيبتي ما بطول عليج ..سلمي ع الكل 
مشاعل : يوصل حبيبتي ..بعطيج منصور يبا يرمسج 
كملت جملتها عقب سمعت حس منصور : غاادوه 
رديت عليه : وياك منصور 
منصور : لا تتضايجين .. كلها أيام وبترجعيلنا .. وما أوصيج شوفي الدنيا هناك وصوري عاد لا تستوين نذلة نبا نشوف 
أبتسمت : ان شاء الله 
منصور : ريحي الحين وخلاف دقي حق أمايه وطمنيها عليج .. تراج من عرستي مسويه طاف للكل عاد قلنا عروس خفي علينا 
غاده : ههههههههههههه والله مب ناستنها ناويه أتصل عليها 
منصور : زين تسوين ..عطيني حمود شوي ؟؟
صديت صوبه وما حصلته 
غاده : محمد فالحمام الحين 
منصور : تمام عيل سلمي عليه وايد 
غاده : يوصل 
منصور : مع السلامه حبيبتي ربي يحفظج 
غادة : مع السلامه 

سكرت عنه وغطيت ويهّي بديني وتميت اصيح ع الحال اللى أنا فيه .. تعبت وأنا توني فبداية المشوار .. وراج درب طووويل يا غاده ..المفروض أكون اقوى عن جيه وما أتأثر بكلامه ولا أتحسس .. اااااااااه ..يارب تصبرني وتقويني .. حسيت بعوار فرآسي .. مسكته بديني الثنتين وضغط عليه .. يمكن يخوز الآلم ..بس للأسف أحس العوار يزيد 
محمد : راسج يعورج ؟
خوزت اديني وصديت ع مصدر الصوت وشفته قاعد حذالي ..
ماعرف من وين ظهر توه كان مختفي ..رديت عليه : هيه عندك بندول ؟؟
محمد : لا ما عندي ..خليني أهوس عليج وصدقيني بترتاحين 
تقرب مني ومسك راسي وأنا ما منعته ..أبا ارتااح من هالعوار بأي طريقه ..أحس راسي بينفجر 
مسكني عدل :يااااااااااربي أنتي حاااره 
حط ايده ع خدودي وع رقبتي يتهيس حرارة جسمي .. وحصلني حااره 
محمد : انتى محمومه حبيبتي عشان جيه يعورج راسج من قوة الحمى 
وقفني من على الارض وساعدني لين ما وصلت السرير 
أبتعد عني ثواني ورجعلي وهو ماسك عباتي 
طالعته : ليش يايب عباتي 
محمد : بوديج العياده او المستشفي اي مكان حياااتي بس أطمن عليج 
رديت عليه : مابا اروح مكان ..أبا أرقد الحين 
محمد مسك ايدي وحاول يقومني من ع الشبريه بس ما خليته 
تلحفت وصديت الصوب الثاني عنه : أبااا ارقد محمد ..خلني ع راحتي 
محمد يحط ايده ع راسي : خاااايف عليج 
تم كلامه يتردد فبالي "..خايف عليج ..خايف عليج ..خااايف عليج .."
اسمحلى محمد ماقدر أصدقك ..ماقدر ..اللى شفته منك مب شويه ..بس احسه لخبط أفكاري .. 
عيونه..حركاته ..كلامه .. كل شي فيه احسه صادق معاي ..كيف جيه ياربي ؟؟كيف يقدر يمثل على بهالطريقة ..وأنا الغبية كيف حسيت بهذا كله ..كيف ألتمست الصدق فحركاته معاي وأنا أعرف زين انه يمثل علي ويبا يقص علي .. يارب ترحمني برحمتك .. هذا لوتي عود وأنا لازم ما أصدق ولا شي من اللى أشوفه جدامي ..لا كلامه ولا حركاته ولا سكوته عني .. اكيد يباني أرحمه عشان جيه يستخدم معاي هالأسلوب ..بس ما عليه محمد ..ما عليه .. براويك كيف تلعب فيني .. غمضت عيوني وأنا أحاول أطرد هالأفكار من بالي ..ورحت بسابع نومه 
.
.

نشيت وأنا احس بحرارة ..فريت اللحاف عني بعيد ..
محمد لما أنتبه علي يااني وقعد ع طرف الشبريه : زين يوم نشيتي كنت أحاتيج وايد ..شووو تحسين عمرج الحين ؟؟
حطيت ايدي ع حلجي وتميت أكح بقوو .. أحس الكحه ما تظهر من صدري تظهر بطني من قوتها 
محمد تقرب مني أكثر وحط ايده علي وبنره عاليه : غااادوه انتي حااااره وايد ..قومي قومي بنروح المشفي 
حاول ينزلني من ع الشبريه بس ما خليته .. رغم اني تعبانه بس كارهتنه من الخاطر 
بصوت خفيف رمسته : بروحي بقوووووم 
قمت من ع الشبريه بصعوبه ودشيت الحمام ..ظهرت عقب وما حصلته فالغرفه .. 
وأنا أطريه دخل الغرفه : حياتي رحت أتصل ع الفندق عشان يطرشون الباص وتأكدت انه موجود تحت 
ما رديت عليه .. رحت صوب عباتي ولبستها ولما وصلت للباب وقفت وشفته بعناد : مااابا أسير 
محمد : لا بتسيرين مب ع كيفيج حبيبتي 
مسك ايدي بقوو وفتح الباب ونزلنا من الكوخ ووركبنا الباص ووصلنا لين الفندق الأساسي فالرسبشن عقب محمد طلع متفق مع تكسي عشان يوصلنا المشفي اللى عندهم 
ركبنا التكسي وأنا هلكانة ..تمينا حوالي ساعة ونص ندور عيادة فاتحه عشان ناخذ دواء منها بس للأسف كل شي مبند .. المحلات اللى مفتوحه تنعد ع الأصابع ..ومحد موجود فالشوارع ..اكيد الوقت متاخر.. 
طالعت محمد حسيته مضايق ..
سألته : كم الساعه الحين ؟؟؟
محمد : اكيد تتحسبين الوقت متأخر .. شوفي الحين الساعه 6 ونص المغرب .. بس مثل ما تشوفيني كل شي مسكر الحين .. لا محلات لا دكاكين لا عيادات فاجه .. الحياه عندهم تنتهي الساعه 8 ..الكل الحين فبيته 
أستغربت : بس الحين 6 ونص 
محمد : ما شي فرق حبيبتي ..شوفي المحلات اللى مفتوحة تنعد ع الأصابع .. وبعد شوي بتبند ..
غاده : خلنا نرجع الشاليه دام كل شي مسكر 
محمد : ما بنرجع .. بنحوط يمكن نحصل صيدليه مفتوحه 
ترجيته : والله تعبانه رجعني 
محمد : حياااتي وعمري انتي غمضي عيونج ونامي وخليني أنا أدور ..وأن شاء الله بحصل عياده ولاآ صيدليه فاجه 
ابتسمت لا أرادي ونفذت الكلام اللى قاله ..رديت راسي ع السيت وغمضت عيوني 
وما أنتبهت إلا لما شفت محمد حاط العشاء حذالي ويحاول يقعدني عشان آكل 

ما كنت مستوعبه عدل ..طالعت المكان وعرفت أني رجعت الشاليه .. كيف ومتى ماااعرف ..كل اللى أذكره أني غمضت عيوني لما كنا ندور صيدليه .. مسكت راسي .. أحسه يدوور بقوو 
محمد : حياتي تعشي عشان تشربين دواج 
ما رديت عليه واكتفيت بالوضعية اللى أنا فيها 
مسك ايدي ونزلها وأنا تنهدت بضيج : ما أبا آكل مالي خاطر 
محمد : لا تتصرفين مثل اليهال .. حياتي لازم تأكلين عشان تشربين دواج 
ما ناقشته زود .. قمت آكل شوي شوي وآنا مالي خاطر بس شو أسوي مابا أضارب معاه ما فيني طاقه ومب متفيجتله 
كلت كم لقمه عشان أسكته عقب حاولت أنش بس منعني 
محمد : آكلي بعد حيااتي 
صرخت عليه : مااابا ياخي مب غصب 
محمد : هدي هدي أنزين لا تعصبين 
نش بساعدني أوصل الحمام بس تحركت بسرعه ..عشان ما أعطيه مجال 
دخلت الحمام وتغسلت وظهرت وأنا أكح وحاطه أيدي ع صدري 
محمد تقرب مني وبيده الدواء : شربي حياتي 
لما خفت الكحه مسكت كيس الدواء ..وشربته 
أنتبهت عليه وهو يطالعني بنظرات شفقه ..لالا مب شفقه هاي نظرات خوف ..لالا اففففف شوفيني أنا .. الله ياخذه يارب وأفتك من شيفته 
رحت صوب السرير وأنخشيت تحت اللحاف وهو يراقب خطواتي من بعيد 
تلحفت وغطيت راسي مابا أشوفه .. 
تميت فتره وأنا أحاول أرقد بس ما قدرت الكحه ما خلتني فحالي ..ما كنت قادرة أتنفس ..خوزت اللحاف ويلست ع السرير ..عقب حسيت براحه طشونة ..رجعت عقب أنسدحت على أمل أني أرقد لأن الكحه خفت عني الحمدلله.. اكيد الحين بنام ..حاولت وتجلبت يمين ويسار بس للأسف ما رمت ..وعلى هالحال اللى أنا فيه كنت طول الوقت أسمع تحركات محمد فالغرفه بس عقب فتره أختفى الصوت وما سمعت شي .. اكيد رقد ..خوزت اللحاف شوي شوي ..وطالعت الكرسي حصلته يالسه عليه ..بس وضعيته غريبه .. كان ماسك يبهته بدينه الثنتين ..و يأخذ نفس بقو ويظهره .. يا ربي شوو بلاه اكيد فيه شي .. لاحظت وأنا أشوفه ..دمعه تنزل من عينه ..لالالا مستحييييييييييييل محمد يصيح مستحيل ..توترت ..ليش يصيح شوو مستوي .. كانت دموعه خفيفه فالبدايه بس عقب تمت تزيد ..وجتوفه صارت تتحرك ..ااااااااااه ..ماعرف بشو يالسه أحس الحين .. رديت انسدح ع السرير وغمضت عيوني ..ما با افكر باللى شفته ..ما با .. اصلا ليش افكر فيه يعني ؟؟ شو يخصني أنا.. صاح ما صاح أنا مالى دخل فيه هو حر ..كانت أفكاري تتصارع مع بعضها ..وهدت فجئة لما سمعت خطواته ..وحسيتها تتقرب صوبي .. كنت مغمضه وخايفه فنفس الوقت .. 
حط إيده ع راسي وعقب تقرب وباس راسي بوسه طويله 
أحس عمري تيبست فمكاني .. والغريبة راح أحساس الخوف اللى كنت أحس فيه من ثواني وتم بس التوتر مسيطر علي 
سمعته يهمس بنبره خفيفه : آنا آسف لاني قصرت معاج ..كنت المفروض أوديج المستشفي أول ما تعبتي وما أخليج ع راحتج ..كان المفروض ما أسمع رمستج وشلج غصب " حط ايده مره ثانيه على راسي "مب هاينه علي أشوفج تعبانه وأنا مب قادر أسوي شي ..تنهد بضيج اااااااااه .. يارب يشفيج يارب ..أنتى أغلا أنسانه فحياتي .. ياربي يحنن قلبج علي وتتقبليني وتحبيني ..لو شويه قسم بالله انا راضي ..رااااااااضي .. يارب حنن قلبها يا رب .. احبها وأنت أعلم بهذا الشي .. يارب ساعدني وصبرني .. أنت القادر على كل شي 
رد باسني مره ثانيه ولحفني عدل 
حسسيت براحه كبيره غمرتني ..ورقدت بعدها
.
.
. الجــــزء الرابع والثلاثين 

(( آلــشوق فضــحني بطـاريكـ ...كـل ما قـالوا آسمكـة فززيت مفضوح ... عقلـي وفــكري مع طيـفك يباريكـ ...بـآلمختصر كلي معك ووين ما تـروح ))
\
\
\




عمر : الحين أنتى صدق ترمسين ولا تقصين علي ؟؟
فاطمه : حياااتي ودر عنك هالسوالف أنت تعرف أني بسير 
عمر مصدوم: فطامي قولي أنج تمزحين 
فاطمة : ما أمزح حبيبي مخبرتنك أني بروح صلالة مع أهلي 
عمر بضيج : قسم بالله عبالي تمزحين ..ما خذت الموضوع بجديه
فاطمه ترفع جتوفها : أنا مالي ذنب ..هذي مشكلتك ..بذمتك يعني معقولة أمزح ومقدمه على إجازة 
عمر بضيج : ااااه قلتيها مشكلتك ؟؟!! وأنتى طبعا عادي عندج 
فاطمة: حرام عليك شوو عادي عندي 
عمري بنبره جادة : لا تسيرين 
فاطمة : عمر بلاك؟؟ الكل بسير ..يعني تباني أتم بروحي 
عمر : أنزين أنا ما أباج تسيرين ..قوليلهم المدير ما طاع يعطيني أجازة 
فاطمه : عمووري 
عمر يقاطعها : شفيج فطووم مب عايبنج كلامي ..تبين تبتعدين عني أسبوع كامل يالظالمة 
فاطمه ابتسمت 
عمر: تبتسمين بعد 
فاطمة : لأنك تصعب علي الموضوع ..بروحي مضايقه لأني بكون بيعدة عنك وأنت قاعد تزيدني بهالحركات 
عمر : شوو أسوي أحبج فطوم 
فاطمه : حياتي انته 
عمر: فطامي بتخبل ..معقوله أسبوع ما بشوفج 
فاطمه : أسملا عليك حبيبي 
عمر : خايفة علي ؟؟
فاطمه : اكيد 
عمر : عيل لا تروحين وتخليني 
فاطمه تنهدت بضيج 
عمري نش من على الكرسي وقعد ع الكرسي اللى مجابلنها وحط عينه فعينها 
فاطمه نزلت عيونها 
عمري : طالعيني 
فاطمه : أخاف أصيح 
عمري : قتلج طالعيني 
رفعت عيونها وكانت ممزوره دموع 
عمر : حيوانه لا تصيحين 
فاطمه مسحت دمعتها بعد ما نزلت 
عمر يبتسم : بعد ما ترجعين محد راح يمسح دموعج غير أنا ..وبيدي 
فاطمة عقدت حياتها مستغربة 
عمر يكمل : قنعت أماية ع زواجنا وبعد ما ترجعين بتقدملج ان شاء الله 
فاطمة فتحت عيونها ع الآخر مب مستوعبه اللى قاله 
عمر : بلاج مبققه عيونج "ابتسم " هذي المفاجئه اللى كنت ارمسج عنها ..خلاص بنكون مع بعض ع طول حياتي 
فاطمه غطت ويّهها بدينها الثنتين ووتمت تصيح 
عمر : فطاااامي أهدي 
كانت تصيح من قلب ..مب قادرة تستوعب أن حلم حياتها بيتحقق وبترتاح من الهم اللى كانت عايشتنه 
نش عمر وقعد ع الارض مجابلنها وهي ع الكرسي وتم يطالع ملامحها وهي منهارة من الصايح ..
عمر : خاطري امسح دموعج وأحضنج وخذ ما بخاطرج بس مستحيل أسوي شي يقلل من مقدارج ويغضب ربي فالنفس الوقت ..صبرت طول ذيج الفتره وبصبر بعد لاني ااحبج فطامي ااحبج ..
هو يتكلم وفاطمة يزيد صايحها 
عمر : بس بس أهدي ولا تعذبيني ..هذا حلمنا الى خططنالة رباعه بيتحقق قريب
فاطمه طالعته بنظرات كلها حب : الله العالم بالحب اللى أشيله بقلبي لك ...الله لا يحررمني منك 
عمر : ولا منج حياتي 
فاطمه ابتسمت لما انتبهت ع القرب اللى بينهم : حيووووووان خوز عن ويهي 
عمر ابتسم ووقف : بتخليني أسبوع بروحي وتسبني بعد 
فاطمه ضبطت شيلتها ووقفت 
عمر: ووووين 
فاطمه : بروح البيت 
عمر: خلج شوي معاي .. والله ما شبعت 
فاطمه : حبيبي لدريول يترياني برع 
عمر تنهد :مب عارف شو أقولج حياااتي ..بس ديري بالج ع نفسج 
فاطمه : ان شاء الله ..
مدت ايدها عشان تسلم عليه ..عمر تم يطالع أيدها فتره ..مستغرب من حركتها .. ما توقع تمد أيدها .. 
فاطمه : ما تبا تودعني 
عمر : أنا فحياتي ما مسكت أيدج وما أبا أمسكها إلا لما تكونين حلالي 
فاطمه قفطت وردت أيدها 
فاطمه : مع السلامه 
ومشت صوب الباب عشان تظهر بس وقفت لما زقرها 
عمر : فطااامي 
ووقفت وما ألتفت صوبه 
عمر : أسف لأني رديتج 
فاطمه صدت صوبه وهي مبتسمه : حياااتي من عرفتك ولين اليوم وأنت تكبير فعيني ..ااحبك عمر 
عمر يبادلها الأبتسامه : وأنا اموووت فيج 
وقفت أطالعه ثواني عقب طلعت من المكتب 


.
.
.


وعيت من النوم وأنا أسمع تليفون محمد يرن .. أنجلبت الصوب الثاني متضايقة من الصوت وتلحفت زين ..الحمدلله سكت تليفونه بس دقايق ورجع يرن مره ثانيه .. افف شو هالصدعه .. خوزت اللحاف وشفت التليفون ع الكرسي ومحمد راقد حذالة .. قمت من ع الشبريه عشان اخلي التليفون سايلنت وأرجع أكمل رقاد ..بس لما مسكت التليفون ..أنتبهت أن الرقم المتصل دولي .. اااكيد منصوور أخوي ..
ردت عليه بصوت خفيف عشان ما يسمع محمد : الوو ..لووو 
خوزت التليفون من أذني وشفته .. حد معاي ع الخط بس ما يرمس 
رجعت الفون ع أذني : الووو ..الووو
سمعت : توو تووو توو تووو 
سكروا الفون فويهي ..استغربت ..اممم يمكن من الشبكه .. رجعت الفون مكانه 
وطالعت محمد وذكرت كيف كانت حالته البارحه .. خاطري أعرف ليش كان يصيح ..مستحيل يكون خايف علي .. أكيد بالعماله قالي ذيج الرمسه عشان أسمعه .. خيبه تخيبه ما يضيع فرصه بدون ما يستغلها .. تنهدت بضيج .. طار النوم من عيني .. تهيست عمري .. الحمدلله أحس عمري أحسن ..حطيت أيدي ع حنجرتي وكحيت بقو لدرجه ان محمد نش من النوم ..أبتعدت عنه وأنا أكح ..
محمد كان منسدح ع الكرسي ..نش وقعد عليه 
غاده : اسفه لأني قومتك 
محمد يطالعني بنظرات غريبة 
سفهته وكملت رمستي : أرجع أرقد 
محمد نش وتقرب صوبي ..ومد ايده عشان يمسكني بس رديت وراء خطوتين 
محمد : طمنيني عليج 
رديت عليه من دون نفس : بخير 
محمد : صدق 
غاده : الحمدلله 
محمد : شربتي دواج 
غاده : توني ناشه ..بسبح وعقب بشربه 
تقرب صوبي بسرعه وحط أيده ع راسي وبتسم : الحين بس تطمنت 
قهرني ودزيت ايده : سخيف 
محمد : برايني سخيف أهم شي تطمنت عليج 
رحت عنه صوب شنطتي وبالغصب حصلت شي سنع عشان البسه 
طالعته : أباك توديني السوق ؟؟
محمد مستغرب : السووق 
رديت عليه : هيه أبا أشتريلي ملابس عندك مانع 
راح صوب الكرسي ورجع أنسدح عليه وسوالي طااف 
حسيت بغيض بس تعوذت من الشيطان ورحت الحمام اسبح ..خلصت وظهرت حصلته متكشخ 
محمد : موجود بوفيه فالفندق جهزي عمرج بسرعه عشان نروح نتريق
نفذت كلامه وطلعت علبه المكياج وتعدلت ع السريع ولبست عباتي 
محمد : شربي دواج لا تنسين 
رحت صوب الكيس وشربت الدواء ..معني عارفه مب زين أشربه ومعدتي خاليه بس شو أسوي 
خلصت ونزلنا من الشاليه وكان الباص يتريانا ..ركبناه وتحرك .. وأنا منبهرة بالطبيعه اللى أشوفها ..ياربي شووهالروعه والجمال .. لما وصلت ماليزيا ما قدرت أشوف كل هالزين لأن الوقت اللى وصلنا فيه كان متأخر .. تنهدت برااااحه كبيره ..والله ما في شي أحلا من الطبيعه ..ترد الرووح ..حسيت بحساس حلوو ونحن نمشي والخضره حوالينا من كل صووب وأبتسمت وأنا أشوف القرود موجوده فكل مكان .. تمشي ع الشجر وع الارض .. وعااااادي ما تخاف من الناس .. أشكالهم تهبل والله 
وصلنا مطعم مفتووح حواليه الشجر من كل صوب ..والقرود موجوده بعد 
نزلنا وأختار محمد طاولة وقعدنا عليها .. لاحظت أن أغلب اللى موجودين فالمطعم عرب .. يت عبالي شيخه اللى تعرفت عليها أول ما وصلت ماليزيا بعد ما شفت العرب اللى موجودين فالمطعم ..تميت أحرك عيوني وأدورها بين الناس 
محمد: غاده شو تسوين ؟
لفيت صوبه : أشوف الناس 
محمد :يا سلام .. تشوفينها حلوه يالسه تبحلقين عيونج بالخلق شو تبينهم ؟؟
غادة : استغفر الله ..يآخي أنته شو يخصك ؟؟ طالعت فوق .. تحت ..ولا بحلقت عيوني بالناس ع قولتك ..ياخي كيييييفي ..أنا حرة وأنت مالك خص 
عض شفايفه اللى تحت : أول شي أنتى زوجتي يعني غصبن عنج لي خص فيج ..ثاني شي أناااا ....!!!
"سكت وهو يطالعني بعصبيه "
بعدت نظراتي عنه وطالعت الطاولة ..ما أحب أشوف عيونه وهو معصب أحسه بياكلني 
مسكت سجين كانت بطاوله وسألته: أنت شوو كمل ؟؟
أتريت رده بس حضرته ما نطق 
رفعت عيوني وشفته .. حصلته يطالعني بنفس النظرات ..لحظه لحظه لا مب هاي النظرات اللى كان يشوفني فيها من شوي ..نظراته الحين غيرر .. ما احسه بياكلني .. ولا أحسه معصب ..عصبيته كلها راحت فثواني ..كأنه واحد ثاني اللى قاعد جدامي مب محمد .. ماعرف ليش أرتبكت وبعدت نظراتي عنه مره ثانيه بس هالمره مب خوف .. هالمره أحساس صعب على أفسره 
رمس بصوت يدوب أسمعه : أنا أغاااااااااار 
ابتسمت لا أرادي ع كلامه وحطيت عيني فعينه.. أونه يغار
محمد : ليش تضحكين 
رديت عليه : تذكرت شي وضحكت " رفعت حياتي " ليش ممنوع ؟؟
رجع خزني بعيونه ..يعلهن البط .. عقب نش وشل الصحن اللى جدامي 
محمد : بيبلج من كل شي موجود هناك ما باج أتعبين عمرج وأنتى بروحج مريضه 
خلاني ...وراح صوب البوفيه .. حسيت بلووم شوي ع اللى سويته معاه ..وتنهدت بضيج ..افففففف أنا شفيني .. لازم ما أرحمه وما أخليه يستغل طيبتي ويقص علي .. محمد ممثل بارع .. بس ليش يعاملني بهالأسلوب .. مستغربه وايد من هدوءه الزايد وصبره معاي ..يا الله ..صدق أني سخيفه يعني ما عرف ليش مستغربه من معاملته ... أكيد حاط فباله بالطريقه هذي بيكسبني .. خصوصا بعد ما عطاني وعد انه ما يلمسني إلا برضاي .. رجعت أفكاري تتلخبط للمره الثانيه بسبته .. غمضت عيوني ..مابا أفكر بشي بتاتا ..رديت فتحتها وأنا أسمع صوت الصحن بعد ما حطه فالطاولة جدامي ..
أبتسملي وشل صحنه عشان يحطله ريوق : ثواني وبيج عمري
مشى من جدامي ورجع للبوفيه وأنا أتابع خطواته وهو يمشي .. وأراقب تحركاته من بعيد ..ووفجئه وبدون سابق أنذار حسيت بشي يعفد ع الطاولة ويتقرب مني ..نقزت بدون حاسيه من ع الكرسي ووصرخت بأعلا حسي لدرجه أن كل الناس الموجودين فالمطعم صدوا صوبي ..وعم الهدوء بعد ما كانت أصواتهم مازره المكان .. الكل يطالعني ومستغرب 
حطيت ايدي ع قلبي بخووف ..
وأنتبهت عقب ما أبتعدت عن الطاولة ..ااالشي اللى كان عافد ع الطاولة ؟؟؟؟؟؟؟؟؟؟؟؟!!!!!!!!!!!!! ...قرررررررررد 
ضحكلي وشل صحن الآكل مالي وراح
فجيت عيوني ع الآخر وأنا أطالع حركته ...
وسمعت عقب ضحكه جماعية من كل الموجودين .. قفط وحسيت بأحراج كبير ..تمنين الأرض تنشق وتبلعني من الفشله اللى حسيتها 
لمحت محمد طاير صوبي ..مسك أيدي ووظهرني برع المطعم .. وأنا ساكته ولا علقت ..شوو أقول بعد الفضيحه اللى سويتها داخل ..أشرف لي أسكت ..مشينا لين ابتعدنا مسافة كبيره عن المطعم ..
وبطل محمد أيدي وتم يطالعني فتره عقب نقع من الضحك .. تم يضحك بصووت عالي ..حسيت الدم يثور فيني ..شو هالسخاف ماطني جدام الناس عشان أيبني أهني ويضحك علي 
صرخت : تضحك على خيبتك 
صخ وتم يطالعني عقب رجع يضحك .. قهرررني ..هذا أهبل ولا شوو ..ماعرف كيف راحت عصبيتي وأبتسمت وأنا أشووفه يضحك ومستانس .. أول مره اشوفه يضحك بهاي الطريقة .
مر على بالي أخوي منصور .. كان دوم لما يرمس عن محمد يقولي .. الوحيد اللى يقدر يخليني أضحك وأنا فعز ضيقي ..هو محمد ربيعي .. هذا اكيد جانب فشخصيته للحين ما شفته 
ضحك لين ما شبع عقب تم يطالعني فتره ولا خوز عيوني ..
تقرب مني ووقف مجابلني 
أستغربت وسألته : شفيك ؟؟
محمد : أول مره أشوفج تبتسميلي والأبتسامه تكون ظاهره من قلبج 
أبتسمت لا أرادي ع كلامه ووسكت ماعرف ليش تصرفت بهاي الطريقة 
محمد : أنا احبج 
رديت بعفويه : وأنا اكرههك 
محمد بضيج : والله 
رفعت حاجب: ليش عندك شك فكلامي ؟؟ 
محمد لف الصوب الثاني وعطاني ظهره : عارف أنج تكرهيني ما يحتاي تذكريني 
غاده : بتوديني السوق ؟ 
محمد يلبس نظارته : بوديج وين ما تبين 
رجع صد صوبي : يلا نرجع عشان نتريق 
حسيت عمري للحظه وقحه وحقيره .. توه كان مستانس ويضحك ..
خربت عليه وناسته ..
تنهدت وميشت معاه راجعين المطعم 
.
.
.
.


سعود وأهله قاعدين فحوي البيت يركبون أغراضهم السيارة..ويتريون فنس الوقت منصور وأهله عشان يظهرون رباعة فالدرب 
ريم : أمايه جنهم تأخروا ؟؟!
أم سعود : توني مرمسه خالتج قالتلي ياين فالدرب 
ابو سعود : ريم تعالي 
راحت عند أبوها 
أبو سعود : روحي المطبخ وظهري فلاس العصير من لفليزر وحطيه فالسيارة 
أم سعود : الله يهديك ريمووه ماتروم تشل لفلاس ..خبر وحده من البشاكير تيبه 
أبو سعود : شو ما تروم ..ما شاء الله عليها حرمه 
ريم : صدقه أبوي أروووم أشله 
أم سعود : بعد أدافع عنج أم لسان..
أبتسمت ريم لأمها وهي رايحه المطبخ تنفذ أوامر أبوها 
أم سعود : فطوم بلاج حبيبتي ؟؟
فاطمه كانت حاطه ايدها ع خدها وسرحاانه 
أم سعود علت حسها : فطووم
فزت وشافت أمها : بلاج امايه ؟؟
أم سعود : وين عقلج انتى من ساعه أزقرج 
فاطمة : ما سمعتج 
ام سعود : فشو كنتي سرحانه ؟؟
فاطمة : كنت أفكر فالدوام ..أحس سفرتي هالوقت صعبه ..عندي وايد شغل ومحد 
أبو سعود يقاطعها بعصبية : شغل وايد ولا شويه ..محد يشتغل فالشركه يعني غيرج ..اكيد مرتبين أمورهم ولا ما عطوج أجازه أسبوع 
أم سعود : معاه حق ابوج .. لاتفكرين فداوم طوول وخليه يزول .. هالكه عمرج بالشغل ..ولا مره خذيتي أجازه ..ولو مب هالطلعه مب ناويه تأخذين أعرفج .. بسج عاد ريحي عمرج من التفكير شويه ..لو الشركة شركة أبوج ما بتهتمين فيها بهالطريقة
فاطمة فاجة عيونا مصدومة وهي تسمع الهجوم الأرضي ، الجوي ، البحري 
اللى ياها من أمها أبوها بدون سابق أنذار 
سعود يحاول يلطف الجو : فطووم تحب تشتغل بضمير طالعة علي 
فاطمه أبتسمت لا أرادي :صح ظاهره ع أخوي هابت ريح 
سعود :ههههه عاد صدقت عمرها وبتبطر علينا 
فهاي اللحظات دخلت سيارة منصور الحوش 
فاطمه فخاطرها "الحمدلله أنفذوني "
نزلوا من السيارة وسلموا ع بعض ..وظهرت ريموه من المطبخ يايبه فلاس العصير .. شافها سعود شالتنه وراح صوبها وشله عنها وركبه السيارة 
هند ترمس أمها : أبا أركب مع ريمووه 
أم منصور : لا خلج معانا 
ريم : خالووه خليها بتونسني فالدرب 
أم سعود : خليها تركب معانا بتفتكين من الصدعة 
هند:هههههههه شكرا خالوة 
أم سعود تغمزلها : أساعدج يالسه 
الكل كان منتبهم عليهم وضحكوا ع الموقف 
أم منصور تصد صوب هند : برايج بنتي ركبي وين ما تبين 
ابتسمت هند فرحانه وركبت مع ريم فالسيارة
الجزء الخامس والثلاثين


(( مابغيتك فـ{الظلام} ولابغيتك بـ"الحرام.."مابغيتك غير بـ{العز} الشريف المقتدي
مابغيتك بـ(التلاعب).. مابغيتك بـ(الكلام).. مابغيت إلا أخوك يصير [عم] ولدي))
\
\
\


سعود يسوق وأبوه حذاله ووراه فطوم وأم سعود 
وفالدبة قاعدات ريموه وهندوه ..بالعماله يالسات وراء عشان يأخذن راحتهن ومحد يصدعهن 
أما سيارة منصور ..
كان أبوه قاعد حذاله ووراه مشاعل وأم منصور ..تقريبا السيارة شبه فاضيه 
مشاعل متساندة ع الكرسي وسرحانة


~~~~~~


ريموه ماسكه أيد مشاعل وتقودها بسرعة كبيرة لين الميلس 
مشاعل مطت ايدها بقوه.. وريم وقفت 
مشاعل : حق شو ساحبتني ؟
ريم : مصيبه مستويه تعالي 
مشاعل بانت ملامح الخوف عليها وريم رجعت تمسك أيدها وسحبتها لين الميلس ..
ريم تسكر الباب 
مشاعل بخوف : شووو مستوي ريمووه 
ريم ساكته 
مشاعل : شووو 
كانوا داخل الميلس وواقفين قريب من الباب 
ريم : خلينا نبتعد عن الباب عن حد يسمعنا 
مشوا وقعدوا ع زاوية ..
مشاعل : رمسي تراني بموت من الخوف 
ريم : فطوووم 
مشاعل : بلاها فطوم ؟
ريم : ماعرف شقولج 
مشاعل تصرخ : قولي 
ريم : لا تصارخين مابا حد يسمع 
مشاعل : عيل رسمي بسرررررررررررررعة 
ريم : فطوم تكلم واحد 
مشاعل مصدومه : شووو
ريم : اللى سمعتيه فطوم على علاقة بواحد أكتشفت هذا الشي اليوم 
مشاعل : مستحيل 
ريم : قسم بالله أني ما أجذب عليج 
مشاعل غمضت عيونها 
ريم : أنتى عارفة سعود كيف معقد تخيلي لو يعرف أن فطوم ترمس واحد شو بسوي فينا ..أنتى خلاص بتتزوجين منصور بس أنا أكيد بيغربلني ..أهو من دون شي راص علينا ..كيف لو عرف عن فطوم 
مشاعل : كيف عرفتي ؟؟
ريم : عرفت وبس 
مشاعل بنبرة تهديد : خبريني كيف عرفتي ؟؟
ريم فخاطريها " أقووول ولا ما اقووول ..خايفه أقول أني سمعتها تتكلم مع مديرها فالتليفون وعقب مشاعل تسوي مشكله حق فطوم ويمنعونها من الشغل وأهم بالغصب موافقين ع شغلها ..وبعدين أمبين من الكلام اللى سمعته أنها تباه يتقدملها ..بس أنا خايفة من سعووود .. شو أسوي "
مشاعل : ليش ساكته حضرتج 
ريم : ساكته لأن ما عندي دليل عليها بس أمبين من حركاتها أنها تكلم واحد وو
مشاعل ما رامت تمسك عمرها وصفعت ريم طراق ع ويهها بكل قوتها 
ريم أنصدمت وحطت أيدها ع مكان الضربه 
مشاعل : أنتي قليلة أدب ..كيف تتكلمين عن أختج اللى أكبر عنج بهاي الطريقة الخايسة بس لأنج شاكه فيها ..لو عندج دليل بعدني بسكت ..لكن ساحبتني من الصالة ووأنا ميتة من الخوف ..قلت أكيد شي جايد صاير وآخر شي تقولين لي هالكلام الفاضي عن أختج ..والله عيب عليج .. تراج مب ياهل عشان تغلطين وما تفكرين ..أنتى كبرتي وحاسبي على حركاتج .. 
ريم صاحت 
مشاعل تكمل : قسم بالله خاطري أعطيج طراق ثاني ياليهال ..كبرتي بس عقلج عقل يهال ما كبر ..الله يسامحج فطوم عاد تشكين فيها .. مب قادرة أستوعب الرمسه اللى قلتيها .. من وين يتج الجرأة من وووووين 
ريم كانت تصيح متلومة لآنها خبرت مشاعل ..المفروض انها ما تتلكم بس خوفها من أخوها سعود هو اللى جبرها 
مشاعل : لا تخلين الشيطان يلعب بعقلج يمين ويسار ويخليج تتخيلين أشياء وتصدقينها ..تعوذي من أبليس وأهدي ..والطراق اللى ياج مني تستأهلينه عشان ثاني مره تحسبين ألف حساب قبل ما تقولين الكلمة 




~~~~

فزت بعد ما وصلها برودكاست ورجعت للواقع 
اففف شو اللى ذكرني بهالموقف البايخ 
مسكت تليفونها اللى كان فذبانها وبدت تقراء البيسيات اللى توصلها ..خطرت ع بالها ربيعتها إيمان من زماان ما رمستها ..دورت نكها وعقب طرشتلها 9 بنقات وهي تضحك تعرفها بتعصب عليها 
وقفت مشاعل تطريش بنقات لما شافت إيمان تكتب 
إيمان : حرقتي الفووووووون "وحاطه فيس معصب "
مشاعل : ههههههههههههههه 
إيمان : يعني ما يسدج قاطعه بعد مزعجه 
مشاعل :هههههه ايمانوا اشتقتلج وايد 
إيمان : حتى أنا والله ..شحالج ؟؟وين أرضج من سماج ؟؟ حتى البيبي ما أطرشين فيه شي ..ليش لهدرجه الزواج يلهي ؟؟
مشاعل تكتب وهي مبتسمه : شو أسوي يبوج ما أتفيج أمسك الفون أبدا هالفترة 
إيمان : ههههه ما تنلامين 
مشاعل حطت فيس مستحي : أعرف أنج خايسه وتفكيرج خايس 
إيمان :هههههههههههه
مشاعل : صح ما خبرتج أنا الحين فالدرب رايحة صلالة
إيمان حطت الفيس اللى متفاجئ : وناااااااااااااااااسه حبيبتي استانسي ما أوصيج 
مشاعل : هههه لا توصين بس ع فكرة مب بروحنا أهلي وأهله رايحين معانا 
إيمان : ههههه مخربين عليكم هاه 
مشاعل : ههههههههه طفسه وحده ..لا والله بالعكس ..أحب الطلعات العائلية 
إيمان : يا سبحان الله 
ام منصور تصد صوب مشاعل : بسج من التليفون وسولفي معانا 
مشاعل : أن شاء الله خالوووه 
كتبت حق ايمان : برمسج عقب حبيبتي باااااااي 
ما تريت ردها وسكرت المحادثه 
مشاعل : أصبلج خالوه جاي ؟؟
أم منصور : زين بنتي 
فتحت مشاعل الكيس اللى حذال ريولها وظهرت منها دلة الجاي وصبت حق خالتها كوب عقب صبت حق منصور وأبوه ..وأخر شي صبت حق عمرها 
أم منصور : الله يعينها أمج ع صدعت ريموه وهندوه 
مشاعل :هيه والله ..بس ما عليج سعود هناك بيهزبهن 


.
.
.
.

أم سعود : الله يكفينا شر هالحوادث 
أبو سعود : الواحد المفروض لما يشل أهله مكان ينتبه فالدرب وما يسرع .. هذيلا اللى يسرعون يبون يذبحون أهلهم 
سعود : أبوي محد يبا يذبح أهله بس يوم ربك يكتب هالشي خلاص 
أبو سعود : صحيح ولدي بس المفروض الواحد ينتبه لما يشل أهلة ويسوق الدرب بركاده ..لو يتأخرون فالوصول مب مشكله دامهم بخير وعافيه ..
سعود : صح كلامك 
أم سعود : بسكم من هالسوالف روحنا نمشي فخط ..خوّفتونا 
سعود يضحك : هذا أبوي مب أنا 
أبو سعود مبتسم : عصبت علينا أمك 
فاطمه تهز جتف أمها 
أم سعود صدت صوبها 
فاطمه ترمس بصوت خفيف : خلي سعود يطول ع المكيف ..بموووت من الحر وع فكره يعني أبوي اللى مقصر عليه 
أم سعود أبتسمت : سعود طول شويه ع المكيف جتلتونا حر 
سعود : أن شاء الله 
سعود طول عليه وفاطمة تنهدت براحه ..
ظهرت تليفونها من الشنطه وحصلت 3 مسجات كول من عمر ومطرش رسالة فتحتها 
حصلت مكتوب فيها 
((ووووووووووووووووينج انتي))
ابتسمت هذا حشي ما أروم أغفل عنه طشه يحتشر علي 
كتبتله مسج :: 
((حبيبي نحن من ساعتين تقريبا ظاهرين من البيت .. أنا بخير الحمدلله وسمحلي كنت مشغوله مع أهلي وما شفت الفون .. أنت شحالك ؟؟))
طرشت المسج وعقب ثواني وصلها مسج من عمر 
فتحته 
(( الحمدلله طمنتيني كنت أحاتيج والله 
فطامي كيف تبين يكون حالي وما بشوفج أسبوع وحاط فيس حزين ))
قرته وطرشتلة 
(( عموري أنا أحس عمري فعالم ثاني ..للحين مب مستوعبه أنك بتتقدملي ..أخيرا بتصير زوجي ..والله حاسه عمري بطيييييييييير من الفرحه ..أحبك )) 
طرشلها 
(( أنا مضايق لاني ما بشوفج وأنتي طايرة من الوناسه هاه ))
رديت عليه فطوم 
(( حبيبي والله ..
صح تعشيت ؟؟))
رد عليها 
(( لا مالي خاطري ))
ردت عليه 
(( شو مالك خاطر ؟؟؟ عشاني الحين لازم تأكل ..وع فكرة إذا ما كلت حتى أنا ما بآكل ))
رد عليها 
(( ههههههه مسكتيني من ايدي اللى تعورني ..خلاص بتعشي حياتي ..وأنتي يويلج لو ما كليتي ))
طرشتله 
(( بآكل حبيبي من عيوني ..بخليك الحين أنت روح تعشي وأنا بعد بتعشي ..لما تخلص خبرني ..وبالعافيه عليك ))
رد عليها 
((ربي يعافيج حياتي ..ما بطول برجعلج ))
وهي تقرا المسج فزت ع صريخ هندوه وريموه 
وسعود ضرب بريك قووووي 
أم سعود طارت حمامة فؤادها و نشت من قعدتها وودت رأسها وراء تشوفهم 
ووالمنظر اللى شافته 
" كانت ريمووه وهنوده فاجات عيونهن ومصدومات وهن يشوف فلم ع الاي باد "
أم سعود :شششششفيكم شو هالصرخ 
ريم صدت وشافت امها بخوف : خ خ خفنا من الفلم 
أمها تصارخ : شووو خفتوا من الفلم ؟؟صدق أنكن ما تستحن ع ويههكن..
هنوده نزلت راسها خايف وريم اطالع امها ع نفس الوضعيه خايفه تبعد عيونها 
شلت عنهم الأي باااد : قلت أدب فيكم 
ورجعت قعدت وقلبها يدق 
أبو سعو بعصبيه : ما يشبعن من التليفونا ومن هالأفلام .. طول الوقت أممبققات عيونهن ..لو الحين سعود دعم شووو بتستفيدن حضرتكن .. انا ريال عود ما أتحمل وحرمتي حرمه عوده ما تتحمل 
سعود : هدوا اعصابكم ما يقصدن 
فاطمه : والحمدلله أنهم بخير وما صار شي 
أبو سعود : استغفر الله استغفر الله 
أم سعود حاطه ايدها ع قلبها : والله خوفوني 
فاطمة تمسك ايد أمها : حصل خير لا تكبرون الموضوع عاد 
ريموه وهندوه مب مستوعبات اللى صار 
صدت فطوم تشوفهن حصلت كل وحده قاعد ع صوب وسرحانه 
فخاطرها " شكلهن ما توقعن اللى صار بس يستاهلن شويه " 
فنفس اللحظه هندووه طالعت ريم وأبتسمت أبتسامه خفيفة وريم بادلتها الأبتسامة 
عقب ربع ساعة وقفوا عند محطة بترول 
مشاعل ومنصور نزلوا السوبر ماركت اللى موجود فالمحطة .. 
شافتهم فطوم ونزلت 
ريموه وهندوه ممنوعات ينزلن من السيارة 
بس لحسن حظهم سعود توسطلهم عند أمه ونزلهن
ريم : شووو هالرحلة اللى من بدايتها هزاب 
هند تضحك : هههههههههه هيه والله صدق حسيت بخوف من خالي وخالوه 
فطوم : تستاهلن شو كنتن تسون 
هند : كنا فاجات النت ونطالع لقطات تخوف وصرخنا لا أرادي 
فطوم : هههههههه حصلتن هزبه محترمه 
ريم : ضحكي ضحكي الهزاب حقنا مب حقج 
فطوم مبتسمه : والله أنتن تيبن الرمسه حق عماركن 
تقربوا منهم منصور ومشاعل 
مشاعل : ضحكوني معاكم 
فطوم : طافج نص عمرج أبوي اليوم أتحول علينا فالسياره بسبتهن 
منصور : ليش شو مسويات ؟؟
هند : كنا نشوف لقطات رعب ع الاي باد وصرخنا بدون حاسيه 
ريم : وطبعا ما قصروا فينا أنغسل شراعنا 
منصور :هههههه أحسن عشان ثانيه مره تودرن هالقافه الزايدة 
" يطالع هند " خلاص تعالي ركبي عدنا دام هاي سوالفج 
سعود : لالا برايها خلها مع ريمووه بتونسها 
صدوا على مصدر الصوت وشافوا سعود ياي صوبهم 
هند : أنزين خل ريموه تركب معانا سيارتنا فاضيه 
ريم : هيه أبا اركب معاهم 
سعود : هههههه ناويات تشردن يعني 
مشاعل : برايهم سعود خلهم يركبون معانا والله السيارة فاضيه 
سعود : أنزين خلاص ركبوا صدعتولي رأسي 
ريم : واذا سألت عني أمايه قوللها مشاعل حلفت علي أركب معاهم فالسيارة 
سعود : هههه ما عليه بتصرف لا تخافين 
رن تليفون فطووم وكان عمر متصل ..أبتعدت عنهم 
فطوم بصوت خفيف : هلا 
عمر : هلا حبيبتي ..أخيرا سمعت حسج 
فطوم : شو أسوي حياتي ..كنت فالسيارة ماروم أرمسك ..ومن شوي نزلت سوبر ماركت المحطة بس عشان أتصل عليك ..بس أنت ساحر أتصلت بروحك 
عمر : أنا طرشتلتج مسجات وما رديتي علي ..فقلت بدقلج رنه عشان تنتبهين ع الفون وتعطيني ويهه شويه 
فطوم : ههههه حرام عليك كنت مشغوله مع اهلي 
عمر : لا حول ولا قوة إلا بالله .. كل ما قتلج كلمة رديتي علي أهلي وأهلي
فطوم : ههههههه 
عمر : وتضحكين بعد ؟؟
فاطمه : أحبك 
عمر : ياعمري وأنا امووت فيج ..
فاطمه : حبيبي والله 
عمر : طفسه تعرفين كيف تغيرين مزاجي فلحظه 
فاطمه مبتسمه 
عمر : الحين رجعي حق أهلج ما أباهم يحسون فشي 
فاطمه : ان شاء الله حبيبي 
عمر : ديري بالج ع روحج 
فاطمه : من عيوني وأنت من أسكر عنك ..وط راسك ونام وراك دوام باجر لا تسهر 
عمر : أن شاء الله حياتي ..في أوامر ثانيه 
فاطمه : هيه إذا ما ياك نوم طرشيلي مسج بسولف معاك 
عمر: تمام حبيبتي 
فاطمه : ياله مع السلامه 
عمر: فحفظ الرحمان 
سكرت عنه وهي مبتسمة ولفت تبا ترجع السيارة بس أنصدمت لما شافت منصور واقف يشوفها 
أنصدمت 
منصور : توني ياي أزقرج لأن الكل ركب السيارة 
فطوم تحس عمرها بتموت من قوة الأحراج .. بلعت ريجعها بخووف 
منصور : فطوم فيج شي .؟.
فطوم أمتزرت عيونها دموع 
منصور : اممممم أعتبريني ما سمعت شي من اللى قلتيه 
نزلت راسها الأرض مستحية من منصور ودموعها تنزل.. ما توقعت أنها ممكن تنحط فهذا الموقف البايخ ومع منوو مع ولد خالتها وريل أختها ..تمنت الأرض تنشق وتبلعها ..
منصور : تحبينه ؟
غطت ويهها بدينها الثنتين وتمت تصيح .. تحس أنها خلاص أنتهت 
منصور : أهدي ولا تخافين مني ..جاوبيني أنتي تحبينه 
هزت راسها هيه وهي تصيح بصوت خفيف 
منصور : وأهو يحبج ؟
ردت عليه بصوت يدوب ينسمع : يحبني وبعد ما نرجع العين بيتقدملي 
منصور :أنزين ممكن تعطيني رقمه 
نفذت كلامه ..مسكت تليفونها وعطته رقم عمر بدون نقاش ..ما كان عندها ويهه عشان تنطق ..
منصور : فطوم أنتى بنت خالتي وحالج من حال غاده وهند أحبكم وأخاف عليكم .. لا تخافين مني ولا تستحين الحب مب عيب ..بعد ما نرجع من صلاله بتفاهم معاه ..وسرج هذا فبير ومحد بيعرف عنه 
فاطمه مسحت دموعها : أنا والله 
منصور يقاطها : لا تقولين ولا كلمة ولا تتلومين مني ..أنا وأثق فيج ومستحيل أفهمج غلط 
فاطمه تحس عمرها مب قادره توقف معاه أكثر من قوة الأحراج والفشلة : ممكن أروح السيارة؟
منصور : أكيد فطوم بس لا تزعلين مني ..إذا حصلت وقت مناسب بتفاهم معاج فالموضوع ..ثقي فيني 
فاطمه تغشت وخطت خطوتين مروحه السيارة بس وقفت وقالت بدون ما تشوفه : مشكووور منصور ع ثقتك فيني 
ما تريت رده ..كملت مشي صوب السيارة وهي تحس الدنيا أدور فيها 

.
.
.
.
.
. 
غاده : متى بتوصلون يعني ؟؟
أمايه : أخوج يقول 3 ساعات وبنوصل ان شاء الله 
غاده : يا ربي والله خاطري أكون معاكم 
أمايه : مره ثانيه حبيبتي 
غاده : أن شاء الله 
أمايه : عطيني أرمس محمد 
غاده : لحظه 
بعدت التليفون عن آذني وزقرته : محمد 
كان منسدح ..لما زقرته نش 
تقربت منه وعطيته التليفون ..آشرلي منو بس طبيته ورحت أعدل لحاف شبريتي 
سمعت يرمس أمايه 
محمد : الووو 
أمايه : هلا ولدي شحالك ؟؟ شخبارك ؟؟
محمد : الحمد لله عمووه ..بخير وعافيه ..أنتوا شحالكم ؟وكيف صلالة 
أمايه : الحمد لله بخير بس بعدنا ولدي ما وصلنا 
محمد : توصلون بالسلامة يا رب ..حاولت أقنع منصور يأجل الروحه عشان نروح معاكم بس ما طاع 
امايه مبتسمه : منصور يبا يمشي حرمته قبل ما تخلص إجازتها 
محمد : هيه خبرني ..خيرها فغيرها ان شاء الله 
امايه : ان شاء الله بخليك ما بطول عليك 
محمد : افا عليج عمووه 
امايه : دير بالك ع بنتي 
محمد : بنتج فعيوني 
بند التليفون ..وطالعني : ليش ما وعيتيني للحين ؟؟
رديت عليه : نسيت 
محمد : نسيتي ولا تناسيتي 
كنت ماسكه مبرد وأعدل أظافري
رديت عليه ببرود يذبح : هيه تناسيت شو بتسويبي ..بتذبحني مثلا 
سمعت خطواته تتقرب مني .. حسيت بشويت خوف ..
قعد مجابلني ..
محمد : تتوقعين أنا أروم أذبحج 
خليت عمري مب مهتمه وتميت أعدل أظافري 
مسك أيدي وشل المبرد منها وبعصبيه : لما أكلمج طالعني ..ويا ويويلج لو سفهتيني مره ثاانيه .. 
فتحت عيوني ع وسعهن : شو بتسوي فيني يعني لو سفهتك ؟؟؟
محمد بنبرة تهديد : عيديها مره ثانيه وبراويج شو أقدر اسوي 
حطيت عيني بعينه وطالعته بنظرات كلها تحدي ..عنادي أكبر بوايد من الخوف اللى أحسه أتجاهك يا محمد 
ونحن فنفس الوضعيه لمحت أبتسامه خفيفه فويهه عقب ثواني أنفجر من الضحك 
أستغرب ووايد هذا شو اللى يضحكه الحين 
غاده : شفيك ؟؟؟؟؟؟
ما رد علي تم فترة يضحك 
عقب هداء وقالي : حلووو ووايد شكلج لما تكونين خايفه وتحاولين تبينين لي العكس 
وغمزلي وراح عني ..
أبتسمت بدون حاسيه ع حركته ورجعت أعدل اظافري مره ثانيه

الجــــزء السادس والثلاثين 

(( مــا جيت لــ الدنيا على شأأن أحبكـ .. جيت أعشـقك وأشتاقلكـ وأتمناك ..ولا أنت مدري عنك ربي وربكـ .. أهـم شي إنـي أنا أغليـك وأهــواك ))

\
\
\
\


مهره : لازم تخبرها فارس 
فارس : أدري أنها لازم تعرف بس خايف عليهاا ..تعرفين مرضها ما يسمحلها تتعرض حق اي صدمات 
مهرة : هيه بس ما يصير حبيبي لازم تعرف بأسرع وقت .. صح عمتي بتزعل وبتتعب بس من حقها تعرف لو أجلت الموضوع أكثر بتزعل عليك ..خبرها ورتاح ..وأنا بكون معاها حبيبي ما بخليها 
فارس نزل راسه ومسكه بذراعه : آآآآآآآآآآآآه يا مهره ..والله أني أمووت فاليوم مليوون مره ..أحس الوقت ما يمشي .. وراسي من كثر التفكير بينفجر من اللى صار .. حاولت أحصل عذر يغفرلها الشي اللى سوته فينا بس تعبت من التفكير وما لقيتلها عذر ..ربيناها أحسن تربية وما قصرنا معاها فشي ليش سوت فينا جيه ؟؟ لييييييييييييييييييش هالسؤال محيرني ..أحس عمري بتخبل لو ما حصلتله جواب ..الحقيره نزلت رؤسنا الأرض ولا أفتكرت فينا.. صرت ما أظهر من البيت وما أروم أحط عيني بعين حد ..خايف يكون عندهم خبر عن سواد الويهه اللى موستنه أختى ..الله لا يوفقها لا دنيا ولا آخره ..عسااه تموت ونفتك منها ..فضحتنا جدام القاصي والداني 
مهره : لا تدعي عليها مهما صار هاي أختك 
فارس : لا تقولين أختك هاي لا أختى ولا أعرفها ..طلعت من قلبي خلاص والله لو أشوفها جدام عيني جان ذبحتها بيدي ..
مهره تحط أيدها ع جتفه : هد أعصابك ..أختك طيبه بس ريلها لاعب بعقلها لعب ..غاسل مخها مخلنها ما تشوف حد غيره ..صايره غبيه تنفذ كلامه بدون تفكير ..كل همها أنه ما يزعل عليها 
فارس فتح عيونه ع وسهن وطالع مهره بعصبيه 
مهره شافت ملامحه ووسكتت من الخوف 
فارس : لو دافعتي عنها مره ثانيه يويلج 
مهره : ان شاء الله 
فارس يتنهد بقوو : تعباااااان والله تعبان ..وخايف على أمايه أطيح علينا أذا درت باللى صار ..
مهره : بس لازم تخبرها 
فارس : شو تبيني أقوللها بنتج رافعه عليج قضيه فالمحكمه أطالب بنصيبها فالبيت والحلال اللى عدنا " يحرك راسه يمين ويسار " مستحيل أمايه تتحمل خبر مثل هذا 
مهره أنتبهت ع دمعه تنزل من عينه ..تقربت منه أكثر وحطت أيدها ع ويهه ومسحت دمعته 
مهرة : متزوجين من 8 سنين ..أول مره فحياتي أشوف دمعتك تنزل 
فارس : اللى يصير لي فوق طاقتي مب قادر أتحمله 
حظنته بكل قوتها : حياتي فارس ظهر اللى فخاطرك وصيح عشان ترتاح ..مب عيب الريال يصيح ..
فارس نفذ كلاامها حرفيا وسمح لدموعه تنزل بغزاره فحظنها ..صاح من خاطره لدرجة أنه كان يشهق من الصايح ومهره كانت حاظنتنة وتصيح معاه 

.
.
.
.


مشاعل مبتسمه وهي تشوف جمال الطبيعه 
أم منصور توعي بنتها هند : بسج رقااد نشي وشوفي الدنيا شحلاتها 
ريم تهز هند : نششششششي هندوه وصلنا 
هند أنتبهت وعركت عيونها : وصلنا ؟؟!! 
ريم : هيه قووومي شوفي الخضره اللى برع 
هند كانت راقدة وبعد ما خبرتها ريموه أنهم وصلوا ..نشت ولصقت فالدريشة السيارة 
هند : الللللللللللللللللللللللللله "تصد صوب ريم " : شوفي ريموووه المنظر يهبل 
ريم مبتسمه : هيه ما شاء الله 
هند : قسم بالله طار النوم كللللللله
ريم : لازم يطير النوووم وأنتي تشووف هالمنظر اللى يرد الروح 
هند :هيه والله يرد الروووح 
ريم : وين الكميرة هندوه ؟؟؟
هند : ما دلها الحين عقب بنتفيج حق التصوير ..صح بسألج متى وصلنا بالضبط 
ريم : اممم من ربع ساعه تقريبا بس ما وعيتج ع طول ..رحمتج لانج بالغصب راقده 
هند : زين سويتي كنت تعبانه الحين أحس عمري أحسن 
ريم : زين الحمدلله ..
هند بصوت عالي : منصور متى بنوصل السكن ؟؟؟
منصور : ماشي باقي شووي وبنوصل "يبتسم " أكيد هلكتوا وتبون تريحون 
مشاعل : شو إلا ما هلكنا ..أحس عمري منتهيه من التعب 
منصور : ههههههههه عيل أنا شوو أقول أسوق من أمس لليوم 
مشاعل قلبها عورها عليه : بنوصل وبترتاح 
منصور : بأذن الله 
أبو منصور: صلالة هالسنة غير عن السنوات الماضيه 
منصور : ربعي اللى يوها هالصيف يقولوون نفس الكلام 
هند : حبتين عيل 
مشاعل : هههههههههه بعدج ما ودرتيها هالكلمه 
هند: هههه بعدني 
أبو منصور : بناتي ما شاء الله عليكم ..طول الدرب تسولفن ..قرقرقرقر روسنا صدعت ولا رمنا نرقد شرات الناس 
مشاعل : عمي بالعمال عشان منصور ما يرقد فالدرب 
منصور يبتسم : أحس صاروخ يانا بس ما أروم أعلق دام حرمتي فالسالفة 
الكل ضحك ع تلعيق منصور ومشاعل أبتسمت .. وكموا سوالف لين ما وصلوا السكن .. 
منصور وسعود كانوا متكفلين بالحجز .. حجزوا شقه عبارة عن ثلاث غرف وصاله وثلاث حمامات 
الشباب كلهم فغرفه بروحهم وومشاعل والبنات فغرفه ووأم منصور وأم سعود فغرفه وطبعا ما خلن حد يرقد معاهم ..مافيهم ع الصدعه والحشره 
الكل رقد بعد ما وصل السكن .. إلا فطوم كانت الأفكار توديها وتيبها ..تحاتي عمر من صوب وتفكر فمنصور من صوب ثاني .. حاولت ترقد بس ما قدرت ..طلعت من الغرفه وراحت تقعد فالصالة 
"يارب ترحمني برحمتك .. ماعرف كيف بتعامل مع منصور بعد الموقف البايخ اللى صار .. متسحيه منه واايد رغم أن كلامة ريحني .. حسيته واثق فيني بس يمكن بالعمالة قال هالكلام عشان ما يحرجني " امتزت عيونها دموع " اكيد طحت من عينه .. واكيد نظرته تغيرت صوبي ..آآآآآآآآآآآآآآآآآآآآآآآآآآآآآآه والله ما ألومه فتفكيره ما ألومه أنا أستاهل 
أنقطع حبل أفكارها بعد ما سمعت حد يناديها 
صدت صوب مصدر الصوت 
وحصلت منصور واقف حذال باب الصاله وشكله يضحك ..لابس جلابيه مبهدل فيها ..وعيونه وحده مفتوحه والثانيه مسكرة 
فاطمه : الحين بنادي مشاعل 
منصور : ومنو قالج ناديها .. أترييني أهني لا تروحين داخل ..بدش الحمام ع السريع وبرجعلج 
فاطمه فخاطرها " أكيد يبا يرمسني عن عمر " 
روح عنها وأهي تمت على أعصابها لين ما ظهر من الحمام 
منصور قعد قريب منها وفطوم كانت مرتبكه ومتوترة 
منصور : لا تخافين بس مابا حد يسمعنا 
فطوم منزلة راسها الأرض وساكته 
منصور :طلبت منج تقعدين عشان أعيدلج كلامي اللى قلته لج ..لأني أحسج ما صدقتيه وعارف أنج مب راقده من كثر التفكير 
فطوم رفعت راسها وحطت عينها فعينه 
منصور : فطوم والله العظيم أني واثق فيج ..تطمني من هاي الناحيه ..ماباج تفكرين أنج طحتي من عيني أو شي ..لا بنت خالوه ..أنا عارف خالو كيف تربي ومستحيل أشك فتربيتها لج .ولا تعتقدين أني بدقله وبهزبه " حرك راسه يمين ويسار " ما خذيت رقمه عشان أهزبه ..أنتى حالج من حال خواتي وأنا لازم أطمن عليج .. 
فاطمه تقاطعه : بيتقدملي منصور 
منصور : وأنا مصدق كلامج والله ..بعد ما نرجع .. ونعين من الله خير ..بتصل عليه وبتفاهم معاه 
فاطمه : ما يحتاي لانه بيتقدملي 
منصور : لا فطوم يحتاي ..لازم أكلمه وأسأل عنه وعن أهله وأنتى أكيد متفهمة موقفي 
فاطمه : تمام بس الله يخليك لا تخبر مشاعل 
منصور : قتلج مليون مره مستحيل حد يعرف تطمني .. عمر أسمه صح ؟ 
فاطمه : صح 
منصور : اوكيه بخليج عيل برجع أكمل نومتي وأنتي روحي أرتاحي ولا تفكرين فهالموضوع بتاتا 
فاطمه : ان شاء الله 
منصور نش يبا يرجع الغرفه 
فاطمه : منصور 
وقف ورجع صدلها 
فاطمه : مشكوور وايد .. والله مشاعل محظوظه فيك 
منصور ابتسملها وكمل طريج صوب الغرفة 
أول ما فتح الباب ظهر سعود فويهه 
منصور : بسم الله الرحمان الرحيم 
سعود :هههههههه اكيد تسمي من جمالي اللى تشوفه 
منصور : ااي جمال الله يخليك ..الحمدلله أن مشاعل ما تشبهك ولا كنت من زمان مسفرنها بيتكم 
سعود : مشكله اللى يغارون ..قوم عن دربي خلني أسير الحمام 
منصور يضرب جتف سعود :دورك الحين ..هههههه أنا توني راد 
قام منصور عن دربه وظهر سعود من الغرفه وراح الحمام ..
فاطمه بعد ما رمسها منصور ووطمنها ..
دخلت الغرفه ومسكت تليفونها وطرشت مسج حق عمر أطمنه عليها عقب وطت راسها ع الشبرية ورقدت

,,,,,,, 

من التعب نشوا متأخرين من النوم فما قدروا يظهرون 
هند : يااااخي خساره ما ظهرنا اليوم 
مشاعل : ياله مب خساره .. منصور وسعود تعبانين من الدرب 
ريم تغمزلها : تحاتي حبيب القلب 
هند وفطوم ضحكوا 
مشاعل : ههههه خايسات 
فاطمه : بذمتكم ما تحسون بيوع 
مشاعل : ظهروا الشباب أيبون عشاء 
فاطمه : زين لآن بطني يغرد 
هند : هيه والله يووع 
ريم : عندي كيس فيها حلاويات بالغرفه ..بيبها عشان تأكلون 
هند: زين تصبيره ع الأقل لين ما يوصل العشاء 
ريم : ياله تعالي معاي 
هند تنش : سرينا 
فاطمه : بتحصلون دبة بيبسي فالثلاجة ..هاتوها معاكم 
هند : اوووكيك 

.
.
.
.


منصور وسعود فالسيارة طالبين عشاء ويتريون الطلبية تخلص 
سعود :منصور 
منصور صد صوبه 
سعود : شو بتكون ردت فعلك لو أنصدمت من أغلا الناس فحياتك 
منصور أبتسم 
سعود : ليش تبتسم ؟؟
منصور : أبتسمت لأن هالسؤال ماعندي له جواب 
سعود : حتى لو كان هالشخص أبوك؟؟
منصور عقد حياته : أنت شو يالس تخبص ؟؟ 
سعود :أبا أفتحلك قلبي ..أباك تشيل معاي جزء من الهم اللى أعيشه من شهور .. خلاص أحس عمري مب قادر أكتم بقلبي أكثر عن جيه وخلي عمري طبيعي وما فيني شي ..تعبت من كثر ما أجمال أبوي وعامله عادي ولا كأن شي صاير ..وأنا فداخلي كاره القعدة معاة ..
منصور : شوو مستوي ؟؟ليش تقول هالكلام ؟؟
سعود : فخاطري كلام منصور أبا أقوله من زمان بس من كثر ما الموضوع يجرحني ما خبرت حد حتى خواتى ..رغم أني أدري من حقهن يعرفن بالموضوع 
منصور : أرمس سعوود ؟؟أعصابي تلفت 
سعود : مب عارف كيف أبداء 
منصور بخوف : الله يخليك أرمس لا تخوفني أكثر 
سعود : خواني 
منصور : شفيهم ؟؟
سعود : أنا عندي خوان منصور ولدين وبنت ..أخواني من أبوي 
وهو يتكلم حط عينه فعين منصور ..وشاف منصور مصدوووم من الكلام اللى سمعه 
سعود : تخيل أخوي أحمد يشتغل معاي فنفس المكان من أربع سنين وأكتشفت من ثلاث شهور تقريبا أنه أخوي 
منصور : سعود 
سعود : أعرف ما عندك كلام تقوله 
منصور : هذا مقلب صح 
سعود بضيج : مب مقلب منصور ..هذا الصدق ..أول ما خبرني أحمد ما صدقته بس شفت الأسم وقارنته بأسمي وولاحظت الشبه الكبير اللى بينا ..
" منصور حط ايده ع ايد سعود " 
سعود يكمل : رب العالمين وحدة عالم بحالتي كيف كانت .. ماكنت أرقد الليل ولا النهار من كثر التفكير يا منصور ..أنصدمت فأبوي وايد .. فجئه صورته أهتزت جدام عيني وطاحت ..صعب علي وااايد .. كنت أشوفه مثلي الأعلي ..قدوتي من صغري ..
منصور : مب فاهم شي تراني ..كيف عمي معرس وهو نادر ما يظهر من البيت ..أذكره من يوم ما كنا صغار وولين الحين ما يظهر 
سعود : كان متزوج لما كنا صغار لأني أكبر عن أخوي أحمد بسنه ..ماشي فرق بينا 
منصور : أخوك اسمه أحمد 
سعود : هيه أحمد وعندي أخت معرسه أسمها مهره وعندها عيال 
منصور : ماشاء الله ..سعود تراني مب قادر أستوعب اللى تقوله ..خبرني بالتفصيل عن كل شي 
سعود : شوف منصور .. مثل ما قتلك أبوي معرس ومطلق أمهم من سنين ..ويايب منها ولدين وبنت .. واللى قاهرني أنه ما خبرنا عنهم ..ونحن ما نعرف اي شي عن وجودهم ..تخيل هالكلام من سنين ..ولولا الصدفه اللى أستوت معاي ماكنت بعرف شي عن هالزواج ولا كنت بعرف شي عن وجود خواني .. قتلهم ما كنت أعرف ..بس فالبدايه ما صدقوني وجذبوني وأنا ما ألومهم .. ما تدخل المخ أن أبوي ما خبرنا أن عدنا خوان .. كانوا يعتقدون أن مانبا نتعرف عليهم ..وأبوي الله يهديه من طلق أمهم ما سأل عنهم نهائيا .. أبوي عطانا حنانه وحبه وحرم خواني منه .. تيتموا وأبوهم عايش ..ما توقعت قلب أبوي قاسي لهذي الدرجه 
منصور : معقولة ما سأل عنهم 
سعود : هيه ما سأل ولا يعرف حتى أشكالهم كيف صايره 
منصور مذهول : عمي حنون معاكم كيف قدر يقسي قلبه عليهم 
سعود : ماااااااعرف منصور وهالشي بيذبحني 
منصور : سألتهم عن سبب طلاق أمهم 
سعود : تعبت من كثر ما أسأل بس محد يجاوبني ..مايطيعون يتكلمون معاي فالموضوع اساسا ..وأنا ما أقدر أصر عليهم وايد لان الموضوع حساس وأنا أحاول أكسبهم 
منصور: هذا الموضوع وراه سالفة كبيرة ..
سعود : أكيد منصور ..مهاري محتشره تبا تتعرف ع خواتي بس أنا ما كنت قادر أفتح معاهم الموضوع لأنه متعبني وايد .. عطيت عمري وقت عشان أقدر أتحكم فأعصابي وأمسك عمري وأتأقلم مع الوضع ..أبا لما ارمس خواتي أكون قادر أتفاهم معاهم وأشرحلهم الموضوع وفنس الوقت ما أقسى قلبهم على أبوي مهما صار هذا أبونا 
منصور : أسمه مهاري 
سعود ابتسم :هههههه مهره 
منصور : شكلك خذيت عليهم 
سعود : صاروا جزء من حياتي خلاص ..حتى خالتي تعودت ع وجودها فحياتي 
منصور : انت زرتهم فالبيت ؟ 
سعود :ههههههه زرتهم ؟؟؟ضحكتني منصور ..أنا أبات عندهم يوم أروح بوظبي 
منصور مصدوم : بذمتك سعود 
سعود : بذمتي .. هم أقترحوا علي هذا الأقتراح وأنا وافقت عليه ..وهالشي اللى خلاني أتقرب منهم وأتعود عليهم 
منصور : حلوو وايد ..ومتى ناوي تخبر خواتك ؟ 
سعود : بعد ما نرجع من صلاله بخبرهم ان شاء الله 
منصور :وخالوه 
سعود : ما بقوللها طبعا 
منصور : وعمي 
سعود : بعد بوصيهم ما يحسسونه بشي ..مابا أسوي شي أندم عليه منصور .. بخلي الأمور ماشيه ع نفس الحال ..بس بخبر خواتي لأن من حقهن يعرف
منصور : مشاعل اكيد بتنهار 
سعود : واثق أنك بتقدر تخليها تتقبل الموضوع بسرعه 
منصور: ما بصير إلا الخير إن شاء الله بس صح أنا خايف من شغلة ..فطوم وريموه إذا ما قدرن يمسك عمارهن وراحن يخبرن خالوه ولا عمي 
سعود : مستحيل واثق عدل من هاي الناحيه 
منصور : الموضوع مخوفني سعود ..أنت بهالطريقه بتخلي كل اللى فالبيت يعرفون 
سعود : عارف الموضوع مب هين بس اللى في بالي شي واحد ..خواتي لهم حق يعرفون بالموضوع 
منصور : الله يستر من اللى بصير 
سعود يتنهد : كل خير أن شاء الله 
منصور : قسم بالله خبصتني فوق تحت .. محتاج وقت عشان أستوعب الموضوع 
سعود أبتسم :أقول أفتح دريشتك الريال يايب العشاء وأنت فخبر كان 
منصور صد ع الجامه وشافه الريال ..فتحها وخذ العشاء ودفع البيزات وسكرها وهو فعالم ثاني 

.
.
.
.

بعد مرور 5 أيام

رجعنا من ماليزياء أمس الظهر ..أستقبلنا فالمطار ريل حصه أخت محمد ..ووصلنا لين البيت .. طبعا أهلي فصلالة وما عندي حد يستقبلني ..فديتهم متوله عليهم من الخاطر ..أتصلت ع أمايه وعلى حسب رمستها باجر الصبح بظهرون من هناك ..طرت من الوناسه آخير بكحل عيني بشوفت أهلي ..الله يحفظهم ويرجعهم بالسلامة يارب ..أذكر شكل محمد في آخر طلعه طلعناها أنا وياه عشان نشتري هدايا حق أهلنا
ذاك اليوم حلمت مريوم .. وكانت زعلانه علي فالحلم لاني تزوج محمد .. نشيت من النوم وأنا متضايقة .. وعصبت على محمد وكنت طول الوقت أسمعه كلام مثل السم .. ورغم هذا كله وداني السوق عشان أشتري هدايا حق أهلي وهو بعد أشتراء حق أهله .. كنت ما أرمسه .ويوم يرمسني ما أرد عليه .. كانت أعصابي متوتره وفاقدة الصيطره على نفسي ..
روحنا السوق وطبعا ما خليت محل ما دخلته عشان بس أخليه يضايق ويتعب وكنت أدور أغلا الأشياء حق أهلي عشان أدفعه دم قلبه وغصص عليه ..وكل ما أختار شي كنت اطالعه أباه يصارخ علي ولا يشاتم عشان أرد عليه وظهر النار اللى فيوفي 
بس اللى قهرني أنه كان يدفع ولا يقول كلمة 
كان من شكله أمبين أنه تعباااان وهلكان بس أنا ما رحمته بالعكس كنت مستانسه وبعد ما رجعنا الشاليه كنا شارين عشاء محمد من كثر ما كان تعبان نام بدوون ما يتعشى ..شكله زعلان مني ..أذكر أني تلوومت وايد لاني عارفه أنه من الصبح مب ماكل شي وبعد رقد من دون عشى .. قلبي عورني عليه لدرجه أني كنت ناويه أقومه من النوم وأقنعه يتعشى وبالفعل تقربت منه عشان أقومه بس بعد ما تقربت ما رمت أقومه .. كبريائي ما سمحلي 
أبتعدت عنه ورحت أنسدح ع الشبريه 
تنهدت : والله ذكريات 
محمد : ذكريات شو ؟؟
تفاجئت لما شفته يدخل الصاله : ما رحت الدوام ؟؟
محمد : لا غيرت رأيي ..مافي معرس يقطع أجازته ويداوم إلا إذا صاير شي وأنا ما فيني ع رمست الناس 
غادة : معاك حق 
محمد : أقولج أهلي بيتعشون عدنا اليوم 
غاده : صدق 
محمد : هيه كنت عندهم وعزمتهم ع العشاء 
غادة : أنزين بتطلب عشاء من المطعم 
محمد : هيه لا تحاتين 
غاده : خلاص أطلب العشاء وأنا بسوي فواله حقهم 
محمد : تعرفين أطبخين ؟؟
أبتسمت : هيه أعرف أسوي سويت وحلويات 
محمد :زين عيل أنا بظهر عندي مشوار 
غاده : محمد 
محمد : عيونه محمد 
فاجئني رده ورديت عليه : خلاص ماشي 
محمد يأشرلي بدينه بمعني شو أبا 
غاده : بحتاي مجموعة أغراض حق الطبخ 
محمد : صح نسيت سالفة الأغراض ..قومي بدلي ملابسج بوديج السوبرماركت تشترين كل الأغراض اللى تحتاينها 
غاده : تمام 
محمد : بترياج فالسيارة لا تتأخرين 
قتله وانا أمشي : ماااا بتأخر 
رحت الغرفة البس عباتي وأنا مستانسه لان أهله بيتعشون عدنا ..مليت من الوحده أبا أسولف مع حد .. لبست عباتي بسرعة وشليت شنطتي ورحلته السياره 
كنا طول الدرب ساكتين لين ما نزلنا كارفور ..وسحب محمد عربانه وأشترينا كل الأغراض اللى ممكن نحتايها فهذا اليوم .. وما أخبي عليكم أول مره أنا ومحمد نكون منسجمين مع بعض بهاي الطريقه .. كنا نسولف ونضحك ونخطط حق الأشياء اللى بنسويها حق أهله ..خصوصا أنهم أول مره يزورونا 
خلصنا مشتري عقب رجعني محمد البيت ..
نزل معاي وحط الأغراض فالمطبخ ..وأنا رحت الغرفة وفصخت عباتي ولبست جلابيه مريحه عشان أرتاح فالطبخ 


.
.
.
.



مشاعل كانت تتمشي مع منصور فسهل أتين فصلاله ..كان يمشون بروحهم مبتعدين عن أهلهم 
منصور : باجر بنرجع 
مشاعل : لا تذكرني فباجر 
منصور : حياتي ما شبعتي ؟؟
مشاعل : لاوالله ما شبعت ..أصلا محد يشبع من جمال الطبيعه 
منصور : هيه والله .
مشاعل : حبيبي أجازتك بتخلص 
منصور : هيه وبرجع أكرف فالدوام ..حتى أنتى أجازتج بتخلص 
مشاعل : بصراحه أفكر أمددها 
منصور : لا حياتي لا تمددينها ..يمكن نحتايها عقب 
مشاعل : مالي خاطر أداوم
منصور أبتسم : تعودتي ع الرقاد والكسل ..بس ماشي بداومين هذا أمر مني غيير قابل للنقاش 
مشاعل :ههههههه حاضر 
منصور : دريتي غاده رجعت من السفر 
مشاعل : هيه سمعت خالوه تقول أنها وصلت 
منصور يمسك ايدها : خلينا نروح نمشي هناك 
مشاعل : أوك حياتي 
منصور :غريبه ما أحتشرتي لأني مسكت أيدج 
مشاعل : شوف المسافه اللى بينا وبين أهلنا وايد كبيره ..مستحيل ينتبهون 
منصور : حلفي انتي بس 
مشاعل :هههههههههه والله 
منصور : عيل قومي نروح صوبهم 
مشاعل بوزت : ليش مليت مني ؟؟ صاير ما تقعد معاي ..لاصق فسعود أخوي 24 ساعه ..ماعرف متزوجني ولا متزوج أخوي 
منصور: هههههههههههههههههههه
مشاعل : أضحك أضحك أعرفك مستانس 
منصور : ههههههههه بذمتج الحين أنتي تغارين من أخوج 
مشاعل : هيه أغار لما تسويلي طاف وتقعد معاه طول الوقت 
منصور : قسم بالله أنج مب صاحيه ..يعني حياتي أنتى مع خواتج يالسه ونحن طالعين طلعه عائلية ..مب حلوه أشلج من نصهم وقعدج عند الريايل 
مشاعل :تطنز حضرتك 
منصور : ما أطنز أشفيج عصبتي 
مشاعل : ماشي بس مشتاقتلك 
منصور : يا روحي وأنا ولهاااااااااااااااانه عليج بس شو أسوي 
مشاعل : بس مب كثري 
منصور : يا ويلي ع الثقه 
مشاعل : هيه واثقه حبيبي 
منصور : هههههههه ما بتناقر معاج زياده ما تهونين علي 
مشاعل : احبك 
منصور : وانا أموووت فيج 
تقرب منها وحبها ع راسها ..
مشاعل دزته وهي تضحك : أنت مينون 
منصور : محدق قالج تقوليلي أحبك
مشاعل تشوف اهلها : قسم بالله أنهم شافونا ..طالع يحضكون ويشوفونا 
منصور : أنتى قلتي نحن بعيد عنهم 
مشاعل : بيعد صح بس مب ذاك البعد ..ممكن ما يشوفون مسكت أيدينا بس مب لدرجة أنك تبوسني ع راسي أكيد بشوفون 
منصور : سكتي مشاعل ولا تراني بيعدها مره ثانيه وبخلي اللى مب شايف يشوف 
مشاعل : أنت مينون 
منصور يتقرب منها 
مشاعل : خلاص خلاص بسكت 
منصور ابتسم : جيه اباج تسمعين الرمسه
الجزء السابع والثلاثين 


(( بـ الحـزن لـو ماني من المصلين ..واخشـع لربي وأتعــوذ مـن بليس !!. كان أنفجر ما بـين صدري براكـين... وأصبح ضحية لـ العنــاآ والهوااجس ))
\
\
\

حاولت قد ما أقدر أتفنن وأنوع فالأطباق .. دخل علي محمد المطبخ 
محمد : بسج روحي سبحي 
غاده : ليش كم الساعه ؟؟
محمد : الساعه 6 ونص 
رديت عليه : بعده شي وقت لا تحاتي 
محمد : ما شي وقت يمكن يوصلون بعد صلاه العشاء 
غاده : مخلصه بس أبا أنظف المطبخ وووحط يمر عشان أدخن البيت 
محمد : روحي أنتى سبحي وتكشخي ..وخليني أنا بنظف المطبخ 
غادة : ترمس جد ولا تمزح 
محمد : أبو الجد بعد 
فكرت : اممم بخلص بسرعه لا تحاتي 
محمد : برايج بس لعلمج ترا خدماتي محدودة ..يعني تقدرين تقولين فالسنة مرة 
أبتسمت : عيل برأيك نظف ما بضيع هالعرض ..بروح أسبح ريحتي كلها آكل 
محمد : تمام 
ظهرت عنه ورحت غرفتي وقفلت على عمري الباب ووشليت فوطي ودخلت الحمام وسبحت .. ظهرت عقب ودورتلي شي محترم وفخم عشان ألبسه .. أحترت ووايد فاللبس بس فنهايه قررت ألبس جلابيه من اليشمك ..شكلها راقي وحلو 
لبستها وبديت أحط مكب .. عابلت بعمري حوالي نص ساعة عقب خلصت ..وتعطرت ولبست طقم ذهب أبيض خفيف .. أنتبهت ع الخبصه اللى بغرفتي بس برايها برتبها عقب .. صح ما خبرتكم غرفتي فيها حمامها الخاص والحمدلله أنه داخل الغرفة وغرفة محمد عدالي غرفتي بالضبط الباب بالباب .. رحت صوب الكبت وظهرتلي شيلة كلها فصوص ولبستها .. طالعت عمري فالمنظره فتره .. جيه اوكيه 
سمعت حس محمد من وراء الباب : المدخن بحطه فالصالة 
خطفت بسرعة صوب الباب وفتحته : ما يحتاي عطني اياه 
حسيته تفاجئ 
غادة: هات المدخن بدخن البيت قبل ما يوصلون 
عطاني المدخن وهو ساكت 
سألته : شو فيك ؟
محمد بنبرة حنونة : شوفي عمرج فالمرايه وبتعرفين شو فيني 
بلعت ريجي ماعرف شو ياني أحس أني أستحيت 
محمد : ليش الحلو ساكت مب بالعادة ؟
خفت يكون حس أني أستحيت ورديت عليه : بدينا يعني 
محمد : ليش نحن متي أنتهينا عشان نبتدي 
حاولت أغير الموضوع وقتله : روح أسبح ما شي وقت 
محمد : ياا الله عطرج ريحته حلوه 
رديت وراء خطوتين وسكرت الباب فويهه ..شو فيه هذا مب صاحي ..أحس أني متلخبطه من الداخل ..وأفكاري متشتته .. تميت واقفه عدالي الباب لين ما سمعت خطواته وهو يمشي .. أكيد راح يسبح ..فجيت باب الغرفة والحمدلله ما حصلته ..بديت جولتي وقمت أدخن كل غرفة بالبيت ولما مريت صوب الغرف اللى كانت مصدر خوفي ..تذكرت حلمي والعذاب اللى عشته أول ما دخلت هذا البيت ..ذاك اليوم مستحيل أنساه ..حسيت بضيق ..أستغفر الله شو أبا أتذكر ذاك اليوم .. مول مب وقته .. يلست اقراء صورة الكرسي فخاطري لين ما هديت وحسيت عمري أحسن ..عقب رحت المطبخ أجيك علية حصلت كل شي مرتب ..والله زين محمد يعتمد عليه فهالسوالف ..ظهرت من المطبخ ولقيت محمد فويههي 
محمد : شو رايج بكشختي ؟؟
رفعت جتوفي : عادي مثل كل يوم 
محمد : شو ما سويت ما أحلا فعينج 
غاده: أنت بلاك شايفني مستانسه وتبا تعكر مزاجي 
محمد : لا والله 
غاده : عيل ودر عنك هالرمسة اللى مالها داعي 
محمد : مشاعري مالها داعي 
غاده : شو خص مشاعرك الحين 
محمد تنهد وعطاني ظهره ومشي 
ناديته : محمد 
محمد يرمس بدون ما يشوفني : أنتي قلبج صخر والصخر عمره مايلين 
ما توقعته يرد علي هالرد ..سكت ماعرفت شو أقوله وهو كمل مشي وأبتعد 
حز فخاطري الكلام اللى قاله ..أنا قلبي مب صخر شرات ما يقول ..ومب فاهمتنه الحين ليش زعل مني ..شو سويتله عشان يعصب علي ..اليوم الصبح كان معاي اوكيه .. يا ربي شو هالحياه .. رن تليفوني وشفت أسمه 
رديت عليه : هلا 
محمد : وصلوا اهلي تعالي 
غادة : الحين يايتنكم 
سكرت عنه ورحت الصاله عشان استقبلهم ..
دشت حصة مع بناتها.. وفاطمه وشمسه ومنال ..سلمت عليهم سلام حار .. صح مره وحده شفتهم بس دشوا قلبي وأرتحتلهم ..
أستانست وايد لما عرفت أن بدور مريضه وما بتي ..
محمد وأخوه فيصل وفهد ريل فاطمه قعدوا فالميلس ..ونحن البنات قعدنا فالصاله.. تميت أحكيلهم عن ماليزيا وعن المناظر اللى شفناها وعن مغامراتنا .. طبعا ألفت وايد من عندي عشان ما يحسون بشي ..وراويتهم الصور اللى مصورنها محمد بالكاميرة مالته .. 
منال : الله شوقتيني أشوفها 
غادة : بتشوفينها ان شاء الله قريب 
منال تسوي مالت حق عمرها : متى يا حسره 
كلنا ضحكنا عليها ..سولفنا شوي عقب حطيتلهم الأطباق اللى سويتها ..والحمدلله عيبهم طباخي .. ومدحوني وايد .. وأستانست طبعا لأني أحب المديح 
أستأذنت منهم ورحت المطبخ أجيك ع العشاء إذا وصل ولا لا .. وأنا رايحه صوب المطبخ أنصدمت لما شفت محمد مع بدور فحوش البيت ..كان يتكلمون ولما شافوني سكتوا .. حسيت دمي يثوووور .. هذيلا شو قاعدين يسون ..يتني بدور وسلمت عليها من دوون نفس
غادة : قالولي مريضه بس ما شاء الله أشوفج مثل لحصان 
بدور تكح : والله تعبانه بس أستحيت أرد دعوة محمد لهذا السبب يت 
غادة : أصيلة وراعية واجب 
بدور : تسلمين حبيبتي 
غادة : امشي من هالممر وفنهايته بتكون الصاله وهناك أهلج 
خلصت كلامي وروحت المطبخ حتى ما تريت ردها .. سمعت خطواتي محمد تتبعني ..مسكني من ذراعي
غاده : هدني 
محمد : أنتى فاهمه غلط 
رديت عليه : محمد قوم عني وبسك جذب 
محمد : أنتى ليش تفكيرج سلبي فيني 
غاده : لا تلومني من سواياك اللى أعرفها
محمد : أنا كنت ظاهر من الميلس ورايح المطبخ فنس اللحظه دخلت بدور البيت شفتها وسلمت عليها هاي كل السالفة 
غادة : أنا عارفه أن بدور تحبك وتباك.. شو اللى يأكدلي أن كلامك صدق مب جذب ..يمكن تكون متواعد معاها 
محمد مسكني ولصقني فاليدار : عيب عليج تقولين لي هالكلام عيب .. بدور تحبني والكل يعرف هالشي بس عمري ما حبيتها ولاحتى عطيتها ويهه ..لا تلخبطين كلام من راسج لأنج راح تندمين عليه .. وبعدين خبريني شوو اللى حارقنج فالموضوع تراج ما تحبيني وكارهتني ..عن يكون بس غيرانه منها 
رديت عليه بقهر : متسحيل أغار ع واحد مثلك تطمن 
نزلت دمعه حارة من عيني بدون سابق أنذار .. شافها محمد وهدني .. ليش صايرة أتحسس من كلامه معاي .. ومن حركاته وتصرفاته ..ليش صاير يأثر فيني .. أنقهرت من نفسي لأن دمعتي نزلت جدامة ع موقف سخيف مثل هذا ..
محمد : آسف غادة حياتي والله آسف بس كلامج طلعني عن طوري 
مسحت دمعتي وما رديت عليه ..
محمد : والله أني أمووت فيج بسني اللى ياني منج .. تعبت حسي فيني عاد 
غاده : بحط العشاء الوقت تأخر 
محمد : بساعدج حبيبتي
رديت عليه : ما يحتاي روح الميلس 
محمد : مابسير وانتى زعلانة
أبتسمت أبتسامه كبيره عشان يروح : قتلك مب زعلانة 
محمد بادلني الأبتسامه : بعد ما بروح ..انتى ودي العشاء حق الحريم وانا بودي العشاء حق الريايل 
غاده : تمام 
بديت أول شي أشل السلطات بروحي ..عقب دخلن معاي المطبخ منال وحصوه عشان يساعدوني.. فديتهم والله ما قصروا صراحه ..
كنت فنفس الوقت أعطي محمد صحون عشان يشلهن الميلس 
محمد : في شي باقي 
غاده : لا كل شي وديته 
محمد : روحي داخل عند البنات تعشي معاهم 
رديت عليه : بغسل أيدي وبروحلهم 
محمد :أوك حياتي 
غسلت أيدي ورحت أتعشي مع البنات ..
بعد ما خلصنا عشاء روحوا على طوول ..
ودعتهم عقب تميت قاعده فالصالة أشوف لصحون ..ياربي يبالها تنظيف ووأنا تعباانه من الصبح فالمطبخ مافيني حيل خلاص ..دخل محمد الصالة 
محمد : شكلج تعبان 
رديت عليه : هيه وااايد والبيت محتاي تنظيف 
محمد : روحي غرفتج ورتاحي وأنا بنظف 
غاده : كم بتنظف وايد ؟؟
محمد : اممممم انزين شرايج نتساعد فالتنظيف ..اكيد بنخلص بسرعة 
أبتسمت : حلوو ..بروح المطبخ وأنت يبلي لصحون عشان اغسلها 
محمد : حاضر من عيوني 
نشيت ورحت المطبخ وغسلت كل شي فيه .. ومحمد كان أيبلي لصحون اللى فالميلس والصاله وأنا أغسلهم .. صح هلكانة من التعب بس فنفس الوقت أحس براحه كبيرة ومتعه وأنا أشتغل..خلصنا كل شي بسرعة ورتبنا المكان 
محمد : وآخيرا خلصنا 
رديت عليه : الحمدلله أفتكينا 
محمد يطالعني وع ويهه أبتسامة 
سألته : ليش تبتسم ؟
محمد : ماعرف والله بس أحس أني مستانس وايد 
غادة : بخليك أنزين بروح أرقد 
محمد : وأنا بعد تعبان بروح أريح 
أبتسمت : تصبحني ع خير 
محمد : وأنتى من أهله الغالية 
أبتعدت عنه ورحت غرفتي ..فتح باب الغرفة وسكرته وتساندت عليه 
غمضت عيوني وحطيت أيدي ع قلبي .. ليش يدق ؟؟ ليش ..شوفيني أنا ..ليش مب قادرة أفهم عمري ..آآآآه يا محمد مستحيل أنت تلخبطني بهالطريقه .. 
أندق باب الغرفه وفزيت لاني كنت وراء الباب 
عدلت شيلتي وفتحته 
محمد : نسيتي تليفونج 
مد ايده يعطيني الفون ..
شليته عنه : مشكور 
محمد : العفو 
رجعت أسكر الباب بس وقفت لما قالي : تلحفي زين اليوم برد 
رديت عليه : إن شاء الله 
سكرت عقب الباب وقفلته .. وحالي مجلوب فووق تحت 

.
.
.
.

بعد مرور أسبوع 

ياربي شووهالبرد ..تلحفت عدل وغمضت عيوني .. يارب هاليوم يعدي على خير ما أقدر أتخيل أو أتصور ردت فعلهم !! ..تنهدت بقوو وأنا أذكر كلام منصور اللى للحين ما أستوعبته 
~~~
منصور :وهاي كل السالفة 
أنا مصدومة : منصور قسم بالله أني مب مصدقة ..مستحيل ريل خالتي يسوي جية
منصور : هذا الصدق ..كنت شراتج أول ما خبرني سعود عن الموضوع ...مصدوم وومتفاجئ بس فنهايه الكلام هذا صحيح ..سعود عايش فبوظبي مع خوانه ..الحمدلله بس أنهم طلعوا طيبين ومب شايلين عليه ولا على خواته 
قاطعته : من متى تعرف ؟؟
منصور : من أسبوعين تقريبا ..خبرني سعود يحليله ما تتخيلين كيف حالته ..إذا نحن مب قادرين نستوعب الموضوع ..كيف عيل أهو ..وايد عليه صراحه من زمان يعرف وساكت 
غادة : وليش سكت أساسا هالموضوع ما ينسكت عنه 
منصور : هالموضوع حساس وايد وأحسن شي سواه انه سكت ..وخبرتج لآن منصور قرر يخبر خواته باجر ..وأباج تكونين واقفه معاهم أكيد بيحتايونج
غاده : ليش يخبرهم ؟؟
منصور: لأن من حقهم يعرفون عن الموضوع بس خالوه وخالي ما بيكون عندهم خبر 
غاده : غلط يخبرهم قبل ما يواجه خالي ويعرف منه الموضوع كامل ..أكيد في أشياء أنتوا ما تعرفونها ..كونه يخبر خواته معناتها البيت كله بيكون عنده خبر ما عدا خالوه وهذا غلط ..ما تعرف كيف بتكون ردت فعلهم ..يمكن ما يقدرن يمسكن عمارهن ويرمس خالوه ولا خالي ..
منصور : أنتى لا أدخلين عمرج فالموضوع سعود يعرف كيف يتصرف ولا تحاتين ...أباج بس توقفين معاهم
رديت عليه : أكيد بوقف معاهم بس أنا خايفه 
منصور :عارف الموضوع يخوف بس يستاهل المغامرة..واللى يصير يصير 
~~~
آآآآآآه الله يستر ..في شي ما خبرتكم عنه .. ريل خالتي مربني وبحسبت أبوي ..امووت عليه وما يهون علي أبداء ..ما شاء الله عليه طيب وحنون لأبعد الحدود ..دوم لما نتولف نسولف أول شخص نذكره يوم نذكر الطيب ..نذكر ريل خالي 
لآنه حنون علينا أكثر من الباقين وشو ما طلبنا نادر ما يردنا ..بس كيف شخص بهاي الطيبه يتخلى عن عياله سنين ولا يدري عنهم .. ياربي تعبت من التفكير .. أنش اسبح واصلي أبرك ..مسكت تليفوني وطرشت مسج حق منصور 
(( منصور أتصل علي وطمني أول ما تخلصون الموضوع تراني ع أعصابي ))
حطيت عقب فوني فالجرج ودخلت الحمام 
.
.
.
سعود فالسيارة ومعاه فطوم وريموه 
ريم : غريبة مب فالعادة تعزمنا ع الغداء بدون مناسبة
سعود يبتسم : يعني أرجعكم البيت 
ريم وفاطمه فنفس الوقت : لالالالا
ريم : حشى أنتى الواحد ما يسولف وياك 
سعود : ههههههههههه
وقف سيارته فبركنات المطعم ..ومسك تليفونه واتصل ع منصور 
سعود : هاه منصور وينكم الحين ؟؟
منصور : 5 دقايق وبنوصل 
سعود :تمام ..أنا اتراك صوب البركنات 
منصور : أنزين ياله مع السلامه 
بند سعود تليفونه 
ريم تسأل : مشاعل ومنصور بيتغدون معانا ؟؟
سعود : هيه 
فاطمه : يا سلام مفاجئه حلووه سعود 
رن تليفونه فنفس اللحظه وكان المتصل اخوه أحمد 
سعود : هلا أحمد 
أحمد : انتوا وين الحين ؟ 
سعود : اممم قريب نحن ..وأنتوا ؟ 
أحمد : نحن داخل المطعم فقسم العائلات 
سعود : تمام 10 دقايق بالكثير وبنكون عندكم 
أحمد : اوك ياله باي 
سعود : باي
سكرن عنه وفطوم وريموه مستغربات من كلامه ...مرت ثواني ووقف منصور سيارته حذال سيارة سعود 
سعود بند سيارته : ياله ننزل 
نزلوا من السيارة ..
مشاعل تسلم ع خواتها : شخباركم ؟؟شو مسوين ؟؟
فاطمه : الحمد لله كلنا بخير ..أنتى شحالج ؟ 
مشاعل : زينه الحمدلله 
ريم : أقولج شو سالفة هالغداء ؟؟
مشاعل : ماشي سالفه ..تغير جو بس 
فاطمه :زين وناسه
سعود يزقرهن : ياله تعالن 
تحركوا ودخلوا المطعم وبالتحديد قسم العائلات ..
كان سعود يصد يمين ويسار لين ما شاف أخوانة ..أشر حق منصور وتحركوا صوبهم 
مشاعل وقفت مشي : وين مودينا هناك شباب ؟؟
فاطمه : هيه والله شكلهم تخبلوا 
سعود بنبرت تهديد : تحركن وأنتن ساكتات 
منصور يمسك ايد مشاعل : تعالي لا تخافين 
كملوا مشي صوب الطاولة اللى قاعدين عليها أخوانهم 
سعود تقرب منهم وسلم عليهم واحد واحد ..وعقب منصور سلم عليهم 
فاطمه ، مشاعل وريم مستغربات من الموقف 
سعود : تفضلوا قعدوا 
ولا وحده فيهن قعدت ..تمن واقفات مستغربات من اللى يصير 
منصور يرمس مشاعل : قعدي مشاعل 
مشاعل بعد ما رمسها ريلها قعدت ..عقب قعدن فطوم وريم 
كانن متغشيات 
سعود :ما يحتاي تلبسن الغشوه خوزنها 
منصور يأشر حق مشاعل عشان تسمع كلام أخوها وتخوزها ..
خوزتها وهي مضايقه من حركاتهم ووفطوم وريم بعد ما شافوا مشاعل خوزت الغشوه ..خوزنها 
أول ما خوزت ريم الغشوه شافت مهره وتذكرتها ع طول وفخاطرها " أكيد منصور يبا يخبرنا انه متزوج وعنده عيااااااال "
أما فاطمة كانت مصدوم من اللى شافته .. كان عمر قاعد معاها فنفس الطاولة وحذال أخوها سعود 
حست الدنيا أدور فيها 
فخاطرها " شوووووو مستوي ؟؟ ليش عمر وسعود قاعدين مع بعض ؟؟ كيف جيه ؟؟ اكيد منصور ما حفظ سري وخبر سعود ؟؟ يارب أرحمني شو هالشي اللى أشوفه "
غمضت عيونها خايفه من اللى بصير وقلبها يدق بسرعه كبيره 
فالصوب الثاني .. عمر كان مصدووووووووووم ووملامح ويهه ما تتفسر ..ستين ألف أستفهام ع راسه 
سعود يأشر ع مشاعل : هذي أختى مشاعل وهذا ريلها منصور وولد خالتي فنس الوقت ... وهذي ريموه آخر العنقود اللى دوم أرمسكم عنها ..ووووهذي فطوم 
عمر ضاقت الدنيا فيه وصار يتنفس بصعوبه ..والكل لاحظ هالشي 
صبله سعود ماي .. مسك عمر الكوب وشرب منه شوي 
سعود : شفيك عمر ؟؟
عمر بصوت مبحوح :ماعرف 
فاطمه تشوف المنظر وهي مستغربه 
عمر :كمل سعود 
سعود : ما بكمل وأنت تعبان أهداء قبل 
عمر كانت الدنيا سووودة فعينه .. معقوله حب عمره وحياته يتبخر فلحظه ..معقوله الأنسانه اللى وقف فويهه أمه عشان ياخذها ..فالآخير تطلع!!!!!!! أخته .. مسسسسسسسسسسسسسسسسسسستحيل مسسسسسسسسسسسسسستحيل ..
سعود حط أيده ع جتف عمر وهو يرمس : ما عرف كيف ابتدي فالموضوع "تنهد بقو وهو يأشر عليهم " هذا عمر وهذي مهره وهذا احمد ..سكت شوي عقب كمل .... هذيلا أخوانا من أبوي 
فاطمه فتحت عيونها ع وسهن 
وعمر تم يكح بالعمالة 
مهره راحت صوبه : شفيك عمر 
عمر شل سويج سيارته :: برجعلكم ما بتأخر لازم أشرب دواي 
طلع من المطعم بسرعة جنونيه وركب السيارة وسكر الباب عليه وتم يصيح بصووووت عااااالي ويوون ..صعب عليه يستوعب أن فطوم اخته وووايد صعب .تم يصيح بكل عذاااب وآلم وقههر .. يصيح ويضرب السكان بدينه الثنتين وهويصارخ :ليييييييييييش للللللليش ؟؟ اشمعني فطوم من بد البنات تكون أختى ليششششششششششش حرام والله اللى قاعد يصير فطووم حبيبتي مب اختى مب أختى ..
فتح باب السياره أحمد وأنصدم يوم شاف حالته 
أحمد : شيفك عمر ؟؟
عمر كان شكله يعور القلب .. تقرب من أخوه أحمد وحضنه بكل قوته .. كان ضعيف وايد ومحتاج لهذا الحضن ..
احمد مستغرب وخايف من حاله أخوه اللى أنجلب فجئه ..رمسه وحاول يعرف اللى فيه بس للأسف عمر ما كان يرد عليه ..وكان يزيد صايح يوم يسأله .. 
...
فالمطعم الكل كان مصدوم ومتفاجى ..سعود خبرهم السالفه كلها وبالتفصيل الملل ..
فاطمه بصوت يدوب ينسمع ترمس مشاعل : بسير الحمام 
ووقفت وما واحالها تخطي خطوه وحده ..طاحت الأرض ..وأغمي عليهاااا 
صرخت ريم بخوف بعد ما طاحت فطوم 
وتولفوا كلهم عليها وحاولوا يقومونها بس ما قدروا
مهر طلعت عطر من شنطتها .. ورشت فشيلتها كميه كبيره عقب حطته قرب خشمها عشان تمشه ..بس بدون نتيجة 
الكل توتر وخاف ما قدروا يخلونها تنتبه لا بالعطر ولا بالماي 
منصور : بسير اشغل السيارة ..هاتها سعود بنوديها المشفي 
خلص كلامه وطلع يركض من المطعم وشغل سيارته 
أحمد كان حاضن عمر وعينه صوب دريشه السيارة ... 
أنتبه ع منصور وهو يركض برع المطعم ..عقب شاف سعود يظهر وراءه وشايل بنت والكل يمشي حوالية .. خاف من المنظر .. بس مب عارف كيف يتصرف عمر عنده قاطع من الصايح ما ينفع يخليه ويروح عنه .. فنفس الوقت يبا يعرف شو مستوي هناك 
أحمد يتنهد: أهداء عمر 
عمر كان فحضن أحمد ويصيح مثل اليهال ..فاقد السيطره على نفسه
يتهم مهره تركض ..وأنصدمت من حال عمر بعد ما فتحت السيارة 
مهره : حبيبي شفيك ؟؟؟ شو صاير عليك ؟؟
أحمد : مافيه إلا العافيه لا تحاتينه أنا معاه 
مهره : يا ربي شو هاليوم ؟؟ أنا يايه أخبركم أني بروح مع سعود ..فاطمه طاحت علينا وبندويها المشفي 
وقف عمر صايح وطالع مهره بنظرات تخوف 
مهره زاغت وسكرت باب السيارة وراحت تركب مع سعود 
أحمد بنبره حادة : شو مستوي عليك أرمس ؟؟؟؟؟ بموت من الخوف عليك وانت ساكت 
عمر : ودني المستشفي اللى رايحينه..الحقهم بسرررعة 
أحمد : ما بتحرك من أهني لين ما أفهم السالفة
عمر بصوت يقطع القلب : البنت اللى طاحت عليهم ..هاي فطوم حبيبتي اللى أنا ابا أتزوجها
أحمد جيم مكانه :هاي اللى تبا تتزوجها ومتزاعل مع امايه عشانها 
عمريصيح ويضرب ويهه: هييييييييييييييييييييييييه هيييييييييييييييييه
أحمد يشوف أخوه وهو يتعذب ..عوره قلبه عليه وايد .. مسكه وحضنه مره ثانيه ..بس هالمره كان يصيح معاها .. ما رام يتحمل يشوف أخوه بهالشكل .. 
عمر : كله منه كله من أبوك 
أحمد : حبيبي أهداء 
عمر : لو معترف فينا جدام الناس ما كنت حبيت أختى .. أكرهه والله أكرهه ..ضيع مستقبلي ..دمررررني 
أحمد : عمر حبيبي أنت ريال وقد هالمواقف وفطوم 
عمر يقاطعه : فطوم حبيبتي ..شغل السيارة وألحقم بسرعة أبا أطمن عليها 
أحمد : بشغلها بس ما بوديك عندهم 
عمر يصارخ : لييشش ؟؟ اذا ما بتشلني بخذ تكسي وبروح بروحي 
أحمد : ما ينفع نلحقهم ..صحصح شوي ..شوف كيف حالتك ؟؟ مانبا حد يشك فالموضوع أو يعرف ..حرام بتفضحها جيه ..وأن عارف أنك تحبها وايد وما تباها تنفضح جدامهم 
عمر زاد همه هم لآن كلام أخوه صح ..حضن ويهه بدينه الثنتين وهو يصيح : أحبها ووايد أحمد ..ماباها تكون أختى وحتى أهي أكيد ما تبا.. نحن متفقين ع الزواج ..وأنا واعدنها ومستحيل أخلف وعدي 
أحمد : أستغفر ربك ..شو هالكلام ؟؟هاي أختك حبيبي أختك 
عمر : بس أنا أحبها وأهي تحبني 
أحمد متقطع قلبه على حال أخوه .. فضل أنه يسكت وما يرد عليه ..عارف أنه مصدوم من اللى صار ومن حقه ينصدم اللى صارله مب شوي .. مسك تليفونه وأتصل على أخته مهره 
أحمد : الوو هلا مهره 
عمر هداء فجئه عشان يسمع الحوار اللى بينهم 
مهره : أهلين ..طمني عمر شحاله ؟؟
أحمد : بخير الحمدلله لا تحاتينه ..أنتى طمنيني .؟؟ فطوم شو صحتها ؟؟
مهره : الحمد لله نشت ...كان مغمي عليها ..الحين حاطيلها مغذي 
أحمد : شو ياها ؟؟
مهره : ماعرف أحمد طاحت علينا فجئه ..والدكتوره تقول شي طبيعي لأن ضغطها نزل وايد ..يحليها بعدها صغيره 
أحمد : ما تنلام والله 
مهره : صدقك ظهرنا فجئه فحياتهم 
أحمد يتنهد وفخاطره " ما تعرفين شي أنتي " ..رد عليها : بخليج عيل يلا مع السلامه 
مهره : مع السلامه

الجزء الثامن والثلاثين 



(( أرتــمي للدمع في حضن الأماكن ..وأنثــني للصمــت وأحتاج البــديل .. القنـــاعة كنــز لا يفـــني ولكـــن..كيف أقنـــــع نبـــض قلبــــي بـالرحيل ))

\
\
\



فطوم كانت فالمستشفي .. حاطيلها مغذي وريم يالسه حذالها وماسكه أيدها
كانت مغمضه عيونها ودموعها تنزل بكل هدوء 
مشاعل تمسح دمعة فطوم
مشاعل : حبيبتي أهدي عشان خاطري
ريم : خليها أظهر اللى فيها عشان ترتاح
مشاعل بروحها متلعوزة وحالتها حالة .. تفكر فأبوها وأمها وخوانها اللى ظهروا فجئه وتحاتي فطوم فنفس الوقت ..تنهدت بضيج : أستغفر الله العظيم ..ما تنلام والله
مهرة كانت معاهم فنفس الغرفه تراقبهم من بعيد ومتأثرة وايد بحالة فطوم ..وتحس شكلها غلط بينهم .. حاولت تتقرب منهم بس ما قدرت في شي منعها ..
دخل سعود الغرفة
سعود : شخبارها الحين ؟؟
مشاعل وعيونها ع فطوم : الحمدلله بس شوف كيف حالها من فتره تصيح ونكلمها وما ترد علينا ..أنا وايد خايفه عليها
سعود أنتبه ع ريم وهي تصيح : لا تخافون عليها ..شوفوها جدامكم ما فيها إلا العافية ..بتصيح فتره بس بتهداء ..اكيد محتاجة وقت تستوعب اللى صار..عارف والله اللى صار مب شوية ..بس نحن أقوي من هالظروف كلها
خلص كلامه وهو يطالع مهره .. عقب زقرها : تعالي مهره
مهره كانت تشوفهم من بعيد ..بعد ما زقرها سعود تقربت منهم وهي متوترة وخايفه فنفس الوقت .. تحس أنهم السبب باللى صار
سعود مسك أيدها وهو يرمس خواتة : أنتوا ما تتخيلون أشكثر هالأنسانه طفرتبي بس عشان تتعرف عليكم ..صدق صدق طفرت منها .. كل يوم تسألني سؤال شكل ..مره كيف أشكالهم ؟ ومره كم أعمارهم ؟ شو يحبون شو ما يحبون ؟ كيف يتعاملون مع بعض ؟؟ بيتقبلوني ولا لا ؟؟ منو أحلا وحده ؟؟ متى بتعرفني عليهم ؟؟ وغيررها من الأسئلة . " أبتسم بعد ما شاف ابتسامة ريم ومشاعل " وكمل : أنتن خوات ومالكم غير بعض ..وبعدين أهي مالها ذنب باللى صار .. صفوا قلوبكم ..تراء والله الدنيا ما تسوى ..يسدنا الوقت اللى كنا فيه بعاد عن بعض ..خلونا ع قلب وأحد ..ترا مالنا غير بعض
مشاعل كانت قريبه منهم ..راحت صوب مهره وحضنتها ..كانت طول الوقت تحاول تمسك عمرها وما تصيح ..بس ما رامت تتحمل أكثر ..وفرغت كل اللى فيها فحضن أختها مهره ..تمت تصيح وتصيح ..ومهره شرات حالتها بالضبط ..
سعود تنهد براحه ..مستانس من حركة مشاعل ..
مهره ومشاعل تموا فتره حاضنات بعض ..عقب خازت عنها مشاعل شوي
مشاعل بتركيز : شكلج مألوف اكيد شايفتنج فمكان
مهرة : شفتيني يوم عرسج
مشاعل تبتسم : حضرتي عرسي ؟؟
مهره : هيه 
مشاعل : حبيبتي ماعرف شقولج والله 
رجعت باستها وعقب مسكها سعود وحضنها وحبها ع رأسها
ووريم رااحت صوب مهره وحضنتها ..
الكل كان يصيح إلا سعود حاول قد ما يقدر أنه يمسك عمره وما يضعف جدامهم ..وبصعوبة قدر على هالشي 


.
.
.
.



غاده : الووو هلا منصور
منصور : أهلين
غادة : تأخرت علي وووايد ..طمني شو صار ؟؟
منصور : خبرناهم خلاص
سألته : أنزين كيف كانت ردت فعلهم ؟؟
منصور : فطوم طاحت علينا والحين نحن فالمستشفي
خفت : يا ربي شو ياها؟؟؟ووينكم الحين فأي مستشفي ؟
منصور : ما يحتاي تين .. أغمي عليها والحين حاطيلها مغذي ..والحمدلله بخير ..نتريا المغذي يخلص وبنطلع 
غادة : صدق ترمس
منصور : بخير قتلج لا تحاتينها .. بس أنتى تعالي عدنا البيت .. بعد ما نظهر من المستشفي بيون عدنا البيت لين ما تصير نفسياتهم أحسن ..وفالليل بنرجعهم بيت خالتي
غاده : زين تسون ..خلاص عيل بخلي محمد أيبني عندكم
منصور : تمام ..ياله مع السلامه ولا تتأخرين 
غادة :ان شاء الله ..باااي 
سكرت عنه وأتصلت ع محمد .. تم يرن ويرن بس ما رد ع التليفون.. اففففف هذا ليش ما يرد الحين ..بعد ربع ساعة رجع أتصل علي
رديت عليه : الووو 
محمد بصوت خفيف : هلا حبيبتي ..فيج شي ؟؟
غاده : لا بس أباك توديني بيت أهلي
محمد : عندي وايد شغل فالدوام ما قدر أترخص
غاده : أنزين بتصل ع منصور وبخليه يمر علي
محمد : خلاص تمام ياله مع السلامه أخاف حد يشوفني ماسك الفون
غاده :تراني بتأخر عندهم
محمد : أنزين برايج أنا أحين مشغول
رديت عليه : يلا باي
ما سمعت رده ..سكر التليفون حضرته ..تنهدت ورجعت أتصل حق منصور .. على طول رد علي
منصور: هاه وصلتي البيت ؟؟
غاده : لا أباك أنت تشلني ..محمد ما يقدر يترخص من الدوام
منصور : أوكيه خلج زاهبة نص ساعة بالكثير وبكون عندج
غادة : حاضر ..ياله بباي
منصور : باي 
سكرت عنه ورحت غرفتي وفصخت بجامتي ولبست مخوّرة .. عقب دورتلي شيلة ليسو على نفس اللون وحطيتها فالشنطة عشان البسها فبيت أهلي ..ووظهرت عباتي ولبستها..وعقب شليت شنطتي ورحت اقعد فالصاله أتريا أخوي



.
.
.
.


عمر كان متساند على سيت السيارة وسرحان
أحمد : عمر
عمر : أنا بخير
أحمد :أنت تعبان
عمر : قتلك أنا بخير ..اصلا ما صار شي يستاهل أضايق أو أتعب عشانه "بخنقه " بس البنت اللى أحبها واللى كنت أعتبرها دنيتي صارت اختي بس
أحمد يطالعه وقلبه معورنه عليه
عمر : لا أطالعني بهاي النظرات .. أنا مافيني شي
أحمد : سعود من متى يتصل يبا يرمسك .. رد عليه عشان يطمن
عمر يحرك راسه بلا : ماقدر أرمسه
أحمد : سوى اللى يريحك بس أهداء
عمر : أنا هادي أحمد ..بس ودني المسيد
أحمد : بعده ما أذن
عمر : بعد شوي بأذن ودني هناك أبا أرتاح
أحمد شغل السيارة .. ووصله لين المسيد مثل ما طلب
عمر خذ نفس كبير ونزل من السيارة
أحمد بند السيارة عشان ينزل معاه بس عمر منعه
أحمد : ليش
عمر : محتاج أكون بروح
أحمد : أنا خايف عليك
عمر : لا تخاف علي دامني عند ربي .. روحلهم وخلك معاهم وأنا متي ما بغيت أرجع بخذ تكسي
أحمد : لا تاخذ تكسي أتصل علي وأنا بشلك 
عمر : أن شاء الله
سكر عمر باب السيارة ودخل المسيد وراح عقب الحمام وتوضي ..وهو فالحمام آذن العصر .. ظهر من الحمام وكان المسيد شبع فاضي بس كلها دقايق وأمتزر بالناس .. عقب صلى فيهم الأمام صلاة العصر ..خلصوا صلاه وظهروا الناس من المسيد .. عمر ما ظهر .. راح صوب المصاحف ..ومسك مصحف وبداء يقرآ فيه ..
كان يقراء القرآن ودموعه تنزل بغزاره ..كان يحس براحه وهو يقراء بس .. دموعه ما كانت توقف .. كانت تزيد وووتزيد لدرجة أنه ما قادر يكمل من كثر الصايح ..سكر المصحف وحضنه وتم يصيح بصووت مكسور وووويعبر عن الآلم والعذاب اللى يحسه ..


.
.
.
.


ظهروا من المستشفي على بيت منصور ..
نزل سعود من السيارة وراح عند منصور
سعود : أخاف خالتي تحس بشي ؟؟
منصور : لا عادي ..بنوديها غرفتي أنا ومشاعل .. وإذا سألت عنها بنقوللها مريضه
سعود : انزين ومهره كيف ندخلها البيت ؟؟
منصور : ع أساس أنها ربيعة مشاعل
سعود يبتسم : وأنت كل شي مزهبله خرطه ..الله يعيني أختى أكيد تخرط عليها بالقو وأهي يحليلها تصدق
منصور :ههههههههه أنا وحرمتي متفاهمين وأنت لا تحشر راسك
سعود يضحك و يأشر ع خواته عشان ينزلن من السيارة ..
دخلوا البيت ..والحمدلله محد كان فالصاله غير هند ..تفاجئت يوم شافتهم ..مشاعل ع طول ودت فطوم غرفتها ..
وهند سلمت عليهم وع ويهها أستفهام قد البحر .. خصوصا بعد ما شافت مهره ..
ريم : هندوه وين خالوه ؟؟
هند : أمايه محد ظهرت مع أبوي السوق يتشترون أغراض للبيت تعرفين رمضان قرب
ريم : زين الحمدلله
هند تصاصر ريم :شو السالفه !!!!!
مهره : شحالج هند ؟؟
هند وملامح ويهها ما تتفسر : بخير الحمدلله .. وانتى ؟
مهره : طيبه طاب حالج
هند شاقه الحلج ببتسامه هبله : دوم ان شاء الله
مهره : الله يسمع منج
ريم أطالع هند وماسكه ضحكتها
ريم : هندوه تتوقعين منوهاي ؟؟
هند ما توقعت ريموه تسألها هالسؤال جدام البنت اللى تعتبرها مجهووله للحين 
هند ترفع جتوفها بمعني ماعرف
ريم تغمزلها : لا هندووه تعرفين
هند تبتسم : اممم حرمة سعود
فهاي اللحظه ريموه فطست من الضحك .. تمت تضحك بصوت عالي ومهره عاقدة حياتها مستغربه من تخمين هند الغريب
ريم تبتسم : هنوده هاي اختى
هند : تتمصخرين ؟؟
ريم بجديه :هاي أختى مهره
هند طالعت مهره بدهشة ومهره أبتسمتلها
فنفس اللحظه ظهرت مشاعل من الغرفه
مشاعل : تعالوا عنددي الغرفه أحسن قبل ما يرجعون عمي وخالتي
ريم : هيه احسن
دخلو كلهم الغرفه ..وهند مب مستوعبه شي بتاتا .. قعدت عداليها ريم ..وحكتلها كل شي صار وبالتفصيل ..
هند : معقولة
ريم تهز راسه : هيه هنوده
هند ما هانت عليها ريم :تعالي حبيبتي أبا أحضنج
تقربت منها ريموه وحضنتها هندووه فتره
هند : لا تتضايقين حبيبتي
ريم : أنا متضايقه من أبوي لأنه ما خبرنا شي كبير مثل هذا
هند : مستغربة خالي كيف قدر يسوي جيه ؟؟
ريم بضيق : لا تزيديني هندوه ..بروحي مب عارف السبب
هند تشوف مهره كانت مع مشاعل متحاوطين بفطوم ..اللى مب طايعه ترد عليهم ودموعها ما وقفت
هند : فطوم وايد تعبانه
ريم غمضت عيونها ووسرحت
~~
سعود : أحمد يشتغل معاي فنفس المكان ومهره معرسه وعندها ولد وبنت وعمر أعتقد فطوم تعرفه عدل لأنه مدير الشريكه اللى تشتغل فيها
~~
تمت هالكلمه تردد فبالها ..مدير الشريكه اللى تشتغل فيها ..مدير الشريكه اللى تشتغل فيها ..حاولت تتذكر ذاك اليوم
~~

ريم طالعه من الصاله ورايحه تبا تدخل غرفتها ..مرت من البلكونه الى حذالها ..ووقفت متسمره مكانها وهي تسمع اختها ترمس فالتليفون في البلكونه
فاطمه بعصبيه :عمر وبعدين معاك..متى ناوى تتقدملي ؟؟
عمر : قريب قريب فطامي
فاطمه : كل ما رمستك قتلي قريب
عمر بضيج : انتى عارفه ظروفي صبري علي
فاطمه : اففففف خبرني لين متى تباني أصبر ..حرام عليك ..تتحسبني مستانسه ونا أكلمك من وراء اهلي ..اذا كنت تظن جيه فانت غلطان.. ضميري يانبني كل يوم لاني ارمسك ..كل ماقعدت مع اهلي احس بتانيب الظمير "بضيج "احس اني اخونهم وهم ما يعرفون ..واكثر شي بيذبحني انهم عاطيني ثقتهم " بعصبيه "تعرف شو يعنى عاطيني ثقتهم وانا اسوي جيه فيهم .."تنزل دموعها " تمر على أيام ما ارقد الليل ..وتمر على ليالي أرقد ودمعتي ع خدي ..تعبت والله .. مب قادره أتحمل الوضع اللى انا فيه ..راسي احسه بينفجر من كثر التفكير ..وانت ولا على بالك ..للحين ما جدمت خطوه وحده
عمر حرقته آخر جمله قالتها : أنتى تتحسبين هذا الوضع عايبني صح ؟
فاطمه : لا ماقصد جيه
عمر : لا تقصدين حبيبتي
فاطمه : لا والله
عمر : أنت بس اللى عندج احساس ونا لا ..انتى اللى تعبانه من هذا الوضع ونا طبعا عادي عندي .."بنبره حاده " عبالج أني مستانس على الحال اللى انا فيه ..جم مره قتلج بنت خالتي محيره ..والمفروض أتزوجها .. لو تدرين يا فطوم جم اللى تقدمولها وخالوه ردتهم بسبتي .. ونا فالحلقه الآخيره بقوللهم بنتكم ما اباها ..تشوفينها هينه ..بسيطه ..تدرين انى بس قلت حق امايه خبري خالوه اني ما با اتزوجها ..امايه صارلها شهرين ما ترمسني .. واحتمال كبير علاقتها بخالوه تتأثر وتصير بينهم مشاكل ..وتقوليلي انته ما سويت شي فهذا الموضوع .. كل اللي أعانيه عشاني وعشانج تشوفينه ولا شي .. ما يبين فعينج..دووم تسمعيني كلامج اللى مثل السم ونا اسكت وأقول من حقها تبا تضمن مستقبلها ومراعنج ..لكن أنا منو يراعيني ؟؟ رحميني دخيلج ..حطي فبالج الموضوع محتاج وقت مستحيل ينحل بالبساطه اللى تتصورينها ..اذا تحبيني صدق اتريني فطوم وصبري علي
فاطمه تصيح متلومه : اسفه
عمر : لا تتأسفين بس اباج تقدرين وضعي وتفهميني
فاطمه ماردت عليه وتمت تصيح
عمر ما هانت عليه رغم انه مضايق منها وايد : فطامي حبيبتي بس عاد سكتي ..قطعتي قلبي
فاطمه : أنت زعلان
عمر : لا مب زعلان
فااطمه : صددق ؟؟
عمر : هيه صدق والحين يلا اشوف مسحي دموعج
فاطمه سوت اللى قاله ومسحت دموعها
عمر : وضحكي بعد
فاطمه : عمرر
عمر بجديه : قتلج ضحكي
نفذت اللى قاله وضحكت
عمر : بعد قوليلي أحبك وما اقدر استغني عنك
فاطمه تبتسم : احبك وما اقدر استغني عنك
عمر بفرحه : خلاص الحين صدق رضيت
فاطمه براحه : الحمد لله
عمر : عساها هالراحه دووم
فاطمه : وياك ان شاء الله
أبتعدت ريم عن البلكون ودشت غرفتها وهي مصدووومه من اللى سمعته

~~~

ريم فتحت عيونها ع وسعهن بعد ما أستوعبت الموضوع ..عمر!! عمر!! يعني هذا اللى تحبه فطوم ..عشان جيه تعب وظهر بطريقة غريبة من المطعم بعد ما شافها...وعقب فطوم طاحت علينا
هند تهزها : بلاج ريموه ؟؟
ريم فزت : زيغتيني ..ماشي سرحت طشونه ..فطوم شحالها ؟؟
هند : فطوم وايد تعبانه .. تصيح وتقول كله من أبوي ..أهو السبب بعذابي ..
ريم نشت وراحت صوب فطوم ..ولقت مشاعل تقرا عليها قرآان .. وفطوم تصيح وتعيد نفس الكلام اللى قالته حقها هندووه ..
حطت ريم ايدها ع ريل فطوم وبصوت خفيف : حبيبتي الله يعينج
فهاي الأجواء ..رن تليفون مهره وردت عليه بسرعه : الوو
سعود : عيالج عندي فالميلس ..ريلج دق علي وقالي عنده شغل وما يروم يمسكهم ..دليته مكان البيت والحين عندي عيالج 
مهره : أنزين الحين بيك
سعود : تمام يلاباااي
مهره : باي
سكرت عنه وراحت عند ريم
مهره : وين الميلس ؟؟
ريم : ليش بتروحين ؟؟
مهره : لا بس ريلي عنده شغل وحط عيالي عند سعود
ريم : بي معاج عشان أشوفهم
مهره : تعالي أنزين
ريموه أبتسمت وخبرت هند وظهروا مع مهره برع الغرفة .. بعد ما تقربوا من الميلس ..شافوا سعود يترياهم عند الباب
عبود بعد ما شاف أمه خطف يركض صوبها وحضنها
مهره تبوسه : حبيبي انته
لحقته ميرووه غيرانه وحضنت أمها
مهره تبوسها : فديتها بنتي الحبوبه
ميروه : بابا عطانا حلاوه بس عبود خلصها
سعود : هههه صح تراني ما شفتج فالميلس تقضين ع الكيس
مهره : شفيك ع بنتي اصلا ميروه ما تجذب صح حبيبتي
ميروه تهز راسها صح
ريم وهند مبتسمات وهن يشوف عيال مهره والأنسجام اللى بينهم وبين سعود
مهره تقربت من ريم وعطتها عبود ..شلته ريم وهي فرحانة
ريم باسته كذا بوسه
سعود : بسج شفطي الولد
مهره : ههههه خل البنت تبوسه أنت شو حارنك ؟؟
سعود : شو سالفتج اليوم مشتغله محامية دفاع 
مهره :ههههههه ما برد عليك 

سعود : طبعا حبيبتي لأن ما عندج رد ...بس تعرفين أنا ما عندي سالفه يوم واقف معاكم ..
مشي خطوتين بس رجع وسأل عن فطوم
مهره : فطوم بعدها تعبانه لأزم انت تدخل وترمسها يمكن تصير أحسن 
سعود يطالع هند : خبري مشاعل أني أبا ارمس فطوم ..وخليها تتصل علي عشان أعرف متى أدخل
هند : أن شاء الله
راح عنهم سعود ودخل الميلس .. وريم وهند تخبلن على عبود ..لاعبنه وهو مستانس عليهن ..بس ميروه لصقت فأمها وما طاعت تفيس حد وما عطتهم مجال يتقربون منها لأنها تصيح 
مهره مسكتها ورجعت غرفة مشاعل وخلت عبود عند ريم وهند
هند : ما شاء الله حبوووب هالولد 
ريم : هيه فديته "تبتسم " تخيلي أنا خالته 
هند :ههههههههههه هبله وحده 
ريم : صدق والله أحساس حلوو
هند :صح ريموه في شي أنا مستغربتنه ؟؟
ريم : شوو؟؟
هند : ردت فعل فطوم أحسها غريبه ..كلنا متفاجئين ومصدومين ومب مستوعبين اللى صار ..بس أهي أحسها "سكتت فتره لأنها مب عارفه كيف تعبر عن شعورها عقب كملت " : يعني!!
فنفس اللحظه دخلت غاده البيت

...

دخلت وشفت ريم وهنوده فالصاله ومعاهم ولد
سلمت عليهم وبست الولد
هند : اكيد تبين تعرفين ولد منوو
رديت عليها : اكيد ولد مهره
هندوه وريموه طالعن بعض بنظرات غريبه ..ابتسمت : بلاكم منصور خبرني السالفه
ريم :ايواااا
سألتها : عيل وينهم ؟؟؟
هند :فغرفه مشاعل ...فطوم هناك تعبانه شوية
فصخت عباتي ولبست شيلتي الليسو اللى حاطتنها فالشنطه ..ورحت غرفة مشاعل
دقيت الباب وعقب دخلت الغرفة .. حصلت مشاعل ومهره يالسين عدالي فطوم ...وفطوم تصيح ..وشكلها يعور القلب
تقربت منهم وسلمت عليهم .. عرفتني مشاعل على مهره وبنتها ميره ..اممم من شكلها يبين أنها طيوبه هالبنت .. رحت عقب صوب فطوم وحضنتها
غاده : حبيبتي أهدي
فطوم تصيح وما ترد علي
غادة : حرام عليج اللى تسوينه بعمرج من متى وأنتى على هالحل؟؟ .. هذا حال الدنيا فطوم ..وأنتي عاقلة وذاكره ربج
فطوم ترمس بصعوبة : صصصعب ..صعب علي أستوعب أن !!!وسكتت
غاده: صعب تستوعبين أن عندج خوان ولا أن أبوج كان معرس
فطوم ماعرفت شو تقول ..هذا كله ما فكرت فيه ولا همها أساسا ..كل همها عمر وبس .. الأنسان اللى تعشقه وتعشق الأرض اللى يمشي عليها ..اللى حاربت نفسها ومبادئها عشانة ..كانت تعيش فعذاب لأنها عارفه علاقتها فيه غلط بس ما قدرت تبتعد عنه ..من كثر ما تحبه وتثق فيه..بعد كل هذا العذاب .. يطلع فالحلقه الأخيره أخوهااا ..
شو تقول حق غادة مافي كلام ينقال ..وو كيف تقدر تخبي هذا كله فقلبها وما تنطق ..كيييييييييييف!!!
كل اللى سوته أنها رجعت تحضن غاده وتصيح .. مجبوره أنها تحط فقلبها وتسكت ..غصبن عنها مب بكيفها
دخل سعود الغرفة بعد ما دقتله مشاعل ..وبتعدت غاده عن فطوم ..
سعود يمسك أيدها : حبيبتي
فطوم غمضت عيونها وحاولت تمسك عمرها جدامه
سعود : شو تحسن عمرج ؟؟
فطوم : الحمدلله
سعود : أنتى متضايقه من أبوي صح
فطوم : هيييه 
سعود : حبيبتي فطوم ..هذا شي صاير من سنين ..وأعتقد أبوي طلق أمهم عقب تزوج أمايه .. غلطت أبوي الوحيدة أنه ما خبرنا ..وحطي فبالج شي مهم ..نحن ما نعرف شو أسبابه ..ووأكيد عنده أسباب منعته يخبرنا ..ويمكن بعد يتريا الوقت المناسب
فطوم : سنين مرت ..معقوله ما حصل وقت مناسب يخبرنا فيه ..أبوي ماله عذر سعود
سعود : لا له عذر ..دامنها ما نعرف السالفه كامله ..لازم نحطله عذر
فطوم :بس
سعود : بس شو حبيبتي ..شفتي مهره ؟؟ سلمتي عليها ؟؟
فطوم شافت مهره وأهي تحاول ترقد بنتها : هيه شفتها
سعود : أرتحتيلها ؟؟
فطوم : ووايد
سعود : الحمدلله وأنا متأكد أنها أرتاحتلكم بعد "رص على إيدها " أنتي أقوى عن جيه فطوم ..مسكي عمرج ..مابا اللى صار يهزج بهاي الطريقه ..
فطوم تنهدت
سعود : خلج قووويه
فطوم : ان شاء الله
سعود : نحن بنتعشي أهني عقب بنرجع البيت مابا أبوي ولا امايه يحسون بشي ..نحن بنخبرهم أنج مزجمه لأنهم بلاحظون الأحمرار اللى بويهج 
فطوم : حاضر
أبتسمتله أبتسامه مصطنعه وهو بادلها الابتسامة 

.
.
.



خلصوا عشاء عقب رجعهم سعود البيت ..أم سعود شافت بنتها تعبانه وخبروها أنها مريضه شوي وأنهم ودوها المستشفي..وصدقتهم 
فطوم راحت غرفتها ..
فصخت عباتها بكل تعب ..وفرت عمرها ع الشبرية وهي منهاااااااره ...تعبااااااااااااااااااااانه ..تحس كل اللى صار هاليوم حلمم ..عمر حبيبها ما ينفع يكون أخوها ..مستحيييييييييل ...تمت تصيح ووتتعذب لين ما غفت
أنتبهت من النوم ..وتذكرت اللىى صار ..نزلت دمعه حاره من عينها ..مسكت تليفونها واتصلت على عمرر ..تم يررررن ويرررن بس ما رد عليها ..ما فقدت الأمل تمت تتصل عليه لين ما رد عليها
عمر تنهد
فطوم : حبيبي
عمر يسمع صوتها ودموعه تنزل
فطوم تصيح : الله يخليك رد علي
عمر : لا تصيحين
فطوم قاطعه من الصايح : أحبك
عمر : أحس بسجاجين تقطع يوفي يوم أسمعها ..لا تقوولينها
فطوم : عمر
عمر : انتى اختى فطوووم
فطووم تصيح
عمر : لا تصعبين الأمور علي أكثر .. أنا تعبان حالي حالج ..من أمس فالمسيد ولين الحين قاعد فيه ..قضيت وقتي أقراء قران وأصلي فطووم ..وحسيت براحه كبيره ..أباج الحين تروحين تصلين وتقرين قرآن وصدقيني بتحسين براحه مثلي
فطوم : يعني عادي عندك
عمر أنفعل : مب عاااادي بس شو تبيني أسوي ..أنتى أختى وتحرمين علي ..مستحيل نقدر نتزوج ..ماشي حل غير أني أحاول أتقبل هذا الوضع وأنتى بعد حاولي تتقبلين هالشي
فطوم تصيح : ماقدر ماقدر
عمر بعفويه : أحبج وووووايد "سكت شوي عقب كمل " لآنج أختى
فطوم : لا تقول أختى
عمر سكر الخط فوييها ..لانه فقدر السيطره على نفسه وتم يصيح ..ما يباها تسمعه وهو منهار لازم يكون أقوى عنها
فطوم :ليشش سكر ليشش ؟؟
رجعت أتصلت بس حصلته غالق تليفونه
فرت التليفون وطلعت تركض من الغرفة ..راحت غرفة أمها وأبوها وهيه قاطعه من الصايح
فتحت الباب
أمها وأبوها كانوا فالغرفه يتريقون .. شافوا حالتها وخافوا عليها
فطوم راحت صوب أبوها وأهي تصيح
أبو سعود مسكها من جتوفها :بنتي شفيج ؟؟
فطوم : ليش ما خبرتنا عن زواجك ؟؟
ابو سعود وأم سعود أنصدموا
فطوم : عدنا خوان وما ندري عنهم ليشششششش؟؟ ليش أبوي ليش تسوي فينا جيه ..والله حرام عليك 
أبو سعود سودت الدنيا فعينه وما رام ينطق
ام سعود تصرخ عليها : قوووومي عن أبوج وتأدبي
فطوم : أبوي عنده عيال ونحن ما نعرف
ريم وسعود سمعوا لصريخ وراحوا يركضون الغرفه ..شافوا اللى ما كانوا متوقعين يشوفونه
أبوهم كان ماسك راسه بدينه الثنتين وشكله يخوف ووفطوم تصيح وتصاررخ وأمهم تحاول تظهرها برع الغرفه
سعود تقرب منها وعطاها طراق قوي ..خلاها أطيح ع الأرض
ريم ركضت صوب فطوم وساعدت أمها وظهروها من الغرفه
سعود يشوف أبوه ..شكله وايد يخوف ..تقرب منه
وقعد مجابلنه
أبو سعود : أنت تعرف ؟؟
سعود : هييه
أبو سعود : اطلع برع وخلني بروحي
سعود : أبوي
يقاطعه : قتلك أطلع برع وخلني بروووحي
سعود : أن شاء الله
نفذ كلامه أبوه بالحرف وطلع من الغرفه 

.
.
.
.


مرت ثلاث أيام عن اللى صار ..عمر وفطوم حياتهم تغيرت .. كانوا يعانون ويتعذبون طول الوقت ومحد حاس فيهم غير ريم ..بس عمر قدر شوي يمسكه عمره عكس فطوم تماما ..الكل لاحظ أنها صارت وحده ثانيه .. طول الوقت فغرفتها وما تظهر منها حتى الدوام ما راحته ..وأبوها ما شافته بعد اللى صار ذاك اليوم ..
ووأبو سعود بعد ما أكتشف أن عياله يعرفون ..عزل عمره عنهم ونادر ما صاروا يشوفونه ..لين ما ياء اليوم اللى جمعهم كلهم فيه .. جمع كل عياله
مهره وأحمد وعمر وفطوم وريم ومشاعل ووسعود
سعود خبر ابوه أن عمر يعيش فشقه لأن دوامه فالعين ..وعلي هذا الأساس ..سعود خبر خوانه أحمد وعمر ومهره ..أنه يبا يعزمهم ع الغداء ..وأصر عليهم لين ما تأكد أنهم بيكونون موجودين فالشقة ..عقب شل خواته وأبوه الشقه ..ع حسب الأتفاق ..كانت مغامرة خطيرة من سعود بس لازم يغامر يمكن القلوب تصفي وتحن
دخلوا ..وأهني كانت الصدمه ..
أحمد ...وعمر .... ومهره ... أنصدموا ..وتفاجئوا بدخول أبوهم الشقه مع أخوانهم
عمر أمتزرت عيونه دموع وصرخ بأعلا حسه ..أطلع برع شقتي ..مابا أشوفك ..
أبو سعود : ما بطلع لين ما تسمعون اللى عندي
عمر يصارخ ويصيح :أطلع بررررررررع
يمسك أيد احمد اللى كان يطالع سعود وهو مصدوم
عمر : خله يطلع برع مابا أشوفه
أبو سعود بعصبيه : قتلك ما بطلع ..لازم تسمعون اللى عندي ..عقب بظهر من هالمكان .. بس مستحيل أطلع قبل ما أرمس مسسسسسسستحيل
الوحيدة مهره اللى كانت قاعدة وأطالع أبوها وهي ساكته ووودموعها تنزل.. كانت تحلم تشوفه من سنين .. رسمتله فبالها مليون شكل ..والحين تشوفه واقف جدامها 
سعود : الله يخليكم عشاان خاطري كلنا نبا نعرف الموضوع .. عطوه فرصه وخلوه يتكلم ..عشاااااني عمر ..
راح سعود صوبه وقعده ع الكرسي وعمر منهار .. عقب راح وسكر باب الشقه ..وفطوم تشوف عمر وقلبها متقطع عليه ..
كلهم قعدوا ..يتريون أبوهم يرمس ..ووصار المكان هادئ

أبو سعود : بحكيلكم اللى صار وسمعوني للأخر ..مـــن حوالي 30 سنه ..يدتكم كانت تحب بنت أختها ووايد وأسمها عائشه ومن كثر ما تحبها كانت تباني أتزوجها ..فالبداية ما كان عندي أي أعتراض بس عقب عرفت أن البنت في بالها حد ..ومستحيل تقبلني زوج حقها ..فوقفت فويهه أمايه ورفضت بحجة أني مب مستعد لزواج .. كنت محتاج وقت لآني كنت متأكد أن عايشه بتتزوج فأقرب وقت حزتها أنا بفتك من هالسالفه بكبرها.. فذاك الوقت كنت أشتغل فبوظبي .. وعندي هناك صديق وأخو عزيز على قلبي "سكت ثواني عقب كمل " : الله يرحمه ويغمد روحه الجنه ..كان مريض بالسرطان ..والمرض متمكن منه .. وفأيامة الأخيرة ..كنت عنده فالمستشفي ..ووصاني على أخته ..وطلب مني أتزوجها إذا الله خذ رووحه ..كان وايد يحاتيها لأنها بتكون وحيده فالبيت ..صح عنده أخت غيرها بس معرسة وعند ريلها ..وعارف أن أخته مستحيل ترتاح تعيش مع أختها وبعد ما تقدر تعيش فالبيت بروحها ..لهذا السبب طلب مني أتزوجها .. وأنا يوم شفت حالته ..عطيته كلمة ووعدته أني أتزوجها ..ووبعد يومين بالضبط توفي .. ..ضاقت فيني الدنيا ..ماعرفت كيف أتصرف ..اللى توفى أخوى وآخر كلامه معاي يوصيني ع أخته وأنا عطيته كلمة عشان أخليه يرتاح .. تلعوزت وتغربلت ..الشي اللى طلبه مني ووايد صعب والأصعب أني عطيته وعد .. أذكر أني خذيت إجازة أسبوع من الدوام عشان بس أفكر بكلامه .. كنت متردد ومحتار لأن يدتكم مستحيل ترضى بغير عائشه زوجه لي ..خلصت الإجازة ..والقرار اللى أتخذته هو أني أتزوجها وكون قد الكلمة اللى عطيتها صديق عمري ..بعدها صار كل شي رسمي وتزوجنا وويبت منها أول فرحه فحياتي أحمد وحملت عقب بمهرة ع طول .. وفهاي الفتره عائشه ياها نصيبها وتزوجت ..ويدتكم شلت الدنيا فوق راسي ..وخطبتلي أم سعود ..ما رمت أعارضها وتزوجت ..ويبت منها سعود عقب مشاعل ..ومحد كان يعرف شي عن زواجي اللى فبوظبي ..كنت مقسم وقتي بين الثنتين والشيء اللى ساعدني أن ام أحمد فبوظبي وام سعود فالعين ..قدرت أني ما أحسس ام سعود ولا اهلي بشي ..بس ام أحمد كانت عارفه بالموضوع كامل ..ما خبيت عليها شي ..وبعد فتره الثنتين حملن فنفس الوقت .. أم سعود يابت فطوم وأم احمد ماعرف شوي يابت بنت ولا ولد ..لأني أنقطعت عنهم وطلقت أمهم وما شفتهم بعدها ..ووالسبب اللى خلاني أسوي كل هذا " نزلت دمعته ومسحها بيده " يدتكم ..ماعرف منو خبرها أني تزوجت ..خبرت ام سعود والكل عرف فالعائلة عن زواجي ..أذكر أنها ضربتني ..أنا ريال طول بعرض أنضربت ضرب السنه بساعة وما كنت أرد عن عمري خليتها أظهر كل حرتها فيني ..عقب خيرتني بينها وبين أم أحمد ..وحلفت أني لو ما طلقتها بتتبراء مني ليوم الدين ..أنتوا عارفين أنا كيف أحب يدتكم ..أضطريت أني أطلق "تنهد بقوو" وو يدتكم ما سدها هذا بس ..يابت القرآن وخلتني أحلف عليه أني ما أروحلهم وأني ما أشوفهم دامني عايش "بكل ضيج " حلفت غصبن عني ..يدتكم وايد تحبني وأنا بذات ماتتحمل مني اي تصرف ..تحب تمشيني ع كيفها ومزاجها ..والسبب اللى كان دووم يجبرني أني ما أعارضها مب بس حبي حقها لا ..الشي الأساس كان مرضها ..كنت أخاف عليها لأن الأنفعال الزايد يتعبها وعادي يسببلها جلطه ..كنت أنفذ أوامرها وأنا مجبور ..غصبن عني ..ومن عقب اللى صار تغيرت وصرت واحد ثااني ..ما قمت أظهر من البيت ..طول الوقت يالس فغرفتي ..أحس أني ضايع ولي عالمي الخاص ..كل صداقاتي قطعتها ..تغيرت حتى ما صرت أنا عارف نفسي ..بس أباكم تتأكدون من شي ..كنت دوم أسال عنكم ..أحمد ومهره وعمر اللى فحياتي ما شفته ..وأعرف اخباركم ..بس ما قادر أتقرب منكم أو أشوفكم "دموعه كانت أطيح بغزاره " أنتوا عيالي وأحبكم ..والله العالم باللى فقلبي ..ما في أبو فهالدنيا يكره عياله .. هالشي مستحيل ..كيف وهم قطعه منه ..أنا ضايع ياعيالي ضاااااايع . أبوكم ضايع من سنين بدونكم .. والله أحبكم ..وسعود يبا لا تلوموني لأني ما خبرتكم ..هالسالفه مب هينه ولا بسيطه عشان أتكلم فيها ..تعور القلب ..أتجلب المواجع ..تجررررح ..ما كنت قادر أواجه المشكله بيني وبين نفسي ..كيف أخبركم فيها ..لا تزعل مني حبيبي وأنتي فاطمة وريم ومشاعل .. لاتزعلون مني هذا الموضوع فوق طاقتي بناتي لاتشيلون ع أبوكم لأنه ما خبركم .. وانت يا احمد وعمر ومهر .. لا تكرهوني الله يخليكم .. أنا أحبكم وغالين ع قلبي .. لا تحقدون ع أبوكم ..لا تشيلون عليه ..أبوكم يكفيه العذاب اللي يعيشه من سنين ....ساااامحوني سااااااااااااامحوني ..أطلب منكم السماح ..أدري أني ضعيف وطايح من عينكم بس فنهايه أنا أنسان حالي حالكم ..ومافي أنسان فهالدنيا ما يغلط ..غلطتي كبيرة عارف ..بس
سكت بعد ما شاف الكل يصيح ..مهره كانت فحضن سعود تصيح بصوت يعور القلب ..نشش أبو سعود من مكانه وراح صوبها .. مسك ذراعها بس مهره فرت أيده بعيد .
مهره :ما أباك خوز عني
أبو سعود أنكسر واااااااااايد من حركتها ..
يته مشاعل وحضنته : والله أنا مسامحتنك ومن قلبي بعد ..وريم راحتلة وقالتله نفس الكلام ..إلا فطوم كانت تعيش فصراع كبير ..أهي وايد تحب أبوها بس فنفس الوقت أهو السبب فالعذاب اللى تعيشه ..بس رغم كل شي راحتلة وحضنته ..ما هان عليها تشوفة مكسور جدام الكل وما توقف معاه ..مهما صار هذا أبوها ..داست ع قلبها وراحتله . شافها عمر وما رام يتحمل الموقف ..
شل سويج سيارته وطلع من الشقه


الجزء التاسع والثلاثين والآخير 

(( آآكبر خطا تبكي على أنســـان ناســيك ... ويضــيق صدرك فيــك وتــمووت حســره ...اللى نسـاك 
أنساه لو كــان يــطريـكـ ... واللى يــبرك في مواصــلك بــره ))

\
\
\
\




بعد مرور فترة طوويله

كنت متغشيه وقاعده صوب المطاعم فالمول ..أتريا محمد أيب الطلبيه 
.. سبحان الله .. أحس لشهور مرت بسرعه كبيره ..مثل البرق .. منو يقول نهاية هذا الشهر بكمل سنة مع محمد ..سنه كامله من تزوجنا .. معقولة !!! 
تنهدت بضيج بعد ما تذكرت الأتفاق اللى بيني وبينه .. المفروض على حسب هذا الأتفاق !!! ننفصل ..كل واحد فينا يروح بدرب..آآآآآآآآه يا محمد صرت أحس براحه معاك ..صرت جزء من حياتي .. مادري ليش عندي أحساس قوي أنه تغير صدق وصار واحد ثاني .. حياته كلها من الدوام لين البيت ومن البيت لين الدوام ..وإذا ظهر يكون مع منصور أخوي .. ومحافظ ع الصلاة .. ما شاء الله كل صلاة يصليها فوقتها .. وبصراحه ما أقدر أنكر ..من أول يوم كنت معاه لهذي الساعه ما شفت منه أي شي يضرني .. يعاملني أحسن معامله رغم معاملتي الخايسه حقه .. تحملني وهو مش مجبور على هذا الشي ..تحمل عنادي وطولت اللساني ..ووووايد اشياء ..ورغم هذا كلة عاملني معاملة طيب وما قصر معاي .. ياربي ..أبا اذكر مووقف واحد عشان أذمه بس ما محصله ..كل مواقفه معاي رجولية ..معقوله صدق يحبني ويباني ..أحساسه ومشاعره وصلتني ..محمد صدق يحبني ..اكيد يحبني ..بس في مشكله كبيرة .. أهو السبب فوفاة أعز وأغلا أنسانه فحياتي ..تؤام روحي مريووم.. 
رجعت للواقع بعد ما شفت بنت يالسه على كرسي متحرك .. والبشكارة ماسكه الكرسي وتدزها.. كانوا ظاهرين من محل مجابل الطاوله اللى قاعده عليها .. خطفوا من حذالي .. وقعدوا على طاوله قريبه مني .. 
بعد ما قعدوا ووضحت ملامح البنت 
فتحت عيوني ع وسعهن ..مصدومه من اللى أشوفه ..هاي تشبه مريوم ..الخالق الناطق أهي .. مافي شبه بهاي الطريقه ..يارب ساعدني .... نفس ملامح الويهه :..خشمها ، عيونها ، جسمها ...خووزت الغشوة ..وعيني ع البنت ...مستحيلللل هاي مريوم ..
لمحت ولد صغير يروح صوبها .. حزتها تيبست فمكاني ..هذا أخو مريوم عبدالله ..أعرفه عدل ..نزلت دمعة حارة من عيني .. هاي مريوم ..تمنيت الأرض تنشق وتبلعني ..أبا حد يعطيني كف.. أبا أصحى من هالكابوس المزعج ..يا ناس يا عالم هاي صديقتي وأختى ..جدام عيني أشوفها حيه ..وأنا كنت أتحسبها ميته 
ما حسيت بريولي وهي تمشي صوبها.. رحت صوبها وانا أصيح .. وقفت ع الطاولة ويت عيني فعينها 
أطالعها من فوق لين تحت :مريووم انتي حيه 
مريم تصارخ : زووووولي عن ويهي 
فزيت من أسلوبها و انا اصيح منهارة وشوف الكرسي المتحرك اللى يالسه عليه 
مريم تكمل : هيه حيه ولله الحمد ..صح سويت حادث ذاك اليوم بس للحين ما مت " ترمس بحرقه " أنا اللى وصيت بنت عمتي تتصل فيج وتقولج أني توفيت ..قلت غادة تحبني وأكيد بتحس وما بتاخذ محمد ..لكن صدمتيني ..فاجئتيني .. طلع ما فيج قلب ..بعد وفاتي بفتره بسيطه تزوجتي من الأنسان اللى أحبه .. خذتيه مني يا عديمة الضمير ..أنا كنت متوقعه أنج بتودرينه بعد ما تعرفين عن وفاتي .. ما توقعت أنج بتستانسين وبتتزوجينة ..أنتي وحده وصخه وقلبج أسود .. ماعرف كيف كنت أشوفج ملاك ..ماعرف كيف أنغشيت فيج .. أكرهج من قلبي ..مب طايقة حتى أشوفج .. خوزي من جدامي " تصارخ " خووووزي عن ويهي ..
كل الخلق صدواء صوبي . وانا مصدومه أصيح وحالتي حاله .. حسيت عمري مهرج وسط هالأمه اللى موجوده فالمول ..الكل عينه علي .. وأنا مكسوره من أغلا أنسانه فحياتي ..البنت اللى ضيعت مستقبلي بس عشان أنتقم من الشخص اللى عذبها ..فنهايه تسوي فيني جيه ..هذا يزاتي .. هذا آخر الوفاء والحب اللى كنت أكنه حقها ..تلعب فحياتي لعب 
رجعت وراء خطوتين بس دعمت فشخص .. 
صديت حصلت محمد يشوفني وهو مصدوم .. من متى هذا واقف أهني ..معقوله يكون سمع كلام مريوم ..
كنت فوضع ما أنحسد عليه ..
أمرني : تغشي 
سمعت كلامه وتغشيت وأحس أني مكسورة من الداخل .. خطف يمشي بسرعه كبيرة ..وأنا أتبعه وحس ريولي مب شايلتني .. أحس بيغمي علي فأي لحظه ..
ظهرنا من المول وركبنا السياره .. كان ساكت طول الدرب ..ما في صوت ينسمع فالسيارة غير صوت صياحي .. فقدت السيطره ع نفسي ..كنت اصيح بصووت عالي .. معقوله أنا ضيعت حياتي وبهدلت أهلي عشان وحدة وصخه مثل هذي .. ياربي أنا شو شوويت بنفسي ؟؟!!..شو سويت بأهلي ؟؟ شو سويت بمحمد ؟؟ 
كنت أصيح وأحس الدنيا الدور فيني .. حياتي كلها تغيرت ..تبدلت .. كيف أقدر أرجع الأيام اللى راحت ؟؟كيف أقدر أعوض أهلي عن العذاب اللى عاشوه بسبتي ..يلست أصفع عمري بقووو
محمد خذ بريك قوي وصرخ : بس بس بس 
ما رديت عليه وكملت صياحي .. شو اسوي مب قادرة أهداء مب قادرة ..حرك السيارة لين ما وصلنا البيت .. بغيت أنزل من السيارة بس ريولي أحسها تيبست ..
فتح محمد باب السيارة وتم يطالعني وانا اصيح على نفس الحال ..مسكت عمري ووبالغصب قدرت أنزل ..
ومحمد ما ساعدني .. كان يشوفني وهو سااااااكت 
دخلت الصاله ويلست أصيح فنفس المكان اللى كنت أصيح فيه أول ما دخلت هذا البيت بسبت الحلم اللى حلمته ..تميت فتره طووويله على هذا الحال ..دموعي ما توقف ..أحس أني خسرت كل شي .. كل شي راح مني فلحظه عشان ووحده ما تستاهل .. خربت حياتي ضيعت مستقبلي .. اااااااااااااااااه يذبح اللوم يذبح ..ان شاء الله أمووووت وأفتك من هالعذاب 
محمد كان يشوفني وأنا أتعذب .. اكيد سمع كلام مريوم أكيد .. تقرب مني ومسكني من ذراعي 
محمد : مريوم ربيعتج ؟؟؟ أبا افهم كل شي الحين ؟؟ 
كنت أشهق من الصايح ..
محمد : تكلممممي الحين ؟؟
صرخت : هيه ربيعتي ..مريوم ربيعتي وأعرف أنك كنت على علاقة فيها ..وأدري أنك تحبها ووعدتها بالزواج ..بس خونت فيها وتقدمت لي فنفس اليوم اللى قتلها بتقدملج فيه ..شو هالقلب الأسود اللى عندك ..ما تحس غير بمشاعرك وبس ..بنات الناس لعبه عندك صح ..تقص عليهن ويوم تشبع فريتهن.. مافكرت بأهلك ..ما فكرت بخواتك ..الدنيا دواره محمد ..كما تدين تدان ..وأنت ما أكتفيت أنك تلعب بمشاعرها .. أعتديت عليها بعد .. "كنت اصيح بحرقه هالكلام كان فخاطري من زمااان " مريوم ما كانت ربيعتي بس.. كانت اختي .. أنت طلبت إيدي واهي عرفت هالشي ..يتني البيت ..وتهجمت علي .. وفرت علي كلام مثل السم .. تتحسبني صرقتك عنها .. خذيتك منها ..
محمد كان مصدوم 
هند وامايه دخلو غرفتي وتفاجئو بعد ما شافوا مريوم تضربني ..بعدوها عني وطردوها برع البيت "كنت أتكلم شوي وأسكت لاني أصيح " : ع ع عقب يوم تقريبا ..أتصلت علي بنت خالتها بنت عمتها ماذكر ووقالتلي مريووم توفت بحادث "ضحكت بهبل " قصت علي ..قصصصصصصصصصت علي .. وأنا الغبيه صدقت .. وتعبت ووايد ع فراقها .. كنت جسد بلا روح ..الله وحده عالم كيف كانت حالتي .. حزتها كرهتك كره يا محمد .. لأنك السبب بالعذاب اللى أعيشه .. ليش تقدمتلي من بد كل هالبنات ..ليش أنا بذات ...لييييش أخترتني ؟؟؟ فالبدايه رفضتك ...بس عقب وافقت .. لسبب واحد بس .. عشان أدمر حياتك مثل ما دمرت حياتي .. أباك تعيش العذاب اللى عشته وتحس "صرخت " ما توقعت مقصوص علي ..ومريوم للحين عايشه ومستانسه بحياتها وأنا ضيعت مستقبلي ع الفاضي .. شهور كنت أصيح عليها ..عانيت لين ما قدرت أستوعبت أنها توفت ..وأهي طلعت تقص علي ..تقص علي يا محمد .. 
"غطيت ويهي بديني الثنتين " حياتي ضاعت وعمري ضااااااااع .. كل شي ضاع وراح ..كل شي راح مني .. ليتني مت ولا شفتها اليوم .. حرام عليها ..ليش سوت فيني جيه ليييش!؟؟؟ ..والله حرام 
محمد مجابلني ويصيح 
غادة : عارفه شو فبالك الحين ؟؟ أكيد تبا تنتقم مني ..وتبهدلني ..أنا جدامك سو فيني اللى تباه ..أضربني ..أذبحني.. أجتلني ..خلاص مب فرقانه معاي بعد اللى شفته اليوم .. 
محمد ابتعد عني وظهر برع البيت ..وخلاني منهاااااااارة .. خلاص كل شي انتهاء ..هاي النهاية ... ما توقعت فيوم تكون هاي نهايتي ..ما تصورت ولا خطر عبالي أني بكوون الخسارنه الوحيده فهاي اللعبة 
وقفت بصعوبه ورحت غرفتي وحطيت كل أغراضي بشنطه .. محمد أكيد بطلقني .. شو يبا فيني ..مستحيل يثق فيني .. أطلع بكرامتي من البيت قبل ما أنهان ..لميت كل اللى قدرت عليه وأنا أصيح 
وعارفه دموعي هاي ما بترجع شي .. خلاص راح كل شي مني ..ومستحيل يرجع .. بغيت أطلع من الغرفه بس ما رمت ..فريت عمري ع الشبريه وكملت صياح .. جسمي كامل يعورني ..مارمت أتحرك من ع الشبريه .. طاقتي أنعدمت ..
صحت لين ما حسيت دموعي خلاص جفت ..غمضت عيوني أبا أشرد من الواقع المر اللى أعيشه ...وررقدت
فتحت عيوني ومسكت راسي ..أحس بعوار فضيع ..
فتحتهن عدل وشفت محمد قاعد ع طرف الشبريه ومنزل راسه وشابك ايدينه فبعضها ..خفت منه وقمت من على الشبريه 
اكيد يبا ينتقم مني ع اللى سويته فيه 
محمد : لا تخافين مني ..أنتى أخت الغالي 
ما توقعت هالكلام يطلع منه وحسيت بنوع من الراحه بس أنصدمت بعد ما رفع راسة ..ويههه كان أحمررر من الصايح ..كان يرمسني ويصيح 
تيبست مكاني 
محمد : أنا أدري من شهر أن مريوم ربيعتج ..شفت صورتها عندج ..بس والله بالغلط ما كنت أفتش فأغراضج .. تذكرين لما كنتي فبيت أهلج ووصيتيني أيبلج أغراض وممرها عليج البيت ..ذاك اليوم شفتها وسكت ..فهمت سر معاملتج حقي ..أنا يا غادة ما بدافع عن نفسي ..كل الكلام اللى قلتيه اليوم صح ..قصيت عليها ووعدتها بزواج وكل شي صحيح اميه بالميه ..بس في أشياء أنتى ما تعرفينها ..أنا تغيرت والله ..وحسيت بغلطتي وبغيت أتواصل معاها عشان اصلح غلطتي بس


~~~

محمد: مريوم أنا أسف ع اللى سويته بس أوعدج أني بتقدملج فأقرب وقت 
مريم تصيح : شووو الفايده تتقدملي ؟؟ توه ضميرك حس 
محمد : حسيت والله ... ومتندم واللوم ذابحني خلاص بتقدملج وبصلح غلطتني 
مريم تصارخ : وشو ينفعني ندمك ؟؟ .. محمد أنا سويت حادث ..وأنشليت ..ما أقدر أمشي .. بتتزوج وحده ما تمشي ..
محمد أنصدم بس رد عليها : هيه بتزوج..أنا غلط وبتحمل نتيجة غلطتي ..أبا أرتاح من عذاب الضمير اللى ذبحني ..ماا أرقد الليل من كثر الكوابيس 
مريم : بس أنا ما أباك ترتاح ..أباك تعيش بهالعذاب طول ما أنت عايش ..
محمد : مريوم اقولج بتقدملج وودري عنج هالخرابيط ولا تنسين شي .. أنا ما غصبتج على شي ..كل شي سويتيه برضااااج 
مريم : أنا عاااااااجز..مشلووووله كيف تباني أتزوج ؟؟؟
محمد : بنتزوج وعقب بندور علاج 
مريم تصيح : ماباك محمد ..أنت أصلا عمرك ما حبيتني ..والحين تترجاني عشان أوفق ..بس عشان ضميرك يرتاح ..لكن لا وألف لا ..خلك مع البنت اللى أخترتها ..وخلني أنا فهمي ..وولا تتصل على هذا الرقم مره ثانيه .. ولا أقولك بغير رقمي أحسن .. 
محمد : مريوم شفيج أحبج 
مريوم : جذااااب عارفه أنك ما تحبني ..مافي شخص يحب ويسوي اللى سويته 
محمد :خلينا نعطي بعض فرصه
مريم : أذلف أنت وفرصك ..وحط فبالك شي ..بدعي عليك فكل صلاة ..فكل وقت ..طول ماني عايشه بدعي عليك ..الله لا يوفقك لا دنيا ولا آخره
محمد متفاجئ : مريوووم 
سكرت التليفون فويهه

~~~




حسيت راسي يفتر بعد ما سكرت .. 
توقعت أنها معصبه بس وعقب بترمسني ..لكن طلعت غلطان .. حاولت أتواصل معاها بس ما قدرت .. غيرت رقمها .. وما قدرت أوصل حق رقمها ليديد ..شو تبيني أسوي حزتها ؟؟شو تبيني اقول ؟؟ ..حاولت والله والله أصلح غلطتي بس ما طاعت ..انا بني آدم وأغلط ..مافي شخص فهالدنيا ما يغلط ..وعارف حياتي كلها كانت غلط فغلط ..ومنصور أخوج كان دوم ينصحني ..بس ماكنت أسمع كلامة ..لين صار اللى صار مع مريوم ..ووبعد ما أستوعبت حجم الشي اللى سويته فالبنت.. تبت وتندمت وحاولت أصلح بس ما قدرت .. كنت أول يا غادة اصلى فرض واحد بس وفالبيت بعد .. ما أوصل المسيد إلا فرمضان ..الحين الحمدلله ما يطوفني فرض .. كل فروضي أصليها فالمسيد ..وأدعي دوووم ربي يغفرلي ويسامحني ع اللى سويته فبنت الناس .. أنا حالي تغير بعد اللى صار .. ندمت .. وودرت كل ربع السوء .. وصرت أذكر ربي فكل الأوقات.. 
وبعد ما تزوجنا وشفت معاملتج حقي .. قلت هذا أكيد عقاب من رب العالمين على الشي اللى سويته فمريوم .. غربلتها وعذبتها ..بس والله كنت طايش وعقلي مب فراسي ..الدنيا ماخذتني ..لاهيت بالدنيا وباللى فيها .. وما فكرت باللي أسويهه ..وهاي كانت النتيجه .. 
كان يصيح وأنا أصيح 
محمد يكمل : أنا شارنج ومستعد أفتح معاج صفحه يديده إذا بغيتي تكملين حياتج معاي " يشوف شنطتي " وإذا ما تبين ورقة طلاقج بتوصلج فبيت اهلج 
سألته : أنت تحبني ؟
محمد :اموووت فيج 
قلتله : أنا حبيتك 
طالعني مصدووووووم 
رديت عليه : أحبك محمد وكنت أكابر ع مشاعري .. ماعرف كيف دخلت قلبي وتربعت فيه .. هالكلمه أول مره أنطقها ..حتى بيني وبين نفسي ما قلتها ..ما كنت أبا أعترف بهذا شي حتى حق نفسي ..
ما رد علي 
بس تقرب مني ولمني بحضنه ..
حسيت أني ملكت الدنيا باللى فيها .. 

.
.
.
.






فاطمة كانت ماسكه عبود ولد أختها مهره ترقده ..
كانوا فالحديقه ..فارشين سمه وقاعدين ع العشب .. هندوه وريموه شلن ميروه معاهن عشان يلاعبنها ..
مهره : هاتيه عنج اكيد تعبتي 
فاطمه : لا حبيبتي برايه .. فالعايله ما عدنا يهال ..عشان جيه تشوفينا متخبلين على عيالج 
مهره :ههههههههه أشوفكم والله 
فاطمه تبتسم : والحين مشاعل بتيبلنا ياهل صغنون 
مهره : هيه يحليلها فأي شهر الحين ؟
فاطمه : أعتقد الشهر الخامس 
مهره : من فترة ما رمستها ..لازم أتصل عليها اليوم 
فاطمه : حتى أنا صارلي أسبوعين ما شفتها ولا كلمتها ..الحمال وايد متعبنها والدكتور موصنها ما تتحرك من ع الشبريه 
مهره : الله يكون فعونها 
فاطمه : امين اممم ووعمر شحاله 
مهره : عمر بخير بس "تحرك راسها يمين ويسار " مغربل أمايه غربال ..
فاطمه : ليش ؟؟
مهره : مب طايع يتزوج ..أول كان يقول مابا بنت خالتي في وحده فبالي وأبا أتزوجها .. وصارت مشاكل كبيره بسبت هذا الموضوع ..كيف ما يبا البنت وهي محيره حقه من سنين ..مب من اليوم وأمس .. واللى قاهرني شي واحد ليش ما تكلم من قبل ..البنت تقدمولها وايدين وخالوه ردتهم ع أساس أنها محيره حق أخوي .. وفالحلقة الآخيره عمر ما يباها ..
"تنهدت بضيج " اآآاه شوتبيني أقولج فطوم .. صارت مشاكل لا تخطر على البال .. أمايه شهور ما رمسته بسبت هالسالفه .. وبصراحه ما تنلام ..فشلها جدام أختها ..
كلنا رمسناه بس عمر عنيد ما رمنا عليه ..كان يقول كلمه وحده بس فبالي وحده وما بخذ غيرها ..وهاي حياتي وأنا حر فيها ..حافظ هالكلمتين وذالنا فيهن ..
ومرت الأيام وفنهاية أماية أستسلمت ووافقت ..شو تسوي هذا ولدها وتتمناله السعادة .. وبعد ما وافقت وطاح الحطب بينهم ..تخيلي رجع قال أنا خلاص مابا أتزوج ولا تفتحون هذا الموضوع مره ثانيه ..يعني شو اقولج عنه ..متبهدلين معاه هالولد .. رافع ضغط الكل 
فاطمه :أنزين بنت خالته عرست ولا بعدها 
مهره : لا ما عرست .. البنت طيوبه وتباه أعرفها عدل بس أخوي ماصخ 
فاطمه تبلع ريجها : عمر سالفته سالفه 
مهره تبتسم : هيه والله ..شر البلية ما يضحك 
فاطمه : خاطري أسئلج سؤال 
مهره : سالي
فاطمه : متى بتسامحون أبوي ؟؟ 
مهره غمضت عيونها ..فنفس اللحظه أتصل سعود 
فاطمه : هلا سعود 
سعود : أنا برع الحديقه ظهروا بسرعه أبوي يته جلطه والحين فالمستشفي 
فاطمه فزت: أبوي يته جلطه 
مهره انصدمت 
سعود : اترياكم فالسياره بسرعه 
سكرت عنه فطوم ..وبسرعه كبيره ..جمعوا الأغراض وزقروا ريموه وهندوه ..وظهروا من الحديقه وركبوا السيارة ..سعود وداهم المستشفي على طووول 
وقف السيارة والكل نزل منها 
كانوا متوترن وخايفين ..سأل سعود الموظفين عن مكانه.. عقب راحوا قسم العنايه ..ومهره كانت معاهم 
حصلوا أم سعود ومشاعل ومنصور ..وأم منصور وابو منصور ..كلهم موجودين 
و خبروهم أن الدكاتره داخل عنده 
الكل كان متوتر وخايف 
سعود تقرب من مهره وواضح الخوف فعينه :تعالي أباج 
مسكها وأبتعدوا عن الأهل 
سعود بنفعال : أبوي تعبان وأنتوا سبب .. غلط صح وغلطته كبيره بس فنهايه هذا أنسان ..كل يوم يسألني عنج وعن أحمد وعمر .. متلوم فيكم وايد ..والحال اللى وصله من كثر التفكير ..لا تنسين هذا ريال كبير وما يتحمل .. أترجاج سامحيه أترجاج 
مهره صاحت
سعود : طلبتج ولا ترديني 
مهره : من دون ما تطلبني سعود ..انا مسامحتنه وأباه يقوم بالسلامة 
سعود : من قلبج هالكلام 
مهره : من قلبي 
سعود مسح دموعها وحبها ع راسها : بأذن الله أبوي بيتشافي وبقوم بالسلامه وبنفرح فيه 
مهره : آآآمين 
سعود : أتصلت على أحمد وعمر 
مهره : زين سويت 
سعود : تتوقعين بيون المستشفي ؟؟
مهره : اممم هيه بيون ..أنت شو حاس ؟
سعود يرفع جتوفه : ماعرف والله بس أتمنى هذا الشي ..لين متى بنتم على هالحال ملينا والله 
مهره : امم أنزين عيالي أباك توديهم عند البشكاره 
سعود : صح لو ذكرتيني كنت بخطفهم قبل ما نوصل المستشفي 
مهره : كنت مخبوصه 
سعود : مب مشكله انا بروح السياره وأنتى هاتيهم وتعالي 
مهره : أن شاءالله





......


فاطمه مسكت تليفونها وكتبت مسج 
(( عمر تعال المستشفي أبونا يته جلطه ..إذا لي معزه عندك تعال ..محتاجتنك أخوى ))
طرشته وبقلبها غصه ..
عقب حطت تليفونها فالشنطه ورفعت راسها شافت عمر وأحمد يايين صوبهم ..ألتقت عيونهم فبعض 

~~~
تشتاق لي وتظن ماني لك أشتاق الله يدري كم من الشوق فيني 
أرقب قدومك وداخلي نار الأشواق وأكبر دليل النوم ما زار عيني 
~~

أبتسمت فاطمة أبتسامه باهته 
فنفس اللحظه يت مهره ..شافت أخوانها وحست براحه ووفرحه ..سلمت عليهم عقب شلت عيالها وراحت السياره عند سعود
عمر يلس على الكرسي ومسك راسه بدينه الثنتين .. حس بصداع بعد ما شاف فطوم ..
سمع تليفونه يرن ..ظهره من مخباه ورد من دون ما يشوف المتصل 
عمر : الوو 
فاطمه : هلا عمر 
عمر تفاجئ : ف ف فطوم 
فاطمه : تعال أبا ارمسك فمطعم المستشفي ضروري 
عمر :الحين ياينج 
سكر عنها ووراح المطعم على طوول ...دخل وكان المكان فاضي تقريبا محد فيه .. 
شافها وراحلها بخطوات ثقيله 
قعد مجابلنها 
فاطمه أرتبكت و حاولت تخلي عمرها عادي جدامه بس ما قدرت خلاص عمر حافظنها 
تموا فتره ساكتين ولا واحد فيهم نطق .. الجوء متكهرب 
من زمااان ما شافوا بعض ..كانت وسيلة التواصل بينهم معدومة .. والحين بعد مرور شهور ..قاعدين فمطعم وبروحهم ..
عمر حاول يكسر هالتوتر وقال : فطوم خوزي الغشوة محد غريب 
فطوم سمعت كلامه وخوزتها ..ألتقت عيونهم فبعض مره ثانيه 
عمر : من زمان ما شفتج 
فاطمة أنحرجت ونزلت عيونها الأرض 
عمر يعاتبها : ليش جيه صايره ؟؟
فاطمه : شو فيني 
عمر :مضعفه ووايد 
فاطمه تنهدت 
عمر : أهتمي بعمرج عشان خاطري ..وداري ع صحتج 
فاطمه : أن شاء الله 
عمر أبتسم 
فاطمه بلعت ريجها : أبا أكلمك فموضوع مهم 
عمر : تفضلي 
فاطمه : قريت المسج اللى طرشته لك ؟؟
عمر مستغرب : اي مسج ..لحظه أحين بشوف الفون 
جيك على تليفونه وقرا المسج 
فاطمه : فهمت الموضوع صح 
عمر : خلاص أنا موجود فالمستشفي 
فاطمه : مب سالفة أنت موجود فالمستشفي وبس ..هذا واجب وأنت لازم تسويه ..عمر أنا أباك تسامح أبوي من قلبك ..وتعطيه فرصه 
عمر : أبوي فرقنا 
فاطمه : عارفه بس هذا نصيبنا فالدنيا ..ما نقدر نعترض عليه ..هالشي الله كاتبنه ..وأكيد فيه خيره لي ولك .. تعرف عمر ..مرت علي أسابيع ما أشوف أبوي .. حسيت أني أكرهه لأنه بعدني عنك.. ما كنت أطيقه أبدا .. كان أيني لين الغرفة ويدق الباب وما أفتحله "نزلت دمعه حاره من عينها " تخيل شو سويت فيه ..كان يناديني وما كنت أروحله ..والحين طاح علينا ..كيف بقدر أسامح عمري لو صار فيه شي .. 
عمر : لا لا تصيحين تعرفيني ماحب أشوف دموعج 
فاطمه : أباك تسامحه وتفتح صفحه يديده 
عمر : مسامحنه فطوم بس لا تصيحين وأهدى 
فاطمه : عارفه مب من قلبك 
عمر : من قلبي حبيبتي بس أنتى أهدي 
فاطمه مسحت دموعها وعمر يشوفها بنظرات حب ..فخاطره "مستحيل أسامحه بس مستعد أسوي أي شي عشان فطوم تكون مستانسه "
فاطمه : ونحن 
عمر : نحن شو ؟؟
فاطمه : مب لازم نفتح صفحه يديده مع بعض 
عمر غمض عيونه 
فاطمه : أدري أن صعب بس لازم نحاول 
عمر : فطوم مب عارف شو أقولج ..أنتى تضغطين علي 
فاطمه : خلني أقرب شخص لك ..إذا مريت بمشكله أو تضايقت خبرني ..إذا محتاج تفضفض أتصل علي ..إذا 
عمر يقاطعها : أنا أحبج فهميني .. محتاج وقت عشان أقدر أتأقلم مع الوضع ..وأنتي لا تخلين عمرج عادي أنا عارفنج عدل فطوم .. الموضوع وايد صعب علي وعليج ..وبقولج شي خبرني سعود عن واحد تقدملج ورديتيه ..ليش؟؟؟؟
ردت عليه : أنت عارف السبب 
عمر : الريال رمس سعود وبيتقدملج مره ثانيه ..وهالمرة لازم توافقين 
فاطمه : عمر أنت شو يالس تخبص ..أنت فارس أحلامي وإذا مالي نصيب فيك ..مابا أتزوج خلاص 
عمر : أنتى طلبتي مني أسامح أبوي ..وأنا ما رديتج والله يخليج الحين لا ترديني 
فاطمه : هذا الموضوع غير 
عمر يرمس بضيق : لا مب غير ..أنا سألت عن الريال ..ما شاء الله الكل يمدحه ..فكري فالموضوع ..ووأنتى مب صغيره كبرتي 
فاطمه : لالالا مستحيل 
عمر : عشان خاطري 
بعصبيه : تتوقع لو تزوجت بقدر أعيش بسعاده ؟
عمر : بأذن الله 
فاطمه تأففت بضيج 
عمر : لازم تتزوجين فطوم هذي سنة الحياه 
حطت عينها فعينه : حاضر بوافق بس عندي شرط 
عمر : شو 
فاطمه : تتزوج بنت خالتك 
عمر عصب : انتى مينونه ؟؟
فاطمه : هيه مثلك 
عمر :أنتى ليش تربطين الأمور فبعضها ؟
فاطمه : قتلك اللى عندي ..وماعندي كلام ثاني.. إذا أنت وافقت على بنت خالتك أنا بوافق 
عمر : ودري عنج العناد 
فاطمه : وعد مني بوافق على الريال ..بس أنت نفذ شرطي 
عمر : أستغفر الله العظيم وبعدين يعني وياج ؟ 
فاطمه : هذا آخر كلام عندي 
قالت اللى عندها وخلته مهموووم وراحت 

~~~~
عــودت قلــبي على حـبك وحبــيتكـ علمتنــي كيف أغامر وابتــسم وأرقى 
واليوم مـدري علامك كل مــا جيتـكـ كنكـ تحاول تعـودني على الفـرقي 
~~~


.........

سعود وصلها لين شقه عمر وقعد ينتظرها فالسيارة ..مهره حطت عيالها عند البشكاره ووصتها عليهم وبالغصب قدرت تشرد عن ولدها عبود كان يصيح 
ركبت السيارة 
سعود : تأخرتي وايد 
مهره : شو أسوي عبود لصق فيني 
سعود : فديته عبودي 
حرك السيارة ورجعوا المستشفي 
كانوا يمشون فالممر ..بس وقفوا لأنهم شافوا هندوه وريموه مع أحمد 
كان يسولفون 
سعود حس دمه يثورر ..هندوه شو مقعدنها مع الريال ..ريم هذا أخوها بس هند ليش رازه فيسها وتسولف معاه وتضحك بعد ..أنقهر وأيد سعود 
راحولهم 
سعود : متولفين ما شاء الله 
أحمد : هيه ..أنا طلعتهم ..هناك وايد ضغط عليهم الكل خايف ومتوتر 
سعود يبتسم وفخاطره يصفق روسهم فبعض : زين سويت 
مهره تكلمم سعود : برايهم خلهم يسولفون ..تعال معاي هناك 
سعود : لا أنتى روحي برايج ..بقعد معاهم شوي عقب بلحقج 
مهره : لا تعال معاي أحس شكلي غلط بين أهلك 
سعود مات من القهر لانه يبا يقعد معاهم ..وفنفس الوقت ما يقدر يودر مهره ..راح معاها وهو مفول من العصبيه 


. بعد أسبووع 

منصور : مشاعل تعالي معاي البيت لازم تريحين ..أسبوع كامل وأنتى طول الوقت فالمستشفي 
مشاعل : شو أسوي هذا الغالي أبوي 
منصور : عمي الحين بخير لا تحاتينه 
مشاعل ببتسامه : الحمدلله ..هالأسبوع كان وايد ثقيل ..الدكتور ما طاع يرخصه يقول أحسن يكون تحت عينهم هالفتره 
منصور : أنزين حبيبتي جيه أحسن عشان نطمن عليه عدل 
مشاعل : صح كلامك 
منصور : أهم شي أنه بخير الحين 
مشاعل لفت تشوف أبوها .. كان راقد ..تنهدت براحه : الحمدلله ..ما في شي فالدنيا أحلا من شوفة أهلنا بخير وعافيه 
منصور مسك أيدها وصد صوب خالته : خالوه بودي مشاعل البيت تريح شوي.. الحمال متعبنها 
أم سعود : زين تسوي ولدي "تأشر عليها " شوف شكلها كيف صاير من التعب 
منصور يطالعها بنظرات جنه لايعه جبده : صدقج خالوه ..جنه الحمال مشيننها 
مشاعل ضربته ع جتفه 
وأم سعود ضحكت 
منصور فاطس من الضحك : أمزح أمزح 
مشاعل : خلنا نطلع عن ينش أبوي 
منصور : ياله أنزين 
مشاعل : أونك خايف علي 
منصور : خايف عليج وع اللى فبطنج 
مشاعل أبتسمت 
ظهروا من المستشفي ..وبعد ربع ساعه يت مهره ومعاها عمر ..دخلوا الغرفه وسملوا ع أم سعود 
مهره : شحالج خالوه ؟
أم سعود بدون نفس : بخير
عمر: السلام عليكم 
أم سعود طبته ولا ردت عليه السلام 
مهره راحت صوب أبوها وحبته ع راسه ..حس فيها وفتح عيونه 
مهره بفرحه : تعال عمر أبوي نش 
تقرب عمر وباس راسه 
عمر : الحمدلله ع السلامه "بغصه " أبوي 
أبو سعو فتح عينه وشافهم حواليه ..رجع سكرها مب مستوعب أنهم حذاله 
مهره مسكت أيده ..حس فيها ورجع فتح عيونه ..وشافها ..تأكد انه ما يحلم ..صدق عياله حذاله ..ماعرف كيف يعبر عن فرحته .. غير بدموعه اللى تنزل 
مهره تمسح دمعته وتحبه ع راسه مره ثانيه : أنا اسفه أبوي 
أبو سعود : أنا اللى أسف ..سامحووني عيالي أنا ظلمتكم 
مهر : مسموح الغالي والله مسامحتنك ..بس أنت قوم بالسلامه وعوضنا عن الأيام اللى راحت 
أبو سعود أبتسم ومسك ايدها وحبها :ان شاء الله بنتي 
عمر كان يشوفهم ومتأثر ..بس يحس عمره مكسوور من الداخل ..متحطم ..والسبب فهذا كله أبوه 
عمر: ان شاء الله بتقوم وبتعوضنا 
مهره : بأذن الله ..أحمد عنده دوام .. بيحاول يترخص عشان يشوفك 
أبو سعود : مشكووورين عيالي مشكورين ..فرحتي فيكم ما تنوصف ..
مهره أبتسمت : حتى نحن فرحانين فيك 
أم سعود تراقبهم من بعيد وتحس دمها يثور .. ما تباهم يتقربون من ريلها ...صار لها سنين وهي مرتاحه منهم ..ووالحين على آخر عمرها ..ظهروا فحياتها مره ثانيه وهي ما صدقت قبل أنها أفتكت منهم ومن أمهم 
أبو سعود ما حس بوجود حرمته من كثر ما كان فرحان بوجود عياله قربه .. وهالشي جتلها من القهر ..
كانوا يسولفون معاه وهو ويرد عليهم بكلمات بسيطه ..مب عارف شو يقول من كثر فرحته 
أنفتح باب الغرفه ودخلت فطوم وريمووه ..وسلموا ع أبوهم وشاركوا خوانهم القعده 
الأبو كان يشوفهم حواليه ويحمد ربه ..ويشكره على هاللحظات اللى كان يحلم فيها من زمااان 

عمر كان طول الوقت عينه ع فطوم ..وفطوم كانت تتجنب تشوفه ..
عمر : أبوي بنتك فطوم بطرت علينا من عرفت أني أخوها ما داومت فالشريكه 
فطوم طالعته وأبتسمت أبتسامة مصطنعه 
تعمد عمر يكلم أبوه جدامها عشان فطوم تتطمن وترتاح ..أن خلاص علاقتهم زينه فبعض
أبو سعود : صح أمج وينها فطوم
فطوم : ماعرف أول ما دخلنا أنا وريموه ظهرت من الغرفه وما سألتها وين بتروحين ..كنت مستانسه بشوفتك وشوفت خواني 
عمر قلبي عوره بعد ما سمع كلمة خواني ونش : بترخص أبوي أسمحلي لازم أروح الشريكه 
ابو سعود : الله يحفضك ولدي لو أني ماشبعت منك 
عمر : بزورك مره ثانيه 
طلع من الغرفة 
فطوم حست بضيقته ولحقته بعد ما ظهر 
فطوم : عمر 
عمر كان يمشي ووقف بعد ما زقرته فطوم وصد صوبها 


~~~
لـو يمـوت الشـوق بقلـوب الـبشر مـا يموت بخـافقي شـوقي عليـك 
خذ مسـافه يوم ووأسبوع وشهــر وأعـرف أني طـول عمـري مشتريك 
~~~


فطوم : شحالك ؟ 
عمر : الحمدلله .. وأنتى ؟؟
فطوم : حالي من حالك أخوي 
عمر غمض عيونه ..حس بحراره فيوفه : فخاطرج شي أنا بروح 
فطوم : اممم هيه ..فكرت فالموضوع 
عمر : أي موضوع ؟ 
فطوم : لا تستهبل أنت فاهمني 
عمر تنهد :هيه فكرت ..مستحيل أتزوج بنت خالتي وقلبي عند غيرها ..بظلم البنت معاي 
فطوم : خالوه تبا تفرح فيك .. لا تحرمها من هالشي 
عمر : أنتي عادي عندج ؟
فطوم : لا طبعا .. بس لازم تتزوج ..ما تقول هاي سنه الحياه ..ولا هذا الكلام يمشي علي بس وأنت عادي 
عمر : أنتى مب فاهمه شي 
فطوم : أنا أكثر وحده فاهمتنك .. تزوج وصدقني بتنساني 
عمر تنهد وفخاطره "انسي روحي وما أنساج "
فطوم : عمر رد علي أرمسك 
عمر : أنتي لازم تتزوجين هذا أهم شي 
فطوم : بتزوج إذا أنت بتتزوج بنت خالتك 
عمر بضيج : ليش تحبين تعانديني 
فطوم : ما أعاندك بس شو أسوي عمر أنت بعد حاول تفهمني 
عمر : أنا ريال إذا تزوجت بعد 6 او 7 سنين ما يضرني بس أنتى بنت لازم تتزوجين 
فطوم تحرك راسها بلا
عمر : وبعدين يعني 
فطوم : خلاص عمر برفضه مره ثانيه والحمدلله راضيه بحالي ونصيبي 
صدت عنه تبا ترجع الغرفه بس زقرها 
عمر : فطوم 
فطوم وقفت مكانها بدون ما تلتفت صوبه 
عمر : انا موافق 
حست بسجين تقطع يوفها ..رجعت صدتله وعيونها ممزوره دموع 
عمر : أنتى اختى صح 
فطوم غمضت عيونها بكل آلم.. صح كانت تباه يتزوج لكن هالشي يجرحها ..كيف بتقدر تتحمل تشوفه مع بنت غيرها ..صعب وايد عليها 
هزت راسها بمعني هيه 
عمر : يعني يصير أحضنج صح ؟
فطوم ما رامت تكابر أكثر عن جيه وتخلي عمرها عادي وقويه جدامه ..غطت ويهها بدينها وصاحت 
تقرب عمر منها ولمها بكل قوووته 
وخلاها تصيح فحضنه 
وعمر بعد صاح فحضنها 
طول عمره يحلم يحضنها بس عمره ما تصور يحضنها وقلبه يتقطع ستين مره من زود الآلم 


~~~
لا شفتني بعدك حزين باكر تفرحني السنين
مدام بعدك قسمتي ماني على آمر الله معترض 
يالله على الله العوض 
~~~


.
.
.
.





خلصت من خلط الكيكه وحطيتها فالفرن ..محمد خاطره فهذي الكيكه .. ذلني ما يسوي علي سويتها مره ..الحين صرت كل يوم أسويها .. أبتسمت وانا أتذكره وهو يهدد إذا ما سويتها ما بخليني أرقد الليل وبحطلي مسرحيته السخيفه اللى حفظتها من كثر ما أشوفها ..
سويتلي نسكفيه ..مشروبي المفضل ..وقعدت ع الطاوله فالمطبخ أتريا الكيكه تزهب ووماسكه كوب النسكفيه .. 
يلست أشوف الكووب وسرحت بحياتي 
تذكرت اللحظه اللى وافقت فيها على محمد 
ووعرسي اللى أخترب 
وشهر العسل اللى خليته بصل بسبت غبائي 
هالأيام المفروض تكون أحلا أيام حياتي ..راحت منى وما حسيت بفرحتها
يالله كيف كنت غبيه وهبله ..كان مستقبلي بروووح مني بسبت وحده ما تستاهل ..عطيتها روحي وحياتي ..وفنهايه جلبت حياتي فوووق تحت وما فكرت فيني حتى 

تربعت ووأنا أحاول أمسك عمري وما أصيح ..مهما خسرت ..مابا دمعتي تنزل عليها ..خلاص ..تكفي سنه كامله ودموووعي ما وقفت بسبتها .. 
دموعي غاليه والمفروض ما تنزل إلا على الناس اللى يستاهلونها 
أهلـي ...ومحمد بس 
امممم تعلمت درووس كبيره فحياتي ..وأهم درس عرفته ..
أني ما أفكر فنفسي ..لازم أفكر فالناس اللى يحبوني بعد ..وخلي عقلي براسي وأتصرف بعقلانيه ..التهور ما نفعني بشي ..
بس والله أنا مب أنانيه ..لو كنت أنانيه ما بوافق على محمد رغم كرهي له ذاك الوقت ..وافقت لأني أبا أنتقم منه ..
هذي مب أنانيه بس كنت أفكر فأنسانه ما تستاهل ..كنت أضحي وأعطي وما أفكر حتى بنفسي ..أهم شي راحتها .. لدرجة أني ضحيت بمستقبلي ووحياتي عشانها ..
عديتها أخت عزيزه ودافعت عنها من كثر معزتها وغلاتها عندي .. بس فنهاية شو أستفدت من أفلامي الهندي اللى كنت أسويها "ابتسمت بهبل " وولا شي 
ما أقدر أقول غير الله يسامحها 
مافي حد فهالدنيا يستاهل اضحي بمستقبلي عشانه .. 
ربي رحمني وطلع محمد فداخله أنسان طيب وحنووون 
ولا كنت رحت فيها 
آآآآه يا محمد .. شو تبوني أقولكم عن هذا الأنسان ؟؟
صار كل دنيتي وعيوني أللى أشوف فيها .. وجوده فحياتي عطاها طعم ولون ثاني .. أحس أني أعيش معاه فوووق السحاب 
ما أتخيل وما أتصور حياتي دووونه .. قدر يسيطر علي ويخليني ما اشوف غيره .. أحبه حب خيالي .. وسعادتي بقربه ما تنوصف وما تتقدر بثمن "أبتسمت " هذا الشي الوحيد اللى أستفدته من علاقتي بمريوم 
حموود حبيبي ..الله لا يحرمني منـه 


فديته خذ إجازة من الدوام وبنسافر بعد أسبوعين ماليزيا .. نبا نعيش شهر عسل يديد ..ونعوض بعض عن الأيام اللى راحت 
وفي شي صح ما خبرتكم عنه 
منصور من يومين أتصل علي وخبرني ..أن سعود ولد خالتي بيتقدم حق هندوووه هالأسبوع .. 
رديت راسي ع آخر الكرسي وضحكت هههههه
والله كبرت هندووه ..وصارت حرمه 
رمستها أمس وسألتها عن رايها ..البنت مخليه عمرها مستحيه وحالتها حاله ..هههه .. حليلها ..أمبين أنها موافقه ..وسعود صراحه ونعم فيه ..ريال بمعني الكلمة .. الله يكتب اللى فيه الخير يا رب 
صدق الواحد فهالدنيا ما يعرف شو الله كاتبله 
شميت ريحه الكيكه ورحت صوبها وظهرتها من الفرن بسرعه .. الحمدلله أنها ما احترقت 
بندت الغاز وغسلت المواعين ورحت غرفتي 
أنتبهت على رسالة محطوطه ع الشبريه
عقدت حياتي مستغربه ورحت صوبها وفتحته
حصلت مكتوب فيها 

(( لا تنسين الكيكه حبيبتي ))

ضحكت من خاطري ..هالريال أبطيني ..طول الوقت يبلع ..بدال ما يكتبلي أحبج كاتبلي لا تنسين الكيكه ...هههههه بصراحه رومنسي وايد 
فنفس الوقت ..أنفتح باب غرفتي ودخل محمد بطريقه خوفتني 
وقفت وسألته: شفيك ؟؟
محمد : أبوج تعبان وايد لبسي عباتج بسرعه 
خفت : ابووووووي 
محمد : هيه 
لبست عباتي بسرعه وركبت معاه السيارة..وقلبي يدق من الخوف .. 
أحس عمري أرجف .. 
وصلنا بيت أهلي ...ووفتحت باب السياره ونزلت طيران ع البيت 
أسمع محمد يناديني بس ما رديت عليه من كثر خوفي ع أبوي 
دخلت الصاله وصرخت لأن الصاله كانت ظلام ..
فجئه سمعت الكل يغني 
هابي بيرث دي تو يو
هابي بيرث دي تو يوو
هابي بيرث دي تو غااده 
هابي بيرث دي تو يو 
تفاجئت وايد 
وشفت كيكه كبيره محطوطه على الطاولة وعليها شموووع 
حسيت بأيد تمسكني وتقربني صوب الكيكه ..لفيت صوبه وشفت محمد حبيبي 
ماعرف كيف أعبر عن مشاعري ..
أحسااااس ولا أروووع 
عمري ما حسيت بهاي الفرحه 
طفيت لشمووع والكل يصفق لي .. 
وعقب فتحوا الليتات ..وأنا أصيح من كثر سعاتي 
لمني محمد فحضنه ..يهديني 
والكل تولف علي 
وأسمع تنغيزات وتعليقات هندوووه وريموووه 
يعني شو اقولكم ..فرحانه ومستحيه فنفس الوقت 
حمود شكله حس بأحراجي ..ابتعد عني وتقربت مني أمايه وحضنتي وباستني 
وعقب ريمووه وهندووه وومشاعل بكرشتها ومنصور ..وفطوم ومهره 
و أبوي فديته 
سلموا علي ووعطوني هداياا 
لفيت صوب محمد وابتسمت 
تقرب مني وحبني ع راسي وقدملي هديته ..
الكل أحتشر عشان افتح هديت محمد ..ومن كثر الصدعه فجيتها 
حصلت طقم ذهب شكله يذبح ووساعه 
رفعت راسي وطالعته بنظرات كلهاا حب ومتنان 
وفخاطري 
عســــــى الله ما يفرقنـــــــــــــــا 






النهـــــــــــــــــــــــــــــاية


