ــــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ـــــــــــــ
الجزء الاول 

اليوم.. الاثنين.... 
المكان.. العين..غرفة من غرف المستشفى... 
الوقت.. السابعة والنصف مساءا.. 
---------------------------------- 
(مهرة).... 
هلالالا.... انتوا بعدكم ماتعرفووني...بس صبروا علينا شوي...بعرفكم بنفسي...يالله عاد جني وايد مهمه الحين عشان اعرفكم علي...بس ماعليه...لازم تعرفوني لاني بتم وياكم وقت طويل...هذا اذا عيبتكم قصتي.. 
انا مهرة...عمري 19 سنه... وحيدة بين ثلاث خوان...عفوا..مجرمين..مب اخوان... 
حمد ..معرس..وعمره 26 سنه..حرمته اسمها عفرا وهي حبوبه وحلوه...عرسوا قريب..ومايابوا عيال للحين 
سهيل..عمره 24 سنه... عزابي...واحس انه بيتم عزابي بعد...ماناوي يعرس الاخ...!!! 
اما سيف...سالفه ثانيه....اصغر مني بسنه ..عمره 18 ...ثانوية عامة..وهو اقرب واحد لي... 
اما ابووويه خلفان..!!..وجوده مثل عدمه الحمد لله والشكر...شيبه..ويطلب حسن الخاتمه... 
في بعد عمتي آمنه...وهي حرمه البيت...عانس.. عمرها 42 سنه... لكن شو..!!..عووووووفه...خصوصا فيني انا.. 
هممم...تام حد..؟؟...امي صح....اكيد تسئلون عنها فخواطركم... 
امي الله يسلمكم...متوفية...فارقتني فسن كنت في امس الحاجه لها...كان عمري 14 سنه يوم توفت...وماكنت اعرف شي عن الحياة والدنيا والناس....ولا حد افتكر انه يعلمني هالامور....عايشه جذي...سبيل مثل مايقولون... 

اما شو قاعده اسوي بالمستشفى...!!!.. فبقولكم السالفه... 
كسرت ايدي من ساعتين... .. المجرم سيف هو السبب...الغبي يوم كنا نازلين العصر من الطابق الفوقاني...قاعد يستهبل ويمزح معاي...قام ودزني دزه خفيفه اونه ...لكن هالدزه الخفيفه دربحتني عالدري...... 
المسكين مسك راسه منصدم من اللي سواه...وعيونه تلاحقني وانا اطيح عالدري الرخامي وهو ميت من الزيغه.. 

سيف: مهروووووووووووه.... خيبه..!!..شياج يالطمّة اندبغتي جي..؟؟!!.. 
يلست انا على اخر درية من الدري الرخامي..وانااحس نفسي بموت من الويع في ايدي اليسار...غمضت عيوني بقوو...وسيف نزل وهو يخطف الدريات ثنتين وثلاث..ويلس عدالي زايغ... 
سيف: ويا ويهج,,, آسف والله آسف..ياج شي... ؟!! 
مد ايده على يمسك ايدي عشان يشوف شوفيها.... 
مهرة: لالالالالالالالا..لا تصكها.. تعورني سيفوووووه تعورني... 
سيف: شفييييييييييييج...انفدعت..؟!! 
مهرة: ماااااادري تعورني... 
بديت عاد انا البقرة بالصياح..!!!..بس صدق كان الويع فظيع...وماتحمله جسمي الضئيل...!! 
سيف: خيبه ياربي شو سويت انا ..انتي بعد محد يمزح معاج..!!! 
وبالرغم من حشرة سيف وقرقرته على راسي....سمعت صوت عمتي وهي تطلع من ميلس الحريم وفي ايدها المدخن..كانت ادخن البيت.... 
آمنه: شووووفيكم..شوووووه هذا تزاعجون جي..؟!!..وابوي مهروووه شفيج؟ 
سيف: عمووه مهروه طاحت عن الدري...وايدها تعورها.. 
آمنه: صدق انج خدية شو عقج.؟!!!!... 
سيف:عموه...انا دزيتها..كنت امزح وياها... 
وكالعادة...عمتي الحبيبة وقفت بصف خواني...طبعا كل شي يصير لازم مهروه الغلطانه والمسؤوله عنه... 
آمنه: وابوي عليج ويوم يمزح وياج اخوج تقومين تدربحين عالدري...قومي بشوف قوومي.. 
مسكني سيف من جتوفي وساعدني اني اقوم..وانا توني امش دموعي الا وعمتي ماسكه ايدي بدفاشه اطالعها ...صرخت...ورديت اصيح مره ثانيه.... 
آمنه: الا منفدعة اظني..يالله عن البزا بنحط لج كركم وملح وبتصح... 
اطالعها سيف بنظرة معصبه....لانها دايما تحط الغلط علي وماتعبر مشاعري...لكنه سكت...احتراما لها...ولصغر سنه بعد... 
سيف: مهروه سيري لبسي عباتج وهاتي بطاقتج..بوديج المستشفى... 
التفت له باستغراب.. 
مهرة: سيف بس انته ماعندك ليسن..!!!.. 
سيف: ماعندي لكني اعرف اسوق زين مازين..يالله سيري... 
سرت..وانا احضن ايدي بخوف...لبست عباتي بصعوبه..ولفيت شيلتي وخذت بطاقتي ونزلت..وانصدمت بعمتي يالسه بعباتها في الصاله....!!!!... 
مهرة: بتسيرين ويانا عموه.؟!!.. 
آمنه: هي بعد عزر ابوج شو نسوي...يالله نسير... 
نزلت راسي وحسيت باني منبوذه...حسيت ..بالحزن... الظاهر عمووه سايره غصبن عن خشمها عشان ابويه مايعصب عليها...والا مب عشان سواد عيوني انا...المتوقع من الكل ان عمتي بتحل مكان امي...والكل اطمن علي انا وسيف نظرا لانه عمتي العانس موجوده...بتعتبرنا عيالها...وبنونس عليها وحدتها...لكن لا...الظاهر انها تفضل تشوفني ميته ولا تتحرك شعرة من راسها عشاني...!!! 
ركبت العمه "الحنونه" في سيارتها الاودي بعد ما اصرت انها تسوق بنفسها ولا تسلم عمرها لسواقه سيف... ركب سيف عدالها وهو معصب لقلة الثقة به وبسواقته هذي.... اما انا...محد فكر يساعدني اني اركب السياره...وركبت...بصعوبه...لكني ركبت ورا سيف...لاني احس عداله بالامان ..اكثر من عمووه...!! 

قبل شوي..وايقت عمووه من باب الغرفه بعد ماطلع دكتور تجبير الكسور ..وهي شكلها متملله... 
امنه: خلصتي..يالله يالله..هبابنا نوصل قبل العشا... 
انصدمت...قلت فخاطري...مشكورة عمتيه على سؤالج انا بخير وصحه لاتخافين عليه....خافي على عشاج بس انتي..... لكني سكت...وتبعتها لبراا...في الممر...ياني سيف مسكين وويهه متروع... 
سيف: هاااه..!!...جبسووها لج...قسم بالله آسف مهرووه... 
مهرة: لا عادي سيف حادث بسيط... 
سيف: زين انج في اجازة قبل ماتبدين دوامج... 
آمنه: ناوين تسولفون هني وايد..؟؟ يالله يالله... 
وطارت جدامنا عمتي وعباتها اطير وراها...من دون ماتلتفت عشان تشوفنا تبعناها او لا...وايد واثقه..!!!..لكن ما باليد حيله...نحن مفاعيص وين نروم نحط راسنا براس العمه...!!!..بيلعن خيرنا ابويه... 
تبعناها .. وانا احضن ايدي مثل ياهل صغيرون ملفوف....!!.. 

شكلي كان يفشل ياجماعه...!! 

-------------------------------------------- 
اليوم..الاثنين.. 
المكان: ابوظبي ... في شقة متوسطة الحجم في الطابق السادس... 
الوقت: الثامنه والنصف مساءا.. 
--------------------------------------------- 
(ناصر)... 
هااااااااااااه...!! الحين يا دوري...سوري تاخرت عليكم شوي... كنت راااااااقد... مثل ماتعودت عقب ما ارجع من شغلي في معسكر الجيش.. الساعه 3 الظهر... 
انا الله يسلمكم اسمي ناصر.. عمري خمسة وعشرين سنه...حلوو...وسيم مثل مايقولون..ملامحي هادية...لكني جذاب جدا...جذاب حلو يعني مب كذاب..!! لا تفهمون غلط... 
خقاق..؟؟ 
اكيد تقولون خقاق...!!..بس صدق انا متخقق بعمري...مب انا اللي يوم امشي..تلتف روس البنات كلهن صوبي..؟!!.. 
مب انا اللي يذووووبن كلهن يوم يسمعن صوتي..؟!!.. 
مب انا..ومب انا..!!!...لكن لحظة..ما بمللبكم واظيجبكم من الحين..!!..جدامكم سوالف وايده تعرفونها عني..وسوالف اكثر ..عشان تظيجون فيها مني... 
بس اصبروا علي شوي... 

انا من عايلة كبيرة شوي...اهلي ساكنين في العين..انا اصلا من العين لكن بحكم ظروف شغلي سكنت فبوظبي... 
شوابنا..ابوي وامي...سلطان وحمده...هذيلا شواب غير شكل..معصلقين ومتسلطين... 
المهم 
عندي اخت كبيره...متزوجه ومستقره...اسمها شما...عمرها 29 سنه... 
عندي اخوي محمد..متزوج بعد..مستقر ومرتاح..عنده ولد وبنت...وعمره 28 سنه...ومركز شغله في العين على عكسي عشان جذه ساكن في البيت... الله يعينه على صدعتهم.. 
وبعدها ايي انا محسوبكم ناصر... 
ومن بعدي اخوي يوسف...يوسف عمره 23 سنه...يكمل دراسته بالجامعه...وانا ما اعتبره انسان..هذا رجل آلي... 
اذا شليت عنه اللاب توب جنك جالع روحه من صدره...هذا واحد مامنه فايده... 
عندي اخت..منى..عمرها عشرين سنه اعتقد...بعد تدرس في الجامعه...وبصراحه ما اعرفها زين... 

مثل ماتعرفون كنت راقد...لكن هذيلا وين يخلون الواحد يرقد..!!..وعاني من رقادي صوت التيلفون...تحركت ساعتها على شبريتي الحبيبه..وانخشيت في المخده اكثر....لكن ماشي فايده التيلفون بعده يصيح...وشكلي عرفت منو متصل بالغريزه...منو بيزعجني يعني هالحزه غيرها..؟!!.. 
مديت ايدي لتيلفوني اللي عاقنه اي كلام عالشبرية... 
ناصر: آآآآآآآآآآآآآلووووووووووو..!!! 
قتلها بشكل متملل..عشان بس احسس الي متصل بانه اتصاله فوقت غير شكل..وانا منزعج منه...لاني مشغووول الحين....مشغول بالرقاد... 
ام محمد: ياولدي اشوووووووو هذا لا صلاة ولا حياة كله رقاد رقاد..... 
ناصر: ................اوووف..امايه شو تبغين الحين والله تعبان.... 
ام محمد: شو متعبنك..؟! 
ناصر: مداوم اليوم وانا مب راقد من امس...خليني ارقد دخيلج... 
ام محمد: وشووووووو مسهرنك.؟!!! 
ناصر: سهرت عاد... 
ام محمد: ويا منوووه سهرت..؟!! 
ترددت.. ماعرفت شو اقول لامايه..شو اقولها يعني..؟؟؟ باني كنت سهران...وسكران...ويا ربعي..في وحده من الشقق..!!!..وفوق هذا...كانن ويانا ثلاث بنات.!!!... 
هذا كلام ينقال حقها هالعيوز؟؟ 

عصبتوا..؟!! 

ههههههههههه....والله ماشفتوا شي بعدكم... 
اصبروا علينا... 

ناصر: امايه سهرت ويا ربعي نلعب ورقه ونطالع افلام بوليسية وخذنا الوقت وسهرنا... 
ام محمد: الله يهديك ياولدي..الله يهديك.... تغديت عاده؟ 
ناصر: لا والله... 
ام محمد: انزين ابويه الله يرضى عليك قوم صل العشا وتعشى عدل فديتك...الله يرضى عليك... 
ناصر: ان شاء الله امايه.....سلمي عليهم وعلى شيبتج.. 
ام محمد: ان شاء الله فديتك..بتينا انته هالاسبوع..؟ 
ناصر: ان شاء الله امايه بيي... 
ام محمد: الله يوفقك ياولدي... 
ناصر: مع السلامه الغاليه.. 
ام محمد: فمان الله... 

اخيرااا... سكرت عنها...وحسيت بالظيج...نفس الاحساس اللي يلازمني كل مره اجذب فيها على امي...وعشان ما اتضايق اكثر..اغلقت التيلفون.. 
تذكرت اللي وصتني به.... 
لا.. 
مب الصلاااااة.... 

انا قصدي العشاا....... 

لكني طبيت الموضوع..مافيني اكل الحين...رديت انخش فشبريتي...ورقدت للمره الثانيه... 
--------------------------
اليوم: الاثنين.. 
المكان: في بيت خليفة.. زوج خالة مهرة... 
الوقت: الساعه التاسعه مساءا.. 
--------------------------------------- 
(سهيل)... 
احم... مرحبا.. انا سهيل...بن خلفان... اظن انكم تعرفون معلومات عامه عني... 
لكن شو بخصوص المعلومات الخاصه؟؟؟...خلوني اخبركم شوي عني 
مثل ماتعرفون..اسمي سهيل..وعمري 24 سنه.. اشتغل موظف حكومي عادي في دايرة الكهرباء....يقولون اني عصبي... بس ماكان هذا طبعي..هالطبع طلع من وفاة امي... 
انا كنت اكثر واحد متعلق فيها...اكثر واحد احبها من بين خواني...يمكن اكثر حتى عن ابوي نفسه... واللي ماتعرفونه بعد....انها ماتت بحظني... 
بحظني انا... 
لا تستعيلون...بخبركم بالموضوع... 
المرحومه كانت تعاني من سرطان خبيث..من النوع اللي ماينكشف الا لما تطور حالته...وينتشر في الجسم... الله يبعده عنا وعنكم ان شاء الله.... 
الوالده الله يرحمها كانت في العزبه مع ابوي يوم طاحت فجاه...طاربها ابوي للمستشفى...وهناك وبعد الفحوصات اللي طولت وايد..خبروه بالخبر الفظيع...وبان ماباقلها الكثير عشان تعيشه ...المرض منتشر...ومافي مجال للسيطرة عليه.... 
واول واحد فكر انه يخبر بالخبر كان انا...مع اني كنت صغير.. لكنه كان يثق بصلابتي..وقوة تحملي.. 
وفعلا تحملت الخبر..وتظاهرت بالقوة..وخبرنا حمد بالخبر بعد...شي طبيعي عمتي العانس تعرف بعد بالموضوع هذا... 
اما العيال الصغار..فدسينا عنهم الخبر...لين ما الله خذ امانته...وهم على بالهم انها ماتت فجاه... 
لكن نحن كنا مستعدين للخبر في اي لحظة.... 
وصادف انها ماتت يوم كنت عندها..احضنها... ماتت الوالده من صوب...وانهرت انا من صوب ثاني.... 
مابعور قلوبكم اكثر... لكن اللي صار بعد هذا انه شخصيتي تغيرت...تميت انقهر بسرعه ..اعصب بسرعه... وما اقعد في البيت..كرهته من بعد المرحومه....بالتالي كنت اروح بيت خالتي...اللي تشبه امي لحد كبير... 
ارتاح بشوفتها..وبشوفه عيالها... 
عندها ثلاثه بس... 
فاطمه..الكبيره..اكبر مني بثلاث سنوات..متزوجه وعايشه بدبي... 
راشد..25 سنه...يشتغل في الاتصالات...ويعتبر ربيعي الروح بالروح...لكن هو اشطر مني درس في الجامعه وتخرج...اما انا بسبب الظروف اللي صابتني في ذيج المرحله من وفاة الوالده وغيره ..خلتني افقد الاهتمام بالدراسه... 
تم واحد صح..؟؟ 

هو مب واحد... 
قولوا وحده.... 

شيخه.. 
ههههههههههه...سوري..بس كل ماتذكر هالبنت اظحك...هذي مب بنت..هذي ولد...عشان جي خربطت وقلت "تم واحد"..شيخة عمرها 22 سنه....شيطانه....وبسهولة ايدها تنمد....وتكفخ... 
ودومها حاطه دوبها من دوبنا انا وراشد يوم تشوفنا... منقهره بانها الوحيده في البيت بنت...ومحد عندها غير خالوه العيوز..وابوها الشيبه...واخوها راشد دومه وياي...عشان جي دوم ترز بالويه...وراشد يرتفع ضغطه منها.. 
يقولي تعبت اباها تعقل مارمتها... 
وانا اقوله الريل بيضبطها لك..ترياها تعرس... 
ودايما يجاوبني بضحكة استهزاء... 
لانه شيخه...فكره العرس..بعيد بعيد بعيد عن بالها..... 
اصلا محد يعرف شو فبالها هالبنت... 
اليوم وانا يالس مع راشد في الميلس... يت وطبت علينا في الميلس.... وراشد اصلا كان يتريا شباب.... 
اول ماشافها هزبها ... 
راشد: شيخووووووه....شو تسوين هني يالله ردي البيت... 
شيخة: شحقه...عندكم اسرار... 
راشد: لا بيووونا شباب ..قومي جلبي ويهج.... 
شيخه: دوم انتوا ويا الشباب...وانا منو بييلس وياي....شو هالحياة..!!!.. 
ادخلت انا وقلت.... 
سهيل: سيري يلسي عند خالوه انزين... 
اطالعتني وحولت هجومها كله علي... 
شيخه: انته دوووووووم تينا لكن ولا مره يبت مهرووه وياك...عنبوو تحيدني بروحي دوووم شحقه ماتيبها..؟؟؟ 
سهيل: مافيني على صدعتها وصدعتج...سيري داخل عن يدخلون الرياييل وانتي هني متفيزره... 
شيخه: عادي بندق سوالف... 
واثباتا لكلامها...يلست عدالنا وتربعت بيلستها....ورافعه خشمها فوق...!!!!! 
اما غريبة هالبنت..!!! 

.
.
.
..
.
.
.
اذا شفت ردود بحط من عيوني 

تابع الجزء الاول

اطالعها راشد بنظرة ...لو كانت النظرة تذبح....كان ماتت شيخه الحين... 

راشد: قسما بالله....ان مانشيتي احين...يا حرم عليج تطلعين حتى الحوش....تسمعين والا لا...؟؟ قووووومي...!! 
برطمت شيخه....او بالاحرى...خافت....نشت وطلعت من الميلس وردت للبيت... 

بصراحه...كسرت خاطري... 

التفت لراشد وظحكت... 
سهيل: حرام عليك والله...زيغتها... 
راشد: خلها تتادب...والله شيبت لي راسي بقوم ادور لها ريل يفكني منها.... 
سهيل: حرام عليك... هي خبله شوي.. 
راشد: شوي..الا قول وااااااااايد... امره مضيعه السنع.... 

سكت عنه ولا ناقشته اكثر بموضوع شويخ....بس تم شكلها وهي تطلع من الميلس مكسورة الخاطر راكز فبالي... 
لين مارديت البيت...وانا افكر بشكلها... 

--------------------------------------- 
اليوم ..الاثنين.. 
المكان: العين..غرفة الطعام في منزل مهره... 
الوقت: التاسعة..مساءا.. 
--------------------------------------- 
(مهرة)... 
بعدني لاويه على ايدي...وعلى فكره...تعورني.. حد يسمع..؟!!..تعوووووووررررررني... 
لكن ادري انه محد بيفتكر بهالويع.... 
اوكي التطنيش هذاتعودت عليه....لكن اللي قاهرني اني مب رايمه اتحرك واسوي اللي ابغيه بايد ملفوفه جذي..!! 
كنت يالسه عدال عفرااا حرمه اخوي حمد...على صينية العشاا...وجدامي متفيزره عمتي الموقره.. 
ابويه وحمد وسيف...تعشوا قبلنا.. نحن عندنا ماشي اختلاط في الوجبات..الرياييل بروحهم والحريم بروحهن.. 
قبل كنا عااااادي..لكن يوم دخلت بيتنا عفرا...قامت تستحي تقعد مع اخواني على صينية وحده...بالتالي تم الفصل.. 

تمت عفرا اطالعني وانا كاسره خاطرها...وانا ابتسم لها بنعومه..مسكينه توها يايتنا وماتعلمت تطنشني مثل غيرها لكن مصيرها بتتعلم..الحين شوي عاطتني ويه...ابتسمت لها بنعومه.. عالاقل حد عاطني ويه..مب مثل هذي اللي يالسه جدامي.. 
الله يسامحج كنت ومازلت صغيره على عوافتج هذي ياعموه..!!! 
عفرا: وحليلج يا مهرووه والله غامضتني... 
مهره: خلاص عيل بدلع عليج انتي.... 
عفرا: هههه من عيوني والله.... 
مهرة: تسلم عيونج ياعفرا... 

بعد العشا..يلست انا وسيف في الصالة.. مسكين سيف..يالس وياي طول الوقت وهو يحس بذنب فظيع...اما الباقي... ساروا يرقدووون... 
الساعه كانت عشر ونص يوم " اقتحم" البيت اخويه اللي دوم ..مش في البيت....سهيل...وسفرته على جتفه... 
يوم شافني تبدلت نظرته لرعب... 
سهيل: شوووووووووياج..؟؟؟ 
سيف اللي كان يشرب بيبسي حسيت انه شوي وبيشرق..مب رايم يسرط اللي فحلجه... وقام يتصدد اي مكان المهم ماتتلاقى نظرته بنظرة سهيل... 
مهرة: وعليكم السلام والرحمه... 
قلتها عشان اخفف الجو شوي...واكسب وقت لصالح سيفوووه...اللي شكله بيشرد بعد شوي.... 
اما سهيل فياني ويلس عدالي وهو معصب وزايغ.. 
سهيل: ردي عليه شو ياها يديج...؟!!!!... 
قلت ببساطه.. 
مهرة: انكسرت.... 
سهيل: اشوفها انها مكسوره شقايل كسرتيها..؟!!!.. 
مهرة: تخرطفت عالدري وطحت..وودتني عمتي و سيف المستشفى وبس... 
سهيل: حسبي الله عبليسج يالخدية...!!..صدق بقرة... 
ظحكت.....تعودت تراني على التشتيم والتشرشيح من اهلي.. وماقمت احس انها سب صدق.. 
كنت دايما مصدر عشان يفرغون فيه عصبيتهم وقهرهم...حتى لو كان انا مالي خص...يقولون كل اللي فخواطرهم من سب لي انا... وانا البقره اسكت..وهم لا يراعون مشاعري ولا شي...واخر شي قمت ما اهتم...اخطففف... 

سيف: مهروه متى تبدا جامعتج انتي.؟؟ 
مهرة: والله بعد اسبوعين امتحانات تحديد المستوى...اخر شهر ثمانية بنداوم ان شاء الله... 
سيف: اوووووووف..ماريد المدارس تبدا.. 
سهيل: شد حيلك انته ثانوية عامه هذي....بتكمل دراسه والا بتشتغل؟ 
سيف: شكلي بشتغل... 
مهرة: ليش سواف..؟ كمل دراستك احسن..عنبو ولا واحد منكم مكمل دراسته..!!!.. 
سيف: مافيني مافيني... 
اظيجت انا...وزعلت...... 
مهرة: لو اماية الله يرحمها عايشة جان اصرت عليكم تكملون دراسه وتتخرجون بشهادات... 

سكت انا...وسكتوا هم بعد..احتراما لذكرى ذيج الام اللي دايما ذكراها تعطر نفوسنا المريضه.. وسكتوا وشكلهم زعلانين شوي... 
قام سهيل..وسار غرفته يرقد....وتمينا انا وسيفوووه نكمل باقي السهره... 

قوم ركبت لغرفتي الصغيره....اللي اعتبرها مخبأ وملاذي الوحيد... قفلت الباب وراي..وبدلت ثيابي واستعديت للنوم...فتحت الدرج..وطلعت صورة امي المرحومه...الصورة الوحيده اللي احتفظ فيها..والوحيده اللي تمت.. 
امي الله يرحمه ماكانت تحب الصور والتصوير...كانت حرمه ملتزمه على كافة النواحي..محبوبه..حنونه...عاقل.. وتوزن كل الامور...بوفاتها خلت ابوي بحال فظيع..ماقام يهتم ويحاسب الا على ذاك اليوم اللي بيموت فيه وبيلحقها...كان يحبها بشكل.. 
واخواني الكبار...تموا في حالة قهر وغضب وعصبية ...اما سيف..كان صغير يوم توفت...لكنه يذكرها..وفقدها بشكل كبير... 
اما انا... خلتني بحالة ضياع...اواجه مشاكلي الخاصة بروحي ..بدون ما كنت اعرف انه في مشاكل من هالنوع... وبدون ما القى نصح وارشاد من اي شخص كبير... 
عمتي المفروض هي اللي تكون لي امي الثانيه.... لكنها تعاملني مثل اثاث جديم...تتريا الوقت المناسب عشان تفرني برا البيت.. 
لكن الظاهر ان هالاثاث الجديم غالي على اصحاب البيت ...بالتالي ماتقدر تتخلص منه بسهولة... 
لا تفكرون غلط.... 
عمتي ماتكرهني...لكن ببساطه...ماتحس باي مشاعر تجاهي...لا كره ولا حب... ازعجها احيانا بمشاكلي الشخصية اللي اضطر اني استفسر منها ...تراها عانس..ما جربت الامومه فيوم من الايام...والظاهر انه مافيها ذره امومه فجسمها...عشان جي ماتعرف كيف تتصرف معاي... 
امي خلتنا فجأة... وفي سن حرج... وعمتي حصلت عمرها مسؤوله عن بيت كامل... وبنت توها تكبر..وشاب صغير.. يحتاجون للرعاية.. لكنها ما ازعجت نفسها بنا... 
وجذي كبرنا انا وسيف....بعفوية...ومن دون توجيه ونصح من شخص كبير... 

لويت على صورة امي اكثر...ورقدت... 
اليوم..الثلاثاء.. 
المكان: ابوظبي..في شقة ناصر.. 
الوقت: الواحدة والنصف..صباحا...(بعد منتصف الليل)... 
------------------------------------------------- 
(ناصر)... 
الحين قمت... وبكسل فظيييع.... احس انه عضلات جسمي كلها مكسسسسسسسره... 
خوزت اللحاف عني وقمت...وماكنت لابس غير شورت اسود قصير...دخلت الحمام وتسبحت بماي حار..الماي الحار حسسني بالرقاد مره ثانيه..لكني يووعااان..ماكلت شي من امس... 
يالله ...اول ما اترس هالبطن برد ارقد مره ثانيه....شو ورايه.؟!! 
طلعت من الحمام وتلبست.. وعقب سرت المطبخ اشوف شوفيه...فتحت الثلاجه...مافيها شي..مصفره...والكبتات بعد نفس الشي... يعني شو تتوقعون من شقة عزااابي مستهتر.؟!!! 
رديت حجرتي...ومسكت تيلفوني...عشان اتصل بالمطعم القريب اللي يتم مفتوح لين اخر الليل... 
يوم فتحت تيلفوني وصلتني ثلاث مسجات...كلها من "حبيبتي" الحالية... اللي دوووووومني انسى اسمها... 
تقول انها تحبني...وماتقدر تعيش بدوني...!!! 
وظحكت.. 
بقرة هذي..!!! 
اتصلت بالمطعم...وطلبت لي وجبه.. مع اني متوله على ذيج الغرشه اللي في كبت المطبخ... متلهف اني اشرب من ذاك المشروب اللي يخليني احس بالوناسه والانتعاش...لكني زغت على عمري الصراحه...بطني فاظي..واكيد اني بمرض لو شربت منها عالريج....يالله بتعشى اول..عقب بشرب منها.عندي الليل بطوله ماوراي شي.. 
وصلت وجبتي.. 
يلست جدام التلفزيوون اتعشى واتابع فلم من افلام القنوات المشفره... وصاح تيلفوني..مسكته وطلع ربيعي عبدالله متصل... 
عبدالله: وييييييييييينك ياريااااااااااااااااااااال.. 
ناصر: والله اليوم الا راقد توني ناش ويالس اتعشى....وين انته؟ 
عبدالله: في الشقة يالسين نحن والربع.... 
ناصر: هههههههه ماشي بنات الليله..؟!!.. 
ضحك عبدالله بخبث.. 
عبدالله: ههههههههه لالا..مب كل يوم العيد عاد... 
ظحكت وياه..لكن من دون نفس...حسيت بشعور غريب...قريب من...الاشمئزاز ولوعة الجبد من نفسي.. صعب علي تفسيرة ذيج الساعه.. 
عبدالله: شحقه ماتينا... 
ناصر: والله اني مصدع عبود ولا فيني ..شكلي بتعشى وبخلص هالفلم وبرد ارقد... 
عبدالله: ياريال راقد طول اليوم..شفيك شي يعورك... 
ناصر: لا بس مادري...احس اني ابا ارقد... 
عبدالله: خلاص على راحتك..يعني مابتينا... 
ناصر: لا مب ياي.... استانسوا انتوا بدوني... 
عبدالله: هممممم على راحتك.... اشوفك باجر عيل.. 
ناصر: اذا عشنا... 
قلت هالكلمه ..بدون احساس..لكنها كانت مثل الصفعه القويه على ويهي.... 
" اذا عشنا"... 
قلبي وعقلي الباطن يدري زين مازين اني ما اظمن اني اقوم من نومي باجر... 
يمكن اموت في اي لحظة..!!!... 
خفت ...الا مت من الخوووف من هالفكره.... 
يمكن ما اعيش باجر..!!!! 
عيل متى بكفر عن ذنووبي..؟!!! 
متى بتوب من اللي اسويه..؟!!!! 
قلت بدون حاسية لعبدالله.... 
ناصر: مع السلامه عبود... 
وسكرت التيلفون قبل مايرد علي ... 
وصدى ذيج الفكره تدور وتدور فراسي...وحسيت فعلا بدووره في الراس... 
خلصت اكل... اما الفلم..ما اندمجت فيه الصراحه...سكرت التلفزيون...وطلعت من الشقه..وانا احس بظيج فنفسي... 
طنشت سيارتي الكاشخه اللي واقفه تحت المبنى....ومشيت ومشيت...في شوارع شبه فاظيه...اشوف واراقب السايقين اللي يتخققون بالسرعه...مثلي...متهورين...بعد مثلي... 
طنشتهم وكملت مشي...وانا احس انه اخر يوم بحياتي...خايف...شو بسوي..شو الحل..؟!!!.. 
خطواتي قادتني لمسيد عدال البنايه تقريبا....مديت ايدي..وحطيتها عليه....حسيت انه غير عن كل المباني...سحبت ايدي بسرعه...حسيت اني ادنسه والوث المسيد بايدي... 
فكرت اتوظا وادخل اصلي ركعتين...من زمان ماصليت....واخاف اني ...نسيت كيف يصلون...!!!! 
لكني تراجعت عن الفكره ..يوم تذكرت بان هالمسجد مسجد شيعه.....وانا...انا مب شيعي...انا سني.... 
انسحبت... 
ورجعت مره ثانيه للشقه...شقتي اللي مترووسه ملوثات للنفس... 
تجاهلت الزقره الملحه الي كانت تزقرني اياها ذيج الغرشه الخضرا...كانها حبيبه تستقبلني باذرع مفتوحه..!! 
تجاهلتها..مالي نفس... 
ورحت غرفتي..وشبريتي..ورقدت... 
حسيت بالمرض...نفسي اكثر منه جسدي... 
والرقاد افضل طريقة للهرب... 
عشان جي رقدت...ورقدت....لين الصبح.... 
------------------------------------- 
اليوم : الثلاثاء... 
المكان: العين.. في غرفة منى..اخت ناصر.. 
الوقت: الثانية والنصف ..صباحا..(بعد منتصف الليل)... 
------------------------------------- 
(منى).... 
اووف...ملانه... هذي حالتي في الاجازات....يعفس رقادي فوق تحت.. 
سوري...نسيت اعرفكم بنفسي... اسمي منى سلطان... آخر العنقود...ويسموني "الدحّــانه"...مثل ماعرفتوا...ادرس في الجامعه... لكني بصراحه انغصبت عالجامعه...انا امبوني بغيت التقنية لانه ميولي جذي..بس اهلي وخصوصا امي..ماطاعت...اون الجامعه مستواها اعلى ومادري اشو من هالخريط..بالتالي انغصبت عليها... 
لكني تعودت عليها ...شو بايدي يعني اسويه..!!! 
لكني حالي في الاجازه...ورقادي اخترب...رقدت الساعه 5 العصر..ونشيت 12 في الليل...وحصلت اهل البيت رقود..وانا السويحره متفيزره اروحي... 
طلعت من غرفتي ونزلت تحت...دخلت المطبخ التحضيري وسويت لي سندويش جبن وعصير..وسخنت السندويشة في الماكروويف...ورجعت اركب فوق...ولاحظت من تحت الباب غرفة يوسف اخوي "مدمن الكمبيوتر"... انه بعده واعي... 
تقربت ودقيت الباب شوي شوي...بعد ثواني انفتح الباب...وطلع لي ويه يوسف الهادي...وعقد حياته يوم شافني.. 
يوسف: صح النووووم....!! توج نشيتي..! 
دخلت الغرفه... ولاحظت يوسف يطالع سندويشتي باهتمام... 
يوسف: اللــــــــه...مشكوره...والله يوعان... 
مد ايده وشل سندويشتي وقسم له نصها... وعطاني النص الثاني... 
منى: شو تسوي مستر؟.. 
مشى يوسف عني ويلس على مكتبه جدام حبيب قلبه... 
يوسف: اعابل برنامج....وانتي ليش ماكملتي رقادج..؟؟ 
منى: من العصر راقده يوسف كم برقد؟ بخيس... 
خلص يوسف سندويشته بسرعه...وشكله ماشبع... 
منى: تباني اسويلك وحده غير... 
يوسف: ياريت..وهاتيلي عصير مثلج بعد.... 
حطيت عصيري وسندويشتي عالطاوله ورديت نزلت عشان اسويله أي شي... 
ماصدقت يقولي ابا...يوسف وايد مهمل صحته...وصار ظعيف...وهو مب حلو عليه الضعف... 
بعد ماخلصت من السندويش والعصير طلعت من المطبخ..ورديت ركبت عنده فوق...دخلت الغرفه فجاه ..وما انتبهت ان يوسف حاط سماعة تيلفونه...ما انتبهت انه يرمس في التيلفون..!!! 
قلت بصوت عالي.. وبلهجة لبنانية... 
منى: واحد صاندوييييش جبنييييي وعصير برتآآآآآآآآن...تفضل خيوووووووووو.. 
لاحظت عيون يوسف المعصبه... استغربت..وفجأة مد ايده وسحب السماعه من اذنه وهو منزعج من الضحكه العالية اللي ارتفعت من الطرف الثاني بالسماعه...وماقدر الا انه يضحك مع ربيعه هو بعد... 
يوسف: الله يخسك جذي يظحكون... 
انحرجت..واحترق ويهي..حطيت له الاكل عالمكتب عداله...وشليت اكلي ويلست عالشبريه...احاول ادارك مشاعري... هذا منوه من ربع يوسف؟؟..لايكون ذاك نفسه ..؟؟...اللي سلم على امايه يوم العيد..وطلعت انا الحبيبه جدامه بدون مادري..!!. 
يالفضيحه... 
قعدت اكل سندويشتي واشرب عصيري لين ماخلص يوسف رمسته ويا ربيعه...وعقب ماخلص وخوز السماعه عن اذنيه..اطالعني بنظره... 
يوسف: ثاني مره ركزي مب تيني مثل الخبايل وانا ارمس ويا ربعي...زين جي فضحيتنا عند الريال.؟! 
منى: والله مادريبك انك ترمس في التيلفون...يعني متعمده انا اسمع ربيعك صوتي وخبالي وافضح عمري... 
يوسف: ادريبج مب متعمده بس الحرمه المفروض ماتهجم جي عالغرف...اول دخلي بهدوء وشوفي شو يالس انا اسوي قبل ماتفكرين تسوين اللي فبالج...عشان ما تتورطين... 
منى: ان شاء الله يدي... 
وسكت..وسكت هو بعد.. ترددت بالسؤال...لكن فيني فضول...بتم اهويس ان ماعرفت منو هذا... 
منى: آآآه يوسف..!...منو من ربعك هذا..؟؟ 
قال بدون اهتمام... 
يوسف: خالد... 
حسيت ان بطني انعصر... خالد هو نفسه اللي شافني يوم العيد... سمعت يوسف يظحك بخفه...وكمل كلامه من دون ما اسئله... 
يوسف: مات من الضحك عليج...صقع هب صقعه صم لي اذني.... 
ابتسمت انا باحراج.... 
منى: زين كسبنا اجر ونسنا حد في هالدنيا...برايك بسير اطالع التلفزيون في الصالة... 
يوسف: لا تنزلين الصاله التحتانية تحشرين قوم ابويه....اطالعي في هالصالة الفوقانية... 
منى: هي ادري..اصلا مافيني انزل تحت...... 
طلعت عنه وتوجهت للصاله وانا مب قادره انسى موقف خالد.... 

(الفصل الثاني )
اليوم: الثلاثاء.. 
المكان: ابوظبي..في شقة ناصر.. 
الوقت: السادسة صباحا.. 
-------------------------------- 
(ناصر)... 
نشيت …او بالاحرى..فزيت من رقادي …. بخوف فظيع..تلفت حوالي ..احاول استوعب انا وين..؟!!..ارتاح بالي شوي يوم دريت اني كالعاده في غرفتي..وفي شبريتي…ابتسمت…ببطء… 
مامت..!!.. 
بعدني حي..الحمد لله يارب.. اووف اسميني ثور..عيل شو هالافكار البايخه اللي يتني امس عن الموت…!!..بعدني صغير انا… 
التفت للساعه…وحصلتها ست الصبح… 
نشيت ودخلت الحمام…شبعت رقاد..ماورا علي كل هذا رقاد حشى.!!... 
وبعد ماتسبحت.. تلبست ثيابي..وتكشخت بسفره وعقال..وتسبحت مره ثانيه بالعطر…وخذت اغراضي وطلعت من الغرفه…ماتعبت نفسي بالمرور عالمطبخ عشان ادور فطور..ادري انه المطبخ مصفر…بصراحه لازم امر عالجمعية اليوم اترس المطبخ…مايصير جي.. 
تذكرت غرشة الخمر اللي تترياني في كبت المطبخ…. بس بما ان بطني فاظي مثل امس..طنشتها ..بعد ما ارجع من الدوام بشرب…تولهت على طعمها اللاذع.. 
طلعت من شقتي وكانت الساعه حزتها سبع الا ربع تقريبا… تجابلت ويه بويه بياري عبدالعزيز اللي طالع بعد من شقته رايح لشغله…عبدالعزيز هذا متزوج وعنده عيال..وريال متدين…دايما احس انه يطالعني بنظره عتبانه وحقود…لكني ماشفت منه الا كل خير بصراحه لانه مابينا اختلاط لهالدرجه.. 
عبدالعزيز: السلام عليكم ورحمة الله… 
رديت انا عليه واحس بشوية احراج… 
ناصر: وعليك السلام والرحمه ياهلا عبدالعزيز شحالك؟ 
عبدالعزيز: بخير الله يسلمك..ومن صوبك؟ عساك الا بخير..! 
ناصر: بخير الله يعافيك ويسلمك… 
مهما قلت..احس نفسي صغير جدامه ماعرف ليش…كانه استاذ وانا تلميذ ماعرف شي…ابتسمت له ابتسامه صغيره.. 
ناصر: ساير الدوام.؟! 
عبدالعزيز: هي والله…واظني انته بعد ساير دوامك… 
ناصر: اكيد بعد مانروم نتاخر… 
ركبنا المصعد مع بعض والصمت ثقيل بينا… شو بيقولي..وشو بقوله..!!!..نحن على طرفي نقيض مايخصنا ببعض… 
نزل بنا المصعد وسلمنا على بعض برسميه عند الباب وكل حد توكل على دوامه… 
في الدوام دايما اكون مشغول..وبسرعه انسى نفسي…في زحمه الاجراءات وغيره من الامور المهمه…لكني مانسيت بطني…بصراحه يعت..قمت طرشت الهندي اييبلي سندويشة جبن وشاهي.. 
الساعه تسع اتصلت بي العيوز… 
ام محمد: صباح الخير ابويه… 
ناصر: مرحبا امايه صباح النووور…شحالج يالغاليه؟ 
ام محمد: بخير فديتك..شو اصبحت..؟ 
ناصر: بخير وسهاله..دومج تحاتيني.. 
ام محمد: والله مب هاين عليه قاعد اروحك هناك…. 
ناصر: شو نسوي..امبوني بييبج تسكنين عندي لكن الشايب مايصبر عنج… 
ام محمد: خل عنك انت سوالف الشايب..انا خايفه عليك وبقوم ايوزك عشان ما اتم اروحك هناك 
ناصر: شوووووووه…لالالالالالا..عيني خير امايه..لا اريد اعرس ولا شي… 
ام محمد: ليش فديتك.؟؟ شو ماسك انته عالعرس..؟؟؟ 
ناصر: مب ماسك شي بس مب وقته وانا ما تمتعت بشبابي… 
ام محمد: عيل شو بتخلي لحرمتك..؟؟ دام بتخلص الشباب عنها…بتم لها الا شويبه… 
ناصر: هههههههههههههههههههه…امايه شو هالرمسة الله يهديج..اقول انا فالدوام تراني..ووراي اشغال.. 
ام محمد: لا ماعندي انا هالخريط قولي ليش ماتبغي تعرس؟ لايكون عرست ونحن ماندري وخاشنها فشقتك..؟! 
ناصر: افا عليج يامايه انا بسوي جي الحين…؟!!.. 
ام محمد: خلاص عيل انا بدور لك الحرمه السنعه… 
ناصر: لالا امايه….صبري علي شوي…سمعي خلاص يوم بييكم هالاسبوع بنتفاهم عالموضوع هذا..ومب قبل ما اييج انا واقعد وياج…الحين خليني اشتغل فديت روحج… 
ام محمد: ماعليه…باجر بتينا المسا هااا… 
ناصر: ان شاء الله يا عيون ناصر انتي… 
ام محمد: تسلم لي عيونك فديتك…لا تنسى اتغدى عاده… 
ناصر: الله يسلمج..وان شاء الله مابنسى وان نسيت ادريبج بتذكريني… 
ام محمد: شو اسويبك تنسى عمرك…يالله فمان الله فديتك 
ناصر: مع السلامه… 
سكرت عنها وانا اضحك…هالعيوز للمره الالف تسالني ليش ماريد العرس…بالله عليكم منو هذي اللي بترضى فيني انا..؟!!..خلني اشبع من اللعب حالي حال اخواني وعقب العرس عاد…لاحقين عليه… 
بس الله يستر ماتقوم ادور اروحها هالحرمه وادبسني بها…وتخطب من دون علمي…تسويها..سوتها في محمد مابتسويها فيني انا..!!!... 
الله يستر… 
---------------------------------------- 
اليوم: الثلاثاء.. 
المكان: العين ..غرفة مهرة.. 
الوقت: العاشرة صباحا.. 
---------------------------------------- 
(مهرة).... 
فجأة حسيت بانه حد متسلط على بابي يبا يكسره…خنفست…وفركت عيوني مستغربه واانا اتسمع انواع الصريخ.. 
آمنه: مهرووووووووووووه….!! مسودة الويه هالكثر رقاد..!! مهروووووووووووه ويهد قومي… 
اووفف…اصبحنا واصبح الملك لله….خير شو صار..؟ بعدت اللحاف عني بايدي اليمين وانا احاول قد ما اقدر اني ما اهوس على ايدي المكسوره اللي تعورني… 
رفعت ايدي ورتبت شعري شوي … 
آمنة: مهروووووووه ان مانشيتي احين بكسر بابج تراني قومي احسن لج… 
عقدت حواجبي..شفيها هذي..!!..مشيت بسرعه صوب الباب وانا احاول اني امشي بثبات..الرقاد بعده مافج من عيوني..ويالله يالله اشوف جدامي… 
فتحت الباب وتساندت عليه شوي.. 
مهرة: هاااا عموووه…شوفيج.؟! 
آمنه: شو شوفيني..انتي ماتستحين على ويهج…استويتي حرمه وترقدين لين الظهر.؟!! ومخلتني اروحي اعابل بالبيت..؟!! 
بطلت عيوني مستغربه…واطالعت الساعه…الظهر.؟؟؟ تونا الساعه عشر..!!!!!.. 
مهرة: عمووه توها الساعه عشر..وانا في اجازه…وبعدين انتي ماتشتغلين في البيت البشكاره عندج تسد الشغل عنج انتي بس تشرفين شو بسوي يعني انا زياده.؟!! 
آمنه: وصار لج لسان تردين علي بعد.. يابوي خبرج عتيج البشكاره شردت الله لا ردها… 
بطلت عيوني زياده…وفجأة انتابتني رغبة في اني انسدح عالارض واظحك…. 
بس كتمت الظحكه لا ايييني طراق سنع… 
مهرة: شردت.؟!!!!!!...وين شردت…كيف…ليش الله ياخذها..؟؟؟ 
سألت هالاسئله عشان احسس عمووه اني متفاعله وياها.. 
بس الصراحه البشكاره ماتنلام…اكيد شردت من طبايع عموه الشريره…متسلطه عليها لين 
ماطفرت…ماتنلام… 
آمنه: عاااااد هذا اللي صار شردت وبلغنا الشرطه…وان زخوها تخسي اني اردها…والحين تغسلي وخلصيني نزلي تحت ساعديني الحين…بسرعه… 
مهرة: احم…ان شاء الله عموه الحين بنزل… 
سارت عمتي…ورديت انا قفلت الباب…دخلت الحمام وتسبحت..عنبو ذاك السبووح…كله بسرعه بسرعه…وبايد مجبسه بعد..توقعوا عاد انتوا الباقي… 
لفيت شعري اللي يسمونه "سايح" والمقصوص مدرج لين خصري ..كان خرسان طبعا ومانشف لكن مافيه وقت… 
بتقولون هذي البنت المهملة من قبل الاهل متى حصلت وقت ترتب شعرها وتقصقصه… 
لا تغترون.!! 
استغليت فرصه عرس اخوي حمد عشان اقصه في الصالون …والا محد بيعطيني ويه من الاساس… 
المهم…تلبست ملابسي ونزلت تحت اشوف عمتي شو تسوي…. 
حصلتها في المطبخ تعابل الدياي وتجهز للغدا… 
مهرة: هاا عمووه…شو تبيني اسوي.؟؟ بشو اساعدج؟ 
آمنه: سيري نظفي البيت والصاله وحجر خوانج…ولمي ثيابهم الخايسه ووديها غرفه الغسيل… انا بعابل الطباخ.. 
مهرة: ان شاء الله… 
قلت فخاطري الحمد لله مافيني عالطباخ…ان طلع شي خربان بتقول هذي مهره خربت…وانا مافيني بصراحه.. 
سرت وطلعت من المطبخ ورجعت للبيت…اول مادخلت دخلت على غرفة ابوي عشان اصبح عليه لكني ماحصلته..الظاهر انه طلع العزبه او مكان ثاني يقضي شغله معينه…استغليت الفرصه ورتبت فراشه وجمعت ملابسه … 
ونفس الشي بحجرة سهيل… 
سيفوووه بعده راقد ومعفن….وحسدته في هذيج اللحظة… عشان مايتهنى برقاده…شمعنى انا اللي اعاني من شردة البشكاره بسبب طبايع العمه.؟!!.. 
اما حمد.؟؟ فما رحت لقسمه لانه متزوج والمفروض حرمته تهتم بكل شغله الحين….. 
خلصت تنظيف البيت وكل شي..حتى غرفتي رتبتها… ورجعت لعمتي في المطبخ… 
بصراحه ريحة الطبخ كانت شاله الدنيا والظاهر الغدا بيطلع شي معتبر….عالاقل عموه تعرف تطبخ احسن عن البشكاره… يالله ..يطلع منها شي زين عالاقل.. 
مهرة: ياسلاااام ياسلااااااااااام..تسلم ايدج صراحه ريحه تفجج الراس… 
حاولت اكسب عطفها شوي…لكنها واجهتني بحقيقة زفته.. 
آمنه: لو تقعدين وتتعلمين الطبخ بيكون وايد احسن لج…بيظه ماتعرفين تسوين..باجر الله يعين شو بتسوين 
فبيت ريلج..!!.. 
انقهرت بصراحه… احين لازم عالبنت تبرمج كل حياتها وكل تصرفاتها واطباعها واهتماماتها بما يتفق مع اسم "الزوجه"…. اوكي انا ماريد…ماحب الطبخ….لازم ياكل من طبخي يعني..؟؟؟؟..يعله ماياكل… بالله هو يحب الطبخ..؟!!..خله هو يطبخ وانا بذوق طباخه…اما مجتمع يقهر صدق…!!! 
ياعمتي انا وريلي نتفاهم انتي مالج خصصصصصصص…!!!.. 
كان ودي اقولها لها بصراحه بس ماعندي شجاعه..بتعطيني فويهي بالملااااااااس…بعدين منو بياخذني.؟!!.. 
مهرة: عمووه انتي ماخليتي اقعد اتعلم ..طرشتيني انظف… 
آمنه: يعني منو بينظف..؟؟؟؟ 
مهرة: خلاص في الليل بنتعلم الطباخ منج…. 
آمنه: والله مايندرا تفلحين والا لا….حطيتي الثياب في الغساله؟؟؟ 
رفعت حواجبي…وبطلت عيوني… ماذكر ان عمتي قالت كلمه غساله..!!!!.. 
مهرة: عموه انتي قلتيلي حطيهم في غرفة الغسيل…بس.. 
اطالعتني عمتي بقهر… 
آمنه: شوووووو يسون في غرفة الغسيل؟؟ يغسلن عمارهن روااحن؟؟؟؟؟ اما انج طمّه ماتفهمين شي..روحي غسلي ثياب خوانج…الا ثياب ابوج وثيابي لا تصكينهن اخافج بعد ماتعرفين تغسلين… 
مهره: عاد عموه انا مب طمه لهالدرجه….!!! 
لبستها…وسرت عنها لغرفة سيف… 
وادق ..وادق…وادق…. 
مثل مادقت علي عموه الباب الصبح…بس عشان اقهر شخص ثاني في البيت مثل ما انا منقهره…. 
سيف: هاااااااااااااااه هااااااااااااااااااااه..شوووووووووووووووو هذا ماتخلون الواحد يرقد..!!. 
ابتسمت… 
وقلت بهداوة تقهر شوي.. 
مهرة: …بطل الباب… 
صرخ عليه… 
سيف: شوووووووووو تبين… 
مارديت عليه.. 
لكني رديت ادق …وادق…وادق….وانا ابتسم..واتخيل شكل سيف المعتفس الحين.. 
بطل الباب وعيونه اطلع شرار… 
سيف: تبيني اصفعج انتي والا شو….شووووووووووو تبين..؟!!!!.. 
تظاهرت بالبرود.. 
مهرة: عطني ثيابك الخايسه…. 
عقد سيف حياته اكثر… 
سيف: شخصج انتي بثيابي الخايسه..؟!!!!... 
مهرة: بشكارتنا شردت… 
سيف: شوووووووووووووووووه..؟؟؟ 
مهرة: اللي سمعته…عطني ثيابك الخايسه ما عندي اليوم بطوله اوقفه على باب جنابك…. 
دخل حجرته ثواني…وجمع ثيابه…وفوانيله والوزره بعد…والسفر..وكل شي خطر على باله انه خايس…بس عشان يقهرني..جمع اكبر قدر من الثياب اللي " يعتقد" انهن خايسات مناك هن نظاف…يا وفرهن فويهي… 
سيف: اندوج…وثاني مره لا ادقين الباب جي…. 
طاحت بين ايدي كم كندوره وسفره وكم فانيله..اما الباقي طاح عالارض…اطالعته بكبرياء… 
مهرة: اللي طاح…رد البسه…انا مب بشكارتك اغسل لك الكبت باللي فيه كامل… 
ورحت عنه وفويهي ابتسامه …احب اقهره مثل مايقهرني…ومن طرف عيني شفته يلقط باقي ثيابه ودخلهن داخل ورقع بالباب…. 
--------------------------------------

اليوم: الثلاثاء... 
المكان: غرفة سيف.. 
الوقت: الساعه الواحدة والنصف ظهرا... 
--------------------------------------- 
(سيف)... 
انقهرت يوم رن تيلفوني...يعني جذي والا جذي ماشي رقاد اليوم...مب ساد امس سهران..!! 
ماله داعي للرسميات ونتعرف وغيره...اعتقد عرفتوني خلاص... سوري لانه اطباعي صايره زفته... بس اخس ماعندي حد يوعيني من رقادي بطريقه دفشه..!!!.. 
لاحقين عالتعريف لاحقين.... 
مسكت تيلفوني بغيض... 
سيف: آآآلوووووووه...!!! 
سمعت صوت ربيعي جمال... 
جمال: مرحبتييييييييييييين بالرقاد.. السلام عليك.. 
سيف: وعليك السلام والرحمه..دقلي بعد ساعه ..باي 
جمال: صبر صبر...عافان الله شو هالاستقبال ...مابدقلك بعد ساعه ولا شي احين بسولف وياك.. 
سيف: جمال راقد وابا اكمل رقادي شو تبغي.. 
جمال: شو شو تبغي لا تقهرني انته بعد...اسمع... 
سيف: اسمع.. شو تبغي.. 
جمال: باجر بنسير ويا ربعنا البدع.... 
سيف: شوووو تسوووووون...؟ 
جمال: بنخيم يومين وبنلعب بالدرجات وهالسوالف..تعرف...بتي ويانا حياك الله مابتي..غصبن عنك بتي..مافي مجال... 
سيف: ان شاء الله بسير...بس لازم اخبر ابووووويه.... 
جمال: له داعي يعني تاخذ اذن..؟!!!.. 
سيف: مهما كان جمال ..صح انا ريال وشوري بايدي بس هو له كلمته بعد في البيت لازم اخبره... 
جمال: على راحتك...المهم بتسير بتسير مارضى بشي ثاني... 
سيف: ان شاء الله....احين اجلب ويهك... 
جمال: هههه اوكي...باااااي... 
سيف: الله يحفظك... 
سكرت عنه وانا افكر بهالسيره...بصراحه من زمان خاطري اسير واستانس...بس اخاف ابويه يتنيحس فيني ولا يخليني اسير...هو بعده يشوفني صغير...بس انا ريال...18 سنه... مب صغير... 
وان شاء الله اني بسير وبستانس من الاربعاء لين الجمعه...وانا في اجازه...وماشي باقي وبتخلص... 
رديت التيلفون عالطاولة وانسدحت...شوي واسمع دق عالباب.... 
مهرة: قوووووووووم غـــــــــــــدااااااااااااااااااااااا.... 
اووووفف..فريت فراشي بعيد ونشيت...مستحيل ارقد اليوم خلاص... 
سيف: الله ياخذ هالحياة ..انزييييييييييييييين.... 
نشيت ودخلت الحمام وتسبحت...ويوم نزلت حصلت ابويه يالس مع حمد اخوي ... 
سيف: السلام عليكم.. 
ردوا علي السلام ييت انا وسلمت على ابويه ويلست عداله... 
ابو حمد: هالكثر رقاد يابويه.؟!!.. الريال مايصبح راقد... 
سيف: ادري ابويه بس سهرت شوية امس ويا مهرووه...والا بشكارتنا شردت هااا؟ 
دخلت عمتي في هاللحظة وهي شاله صينية العصير... 
آمنه: الله لا ردها...خامه... باجر بسير المكتب بطلب لي خدامه يديده... وهالمره عذوقي مب عذوقك حمد...بلشتنا بهالاندونيسية.. 
اطالعها حمد اخوي بطرف عينه...وابتسم.. 
حمد: والله ياعمووه انا ماعرف بالخدم...انتي تعايزتي عن السيره ذاك اليوم واجلتي علي هالموضوع... 
دخلت مهرة الحين وهي شاله صحن السلطه بايدها..شفت ايدها المكسوره وتذكرت تصرفي معاها الصبح...وتلومت..ايدها مكسوره وبعد تكرف مسكينه..؟؟..لكن محد قالها ادق الباب جي.. 
...قالت عمتي.. 
امنه: قربوا... فيه العافيه... 
قلت انا.. 
سيف: جي سهيل وين..؟؟؟ جدمتوا الغدا اليوم بالعاده نتغدا 2 ونص.. 
حمد: سهيل عازمنه راشد عالغدا وبيتغدا فبيت خالته.... 
انسحبت عمتي ومهرة من غرفة الطعام وراحن عند عفرا في الصالة ... ويلسنا نحن نتغدا.. 
وبعد الغدا رحنا نحن الرياييل للصاله والحريم دخلن يتغدن... استغليت فرصه "روقان" ابويه عشان اخبره عن السيره.. 
سيف: احم..ابوويه... ربعي كلهم بيسيرون باجر البدع يخيمون..لين الجمعه..وابا اسير وياهم... 
بو حمد: تسيرون تخيموون؟؟ 
سيف: هي نعم... 
ادخل حمد بالموضوع... 
حمد: تخيمون والا تلعبون بالدراجات ..؟!! 
سكت انا... 
ابويه قال.. 
بو حمد: شقايل انته تبا تسير تكسر عمرك ؟؟ تبا تلحق اختك؟؟.. 
سيف: ابويه انا مب ياهل اكسر عمري..وبعدين انا من زمان ماطلعت طلعه جذي..بتخلص الاجازه وانا ماستانست بعدني... 
فكر شوي ابويه بالموضوع... 
بوحمد: بتسير باجر وبترد بالجمعه؟؟؟ 
سيف: ان شاء الله... 
بوحمد: برايك مسموح...بس عن لخبال...هالله هالله بالعقل... 
سيف: لا تحاتي...كلها يومين بالكثير ورااد... 
اوووف الحمد لله ماحد تنيحس فيني...وصار الموضوع في الجيب ومضمون... 
----------------------------------------- 
اليوم: الثلاثاء.. 
المكان:ابوظبي... في سيارة ناصر .. 
الوقت: الساعه الثالثه و15 دقيقة ..ظهرا... 
---------------------------------------- 
(ناصر)... 
واخيرا طلعت من الدوام... وبوظبي دايما زحمه في الشوارع.... يالله تولهت عالعين... المفروض اوصل الشقه قبل هالوقت لكني وقفت عند المطعم الهندي وطلبت غدا...ويوم تحركت بسيارتي رن التيلفون... 
اطالعته وشفت " ماي قيرل" مكتوب عالشاشه... 
اوووففف...غلطان انا يوم ماكتبت اسمها...دومني انساه... شو اسمها؟؟؟ سمية؟ او اسما..؟؟؟..والا سامية؟؟؟ نسيت... مسكته ورديت عليها... 
ناصر: مرحبتييييييييييييييييين الساع..اهلين سووومه... 
يالله..صرفه...تدليع مناسب للثلاث اسماء...بعد ما اسكر عنها بغير اسمها في التيلفون وبسميها سومه ابرك لي... 
اسما: مرحبتيين حبيبي...شحالك؟؟ 
ناصر: بخييييييير عيوني شحالج انتي؟؟؟ 
اسما: مشتاااقين...شياك امس مووول لابسني طرشت لك ولا رديت علي... 
ناصر: والله يالغاليه كنت تعبان وراقد... 
اسما: تعبان؟؟ شفيك غناتي تعبان عسى ماشر... 
حسيت بلوعه فجبدي...دام مب عايبتني مادري ليش ارمسها عيل..!!!... 
ناصر: مافيني شي فديتج بس كسل...تميت راقد... انتي شخبارج..؟؟ ماعليج دوام اليوم..؟ 
اسما: بلىىى علي... من شوي يايه من الكلية...وانته وين؟ 
ناصر: انا في الدرب وساير شقتي...وشال غداي...شرايج تين اتغدين وياي..؟؟؟ 
نزلت هاللحظة من سيارتي وانا شال كيسة الغدا قفلت سيارتي ودخلت المبنى...واسمع في اذني ظحكه "سوومه"..الناعمه...او بالاحرى...المايعه... 
اسما: هههههههههههههه اذا بتخطف علي وبتشلني ماعندي مانع..بس انا اسيرلك لين هناك!!!.شكلي رززززه... 
ناصر: افا عليج سووومه....الشقة شقتج متى مابغيتي تين حياج الله...وشي اكيد ان حضورج ...بيفرحني... 
مادري ليش قلت لها جي.... 
الشيطان.. 
الشيطان وسوس لي.... 
دخلت اللفت...ودخل فجاه جاري عبدالعزيز معاي اللفت...انصدمت...اثره يمشي وراي؟؟ ماسمعته...!!.من نظرته حسيت به سمع رمستي وكلامي كله..ويعرف اني اكلم بنت...مب أي بنت...بنت صايعه بعد..!!!. مثلي...الطيور على اشكالها تقع صدق.. 
عبدالعزيز: السلام عليكم ورحمة الله.... 
ناصر: وعليكم السلام والرحمه.. 
وسمعت سوومه تتكلم... 
اسما: والله حبيبي.؟؟؟..انزين..خلنا نشوف لنا يوم...مابروح فيه الكلية..وانته لا تروح الدوام... 
حسيت بصعوبة في تقبل كلامها بوجود عبدالعزيز عدالي في اللفت.... 
ناصر: آر يووو كريزي..؟؟؟ 
تعمدت الكلام بالانجليزي عشان مايعرف عبدالعزيز اكلم بنت او ريال...لكني حسيت انه يعرف على أي حال.... 
اسما: ههههههه هي مينونه فيك...خبلت بي ماخليت فيني عقل...

تابع 

ناصر: هههههههه...لحظة شوي بفج باب الشقه... 
كنت طلعت من المصعد...وطلع عبد العزيز بعد وتوجه لشقته بدون أي كلمه...ناقد علي بصمته...حسيت فيه...وحسيت بحرج..كالعاده.... كأي خطّــاء... 
فتحت باب شقتي ودخلت... 
رديت اكلم سووومه..\ 
ناصر: آآلوووه... سوووووووومه... 
اسما: ياعيون سووووومه.... 
ناصر: تسلم عيوونج...سمعي انا باجر بسير العين تراني...اذا بتتصلين اتصليبي مثل اليوم الظهر جي..اما عقب..الاربعاء والخميس لا تتصليبي بليز لاني بكون عند اهلي ومافيني على صدعتهم...دقيلي الجمعه المسا اذا قدرتي..او ..بغيتي... 
اسما: نصووووري...يوووومين مابسمع صوتك حرام عليك... 
ناصر: شو اسوي مضطرين حبيبتي... 
اسما: خلاص عيل...بخليك احين ترتاح وتتغدا..وبتصلبك بعدين اووكي غناتي؟ 
ناصر: اوووووووووكيه..ومشكورة عالاتصال ...الحلووو.. 
اسما: العفووو ياحلوو انته...باي.. 
ناصر: باي.. 
سكرت عنها وفريت التيلفون على كرسي الصاله..وخطفت المطبخ وحطيت الغدا هناك...ورحت حجرتي وبدلت ملابسي لبست شورت وفانيله خفيفه...ورجعت للمطبخ وحطيت غدايه في صحون وشليته للصاله... 
ويلست اتغدى....اروحي.. 
جني فقير... 
اوف قسم بالله تولهت على جو العين واللمه والصدعه... 
------------------------------------------- 
اليوم: الثلاثاء... 
المكان: العين.. في غرفة مهرة.. 
الوقت: الثالثه و خمس واربعون دقيقة...ظهرا.. 
------------------------------------------- 
(مهرة).... 
كان الغدا فنان صح...والطباخ رهيب ماشاء الله عليها عمتي...لكني من التعب ماقدرت اكل وايد... 
انا في حجرتي حاليا وتوني منسدحه اريح ظهري... طول الصبح وانا اغسل الملابس وانشفهن عالحبل ورا البيت... 
الله ياخذ هالبشكاره اللي مابغت تشرد الا وانا ايدي مكسوووره..!!!..عليها توقيت.. 
انسدحت متمتعه بالراحه...لكن وين الراحه فبيت ساكنه فيه عمتي؟ 
اقتحمت علي الحجره... 
آمنه: مهرووه.... 
صديت صوبها وانا مب رايمه انش...ظهري بينقسم نصين.. 
مهرة: لبيه... 
آمنه: متى بتكوين الثياب...؟؟ 
هاااه..؟!!... 
بعده ورانا كواااااااي؟!!!.. 
يااااااااالله تعيني يارب.... 
مهرة: عموه..بصراحه...وين اروم اكوي وايدي مكسووره.... 
آمنه: وابوي عليج انتي... امبونه كل حد يمسك الكوايه بايد وحده ويكوي..ماتحتاجين ايدتيين..!! 
منو اكلم انا؟؟ ...لو اكلم الايدار بيتعاطف وبيفهمني...لكن عمتي...نووو واي... 
مهرة: ان شاء الله عموه برتاح شوي لين العصر..بصلي وبكوي ان شاء الله... 
آمنه: مثل ماقلت لج ثيابي وثياب ابوج خليهن عنج....وحمد مسدود عنج بعد...عليج بسهيل وسيف بس... 
وانا طبعا... صاروا 3.... 
عمتي مسؤوليتها 2.. 
عفرا مسؤوليتها بعد 2... 
هن اكبر عني...وانا اللي ايدي مكسوره...مسؤوليتي اكبر عنهن.... 
يحيا العدل يحيا العدل...!!!.. 
مهرة: ان شاء الله عمووه.... 
خلتني وطلعت...اما انا تميت منسدحه اريح ظهري شوي... وفجاه تذكرت المواعين والفواله وغير هالسوالف...وادركت ان عمتي متكفله فيهن... 
هي بتغسل المواعين وبتسوي الجاهي وبتعابل في البيت...وفوق هذا طابخه الغدا وبتطبخ العشا.. 
وانا تنظيف وتغسيل وكواي عيزانه عنه؟؟؟ 
ظلمتها...انا لاازم اساعد...لكن المشكله اني مب متعوده على شغل البيت عشان جي احصل صعوبه شوي... 
ماعليه برتاح شوي عقب بسوي اللي تبغيه.... 
الساعه خمس وخمس دقايق تقريبا نزلت تحت بعد ماصليت العصر... دخلت الصاله وحصلت عمتي مع حرمه غريبه..تراجعت بسرعه...الحرمه ماشافتني..لكن عمتي شافتني.... 
انسحبت انا وكنت بطلع من باب البيت الخلفي عشان اروح غرفة الغسيل واكوي الثياب ...لكن سمعت صوت عمتي... ووقفت مكاني... 
آمنه: مهرووووووه....تعالي... 
ييت صوبها وانا اشوفها متنرفزه... 
مهروه: هاا عمووه شفيج..؟؟ 
آمنه: مسودة الويه...شقايل اتشوفين الحرمه واجفيبها جي..؟؟ عنبوج دخلي ...سلمي...لين متى بتمين جي ماتجاربين العرب والحريم.؟ عيب عليج .... 
استغربت....انا شو سويت احين؟؟.... 
مهرة: عمووه انتي قلتيلي كوي الثياب....وبعدين انا مادري انه عندنا حرمه..شوفي شكلي كيف مايساعد اني اسلم على حد.... 
آمنه: انا بسكت عنج احين عشان ماخلي الحرمه ارووحها...لكن لي كلام وياج بعدين لان طبعج ابدا مب عايبني...واحين دقيقه وتنزلين مره ثانيه تسلمين عالحرمه وتقومين بالواجب...واذا مانزلتي تراني بخبر ابوج عليج سمعتي.؟!!.. 
وراحت عني مره ثانيه ودخلت الصاله عند الحرمه....اللي ما اعرفها لين الحين منو هذي... 
بس لاحول ولا قوة...ركبت مره ثانيه فوق ..وبدلت ملابسي وشيلتي بشي محترم اقدر اجابل به الحرمه...ومسكت قلم ا لجحال واجحلت جحال خفيف من داخل عيوني بس... 
اطالعت نفسي بالمنظرة.... 
شووو هذا...ناقصني برقع وصورة ابيض واسود وبيقولون هذي مصورة سنه .....!!!.. 
تعطرت ونزلت تحت بسرعه.... 

عاد لاتحرمونه من ردود.
.
.
.
.
(غ ــرٍـأم)

ولا يهمك لو تردين بحط ولا تخافون انه بطول اذا طولت عرفو انه منقطع نت


(الفصل الثالث (
----------------------------------- 
اليوم: الثلاثا... )
المكان: في غرفة يوسف.. 
الوقت: الخامسة والنصف مساءا... 
----------------------------------- 
(يوسف)... 
وينها..؟!!... 
قلت هالشي فخاطري بظيج... 
صارلي اربع ايام ماشفتها... نتلاقى دايما من بعد الغدا لين صلاة المغرب...هذا موعدنا الثابت....لكنها من اربع ايام مابينت...!! 
اوه اسف...انا اول مره اكلمكم...ولا عرفتكم بنفسي... 
انا يوسف...عمري 23 سنه... ادرس في الجامعه مثل ماتعرفون..تخصصت بعلوم الكمبيوتر...وانااحب الكمبيوتر..بشكل ..مش طبيعي... 
اهلي يتحسبوني مريض...مهووس فيه...وبصراحه..صادقين...من عقب ماتعرفت على وضحه...وانا مب في حاله... 
لا تفكرون غلط...صدقوني انا مب من هالنوع...انا انسان تقني..مالي خص ذاك الزود بالعلاقات الاجتماعية مهما كان نوعها.... 
لكن وضحه.... 
مادري... غيرتني...لأ ..ماغيرتني...لكن...خلتني ادمن عليها.... شوي شوي...حبيتها بجنون...صرت اتنفس حبها بدال الهوا...ولاني صادق بمشاعري...حبتني هي بعد... صارلنا ثلاث سنين...نعيش هالحب..ونربيه ونكبره كانه اول عيالنا...بكل حب..واخلاص..وتفاني...وكل الصفات الحلوه اللي تخطر على بالكم... 
لكن... صار لها اربع ايام مادخلت..ولا طرشت ايميل..مع اني ارسلت لها فوق الست ايميلات.. وانا خايف عليها موووت....اول مره تسويها فيني....اكيد شي صاير..قلبي قارصني... 
خليت الكمبيوتر مفتوح...وقمت عنه وفتحت الكبت..طلعت الصندوق المتوسط الحجم اللي ارسلته لي عن طريق واحد من المحلات...وطلبت مني اني اروح واخذه من ذاك المحل...!!.. 
هديتها كانت كردة فعل لهدية ارسلتها انا عن طريق نفس المحل...وفاجأتها بها...ساعتها فرحت فيها بشكل كبير جدا... وتحمست وارسلت لي هدية هي بعد... 
وكانت ردة فعلي مثلها...فرحت جدا بها...افتحها يوميا اتفحص محتوياتها.... 
يالله يا وضووح وينج..؟!!.. 
خذت لي وقت اتفحص محتويات الصندوق... وابتسمت... ثلاث سنين..لا سمعت لا صوتها..ولا شفت شكلها...ولا طلبت منها فيوم هالشي... ولا بطلب... لان حبي واحترامي لها يمنعني...وضحه اكبر من جذي... لو هي حبت تغلط.. انا مابسمح لها بهالغلط... انا جاد من ناحيتها...وانتظر تخرجي الكورس الياي..واستقر في شغلي وواوقف على ريولي...وبخطبها على طول...بدون لف او دوران.... 
رجعت الصندوق مكانه في الكبت وقفلت عليه كالعاده... ويلست عالكمبيوتر مره ثانيه....انتظر..اكلم هذا...واساعد هذاك في مشاكله التقنية...او ارد على استفسار... لكن عقلي مب وياي... 
شو اسوي...كيف ارتاح واطمن على حبيبتي..؟؟؟ 
عندكم حل؟؟... 
مافي حل غير اني اتريا وادعي ربي انها بس بخير وسهاله...ماريد اكثر من جذي...ابا اطمن بس.... 
دخلت علي امي الحجره...كان خاطري اشكيلها واخبرها باللي فخاطري...لكن طبعا مافي مجال...محد بيفهمني... 
ام محمد: هاااه ابويه...شو تسوي.؟؟ 
يوسف: يالس امايه...شو امسيتي.؟ 
ام محمد: بخير ابويه...تعال فديتك ابوك يباك شوية... 
استغربت... 
ابويه شو يبغي فيني انا... 
يوسف: شوفيه ابويه..؟ شو يبغي فيني..؟! 
ام محمد: وشفيك زايغ..؟؟..انزل يبغيك فشغله... 
تمالكت اعصابي... 
يوسف: ان شاء الله امايه...احين بيي... 
ام محمد: لاتبطي... 
وطلعت امي وخلتني بروحي...وانا في حالتي ذيج...كنت اربط كل شي بحبيبة قلبي...لايكون وصل لابويه أي كلام عني بخصوص وضوووح.؟؟ محد يدري بالموضوع...بس الله يستر...لالا ما اعتقد انه عرف شي... 
شليت عمري ونزلت تحت عشان اشوف ابويه شو يبغي... 
------------------------------- 
اليوم:الثلاثاء.. 
المكان: في شقة ناصر... 
الوقت: العاشرة والنصف..مساءا.. 
------------------------------ 
(ناصر)... 
توني انا ناش من رقادي...وفيني صداع فظيع...اكيد من كواب الخمر اللي شربتهن بعد الغدا...واللي اذكره اني رقدت وانا اكلم سووومه....والله يعلم شو الكلام اللي انقال بينا لاني ماذكر...عالعموم هي تعرف اني اشرب... تتحمل اللي ايييها...!! 
نشيت وتسبحت...وتلبست ثيابي جاهز للطلعه... الحين بدت سهرتي...وقفت جدام التواليت ..مسكت زجاجة العطر ورشيتها على ثيابي.... 
بصراحه... 
انا كَـشّــــيخ..!!... 
خلصت كشختي واتصلت بربعي...اللي كانوا متجمعين في المارينا..... حلااااته..هالكشخه حرام تروح بلاش..لازم نطيح لنا كم غرشوبه... 
وطلعت من شقتي...ورحت صوبهم... 
من دخلت...بديت هوايتي... يمكن تشوفونها تافهه..وتنتقدونها...بس مادري..احس بنشوة عارمه يوم اشوف أي بنت تبصبص علي بعين اعجاب...واستانس اكثر يوم البسهن والاحظ الاحباط على ويوههن... 
صحيح ان سوومه حلللللللللوه... جسم وطول ودلال وعيون ذباحه...بس شخصيتها ماعجبتني زود... 
شخصيتها غير....خاضعه لي..اي شي اقوله توافق عليه...كل شي بقوله قالت كلامك صح.... 
انا ابا وحده عنيده...تتحداني...تغايظني...اطنشني.....وفوق هذا والاهم تكون جميله اكحل عيوني بشوفها...وتظللني برموش عيونها... 
آآآآآآآآخ ياويل حالي ...مثل هذي تقريبا اللي اشوفها جدامي...عنبوها محلاها...!!..معاها بنت صغيرونه مبين انها اختها الصغيره تشبهها...دخلت واحد من المحلات وتيلفونها في ايدها....والله يبالها ترقيم...مابخليها فحالها... 
صديت صوب ربيعي حميد... 
ناصر: حميد...قم وياي.. 
صد صوبي حميد مستغرب.. ويوم شاف النظرة اللعوب اللي فعيوني والابتسامه الخبيثه على شفايفي...ضحك... 
حميد: ههههههههههاي ...هاااا شايفلك صيده..؟!!.. 
ناصر: هي والله ومابظيعها....قم.. 
قام وياي حميد وهو يعدل السفره والعقال...اما انا فكنت متعصم كالعاده...مب محتاج تعديل اكثر...انا بدون شي اغطي عليهم كلهم...الحمد لله على نعمه الجمال...!!!... 
ودامه الجمال زايل خلوني اتمتع به شوي... 
مشينا ورا البنت ونحن نتكلم بصوت واطي..ودورتها في المحل اللي دخلت له....وحصلتها عند العطورات...ابتسمت بخبث...وسحبت حميد وياي ووقفنا على مقربه منها.. كانت فيه مرايه جدامها... 
حميد سوا عمره يتفحص العطورات..وانا وقفت عداله اطالع في المنظرة العاكسة صورة هالبنت...وهي تكلم راعي العطورات وتتناقش معاه...صوتها دخل مزاجي...وتخيلته عالتلفون...اصرريت عليها ذيج اللحظة... 
في اللحظة اللي انا اراقب فيها ملامح البنت الناعمه...وشفايفها اللي تتحرك بالكلام بكل براءة ودلع...التفتت البنت فجاه بحركه متضايقه ...تلاقت عيونها بعيوني...وانا طبعا ماخوزت نظري..وبقواة ويه بدلت النظرة اللعوب بنظرة اعجاب صادقة تدربت عليها وصرت اتقنها...وابتسمت لها بنعومه...ولاحظت ان شفايفها الناعمه ابتسمت غصبن عنها لكن الابتسامه اختفت بسرعه ورجعت صدت لراعي العطورات وخاضت معاه نقاش ثاني... 
ساعتها تاكدت من ان البنت نوعيتها من النوع اللي يعجبني....صديت على حميد وقلت له بصوت شوي عالي.. 
ناصر: ياخي حميد ريحتك تفرر الراس من حلاتها ماظني محتاي عطورات... انته بروحك غرشة عطر ما تنشرى بفلوس... 
بطرف عيني لاحظت البنت نزلت راسها وابتسمت لكنها ردت رفعته وتكلمت مره ثانيه مع صاحب المحل... 
قال حميد بصوت عالي بعد.. 
حميد: عيل يوم ما انشرى بفلوس بشوو انشرى عيل...؟؟ 
ناصر: تنشرى بالحب...والحشمه...والمعزه.....ياخي انته تنحط عالجرح يبرى...بس لو اطاوعني وتسمع كلامي... صدقني بكون محظوظ... 
حميد: وشو عاد هو كلامك ياناصر...!! 
ناصر: بس خاطري مره...مرررررره وحده بس....اسمع صوتك في اذني...من دون ازعاج الناس...خاطري... 
حميد: بسسس...هذا اللي فخاطرك.؟ انزين وبعدين عاد..؟؟ 
ناصر: انته جرب مره وحده...وخل الامور تمشي بروحها... وهذا ويهي ان ندمت.... 
حميد: انزين ...بس المشكله اني ماعرف رقمك ياناصر... 
ناصر: افا عليك بس...سهل..احفظ... رقمي.... 
ونقلته الرقم بصوت عالي....مرتين... حالفنا الحظ بانه مازخنا السكيوريتي......وبعدها خليت البنت شوي آمنه: اعتدلي برمسج... 
تاففت...بس في داخلي طبعا.... واعتدلت في يلستي...وانامب متحمسه ابدا للي بسمعه... 
قالت عمتي بجدية... 
آمنه: سمعيني يامهرة....انتي احين مب ياهل...صرتي حرمه....وصار لازم تعرفين بانج انتي بعد..حرمه البيت..مب بس انا... ترا اطباعج ماتعجبني...من ايينا حد ربعتي وانخشيتي...حتى الناس نسوا ان عندنا بنت اسمها مهرة ...مايشوفونج... مايعرفونج... وبعدين يعني..؟؟ 
مهرة: انزين عموه انا ماريد حد يشوفني ويعرفني...ماحب مجابل الحريم اللي ماعندهن شغله غير يفصفصن في الواحد جنه سلعه معروضه...!!! وبعدين انا ماعرف اتصرف مع العرب.... 
آمنه: شوفي يامهرة.... انتي حرمه عوده...وفي سن زواج.... باجر يوم بتعرسين بتمين من اين بيتج حريم بتنخشين عنهن..؟؟ قوليلي.. 
مهرة: لا طبعا عمووه...ذاك بيكون بيتي وبيكون سنّي اكبر...وبقدر اتحمل المسؤولية.. 
آمنه: واحين يامهرة..؟؟ هذا مب بيتج..؟؟...وانتي مب كبيره عشان تتحملين هالمسؤولية..؟؟... انا اشوفج حرمه عوده وترومين على مجابل الحريم والناس...بس يبالج شوية ثقة بنفسج.. 
قلت باسف.. 
مهرة: ومن وين بييب الثقة بالنفس ياعمووه... 
آمنه: شوي شوي بتيبين الثقة بالنفس..والسالفه مايبالها هالتصعـيب كله...السالفه سهلة..هذيلا ضيوف ايون زياره مايبون عباله وايد... تصرفي بطبيعية وحرية بس بادب واحترام معاهم...رحبيبهم وجربيبهم وقهويهم وغيره...جي مب يايين يقصبوونج هم...يايين يزورون وبيسيرون بس... 
مهرة: ان شاء الله عموه.... 
آمنه: سمعيني يامهرة.... من اليوم ورايح...اباج تعدين هالبيت بيتج...ماريد اشوف ظيف لا حرمه ولا ريال طالع من بيتنا من دون مايتقهوي وياخذ حقه كضيف... حتى لو ان شاء الله البيت مافيه حد غيرج...لازم تتحملين المسؤوليه لانه نحن مب تامين لج دوم... 
مهرة: الله يطول بعماركم عمووه لا تقولين جذي... انا بسوي اللي تقولين عليه وان شاء الله ببيض الويه...بس سمحيلي...شو قصدج حتى لو ريال..؟؟؟ ماقدر اطلع للرياييل... 
استعدت عمتي بيلستها وخذت نفس طويل عشان تشن حمله اقناع علي...بس انا مستحيل اقتنع...شو اطلع لريال..؟!!..لالالالا... 
آمنه: يامهرة يابنت خلفان...الحرمه فبيتها معززه مكرمه.. اذا دغر عليج ريال البيت يبا حد من رياييل البيت..فاكيد انه يعرفنا وريال سنع...ولا بيرفع عينه لج...وانا ماقولج اقعدي وياه وسولفي ...لا... كل اللي عليج انج تتغشين وتقربين به بالميلس وانتي بعيد عنه..واطرشين الفواله والدلال صوبه...بيتفاول وبياخذ حقه وبيتوكل...هذا اذا ماتوكل من البدايه يوم بيدري انه محد في البيت غيرج...لا تخافين...حريم البيت لازم جي يسون... 
بصراحه.. 
ما اقتنعت بكلام عمووه... 
لكن بعد مب حلوه نخلي الضيف او الضيفه واقفين عند الباب يزاقرون ويتريون حد يطلع لهم ونحن منخشين داخل..!!!.. 
يالله..مب من زود ما ايوونا ظيوف يعني عشان كل هالتوصيات.... 
مهرة: خلاص عموه فالج طيب...وان شاء الله مابتشوفين الا كل شي يرضيج مني... 
آمنه: يعني اعتمد انج تغيرين اطباعج وتستوين حرمة بيت..؟!!.. 
مهرة: على ايدج نتعلم ان شاء الله لاتحاتين.... 
آمنه: ان شاء الله يابنت خلفان...والحين بخليج انا تعبانه وايد وبقوم اوطي راسي... 
مهرة: يعطيج العافيه وتصبحين على خير... 
آمنه: الله يعافيج..وانتي من اهله... 
طلعت عمتي من غرفتي.. 
ابتسمت...لاول مره تكلمني عمتي ببال هادي وتفهمني امر معين... 
لاول مره تعتبرني انسانه عايشة بهالبيت ممكن اني اأثر سلبا او ايجابا... 
اطورت العزبه... 
باركولي... 
يالله يالله مب وقته...برقد....تعبانه موووووووووت.... 
--------------------------------------
اليوم: الاربعاء... 
المكان: غرفة شيخه ..بنت خالت مهرة.. 
الوقت: العاشرة والنصف صباحا 
------------------------------------- 
( شيخة)..... 

توني طالعه من الحمام متسبحه...ولافه شعري الطويل في فوطه كبيرة شوي...وعيوني طبعا مايحتاي ..ميفنات...توني ناشه من النوم.... ليش انا من تخرجت من هالجامعه شو عندي غير الرقاد..؟؟؟ ومجابل عيوزي ..؟.. والا راشد الله يسامحه مايخليني اقعد معاه لانه سهيل ولد خالوه المرحومه دايما عنده.... 
لاهم مخليني اقعد معاهم ولا هم مخليني اشتغل واقضي وقتي بشي مفيد....ولاهم يخلوني اروح وارد واتسلى مع ربيعاتي في حديقة او حتى اروح عند بنت خالوه او بنات عمامي...ولا ولا ولا.... 

كل شي ممنوع الحمد لله والشكر... 

يلست جدام التواليت وخوزت الفوطه عن شعري وقعدت انشف فيه... 
دخلت امي في هاللحظات... 
ام راشد: يااااااحيج يوم ناشه.... 
شيخه: هلا ماماتي...هلا بغااليتي...هلا بغناتي وحياتي كلها... 
ام راشد: يالله يالله يالله...اسميج بنت ابوج...شو وراه هالكلام الحلوو هاتي من الآخر... 
شيخة: فديتج امايه شوفيلي صرفه بموت من الزهق...خلوني اشتغل... 
يلست امي عالشبرية... 
ام راشد: مستحيل ابوج او اخوج يوافقون...تعرفينهم انتي شقايل...ان شاء الله بييج نصيبج وبتنشغلين بالريل والعيال... 
انقهرت...وفريت شعري الطويل لورا ظهري... 

شيخة: يعله ما ايي هالريل... جاني بطلع من طفره وبروح لطفره...ماريد اعرس..انا مب ويه عرس... 
ام راشد: اوص اوص....مالت عليج وياها رمسه... سمعيني انتي...عن هالخريط هذا...تلبسي وتعدلي بنسير بيت خالتج المرحومه... 

استانست...ياسلااااااااااااام ... 

بطلع...بروح مكان... 

قلت بحماس.. 

شيخة: ان شااااااااااااااء الله ماطلبتي ..تامرين امر انتي... 

ام راشد: عافان الله منج بنت...ولا سئلتني شحقه نسير عسى ماشر شفيهم.... 
شيخة: ليش لازم سبب عشان نزور اهلنا....هم فيهم شي؟ خير امايه؟؟؟ 

ام راشد: هي فيهم شي...بنت خالتج مهره طايحه من الدري وكاسره ايدها... 

شهقت...مهرووه كاسره ايدها؟؟ وحليلها ذيج الياهل... 

صح 19 سنه تعتبر حرمه..لكن جسمانيا...ياهل شكلها...من نفخة هوا بطييير.... 

شيخه: وحليييييييييييييييلها...مسكينه والله...خلاص بتلبس انا وبييج احين...ماببطي.. 

نشت امي وطلعت برا غرفتي..اما انا... فسحيت شعري بشكل سريع ولفيته وهو خرسان بعده...وتعدلت بشكل خفيف وتلبست بدله وعباتي وشيلتي ونعالي الكعب...وشليت شنطة ايدي ونزلت ...رحنا انا وامي مع الدريول والخدامه...وانا مبسوطه من هالسيره...اخيرا شفت الشارع..من زمان ماطلعت ياناس...!!!.. 
-------------------------------------------- 
اليوم: الاربعاء.. 
المكان: الصالة في بيت ابو محمد.. 
الوقت: العاشرة واربعين دقيقة... 
------------------------------------------ 
(منى).... 

تثاوبت... فيني رقاد... من امس الساعه 11 يوم قمت من النوم مارقدت لين الحين... امحق رقاد علي والله... 

ابدا مب مرتب...كل شي بالمجلوب... 

كنت بروح ارقد لو مب حلفة ابويه عليه اني مارقد لين ما اتغدى...وانش بعد عند صلاة العصر..كل هذا عشان يترتب رقادي..لانه طفر من جدولي المخربط.... 

كنت منسدحه على كرسي الصاله يوم حسيت بحد يوقف عدالي...رفعت راسي شفت يوسف قاعد يتسفر ويطالعني بفضول... 
يوسف: ماصدق انج قمتي اليوم من وقت...!!!!... 
منى: مب قايمه من وقت الا قول واعية للحين.... 
يوسف: هههههه انزين سيري رقدي طالعي ويهج كيف غادي... 
منى: ابويه حالف عليه مارقد الا عقب الغدا.... 
يوسف: وااااااااال تريي بعدج كم ساعه .... 
راقبت يوسف وهو يقعد ويصب لعمره جاهي... 

منى: وين بتسير.؟؟ 
يوسف: ابويه امس طلب مني اخلص له اوراق تخص مزرعه ريال من معارفنا...اتريا خالد يمر عليه وبسير وياه... 

انعصرت معدتي كالعاده... ليش يوسف متعلق بخالد لهالكثر..؟!!.. 

لكني سكت..وماعلقت على شي... 

يوسف: اليوم بيي ناصر من بوظبي..؟؟ 
منى: امايه تقول بيي هالاسبوع... والله مادري كيف متحمل عايش هناك بروحه..!!!.. 
يوسف: شو يسوي بعد يوم ظروف شغله تحتم عليه يكون فبوظبي..؟؟.. وبعدين اكيد يتسلى مع ربعه وجي :
:
:
:
:
:
:
بس عشانج غرـأم 

تكمله

ويمر اليوم بسرعه... 


منى: هذا ماناوي يعرس..؟؟ خله يعرس ويشل حرمته هناك عنده... 
يوسف: متى مابغاا العرس بيطلبه...ريال وشوره في راسه... 
رن تيلفون يوسف في هاللحظه..ويوم شاف رقم خالد عرف انه واقف عند الباب...فقام ونش وطلع...اول ماطلع ركظت انا عند الدريشة.. وقعدت اراقب خالد... 

غصبن عني والله.... مادري 
الصدف اللي تجمعني به تخليني اهتم فيه والاحظة بقوه... 

خالد ربيع يوسف من اول مادخلوا الجامعه...مايعرفون بعض من قبل...لكنهم في فترة الدراسة تعلقوا ببعض بشكل كبير.. وصاروا اعز ربع من وقتها...مايتفارقون.... 
ملامح خالد ملامح شيطانه...جذابه.. واكثر شي حلو فيه حواجبه..وابتسامته الوسيعه... 
يوم يبتسم...تحسه يبتسم لك من قلبه...لدرجه انك ماتقاوم انك تبتسم معاه مهما كانت نفسيتك.... 
هالاشياء كلها لاحظتها فيه من كثر مااراقبه فسيراته ورداته... 

انا متاكده انه لين الحين مالاحظني...ولا بيلاحظني بعد...مافيه مجال لهالشي...وانااصلا مابخلي له مجال...لانه بكل بساطه... 
عـــيــــــــب...!!.. 

شو ابا بالريال...؟؟..خلني اسير اغسل ويهي عن ارقد ابرك لي.... 

-------------------------------------------- 
اليوم: الاربعاء.. 
المكان: غرفة سيف... 
الوقت: الحادية عشره صباحا... 
-------------------------------------------- 
(سيف).... 

حطيت ثيابي في الشنطة الرياضية وانا مستعيل... جمال في سيارته يترياني تحت.....خلصت ترتيب ثيابي..وتلبست بسرعه وتسفرت... وخذت اغراضي الشخصية وشليت شنطتي ونزلت اركظ عالدري..يوم وصلت الصاله انصدمت...اول شي سويته تراجعت...شفت حريم...لكن بعد التدقيق...كانت خالتي وبنت خالتي شيخه... 
تغلبت على المستحى والاحراج ورديت للصاله وانا اشوف ظحكة خالتي على ويهها بسبب حرجي... 
كانت عمتي ومهرة قاعدات معاهن... 
سيف: السلام عليكم ورحمة الله.. 
ردوا السلام عليه وهم يوقفون...وتقربت انا وحبيت خالتي علىراسها وسلمت عليها...يالله كيف تشبه امي المرحومه... لاول وهلة يتخايل لك انها هي فعلا...لكن يوم ادقق...هذي ملامحها اشد شوي..امي كانت ناعمه..الحنان يطفح من عيونها...كانت غير....غير... 

سيف: شحالج خالتي..عساج طيبه يارب... 
ام راشد: بخير ربي يسلمك فديتك شحالك انته؟؟ 
سيف: بخير الله يعافيج ياربي... شحالج شيخه..؟؟ 
شيخه: بخير وسهاله شحالك انته سيف..؟؟ 
سيف: بخير الحمد لله....ياحي الله من يانا.. 
ام راشد: ماشاء الله عليك ياولديه كبرت بسرعه...غديت طوييييل...ماشاء الله عليك.... 

ظحكت...لين متى تباني صغير يعني؟؟.. 
سيف: ههههههههه...اكيد بكبر عمووه الايام تركظ وانتي ماتينا دوم... 
ام راشد: ماشاء الله عليه سهيل مايقطعنا موليه...الا انته وحمد لا تونا ولا نشوفكم... 
سيف: هههههه حقج عليه خالوه ان شاء الله بنكثر اليايااات احين دامني خذت الليسن واشتريت السياره... 
ام راشد: مبرووك ياولديه مبرووك...عن لخبال عاد..وخلك رزين بسواقتك.. 
سيف: هههههه ان شاء الله خالوه لاتحاتين..واسمحيلي ترا ربيعي يترياني في السياره بنسير نخيم لنا يومين في البدع...والا انا مابجفيكم بقعد وياكم... 
ام راشد : مسموح فديتك ادريبك ماتقصر... 

سلمت عليها كما يجب..وبلغت عمتي تخبر ابويه باني رحت وبرجع بالجمعه....ومن بعدها طلعت ساير صوب جمال... عشان اقضي هالرحلة وانا مصمم استمتع فيها... 
------------------------------------ 
اليوم: الاربعاء... 
المكان: سيارة سهيل.. 
الوقت: الثانية عشرة ظهرا.. 
------------------------------------- 
(سهيل).... 
وقفت جدام بيتنا... ونزلت من سيارتي ...وانا ادقق في السياره المالوفه اللي واقفه جدام بيتنا..!!!!...وين شايف هالسياره من قبل.؟؟؟.. 
المهم... 
نزلت ودخلت البيت...مريت عالميلس ماحصلت فيه حد...اكيد ماردوا من دواماتهم... دخلت البيت وسمعت حسوس...دقيت على باب الصاله ...وطلعت لي مهرة بعد ثواني.... 
مهرة: اهلين سهييل...طالع من وقت من الدوام...!!!.. 
يافالحه..!! 

ادري انزين اني طالع من وقت.... 

سهيل: منو عندكم مهروه..؟!!!.. 
مهرة: عندنا خالوووه وشيخه...انته خبرتهم ان ايدي مكسوره..؟؟ 

حسيت بفرح بنفسي...خالووه هني..!!..وشيخه بعد..؟!.. عيل اكيد مستانسه لانها طلعت... 

سهيل: هي انا قتلهم....سويلي درب بسلم على خالووه... 

مهره: ان شاء الله... 
دخلت مهرة واعلنت عن حضوري...دخلت...كالعاده اول ماطاحت عيني طاحت على شويخ...اللي قابلت حضوري بلامبالة قهرتني شوي...مادري ليش...وماعندي وقت افكر بالموضوع هذا... 

سلمت على خالتي ورحبت بها وسلمت على شويخ بعد.... 

ام راشد: خير ياولدي طالع من وقت اليوم... 
سهيل: الخير بويهج ياخالوووه... ماخذ اجازه بسير دبي لين باجر... 

تدخلت عمووه في هاللحظة.. 
آمنه: شو عندك ياسهيل في دبي...اخوك راح البدع وانته بتسير دبي بيتم البيت خلي علينا..!!!!.. 
سهيل: والله ياعموه ببيع سيارتي وباخذ غيرها ويبالي اقضي يوم في دبي اشوف لي المناسب... وانتوا ماعليكم شر ان شاء الله... 

تكلمت شيخة للمره الاولى....بس خاطري اعرف من وين يتها الرزانه...؟!!.. 

شيخة: راشد بيروح وياك دبي...؟؟ 

اطالعتها مستغرب...يوم فكرت تكلمني سالتني عن اخوها...!!..مالت... 

سهيل: هي راشد بيسير وياي... يالله انا استاذن بسير ازهب ثيابي وبمر على راشد عقب...تامرونا بشي...؟؟ 

سلمت عالكل...وانسحبت لغرفتي عشان احط لي ثياب ليوم واحد... 

وانا قاهرني سلوك شويخ بشكل محيرني... بالعاده تاخذ وتعطي وتسولف...وهني لابستني...لالا..الظاهر انها تستحي بس...وتسوي عمرها رزين... 


_________________
(الفصل الرابع (
----------------------------------------- 
الر لايوم: الاربعاء.. 
المكان: في مطبخ بيت سلطان.. 
الوقت: الواحده والنصف ظهرا... 
------------------------------------------ 
(منى)...... 
اسوي أي شي عشان ما ارقد.... 
والا منو كان يتصور ان منى بتدخل المطبخ بتسوي السلطه اليوم..؟!!.. الله يعين بطونهم بس... 
تثاوبت...وكملت تقصيص الخيار... بطلت عيوني اطالعه زين... 
اشوووووو هذا..؟!!.. 
شي عود وشي طويل وشي صغير....!!!..صدق اني ما انفع... 
دخلت البشكاره المطبخ بعد ماودت الدلال والماي والعصير... 
ويتني وقالت.. 
البشكاره: منى هذا بابا يوسف يقول حطي غدا بسرعه... 
اطالعتها وانا مبطله عيوني بالغصب... 
منى: ان شاء الله عمتي احين بخلص السلطه... 
البشكاره: هاااتي انا بيسوي هادا... 
منى: سيري لاااااااه...تعبانه ومقصصه اخر شي اخليج انتي تكملين ؟؟ لالا..ماطرالي... 
خلصت تقصيص السلطه وحطيتها في طاسه وتبلتها وعصرت اللومي عليها وفوق هذا زينتها بعد...شو يبون اكثر من جذه..؟؟؟ بسسسسسسهم امررره... 
غسلت ايدي وشفت البشكاره شاله صحن السلطه وطالعتبه... 
منى: تعالي تعالي...وين تبين به..؟؟؟ 
البشكاره: انا بيودي بابا بيسوي جنجال بعدين... 
منى: والله.؟؟؟ ..هاتي انا بوديه...تودينه انتي عشان يتحسبونج انتي مسويتنها.؟؟... 
البشكاره: غادا داخل ميلس... 
ما اهتميت ساعتها... دايما يتغدون في الميلس...وين مايتيمعون تغدوا...حتى لو يتيمعون في الحوش بيحطون الغدا في الحوش... 
عادي عندهم.... 
سرت الميلس ..ودخلت.... 
وليتني مادخلت...!!!.. 
------------------------------------ 
اليوم: الاربعاء.. 
المكان: ميلس بيت سلطان.. 
الوقت: الواحده واربعين دقيقة..ظهرا.. 
------------------------------------ 
(خالد)..... 
حسيت باحراج وانا يالس في الميلس ارووحي والارض فارشين للغدا...شكلي غلط... 
يوسف دخل يزقر ابووه وبالمره يودي الاوراق.... اما محمد فشكله مب موجود في البيت سيارته مب هني... 
يوسف يوم وصلته البيت بعد ماخلص اوراقه اللي يبا يخلصهن..حلف عليه اني اتغدى عنده...لانه وقت غدا..وانا وافقت رغم اني بصراحه استحي...لكن ماعليه مافيها شي... عادي الا غدا وبسيير... 
بطلت التلفزيون وقعدت اجلب القنوات...شفت برنامج ثقافي عجبني...واندمجت فيه... 
فجأه حسيت بحد يدخل الميلس...قلت فخاطري يا يوسف..يا ابوه... 
خالد: مـــــــــــــرحــــــــــبا السا.... 
وبلعت باقي الجمله.... 
لانه اللي دخل مب يوسف...ولا ابوه.... 
لكن بنت.. 
مب أي بنت...هي نفسها اخت يوسف الخبله...اللي شفتها يوم العيد... واللي سمعت صوتها في التيلفون... 
انحرجت..واحمر ويهي...هاللي قاصرني ترا.... 
البنت انسحبت بسرعه....لكن مادري كيف حسيت انها بعدها واقفه عدال الباب.... ابتسمت... دايما هالمواقف تلاحقني.. وين ما اسير ..اي بيت...لازم بنت تتفشل جدامي...ليش؟ 
الله اعلم... 
لكني في ذيج اللحظة..قعدت اراقب الباب...فجاه شي يتحرك تحت عدال الارض من فتحة الباب... 
شفت ايدها وهي تحط صحن السلطه داخل الميلس وتنسحب الايد بسرعه.... 
نقعت من الظحك... 
ماقدرت اتحمل .... والله انها مينونه هالبنت... 
نشيت وشليت صحن السلطه وحطيته عدال الغدا...ورديت يلست مكاني وانا افكر بملامح اخت يوسف الناعمه... 
لو ماكنت... 
لو ماكنت خاطب..!!.. 
جان خطبتها....ملامحها تعجبني...وحركاتها دايما تظحكني... 
وياما دخلت (بشكل عرضي) في سوالف يوسف... لدرجه اني تشوقت اني اشوفها... 
ويوم شفتها في العيد..مادققت النظر وايد امها واهلها كانوا موجودين... 
لكن اليوم.. 
لا.. 
المفروض مافكر فيها شفيني انا تخبلت..!!.. 
انا انسان مرتبط... 
المفروض ما ادخل أي بنت فمزاجي ماعدى البنت اللي خاطبنها... 
وان شاء الله الحال بيتم مثل ماهو... 
بلا اخت يوسف بلا غيره... 
--------------------------------------- 
اليوم: الاربعاء.. 
المكان: غرفة يوسف... 
الوقت: الثالثه والنصف ظهرا... 
--------------------------------------- 
(يوسف).... 
هذا اليوم الرابع... مابينت... 
لين متى يعني...!!!... 
رقاد ماقدر ارقد....اكل مايهنيلي اني اكل...مايهنيلي اتنفس...مايهنيلي اعيش.... 
ترا ان مابينت اليوم والله بسير بيتها وبتخبر باي طريقه....لان هذي مب حاله بصراحه... 
اطالعت فشاشة الكمبيوتر بعصبية...وتفحصت الماسنجر.... انتبهت ان ايميلي فيه رساله ما انتبهت لوصولها...ضغطت عالوصلة... 
وانفتح الايميل... 
بطلت عيوني منصدم...رساله من وضحه... متى طرشتها؟؟؟ قبل شوي انا شايف الايميل فاظي.... 
معناته طرشتها الحين.... 
وليش مادخلت الماسنجر...؟؟؟؟؟؟؟؟؟ 
فتحت الرساله بسرعه...وقريت... 
وليتني مت...قبل مااقرى اللي انكتب... 
" حبيبي يسووف... 
شحالك؟ اتمنى انك بخير وسهاله... 
انا اسفه لطول الغياب...ادري انك مستهم علي...وخايف...لكن صدقني ..ماقدرت ادخل...ماقدرت اجابلك...ماقدرت اكلمك...وماقدر اقولك الكلام هذا عالماسنجر...لانه مافيني قوة...عشان جي طرشت لك رساله.... 
يوسف...ادري انك حبيتني من الخاطر...صدقني..انا حبيتك اكـــثــــر... 
لكن ...في شي اقوى من حبنا....شي اسمه النصيب... 
والله ماعرف كيف اقولها لك لاني ادري ان وقعها عليك بيكون وايد قاسي وصعب... 
لكن ماعندي حل ثاني لازم تعرف... 
يوسف انا انخطبت... 
لا تتوقع اني وافقت....انا ماوافقت..لكن كل شي صار دون علمي... واهلي ماسولي شوور...حطوني بالامر الواقع.. 
عارضت..وصحت...قول شوي وكنت بستوي مينونه عليهم... 
ماشي فايده...كلمت ابوي..وامي...حتى خالي وعمي كلمتهم عشان يتوسطون لي ويفهمونهم...ماشي فايده...خلاص ابويه عطى كلمته وكل شي صار رسمي.... 
وانا من يومها مب عارفه شو اسوي وحالتي ماتسر لا عدو ولا صديق... 
وعلى هالاخبار الزفته... ماشوف جدامي حل غير اني ارضخ للواقع... 
واباك تسوي مثلي... 
ادري انه صعب عليك مثل ما هو صعب علي... 
صدقني مابيدي شي..حاولت اللي اقدر عليه ومازلت احاول... 
لكن ماشوف انهم بيغيرون رايهم بالموضوع هذا.... 
يوسف..ادري انه حبنا لبعض كبير...وصارلنا سنين ونحن مع بعض... لكن كل شي له بدايه...له نهاية.. 
وانا ماتمنيت هالنهاية تي...كنت اتمنى انك انته تكون نصيبي ومحد غيرك...لكن..تبا الصدق كنت حاطه احتمال.. بانه يمكن مايصير نصيب بينا.... 
وانا ادري ان ايمانك بالله قوي...وبتتخطى هالموضوع... 
انساني يوسف...كمل حياتك...باحسن مايكون... 
واذا كنت تحبني...مابتعذب نفسك عشاني... 
والله يوفقك بالبنت اللي تسعدك ..وتحبك... 
لا تنسى تخبرني يوم بتخطب... 
قلبي دايما معاك صدقني وعمري مابنساك... 
مع السلامه.. 
وضحه." 
شو اقولكم..؟؟ 
خلاص...انتهى.. 
قعدت اطالع الرساله حوالي نص ساعه...مب قادر استوعب كلمه... 
بهالسهولة..؟؟؟ ينتهي الموضوع..؟؟ 
ليش..؟؟ انا حبيت باخلاص...ماكنت العب...كانت نيتي سليمه...ليش عيل ماحصلت اللي ابغيه..؟!!!... 
حسيت بالتخدر في اطراف جسمي...والبرد.... 
صدري ضاق...وقربت اختنق... 
كيف اتنفس..وانا خسرت هواااي... 
كيف اعيش...من دون قلبي..؟؟... 
سكرت الكمبيوتر....وشليت سويجي..وخليت بقية اغراضي عالمكتب...وطلعت من غرفتي...ومن البيت... 
------------------------------------------------
اليوم: الاربعاء... 
المكان: في صالة بيت خلفان.. 
الوقت: الخامسة وعشر دقايق عصرا.. 
---------------------------------------------- 
(مهرة).... 
يلست في الصالة مستمتعه بقلة الشغل اليوم..... 
سيف وراح البدع.... سهيل وراح دبي... ياسلااااااااام ماشي كواي اليوم ولعواز...شغلت التلفزيون وصبيت لعمري جاهي.... 
شوي ودخلت عفرا واخوي حمد... وكانت لابسه عباتها...وحمد متكشخ.. 
عفرا: السلام عليكم... 
مهرة: وعليكم السلام والرحمه... وين بتسيرووووووووون.؟؟؟ 
عفرا:..بسير عند اهليه وببات عندهم اليوم... 
يا حمد ويلس عدالي.... 
وقال.. 
حمد: وين عمووه؟ 
مهرة: احيدها فحجرتها من الظهر.... 
قعدت عفرا بعد في الكرسي المجابل... 
حمد: انزين سمعي...قولي لابويه اني بسير بوظبي اليوم وبرد باجر الظهر او العصر..بسير اخلص شوية اوراق... 
استغربت..هذيلا متفقين اشوووو...؟؟؟ 
مهرة: حمد..!!..الله يهديك ياخويه بتخلوون البيت فاظي..؟؟ 
حمد: جي وين خوانج..؟؟ 
مهرة: سيف تراه سار البدع..وسار سهيل ويا ولد خالووه راشد دبي يبا يبيع سيارته وياخذ سيارة غيرها اون..وانته احين بتسير بوظبي...منو بيتم..؟؟ 
اطالعني حمد بنص عين.... 
ومد ايده وفصخ نعاله ومده صوبي... 
عفرا نقعت من الضحك...وانا انحرجت.. 
حمد: اندوج عمتي ظربيني....اندوج اندوج لا تستحين...صدق انه نحن مانستحي على ويوهنا بنخلي البيت خلي..!!.. 
دزيت ايده وصديت عنه الصوب الثاني واناابتسم...بينما هو رد يلبسه وكمل رمسته.. 
حمد: شو تبيني اسويبهم يعني...اناعندي اشغال وبسير... وبرد باجر...عندج عموه وابويه... يالله يالله عفرا..وراي خط... 
نش هو ونشت عفرا.. 
عفرا: شي فخاطرج مهاري..؟؟ 
مهاري..؟؟؟ 
ياسلام حد يدلعني..!!!... 
مهرة: سلامتج ياعفرا وسلمي على اهلج... 
عفرا: يوصل ان شاء الله...مع السلامه... 
حمد: لا تنسين تخبرينهم اني فبوظبي... 
وطلع من البيت... 
وطلعت عفرا وراه...وخلوني اروحي في الصاله.... 
كملت متابعه التلفزيوون...صح الهدوء حلوو...لكن البيت الفاظي لوعه بصراحه...بعد نص ساعه...دخلت عمتي الصاله...وانصدمت يوم شفتها بعباتها... 
مهرة: عمووووووووووه وين بتسيرين انتي بعد..!!!.. 
وقفت عمتي اطالعني مصدومه من اسلوبي... 
آمنه: من متى انتي تحاسبين على طلعاتي ودخلاتي مسودة الويه...خلي عندج احترام شوي ....!!! 
تلومت..وتفشلت... 
مهرة: سمحيلي عمووه مب قصدي بس صدق بتخلون البيت فاظي علي.... 
رجعت عمتي تفتش في شنطتها... 
آمنه: زقري عفرا بتقعد وياج... 
مهرة: تسلم عليج عفرا سارت عند اهلها وبتبات هناك...وحمد قال بيوصلها وبيسير مناك بوظبي وبيرد باجر عنده كم شغله.... وسيف وسهيل من قبل محد وانتي تدرين..وابويه لين الحين في مزرعته ومابيرد غير المسا....!!!..وانتي احين بتطلعين...محد غيري في البيت..!!.. 
سكتت عمتي شوي تحاول تستوعب الامور.... 
وعقب. 
آمنه: انزين وشووو عليج انتي كلها ساعتين ثلاث وبرجع... 
تاففت..ماحب اقعد بروحي...ماحب... 
مهرة: انزين وين بتسيرين...؟؟ 
تاففت عمتي... 
آمنه:.. بسير مكتب الخدمات وبطلب خدامه يديده...وعقب ماخلص بروح المستشفى عند حرمه مسوية عملية...وبرجع مابتاخر وايد... بس لا تنسين تسوين عشا لابوج... 
مهرة: هااااه..؟؟ عموووه وين اروم عالطبخ انا ماعرف اطبخ بيلعن خيري ابويه... 
آمنه: ثره شو ياكل ابووج...خبزه وجبنه وكوب جاهي...وانا وانتي بنطلب من المطعم عقب...يالله فمان الله تاخرت... 
وطلعت عمتي اللي عندها سيارتها الخاصه بماانها تسوق.... نحن ماعندنا دريول.. كنت اروح وارجع من المدرسه فالباص...احيانا نادره تيبني عمتي ... واحيانا كان سهيل اييبني او حمد...بس اكثر شي عمتي... اما سيف فولد..وكان يدبر عمره... 
طنشت فكره اني في البيت بروحي...وكملت مطالع التلفزيووون... 
----------------------------------------- 
اليوم: الاربعاء... 
المكان:. في سيارة ناصر.. 
الوقت: الخامسة والربع عصرا... 
------------------------------------------ 
(ناصر).... 
ياسلااااااااام.... من اسبوعين ماطحت العين وتولهت عليها مووووت...تولهت على جوها...بعيد عن الرطوبه.. 
شوارع..مافيها زحمه....اسرع على كيفي...ياسلااام... 
التفت وانا اطالع الغرشة الخضرا على السيت اللي عدالي...وضحكت..مينون عبدالله يبا يورطني...قبل ما اروح فر هالغرشة على السيت وقالي اني بشتاقلها....فعلا احس اني مشتاق اشرب منها بس هالشي مستحيل الحين انا ساير عند اهلي وبينكرووووني اني مب صاحي.... 
وقفت سيارتي على طرف الشارع لدقيقة...مسكت الغرشة وخشيتها تحت السيت باحكام...عشان محد يشوفها..وحركت سيارتي المورسيدس لصوب بيتنا... 
وصلت البيت ونزلت... 
همممم سيارة محمد موجوده...وابويه موجود..وسيارة البيت لمشاوير امي بعد موجوده....الا سيارة يوسف محد..!!!.. 
يالله..امبووونه هو مايفتكر فحد لاصق الا فكمبيوتره..!!!.. 
شليت شنطتي الصغيره ودخلت البيت... 
حصلت امي وابوي ومنى..يالسين في الصاله... 
الصراحه فرحت بشوفتهم... 
صارلي سنه ونص اداوم في بوظبي ولين الحين ماتعودت على غيابي عن العين... 
ناصر: السسلااااااام عليييكم... 
ردوا علي السلام والابتسامه على ويوههم..ونشوا يسلمون عليه... 
بعد السلامات يلست عدالهم عالارض... 
ناصر: شوو حالكم...؟؟ وعلوووومكم...اماااااااايه والله تولهت عليج وعلى حشرتج.. 
ام محمد: فديتك ياولديه ان ماحشرتك انا منو بيحشرك عيل..ان شاء الله تيك الحرمه وتحشرك بدالي.. 
التفت لاختي منى اطالعها ببرود... ورديت صديت لامي... 
ناصر: ردينا على سالفة العرس...!!!!.. 
ام محمد: انته قلت لي يوم بتي العين بنرمس في هالسالفه...!! 
ناصر: هذي رمستنا..وجوابي لا..ماريد اعرس... 
التفتت امي صوب ابويه متظايجه... 
ام محمد: ياسلطان شوف ولدك تراه طلعلي الشيب... 
حط ابويه قهوته عالصينية متظيج... 
سلطان: اشووو فيج انتي وياه...؟؟ 
ام محمد: ولدك مايبا يعرس...تراني بشك فيه انه داسله حرمه هناك فبوظبي... 
ناصر: لو داسلي حرمه هناك مابييكم...لاني مابصبر عنها.... 
ام محمد: ياااااااااامسود الويه.....!!!..لايكون لهالسبب ماييتنا الاسبوع اللي طاف...!! 
ناصر: ههههههههههههههههههههه...كيفج عاد امايه فهمي عكيفج... 
اطالعني ابويه بعصبية... 
بو محمد: وانته شحقه ماتعرس وتستقر...؟!!..وتريح امك من المحاتاه.؟!! 
ناصر: يابويه الله يهديك مب وقت العرس الحينه...!! 
بو محمد: انا اشوفه انه وقته....تراك مستقر في امورك لا عليك ديون ولا شي الحمد لله...وتشتغل وعندك شقه عووده عليك اروحك...شو تتريا بعد..؟؟ 
خيبه...تحاوطوبي كلهم وانا توني ياي...انا ماريد اعرس...ابا اتمتع ماريد اربط عمري بحرمه وحده الله يعلم بها كيف تطلع..!!!.. 
ناصر: قريب يابويه قريب ان شاء الله....مابطول عزابي...يوم غايته بقولكم... 
سكتوا... 
يالله لو دريت جان قلت هالجمله من زمان.... 
التفت ابويه لمنى... اللي شكلها ناشة من الرقاد وتبا ترقد بعدها مره ثانيه... 
بومحمد: منّـــوه...سيري حجرتي..بتحصلين عالطاولة اوراق صفر...ووحده بيظا وياهن.. وجواز...هاتيهن وتعالي... 
منى: ان شاء الله ابويه... 
نشت منى وراحت..ويلست انا شوي اسولف ويا الشواب واتقهوي... ويوم يت منى بالاوراق ..خذهن ابويه وعطاني اياهن.... 
تصفحتهن انا باستغراب.. 
ناصر: اشوو هذيلا ابويه.!!.. 
بومحمد: هذيلا ياناصر اباك توديهن لابوحمد ..خلفان الــ(...) ... الحينه... 
اطالعته باستغراب... 
ناصر: منووو خلفان..؟؟؟... 
بومحمد: بو حمد اللي مزرعته عدال مزرعتنا...!!!..ولده حمد ربيع اخوك محمد.. وابوي عليك جانك ماتذكر..!! 
ناصر: هي هي هي...تذكرته...انزين ابويه مادل بيتهم انا..شحقه مايوديهن محمد...!!! 
قالت امي باسف... 
ام محمد: ياولدي اخوك وعياله طاحت بهم الحمجه (الجدري)...ولا يروم يطلع من بيته ..حتى اكل ياكلون رواحهم..الله يعين حرمته... 
ظحكت انا... 
هذا وقت للظحك..؟؟ اخويه مريض وانا اظحك...!!!..بس صدق ماتخيل محمد فيه الجدري هههههه ناصر: انزين يوسف...!! 
بو محمد: اخوك من صلاة العصر طلع من البيت ..وناسي تيلفونه في حجرته...ولين الحين ماندريبه وين...اتصلنا بربيعه هذا خالد..مب وياه بعد... 
ناصر: يعني لاازم انا اللي اودي الاوراق..!!!.. 
بو محمد: هي نعم لازم... 
ناصر: باجر انزين...خلوني ارتاح شوي..توني واصل من بوظبي...!!.. 
بومحمد:...شو باجر...!!!..الريال مستعيل عليهن وانا تكفلت بهن اروحي متاخر عليه...احين تقوم توديهن.. 
ناصر: انزين يابويه مادل البيييييت..!!!!.. 
بومحمد: ادله...شفت بيت قوم بن خليفه في منطقة الــ(.....)... البيت اللي مجابلنه هو بيت بو حمد...واحين قم ودهن قبل ماياذن المغرب.... 
انقهرت...احين انا ياينكم من بوظبي متعني وماسك خط وتعبان ولا رقدت من امس...ويقومون يطرشوني عشان موضوع تافه..!!!!...بس منو يروم يقول لا للشيبه..!!.. 
ناصر: ان شاء الله.. فمان الله.. 
شليت الاوراق ونشيت وطلعت..ركبت سيارتي وانا ميت قهر...حسيت بصداع... 
حركت سيارتي ومشيت.... 
لو انا فبوظبي احين جان راقد ومرتاح.... مب ساير بيت مادري منوووه اعطيه اوراق بايخه....!!!.. 
تذكرت الغرشه المدسوسه...مديت ايدي وطلعتها وفتحتها...سيارتي مغمجه ولا حد يشوف... 
قلت فخاطري بشرب شوي عشان اصحصح...وشربت... 
وشربت.. 
وشربت... 
وشربت... 
بس خلاص احس راسي فعلا افتررر ...ان شربت اكثر مابسوق عدل..بالتالي سكرتها ورجعتها تحت السيت... 
ابتسمت....احس بخفه فراسي...!!!..شعور حلوو.. 
مديت ايدي وشغلت المسجل...وانا مستمتع بالاغاني واطبل عالسكان....وطارت الظيجه عني كلها وحل مكانها الوناسه والخففه.. 
--------------------------------------- 
اليوم: الاربعاء.. 
المكان: صالة بيت خلفان... 
الوقت: السادسة مساءا... 
--------------------------------------- 
(مهرة).... 
ملل... 
احس بالوقت ثقييل يوم انا اروحي في البيت..اجلب في هالقنوات... وليتني حصلت شي زين اتابعه... 
ليت عندي ربع عشان اكلمهن في التيلفون..لكن طوال سنين دراستي كنت مهتمه بدراستي ..ونظرا لشخصيتي الضعيفه ما قدرت ارابع أي بنت لدرجه الربعه يعني... 
بس..زماله لا غير...ومن تخلص سنه...انسى البنات اللي كانن فعلا وياي في الصف..!!!.. 
ان شاء الله في الجامعه يتغير الحال...واحصل لي ربع زينات....!! 
سكرت التلفزيووون...ملل..من الخاطر ملل...قمت ورحت المطبخ..اللي هو في الحوش...!!.. 
دخلت المطبخ اشوف شو بسوي لابويه عشا...الله يعيني على هاليوم... 
الظاهر انه مابيمر على خير... 
همممممممممم والحين..؟؟ 
كيف يسوون الجباتي..؟؟؟ 
قعدت امخمخ واطلع الطاسه اللي بعين فيها عجينه الجباتي...واحط الطحين وطبعا مااجذب عليكم نسيت احط الملح قبل مااظيف الماي...ويوم تذكرت حطيت الملح عالعجين وتم مكان فيه ملح ومكان لا..وطبعا كسر كسر...ولووووووووووووووعه جبد..كل هذا وانا اعجن بايد وحده...والايد الثانيه تحاول تمسك الطاسه بثبات...وماتقدر علىهالمهمة " الصعبة" بسبب كسرها....اخر شي يوم شوي ظبطت العجينه ..غسلت ايدي...وسمعت الباب الرئيسي يندق..!!!!... 
خيبه...ياويلي...ماقدر ماقدر...منووووو ياي الحين والبيت خلي..؟!!!!.. 
مابطلع...خلهم يدقوون لين يعيزووون.... 
رجع الدق مره ثانيه.... 
فجاه تذكرت كلام عمتي..!!!!...قالت ياويلي ان خليت ظيف واقف عالباب.... 
كملت تغسيل ايدي ونشفتها بالفوطه الصغيره... 
لازم علي اسوي هالشي...وان شاء الله تطلع حرمه مب ريال...ياويلي قلبي يدق... 
شوبلاني خبله الا ظيف او ظيفه وبيسيرووون ...وعمتي بترجع بعد شوي اكيد...!!!.. 
احم....بسم الله.... 
مسكت شيلتي البيظا وتغشيت..طلعت راسي من باب المطبخ ...والعثره...!! 
الباب الرئيسي مسكر...لازم اروح افتح... 
مشيت بارتجاف في ريولي...يوم وصلت للباب...اندق للمره الثالثه...وفزيت ..وشهقت...مايسوى علي... 
فتحت الباب شوي شوي...ووايقت.... 
اوووووووه لا...!!.. 
ريال..!!!...اوففففففففففف... 
التفت لي الريال يطالع الراس المغطا بالشيلة البيظا اللي يوايق له بهالطريقه... 
ناصر: السلام عليكم... 
مهرة: وو..وعليكم السلام..والرحمه...مرحبا.... 
ناصر: آآآآه...هذا بيت خلفان الـ(.....)....؟!! 
مهرة: هي نعم..... 
كنت بساله منوو يبغي...وكنت على وشك اقوله محد في البيت...بس رجعت رمسة عموووه فبالي....ياويلي ان خليت أي ظيف يطلع من البيت بدون ماياخذ حقه ويتقهوي...!! 
وين يتقهوي هذا بالله..؟؟؟ عند الباب...؟؟؟؟ 
كملت كلامي.. 
مهرة: اقرب في الميلس... 
فتحت الباب وابتعدت..... ومشيت صوب البيت بسرعه... يوم التفت حصلته بعده واقف عند الباب...يتلفت بارتباك.. 
ناصر: آآآآه...الشيخه وين الميلس..؟!!.. 
استغربت..الظاهر هذا اول مره ايينا...!!!!... 
مهرة: هذا الميلس...من هالصوب... 
واشرت له على باب الميلس.. 
ودخلت المطبخ.... 
--------------------------------------------
_________________
اليوم: الاربعاء.. 
المكان: في ميلس بيت خلفان... 
الوقت:...السادسة وعشر دقائق مساءا.. 
---------------------------------------------- 
(مهرة)..... 
اوفففف..الله يسامحج ياعموووووه... 
الله يسامحج... 
احين شو اسويبه هذا اللي في الميلس...شو اسويييي...؟!!!.. 
آآه...لازم يتقهوي صح..؟!!.. 
يبت صينية..وحطيت الدلال فيها..وغسول وكواب وفنايين... هممممم...شو بعد يبا...؟؟؟ رطب!!..بحطه شو وراي... 
حطيت صحن الرطب.. 
شو بعد..؟!!!... 
شوووه ياي يزط هووو؟؟؟...بسّـــه... 
احين كيف بشلها..؟؟ ايدي مكسووره ماروم اشل عليها شي ثقييل... 
بس لازم... 
حاولت في الصينية اني اشلها بشكل يكون الثقل كله على ايدي اليمين...وشوي باليسار.. 
الله يستر وما اطيح من ايدي...وفوق هذا متغشيه اخاف اني اتخرطف واطيح...يارب تعيني..!!... 
اخيرا..تدبرت امر الصينية...حصلت دزازة لاباس فيها مدسوسه في المطبخ عدال الثلاجه..استخدمتها...وسحبت الدزازه لين باب الميلس... 
شليت الصينية بصعوبه وترددت قبل ما ادخل الميلس... 
والله اني خايفه...!!!..اول مره اسويها...!!!! 
الله يسامحج ياعموووه للمره الالف...!!! 
اول مادخلت الميلس لاحظت الريال ينش بسرعه ويتجدم صوبي... 
خفت...تراجعت لكني لصقت بالباب...لكنه ماكان يايني انا... 
ناصر: هاتي عنج الشيخه...شحقه عبلتي علىعمرج وانتي ايدج جذي...!!..مابغي اثقل عليج... 
شل الصينية عني وحطها عالطاوله وتراجع بعيد عني...وهو يطالعني بفضول... 
ياحليله مؤدب..!!!... 
بس صار لازم اقوله انه محد في البيت... 
مهرة: افا عليك هذا الواجب...اسمحلي اخويه ترا ابويه مب موجود حاليا احيده فمزرعته...بغيت شي ظروري؟؟ 
يلس الريال...وحسيته يطالعني بفضول وافكار كثيرة تردد فباله...صح اني ماشوف عدل من ورا الغشوه .!!..لكن اشوف الشي البسيط... 
سكت فتره..لدرجه اني توترت اكثر.... 
فجاه قالي.. 
ناصر:آآه..الصراحه هي..بغيت شي ظروري... 
مد ايده للاوراق اللي حاطنهن عالمسند عداله ومد ايده لي...عشان يعطيني الاوراق...!!! 
تجدمت وانا اسحب ريولي سحاب.. 
ناصر: هذي الاوراق تخص مزرعه ابوووج...تعالي..خذيهن..!!.. 
تقربت اكثر..مديت ايدي ومسكت الاوراق... 
لكن.. 
شي ثاني مسك ايدي انا.... 
مد الريال ايده بسرعه ومسك ايدي وسحبني بالقوووو... 
حسيت برعب...بغيت اطيح...لكن الخبيث مسكني من كتوفي...تراجعت بسرعه وحاولت اسحب ايدي لكن ماشي فايده... 
مهرة: فجني...شو تبغي...!!!! 
سمعت ظحكته السااامه وشفت برعب ظروسه البيظ...شو يبا فيني هذا...ليش ماسكني جي..؟؟ 
سحبت ايدي بقووه اكثر...ماشي فايده..متشبص في ايدي بقوو لكن مايبين عليه انه باذل جهد كبير..!! 
ناصر: شحقه خايفه انزين...صبري لا تظاربين...خبريني...خوانج وين..؟؟ 
استغربت وحاولت اسحب ايدي للمره الالف... ماسك ايدي عشان يسالني عن اخواني؟؟؟وانا اللي تحسبتك مؤدب يالخبيث.. 
مهرة: خواني محد مب في البيت....دخيلك فجني شو تباااا... 
سحبني اكثر صوبه..وانا اتراجع اكثر.... 
ناصر: امج وين..؟؟ 
تنفست بصعوبه...وقلبي يدق مثل الطبل....يارب...ساعدني.. 
دزيت الريال بايدي المكسوره رغم المي الفظيع..!!! لكن ماقدر اخليه يقرب مني... 
مهرة:..امي ميته... 
ناصر: اووه..آسف...يعني ارووحج في البيت... 
ترددت اجاوبه...وهو يضغط على ايدي ويسحبني اكثر واكثر...وانا احاول اني اتراجع واحس انه قوتي كلها استنفدت... 
مهرة: ليش تسال هالاسئلة ...فجني دخيلك شو تبا فيني...!!!..خذ واجبك واطلع من البيت الله يخليك ...الله يخليك... 
قمت اترجاه....لاني شفت ان قوتي ماتيب نتيجه...وانه متى مابغا بيزيد قوته وبيتغلب علي...مابقدر ادافع عن نفسي بحالتي هذي... 
نزلت دموع من عيني بسبب خوفي الكبير... 
ناصر: ههههههههه...شحقه زايغه انتي...مابسويبج شي...بس ابا اشوف ويهج...واعرف اسمج... 
صرخت.. 
مهرة: لاااااااااااااااا...... 
لكنه مد ايده وسحب شيلتي... 
مش بس كشفت ويهي....كشفت شعري بعد... 
بعدت ويهي عنه صوب ثاني وانا اصيح ...من الصدمه والخوف...مابغيته يشوف شعري..ولا يشوف ويهي...ولا يمسكني جي... 
شهقاتي منعتني من الكلام.... 
حسيت بايد بارده تمسك ويهي بحزم..وتصد ويهي صوبه... 
اطالعته لاول مره بوضوح...الله ياخذك...الله ياخذك... 
شيطان بصورة انسان..!!!.. 
ونفس ابتسامته الخبيثه.... 
ناصر: ههههههههه مثل ماتوقعت...صوتج وجسمج عيبنّــي من قبل...والحين ويهج بعد حلووو وناعم....شو اسمج حبيبتي..؟؟ 
زادت شهقاتي..وادركت دنو آخرتي....والدموع تنزل وتنزل بدون ماقدر اوقفها.....احاول ادفع بايدي صدره اللي قام يتقرب مني بشكل خطير..واتجاهل الم ايدي... 
مهرة: الله يخليك..دخيييلك لا تسوي فيني شي الله يخليك خلني اروح ابوس ايدك... 
سكت عني...والابتسامه الخبيثه اختفت... وحواجبه تعقدت...وهو يتامل فويهي بشكل غريب... 
فجاة ارتفعت انفاسه ... وتوترت ملامحه.... 
وانا اتامل برعب الصراع الداير فويهه...ياترى شو بيكون مصيري..؟!!!. 
فجاه...حسيت بنفسي حره... 
ايده اللي كانت ماسكتني بقوو...تركتني.. 
ودفعني شويه بعيد عنه...وعق بعمره عالكرسي اللي وراه...وشكله تعبانه كانه قاطع ميل ركظ... 
ترجعت لورا ...وركظت ...وركظت...وركظت... 
ما انتبهت لنفسي الا وانا فغرفتي...وعلى شبريتي...غرقانه فبحر من الدموع...!!! 
--------------------------------------------
عشانكم جزء ونص^_^

(الجزء الخامس (

-------------------------------------------- 
اليوم: الاربعاء... 
المكان: ميلس بيت خلفان... 
الوقت: السادسة والنصف مساءا.. 
-------------------------------------------- 
(ناصر)..... 

شو سويت..؟؟ 
انا شوو سويت.؟!!!... اكيد ينيت...والله مب صاحي... 
حسيت بتعب...انفاسي ترتفع بشكل كبير وقوي...اطراف جسمي كلها ترتجف...والعرق ينزل من يبهتي ...!!.. 
حسيت بخووووف فظيع... وكره للذات... 

وسالت نفسي للمره الالف...!!. 

انا شوووو سويت..؟؟؟؟ 

كله من الخمر....الله ياخذ الخمر...وياخذ اللي عطاني الخمر...وعلمني عليه.... 

حسيت نفسي شوي وبصيح...شوي وبموت....مختنق...ماقدر ..ماقدر اقعد... 
رغم ان ريولي ضعفت ويالله يالله تشلني..الا اني قمت...وطلعت من الميلس...وطلعت من البيت...وسكرت الباب الرئيسي وراي بهدوء... 

نسيت الاوراق..نسيت نفسي...نسيت تربيتي...نسيت الاحترام والحشمه.... 

نسيت ..ديني..!!.. 

ركبت سيارتي وتحركت وانا احس برعب... 

شو سويت...شو كنت ناوي اسوي بالبنت انا..؟؟؟؟ ... شو هالنوايا الخبيثه..!!!..ماكد فكرت فيها شمعنى اليوم..؟؟؟؟ 
يالله...ساعدني... 

انا خلاص...انتهيت....لو خبرت البنت أي شخص...خلاص بروح فيها...مستقبلي كله بيضيع...وبتضيع البنت معاي... 
الله يستر...الله يستر... 
مديت ايدي وفصخت عني السفره..وفريتها ورا السيت...احس بالحر...بالضيق... 

بشعور ماينوصف... 

حركت سيارتي وانا ماعرف وين ساير...مافكرت اتجه لمكان معين..بس ابا افكر بالشي الفظيع اللي سويته...والشي الافضع اللي كنت بسويه لولا انتباهي لنفسي......!!!! 

ولولا الطريقه اللي ترجتني بها.... 

حسيت بنفسي بصيح...والله...شوي وبتطلع دموعي.... 

اصيح عالبنت اللي هاجمتها...واصيح على نفسي اللي....اللي... اللي صارت دنيّــه لهالدرجه... 

خذتي الافكار ويابتني...وانا ماحس بالوقت...طبعا سمعت الاذان وطنشت... 

بعد دقايق...شفت عمري على الطريق اللي يودي للبر...ارتحت من اختياري العفوي لهالمكان... 

انا بحاجه لوقت اقضيه بروحي مع نفسي...واهدا...اذا قدرت اهدى.. 
صحيح المكان ظلام لكن...اقدر اشغل ليتات السياره .. والقمر كامل اليوم... 

صدق اني متفيج .... 

وقفت السياره....لازم افكر باللي بسويه...شو اسوي؟ مالي ويه ارجع عند اهلي....اخاف الخبر يكون واصلنهم.. 

بيتبرون مني اهلي..هذا اذا ماذبحوووني... 

يااااااااااااااااالله شو سويت..!!!!.. 

نزلت من سيارتي ودرت حواليها وانا ميت من الغيظ والقهر على نفسي وعلى الحال اللي وصلت له من استهتاري... 

فتحت الباب الثاني..ودورت تحته بعصبيه وحركات سريعه عن الغرشه الخضرا اللي شكلها بدمر حياتي...هذا اذا مادمرتها اصلا...وطلعتها.... 
فتحتها وانا امشي في الرمله شوي....وجبيتها كلها عالرمل... لين اخر قطره...بدون أي شعور بالاسف....لكن شعور بالارتياح.... 
صبيت لعناتي على كل قطره نزلت من الغرشه هذي.....وبعد ماجبيتها كلها...رجعت للشارع...وكسرتها باقوى ماقدرت عالشارع... 

الله يلعنج.... 

رجعت لسيارتي...وانا افكر اني ارجع البيت واخذ اغراضي وارجع بوظبي...وانا بعيد...يمكن اكون مرتاح اكثر... 

حركت سيارتي ورجعت بها صوب داخل المدينه...لكن فجأه...ولقلة انتباهي...انحرفت السياره عن الطريج...ونزلت في الحفرة الرملية على جانب الطريق.. 
مثل ماتعرفون الشارع يكون مرتفع شوي عن مستوى الارض...وعلى اطراف الشارع منطقة نازله...رملية... 

السياره انحرفت في هالمنطقه...حاولت اسيطر عليها والخوف تسلط على نفسي... 

ماقدرت... 

وانجلبت السياره ودعمت في الرمل... 

--------------------------------------------- 
اليوم: الاربعاء.. 
المكان: غرفة مهرة... 
الوقت: السابعه مساءا.. 
----------------------------------------- 
(مهرة)..... 

تعبت... 
تعبت من الصياح.... 
ادري انه بتقولولي ليش تصيحين...ماصار شي..!!. 

لكن.. 

لكن لو صار..؟!!..شو بيكون مصيري..؟!!..بتدمر حياتي...بتدمر سمعتي.... 
وكل شي.. 
وبعدين انا خفت بشكل فظيع...اول مره اتعرض لهجوم من هالنوع...من ريال ماعرفه.... 
الله ياخذه... 
اكره... اكرهه ...عمري ماكرهت انسان مثل مااكره هالحقير...!!!!... 
ليش...ليش يسوي فيني جذي..!!.. 

شو سويت له انا....يالله انتقم لي منه يالله يارب.... 

قمت من شبريتي ودخلت الحمام... حسيتي اني ..نجسه... 
فعمري كله...ماكد لمسني أي ريال...ماعدى خواني وابوي ...... 
كيف بتحمل نفسي بهالذكرى كيف.... 

دخلت الحمام..وتسبحت...وبعد ماخلصت صليت المغرب الفايته مع العشا...وهدى بالي شوي.. 

قدرت افكر بالموضوع شوي بعقل ... 

مهما صار...مستحيل...اخبر حد بالموضوع هذا مستحيل... 

قبل مايحكمون عالريال..بيحكمون علي انا....يوم انا بروحي في البيت شحقه مدخله ريال ماعرفه..!!! 
كله من عمتي ...هي اللي وصتني وهددتني.... 

مستحيل اخبر حد...الريال النذل اكيد مابيخبر عن نفسه وهذا شي اكيد... 
وانا بعد مابخبر...لانه هالشي بيورطني... 
والحمد لله انه ماوقع ضرر صدقي... 
بس تحرش وهجوم....مب...مب...آآه...لا ماقدر اقول الكلمه صعبه علي ماصدق اني تعرضت لهالشي للحين... 
لازم اشغل نفسي بشي عن التفكير.... 

عقيت شيلة صلاتي وانا اتذكر عشا ابويه اللي ماسويته.. 

ياويلي...!!.. بيهزبني... 

طويت السياده ورجعتها مكانها...لبست شيلة بيظا ورجعت انزل تحت... ترددت يوم وصلت للحوش..اطالعت صوب الميلس برعب...النعال مب موجوود...اكيد روح عيل بيقعد... 
دخلت الميلس بخوف...اشوف كل شي مثل ماكان...انتبهت للارض..والاوراق المنتثره عليها... 

هي صح...هو كان يايب اوراق..!!!!... 
ياويلي...شو بقولهم؟ منو ياب هالاوراق..!!!... 
نزلت ولميت الاوراق وخذتهن معاي...وحطيتهن عالطاوله اللي في الصالة...ورجعت للمطبخ اسوي لابوي او احاول اني اسوي العشا.... 
خلال وجودي في المطبخ لاحظت ابويه يفتح الباب الرئيسي ..ويدخل البيت وهو شكله تعبان...خفت..لايكون عرف أي شي..؟؟؟ لالا اذا عرف بيدخل البيت مثل الاعصار..مب بشكل تعبان..!!! وكملت شغل وايدي ترتجف.. 

وبعد ماخلصت..طلعت النتيجه في النهاية لاباس بها...غطيته وخليته في المطبخ ورجعت للصاله...حصلت ابويه يالس يطالع التلفزيوون... 

قلت بصوت مرتجف.. 
مهرة: شو امسيت ابوويه...!!.. 
اطالعني ابويه بنظرة خوفتني... 
بوحمد: بخير...وين عمتج..؟؟ ماشوف سيارتها براا.. 

يلست انا عالكرسي بعيد شوي.في الجهة المقابله... 
مهرة: عمووه طلعت قبل المغرب وسارت مكتب الخدمات...وعقب قالت بتمر على حرمه ومابتتاخر..ولين الحين ماردت... 
سكت عني ابويه ورجع يطالع التلفزيوون...التفت انا بعيوني للطاوله اللي حطيت عليها الاوراق..مثل ماهن..محد صكهن... 
فكرت...اهاجم..احسن من اني اتهاجم..!!!... 
قمت ومسكت الاوراق...وعطيتهن ابويه وانااتصنع الهدوء... 
مهرة: ابوويه...يا ريال اليوم ودق الباب ..وعطاني هالاوراق لك وروح.... 

زغت يوم اطالعني ابوي بعصبية لكني تصنعت الثقة بالنفس... 
بوحمد: ريال يا وعطاج الاوراق...وانتي فتحتيله الباب..!!!. 
مهرة: منوو عيل تباه يفتح له الباب..؟؟..عمووه موصتني ماخلي حد يدق الباب بدون ما افتح..تغشيت وسالت منووو ؟ قالي انه ريال وعنده اوراق لك...فتحت الباب وعطاني الاوراق وتوكل... تباني احط لك العشا.؟!!... 

تاثر ابويه من ثقتي الكاذبه بنفسي..ونزل راسه يتصفح الاوراق...وقال بهدوء.. 
بوحمد: هي حطي العشا... 

اوووووووووووف واخيرا..الحمد لله ماشك بشي..قمت وسرت المطبخ بسرعه وحطيت لابوي العشا اللي سويته...ورجعته في الدزازه...وحطيته جدام ابوي ويلست اطالع التلفزيون وانا اتصنع الهدوء... 
ومع كل صوت يصدر افز... 

الظاهر اني بعيش برعب دائم بسبب تعرضي لهالحادث اليوم... 

الله لا يوفقه هالنذل وين ماراح....الله لا يوفقه... 

-------------------------------------------- 
اليوم: الاربعاء... 
المكان: في سيارة يوسف.. 
الوقت: السابعة والنصف مساءا.. 
-------------------------------------------- 
(يوسف)...... 

لين الحين انا مب مستوعب اللي صار معاي.... !! 

صار لي ساعه...واقف جدام بيت وضحه لكن بعيد...!!..اترقب أي حركه تصدر من البيت..كل سياره طالعه وداخله... مب متصور بان وضحه سوت فيني جذي...او بان الحياة سوت فيني هالشي الفظيع... 

احس بحروره فقلبي...كانه ذاب..وتلاشى.... 
معقوله ...حب ثلاث سنين ينتهي برساله.!!!.. 

لين الحين ماطلعت ردة فعل...مب قادر اهضم الموضوع...مب قادر اصدق..لين متى بتم واقف هني انا.. 
خلاص...افهم ياغبي.. 
خلاص انته طلعت من حياتها...تلقاها احين تفكر بخطيبها وحبيبها اليديد بابتسامه حالمه على ويهها... 

ويهها اللي ماشفته للحين.... 

حركت سيارتي وانا احس بقهر وعجز عن التصرف...ورجعت البيت...وقفت سيارتي ونزلت...اول مادخلت الصاله واجهتني امايه... 
بقلق.. 
ام محمد: ياولدي وين كنت للحين ؟؟ ناسي اغراضك وتيلفونك في حجرتك....شفيك..؟؟ 
قلت بهدوء... 
يوسف: مافيني شي...نسيته ...سرت عند ربيعي ورديت.. 
مشيت عنها وسرت فوق... 
وسمعت صوتها يوصلني.. 
ام محمد: وين ساير..؟؟ ماتبا عشا...بنحطه بعد شوي.. 
يوسف: ماريد عشا امايه برقد....تصبحين على خير.. 

كملت طريقي..ودخلت غرفتي..وقفلت بابي... 

عقيت بعمري عالشبرية وانااحس بعيوني تحرقني... 

شووووه...؟؟..تخسي اني اصيح عشانها....!!!..والله ياويلها عيوني ان طلعت دمعه... على كل دمعه بصفع عمري طراق على هبالتي... 
والا حد يحب وحده عن طريق النت...؟؟!!!!!...مافادتني كل السوالف اللي سمعتها يعني..؟؟؟ صدق اني...حمااااااااااار....!! 

لكن من اليوم ورايح لا وضحه ولا غيرها...اودر عني هالخريط احسن... 
رن التيلفون فجاه... 
تيلفوني اللي نسيته عالمكتب ومازال مكانه.....!!.. 

فكرت اطنشه...بس ماقدرت الرنين ملح... 

قمت ومسكته..حصلته اخوي ناصر...رد هو من بوظبي والا.؟؟؟ ماشفت سيارته..!!.. 

يوسف: آلووووه...!! 
سمعت صوت انفاس ناصر السريعه والثقيله... 
ناصر: يوسف...يوسف وين انته..؟؟ 
يوسف: شفيك ناصر؟؟..انا في البيت...بلاك..؟؟؟؟ 
ناصر: يوسف...دخيلك تعالي في طريق البديع اللي على طريق بوظبي...هناك على دخلة البر...لا تخبر حد بس تعال باسرع وقت... 
خفت...اتصاله مايبشر بخير..بس بما اني معروف باني "عملي"..رديت عليه باختصار.. 
يوسف: احين بييك... 
سكر ناصر وسكرت انا وطلعت من غرفتي وهالمره مانسيت اخذ اغراضي الشخصية معاي.. 
وسقت سيارتي باسرع شي اقدر عليه في شوارع العين... 
-------------------------------------------------- 
اليوم: الاربعاء.. 
المكان: في البدع.. 
الوقت: الثامنه مساءا.. 
-------------------------------------------- 
(سيف).. 

بصراحه..وناسه... لعبت اليوم لين ماقلت بس...وطحت بعد من فوق النكود لكن الحمد لله ماياني شي غير نطت لي عصبة بس... 
حاليا يالسين حوالي الظو اللي مسوينها...الجو في الليل شوي بروده في البر...لبست جاكيتي وييت ويلست عدال واحد من الشباب ..تعرفت عليه بس اليوم...مابيني وبينه معرفه كبيرة...اسمه سالم.. 

يلست عداله وانا اراقبه يخش ايده فمخباه ويطلع علبة زقاره وولاعه... 
استغربت.. عمره 18 ويدوخ..؟!..اوكي مب غريبه بس ماحيد ربعي كلهم مايدوخوون... 
لاحظ سالم اني اراقبه...وفسر مراقبتي له على اني ابا ادوخ انا بعد... 
التفت صوبي ومد ايده بعلبة الزقاره.. 
سالم: اسحب لك صلب.. 
ترددت..شو اسحب بعد.. 
سيف: لالا انا ما ادوخ.... 
سالم: وشحقه ما ادوخ..؟؟ 
سيف: بس جي ما ادوخ..مضر بالصحه...شو ابغيبها..!! 
سالم: جربها انته بس... عقب شوف اذا مضره او لا.. 
سيف: شو بعد اشوف اذا مضره..اعرف انها مضره...انته من متى ادوخ..؟؟ 
حط سالم صلب زقاره بين شفايفه وولعها بالولاعه...سحب نفس طويل ونفخ سحابه بيظا انتشرت في الجو بسلاسه... 
سالم: من ست شهور تقريبا... 
سيف: شو تبابها..ودرها..خلاص دامك جربتها ودرها... 
سالم: لا تخاف انا مب مدمن عليها...متى ما ابغي بودرها بسهووله... بس دامها تريح اعصابي ليش اودرها..!! 
سكت عنه وانا اراقب الظو تلعب جدامي.. وبعد لحظات تفكير... 

سيف: هات بجرب...بشوف اللي عايبنك هذا كيف طعمه...!! 
ابتسم لي سالم بسخرية مدموجه مع خبث... ومد ايده بعلبه الزقاره وسحبت منها صلب ...حطيته بتردد فحلجي ..وولعتها... 
سالم: يوم تولعها اسحب نفس...بس لا تبلع الدخان... 
نفذت... وبعدها سعلت بشده... وظحك علي سالم... 
سالم: عادي كلنا جذي نساعل او بادي...بس عقب تبدا تتعود عليها وتستمتع...استمر لا توقف.. 
ترددت...بصراحه شعور ماريحني في البدايه...لكني ابا اشوف الشي الممتع في هالصلب الصغير... 
واستمريت بالدواخه... 
شوي شوي..بديت اتلذذ فعلا وحسيت بصدري يتوسع مع كل نفس.. وفجاه حسيت بدحّه قوية على ظهري..وسعلت بعدها وعورتني عظامي...وشكلها العصبه انفجت عني... 
قلت بصريخ.. 
سيف: خيـــــــــــــــبه... منووو هاااااااا...؟!! 
نط جمال فويهي وجابلني وحياته معقده... 
جمال: شوووووووو تسوي....؟؟!!! 
سيف: احم.. 
سحب صلب الزقاره من ايدي وفره للظو... 
سالم: شياك عليه خله يجرب.... 
التفت جمال صوب سالم بعصبيه وكفخه على جتفه.. 
جمال: مسود الويه ياسالم...شحقه تعلمه عالزقاره..؟!! 
سيف: مب ياهل انا عشان حد يعلمني جمال... 
التفت لي جمال بعصبية... 
جمال: شو تقول انته.؟؟ من متى تفكر في الدواخه..؟؟؟ .. ان شفتك راكز الصلب هذا ثاني مره ياويلك.... 
ظحكت انا على جمال وعلى عصبيته...وطنشنا سالفة الزقاره والدواخه وقمنا نسولف على اشياء ثانيه... 
لكن تبون الصدق... 
عجبتني الراحه اللي حسيت فيها وقت الدواخه...!!! 

------------------------------------------- 
اليوم: الاربعاء.. 
المكان: في مطعم من مطاعم دبي.. 
الوقت: الثامنه مساءا.. 
------------------------------------------- 
(سهيل).... 

بعت سيارتي...ولين الحين ماحصلت لي سياره زينه...وتعبت انا وراشد من الحواطه...وقررنا نتعشى من وقت بما انه ماتغدينا...!!!... 
وبعد ماطلبنا عشانا... 
راشد: وايد محترم الريال اللي شرا منك السياره...عيبني.. 
سهيل: هي...انا بعد حسيته محترم وريال والنعم..اول مره اتعرف على واحد من هل دبي... 
راشد: قلت لي سواف ساير يخيم ..؟؟ 
سهيل: هي..هو وربعه... 
راشد: تعرفهم ربعه عاد انته ياسهيل..؟؟ 
فكرت شوي...بصراحه ما اعرف غير جمال.. 
سهيل: هممممممممم...اعرف واحد منهم وهو دوم وياه..ساكن فحارتنا..اكبر من سواف بسنه اظن.. 
راشد: هممم...والباقين..؟؟ شو دراك هذيلا زينين والا لا..؟ 
سهيل: اووهووو رشوود براااايه يرابع اللي يبغيهم احين هو ريال لا تصدعني بسوالفه... 
راشد: وين ريااال ياسهيل من هو عمره 10 سنين وانته تقولي ريال وبرايه...مايندرا والله بربعه شو من الطبش... وانا ماباك اتم مهمل في خوانك جي... 

تاففت...ماداني يوم يقعد راشد يعطيني محاضرات جذي... لايكون مستظيج مني لاني اقعد وايد وياه؟... 
سهيل: ردينا عالمحاضرات رشود...؟؟... انا مب مهملنه بس ما احب ادخل زود ولا اشوفه يسوي شي غلط عشان اقعد احاسبه... 
قال راشد بعصبية... 
راشد: واختك..؟؟ مكسووره ايدها قالولي... 
سهيل: شو اسويبها طاحت عالدري ...تباني الازمها اربع وعشرين ساعه عشان ما اطيح وماتنكسر ايدها.؟؟ 
راشد: مب هذا القصد...قلت لها سلامات عالاقل... 

تذكرت..وعصرت مخي.... 
سهيل: سالتها كيف كسرت ايدها... 
راشد: وشو قالت لك؟ 
سهيل: قالت لي طاحت عالدري.. 
راشد: وانته شو رديت عليها... 

ابستمت...وعقب ظحكت... 
سهيل: قلت لها صدق انج بقره....هههههههههههههههههههاي... 
حاس راشد بوزه وتراجع على كرسيه بظيج.. 
سهيل: شفت كيف....؟؟؟.. حنيّه مافيك على اخوانك واهلك ولا تدري عنهم شي... 

تنهدت... راشد صادق...انا مب سائل عن اهلي واخواني ولا ادري عنهم شي
سهيل: خذهم عندك بيسلوون شويخ شوي.... 
ظحك راشد...شووه؟ ..عيبه الاقتراح..!!!.. 
راشد: جان مهروووه يمكن لكن سواف وين بعد يبا يسلي شويخ...بس قسم بالله ماعندي مانع لكن ادري بابووك مابيطيع.. 

ابتسمت انا...واطالعت راشد بنظره..."جان مهرووه يمكن.."..؟!!!..... شكله صدق مستانس على هالاقتراح... 
اهاااااااا والا هذي سوالفك ياراشد وانا مادري..؟؟ زين.. 

وكملت ابتساماتي بخبث في نفس الوقت اللي حطوا لنا وجباتنا جدامنا عالطاوله...وبعدها قلت.. 
سهيل: شو دراك انته ان مهروه ايدها مكسوره..؟!!!. 
قال راشد بدون اهتمام... 
راشد: اماية خبرتني...انته قايلها تراك.. 
سهيل: هي صح انا مخبرنها...اليوم هي وشيخه يوا بيتنا يوم انا مترخص من الدوام... 
راشد: هي خبرتني انها بتسير... 
سهيل: عيل انته ماييت تسلم عليها... 
رفع نظره راشد صوبي مستغرب...ومستنكر...وانا ابتسم...بخبث يقهر... 
راشد: اسلم على منووووه..؟!! 
سهيل:....مهرووه... 
راشد: شو اباها اسلم عليها انته بعد...!!!!.. 
سهيل: بنت خالتك شحقه ماتسلم عليها... 
راشد: بس نحن مب متعودين على هالشي ياسهيل...وبلاها هالتلميحات هذي...فاهم عليك تراني...وانا ماعندي هالسوالف... 
سهيل: هههههههههههههههههههه...شحقه معصب انزين بس كنت اجيس النبض... 
راشد: لا اجيس النبض ولا شي...اما انك حركات..!! 
تميت انا اضحك عليه وهو يحاول انه يندمج فعشاه... 
وشوي شوي غيرنا الموضوع... 
لكن الشك مازال موجود...






اليوم: الاربعاء.. 
المكان: في العين..في جانب طريق البديع.. 
الوقت: الثامنه مساءا.. 
--------------------------------------- 
(ناصر).... 
يلست على جانب الطريج.. وانا ماسك السفره واضغطها على جرحي النازف من راسي... 
وراسي داير...وجتفي منخشع... 
تنهدت بحزن... 
هذا عقاب من ربي... 
استاهل اللي ياني... 
كان ممكن اني اموت... لكن الله عطاني الفرصه اني اتوب.. 
واذا ما استغليت الفرصه وتبت...بيصيرلي شي ثاني وبيفوت الوقت... 
لازم اتوب الحين...عقب اللي سويته اليوم...انا خلاص..ماقدر استمر في هالطريج.. 
اذا ما كان مستقبلي ادمر فعلا الحين...فممكن انه يدمر فاي لحظه واي يوم... 
وان شاء الله البنت ماترمس وتسكت عن السالفه... 
اذا تكلمت هي بعد بتضرر... 
آآآآخ ياراسي... التووبه ياربي التووووبه..
شفت ليتات سياره...ويوم ميزتها قمت اترنح... ورجعت لي دوره راسي مره ثانيه
.. 
طلع يوسف من سيارته وياني يركض...ومسكني عن اطيح وهو يشوفني برعب واضح في ويهه.. 
يوسف: شفييك ناصر..؟؟ شفيك شو صار..؟؟؟ 
ناصر: لا تخاف انجلبت السياره على طرف الطريج ماياني شي بس راسي انيرح اظني.. 
مسك يوسف ايدي اللي ماسكه السفره وظاغطه على الجرح...وبعدها عن راسي عشان يشوف.. 
واول ماشاف جرحي عقد حياته زياده وعفس ويهه... 
وفعلا تاكدت بانه يوسف انسان عملي.. قالي... 
يوسف: اذا شليت كل اغراضك من السياره خلنا نسير... 
تحركت معاه صوب السياره ...وركبت..وحرك يوسف سيارته وانا اسمعه براس داير...يكلم الشرطه ويخبرهم عن الحادث..وبعدها دبر موضوع نقل السياره لمكان امين...وطار بالسياره لمكان ماعرفه.. 
وبعد ربع او عشر دقايق تقريبا...وقف جدام المستشفى... 
صحيح اظايقت لانه مالي بارظ...لكن فعلا لازم اعالج هالجرح ويسوون لي فحص ... 
وبعد ماخيطولي جرحي وحطوله ضماده...وعطوني ادويه وغيره...رجعنا انا ويوسف للسياره ..ساعتها سالني.. 
يوسف: ممكن اعرف شو صار لك..؟؟ 
ناصر: هممممم ماشي..ما انتبهت عالدرب وانا الف وانزلقت السياره على ينب الطريج وماقدرت اسيطر عليها وانجلبت...بس... 
يوسف: اهاا..وشو مودنك انته هاييج البقعه في هالوقت..؟!! 
ناصر: ليش هالمحاسب..؟؟ بغيت ايلس بروحي بس... 
اطالعني يوسف بشكل معصب...كانه مب مصدق... 
يوسف: بوديك البيت...انته محتاج لراحه لين باجر وانا بخلص كل شي عنك عند الشرطه... 
ناصر: ماتقصر..يزاك الله خير... 
حسيت بهدوء فنفسي..صح انا متويع وتعبان...لكن اللي صار اليوم كان مثل الصفعه اللي توعيك من الرقاد بابشع صورة...!!!... 
لازم اغيرها....لازم اتوب..والا بروح فيها... 
واول ماوصلت البيت استغليت فرصه ان الصاله فاظيه والحمد لله محد بيسالني او بيحاسبني.. وركبت غرفتي وعقيت ثيابي ورقدت رقاااد عمري مارقدت شراته.... 
------------------------------------------
هذا جزء الحين بحط جزء ثاني 

الجزء السادس 
اليوم: الاربعاء 

المكان: في صالة بيت خلفان... 

الوقت: الثامنة والنصف مساءا 

-------------------------------- 

(مهرة).... 


كنت سرحانه افكر بارتجاف...باللي صارلي اليوم قبل المغرب...ورجع قلبي يدق بقووو... 

ويه ذاك الريال..مستحيل ينمحي من بالي...مهما مرت السنين..ومهما كانت اللحظة اللي شفته فيها قصيرة.. 

بس مستحيل انسى ملامحه...ونظرته... 

ارتجفت مره ثانيه بخوف وهالمره انتبهت على عمتي اللي وصلت من شوي ويالسه تسولف ويا ابويه.. 

آمنه: وابوووي مهروووه...ارمسج بلاج ماتردين...؟؟ 

مهرة: هاااه..!!..اسمحيلي كنت سرحانه شوي... 

اطالعني ابوي بنظرة.. 

بو حمد: شو مخلنج تسرحين وانتي يالسه عندنا... 

ماواحالي اجاوب سمعت ظحكة عمتي... 

آمنه: ههههههههههههههه جان تبا ريل يابو حمد... 

عصبت انا...شو بعد هذي ابا ريل...انا من شوي كارهه الرياييل وطوايفهم كلها بسبب هالحادثه...وتي هذي بعد تقولي ريل..!!!..والله احس اني قادره احين اقوم وافلعها بالدله على راسها...متفيجه..!!! 

لكني سكت... 

كالعاده.. 
بو حمد: عاد مايا نصيبها للحين عشان نيوزها... 

قاطعت رمستهم "البايخه" عن العرس وسالت عمتي ببرود.. 

مهرة: عموووه شو كنتي تبيني..؟!! 

آمنه: اسئلج اذا اخوج دق والا مادق... 

مهرة: أي اخوو..؟؟ 

آمنه: سيف.. ساير البدع مايندرابه ما اتصلبنا... 

مهرة: لا عمووه ما اتصل..اتصليبه انتي شوفيه... 

قمت من الكرسي ومشيت متجهه صوب الدري عشان اسير فوق... 

آمنه: وين سايره..؟؟ 

مهرة: بسير ارقد عموه تعبانه شوي... 

بو حمد: شو يعورج ؟؟ 

مهرة: ايدي ابويه تعورني شوي اجبت عليها اليوم وايد.. 



مب انا طبعا اللي اجبت عليها...ذاك الخسيس خلاني استعملها بقو عشان ادزه عني..ارتجفت مره ثانيه يوم تذكرت شكثر كان قريب...وخطير... 

بوحمد: تحملي على عمرج يامهره ريحي ايدج والا تراها مابتصح... 


استانست يوم ابويه طلع شوية اهتمام...بس سخرت من نفسي..وكان ودي اقوله قول للي جدامك انها ماتشغلني هالكثر ... بس وين اروم انطق انا...!!!.. 

مهرة: ان شاء الله ابويه...تصبحون على خير.. 
عطيتهم ظهري وكملت طريجي لفوق...دخلت حجرتي وسكرت على عمري الباب... 

وتنهدت بتعب... عقيت شيلتي البيظا وفتحت شعري الخرسان اللي لميته عالسريع ... 

يلست على شبريتي استرجع االاحداث.. 

بالاحرى..استرجع غباوتي.. 

شو عرفني ان هالريال مب قريب من الاهل... 

شو عرفني انه خسيس..!!!.. 

شو عرفني انا اصلا بكل الامور البديهية اللي تعرفها البنات من سني...!!! 

لكن اللي يسمع كلامج ياعمووه ثاني مره.. 

كلامج كان على وشك يدمر مستقبلي وحياتي كلها اليوم..!! 

الله ستر بس والريال فجني... 

بس لحظة... ليش فجني...؟؟ شكله ماكان بيفجني كان مصر انه يشوفني ويسوي اللي مايعلم به غير ربي.. 

يمكن انتبه على نفسه...!!!..يمكن كسرت خاطره... 

لفيت ايدي على نفسي وحظنت ايدي المكسوره وانا احس ببروده... 

شو بيصير لو مافجني...!!.. 

غمضت عيوني بقوو..لا ..ماريد اتذكر..الحمد لله ماصار شي وانا نجيت بنفسي...وخلاص ثاني مره مالي احتكاك بالرياييل ولا لي خص فيهم... 

انا ماعرف اتعامل معاهم..اخواني ما اعرف اتعامل معاهم كيف الغرب..!!!! 

انسدحت على شبريتي ومديت ايدي لا اراديا وبشكل عفوي للسدة عدال راسي..وطلعت صورة امي... 

فديت هالويه...فديت هالضحكة...يالله يا امي كم افتقدج..الله يجعل قبرج روضة من رياض الجنه يارب.. 
طول عمرج انسانه دينه وحنونه وتوزن كل الامور وتحطها بنصابها... 

لو انتي هني جان حميتيني من انياب الذياب اللي ماكنت ادري بوجودها من قبل... 

لو انتي هني...جان ماطلبتي مني اطلع لاي ريال كان غريب او قريب... 

لو كنتي هني...جان ماكنت انا... 

مثل ما انا الحين....!! 

----------------------------------------------- 

اليوم: الاربعاء.. 

المكان: في صالة بيت ام راشد 

الوقت: التاسعه مساءا 

------------------------------------------------ 

(شيخة).... 

تعدلت اكثر في تسديحتي عالكرسي.. ومديت ايدي بالروموت كونترول وبدلت القنوات... 

بو راشد: اشووووووو هذا انتي قاصه علينا...هاتي الروموت هذا ...هاتي... 

شيخة: ابووويه حرام عليك اتريا فلم باييي احين على شانل تووووووو.... 

بوراشد: شوو بعد هذا جانك تو...!!..هاتي يالله هاتي ...جانه البيت ممزور تلفزيونات وانتي اظاربينا على هالتلفزيون.. 

شيخة: هههههههههه فديتك والله يابويه اندووك خلاص بشوف الاعاده نص الليل... 

بوراشد: بعطيج بهالكوب عراسج ماشي سهر نص الليل اتمين موازره التلفزيون.. 

شيخة: ياويلي شو تباني اسوي عيل..!!!!.. 
بوراشد: ماخليتي فلم ماشفتيه....بسج من الافلام...يلسي ويانا شي مول مانشوفج,

ظحكت انا على ابويه..دوومه حاط دوبه من دوبي جي...نشيت من الكرسي ويلست وتربعت عداله عالارض...وهو ماسك الروموت ويدور قناة الجزيرة..!! 

شيخة: ما اقعد وياكم..؟؟؟ ليش انا منوو عندي غيركم فهالبيت اجابلهم..!!! 

بوراشد: جنه مب عايبنج يابنت راشد..!! 

شيخه: لا والله عايبني ونص ليش حد محصل يجابل الشيخ بو راشد ويقول لا..!! 

اطالعني ابويه بنص عين...ماتمشي عليه حركاتي...ماينلام طالعه عليه..اكيد بيكشفني.. 

بوراشد: هاتي من الاخر... 

شيخة: ابويه فديت روحك انا...دخيلك والله زهقت..شغلوووني...فديتك يابوويه.. 

بوراشد: ان شاء الله يوم بييج الريل بنشاوره اذا تشتغلين او لا... 

سكت...متوقعه الرفض وعارفة الجواب بس كانت محاولة يائسه...فجاه سمعت حد يزقر.. نقزت من مكاني وطرت صوب حجرة امايه.. 

ولدهشتي.. 

حصلتها طايحه عدال التواليت وشكلها تعبان وتناهي.. 

ركظت صوبها ومسكتها ..وانا خايفه مووت... 

لكنها مش المره الاولى اللي اطيح فيها امي....!!! 

شيخة: اماايه فديتج..شفيج... 

قالت امي وهي تناهي وانا اساعدها انها تقعد عالشبرية.. 

ام راشد: ماشي بس...تــ...تعبانه شــ ..وي.. بنسدح عالشبرية..وبستوي بخير لا..لا تخافين.. 

بس انا خفت... 

خليت امي عالشبرية وطرت للصالة اخبر ابويه....اللي يا مسرع.. 

بوراشد: بسرعه ساعدي امج لبسيها عباتها وشيلتها وانا بطلع اوراقها...بنوديها المستشفى... 

نفذت...مع ان ايدي ترتجف..لكن نفذت.. ولبست امي بصعوبه عباتها وبرقعها..وشيلتها وطلعنا وانا ماسكتنها لعند السياره ولحقنا ابويه بعد شوي وسرنا وياها للمستشفى.... 

----------------------------------------- 

اليوم: الاربعاء.. 

المكان: في غرفة من غرف الفندق في دبي.. 

الوقت: العاشرة مساءا 

-------------------------------------- 

(سهيل)..... 

عندي صداع... ناش من الصبح..والمفروض اييني الرقاد احين عقب تعب اليوم...لكن ماشي فايده... 

صداع يعني صداع....يعني ماشي رقاد الليله..!!! 

صديت صوب راشد اللي متلحف وراقد عالشبرية الثانيه بحسد... باله فاظي...ومتهني..ماشي شاغل باله عشان مايرقد..!! 

نشيت ووقفت عند الدريشة...اتذكر الرحلة اللي يابنا فيهاابويه للمره الاولى لدبي...كان عمري ساعتها سبع سنوات... ومهرة تقريبا سنتين..وسيف صغير بعده ماكمل سنه...استانسنا وايد بذيج الرحلة...والمرحومه طبعا لعبت دور مهم بانها تخلي الرحلة من احلى مايمكن...!!! 

قاطع افكاري صياح التيلفون.... 

هذي مب رنة تلفوني... 

هذا تلفون راشد... نقلت عيني لراشد الراقد..وكسر خاطري...مشيت صوب التيلفون ومسكته وشفت مكتوب عالشاشة " الوالد"... ابتسمت..عمي بو راشد ريل خالتي...اسميه سوالف...رديت عليه.. 

سهيل: مرحبااا عمي... 

(.....):........!.. 

محد رد علي... 

سهيل: آآلووووه.. 

سمعت صوت انثوي... 

....: آلووه..!! 

ابتسمت...اسميها ماتصبر عننا...او....ماتصبر عن اخووها....بس احين عشر في الليل حد يدق هالحزه الله يهديج ياشيخه... 

سهيل: مرحبتيين الساع... 

شيخة: هذا تيلفون راشد..؟ 

سهيل: هي نعم... 

شيخة: شفيه صوووتك ويا هالراس..!! 

سهيل: ههههههههههههههه انا ولد خالتج يابنت خالتي...شحالج شيخة..؟!! 

شيخة:..........سهيل..!!.. هممم هههههههه..روعتني والله...بخير شحالك انته.؟ 

سهيل: الحمد لله تمام...اخووج راقد تراه...بغيتي شي ظروري.؟!! 

شيخة: ردوا العين... 

سهيل: ليش؟ عسى ماشر.. 

شيخة: امي طاحت كالعاده بسبب الضغط المرتفع..بس بخير احينه في المستشفى... 

انتفض قلبي..زغت... شيخة عندها طريقة دفشة بنقل الاخبار..!!...من بعد امي المرحومه مالي غير خالتي احس عندها بحنان الام...!!!...وما اتحمل افقد هذي بعد... 

سكت...اتنفس بصعوبة... 

شيخة: آآلووه...سهيل..!! 

سهيل: ...وقفتي قلبي ياشيخة حرام عليج...حد يقول خبر بهالطريقه..!!!.. 

شيخة: شو نسوي بعد ربك سترها..متعودين ترانا اطيح بين فتره وفتره..الله يهديها هي مب مواضبه على دواها.. 

سهيل: وانتي وين عنها ما تتاكدين انها تواضب على دواها..؟؟ تشتكين من الفضاوه تراج ..خلي امج شغلج الشاغل تاكدي من من صحتها شو تاكل شو ماتاكل... ترا مالج غيرها شويخ صدقيني.... 

سكت...مادري شفيني اندفعت وقلت هالكلام لشيخة..!!!!...وسكتت هي بعد شوي.. 

بس من قال ان شيخة تسكت..؟!! 

شيخة: عدال...يا الابن البار...ترا من كثر ما انته مهتم باهلك استوى عندك فائض ويييت تعطينا نحن هالاهتمام..!!!..شوف عمرك ياولد خالتي.. 

انصدمت...شو هالاسلوب...شو هالوقاحه...اول مره تكلمني شيخة جي.. 

انقهرت..لو جدامي بعطيها طراق...بس بصراحه صادقه...الحقيقة مؤلمة احيانا... 

سكت... ووصلني صوتها المعصب... 

شيخة: اووفف..سهيل انا ماريد اغلط على حد وانته تعرف اني وقحه...عشان جي بليز لا تعطيني نصايح انته بروحك ماتنفذها...عالعموم نحن فمستشفى (....).. وغرفة رقم..... 

سمعت بذهن شارد تفاصيل مكانهم وين في المستشفى...وبعدها سكرت... 

قعدت افكر...نسير احين واوعي هالمسكين من رقاده والا ناجلها لباجر الصبح..!!! 

بس شو يسيرنا الحين في الليل مابنوصل الا 12...شو الفايده.!! 

بخليه يرقد وبنسير باجر ان شاء الله واللي يصير يصير... 

حليلج ياخالوووه ماتستاهلين.. 

رديت تيلفون راشد للطاوله.. وانا متظايق من رمسة شويخ عني.. 

احين هذا رايها فيني..!!!.. هي واخوها نفس التفكير عني.. 

انا اهتم بخواني... 

لكن ما اتحمل اقعد في البيت فتره طويلة بدون ما اذكر امي.. 

لو نتحول بيت يديد احسن لنا...بس بعد ما اقدر اتخلى عن الذكريات الموجوده فذاك البيت.. 

مره ثانيه رنت كلمات شيخة فاذني.. 

معقولة انا ابن مب بار..!!!.. 

شو اللي ناقصني ما اكون ابن بار.؟؟ لا عندي لا حرمه ولا عيال يشغلووني عن اخواني...ولا دراسات عليا احضرها...عيل ليش لابسنهم ولا جنهم اهلي..!!! 

الظاهر اني بحاجه لدكتور نفسي يعالجني.... 

مب صاحي.. 

--------------------------------------- 

اليوم: الاربعاء.. 

المكان: في غرفة يوسف.. 

الوقت: الحادية عشرة مساءا.. 

----------------------------------------- 

(يوسف).... 

رقعت بالباب وراي..ومديت ايدي لسفرتي وفريتها عالعلاقه.. احس بغضب مكبوت... كل اللي صار اليوم مب زين..كله مب زين.... 

حطيت اغراضي الشخصية عالمكتب.. وشغلت الكمبيوتر ودخلت الحمام اتسبح عالسريع.... 

بعد ماطلعت ..لبست ثيابي ويلست عالكمبيوتر... وشبكت النت.... 

شيكت ايميلي وهالسوالف..وطرشت رساله يديده...لوضحه.. 

كان محتواها.. 

" رجاءا في اقرب وقت روحي محل (.....)... وخذي صندوق من عنده باسمج.. ومبروك والله يوفقج" 

ارسلت الرساله وانا احس بغضبي تضاعف اضعاف... منو فاكره نفسها ترسلي رساله تذبح شعوري بكل بروده اعصاب...تقضي على حب عفيف وبريء دام له ثلاث سنوات... خله ينفعها اللي ماخذنها... وانا بحصل لي احسن منها بمية مرة... 

سكرت الكمبيوتر... ورحت لكبتي وفتحته... وطلعت الصندوق... 

محتوياته مثل ماهن...لكن الورود يبست.. بالضبط مب حبنا اللي الظاهر ملت منه.... 

مسكت البطاقه اللي ارسلتها لي...وكل كلامها الشاعري... حفظته حرف بحرف... مسكت الكارد وطريته ...خليته قطع صغيره... ونثرته بسخرية على الصندوق... وسكرته... 

باجر الصبح..برجعه للمحل... ماريد أي شي يذكرني بها...خلاص...انتهى المشوار.. 

رحت لشبريتي وسكرت الليت وانسدحت...اتذكر حادث ناصر الغريب اللي محد يدري عنه للحين غير انا..والشرطه والمرور... اللي من الصبح وانا اراكظ عندهم عشان امور متعلقه بالحادث هذا... 

غريبه..!! 

شو مودنه ناصر هناك...؟؟ وماحيده ماينتبه فسواقته...شياه انجلب جي..!!! 

اوففف...يالله حصل خير..باجر بناخذ منه التفاصيل... 

رن تيلفوني في هاللحظه... نشيت بكسل ومسكته.... 

يوسف: مرحبااا.. 

خالد: هلااااااااااا ...وينك طول اليوم ماشفتك..!! 

يوسف: الصبح شايفني... 

خالد: شو اسوي احبك ماقدر اعيش بدونك... 

ابتسمت غصبن عني... 

يوسف: حبك ربك يارب....وين انته.؟!.. 

خالد: راد البيت الحين ..وانته.. 

يوسف: انا في البيت ..وبرقد احين.. 

خالد: والله انك اليوم مب طبيعي... 

قلت بحماس... 

يوسف: باجر برد طبيعي ان شاء الله... 

خالد: انزين احين شو الترتيب عشان باجر.. 

يوسف: ياخي هذي خطبة اهلية بس الاهل يعني انا وين ابا... 

خالد: انته ربيع المعرس...وانا اباك هناك.. 

يوسف: لالا خالد والله رزززززه... يعني مول مالي خص شو يسيرني..؟ 

خالد: اوهوووووووووو انته خراط ياخي...ودلوع..وماصخ.. 

يوسف: ههههههههههه قول اللي بتقوله مب ساير... انته قول بس زايغ تخطب ويستوي المووضوع رسمي... 

خالد: هي والله تصدق...يعني البنت ماكد شفتها ولا اعرف عنها شي...غير انها من قرابتنا..بعدين بصراحه انا بعدني ما اعتمدت على نفسي...صح يمشيلي معاش من الجيش حالي حالك بس بعد العرس مسؤولية... 

يوسف: عيل شحقة استعيلت وخطبت..!! 

خالد: هههههههههههه والله بيني وبينك خفت اني اخترب واصيع..قلت امسك عمري من البداية احسن لي... 

يوسف: هههههههههههه الله ياخذ عدوك...عالعموم الله يوفقك... حتى لو الخطبه صارت رسمية مابتعرس احين امبوونك ... 

خالد: لالالا العرس قول سنه ...سنه ونص...بعدنا مطولين... 

يوسف: اهااااا ياحيك والله... 

خالد: خلاص يعني مابتي ويا هالراس..!! 

يوسف: لا ماباييي ههههه.. 

خالد: اجلب ويهك خام واحد ما تآزر ربيعك في وقت الشده... 

يوسف: اللي يقول سايرين يحاكمونك مب يخطبون لك...يالله يالله ابا ارقد تعبان.. 

خالد: مالت عليك والله....تصبح على خير.. 

يوسف: وانته من هله ههههههه باي.. 

سكرت عن خالد وانا مبتسم... هالانسان دايما يرفع لي المعنويات...الله يوفقه مع خطيبته.. 

اغلقت تيلفوني وطحت على شبريتي ...خمس دقايق مرن ورقدت على طول بعدها... 

--------------------------------------- 

اليوم: الخميس.. 

المكان: غرفة ناصر.. 

الوقت: الخامسة صباحا.. 

--------------------------------------- 

(ناصر)..... 

قمت من رقادي مع صداع مصاحب...وهذا شي مب مستغرب بسبب الظربة فراسي... رفعت ايدي وهوست على راسي مكان البطانه ... وانجلبت في فراشي للجهة الثانيه ...ورجعت ارقد يمكن لخمس دقايق...سمعت صوت اذان الفجر يوصلني من الدريشة المفتوحه... 

بتستغربون...لكن... 

حسيت بســــلام...عمري ماحسيت مثله من قبل... 

دايما يوم اسمع اذان الفجر واكون راقد ومرتاح احس بهالشعور... 

لحظة...شو مرقدني..!! 

انا مب قايل خلاص بلتزم..!!.. 

آآخ بس راسي يعورني... 

غمضت عيني مره ثانيه...عقب رجعت فتحتهن برعب... 

هذا الشيطان يحاول يقص علي.... لا...مستحيل اخلي الشيطان يقص علي مره ثانيه.... 

حسيت بنشاط...كاني قاعد اتحدى شخص...ومصمم اني انجح... 

نقزت من شبريتي ودخلت الحمام وتوضيت ...واعتقد اني توضيت صح...!!!..المهم النيّة صح
لبست كندورتي...والقحفية...ونزلت بسرعه عالدرج ووصلت الصالة... 

استانست..يوم شفت ابويه طالع هو بعد من حجرته ويمشي متخطي الصاله ومتجه للحوش..شافني..وابتسم.. 

مادري بس حسيت انه ..فخور... 

وكان المكان مظلم شوي... وصلني صوته بهداوة... 

بومحمد: بارك الله فيك...ناش لصلاة الفير ماشاء الله... 

ناصر: هي ابويه...وبخاويك للمسيد ... 

تقربت منه...واختفت ابتسامه ابويه وحل مكانها تعبير خايف.. 

بومحمد: ولدي عسى ماشر..!! شو ظاربنك عراسك..!! 

ناصر: ماشي ابويه ظربة بسيطه بخبرك عنها بعدين...خلنا نسير المسيد الحين... 

بومحمد: بعده عشر دقايق عن الاقامه...اخوك يوسف صارله اسبوع مايسير المسيد وياي...سير وعّه..خله يلحقنا.. 

صح تعايزت.. 

لكن يقولون ان اللي يوعي او ينبه انسان ثاني للصلاة ياخذ اجر كبير... عشان جي رحت.. 

دقيت على يوسف اللي قال انه بيلحقنا الحين.. خليت حجرته وكنت بنزل تحت يوم خطر لي ادق على منى بعد.. 

خلها هي بعد تقوم تنش...ليش لا... 

وقفت عند بابها وحاولت افتحه..وطلع مفتوح..بطلته ودخلت بهدوء...وقفت عدال شبرية اختي..ووخيت شوي اولع الابجوره اللي عدال السرير... 

سبحان الله...كاني لاول مره اشوف اختي...ماكنت ادري انها ناعمه وحلوه وبريئة جذي... 

ابتسمت... 

راقده مثل اليهال... 

مديت ايدي اهز كتفها شوي... 

ناصر: منى...! 

تحركت شوي...بس ردت ترقد...هزيتها اكثر.. 

ناصر: منـــىى...قووومي... 

بطلت عينها ..وعلى طول شهقت... 

ويوم دققت النظر عقدت حياتها.... 

منى: شفيك...شو مستوي...!! 

ناصر: مب مستوي شي...قومي صلي الفير وردي رقدي... 

فركت منى ويهها بتعب.... واطالعت الساعه.... وعقب ااطالعتني انا... 

منى: ناصر شوفيه راسك..!! 

ابتسمت.. 

ناصر: مافيني شي...انا بسير المسيد اتلاحق الصلاة وانتي قومي صلي لا تفوتينها... 

منى: ان شاء الله احين بقوم.... 

خليتها وطلعت...وركظت عالدري للصالة وين ماكان ابويه يترياني... 

وطلعنا انا وهو من البيت ومشينا صوب المسيد اللي عدال بيتنا... 

قلبي كان يدق بالقو.... من متى..ماصليت في المسيد..!! ما اذكر اخر مره بكل صراحه... 

راقبت ابوي...وهو يدخل بكل ثقة لمكان تعود يتواجد فيه خمس مرات يوميا....ليتني كنت مثلك جذي واثق وهادي البال يابويه...لكني ان شاء الله بستوي...انا خلاص قررت... 

صحيح التجمع للمصلين كان قليل نسبيا..حوالي عشره بس...لكن كانت للصلاة الجماعية رهبة...وحسيت اني صغير ومكاني غلط....لكني ثبت...وقويت قلبي...الله بيساعدني عالهداية...امس كنت على وشك اني ادمر حياتي وحياة بنت ثانيه...لكن هالشي مابيتكرر...صلينا ركعتين تحية المسجد....وبعد ماخلصنا.. 

كنت اراقب ابوي يتمتم باشياء غير مسموعه...وكنت اتمنى اسئله..شو تقول..؟ عشان اقول معاه..لكني ما اجرأت....وبديت اتمتم بنفسي بالاستغفارات والتهليلات والتسبيحات اللي اعرفها واذكرها...لين ما انضم لنا يوسف...وهو بعد..بكل ثقة..مثل ابوي...متعود..وصلى هو بعد ركعتين قبل الاقامه.... 

قامت الصلاة...وبديت اصلي..واحاول اني اخشع واركز وماينحرف بالي لامور دنيوية ثانيه...المهمة كانت صعبة علي..لكن كبداية لي ...لاباس فيها..شوي شوي بتعود ان شاء الله... 

بعد شوي خلصت الصلاة... كنت اراقب الموجودين شو بيسوون بعدها..حد منهم انصرف...لكن ابوي ويوسف...يلسوا يصلون السنه وغيره...وصليت انا معاهم.... 

يوم خلصنا...لفت نظري مجموعه المصاحف الموجوده في المسيد...تذكرت انه ماعندي مصحف في بوظبي...وذكرت نفسي باني اشتري واحد عشان اشله معاي... 

طلعت انا واهلي من المسيد...ولبسنا نعولنا...وبعدها بدا الاستجواب... 

يوسف: هاا ناصر شحاله راسك اليوم.؟ّ 

ناصر: يعورني شوي لكن لاباس ... 

بومحمد: تعال صدق شفيه راسك انته.؟!.. 

ناصر: احمم..ماشي ابويه بس انجلبت السياره امس في البر وظرب راسي في الجامه....وماصار شي خطير يعني اطمن.. 

وقف ابويه مستغرب وجابلني... 

بومحمد: في البر..؟ متى سرت البر..؟ 

تسرطت انا..حسيت بخوف ..وتذكرت بشكل مرعب اللي سويته.. 

ناصر: آآآآه... عقب ماخطفت على بيت خلفان وعطيتهم الاوراق سرت البر...ماطولت هناك وايد... 

بومحمد: هيي...يالله تستاهل السلامه...عطيتهم الاوراق..؟؟ حصلت خلفان والا واحد من عياله..!! 

لا.. 

وحده من بناته.... 

آآخ ياصعوبة هالموضوع علي...!! 

ناصر: الله يسلمك يابويه...هي..همم...ماحصلت حد في البيت...عطيت الحرمه اللي فجت لي الباب الاوراق وسرت... 

بومحمد: هيي..زين سويت.. 

يوسف: أي اوراق هذيلا اللي انا مخلصنهن امس..؟!! 

بومحمد: هي ترا يوم بغيتك انته توديهن بيت خلفان ماحصلناك العصر...قلت لاخوك يوديهن.. 

التفت انا ليوسف.. ولاحظت تعبير غريب على ويهه..مثل مسحه الحزن.. استغربت..شفيه.؟!!.. معقوله زعل من رمسة ابويه وهي مافيها شي يزعل..!!..والا تذكر شي يزعل..!! 

لكنه بسرعه مسح التعبير عن ويهه واطالعني .. 

يوسف: احين شو بتسوي سيارتك يبالها تصليح...كيف بتسير دوامك..!! 

ناصر: والله مادري..مافكرت.. 

بومحمد: خذ سيارتي الستيشن وانا بستخدم البيك اب هالاسبوع لين ماتخلص سيارتك... 

ناصر: مشكوور يابويه..ماتقصر... 

سكتنا عن الموضوع وكملنا مشي للبيت... 

تبون الصدق.. 

رغم اني متندم... اشد الندم.... 

الا ان صورة البنت وملامحها..وصوتها..وكل شي فيها...ماخاز عن بالي ابدا.... 

صحيح اني اعتزم التدين.... 

لكن هالشي مب بايدي.... مب قادر اطلعها من بالي... 

------------------------------------------------- 

اليوم: الخميس.. 

المكان: غرفة من غرف احد فنادق دبي.. 

الوقت: الثامنة والنصف صباحا... 

---------------------------------------------- 

(راشد)... 

طلعت من الحمام وانا انشف شعري بالفوطه...اطالعت بسخرية سهيل اللي بعده راقد... لازم يقوم..محد قاله يتاخر بالرقاد جذي... 

ييت صوبه وكفخته على ويهه بالفوطه الخرسانه... وطحت به العوزه امطط غزوزه وشعره واكفخه بالمخده... 

لين مانش معصب... 

سهيل: اشوووووووووو فيك ويا هالراااااااااااس...عنبوو ماتخلينا نرقد..افففففففف.. 

وانجلب الصوب الثاني وعطاني ظهره... 

راشد: قم...قـــــــــــم بسك من الرقاد خست... 

سهيل: رشوود خلني ارقد عن انشلك احين واكسرك... 

راشد: ان ماقمت بخليك راقد هني وبشل سيارتي وبروح عنك...وتم عاد انته بلا سياره تعال فتكسي الغزال... 

سهيل: والله ماتروم... 

راشد: والله اني اروم ان مانشيت احين بروح عنك.... 

سكت شوي سهيل... وانا مشيت صوب شنطتي وطلعت كندوره نظيفه ولبستها وانا اراقب سهيل ينش ويحج راسه... 

سهيل: صح تذكرت... 

راشد: شووو....؟ 

وقفت جدام المرايه اعقم معاقم كندورتي..... 

سمعت سهيل يتنهد... 

التفت له باستغراب.. 

راشد: شفييك خبرني...شو تذكرت.. 

سهيل: آآه...خالووه امس طاحت عليهم بسبب ارتفاع الضغط راشد...بس لاتخاف..هي بخير الحين ومافيها شي... 



انصدمت...امي..!!!.. 

راشد: شو تقووووووول..؟؟؟ متىى وكيف..؟!! 



راقبت بلهفة سهيل وهو يرفع كتوفه بحيره.... 

سهيل: تقول شيخه مب اول مره اطيح راشد...ارتفع الضغط عندها...تقول هي ماتواضب على دواها زين...بس الحين بخير الحمد لله... 

راشد: متى صار هذا ماخبرتني... 

سهيل: متصله امس الساعه عشر تقريبا...وانته كنت راقد...قالت ردوا العين ..قلت فخاطري اذا ردينا بنوصل 12 او 11 ونص ساعتها عاد شو الفايده مابنروم نزورها نص الليل....بنتريا الصبح وبيصير خير ان شاء الله.. 

ادري ان امي طاحت كم مره ...بس خفت...هذا امي....!!. 

راشد: قم قم قم...يالله بسرعه تلبس بنسير العين.. 

قام سهيل بدون تردد ودخل الحمام وتسبح عالسريع...كلها عشر دقايق ونحن طالعين من الفندق .. 

ركبنا سيارتي وطلعنا من دبي وتوجهنا للعين... 

بعد مرور نص ساعه...راقبت سهيل يمسك تيلفونه ويتصل...وبعد دقيقه.. 

سهيل: آآآلوووه.. مرحبا عمووه ...شحالج..؟ شو اخباركم... ..لا والله الحين طالعين من دبي... هي نعم بعت سيارتي بس ماحصلت سياره اخذها....هي والله....اقولج عمووه...ترا خالتي امس ارتفع ضغطها ورقدوها في المستشفى.. ..لالا..بخير هي الحين لكن اظني بعدها في المستشفى... هي..تسوين زين والله ... ويين عاد اللي اعرفه انهم فمستشفى (.....)...لكن بصراحه نسيت الغرفه... بخليج احينه وبطرش لج التفاصيل بمسج بعد شوي...يالله تامرينا بشي؟.. فمان الله... 

التفت لي سهيل...وقبل لا يقول أي شي... 

راشد: شحقه تعبل على اهلك ياسهيل... 

سهيل: شو تقول انته..؟ نحن اهل ولازم يقومون بالواجب ...وخالووه ماتقصر فينا... عالعموم اتصل بالوالد واسئله عن رقم الغرفه وفي أي طابق وقسم وهالامور... 

نفذت.. وسالت ابويه عن حالة امايه وقال انها بخير والعصر بعد مايتاكدون ان ضغطها رد طبيعي بيطلعونها... وقال لي بانه شيخه باتت عند امها وهو رقد في البيت لانه ماقدر يخلي شيخه بروحها في البيت ويا البشاكير..اما هو ماعليه ... سكرت عن ابويه وعطيت التفاصيل لسهيل اللي كتب مسج حق عمته اللي نادر مايتكلم عنها سهيل.. 

وكملنا طريجنا صوب العين ... 

-------------------------------------- 

اليوم: الخميس.. 

المكان: في غرفة طعاام بيت خلفان.. 

الوقت: التاسعه والربع صباحا... 

------------------------------------ 

(مهرة).... 

نشيت اليوم الصبح متنشطه لاني رقدت من وقت.. توضيت وصليت الفجر متاخره.. بس شو اسوي كنت راقده.. تلبست ثيابي ونزلت تحت ..حصلت ابوي يالس في غرفة الطعام...سلمت عليه وحبيته عراسه ...يلست اشوف الريوق السنع اللي مسوتنه عموووه... وصبيت لعمري حليب..واضفت له شوية نسكافي...شربت منه شوي ... 

مهرة: عيل وين عمووه..؟!! طلعت.. 

بوحمد: لا عمتج في المطبخ... 

مهرة: شو تسوي بعد في المطبخ..تزهب للغدا...بعده وقت..!!!... 

اطالعني ابويه مستظيج ونزل الجريده تحت... 

بوحمد: محد خبرج انتي...خالتج في المستشفى... 



انصدمت ....خالتي في المستشفى..؟؟... 

مهرة: شفيها خالووه..؟!!.. 

بوحمد: ماشي...ارتفع ضغطها.. وودوها المستشفى امس..اليوم بتطلع يقولون ماشي خطير... 



مسكينه خالتي...عفت الريوق ونشيت اشوف عمتي شو تسوي... 

طلعت للحوش وبشكل لا ارادي التفت صوب الميلس...وفقد قلبي وحده من دقاته...تذكرت الريال.. يووه لالا مب وقته احين... 

دخلت المطبخ..واشوفها تطبخ وتعابل ويهها محمر من الحراره... 

مهرة: صباح الخير عمووه... 

اطالعتني بشكل سريع ورجعت تركز على شغلها... 

آمنه: صباح النور..ييتي فوقتج... 

مهرة: صدق اللي سمعته عن خالووه... 

آمنه: هي..ماشي خطير.... بسيرلها بعد شوي... 

والتفتت لي باصرار... 

آمنه: وانتي بعد بتسيرين تسلمين علىخالتج تسمعين... 

مهرة: عموووه شو يوديني ولو كان عندهم عرب..!!!..انا استحي من ريل خالووه....بتصلبها وبتشكرلها بالسلامه وو.. 

قاطعتني عمتي بويه معصب... 

آمنه: شو سوت خالتج يوم درت ان ايدج مكسوره..؟!!..امس بس صار ولا واحيتي تنسين اظن... 

مهرة: هممم.... يتني لين البيت... 

آمنه: هي ومنووه..؟! 

مهرة: شيخة.. 

آمنه: ليش شيخه ماقالت نفس رمستج عيل..؟!!.. استحي على ويهج هذيل اهلج وعيب تقصرين فيهم... بتسيرين يعني بتسيرين...واحين سيري وطلعي الدلال اليداد المذهبات من المخزن... 



سكت..ونفذت اللي قالته عمتي وبديت احاول اني اساعدها... 

بعدها انتبهت... 

مهرة: عموووه شو تسوييين بالضبط..؟؟ 

آمنه: تبينا نسير لهم خلايا..؟...لازم نشل ويانا ريوق يمكن ماسووا احتياطاتهم ..واخاف شيخه الا مثل حالتج ماتعرف تتصرف بغياب حد كبير عن
البيت.... 
برطمت...ما تفوت أي فرصه عشان تحط من قدري ومن شخصيتي ... 
بصراحه معاها حق... 

والا أي بنت عاقله ادخل ريال ماتعرفه الميلس وهي بروحها في البيت...؟؟ 

اكيد بنت بقره.... مثلي يعني...مثل مايقولون عني خواني واهلي.. 

بقره... 

سكت...وبديت اساعد عمتي وانفذ اللي تقوله...بعد ساعه تقريبا خلصنا...وحطينا الريوق في سيارة عمتي...ورجعنا البيت عشان نتلبس ونروح... 

بدلت ملابسي... وحطيت ميك اب خفيف جدا ..لاني اصلا ما افهم بالميك اب وايد...ماتصير عندنا مناسبات كثيره عشان اجرب المكياج... لميت شعري ولبست عباتي اللي ايدها وسيعه شوي عشان اقدر ادخل ايدي المكسوره فيها... وتعطرت وطلعت ..نزلت تحت اسمع عمتي ترمس مع ابوي... 

آمنه: متى بتسيرلهم عيل..!!! 

بوحمد: الحين الصبح ياامنه ...عقب بسيرلهم يوم بتاكد انه بو راشد هناك مووجود... 

آمنه: على راحتك ياخووي... انا بشل مهرة وياي تسلم على خالتها..تامرنا بشي.. 

بوحمد: سلامتج وسلمي عليهم.... 

آمنه: يوصل ان شاء الله...فمان الله وان شاء الله ما بنتاخر...يالله مهرة... 

طلعت مع عمتي وركبت فسيارتها الأودي الفضية...ورحنا للمستشفى... 

------------------------------------------------ 

اليوم: الخميس.. 

المكان: في سيارة يوسف.. 

الوقت: العاشرة صباحا.. 

----------------------------------------------- 

(يوسف).... 

طلعت من غرفتي وانا شال كيس فيه الصندوق اللي اهدتني اياه وضحة... بفرة عند المحل وبفتك من هالسالفه نهائيا... صح انه قلبي يعورني لفراقها...وفعلا احس بويع جسدي فقلبي مب بس المشاعر هذي اللي ماثره فيني... لكن لازم اتخطى هالشي...لازم... 

نزلت الصاله واشوف ناصر يالس في الصاله مع منى ويسولف معاها بشكل جدي... 

استغربت...من متى ناصر يسولف ويا منى..!!!.. 

ييت صوبهم... 

يوسف: السلام عليكم... شو تسوون.. 

ظحك ناصر وتراجع على الكرسي وتساند.... 

اما منى ظحكت والتفتت لي.. 

منى: وعليكم السلام... تعال شوف اخوك مادري شفيه فاتح لي تحقيق... 

يوسف: شو تحقيقه...؟!! 

منى: شدراني به ههههههه...اون أي كلية ..وشو تدرسين ..ومنو ربعج...وفالحه فالدراسه او لا...ووين بتشتغلين... حتى نسبتي في الثانوية العامه سئلني عنها... 

اطالعت ناصر باستغراب....وفضول... الحادث الظاهر اثر على عقله...هذا بدال مايروح يعابل فسيارته والشرطه والمرور قاعد هني داق سوالف ويا منّــــوووه..!!!.. 

ناصر: هههههههه حرام الواحد يعني يعرف اخته عدل..!!..خلاص عيل مابسالج... يوسف انته وين ساير..؟ 

ارتبكت.. 

يوسف: آآآه...بروح اودي غرض لخالد... وبخلص لي كم شغله... 

ناصر: خالد هذا اللي شفته انا من اسبوعين في ميلسنا..!!.. 

يوسف: هي هوو... مرتبش وحليله... 

ناصر: جي شو عنده..!!... 

يلست انا وابتسمت..شكلهم داقين سوالف.... 

يوسف: خطوبته اليوم بتستوي رسمية.... ومحتشر يبغيني اسير وياه...وانا مابسير راز بالويه بين اهله... 

ناصر: هي..حليله... 

نش ناصر ونشيت انا بعد وياه وهو يسالني عن سيارته وشو الاجراءات اللي صارت عليها.. 

يوسف: ليش يالس في البيت انته سير خلص اجراءات السياره دامك بخير...وخلص تقرير الحادث... 

ناصر: ماعندي سياره ابويه شل الستيشن ...جان بتوديني انته يالله... 

ارتبكت انا...وين اوديه وياي وانا بودي الغرض هذا للمحل...!! بس ماعليه يتاجل...وماظني هي بتستعيل وبتمر المحل الصبح..!! عقب ماخلص شغل ناصر بودي الكيس.. 



يوسف: افا عليك يا ناصر...اركب يالله بنسير...والغرض بعدين بوديه مب مشكله يتاجل... 

ركب ناصر السياره وركبت انا بعد ماحطيت الكيس في الدبه...وسرت معاه عشان نخلص اشغاله... 

واناعندي احساس غريب ان ناصر مب على طبيعته... والا من متى يقعد يسولف مع منى..!! 

ماكان يعطيها ويه قبل.... 

طبعا هالتغير للاحسن... 

والله يستر شو ورا هالتغير هذا...!! 

----------------------------------------
اليوم: الخميس.. 
المكان: في صالة بيت بو محمد.. 
الوقت: العاشرة وخمس دقايق.. 
---------------------------------------- 
(منى)..... 
تميت يالسه مثل ما انا... مب قادره اتنفس او اتحرك... 
خالد... خطبته اليوم.!!!!... 
مادري ليش هالخبر ازعجني بشكل ماتتصورونه.. حسيت برغبة بالصياح...وتكسير كل اغراض الصالة... 
شو صار لي...شو خصني انا بالريال خطب والا طلق والا مات والا شو صار عليه..!!! 
برايه الله يوفقه.... 
هذا كلام عقلي...بس قلبي كان يتقطع من داخل مادري ليش.. 
قمت من مكاني وركبت لغرفتي وسكرت الباب.. فلحظة كنت فرحانه بمزيج من الدهشة باهتمام اخوي ناصر المفاجئ فيني وفاحوالي...ويا يوسف ونسف كل شي بخبره هذا عن خالد... 
ياربيييييييه.. 
شوفيني انا...معقووله كنت حاطه امل عليه..؟؟ 
شو هالهباله علي..!! ..واحد ماتلاقيت معاه الا مرات معدودة...واسمع سوالف عنه يوميا...بس خلاص هذا شي كافي اني احبه يعني..!! 
واتعذب لمعرفتي انه خطب.!!.. 
شو ابا فيه انا.. متى حبيته وانا مادري... 
اوووف بمووووت.... 
طحت عالشبرية وغرقت في موجه صياح غريبه... 
------------------------------------- 
اليوم: الخميس.. 
المكان: في المستشفى.. 
التوقيت: العاشرة والنصف... 
--------------------------------------- 
(راشد).... 
دخلنا المستشفى ..واناامشي بسرعه وسهيل كل شوي يمسك ايدي عشان امشي شوي شوي... ركبنا المصعد.. وراقبت سهيل وهو يصد صوب المراية المثبه في المصعد ويعدل سفرته ... 
راشد: قسم بالله متفيج...لمنووه اتعدل..!! 
اطالعني باستغراب... 
سهيل: لعمري...يعني اجابل خالووه مبهدل..!!.. 
راشد: ماكنت مبهدل... 
سهيل: كيفي عاد بتسويها لي قضية...!!.. تباني اتسفر شراتك عيل تسفيرة بداو ملعوزه... 
راشد: والله انا بدوي شوعليه منك جان بتم اتكشخ شرا البنيات... 
سهيل: هههههههههههههه...مب سالفة تكشيخ شرا البنيات لكن الاهتمام بالمظهر شي محمود... 
راشد: والله انامالي بارظ عالاهتمام بالمظهر احينه ابا اطمن علىامايه...!! 
انفتح المصعد وطلعنا... واسمع سهيل يقولي بسخرية.. 
سهيل: اونه... عيل شحقة تعطرت قبل ماننزل من السياره..تسبحت بالعطر... 
راشد: انا ماعرف اسير بقعه بدون ما اتعطر... كم رقم الغرفه قال ابويه..!! 
سهيل: اعتقد 15..... 
راشد: هي صح 15..تذكرت... 
ومن كثر ما انا مستعيل دخلت الغرفه بدون ما ادق الباب او حتى انبه عن نفسي باني ياي...فتحت الباب وشفت ثلاث حريم وامي عالشبرية... ماتعرفت عالحريم لكن طاحت عيني بعين البنت اللي مجابله الباب..وفي جزء من الثانية شفتها تتغشى... تراجعت وسكرت الباب وراي على طول وويهي محمر من القفطة..!! 
اطالعت سهيل بنظرة متفشله ومعصبه... 
سهيل: شفيك..؟ 
راشد: حريم في الغرفة... 
سهيل: يمكن قوم عموووه... 
راشد: ماعرف عمتك انا...والله مادري يمكن بعد حريم غير... 
انفتح الباب في هاللحظة وطلعت شيخة...لاحظت سهيل يتراجع يوم شاف شيخه..ولاحظت بعد نظرة شيخة المتوتره لسهيل.. 
سلمت عليه شيخه ووايهتني... 
شيخه: ياحيكم يوم ييتووا... 
راشد: شحقه كاشفه ويهج في الممر..!! تغشي يالله... 
وعقدت حياتي عشان شوي تخاف...استمتع يوم اخوف شيخه مني...مادري ليش بس اظحك عليها من داخلي... 
وفعلا ملامح شيخه تغيرت وعلى طول تغشت... 
سمعت سهيل.. 
سهيل: شحالج شيخة..؟ تستحقين سلامه خالووه.. 
شيخة: الله يسلمك ياسهيل...ليش ماييتوا امس...؟؟ 
سهيل: الوقت متاخر وماله فايده نمسك خط نص الليل..قلنا بنيكم الصبح ابرك... 
راشد: شيخة منووه داخل عندكم.؟!!.. 
شيخة: ماحد غريب..مهرة بنت خالتي وعمتها آمنه... 
تحركت انا فمكاني مستظيج..يعني مانقدر ندخل نسلم على امايه..؟ شو هالحاله.!! 
بس سمعت سهيل يقول.. 
سهيل: محد غريب عيل..يالله بندخل... 
وراقبت بدهشة سهيل يدخل ورا شيخه...شو عليه الهرم... خالته واخته وعمته...محد غريب..لكن انا اللي بتورط.. 
تميت واقف محلي.. 
شيخة: شو تسوي واقف يالله راشد تعال.. 
تميت ساكت واطالعها بنظرة غريبه.... 
متردد بالدخول... 
شيخة: لا يكون تستحي اخويه الموقر..!! 
راشد: عنلاااتج... بس فظيحه شويخ... 
شيخه: لا مب فظيحه تعال لا تحسسهن بالاحراج عن يقومن يطلعن...!! 
دخلت شيخه وبعد تردد...دخلت انا بعد وانا منزل عيوني للارض... 
راشد: السلام عليكم... 
وسمعتهم يردون علي السلام... 
راشد: كيف الحال.؟ وشو اصبحتوا...؟!! 
آمنه: بخير الله يعافيك...شو حالك انته راشد.؟ 
راشد: بخير وسهاله الله يسلمج.. 
ماعرفت منو اللي رمستني... بس حسها مب حس بنت مثل اللي شفتها ..واللي اتظح طبعا انها بنت خالتي مهرة... 
اللي فجاه كبرت وانا ماادري...!!!.. 
عيل اكيد عمته... 
سرت صوب امايه متوله على شوفتها ..وابتسمت لي... 
راشد: فديييتج يا امايه الحمد لله عالسلامه.... 
لويت عليها وحبيتها على جتفها وعلى راسها... ..احب امي بشكل كبير... 
ام راشد: الله يسلمك ياولدي انا بخير مافيني الا العافيه ... 
راقبت بطرف عيني سهيل وهو يوايه عمته واخته... اخته مهرة اللي الظاهر يوم عرفت اني انا ولد خالتها ومب شخص غريب..اكتفت بحجاب ونزلت راسها للارض... 
راشد: روعووني يامايه عليج .. شحقه ماتواضبين على دواج الله يهديج ياربي.. 
ام راشد: والله اني ماحب الحبوب ياولدي...واحيانا انسى اخذهن...وانته تعرفني انشغل بسرعه... استريح ابويه اسحب لك كرسي... 
يلست عالكرسي اللي يابته شيخه لي... 
شيخة: اصب لك جاهي اخويه والا احط لك ريوق... 
راشد: لالا ما اشتهي...عندكم ماي..؟؟ 
شيخه: هي شي.. 
راشد: عطشان صبيلي كوب...سهيل تريق...مسكين سحبته وياي بلا ريوق ولا وقفت بعد في الخط... 
سهيل: ماعليك مني انته المهم تطمن على امك... 
مسكت ايد امي وبستها... 
راشد: يعلني ماخلى منها ياربي...فديتج يا امايه عشان خاطري واضبي على دواج عشان عيالج وشيبتج دخيلج.. 
ام راشد: ان شاء الله فديتك لا تحاتيني... 
لاحظت ان مهرة تكلم اخوها اللي يالس على يمينها بصوت واطي... كان خاطري اعرف شو تقول له.. ياااااه ملامح ويهها وايد ناعمه وطفولية...كم عمرها هذي..؟!!.. اكيد توها اول ثانوي...والا ثاني ... 
فجاه سمعت صوت شويخ اللعلووع... 
شيخه: مهروووووووه....عـــــــــــيب المساسر...!!! 
ابتسمت انا... وسهيل اطالع شويخ اللي يالسه فمكان منعزل ثاني من الغرفة بنص عين...اما مهرة...ظحكت بنعومه خلتني ابتسم اكثر بدون احساس مني...ياربي كيف ناعمه..!!!. 
مهرة: ههههههه...ماشي شيخة اقوله حصلت سياره او لا...!! 
شيخة: هييييييي صح.... 
سهيل: لا ماحصلت امبونا بنكمل دواره اليوم بس عشان الظروف قطعنا السيرة ورجعنا... 
مهرة: واحين شو بتسوي بلا سياره..!! كيف بتسير الدوام...؟؟ 
التفت سهيل صوب عمته يبتسم... 
سهيل: باخذ الاوودي مالت عموووه هالاسبوع... 
استحيت عاد اصد صوب عمة سهيل لكني سمعت ظحكتها وسمعتها تقول.. 
آمنه: ههههههههه يالله الا عشان سياره برايك خذها وااصله.. 
سهيل: تسلمين عمووه لكن بس سلف هالاسبوع والاسبوع الياي بدور سياره بعدني....وان شاء الله بحصل... 
تحولت عيني لا ارادي صوب مهرة ...وتوني بس لاحظت ايدها المكسووره يوم كانت تعدل شيلتها... 
تحنحنت... 
راشد: سلامات مهرة...ماتشوفين شر... 
لاحظت استغرابها يوم كلمتها..وللمره الثانيه طاحت عينها بعيني..تبون الصدق.. 
حسيت بحروره تلفح ويهي...آآخ بس لا يكون حمر ويهي..!! لاني بصراحه قفطت... 
نزلت عينها بارتباك... 
مهرة: الله يسلمك من الشر... 
راشد: ماشاء الله كبرتي عن اخر مره شفتج فيها...اي صف الحين...؟!! 
ظحكت شيخه...وظحك سهيل..وامي بعد...والبنت ابتسمت بحيا... 
ام راشد: عنبوو ياولديه انته وين عايش..!!.. البنت بتسير اولى جامعه بعد اسبوع... 
تفاجئت...لاااااااااااااااااه مستحيل..... ياربي كيف ملامحها صغيره...!!!.. الواحد مايتخيل انها 19 سنه...!! 
راشد: والله..!!....ماشاء الله.... الايام تركظ والله ولا ندريبها... 
سهيل: ليش ما يا ابوويه وياكم... 
سهيل كان يكلم عمته.... 
آمنه: يقول بايي ويا بو راشد يوم بيمر المستشفى..ويسلم عليهم كلهم... 
سهيل: هيي ياحيكم... 
آمنه: يالله عيل نحن بنترخص عنكم...يالله مهره...ماتشوفين شر يام راشد وتقومين بالسلامه ان شاء الله وبنزورج ترانا في البيت بعد يومين ثلاثه بعد ماترتاحين ان شاء الله... 
ام راشد: وييييييين يا آمنه ما يلستووا.. 
آمنه: والله ودي نقعد يالغاليه لكن تدرين بشكارتنا شردت الله لاردها ويبالنا نسوي الغدا بعدنا...ماشي وقت عن صلاة الظهر...!!.. 
قالت شيخة.. 
شيخة: ترا هالزياره ماتسدنا ياخالتي يبالنا زياره محترمه وقعده وسوالف في بيتنا بنترياكم... 
آمنه: ان شاااااااااااء الله ولا يهمج ..يومين ثلاثه يوم تستقر امورنا في البيت ونيب بشكارة يديدة اكيد بنزوركم ان شاء الله... 
شيخة: حياكم الله فاي وقت.. 
آمنه: الله يحييج ياربي.... يالله نترخص منكم تامرونا على شي..؟ 
ام راشد: سلامة راسج فديتج سلمي على بو حمد كثير السلام... 
وبعد السلامات المعتاده...راقبت مهرة وهي تتغشى...وتتبع عمتها بكل هدوء..وطلعوا من الغرفه... 
اولى جامعه..!!!.. 
متى كبرت هذي.؟؟...والله على بالي بعدها ياهل...بس ماشاء الله عليها فغاية النعومه والرقه.. 
اكيد طالعه عالمرحومه...خالتي جذي كانت ناعمه وهادية وايد... 
الله يرحمج ياخالووه..بس والله يبتي بنات يوم يبتي...!! 
---------------------------------------------
نهاية الجزء السادس

تستاهلون جزئين 
سوري على تآخير 

وهذا 

الجزء السابع 
----------------------------- 
اليوم: الخميس.. 
المكان: في سيارة يوسف.. 
الوقت: الحادية عشرة والنصف صباحا.. 
------------------------------- 
(ناصر).... 
اخيرا خلصت شغلي مع الشرطه والمرور... مسكين يوسف ماقصر معاي... عطل اشغاله بسبتي...!! 
ناصر: مشكوور يوسف ماقصرت..لعوزتك وياي اليوم...!! 
يوسف: افا عليك ياناصر.... حق شو عيل خوان ؟ بس بالاسم.!!!.. 
ناصر: ماتقصر والله... احين وين تبانا نسير..!!..البيت.!! 
يوسف: هي جان ماعندك مشوار ثاني بنرد البيت..... 
ناصر: ماعندي مشوار ثاني...خلنا نرد البيت فيني رقاد... 
اطالعني يوسف بنظرة استفهام..!!!.. 
وقال لي باقرار... 
يوسف: لا ترقد ناصر قبل الصلاة.... 
انتبهت لنفسي... هي والله بعد شوي صلاة الظهر....نسيت...!!!!.. 
ناصر: شي اكيد بصلي وبرقد... 
نط لي يوسف مره ثانيه... 
يوسف: والغداا..!!! 
ابتسمت...وصديت صوبه...مديت ايدي وقرصته في غززه... 
يوسف ظحك ..وانا رمست بسخرية.. 
ناصر: ايييه..!!.. متى عرست بك انا واستويت حرمتي تحاسبني على كل شي..!!.. 
بعدت ايدي وصديت صوب الدريشه .... وسمعت تيلفون يوسف يرن... 
يوسف: اووه هذا ابويه متصل.... آلوووه..!!.. مرحبا ابووويه... والله الا هني ويا ناصر... خير.؟؟... وييييييين..؟!!... ورقه ناقصة..!!...عيد عيد من اول مافهمت..... هييييييييي اييب الورقه الناقصه من عنده..!!..انزين انا مادل البيت ابويه....ناصر يدله..!.. الحين.!...خلاص فالك طيب بنيب الورقه وبنرد البيت نحن ....فمان الله.. 
مافهمت شي من كلام يوسف...وسكت لين مايشرح لي بنفسه... 
بس صدمني يوم قالي... 
يوسف: وين بيت خلفان اللي سرت له امس..!!!!!. 
تعرفون كيف حسيت..!! 
حسيت ان قلبي طلع برا ظلوعي... خفت...توترت..حتى انفاسي تلخبطت....لكني تصنعت الهداوة.. 
ناصر: شو تبابه..!! 
يوسف: ابويه ذبحنا باوراقه...اون شي ورقه ناقصه من الاوراق الامسيه ويبانا نيبها من عند خلفان الحين... 
ناصر: لا دخيلك..ودني البيت وعقب اخطف عليهم.... 
يوسف: شووووووو ارد عليهم نحن قراب احين من منطقة (.....)... مافيني اتمرر بعدني لين هني....شو عليك انته مابنطول نحن... 
ناصر: يوسف دخيلك مافيني اجابل حد.. 
يوسف: واغمي عليك ياناصر...اسمحلي بس مافيني اردك البيت احين...كلها خمس دقايق بنيب الورقه وبنروح البيت.... 
سكت...لكن قلبي ماسكت....ماقدر ارجع ذاك البيت ماقدر..... 
يوسف: شو بلاك ساكت وين البيت يالله دلني ...ابويه يقول انته ادله... 
فكرت...اقوله نسيت احين عشان نرد البيت.!!!... لالا مابيصدقني... 
قعدت ادليه البيت اللي ماكان مكانه صعب...وحاولت اهدي نفسي... مايسوى علي..كلها ورقه بنروح نيبها وخلاص...وابوها موجود في البيت...الله يستر....الله يستر... 
وصلنا البيت... نزل يوسف على طول ... 
كنت اتمنى اقعد في السياره... وفعلا كنت بقوله اني بترياه في السياره...لكن اكيد بيشك في المووضوع... 
سميت بسم الله...ونزلت ... 
بصراحه كانت ايدي ترتجف....وقفت عدال يوسف وهو يظرب الجرس ولابس نظارات شمسية... 
احسده احيانا على هدوء باله وروحة العملية...!!!.. 
انفتح الباب... وانفتحت معاه ابواب من المخاوف والذكريات فعقلي...!!.. ونزلت عيني للارض على طول.. 
سمعت صوت ريال...يرحب... 
خلفان: مــــــرحبـــــــا الساع.... 
رفعت نظري بتردد ..وشفت ريال شيبه...بصراحه.. 
ماقدرت اقول كلمه....ويه الريال سموح وشكله طيب....امس بس..كنت بدمر حياة بنت هالريال..!!!... 
اطالعت يوسف...اللي ابتسم بهداوة... 
يوسف: السلام عليكم ورحمة الله... 
خلفان: وعليكم السلاااااااام والرحمه ياهلا... 
يوسف: شحالك عمي؟؟..عساك طيب يارب.!! 
وانا ساكت... 
قسم بالله جنه يوسف هو الاخو العود وانا الصغير... 
خلفان: بخير الله يسلمك ياولدي... 
نطقت اخيرا... 
ناصر: شحالك عمي.؟. ششوو حال الاهل..؟ 
خلفان: يامرحبا الساع...قربوووا... 
ناصر: جريب عمي...مستعيلين ماتام شي عن الصلاة... 
خلفان: افا...لا والله عنبو مايصير قربوا قربووا... 
تيبست انا مكاني..!!..وين اقرب....ماريد ادخل ماريد... 
راقبت يوسف يطالعني بابتسامه...شكله عيبه هالشيبه...وراقبت بعد الشيبه يدخل راسه داخل حوش بيته ويرفع صوته.. 
خلفان: درب درب.... 
وعقب صد صوبنا وابتسم... 
خلفان: يامرحبا الساع...قربوا... 
دخل الشايب..ودخلنا وراه... كنت امشي بتردد كبير..وما تجرأت ارفع نظري لاي مكان غير الارض... لين مادخلنا الميلس بامان... 
------------------------------------ 
اليوم: الخميس... 
المكان: في غرفة المستشفى.. 
الوقت: الحادية عشرة والنصف صباحا... 
----------------------------------------- 
( شيخة).... 
هممممممم.... راقبت اخوي راشد مثل الصقر...شو بلاه هادي وايد اليوم....ياحليله يمكن زعلان على حالة امي... 
والا سهيل..!!..خفة الدم زايدة حبتين اليوم... يالس عدال امايه عالكرسي ويسولف وياها...ومن الصوب الثاني راشد... 
وانا على طرف الغرفه بعييييد.... 
خوزت عيني عن راشد واطالعت سهيل.... بصراحه امس مارمت ارقد بسبب قسوتي معاه... 
بس كان يستاهل...لانه استهتاري شوي بما يخص اهله... واتمنى لو يعطيهم شوية اهتمام....خاطري مره يقول لراشد ماقدر اروح معاك واعد الاهل بكذا وكذا وكذا....لكن انا بصراحه مالي خص عشان اتدخل باموورهم... 
صح تهمني مصلحتهم...لكن وين ارز بالويه...مالي خص... 
فجاه اندق الباب...وانفتح... 
وطل علينا احلى ويه ماشفته من شهرين... 
فاطمه: حسسسسسسسسسسبي الله على بليسكم جانكم ماخبرتوني امس.....واااااااااااايه فديتج يامييييه... 
ظحكت انا...حليلج ياختي العووده... هذي منوو قالها؟ اكيد ابووويه..!!... 
فاطمه اختي العوده واكبر مني بخمس سنوات...واكبر من راشد بسنتين..يعني عمرها 27 سنه..وعندها ولد عمره ثلاث سنين اسمه فهد..وحاليا هي حامل.. 
شفتها وهي تمشي صوب امي وسط ظحكات سهيل وراشد...وانا... 
وتلوي عليها وتحبها بقووو... 
ام راشد: مرحبااا الساع بغناة الرووح... 
راشد: شو قلتي فطيم..؟؟ امييييييه..!!!!..يوووكم عاد هل الشمال..!!! ههههههههه... 
حبت فاطمه امي مره ثانيه وصدت صوب راشد.. 
فاطمه: ماعليك يارشوود..شحالك حبيبي...؟! 
وايهت راشد اخويه ..اللي دايما يقفط يوم تسلم عليه فاطمه..يستحي منها... 
صدت فاطمه صوب سهيل اللي وقف عشان يسلم عليها ولو من بعيد... 
فاطمه: ماشاء الله البداو كلهم هنيي...شحالك سهيييل...؟؟ 
سهيل: هلا فاطمه ..بخير الله يسلمج شحالج انتي... 
فاطمه: بخير الحمد لله... فديتج يامايه شو تانسين.. 
ام راشد: انا بخير وعافيه حبيبتي...انتي شحقه تعبتي نفسج وييتي وانتي بطنج جدامج جي... 
ظحكت فاطمه ويت تجاهي انا ... 
البطة السودا... 
عشان تسلم علي... وقالت.. 
فاطمه: خلاص فديتج تراني موصل وماباقي لي شي...بقعد عندكم لين ما اربي ان شاء الله... ويييه فديت عبدالله نسيته برا...رشووووود..طير استقبل ريلي يالله... 
ظحك راشد وطلع برا يسلم على عبدالله ريل اختي فاطمه ويقرب به...اما انا مسكت فهوود وحبيته ويلسته على ريلي..وفاطمه يلست عدال امي على كرسي راشد.. وسهيل في الجهة المقابله... 
دخل عبدالله... هذا اللي نسميه في العايله " الخقاق"... الواحد يوم يشوفه يحس انه خقاق من حركاته ونظراته لكن هو اطيب عنه مافيه... 
عبدالله:السلام عليكم ورحمة الله.... 
ام راشد: مرحبا مرحبا الساع...اقرب عبدالله... 
عدلت امي شيلتها..ويلستها ..وانا بعد تحجبت... 
وبعد مرور دقايق من السلامات واخذ الاخبار... حسيت ان سهيل منحرج من القعده...والمشكله وحليله ماعنده سياره... 
واول ماوصل ابوويه... شافها فرصه عشان يروح هو وراشد... لانه من قبل مايقدر يخلي راشد يوصله ويخلي عبدالله بروحه مع الحريم... 
انا فاهمه سهيل وخابزتنه عدل... 
يلس ابويه مع عبدالله ...وراشد وسهيل طلعوا من الغرفه... بعد ما اطالعني سهيل بنظرة غريبة جدا..!!! 
-------------------------------- 
اليوم: الخميس.. 
المكان: في سيارة راشد... 
الوقت: الحادية عشره وخمس واربعون دقيقه..صباحا.. 
------------------------------------- 
(سهيل).... 
ركبت سيارة راشد وانا احس بغصصة... 
مادري انقهرت يوم شفت شويخ ما تتغشى عن ريل اختها عبدالله.... صح ريل اختها...!!..بس هي ليش تظهر له..!!!... 
التفت لراشد وقلت... 
سهيل: انتوا عادي عندكم البنات يطلعن جدام رياييل خواتهن.!! 
التفت لي راشد باستغراب بعدها ابتسم ابتسامه خبيثه ماعيبتني ابدا..وشغل السياره... 
راشد: ليش.؟!.. 
سهيل: بس اسال..اشوف شيخه عادي بس تحجبت وكلكم موافقين يعني هالوضع... 
راشد: لانه عاااادي...عبدالله ريل اختها وبحسبة اخووها..وبعدين عبدالله من اول هو من الاهل...ترا امه تستوي بنت عم ابويه....وماخذه هي واحد من دبي .. 
سهيل: حتى لو القرابة بعيده... المفروض ماتظهر جدامه بحرية جذي وادق سوالف... 
راشد: انته تعرف شويخ... وبعدين تراها تطلع جدامك انته شحقه ماقلت شي..!! 
سهيل: انا ولد خالتها...ودوم عندكم في البيت...بس عبدالله يقدر ياخذ اختك...لاسمح الله اذا صار شي بفاطمه ..لا سمح الله...يكون عادي ياخذ شيخه... 
ظحك راشد... وحسيت برغبة اني امد ايدي واكفخه على ويهه.. 
ليش يضحك هذا.... 
اطالعني راشد بنظرة ساخره ومكاره... 
راشد: وانته ماتروم تاخذها يعني..؟!!!!... 
بهالجمله انتهى النقاش.... 
لاني مارمت انطق..ولا بحرف واحد... 
آخذ شيخه..!!.. 
هذا شو يبانا نسوي بالعالم..؟! 
حرب عالمية ثالثه..!!...لا يابوي... 
لا انا ولا هي ويه عرس وزواج والتزام... 
بنجلب بيتنا فوق تحت...بعدين حرام خالووه اتم ارووحها... 
الا جان راشد عرس وياب له حرمه تراعي امه... 
وقفت التفكير بالموضوع هذا... لانه خطير... كل ما افكر اكثر بالموضوع تدخل الفكره بمزاجي اكثر... 
بس شويخ متمرده... مابروم اسيطر عليها...وبعدين شخصياتنا مختلفه... واطباعنا مختلفه.... 
لالا...مافيني عالعرس.... 
الله يرحمج يامي... المفروض هي ادورلي العروس السنعه...قمت انا اروحي ادور لعمري احين.؟!!.. 
وطبعا مستحيل اخلي عمتي ادورلي لاني ما اثق بذوقها... 
همممممم الله كريم... 
وصلنا بيتنا... مديت ايدي للكرسي اللي وراي اشل شنطتي... 
راشد: الظاهر عندكم عرب...سيارة منوه هذي..!!.. 
اطالعت السياره...باستغراب...هي والله سيارة منووه..؟!!.. 
سهيل: مادري والله... يالله انزل... 
راشد: وين انزل..لا ابويه انزل انته وانا بسير البيت ... 
سهيل: شو يسيرك البيت فاظي... 
راشد: عبدالله وابويه اكيد بيردون يتغدون فبيتنا... 
سهيل: لا والله يا تنزل...عالاقل بنشوف منو عندنا داخل وبعد الصلاة روح برايك... 
تصدد راشد حواليه بظيج...وسكت عني .لبس نظارته الشمسية وسكر سيارته ونزل.. 
لبست نظارتي الشمسية انا بعد ودخلنا البيت... وعلى طول توجهنا صوب الميلس لانه شفنا نعول هناك... عقيت نظارتي وانا افر شنطتي عدال باب الميلس من صوب الحوي... ودخلنا.. 
شفت شباب ثنينه ماشفتهم من قبل... وابوي وياهم.. 
سلمنا انا وراشد وتوايهنا مع الموجودين ويلسنا... وعقبها قال ابويه... 
خلفان: ناصر ويوسف عيال سلطان الـ (.....)... مزرعته عدال مزرعتنا...ولده محمد ربيعك اخوك حمد..!!.. 
هزينا انا وراشد روسنا بادراك... 
سهيل: هييي يامرحبا الساااع ...زارتنا البركه... 
بصراحه...مبدئيا...عجبوني هالثنينه...حسيت انهم هاديين ورياييل... ادري ان الوقت توه ماواحالي عشان احكم عليهم...لكن ظاهريا... يوسف هذا يالس بثقه يسولف ويظحك..اما الثاني العود اهدى عن الصغير شكله... لانه ساكت ويتسمع بس...والا مستظيج..!! 
والله مادري.... 
مامرت عشر دقايق الا وحمد اخويه داغر علينا الميلس.. 
حمد: السلام عليكم...مرحبااا الساااع... والله ماصدقت يوم شفت سيارة يوسف واقفه برا البيت... 
يا حمد وسلم عالوالد وسلم على ناصر ويوسف.. شكله يعرفهم... اكيد يعرفهم مب ربيع اخوهم العود..!!.. 
وبعد السلامات بينهم... 
خلفان: توك ياي من بوظبي..!!.. 
حمد: هي والله يابويه توني واصل...مريت بعد اييب الاهل... ماشي باقي عن الاذان اسمحولي بسير اتمسح وبيي... 
طلع حمد...وبعدها بدقايق طلعت انا بعد لنفس الحجه...اما البقية تمسحوا في حمام الميلس.. 
وتلاقينا بعدها كلنا في الحوش وسرنا المسيد القريب عشان نصلي الظهر.... 
------------------------------ 
اليوم: الخميس.. 
المكان: في مطبخ بيت خلفان... 
الوقت: 12 وربع ظهرا... 
-------------------------------- 
(مهرة)... 
اووف..اخيرا طلعوا الرياييل... اول ماسكروا باب الحوش بعد خروجهم طلعت انا من المطبخ وتساندت على بابه.. وبشكل لا ارادي حضنت ايدي المكسوره... 
منوو هم هذيلا..!!!..وايدين...مادري جان اخواني موجودين او لا...ماشفت غير كنادير بيظ وشردت.. من بعد حادثة امس صرت ماداني شوفتهم.....كلهم يلوعون بالجبد... 
مهره: عمووه..!! 
سمعت صوت عمتي من داخل المطبخ... 
آمنه: هاا... 
مهرة: منو هم هذيلا اللي عند ابوويه..؟!!.. 
آمنه: القبلانيين عيال حد من معارف ابوج يايين ياخذون اوراق...اما اللي يوا عقب ماشفتهم....ليش؟ 
مهرة: يعني..ناخذ لنا ايام مايينا حد...وفجاه يطبون كلهم فوقت وااحد..!! .. 
آمنه: انقفظي انتي وتعالي ساعديني لازم نخلص الغدا بسرعه ونزيد عليه..انا متاكده انا ابوج بيحلف عليهم يتغدون... 
ابتعدت عن باب المطبخ ورجعت ادخل.. وسويت اللي اقدر عليه.. قصصت اللومي..وعدلت صحن السلطه اللي ساعدت بتقطيعها شوي... وسويت العصير ..وطلعت كواب محترمات للضيوف.. واتصلت بعد بالمطعم الهندي وطلبت صحنين برياني مع صالونه حاره عشان نظيفه للغدا..لانه اكيد مابيكفي ونحن ماسوينا حساب ضيوف..!!. 
بعد دقايق رجعوا الرياييل من المسيد ودخلوا الميلس..سمعت اصواتهم...وسمعت بعد صوت سهيل اخوي في الحوش يرمس ويا حد... 
سهيل: انا مالي خص... مب انا اللي حالف هذا ابويه... 
راشد: ثره ابووك وين ينرااام...بس والله ابا اسير البيت فظيحه في عبدالله... 
سهيل: احين لو خبرته عن عبدالله بيعزر عليهم ايوون هني يتغدون هههههههه... 
راشد: ياهي حاااله... 
سهيل: انته تغدى...نحن بنجدم الغدا...بس لا تاكل وايد ههههههه..خل مكان فمعدتك حق غدا بيتكم ويا عبدالله.. 
راشد: خييييييبه...ماروووم...!!.. 
ياني فضول اعرف منوو اللي يالس يتكلم معاه سهيل....صوته مالوف...قمت وايجت وطلعت عيوني بس من ورا الباب..لكن الخبيث سهيل شافني...ولدهشتي ما اشر لي عشان ادخل او شي...بالعكس..زقرني... 
سهيل: مهرووووه...تعالي ...مافيني اصارخ.. 
بطلت عيوني انا مندهشة...وعدلت حجاب شيلتي البيظا... شفيه هالخبل ليش يزقرني عند الريال.. 
لكن الريال..طلع راشد...اللي لف ويهه صوبي على طول اول ماانذكر اسمي على لسان سهيل... 
كان لابس نظارات شمسية...ماعرفت تعبير عيونه..لكن تراوالي شبح ابتسامه تمر على شفايفه... 
وبس..استمر يطالعني بهالطريقه ..الشي اللي خلاني ارتبك لابعد حد.. 
قلت باصرار.. 
مهرة: تعال انته وين تباني اسيرلك نص الحوش لو طلع حد من الرياييل....؟! 
ابتسم سهيل...ويا صوبي بسرعه..وشفت راشد يتمشى وهو يتبعه..ويديه فمخابيه.. 
لكن يوم وصل سهيل عندي..لاحظ وجود عمتي...باختصار.. 
طنشني انا وراح عند الاصل... 
سهيل: هاا عمتي شومسويلنا غدا...؟ 
وقفت انا عند الباب...اتابع بنظري سهيل وهو يكشف عن كل شي مغطاي...شكله يوعان اخوي مسكين ماتريق..!! 
ما انتبهت ان راشد وصل لين باب المطبخ ووقف عدالي من برا المطبخ احتراما لعمتي اللي هي داخل المطبخ...تساند عاليدار..ويديه بعدهن فمخابيه...ومازال لابس النظارات.. 
راشد: متاكده انج 19 سنه..!! 
صديت صوبه بارتجاف... وابتعدت شوي عن الباب...ونزلت عيوني لتحت...هذا شو يبا احين يالس يسولف.!! متفيج... 
مهرة: هي.. 
لاحظت ابتسامته... هاللي قاصر..مب ساد اهل البيت كلهم يتمصخرون علي...يا ولد خالتي بعد يكمل عليهم... 
التفت عنه اشوف سهيل يرمس ويا عمتي بصوت واطي وهو ياكل قطعه خيار...سمعت صوت راشد اللي ماذني مره ثانيه... 
راشد: وين بتسيرين الجامعه والا الكلية.؟!.. 
قلت بذهن شارد... 
مهرة: الجامعه... 
راشد: أي كلية ؟ 
التفت له بعصبية...وعقدت حياتي...شفيه هذا..؟!!..روح الميلس يالله... 
مهرة: راشد عق النظارة... 
شفت حواجبه يرتفعن وابتسامته تتوسع... 
راشد: عندي حساسية عيني تعورني من الشمس... ليش اعقها.؟ 
مهرة: ابا اشوف تتمصخر علي انت والا شو... 
اختفت ابتسامته...وحسيت انه نظرته لي مستغربه...بعدها ابتسم ومد ايده وعق نظارته واطالعني بعيون..تلمع..وبشكل غريب... 
راشد: ليش ممكن اني اتمصخر عليج.؟؟ كيف فكرتي بهالفكره... 
رديت التفت للمطبخ وشفت سهيل يبطل الثلاجه ويطلع دبة ماي..وروح يدور كوب ... 
مهرة: الكل يتمصخر علي مابتكون انته غير عنهم... 
راشد: ...... ماجربتي...لا تحكمين عالاشخاص من اولها... بعدين انا ماشوف فيج شي عشان حد يتمصخر عليج..هالفكره فبالج انتي بس... 
سكت... 
بصراحه انا مب مرتاحه من التكلم معاه او مع أي ريال ثاني...بس ان دخلت بيقول عني قليلة ادب... 
راشد: جاوبي.. أي كلية بدشين.! 
اوووفف..شو بتفيدك معرفة هالشي يعني.!!!.. 
مهرة: دخلت كلية العلوم الانسانية...ابا ادرس اعلام... 
عقد حياته...وكردة فعل ..عقدت حياتي انا بعد...اشوفه يصدق عمره ويعترض على اختياري بعد...هاللي ناقص..!!! 
راشد: اعلام..؟؟..شو بتستوين مذيعه..!!.. 
مهرة: لا...احب التصوير.... 
راشد: اهااااا تصوير... زي زين..الله يوفقج... 
يا سهيل في هاللحظة واطالعني بلا مبالاة..وكان شال معاه السماط (الفراش اللي يفرشونه للغدا),,, وبعدها التفت لراشد وقاله.. 
سهيل: يالله نسير... مهرة ساعدي عمتج... 
قاطعه راشد معقد حياته وهو يلبس نظارته مره ثانيه...الظاهر عينه عورته مسكين... 
راشد: البنت ايدها مكسووره شو تساعد..!!!. 
عقد سهيل حياته بعد...وسكت شوي... 
سهيل:...... لو خليتني اكمل جان قلت لها باللي ترومين عليه.. نسير ياسفير الاهتمام ... 
سار سهيل مع راشد ودخلوا للميلس... 
وانا رجعت داخل المطبخ ..وماسمحت لنفسي افكر بولد خالتي وتصرفاته الغريبه معاي... هو يوم ويعدي ..بعدها مابيرجع ايينا او يسال... 
--------------------------------
اليوم: الخميس.. 

المكان: غرفة منى... 

الوقت: الواحدة ظهرا... 

-------------------------------- 

(منى)... 

فتحت عيووني بتعب..يوم حسيت بحد يوعيني... 

التفت وشفت امايه اطالعني بحيره... رفعت ايدي لويهي وفركته من التعب...كيف رقدت انا..!! 



اووه...صح..خالد.. 



وعقيت راسي عالمخده مره ثانيه... 

ام محمد: يابنتي شفيج جي شكلج...قومي يالله قوومي... 



مابغيت انش...الرقاد احسن شي في العالم.... 

منى: اماايه خليني ارقد..مافيني انش... 

ام محمد: شوبلاها عيونج محمره وميفنه جي..!!..راقده وانتي تصيحين اشووو.!!! 

منى: شو بيصيحني يعني امايه...لا مافيني شي... 

ام محمد: عيل قوومي صلاة... وعقب نزلي تغدي..خوانج مابيتغدون هني اليوم ونحن بنجدم الغدا عشان ابوج...يالله بسرعه... 



طلعت امي من الغرفه... اتغدى.؟!!..مالي نفس اتغدى...بس امي ماتمشي عليها هالحركات بتشك فيني... 

قمت بتعب...آآخ راسي ثجيل.... الله يسامحك ياخالد... 

فجاة صفعت نفسي طراق....وعورني بعد... 

شو بعد الله يسامحه.!!..هو شدراه فيني اصلا وشو عرفه فيني وبمشاعري..دام انا نفسي ما اكتشفت الا اليوم...باسوا طريقه بعد... 

اليوم بس....اليوم بس بسمح لنفسي ازعل عليه اما باجر خلاص... 

قمت ودخلت الحمام توضيت ..وصحصحت...ورجعت الغرفه اصلي...وبعد الصلاة نزلت تحت.. وشفت سلطون الصغيرون ولد محمد اخويه...ابتسمت...عمر سلطان 3 سنين ونص..مسكته وبسته.. 

منى: فديت انا اللي خازت عنهم الحمجه...شحالك حبيبي..؟!! 

سلطان: بكير... 

منى: بكيير..!!!...فضل عنك وياها رمسه...يالله نسير عند ابويه... 

مسكت ايد سلطون الصغير وسرنا الصالة عند ابويه وامي...سلمت على ابويه ويلست عدالهم..اما سلطون فيلس في ثبان ابويه...شو عليه حفيده الاول...طبعا من غير بطي ولد شما اختي العوده ... بس سلطون ولد الولد..غير... 

منى: هذا المفعوص وين اهله عنه..!! 

ام محمد: اخووج فيه حمى مسكين...وهي عندها شمسه بنتها وتجابل اخوج..وانا شليت عنها سلطان...دام انه بخير... 

منى: وحليله محمد..مايستاهل والله... عيل وين بيتغدون خواني..!! 

ام محمد: عازمنهم ريال عالغدا... 

منى: اماايه... الجامعه بتبدا بعد اسبوع وانا ماشريت ثياب... 

اطالعتني امي باستغراب... 

ام محمد: وكبتج اللي مترووس من تفتحين بيبانه طاحن الثياب عالارض من كثرهن..!!!... 

برطمت... 

منى: كلهن ملبوسااات... 

ام محمد: عنبوو يابنتي كم الواحد بيلبس..!!.. 

منى:امايه بس كم بدله..وابا بعدني كم شنطه وشيلة وعباه يديده...وو .. 

ام محمد: وشوو بعد..!! 

منى: ونعلاان... 

ام محمد: عنبو يابنتي هذا زهاب عرس مب لبس للجامعه...!!.. 

منى: متى بنسير..!!! 

ام محمد: يصير خير بنشوفلنا يوم فاظي...عاد الا انتي عاد الدحانه تامه الله يعينا عليج وعلى طلباتج... 

ظحكت وييت ابوس امي على خدها.. 

منى: الله لا يحرمني منج... تحمليني بس سنتين ثلاث لين ما اييني الريل ويفكج مني.. 

التفت هاللحظة ابويه.. 

بومحمد: وانتي اتحسبين بتظهرين من البيت.!!.. 

منى: عيل.!!.. 

بومحمد: ريلج بنسكنه في حجرة الدريول...جان يباج يسكن عندنا... 



ظحكت...بفرح...ادري انه يمزح...بس انا وايد غاليه عند ابوويه..ابوي يحب البنات...وبما ان شما طلعت من البيت من زمان ماتم عنده غيري يدلعني... 

شوي معنوياتي ارتفعت من غلاي عند اهلي...الحمد لله عالنعمه... 

اما خالد...فان شاء الله بنسى...انا ماعندي سالفه هذا مجرد افتتان بس...لا حب ولا خرابيط.. 

------------------------------- 

اليوم: الخميس.. 

المكان: ميلس بيت خلفان.. 

الوقت: الواحده وعشر دقائق ظهرا 

------------------------------- 

(راشد).... 

شو سالفتي اليوم....!!!.. عقب ما كنت معارض القعده..استويت مستانس فيها... 

بصراحه هالشباب اللي تعرفنا عليهم سوالف... العود اللي مبين عليه هادي...شوي اندمج معانا وقام يسولف ويظحك... والثاني يوسف بعد فنان وعيبتني شخصيته الواثقة من نفسها... 

وغيره...مهرة بنت خالتي... ليش قالت ان الكل يتمصخر عليها.!!. 

شوفيها هي عشان يتمصخرون عليها...لازم اسال سهيل عن هالشي..!! لانه بصراحه شاغل بالي من قالته... 

وعلى طاري سهيل..لاحظت انه قاعد ياشر لي وبعدها طلع برا الميلس..نشيت انا وتبعته لبراا... 

راشد: شوفيك..؟!! 

سهيل: تعال ساعدني بنيب الغدا.. 

خشيت ايدي فمخباي وطلعت النظاره ولبستها... وصلنا المطبخ وطلعت عمة سهيل متحجبه وشاله صينية عيش ابيض..وعطتها لسهيل...اللي خذها ورد للميلس..اما انا...وقفت اتريا ..سمعت صوت عمة سهيل تقول من داخل المطبخ.. 

آمنه: مهرة..اندوج الصالونه عطيها ولد خالتج...مسكيها زين.. 

مهرة: عموووه اخاف اعقها.... 

آمنه: هاذوووه عند الباب واقف مابتمشين بها وايد... 

ابتسمت انا ..ولو انها كاسره خاطري هالبنت...احسها مسكينه...يت مهرة وهي تمشي شوي شوي وبين ايديها صالونة اللحم..ورفعت عينها لي بتردد..مديت ايدي ومسكت عنها الصالونه قبل لا تجبها عليها او علي... 



ادري شو تفكرون فيه... 

هي...فعلا في تلامس صار بين ايدينا...لكنه كان بسيط جدا ومن دون تاثير بصراحه...ويوم كنت بروح للميلس قالت لي. 

مهرة: لحظة لحظة.. 

وقفت ورجعت هي للمطبخ وبعد لحظة طلعت... 

مهرة: نسينا الغطاة... 

وحطت الغطاة على طـَـبْـقـَـة الصالونه.... 

فجاه يتني رغبة في اني اطفربها شوي... 

راشد: اقول مهرة... 

مهرة: نعم.. 

قربت راسي شوي.. 

راشد: عقي عني النظاره لو سمحتي... 

عقدت البنت حياتها مستنكرة هالطلب... 

راشد: عن تقوليلي بعد اطنز عليج...انتي محد يلبس عندج النظارات... 

حاست بوزها بظيج... 

راشد: يالله عقيها..بسرعه تشوفيني شال الصالونه.. 

تعمدت استعجلها عشان اوترها..وفعلا البنت مدت ايدها بتوتر صوب نظارتي... وانا ابتسم وحابس انفاسي... 

لكنها تراجعت واشرت لي بايدها بنرفزه.. 

مهرة: اووووووه سير عند سهيل بيعقها عنك... 

وعطتني ظهرها ودخلت المطبخ اما انا....نقعت من الظحك...وتمت الظحكه مرافقتني كل ما ارجع المطبخ اييب شي للغدا..لين ماخلصنا ...ويلسنا في الميلس وتغدينا... 

مسكينه والله بنت خالتي... 

---------------------------------------- 

اليوم: الخميس.. 

المكان: سيارة يوسف.. 

الوقت: الثانية والثلث ظهرا.. 

----------------------------------------- 

(ناصر)... 

ركبت سيارة يوسف ...والندم ياكلني بشده واشد عن قبل واقوى...!! 

هالناس وايد طيبين.. كرموني وظيفووني..وشوف انا شو سويت ببنتهم...!!!...ياربي أي انسان نذل انا كنت امس..!!!.. 

رجعت راسي لورا واسندته على سيت السياره...وصلني صوت يوسف بعد ماحرك السياره.. 

يوسف: هااااه ناصر؟..طاح نصّـك..!..والله ناس وايد طيبين... 

ناصر: ادري يوسف...خلنا نروح البيت تعبان... 

واحترم يوسف تعبي..اللي كان نفسي...اكثر منه جسدي... وسكت طول الدرب للبيت... 

وانا بعد سكت...وتميت مساند راسي وانا مغمض عيني... 

احس ان اهلها بيكتشفون سالفتي قريب...وخايف من ردة فعلهم وردة فعل اهلي...ساعتها مابيصدقون اني اعتزم التدين ..واني تغيرت فعلا من امس لليوم... 

تذكرت ذاك الريال اللي اسمه راشد..هذا الظاهر مب اخوها..مثل مافهمت انه ولد خالتهم.. خوانها بس حمد وسهيل..او يمكن عندها اكثر وانا مادري...ومايندرا كم اخت عندها... ومادري اذا مخطوبه او لا...بس شكلها مب مرتبطه..ماشفت في ايدها أي خاتم يلفت للنظر...ويمكن بعد تكون فعلا مخطوبه او مالجه وفاصخه الخاتم..!!!..كل شي جايز... 

وصلنا البيت... وحصلناه هادئ..كالعاده الظهر يروحون يرقدون... ركبنا انا ويوسف غرفنا... 

سكرت وراي الباب وطحت عالشبريه بعد مافصخت سفرتي.. 

كانت بتغفى عيني فعلا لولا ان تيلفوني صاح...مسكته وشفت الرقم... 

رقم غريب..ماعرفه... 

رديت عليه.. 

ناصر: آآلووه... 

المتصل: همم مرحبااا... 

انصعقت..صوت انثوي...!!!...مب سووومه...عيل منووه.!! 

ناصر: مرحبتين... 

المتصل: كيف الحال.؟! 

ناصر: بخير وسهاله..منو معاي..!! 

المتصل: هههههههههههه...انا اللي كنت انته ذابح عمرك عشان توصل لي رقمك في المارينا... 



عقدت حياتي...وتذكرت..يالله احس ان هالسالفه صارت قبل 100 سنه...!!... 

ابتسمت...فعلا مثل ماتوقعت البنت مغرووره...وانا عطيتها جرعه اضافية باني عطيتها ويه..!!.. 

ناصر: مرحبتيين هلا ...شحالج؟ 

المتصل: بخير الحمد لله.... 



انتبهت لنفسي...شو بعد مرحبتين وهلا.!!..مب قايلين بنلتزم..!!..التزام يعني ماشي بنات خلاص....قويت قلبي وقلت.. 

ناصر: اقول...البطاقة بعدها عندج..؟ 

المتصل: هي.. 

ناصر: ممكن تحرقينها..وتنسين رقمي...ولا ادقين لي مره ثانيه..؟!!. 





مافي ردة فعل...لاني باختصار سمعت رقعة تيلفون معتبره في اذني... 

نقعي في درام ياماما...انا خلاص... مالي خص بالبنات...مسحت الرقم من تيلفوني ووقت المكالمه وكل شي يتعلق بهالاتصال...عشان ماتضعف نفسي واتصلبها اذا حصلت رقمها... 

باقي نقطع علاقتنا بسووومه الهبلا..وانظف شقتنا من البلاوي اللي فيها...وخلاص..نرجع نظاف... 

اغلقت تيلفوني ورقدت... 

بصراحه راسي كان ثقيل من كثر الافكار اللي فيه... 

وان شاء الله بس احصل حد يوعيني على صلاة العصر...!! 

آشوي وانزل جزء الثامين 

توقعات 


نهاية الجزء
الجزء الثامن.. 

------------------------------------------------ 

اليوم: الخميس... 

المكان: في بيت بو راشد.. 

الوقت: الخامسة والنصف مساءا.. 

------------------------------------------------ 

(شيخة)... 

مسكت امي من ايدها عدل ودخلت بها البيت...كان فهوودي يركض جدامنا مستانس بانه امي رجعت للبيت..وامي تضحك عليه... 

ام راشد: ههههههههههه فديتك ياولديه يعلني ماخلى من ظحكتك هذي.. 

فاطمه: فهووود قووم عن امايه خلها تمشي.... 

تجدمتنا فاطمه اختي لغرفة امي.. اعتقد عشان تعدل لها الفراش...اما امي سئلتني بهدوء.. 

ام راشد: امرتي البشكاره تحط الفواله في الميلس لعبدالله.؟!!... 

شيخة: قتلها امايه بس مادريبها جان سوت اللي قلتلها عليه او لا..بشوفها عقب شوي..انتي لا تحاتين البيت خليه عليه... 

ام راشد: بارك الله فيج يابنتي.. 

دخلت مع امي غرفتها ويلسناها عالشبرية...وعقت شيلتها وعباتها والبرقع.... وغصبناها انها تنسدح... 

ام راشد: انا بخير الا بغير ثيابي وبتسبح وبييكن الصاله... 

فاطمه: لا امايه..وغلاتي عندج انسدحي ورقديلج ساعتين ثلاث عقب قومي...ريحي عمرج شويه..البيت مابيطير ... 

استسلمت امايه وانسدحت بتعب..اما نحن..بندنا الليت وشغلنا لها المكيف وطلعنا.... 

يت البشكاره وشلت شنطة فاطمه وودتها غرفتها الجديمه... ولحقتها فاطمه هي وولدها فهوود عشان تغير ملابسها وتلبس لبس مريح..وانا نفس الشي... 

بعدها بدقايق رجعنا نتلاقى في الصالة... 

شيخة: انزيييييييييييييييين اختااااه...شو حالج انتي وكرشتج.؟!!.. 

فاطمه: اوووف..والله تعبانه تبين الصدق... 

شيخة: كم بتيلسين عندنا..!! 

ابتسمت لي فاطمه... 

فاطمه: لين ما اربي.. 

استانست الصراحه...يعني مابقعد بروحي في البيت...ياسلااام... 

شيخة: اللـــــــــــــه...ومتى بتربين..!! 

حطت فاطمه ايدها على بطنها بمحبة واضحه.. 

فاطمة: خلال هالاسبوعين..ان شاء الله... 

شيخة: ان شاااااء الله ربي يسهل عليج.... 

اطالعت فهوود يعابل التلفزيون ويهوس عالفصوص ويخرب... 

شيخه: فهوودي شووو تسوي..!!!! 

اطالعني فهد بنظرة تشبه نظرة ابوه الخقاقه... الشي اللي ظحكني كالعاده... 

فهد: اتيلي ثبيث توون... (حطيلي سبيس تون).. 

شيخة: ووووووووه الله لا بليتنا وين ظروسك..؟!! 

تعمدت اقول حق فهد هالسؤال... يموووت قهر يوم حد يساله عن ظرووسه... وبغيت اموووت من الظحك يوم شفته يدور نعاله عند الباب وياني طاااااير يظربني بها.... 

فاطمه: فهــــــــــــد....عيــــــــــب... هذي خاالوووه... 

شيخة: هي انا خالووووه...والا الاحترام الا حق عمامك وعماتك..!! 

نشيت وشغلت له السبيس تووون...ورديت ايلس عدال فاطمه..وشفت على ويهها ابتسامه خبيثه وهي اطالع الخواتم في صبوعها الطوال... 

خقاقه مثل ريلها..!!!!.. 

شيخة: شفــــــــــــــــيج..؟!!.. 

التفتت لي وفعيوونها نظرة لعوووب... 

فاطمه: شويخ..على طاري العمام والعمات... 



صديت الصوب الثاني عنها بنفوووور... 

شيخة: اووووووه لا...لا تبدين فاطمه... 

فاطمه: لييييييييييش..؟ حرام عليج والله.... 

شيخة: لا مب حراااام...انا ما اسامح بهالسهوولة.... 

ظحكت فاطمه علي.... 

فاطمه: خمس سنين زعل؟ والله انه حرام عليج... اول امس سائلني مره ثانيه اذا غيرتي رايج.. 

شيخة: قوليله مابغير رايي... 

فاطمه: بتغيرينه ان شاء الله...عنبووو كم مره يطرش لك اعتذارات حتى اني احيانا انسى انقلهن لج.... 

كانت فاطمه تقصد عمر... اخو عبدالله واصغر منه بثلاث سنوات...يعني عمره حاليا 26 سنه... 

عمر هذا بس عرفت بوجوده في هالعالم في عرس اختي فاطمه قبل خمس سنين تقريبا.. كان عمري ساعتها 17 سنه ..ثاني ثانوي ورايحه ثالث ثانوي.. اما هووو...كان عمره واحد وعشرين سنه... انسان فوظوي..وخريش لابعد حد... وخراشه هذا هو اللي خلاني احقد عليه... 

مب بدون سبب....اكيد فيه سبب... 

بخبركم السالفه... 

الله يسلمكم انا شعري اغلى ماعندي...كان طول شعري في عرس اختي فاطمه واصل لين الركب... وكان مصدر فخري..فقررت اني افتحه في عرس اختي... بالصدفة..اخت عبدالله ليلى اللي عمرها حاليا 24 سنه ..وكان عمرها في العرس 19 سنه.. كان لها نفس الشعر..وتقريبا جي نفس الطول..لكن الفرق ان شعرها ماكان ناعم وايد..لكن تدرون السيشوار يسوي العجب...بالتالي في العرس طلع شعري وشعرها نفس الشي.. 

المهم... 

الاخ عمر.. اللي هواكبر من اخته بسنتين... ويحبها وايد وايد...كان خايف انها تنحسد...واصرر عليها انها ماتفتح شعرها ..لكن هي مثلي ..شعرها مصدر فخرها واصرت انها تفتحه في العرس...وحلف عليها قالها بحط المقص فمخباي..وان شفتج في العرس فاجه شعرج ..بقصة لج...!!! 

وفعلا اخته خافت ..وسوت شعرها تسريحه....لانها باختصار..تعرف اخووها...وتعرف انه بيسويها بدون تردد...!! 

تصوروا انتوا الباقي.. 

دخل الاخ اخر العرس..وانا كنت واقفه عدال واحد من الاعمدة ادور امي...كنت لابسة شيله..لكن شعري طبعا طالع ومبين... وبسبب الربشة ماحسيت ان حد وراي....يقوم بعملية جزز.... ماسمعت الا صوت يقولي... 

عمر: ادري انج بتصيحين...لكن هذا عشان تتعلمين تسمعين كلامي وماتتحديني...!! 



سرت فظهري قشعريرة تمشي على طول عمودي الفقري.. شو هالصوت الغريب اللي قاعد يكلمني..!! لالا اكيد غلطان..احسن لي ما التفت...وفعلا تميت واقفه مكاني...لكن فجاه شي ادلّـــى جدام ويهي... شي ناعم..ولونه بلون القهوة...انصدمت...هذا شعري..!!!..شهقت والتفت لوراي بحـــدّه... 

وشفت ويه اسمر...جذاب... وساعتها شفت مثل القرون فوق راسه... ودهشة ماتتصدق فعيونه اللي كانت تتفرس فويهي...وانا صدمه غاضبة كانت على ويهي وانا اتفحص ويهه..واتفحص بعد محتويات ايديه... ماصدقت..مديت ايدي ومسكت شعري..وشفته مقصوص بشكل غير مرتب...رجعت ارفع عيوني للويه الغريب اللي مد ايده وغطى بها شفايفه منصدم..ورجعت عقبها اطالع شعري في ايده...كان بطول الشبر تقريبا.. 

تعرفون الشبر كم..؟؟ افردوا ايدكم كامله... المسافه بين الابهام والخنصر..هذا هو الشبر...ويمكن اكثر شوي... 

يعني شعري انقص وقصر وااايد على ايد هالمجرم... 



ماتتصورون شو كان شعوري... شعري... اللي كان لين الركب..صار اقصر بوايد... واحتفظت اخت عمر ليلى بشعرها الطويل...اما انا....آآآخ كنت على وشك اني اذبحه ساعتها..لكنه مد ايده ومسك ايدي..وحط فيها شعري... 

بصراحه هو كان مرتبك وخايف حدّه... 

عمر: انا اسف...تحسبتج اختي ليلى...آسف والله... 

ومشى بعدها صوب الباب بسرعه بدون مايلتفت وراه... 

باختصار... 



شـــــــــــــرد....!!.. 



اكيد شاف موته بعيووني... 



ليلتها صابتني هستيريا...راشد كان ميت من الظحك...وامي باختصار قالت لي .. " اكيد عين صابت شعرج في العرس وخلاه ينقص على ايد عمر.. لا تخافين بيطول"... 

اضطريت اني اخلي امي تقص لي اياه بشكل متساوي لاني ما اثق بالصوالين...لانهن يموتن عالتقصيص..تقولهن قصن سانتي متر يقصن لك شبر... 

وبس.. 

من يومها وانا احقد عليه... وهو ياما طرش لي اعتذارات عند اختي فاطمه...لكن انا ماقدرت اسامحه.. 

يعني ماقدر يتاكد قبل مايقوم بعملية الجززز هذي..!!.. 

حتى انه اجرأ لدرجه انه يفكر بخطبتي..لكنه ماتقدم رسميا ووكل فاطمه تاخذ موافقتي... 

لكن بالحلم يحصل الموافقه مني...عشان جي هو لين الحين مايا يخطب...يتريا موافقتي لكن انا طبعا مابوافق مب خبله... اخاف انش صباحية عرسي احصل شعري لين اذني...!!!.. 

------------------------------------- 

اليوم: الخميس.. 

المكان: في غرفة الغسيل فبيت خلفان.. 

الوقت: السابعه مساءا.. 

------------------------------------ 

(مهرة).... 

جلبت كندورة سهيل على طاولة الكواي عشان اكويها من ورا.... كنت احس باكتئاب..وفوق هذا..احس بشعور غريب..بالفراغ... 

والا بالله عليكم حياتي شو لها من المعاني..؟؟؟ مالها معنى ابدا... 

يمكن يوم تبدا الجامعه انشغل شوي..!!.. 

كملت كواي وانا افكر باللي مر علي على طول اليوم...وغصبن عني..فكرت بولد خالتي راشد...لاني وايد تلاقيت معاه اليوم...بالعاده ما ايي بيتنا ولا نتلاقى الا نادر جدا ...واليووم..!!..اووففف..شو اقول بس.. مايعرفني وفوق هذا يغلس علي...شو يبغي فيني هذا بعد...!!.. 

رفعت راسي وانا اشوف عفرا حرمه اخوي حمد تدخل غرفة الغسيل... 

عفرا: انتي هنيي...ادورج... 

مهرة: خير عفرا..!! 

عفرا: خيير..ماشي بس زهقت..عمتج تطبخ ولا خلتني اساعد...تبيني اكوي عنج..!! 

مهرة: لالا...انا مسيطرة عالوضع تمام... 

عفرا: ههههههههه...على راحتج... 

كملت انا كواي... 

مهرة: شخبارهم اهلج..!! 

ابتسمت عفرا بفرح.. 

عفرا: بخيييييير..بلغتهم سلامج..ويردون السلام عليج... 

ابتسمت انا بعد.. 

مهرة: الله يسلمج وياهم من الشر... 

يلست عفرا عالكرسي الموجوود في غرفة الغسيل... 

عفرا: مهرووه...همم..متى بتتشرين اغراض للجامعه..!! 

رفعت نظري لها باستغراب.. 

مهرة: شو اغراضه بعد..؟؟ آآه قصدج دفاتر وجي.؟ اول بداوم بشوف شو يطلبون عقب بسير المكتبه... 

عفرا: لاااااااا..ماقصد الدفاتر..بس انتي بحاجه اكيد لملابس وجواتي...وشيل وعباة يديده...وشنط.. 

مهرة: الله يهديج ياعفرا انا مب سايره اعرض ازياء... 

عفرا: هههههههه ادري ..بس الجامعه غير عن المدرسه...تلبسين كل يوم شي مختلف...خلج مثل البنات انتي مب اقل عنهن... 

فكرت بكلامها....ولو اني مب راعية مظاهر ذاك الزود...لكن ما ارضى اكون اقل من البنات..!!! 

مهرة: منوو بيفتكر يوديني اتشرى..!!!..عمووه مستحيييييييل توديني.. 

عفرا: خذي الاذن من عمي بو حمد..وانا بوديج السوق وبناخذ كل اللي يلزم... 

فرحت...شو فرحت...الا مت من الوناااسه... 

مهرة: والله عفرا بتوديني..!!.. ترا انا اطول يوم اشتري شي بتتلعوزين وياي... 

عفرا: ولا يهمج..بوديج اماكن فيها اشياء تعجبج وما بتترددين في المشترا... لازم اجهزين نفسج لانه اختي مريوم اشترت وخلصت... 

مهرة: والله اختج بتروح الجامعه بعد..!!! 

عفرا: هي وعلى فكره نفس كليتج يمكن تتلاقين معاها ... 

مهرة: ياريت والله...ماعندي ربع...اخاف اظيع في الجامعه... 

عفرا: ماعليج انتي..في ظرف يوووم بتسوين لج شلة في الجامعه... 

ظحكت.. 

مادري شو فاكرتني حرمة اخوي..مغناطيس اجذب البنات..!!!!... بس ان شاء الله يطلع كلامها صحيح... 

وعلى هالاساس...قررت افاتح ابوي بالموضوع اليوم...وهو مابيبخل علي...بس تذكرت شي..!!! 

مهرة: تعااااااالي..اذا سرنا..منو بيسوقبنا..!!!.. 

عفرا: هي والله صدق....هممم..حمد دووم مشغوول..يمكن سهيل.. 

هزيت راسي باصرار.. 

مهرة: غسلي ايديج من سهيل...!! 

عفرا: انزين سيف... 

مهرة: تووه ماخذ الليسن هذا ماريد انفد عمري انا... 

عفرا: هههههههه حرام عليج عطيه ثقة شوي فالنفس... 

مهرة: لالا والله اتروع...مشكله ماعندنا دريول...شكلي بسجل في الباص في الجامعه بعد... 



كانت تلوع جبدي من الباص..ما احبه... واستانس يوم ايي بسياره...هممم ..يمكن اقنع سيف او سهيل يودوني واييبوني من الجامعه...لاني ماريد اروح وارجع بالباص خلاص عفته.... 

عفرا: انزين رمسي ابوج اييب لكم دريولية حرمه لمشاويركم... انتي دخلتي الجامعه احين بتحتاجين مشاوير وايده المكتبات وغيره...وغير جي بيكون دوامج غير ثابت بعد في الجامعه... 

مهرة: والله يمكن اكلمه...بشووف... 

عفرا: متى بيي سيف..؟؟ 

مهرة: قايل بيرد بالجمعه...مادريبه والله.. 

عفرا: ومنوو العرب اللي يووكم اليوم..!! 

مهرة: آآه...ثنينه بس.. تقول عمووه عيال حد من معارف ابويه ياييين يشلون اوراق..اما الباقين كانوا ابويه وحمد وسهيل وراشد ولد خالتي.. 

عفرا: راشد ولد خالتج..؟؟ ..هذا ما اييكم دووم صح.. 

مهرة: لااااااااا مول ما ايينا بس امس حلف عليه ابويه على حسب ماسمعت...يعني..زياراته نادره... 

عفرا: كم عمره.؟! 

رفعت انا عيني بتفكير... 

مهرة: اظني كبر سهيل او اكبر بسنه..او اصغر...مادري.. 

عفرا: ههههههههه انتي شو تعرفين في البيت هذا خبريني.. 

مهرة: ههههههههههه ماشي... 

عفرا: ههههههههه الله يعينج والله على حياتج... 

مهرة: قسم بالله انج صادقة... 



وانا اعنيها.... فعلا صادقة حرمة اخوي...الله يعيني على حياتي... 

------------------------------ 

اليوم: الجمعة... 

المكان: صالة بيت سلطان 

الوقت: التاسعه صباحا.. 

--------------------------------------- 

(ناصر).... 

حبيت امي على راسها ويلست عدالها...وانا اطالع بنظري منى اللي منسدحه على كرسي بعيد اطالع الرسوم..!!!.. 

ناصر: شو اصبحتي امي...؟! 

ام محمد: بخير فديتك...وانته اشوو حالك؟ رقدت وايد امس..!..شي يعورك؟!.. 



انقهرت يوم تذكرت امس.... رقدت من 3 الظهر لين 9 في الليل ولا حد وعاااني..!!!..وطبعا العصر والمغرب فاتني..لكني صليتهن مع العشا ولو اني مازلت غير راضي عن هالشي..لكن اضطريت شو اسوي بعد.. بس لازم ابدا بداية صح اذا كنت بتدين...مب ارقد عن صلواتي..!!! 



ناصر: مايعورني شي امايه..الا كسل...ليش ماوعيتوني انتوا.!!.. 

ام محمد: قالولي ناش من الفجر قلت اكيد تعبان خليتك ترقد.. 



صبيت لي حليب وقعدت اتريق...وانا كل شوي ارفع عيني لمنى....هذا بنت عمرها 20 سنه؟ حاطه الرسوم ومندمجه فيه..!!.. 

ناصر: وانتي اخت منى شحقه ماوعيتيني..!! 

التفتت منى لي مستغربه... 

منى: هااااه..!!.. 

ناصر: اقولج ليش ماوعيتيني امس يوم رقدت وايد..!! 

منى: ماقلت لي... 

ناصر: لازم اقولج..؟!!.. 

منى: احيدك يوم ترقد ماتحب حد يدق عليك... 

ناصر: ذاك اول.. بس احين يوم تشوفيني راقد والاذان ياذن وعيني لا تخليني ارقد... 

منى: ههههه ان شا ءالله... 

سكت عنها وكملت ريوقي...بعدها حسيت بايد امي على ركبتي... 

ووصلني صوتها بهداوة.. 

ام محمد: ياولدي..الله يهديك ياربي...متى بتعزم وبتفرحني..!!! 

التفت الصوب الثاني متظايج...امي ماتودر هالموضوع.... 

ناصر: امايه ماكملنا يومين من رمسنا في هالموضوع اخر مره... 

ام محمد: انزين عطني سبب مقنع يخليك ترفض العرس.. 

ناصر: انا فبالي مية شغلة وشغلة احين امايه مب فاظي للعرس...انا ماقايلج قريب.؟!..بس خلاص صبري علي فتره... 

ام محمد: ياناصر العمر يخلص والشغل مايخلص لين متى يعني بتم جذي عزابي...عمرك 25 سنه...متى بتعرس متى بتيب عيااال..!!.. 

ظحكت انا...ورفعت نظري لمنى...وقلت لامي بسخرية... 

ناصر: لا تخافين كل سنه بييب ولد والا بنت... 

مثل ماتوقعت...نقعت منى من الظحك...وظحكت انا وياها...وظحكت امي بعد... وكملت كلامي وانا اضحك.. 

ناصر: ماشي فترات راحه....هههههههههههه.... 

نشت امي من مكانها وظربتني على جتفي بخفة... 

ام محمد: ماتيوز انته عن الرمسات الطفسه...الله يهديك ان شاء الله..انا بقوم اسير السوق.... 

نطت منى من مكانها.... 

منى: اماااااااايه..شو اتفقنا نحن..!! بسير وياج... 

ام محمد: لالا..ماشي سيره...انا بسير العزبه وبييب ذبيحه..اليوم الجمعه وابوج يبغي لحم...وبسير الجبره بييب ذبـّــاح..وبشتري شوية اغراض....يوم ثاني بوديج ان شاء الله.... 

راحت امي لغرفتها وتميت انا ومنى في الصالة.. 

ناصر: شو تبين منى من السوق..!!! 

يت منى ويلست عدالي عالارض...وصبت لعمرها حليب... 

منى: ابا ملابس للجامعه..كل اللي عندي ملبوسات...لازم اشتري شي يديد... 

ناصر: محتاية فلوس..!!! 

ابتسمت منى... 

منى: لالالا..ابويه وامي مب مقصرين..ماعندهم غيري انا يصرفون عليه... بس ابا حد يوديني السوق
ناصر: وين تبين تسيرين؟ العين مول..!! 

رفعت منى عيونها لي ...شكلها متلهفة للسيره... 

منى: هيي..ياريت... 

ناصر: خلاص انا بأخر سيرتي لبوظبي وبوديج بعد الغدا ان شاء الله... 

ابتسمت منى بفرح كبير...الشي اللي خلاني افرح انا بعد... اول مره افتكر باختي واسوي عشانها شي.. شي يفرحها مهما كان تافه...!!..وشوفيها اذا تفرغت لاختي ووديتها السوق تقضي كم شغله..!!..مافيها شي ابدا بالعكس هذا شي حلوو مني... 

منى: والله..!!!..بتوديني..!!.. 

ابتسمت.. 

ناصر: هي بوديج ..شحقه ما اوديج...عشان بعد ما اطفربج امايه في السوق... ماتحب المراكز تحيدينها.. 

منى: هي والله انا كنت احاتي هالشي.... بس مابا اعطل اشغالك..!! 

ناصر: لا..ماعندي اشغال ... 

صفقت منى مستانسه...والابتسامه شاقة الحلج.... 

منى: اللـــــــه وناسه...!! ..مشكوور والله ماتقصر... 

ناصر: العفوو... منـّـــوه شو قلتيلي تخصصج في الجامعه..!! 

برطمت منى... 

منى: كلية ادارة واقتصاد..يمكن بتخصص ادارة ...يعني لوووعه... 

ناصر: انزين دامه مب عايبنج شحقه تدرسينه..!! 

منى: ثرها امك رضت تخليني ادخل التقنية...ماطاعت حشرتني.. 

ناصر: انتي تبين التقنية..!!..شوفيها يعني غير عن الجامعه..!! 

منى: التقنية غيير... انا ميولي مثل يوسف جي..تقنية..كمبيوتر وهالسوالف...احب العملي ماحب النظري... 

ناصر: اهااا.... انزين...بشلج بوظبي وسجلي في تقنية بوظبي وسكني عندي في الشقة...وانا بوديج وبييبج وبتكفل فيج... 

منى: هههههههههههههه ينيت والله.... امس ابويه متحلفلي اون ريلج بنسكنه في غرفة الدريول وانتي ماتطلعين من البيت...تبا يوافق اني اطلع بسبب دراسه..!!..مستحيل يوافقون... 

ناصر: كيفج..لا تقولين اني ماعرضت عليج المساعده.... 

منى: ههههه خلها على الله..... 



بصراحه..كنت اعني كلامي...لاني فكرت مستقبلا... دام اني بلتزم..يعني هالربع اللي ميمعنهم يا انهم يلتزمون معاي..او اني اودرهم واتم بلا ربع... 

والارجح ان الخيار الثاني هو اللي بيصير...لانه هذيلا ماظن مستعدين يتخلون عن كل اللهو اللي هم فيه,, 

وبما اني بتم بروحي...ابالي حد يسليني واهتم فيه ..واشغل وقتي معاه....لكن فعلا اهلي مابيطيعون ان منى تطلع من البيت وتدرس فبوظبي اربع او ثلاث سنين...لاني اكيد اخرتها اني بعرس.. واكيد منى بتحس باحراج انها تسكن وياي انا وحرمتي في شقة وحده..!!!..ساعتها شو بيصير؟ بتودر الدراسه.!!... لالا..كان اقتراح غير مناسب... 

----------------------------------------- 

اليوم: الجمعة.. 

المكان: في البدع... 

الوقت: العاشرة والنصف صباحا... 

---------------------------------------------- 

(سيف).... 

نزلت من الدراجه وانا ميت مت من الحر... ثيابي كلها خايسه عرق...جابلني جمال شال شنطته السبورت وهو معقد حياته... 

جمال: جهزت اغراضك..؟!!.. 

عقدت حياتي انا بعد... 

سيف: لا...من الحين..؟!!.. 

جمال: جهزهن سواف بنرد العين.. 

سيف: شحقه مستعيل..!!.. بنرد المسا... 

جمال: لا الحين ...بسك من اليلسه حرر شو بتسوي يعني من احين لين الظهر..؟ الجوو حار مايساعد... 

سيف: اوكي على راحتك... 

رحت للخيمه وبدلت كندورتي بكندوره نظيفه وشليت شنطتي وسلمت عالشباب من بعيد وركبت مع جمال في السياره...وتحركنا... 

مرت نص ساعه...وجمال مارمس فيها... 

سيف: شفيك مبوز جي..!!!.. 

جمال: ماشي... 

سيف: بلى فيك شي...شو صار.. 

جمال: اوكي..تبا الصراحه..انته قاهرني... 

تفاجئت...انااا.؟!!!... 

سيف: انااا...شو سويت بك..!!! 

جمال: سواااف... امس تراك دخت اربع مرات..ولا اتحسبني ماشفتك...بعد هذيلا اللي شفتهن مايندرا كم دوخه ماشفتها.... 

سيف: انزين وشووو عليك انته... 

جمال: شووو شو عليه..!!.. خليت سلووم يلعب بعقلك بكم كلمه.... 

سيف: جي ياهل شايفني جدامك عشان حد يلعب بعقلي..!!!... 

جمال: سواف...ودر الزقاره... شوفيها هي الزقاره انا ذايقنها مره ولاعت جبدي منها...انا ريحتها ما اتحملها كيف تحطها فحلجك مادري... 

سيف: لا تكبر المسائل جمال.... 

جمال: انته اللي تبا تصغرها وتشوفها ماشي..والا بالله عليك خبرني...شو بتزيد فيك يعني الزقاره..!!..بتزيدك رجوله مثلا...!!...الا قيس ريحة خايسه..ومرض..تخسر عليها فلوسك وهي ماتعطيك شي واذا عطتك بتعطيك مرض ويمكن تموت والسبب هالزقاره.... 



كان جمال فعلا معصب ومتنرفز..واذا خذت وعطيت بالكلام وياه عاطي يكفخني...عشان جي سكت..ولا ناقشت الموضوع.... 

ادري.. 

كلام جمال كله صحيح...المشكله اني عارف هالامور كلها من قبل... بس ماقدرت اقاومها...عيبتني الراحه اللي احس فيها يوم ادوخها...وبعدين... وايد ناس ما ماتوا من الزقاره...بتي علي انا يعني تظرني..!! ترا وايد ناس ما ظرتهم...شمعنى انا....!!!... 



وبعد نص ساعه ثانيه...سالته.. 

سيف: جمال.. انته تخرجت من الثانوية العامه...بتكمل دراستك.؟! 

قالي جمال من دون نفس... 

جمال: ان شاء الله.. 

سيف: انا اختي بتسير الجامعه...انته وين بتسير..!!! 



جمال: التقنية... 

سيف: شو احسن..!!! 

جمال: حسب ميوولك...ورايك الشخصي..وشو تبا تدرس اصلا... 



شفته يكلمني من دون نفس...حشى..لهالدرجه معصب عسب دخت كم صلب..!!!!.. سكت عنه ومارمسته عشان مايفلعني باي شي.... 

--------------------------------------- 

اليوم: الجمعه... 

المكان: غرفة يوسف... 

الوقت:.. الحادية عشرة صباحا.. 

----------------------------------------- 

(يوسف)..... 

سكرت جهاز الكمبيوتر... وحطيت راسي عالمكتب ... دموعي نزلن بحرارة لدرجة اني خجلت..من اني امسحها عن ويهي واعترف بوجوودها..!!..خليتها تشق طريقها على خدي لين ما اطيح ببساطه على كندورتي وتختفي..!!.. 

آآآخ ياوضحه... ماتصورت ان فراقج صعب لهالدرجه....!!!.. 

تذكرت رسالتها العتبانه لي من شوي..اللي طرشتها من بعد ما استلمت هديتها من المحل..... " ليش طريت البطاقة اللي كتبت عليها اغلى حروف كتبتها فيوم...واللي من بعد ماكتبتها...حمدت ربي اني تعلمت الكتابه..!!!"... 



ماقدرت اتحمل...!!..ليش انا مب انسان..!..كم الواحد بيتحمل...؟.. 



احبها... احبها وشكلي بتم احبها طول ما انا آخذ النفس ... 



توني بس استوعبت فكره فراقها..واني مابشوفها مره ثانيه...ولا بسمع عنها...ما بكون اول من يدري بامورها الصغيره بعد اليوم....مابعرف متى تظحك...متى تطلع...متى تنجح..متى تصيح.... متى تمرض...متى تفكر فيني وتحلم بي..!!!... 

بياخذها واحد ثاني غيري...ومابعرف عنها شي من بعدها...بتكون زوجه ريال غيري...بتيب عياله...وبتحبه اكيد.... 



بموت...ماقدر استحمل... استحملت امس واللي قبله لاني كنت بحالة صدمه...بس اليوم دخلت فكرة الخساره فبالي واستوعبتها...وكانت مررره بشكل...ماقدر ابلعها... ماقدر... 



فجاه سمعت انفتاح الباب... رفعت راسي...نسيت دموعي... ناصر..؟!!!... 

صديت بسرعه عنه ومشيت ويهي بايدي... 

لكن مب بالسرعه الكافية.... جزمت ان ناصر شافني.... 

عقد حياته مستغرب... 

ناصر: ثرك واعي..!! انا ياي اوعيك عشان تجهز لصلاة الجمعه... 

والظاهر ان ناصر ادرك ان الموضوع كبير...فسكر الباب وراه...وتقرب مني بعيون متفحصه لويهي... 

يوسف: لا انا واعي من فتره بس ماطلعت... 

تقرب ناصر مني.... 

ناصر: يوسف شفيك..!!!.. 

ابتسمت...ابتسامه جافه.. 

يوسف: ماشي... 

سكت ناصر فتره ....يراقبني بفضول... 

ناصر: مب عليه انا هالحركات....شفيك..؟؟ 

قمت انا من الكرسي وفصخت كندورتي وعقيتها... 

يوسف: قلت لك ماشي ناصر... 

علقت كندورتي ودخلت الحمام وقعدت اتمسح...واستغليت الفرصه وغسلت ويهي زين عن دموعي الغادره... ولاحظت سكوت ناصر في الغرفه...فقلت يمكن طلع.. 

لكن يوم خلصت وضوء وطلعت وفوطتي بين ايدي حصلته يالس عالشبريه يفكر بعمق.... مشيت ويهي بالفوطه وعقيتها عالكرسي وتوجهت للكبت وطلعت لي كندورة نظيفه... 

يوسف: شو بلاك ناصر.؟؟؟ 

رفع ناصر راسه وسكت... وهو يطالعني بطريقه غريبه وحايس بوزه على صوب... 

عقمت كندورتي ورحت للتواليت وشليت مشط وقعدت اسحي شعري... 

ناصر: تعال يوسف برمسك... 



تاففت في داخلي... ماريد حد يرمسني احين..انا اروحي يالله اتحمل نفسي ....مب محتاج محاضرات...وخصوصا من ناصر..!! 

لكن بما انه اخوي الاكبر مني ...واحتراما له..سمعت كلامه...فريت المشط ويلست على كرسي التواليت بعد ماسحبته عدال ناصر... 

يوسف: آمرني... 

ناصر: مايامر عليك عدو....ابا اقولك...اعرف اني ماكنت ابين لكم اهتمامي فيكم من فتره طويله...وكان مبين علي اني مب مفتكر فيكم ...وما اعرف شي عنكم.... لكن الصدق اني اهتم...وتهمني مصلحتكم...ويزعلني بشكل كبير اني اشوف اخوي مب قادر يثق فيني ويخبرني باللي فيه.... 



انحرجت انا...لهالدرجه كنت شفاف وبينت مشاعري..!!.. لكن من جهة..ثبت ظني بان هالظربه اللي على راس ناصر فعلا اثرت عليه للاحسن...يعني يادوووب طلع في هالاجازه من البيت...يادوب..كله قاعد في البيت...مع اهله..اللي الظاهر بدا يتعرف عليهم الحين بس...!!!!... 



وتميت ساكت وانا افكر بكل هالامور...اما ناصر كمل كلامه بنبرة حزن... 

ناصر: يوسف...شو مستوي..؟؟.. امس كنت بخير حتى كنت على وشك اني احسدك على ثقتك بنفسك وروحك العالية...واليوم...يوسف صدق لاول مره اشوف دموعك هو اليوم...!!!.. 



غمضت عيوني بالم... لا...لا تذكرني...دخيل والديك...!! 



ناصر: شفيك يوسف... اوعدك ماقول لحد بس يمكن اقدر اساعد... 

قلت بانفعال... 

يوسف: ماتقدر تساعد ناصر...محد يقدر... 

ناصر: عالاقل خفف الحمل اللي على ظهرك وعطني شوي منه....شو صاير..؟!!!... 



مادري كيف اشرح لكم....بس كنت مستعد اخبر أي حد عشان اخفف اللي بنفسي لاني كنت بنفجر في أي وقت...يكفي ان اليوم نزلن دموعي عليها...انا..يوسف...اللي ماتنزل دمووعي لو اشووو...!!!.. 



قلت لاخوي بهدوء... 

يوسف: ناصر... كد حبيت فعمرك...؟!!.. 

رفع ناصر حواجبه...وبانت الدهشة على ويهه.... 

ناصر: حبيت..!! همممم...لا....كنت معجب ببنت عمي نورة من سنين لكن طبعا هالشي ماله وجود حاليا... 



ابتسمت بسخرية...تذكرت الظرايب الدايمه بين ناصر ونوره بنت عمي ايام زمان....جان هذا اعجاب..عيل كيف هذا يوم يحب..!!!..الله يعين... 



يوسف: شو رايك في واحد..يحب بنت...يعرف عنها كل صغيره وكبيره...يكلمها يوميا ثلاث ساعات...عالنت...وكمل معاها ثلاث سنين وهو يحبها..وهي تحبه...لكن عمره ماشاف شكلها..ولا سمع صوتها...ولا فكر انه يطلب منها هالشي... لانه يخاف عليها ويحترمها اكثر مما هي تخاف وتحترم نفسها... في النهاية تنخطب غصبن عنها...وينتهي كل شي ..برسااله...!!. 



سكت انا...وسكت ناصر...مستغرب...الا قولوا مندهش... فعلا..ثلاث سنين وماحسوا علي..!!!.. ماعرفوا سبب ادماني عالكمبيوتر..!!...ماعرفوا شو سر الفرح واللمعه فعيوني... وسر حرف w المعلق فسيارتي..!!!!!.. 



اخيرا تكلم ناصر... 

ناصر: بصراحه كنت اتوقع كل شي..الا هذا... 

ابتسمت انا بسخرية... 

ناصر: يوسف... انا اعرف اني مب الشخص المناسب اللي يسديك نصيحه..لانك بصراحه اعقل مني...لكن...مب نصيبك...صدقني كل شي مكتوب على جبينك ومقدر سلف... انا ماقولك لا تزعل...اكيد صعب الموضوع عليك بس...يعني ..شو بقولك.... مب نصيبك....وان شاء الله ربي بيعوضك بانسانه ثانيه تحبها وتحترمها وتكون من نصيبك هالمره... 



هزيت راسي وانا احس باختناق... 

يوسف: ماتعودت على فراقها ياناصر...احبها....مابتعرف اللي اعانيه انا الا يوم تحب بنفسك وتشوف...بس ان شاء الله ماتنحرم منها انته بعد... 



ناصر: ان شاء الله... 



اطالعت ناصر باستغراب.... 

يوسف: ناصر...عندك حد انته بعد..؟!!.. 

ارتبك... 

ناصر:هاا...لا...لا ماعندي حد ...بس اكيد بيكوون عندي فيوم...وان شاء الله ما اخسرها... 



سكت عن ناصر وقمت من الكرسي....ورجعت اسحي شعري... 

يوسف: مثل ماقلت..كل شي نصيب.... 



دقني ناصر بايده على ظهري... 

ناصر: جي اباك...قوي قلبك.... 

ابتسمت بسخرية.. 

يوسف: شوو دعايا "ماونتن ديو.."....؟!. 

ناصر: ههههههههههههههه....خبل.. 

خلاني ناصر وطلع من الغرفه... وخلاني بروحي...وبشكل غريب حسيت بان الالم خف شوي...ماتصورت فيوم ان الكلام مع ناصر بيريحني...!!!... 



-------------------------------------------- 

اليوم: الجمعه.. 

المكان: في غرفة طعام بيت خلفان.. 

الوقت: الواحده والنصف ظهرا... 

------------------------------------------- 

(مهرة)... 

يلست عدال عفرا حرمة اخوي كالعاده على صينية الغدا.... وجدامي يالسه عمووه... 

قامت عمتي بحماس مدموج مع وحده طفرانه.. 

آمنه: اليوم المسا بسير اييب الخدامه... 

فرحت انا...واخيرا بفتك من الكراف...!!!. 

عفرا: والله..؟؟ شو من الشي..!!! 

آمنه: فلبينية... عمرها 35 سنه...مابغيتها صغيره تقوم تشرد مثل اللي قبلها... مابغيتها بعد عيوز ماتروم تشتغل في البيت... 

مهرة: لالا زينه عمرها مناسب... 

عفرا: اقولج مهرة... 

مهرة: لبيه... 

عفرا: لبيتي حايه... انا رمست حمد عشانج...ووافق انه يفرنا في العين مول وايينا عقب يوم بنخلص.. 

مهرة: والله..؟!!!..زيييييييين الحمد لله.... 

ادخلت عمتي في هاللحظة... 

آمنه: حق شوو العين مووول..!!!.. 

عفرا: مهره ما اشترت ثياب واغراض للجامعه.. وتدرين الجامعه تحتاج شوية اغراض..قلت بوديها انا تاخذ اللي تباه... 

حسيت ان عمتي ماعيبها الموضوع...لكن الحمد لله سكتت ولا ادخلت بالموضوع...لانها في النهاية...مب امي..عشان تدخل في كل صغيره وكبيره تخصني...!!!... 



مهرة: ماتقصرين والله ياعفرا...ولو اني بتعبج وياي... 

عفرا: ولا يهمج انتي نظرب عصفورين بحجر...انا بعد محتاجه شوية اغراض من هناك...ويوم بنخلص شغلنا بنتصل بحمد او سهيل او أي حد بيي وبيشلنا... 

آمنه: ماحيدج محتايه شي مهره...ماقلتيلي من قبل انه شي قاصرنج للجامعه.... 

مهرة: عمووه مب لاني ما اتكلم عن هالشي معناته مب موجود...!!..انا بنفسي ما انتبهت...لكن عفرا نبهتني لهالشي..يزاها الله الف خير... 



تعمدت انغز عمتي بالرمسه....يعني عفرا اللي ماصارلها اربع شهور داخله بيتنا عرفت حتى قبلي انا شو محتاجه... وعمتي ما عرفت..!!!..المفروض تعرف وتهتم لكن لا حياة لمن تنادي... 



بعد ما تغدينا سرت عند اخواني..حمد وسهيل ..شربت لي كوب جاهي حمر..وماكملته لانه حمد قالي اروح اتلبس عشان يودينا العين مول... 

حتى الجاهي ما تهنيت فيه...بس يالله لاحقين عليه... 




نهاية الجزء
الجزء التاسع.. 

------------------------------------------- 

اليوم: الجمعة.. 

المكان: في صالة بيت خلفان.. 

الوقت: الواحدة والخامسة والاربعين دقيقة.. 

-------------------------------------------- 

(سهيل)... 



بعد ماراحت مهرة تتلبس...التفت انا لحمد مستغرب.... 

سهيل: ليش توديها العين مول..!! 

حمد: بتسير هي وعفرا.. مهرة ناقصنها اغراض للجامعه.. 

سهيل: هههههههه غريبه من وين طالعه الشمس...قبل ماتفتكر فيها... 

حمد: حرام سهيل...هذي يتيمه ام.... وعمتي مب زود مسوتلها سالفه... نحن رياييل ماعلينا لكن هي الوحيده بنت بينا.. انا لو ماخبرتني عفرا مابفتكر اسالها..وهي ماظني تقولي..تخاف.. 



ابتسمت انا بسخرية مستغرب من المصادفة... كل جمعه الظهر نروح انا وراشد نلعب بليارد في العين مول..!!..وطبعا مابعزم على حمد اني اوديهن لاني مافيني عالصدعه..وانا راشد بيمر علي لانه ماعندي سياره... وعلى طاري راشد.. ولد حلال...يتصل تيلفوون.. 

سهيل:آآلووو.. 

راشد: مرحبا سهيل..شحالك؟ 

سهيل: بخير وسهاله شحالك انته..؟ وشحال خالتي..؟ عساها بخير الحين.. 

راشد: لا اطمن الحمد لله اليوم احسن بوايد عن امس.. 

سهيل: ياحيها... 

راشد: تغديت؟ 

سهيل: هي نعم تغدينا...بتخطف عليه..؟ 

راشد: طالع...انا اترياك انته تخطف... 

سهيل: وين اخطف ماعندي سياره..!! 

راشد: اووووووه صح والله نسيت...خلاص عيل بتلبس وبمرك الحين.. 

سهيل: اترياك... 

راشد: فمان الله.. 

سهيل: فمان الكريم.. 

سكرت تيلفوني وقمت ركبت فوق عشان اتلبس... 

وبعد ماتلبست..وقفت جدام المنظرة اتسفر...ومسحت على لحيتي اللي طولت شوي..وتلعوزت..يبالها تحليق...وترتيب.. اما شعري بخليه يطول شوي..مسكت بوكي وحطيته فمخباي..وشليت مفاتيحي...ويلست اطالع الميدالية..وابتسمت... حليلج ياشيخه... 

اهدتني هالميدالية من ست سنين يوم كانت بعدها في المدرسه..وكانت الوالده بعدها عايشه ...وشيخه مودينها رحلة لمعرض مع المدرسه...كانت مسويه لابوها..وراشد..وانا..ميداليات.. وفرحت يوم اعتبرتني واحد من العايله مثل اخوها وابوها...اهدتني اياها بطيبة نفس...والظحه على ويهها... 

رغم ان الميدالية بسيطه ...وقديمه نوعا ما....بس احتفظت فيها...باختصار..شيخه هي اول انسانه اهدتني شي بطيبة قلب وبدون مقابل...وعنالي الشي الكبير انها تذكرتني في لحظات كانت مستانسه فيها... صح كانت صغيره ساعتها..كان عمرها 17 سنه..بس حتى لو..فرحت بها وايد... 

سمعت هرنات راشد عند الباب..وخشيت مفاتيحي في مخباي وشليت تيلفوني وطلعت بسرعه... 

يوم نزلت تحت شفت عفرا حرمه اخوي يالسه عالكرسي..ومهرة واقفة عند الدريشه... وكلهن بعباياهن... 

سهيل: لمنوو توايجين..؟؟ 

انتفظت مهرة واطالعتني باستغراب... 

مهرة: اتريا حمد يخلص سلاماته... 

عقدت حياتي انا..ويييت وقفت عدالها...شفت راشد بنظاراته الشمسية واقف يسلم على حمد ويسولف معاه..... انقهرت..وعصبت...اطالعت مهرة بنص عين.. 

سهيل: البنت ماتوايج عالرياييل...عيب.. 

اطالعتني هي باستنكار واضح... 

مهرة: مالت عليه ولد خالتك شو ابابه...؟؟ انا اطالع حمد.. 

سهيل: جب يالله... سيري قعدي ويوم بيخلص اخوج رمسته بيزقركم...المول مابيطير... 

حاست لي مهرة بوزها زعلانه وسارت ويلست عدال عفرا الي منزله راسها وشكلها منحرجه انها شافت نزاعي لمهرة... خليتهن وطلعت...سلمت على راشد.. ويوم خلصنا صد صوبي حمد..معقد حياته.. 

حمد: صدق بتسيرون العين مول..؟؟ 

سهيل: هي.. 

حمد: شحقه ماتقول...تدري انته انه وراي اشغال..ولا تعزم عنبوو توديهن عني..؟؟ 

راشد: يودي منوووه..؟؟ 

حمد: مهرووه تبا تسير تتشرا للجامعه... 

سهيل: حمد نحن بنسير نلعب بليارد وانا مافيني اتبعهن من مكان لمكان... 

راشد: فاطمه من شوي تقولي تبا تسير العين مول هي وشيخه وماطعت اييبهن وياي.... 

اطالعت راشد معصب... انا مافيني اشلهن... 

سهيل: لا تشجعه انته بعد... 

حمد: عيل خلاص..شلووا مهرووه وردوا على خوات راشد وخلوها تشتري وياهن..ماعليها يوم وياهن حرمه كبيره.. 

سهيل: يوووووووووه الله يخسك ياراشد... زين جذي..!!!.. 

ابتسم راشد..وابتسم حمد ورد داخل البيت عشان يزف الخبر للحريم... 



------------------------------------------ 

اليوم: الجمعه.. 

المكان: صالة بيت خلفان.. 

الوقت: الثانية والربع ظهرا... 

----------------------------------------- 

(مهرة).... 



لا تخافون..تعودت عالتهزيء وماحطيت فبالي هزبة سهيل لي...من قال اني بسمع كلامه..؟؟..خله يثبت وجوده واحترامه كاخو اول عشان يفرض رايه علي.... 



كلام بنات صح..؟؟؟ شوورانا نحن غير الررمسه..!!! 



المهم... اول ماطلع سهيل رديت اوقف وعفرا تظحك علي وهي تراقبني امشي للدريشه وارجع اراقب... 

كنت متحمسه للسيره...نادر ما اطلع...وما اطلب اني اطلع...مالي ويه...احس محد بيسويلي سالفه وبينفذ طلباتي... 

اطالعت حمد وسهيل...وراشد...شوبلاه سهيل معصب..!!! اكيد هذا طايح من الشبرية اليوم الصبح... 

وبعد دقيقه شفت حمد يرجع يدخل البيت...ابتعدت عن الدريشه ويلست عدال عفرا... 

دخل حمد يبتسم... 

حمد: راشد وسهيل بيودونج مهرووه..انتي ويا بنات خالتج... 

شهقت انا...وشهقت عفرا... 

مهرة: لييييييييييش.؟؟ 

حمد: والله مافيني اوديج وراي اشغال..قلت دامهم هم بيسيرون اصلا ..خلهم يودوونج شحقه نسوي المشوار مشوارين..!! 

عفرا: حمــــــــد...!!!..وانا..؟؟ 

يا حمد ويلس عدال حرمته على نفس الكرسي... حسيت باحراج..مادري ليش يوم اشوفهم مع بعض انحرج...!!!!.. 



حمد: انتي شووو ياحرمي المصووون...؟ 

قالت له بدلع.. 

عفرا: حرمك المصون تبا تتشرى بعد اغراض من هوم سنتر... 

ابتسم لها حمد بحب واضح...ياااااااااااااااااااه قمة الاحراج اني اراقبهم جي... من وين طلعت الحنية على اخوي؟؟ والا بس عند حرمته هالحنان..!!! 

صدق اني فقيرة على باب الله...ماحصلت من "الجنس الآخر" غير اخواني وابوي شي غير تحـــ...لا...ليش اتذكر وانكد بعمري... هذاك انسان بايع اخرته..والحمد لله ماصابني شي منه...ليش اهويس به عيل..!!!..اوففف... 

حمد: بوديج يوم ثاني مخصوص...لا تزعلين... 

عفرا: انزين بس انا واعده مهرة عاد...يمكن تستحي تتشرا مع بنات خالتها.. 

قلت انا بعصبية... 

مهرة: هي استحي... 

حمد: وابوي عليج تستحين من بنات خالتج..!!.. شيخه الا كبرج... 

شهقت انا بصدمه.... 

مهرة: شيخه عمرها 22 وانا 19... 

حمد: ماشي فرق كبير...بنت شراتج... 

مهرة: بعدين انا استحي اركب ويا راشد... 

دخل في هاللحظة سهيل المتنرفز... 

واطالعني بعصبية.. 

سهيل: خلصي جان تبين تروحين والا والله ياروح عنج...موقفين الريال في الشمس..!!!... 

تاففت انا...الظاهر لازم اسير وياهم ادري انه محد بيوديني عقب... 

تقربت من حمد ومديت ايدي.. 

مهرة: نسيت اطلب ابويه فلوس...عطني... 

ماقصر حمد...عطاني اللي يكفي وزياده بعد....حطيتهن في شنطتي وتغشيت وطلعت... 

جابلت راشد اللي كان معقد حياته ويطالع سهيل... 

راشد: سمعتك تنازع...ليش تنازع..!!! انا شو قايلك في دبي..!!! 

سهيل: قسم بالله تستاهل تقعد في الشمس...عالخيانه هذي... 



مافهمت عن اي خيانه يقصد سهيل...لكن راشد ابتسم... 

راشد: شحالج مهرة... 

مهرة: بخير... 

راشد: اعق نظارتي..!!! 

انقهرت...افصخ نعالي واعطيه على ويهه ياناس والا شو..!! 

مهرة: اوهوووووووووووووووه علينا.... 

ظحك راشد..وسهيل عصب زياده.. 

سهيل: شو بعد افصخ نظارتي هاي...يالله يالله خلصنا... 

مشى راشد وهو يضحك لسيارته وركب سهيل عداله... وانا ركبت ورا سهيل... 

اول مره فحياتي اركب مع ريال غريب...صح مب غريب لكن اول مره....كان خاطري اركب في الدبه..لكن بيستنكرون هالشي طبعا...من كثر ماكنت منحرجه ومتوتره... 

شفت راشد من طرف عيني يتصل ويكلم فاطمه اخته...ويقولها تجهز هي وشيخه لانه يايبني اتسوق معاهم... 

حسيت اني رزززززززه.... 

------------------------------------- 

اليوم: الجمعه.. 

المكان: في غرفة ناصر... 

الوقت: الثانية والنصف ظهرا.. 

---------------------------------- 

(ناصر).... 



كلت وايد اليوم...انسدحت على شبريتي عشان اريح شوي احس بطني متروس... توني بريح ظهري الا اسمع حد يدق الباب ويدخل... 

منى: نااااااصر...ليش ماتلبست...!! 

اطالعت منى باستغراب ... كملت هي كلامها بعد مابرطمت... 

منى: عرفت انك كنت تطنزبي...وانا اقول من وين طالعه الشمس.... 

لفت عني وكانت بتطلع معصبه والصيحه فعيونها....نقعت انا من الضحك..صدق اني نسيت مووول سالفه السوق.. 

ركظت وراها ومسكتها... 

ناصر: اييه....مــنّــــووه...والله والله اني نسيت...بوديج لا تزعلين...دقايق بتلبس وبنزل.. نسيت والله.. 

كان كلامي كله مدموج بضحك....صدق ظحكني شكلها وهي شوي بتصيح وتتحرطم علي...حليلها...ماصدقت على الله تحصل حد يوديها.... 

راقبت ملامحها وهي تبعد الظيجه عن ويهها تحط مكانها ابتسامه فرح... 

منى: بترياك تحت... 

نزلت منى ورديت انا داخل الحجره... غسلت ويهي عن الكسل..ولبست كندورتي الكركمية....والسفره اللي نفس اللون... وتسبحت بغرشة العطر... 

وبعد ماخلصت انعفس ويهي.. تذكرت اني تعودت اتكشخ يوم اروح مراكز واسواق..للغراشيب مثل ماكنت اسميهن... بس الحين لمنوه اتكشخ..؟؟ مب قايلين بنلتزم..!!.. 

اووهووو يالله ماعليه الواحد يتكشخ لعمره...وانا ارتاح جي... ماحب اطلع من دون ماكون متكشخ وهذا شي مب عيب ابدا ولا حرام..بالعكس شي محموود .... 

خذت اغراضي الشخصية وطلعت... 

مريت على غرفة يوسف...ماتغدى اليوم...تذكرت كلامنا الصبح... وتظايقت عشانه...واستغربت فنفس الوقت...والا منوو كان يتصور ان يوسف منعفس فوق تحت بحب عن طريق النت..!!!... 

دخلت الحجرة بهدوء وحصلته راقد... يالله..احسن له...الرقاد بيريح اعصابه شوي...رجعت اسكر الباب ونزلت تحت...حصلت منى تترياني في الصاله... 

ناصر: يالله نسير...يالله كيف مبسووطه عالسيره..مايسوى عليج الا سوق... 

منى: شي مميز في هالسيره مب مثل كل سيره.. 

ناصر: شو المميز يعني..!! 

وراقبت باندهااااش كبير منى وهي تتقرب وتلوي على ايدي اليمين...مثل الياهل.. 

منى: اخووي بيتعبل مني وبيوديني هالمره السوق... 

ابتسمت...بس تبون الصدق بغيت اصيح.... 

ماكنت ادري ان اهتمام الاخو يعني هالشي الكبير عند البنات..!!.. يالله كم كنت مقصر..!!.. 

ناصر: ههههههههههههه ويا ويهج... صبري بسير اييب سويج الستيشن من عند ابوويه... 

مشيت عنها وسرت عند ابويه فغرفته حصلته راقد..لكن امي واعية...خذت من عندها سويج ابويه ورديت اطلع لمنى...وركبنا السياره ومشينا.... 

طول الدرب ونحن نتظارب عالاشرطه... هي تبا عيضه وانا ابا ميحد... 

ناصر: يالسباااااله محد يعطيج ويه انتي...بردج البيت ترا... 

منى: ماريييد ميحد اييبلي الضغط والسكري... 

ناصر: عيل عييضه..!!..ماعندج سالفه خلي ميحد انا اللي اسوق... 

منى: مب سيارتك سيارة ابويه... 

ناصر: عيل ادب لج ماشي اغاني...يالله الاغاني حرام... 

وبدلت الاذاعه وحطيت ابوظبي القرآنية... 

وسكتنا لفتره....بعدها سالتني منى بصوت هادي.. 

منى: ناصر..بسالك سؤال... 

ناصر: ليش الفضول.. 

منى: عنبوو ماعرفت السؤال تقولي فضول.. 

ناصر: ادري انه يخصني وهذا فضول... 

منى: اخووويه كيفي استوي فضولية ... 

ابتسمت... 

ناصر: سالي.. 

منى: همممممم.... احسك هالمره متغير علينا....للاحسن...يعني مادري ..شو صار في هالاسبوعين اللي غبت فيهن عنا وغيرك جذي..!!! 

ماتوقعت هالسؤال...تحسبتها بتسالني ليش رافض العرس لهالدرجه ومظيج خاطر امايه بسببه..!!... 

ماعرفت شو اقولها.... 

بس الفت اسباب ثانوية... 

ناصر: غبت عنكم فتره طويله من اشتغلت فبوظبي..وعرفت قيمة الاهل...واني مقصر فيكم كلكم....يوم فكرت من كم يوم باخواني اكتشفت اني ما اعرفكم عدل..وانصدمت...خواني وما اعرفهم؟ وربعي اعرف ادق التفاصيل عنهم..!!... هذا سبب..والسبب الثاني... من يومين صارلي حادث بسيط...وخفت اني امووت وانا مب مسوي فحياتي شي عليه قيمه ...وخفت انه محد بيذكرني بالخير منكم لاني ماكنت زين فيكم.... 

وصلني صوتها بتاثر واضح والعبره خانقتنها... 

منى: حرااام عليك انته اخوونا مهما يكون..كيف مابنذكرك بالخير..وبعدين لا تفاول على عمرك الله يعطيك طولة العمر... 

التفت لها بابتسامه على ويهي...وشفت عيونها تلمع...بلاها هذي جاهزة للصياح اليوم..!!!.. 

ناصر: لا تسويلي فلم هندي الحين...!! 

ابتسمت...وبعد شوي ردت تلتفت لي.. 

منى: دامك متظايق في بوظبي لين ماتحول شغلك العين..!!!.. 

ناصر: ياريت..شغلي انا مايصير الا فبوظبي... 

منى: الله يعينك... 

سكت منى... وسكت انا بعد... 

ماشي باقي وبنوصل العين مول... 

-------------------------------------- 

اليوم: الجمعه. 

المكان: في سيارة راشد... 

الوقت: الثالثه الا ربع ظهرا.. 

---------------------------------------- 

( راشد),,,, 

مادري شو اللي خلاني اعزم نودي مهرة... من شوي كنت رافض اني اودي قوم فطيم وشويخ وياي رفضا باتا على قولتهم...بس يوم يت مهرة في الموضوع مادري... هالبنت تكسر خاطري احسها دوم ظايعه في الطوشه....وقهرني بان خوانها يتعازمون عشان يودونها مكان...من الخاطر مب مهتمين فيها حليلها...عشان جي عرضت انا عمري..لانه يسعدني اني اوديها مكان اذا بغت...وعشان مايتمون خوانها يتمننون عليها بهالسيره ...!!..لو اشلها اسكنها فبيتنا وايد احسن....مسكينه يتيمه ام.... 

كان سهيل متنرفز صدق لاني شليتها.... مع انه مابينقص عمره لو يت ويانا خصوصا انها ما بتاذيه ولا بيطالع عليها لانها بتكون مع خواتي.... بس هو مادري كيف يفكر...!!! 



وقفت جدام بيتنا وظربت هرنات....طلعت فاطمه بكرشتها متنقبه...وشويخ وراها متغشيه... 

دخلت شوي السياره ..وفاطمه وراها.. 

شيخه: السلام عليكم....وااااي الله مهرة بتي ويانا...(وباستها) شحالج حبيبتي..؟!! 

مهرة: بخير شيخه شحالج انتي.؟!! 

شيخه: مستااااااااانسه... 

دخلت فاطمه بعدها وقعدت وراي... 

فاطمه: السلام عليكم... هلا والله مهرة شحاااااالج.. 

حركت انا سيارتي وريوست وانا اشوف فاطمه تبوس مهرة وتسلم عليها... 

فاطمه: فديتج والله من زمان ماشفتج... 

مهرة: شو نسوي انا ماطلع من البيت...وانتي تراج في دبي...شحالج فاطمه؟ 

فاطمه: بخير الغاليه... 

تقربت شيخه مني انا وسهيل (سنفور غضبان)... وقالت بحماس.. 

شيخه: شحااااااالكم شباب...بتروحون تلعبون بليارد هاااا..؟؟ 

راشد: هيي عندج ماانع..؟؟ 

شيخه: بلعب وياكم... 

تنرفزت انا...صرنا اثنين سنفور غضبان....هالبنت بتذبحني فيوم...بتيبلي الجلطه...بتذبحني قاصر عمر..ماتيووز... 

راشد: بععععععطيج بكس على خشمج وبكسره لج الحين ...ردي على ورا ويلسي مثل البنات عنبووووووووووج زااد.... 

زاعجت شيخه.. 

شيخة: لييييييييييش تسب ماي فاذر..؟؟؟..والله بخبر... 

راشد: وانا بعد بخبر عشان يحرمج من السيرة مولية...ماينلام والله يوم رافض يشغلج...بدال ماتشتغلين فقسم حريم بتشلين مكتبج وبتحطينه عند الشباب.... 

ظحك سهيل...وظحكت فاطمه...مهرة باختصار ساكته... بس حسيت انها تبتسم.. 

شيخه: ظحكوا ظحكوا...قسم بالله انا مظلومه في هالعايله... 

مدت ايدها تبا تبدل الشريط اللي انا حاطنه...وظربتها على ايدها... 

شيخه: آآآآآآي... 

راشد: ترانا قراب من البيت ان مايزتي ورديتي على وراج بردج البيت.... 

شيخه: بسم الله منك خلاص انزين...
تراجعت شيخه على وراها وقعدت باحترام...سمعت فاطمه وهي تقول لمهرة.. 

فاطمه: مهرة عقي غشوتج.. 

مهرة: ليش.؟؟ 

فاطمه: ابا اشووفج تغيرتي او لا... 

استحيت التفت واشوفها اذا عقت غشوتها او لا..بس بعد شوي وصلني صوت فاطمه تقول بحنان.. 

فاطمه: فديييييييييييت هالويه...تشبهين خالوووه الله يرحمها.... 

مهرة: تسلميين... 

شيخه: ماشاء الله مهاري بتشترين للجامعه...بساعدج انا.... 

راشد: قصدها بتخبلبج وبتفرر لج راسج...تمي ويا فاطمه احسن... 

شيخه: اخويه فديت روحك لا تدخل فسوالف البنات ممكن..!!!.. 

سكت عنها وتمت شيخه تقرقر على راس مهرة....بصراحه مهرة في موقف لا تحسد عليه... 
توقعات

الجزء العاشر... 

----------------------------------------------- 

اليوم: الجمعه... 

المكان: في غرفة يوسف.. 

الوقت: الخامسة والنصف مساءا... 

---------------------------------------------- 

(يوسف).... 

ازعجني صياح التيلفون...وقمت من رقادي منقهر.. بعدني ماشبعت رقاد عشان انش.. افففف..... 

مديت ايدي بسرعه ومسكت التيلفون... خالد...اكيد...منوو غيره بيزعجني... 

رديت عليه..بصوت كله رقااد... 

يوسف: آآآلووووه...! 

خالد: تفوووو عليك... 

ابتسمت.... وبعدها ضحكت...مادري من وين ياني المزاج للضحك بس هالانسان مادري كيف.. 

يوسف: هههههه شو سويتلك..!! 

خالد: مالت عليك من ربيع... والله انك خااام انزين.... 

عرفت ليش هو متظايق... امس كانت خطبته...وانا ما اتصلت به ولا خاويته ولا سالت عنه... كان امس يوم مهم بالنسبه له... 

يوسف: انا ما ارابع مرتبطين.... 

خالد: طالع..!!!.. عنبوو ذاك الشكل لك... وين انته..؟؟؟ 

يوسف: والله الا في البيت... مبرووك خالد... الله يوفقك ان شاء الله. 

خالد: الحين عاده.!!...الله يبارك فيك وعقباالك... 

يوسف: لا انا ماريد... 

خالد: مب على كيفك...وين انته..؟؟ 

يوسف: راقد...وانته.. 

خالد: شو مرقدنك..!!..انا احين ياينك البيت قم ابا اشوفك عند بابكم... 

يوسف: لا لا تي الحين ابا ارقد ياخي... 

خالد: والله يا ايي... وانته تخسي ترقد مره ثانيه...قممم يالله....باي 



وسكر فويهي.. اطالعت التيلفون...وظحكت...اسميك ياخالد..!! 

قمت دخلت الحمام وتسبحت في خمس دقايق...تلبست ثيابي وصليت...وبعدها خذت اغراضي الشخصية والسفره اللي حطيتها على جتفي بشكل مهمل..ونزلت تحت... 

شفت امي ويالسه عندها يارتنا ام حميد اللي دوم تينا...ما استحيت لاني متعود عليها ..وتقريبا هي مربتنا مع امي.. 

وولدها حميد اللي حاليا مسافر من سنتين ونص يكمل دراسته في الخارج دكتوراه.. 

يوسف: السلام عليج ام حميد... 

ام حميد: مرحبا مرحبا...هلا والله بالغالي شحالك ابويه..؟!! 

يوسف: بخير الله يسلمج شحالج انتي وشحال العيال..!! 

ام حميد: بخير وسهاله يسلموون عليك.. 

يوسف: وشحال حمييد..؟ شو مسوي فدراسته ومتى بيخلص..!! 

ام حميد: والله ياولدي مايشكي باس..ويقول باقيله سنه مادري سنه ونص..مادريبه..متى ماخلص بيي ان شاء الله. 

ابتسمت.. 

يوسف: تحملي خالتي عن اييج ساحبله شقرا وياه..ان ماحشرتيه تراه بيعرس هناك .. 

ظحكت امي وظحكت ام حميد.. 

ام حميد: لا عاد انته تعرفه انه مايسوي هالحركات... الله يحفظه ياربي... 

يوسف: آمين... امايه خالد بييني الميلس بعد شوي..طرشولنا الدلال واذا عندكم فواله زين... 

ام محمد: ان شاء الله احين بامر البشكاره.. 

خليت العيايز وطلعت من البيت...توني بدخل الميلس الا وخالد واصل... 

ابتسمت..وتوايهت وياه...شكله كان معتفس... اطالعني بمعاتب... 

خالد: والله انك سبال.. 

ودخل عني الميلس وانا رديت الا اضحك عليه... 

يوسف: مايسوى عليك ياخي قلت لك مابحظر وياك ..خطبة اهلية انا وين ارز بالويه..!!! 

يلس خالد عالكرسي.. 

خالد: انا ما ارمس عن سيرتك للخطبه...انا زعلان لانك لا اتصلت بي ولا طرشت لي مسج ولا باركت لي... 

يييت انا وعلى ويهي ابتسامه..ويلست عداله... 

يوسف: حقك عليه..والله ماحصلت وقت.. خبرني شو صار امس.. 

اطالعني خالد بنص عين..بعده متظيج... 

خالد:..... ماشي... كل حد عطى رمسته... وصارت رسمية...بس قهرني ابويه يوم قال مستعيلين عالعرس...!! 

يوسف: ههههههههههههاي بيورطك... 

خالد: منو قالك خليته..قتلهم لا...انا بعدني ادرس باقلي هالكورس واخلص..وبعدها ابا اشتغل..وابا املج.. وعقب العرس.. 

يوسف: وافقوا عالملجه...؟!!.. 

خالد: والله مادري شفتهم مترددين...قالوا عقب بنتشاور في الملجه هذي...شكلهم مايبونها اطول... 

يوسف: هممم وايد ناس جي.. 

خالد: زين بس انا ماعرف البنت...ولا اعرف كيف تفكر وماريد انصدم بعد العرس...واعتقد هذا من حقي.. 

يوسف: ماعليك ماعليك بيوافقون... يتغلون عليكم الحين....بس اهم شي تكون انته مرتاح ومستعد للالتزام..مب تاخذ لك حرمه وعقب اطنشها وماتعطيها حقوقها... 

شفت خالد شوي يفكر... 

خالد: وشو ناقصني انا ما اعرس...وشو اتريا اصلا..!! 

يوسف: مثلا تتريا لين ماتحس انك صدق صدق تبغي تعرس... 

خالد: ابا اعرس..بس مب الحين...خلاص الحين ماتنفع الرمسة... 

يوسف: ترمس احين احسن عن ترمس بعد الملجه... هذي الا خطبه بس هذاك يعتبر زواج... 

خالد: انته ليش متشائم..!!.. كلهم مدحووها لي...خلاص خلاص انا مرتاح من هالخطبه...يابوي اذتني والله امي عالعرس ابا افتك من صدعتها.. 

يوسف: هههههه احين بتاذيك على ترتيبات العرس... 

خالد: ههههه والله انها من اليوم الصبح بدت بهالصدعه اليديده... 

يوسف: الله يعينك...ويوفقك.. 

خالد: آآمين... اخوك ناصر رد بوظبي.؟!! 

عقدت انا حياتي... 

يوسف: مادري...ستيشن ابويه محد يمكن شلها وسار بوظبي... 



تمينا انا وخالد نسوولف عن اشياء مختلفه...واهمها كان رجعتنا للجامعه بعد اسبوع..وعن المساقات اللي سجلناها رباعه والمشروع اللي بنسويه للتخرج... وايد كنا نحاتي هالكورس الاخير...!!. 

------------------------------------- 

اليوم: الجمعة.. 

المكان: في سيارة ناصر.. 

الوقت: السادسة الا ربع مساءا.. 

-------------------------------------- 

(ناصر).... 

حسيت براحه يوم طلعت من المول... لاني تعبت من مشتريات منى..لكني مابينتلها هالشي.. وشي ثاني كنت متنرفز وابا اطلع عشان ما اشوف لا سهيل ولا راشد... يذكروني بيوم اسود ... كنت فيه شيطان مب ناصر.... مسكينه...اظن انها عايشه اسوأ فتره فحياتها بسببي.. 

كنت متنكد ومزاجي مثل ماتقولون اسود...سمعت منى تقولي.. 

منى: انته بتاخذ سيارة ابويه هالاسبوع..!! 

ناصر: هي..سيارتي مابتخلص لين الاسبوع الياي.... 

من طرف عيني شفت منى اطلع شي من كيس صغير..كانت سلسله.. مدت ايدها وعلقتها في مراية السيارة الامامية وانا اراقبها بفضول.. 

بعد ما خلصت شفت السلسلة...مكتوب عليها" عين الله ترعاك"... تاثرت...ابتسمت..انا شفتها يوم اشترت السلسلة بس ماتوقعت انها لي...!! 

ناصر: حقي.؟!! 

منى: هي... عشان ماتسوي حوادث ثاني مره ... 

ابتسمت اكثر... حليلها منى... بطريقة عجيبه خوزت كل المزاج الاسود اللي كان مسيطر علي من طلعنا من المول.. 



ناصر: بس هذي مب سيارتي.. 

منى: بس بتستخدمها هالاسبوع..ولا تنسى تاخذها يوم تخلص سيارتك وتعلقها... 

ناصر: مشكووره... 

قالت منى بفرح ملحوظ.. 

منى: العفوو... 

وصلنا البيت...ولاحظت وجود سيارة غريبه علي... سالت نفسي بس بصوت عالي. 

ناصر: سيارة منو هذي..؟!!.. 

منى: آآه..احم..هذي سيارة خالد ربيع يوسف... 

استغربت..والتفت لها بسرعه.. 

ناصر: شدراج انتي..!! 

منى: تراه دوم اييينا....هذي سيارته اظن.. 

كانت تتكلم بارتباك....جني زيغتها..!!.. 

دخلنا البيت ووقفت الستيشن جدام الباب في الحوش.. 

نزلت انا ومنى...شللت هي اكياسها وانا مشيت صوب الميلس عشان اشوف منو هناك.. 

فعلا ..كان خالد...حافظ على منى الظاهر حافظه الساير والراد... 



ناصر: السلام عليكم... 

نش خالد ويوسف يوم دخلت انا..سلمت على خالد...وخذت علومه وعطيت يوسف نظرة تفحصية...ابتسمت لي عشان يطمني بانه بخير وحالة الاكتئاب اللي كانت فيه الصبح ماعاادت موجوده... 

ناصر: مبرووووك ياخالد...الله يوفقك ان شاء الله... 

خالد: الله يبارك فيك... 

ناصر: غلبتني ماشاء الله عليك... انا هالعيوز من تشوفني حشرتني عالعرس... 

خالد: وشحقه ماتعرس.. 

يوسف: لا ترد عليه...ذبحنا...خلاص خطب يبا العالم كلها تعرس الحين عشان مايفتقد العزوبية.. 

ظحكت انا ...لكني خذت سؤال خالد على محمل الجد في نفسي... 



وانا شو قاصرني ماعرس..؟!!!... 



تميت اسولف وياهم لين ما اذن المغرب...وبعد الصلاة في المسيد رجعت البيت ولميت اغراضي.. 

سلمت على اهلي..وشليت الستيشن وتوكلت صوب بوظبي... 



------------------------------------ 

اليوم: الجمعة... 

المكان: العين مول... 

الوقت: السادسة والنصف مساءا.. 

------------------------------------ 

(سهيل)... 



تلاقينا بعد الصلاة عند الدري في العين مول...فاطمه كانت شاله كيستين كبار اغراض للبيبي..وشيخه شاله بعد اكياس مهرة...لانها رفضت تخلي مهرة تشل شي بايد مكسووره... 

حشى مهرة هالكثر متشرية اغراض للجامعه..!!!.. 

راشد: ترانا تاخرنا وايد..يالله نسير...محتاييين شي غير.. 

شيخه: لا خلصنا...انا ريولي بعد عورتني.. 

مهرة: شيخه هاتي عنج...هاتي انزين عالاقل كيس واحد.. 

لزت شيخه عن مهرة بعيد... 

شيخه: لالالا والله ماتشلين عنبووو....ماعليه انا عادي... 

مهرة: الله يهديج... 

شيخه من دون قصد يوم لزت بعيد عن مهرة...كانت متجهة صوبي...ويوم شفتهن يظاربن منو تشل الاكياس قلت فخاطري مابنخلص اليوم...!! 

مديت ايدي وسحبت الاكياس من شيخه.. 

سهيل: هاتيهن عنج... 

فاطمه: اوهووو ياسلام جنتل مااان... 

ظحكت انا على فاطمه...وشيخه ... 

شيخه: لالا برايهن خفاف... 

سهيل: هاتيهن اقووولج... 

سحبتهن عن شيخه وشليتهن عشان نفتك من الصدعه.. 

فاطمه: وانا ..حد يشل عني ... 

راشد: هههههههههه سوري ما انتبهت... 



شل راشد الاكياس عن فاطمه واتجهنا للباركنات ..وركبنا السياره ... طلعنا في شوارع العين وراشد يسوقبنا... 

السياره كانت الازعاج بعينه... شيخه وفاطمه ومهرة يقرقرن رباعه ولو ان مهرة كلامها قليل... وانا اسولف ويا راشد عن امور مختلفه... والمسجل يرمس ارووحه... 

ما انتبهنا الا وراشد داخل بيتهم وموقف سيارته... 

التفت له انا مستغرب منه.... 

سهيل: شحقه ييت هني..؟؟ 

بادلني الاستغراب هو بعد... 

راشد: ليش.؟!. 

سهيل: وابوي..!!...ليش ماخطفتنا البيت عشان انزل مهرة..!! 

راشد: اووووووووووووووه والله نسيت..الله يحشركن من حريم صدعتن لي راسي ونسيت... 

شيخه: الا قول متعايز... 

راشد: لا والله اني نسيت... 

فاطمه: وابوي عليكم هي شعليها بيت خالتها....نزلي حبيبتي بتعشين ويانا وبنسولف وياج شوي.. 

مهرة:آآه..لا مره ثانيه ان شاء الله.. 

شيخه: لاااااا شو مره ثانيه دامنا في البيت...يالله يالله انزلي ويلسي ويانا شوي وبيوصلج راشد بعدين... 

انا ماكان عندي مانع...عشان جي سكت...وترييت يتفقون على شي... 

شفت راشد يصد صوب مهرة اللي كانت يالسه وراي وقالها.. 

راشد: هااه مهرة..!!. بتنزلين وبتطيعين الشور وبوصلج عقب والا اوصلج احين..؟!!..يالله خلج عاقل ونزلي امي اكيد بتفرحبج...دومها تهاذيبج... 

مهرة:......او..اوكي... 

نزلناكلنا من السياره وخلينا الاكياس في السياره ماعدى اكياس فاطمه نزلناهن... 

توجهت انا صوب الميلس على بالي راشد بيي وياي لكنه زقرني واشرلي عشان ندخل كلنا البيت...مع البنات.. 

سهيل: تعاااااااااااااال وين نبا نتفيزر ويا الحريم... 

راشد: الحريم هذيلا خواتك وخواتي وامي محد غريب...تعال تعال.. 

رجعت للبيت ودخلت بعد راشد ...خالتي كانت يالسه في الصالة...ييت وسلمت عليها ومن بعدي يت مهرة تسلم على خالتها... 

يوم يلست عالكرسي..لصقت مهرة فيني...وراشد عدالي من الصوب الثاني... 

صاصرت مهرة وانا اقول.. 

سهيل: شحقه لاصقه فيني جي سيري عند شيخه يلسي... 

هزت مهرة راسها باصرار...تفضل انها تقعد عدالي عن تسير تقعد عند البنات...شو هالحاله..!!.. 



خالتي كانت مستانسه وايد بمهرة...ولابسه الكل وطايحه الا تسولف معاها.... مهرة فعلا تشبه الوالده الله يرحمها... والظاهر خالتي تشوف فيها امي... تذكرت كيف ان خالتي بعد وفاة امي اقترحت انها تربي مهرة بنفسها..وتيبها معاها البيت...بس ابوي وحمد رفضوا... بحجة ان مهرة صارت حرمه ولا عليها...ومابتقعد مهرة متحجبه طول الوقت بسبب بو راشد...مابترتاح... بالاضافه الى وجود راشد..!!.. 

وخالتي ما اصرت على رايها... 



دخل بو راشد علينا في الصالة...حسيت بمهرة بانها منحرجة ومرتبكه وودها تشرد.. 

بوراشد: ماشااااااااااااااء الله الكل متيمع هني اليوم...مرحبا مرحبا الساااع بعيال خلفان... 

سلمت على بوراشد ..وسلم هو على مهرة اللي ردت عليه سلامه وهي تحاول تندس ورا ظهري... غريبه اختي.. موول ما اجارب الناس..!!!.. هذي كيف بتروح الجامعه وبتدرس فيها..؟!!.. 

تقربت شيخه من مهرة..ومني.. راقبت انا ملامح شيخه الحلوه...وعيونها السوود..ورموشها الطوال..!!.. 

شيخه: مهاااري تعالي نسير فوق...براويج حجرتي انتي ماشفتي فبيتنا غير الصالة والحوش... 

مسكت شيخه مهرة من ايدها وسحبتها وراها للطابق الفوقي...وانا اتبعهن بعيوني.. وطولت على هالحال لين ما اختفت شيخه ومهرة عن نظري... وفجاة تصادمت نظرتي مع نظرة راشد وهو يطالعني بنص عين...وابتسامه ساخره على شفايفه... 

سهيل: شفيك.؟ 

قالي بمكر.. 

راشد: سلامت راسك.. 

ظحكت انا...السبال انتبه لي وانا اطالع شيخه ومهرة...وهواصلا منتبه علي من زمان بس ساكت عني.. 

رغم ربعتي الطويلة براشد الا اني اعجز احيانا افهم اللي يدور فباله..وليش يتصرف مثل مايتصرف..!!.. 

هو يدري اني اهتم بشيخه...بطريقه انا بنفسي ما افهمها...وهو يدري...لكنه ساكت... 



---------------------------------------------- 

اليوم: الجمعه... 

المكان: غرفة شيخه... 

الوقت: السابعه والنصف مساءا... 

-------------------------------------------- 

(مهرة).... 

المكان الوحيد اللي كنت ابغي اكون فيه هو غرفتي....لكن الظروف جرجرتني معاها لغرفة شيخه... وارتحت مبدئيا لهالشي...لاني ببتعد عن الصدعه..ولو انه نص الصدعه كانت صادره من عند شيخه... 

دخلت غرفتها اللي كان لونها بطيخي والوانها هادية وحلوه... تجاهلت الكرسي ويلست عالشبرية ويلست هي معاي.. 

مهرة: مااشاء الله حجرتج وايد حلوه... 

شيخه: تسلمييين عيونج الحلوه.. قوليلي مهرة...متحمسه لحياة الجامعه..!! 

مهرة: هممممم... تقريبا هي..متحمسه..ولو اني ماعرف شي فيها لكن حالي من حال هالبنات... 

شيخه: ليتني كنت ادرس جان علمتج كل شي...عالعموم أي شي تحتاجينه انا حاضره... 

مهرة: تسلمييين..اكيد اني كل يوم بحشرج بسالج عن شي... 

شيخه: افاا عليج والله...خبريني متى بتمتحنين تحديد مستوى..!! 

مهرة: باجر ارشاد.... بنستلم بطايقنا الجامعية اظن..وبنشوف بعدها شو بيصير.. 

كنت متوتره ومتحمسه بنفس الوقت بسبب قرب بداية الدوام في الجامعه...ادري اني بتلعوز وبتمشكل بسبب جهلي لكل امور الجامعه... لكن بمشي حالي ان شاء الله... 

شيخه: همممممم مهرة...قوليلي.. ليش طلعتي من المحل بهالطريقه..!!!... 

نقز قلبي بسبب الذكرى....وتوترت..وعين شيخه تراقبني مثل الصقر... 

مهرة: قتلج...شفت بنت مادانيها... 

شيخه: بس اللي اذكره انا..ماكانت في المحل الي كنا فيه بنت كاشفه ويهها...ماكانت غير بنت وريال وياها وكانت متغشيه...كيف شفتيها..!! 

توترت اكثر.... ماشاء الله ياشيخه هب عين عليج... 

مهرة: اعرفها حتى لو متغشيه... 

ابتسمت شيخه بطريقه غريبه... 

شيخه: عنبووو يامهرة...وين بتعرفينها وهي متغشيه ..!!..وبعدين مايستاهل كل هذا انج تشردين من المحل بهالطريقه حتى عالكاونتر ماوقفتي...!!! 



قمت من الشبرية وانا متظايقه...ليش هالتحقيق..شو يهمج فحياتي عشان تساليني..!!!..وقفت عند الدريشه وانا احظن ايدي المكسوره ...وسكت... 

بعد لحظات حسيت بايد شيخه على كتفي... اطالعتني بحنية.. 

شيخه: انتي ماعندج خوات...وانا بعد وحيده في البيت وما احصل حد اتكلم معاه...خبريني...وكل كلامنا واسرارنا بتكون فبير..صدقيني...
رفعت لشيخه عيون مليانه دموع...وابتسمت..رغم دموعي... شيخه طاحت عالعوق فعلا...انا وحيده وماعندي حد اكلمه ويخفف عني... 

شيخه: فديت هالويه والله...لا تصيحين حبيبتي...تعالي.. 

وسحبتني ويلستني عالشبرية مثل ماكنا قبل... 

شيخه: خبريني...ليش شردتي من المحل بهالطريقه..!!! 



ماقدر اقولها...شو بتفكر فيني..!!!...اخافها تخبر حد...كيف اقدر اثق فيها..!!.. 



سكت..وما اتكلمت... 

شيخه: سكوتج هذا وتوترج ياكدلي بان السالفه جايده..وما اقدر افكر غير ان مب البنت..الريال اللي معاها كان هو السبب... 

شهقت...ورفعت نظري لها بصدمه....كيف عرفت..!!!!!!.. 

شيخه: صح..؟!!.. 

نزلت عيني لحظني مره ثانيه.... 

مهرة: لا تكملين شيخه بليز... 

شيخه: كنتي خايفه من وجوده...اناماعرف هالريال..يقرب لج..؟؟ وبعدين ليش كنتي خايفه منه جي...خبريني مهرة يمكن ترتاحين...!! 

ماتتصورون الصراع اللي كان في نفسي...كنت اتمنى اخبر حد حيادي وارتاح...بنفس الوقت خايفه تخون فيني وتخبر حد... انا ما عرفها عدل عشان اجزم انها توفي بوعدها....بس كيف بعرف اذا ماجربت..!! لكن اجرب بشي خطير مثل هذا...!!! 

رفعت نظري لها وشفت عيونها هادية..وابتسامتها مطمئنه... 

لا...اكيد مابتقول لحد... 

مهرة: ماعرف هالريال...ولا يقرب لي...وماشفته غير مره فبيتنا..وهذي المره الثانيه... 

عقدت شيخه حياتها باستغراب.. 

شيخه: عيل ليش خفتي منه جي..!! 

نزلت عيوني مره ثانيه خايفه اني انطق... 

مهرة: هممم....الريال هذا...تـــ...تــحـــ...همم...تحرش فيني..!!.. 

شهقت شيخه بقو يدل على صدمه... 

شيخه: شو تقوولين..؟؟ كيف يعني تحرش فيج..!! 

فجاه اندفعت الكلمات مني بدون ما اقدر اوقفها.. 

مهرة: مسك ايدي...وكشف عن ويهي يوم كنت متغشيه... 

شهقت شيخه مره ثانيه... 

شيخه: خيبه..!!..هممم..وطي صوتج...صبري بشغل المسجل عشان محد يسمعنا... 



التدبير هذا اللي سوته شيخه اثبت لي انها ماتبا حد يدري غيرها..راحت وشغلت المسجل وطولت عليه وقفلت الباب عشان نتكلم براحه...ردت تقعد جدامي وقالت بلهفة.. 

شيخه: خبريني كل شي بالتفصيل...شو سوا هالسبال..؟!!.. 

مهرة: همم...تدرين بشكارتنا شردت...وصتني عمتي بان أي حد يدق الباب سواء ريال او او حرمه..باني اقرب بهم واجدم لهم الفواله... 

شيخه: وبعدين.؟؟ 

مهرة: اول امس.. صادف ان الكل غايب عن البيت..وعمتي طلعت للسوق...ومحد غيري انا في البيت... دق هذا الباب وانا فتحت له وقربت به في الميلس... 

شيخه: خبله انتي...؟!!!!!!!!!!!.. 

مهرة: شو اسوي عمتي قالت لي ياويلج ان مانفذتي... 

شيخه: عمتج مادري كيف تفكر..!!!!..وبعدييييين..؟!! 

مهرة: يوم يبت له الفواله مسكني...وكشف عن ويهي وشعري...والله شيخه مت من الخوف...تم كل شوي يتقرب مني ويمسكني بقو اكثر وانا اظارب لكن ماشي فايده..اضطريت استخدم ايدي المكسوره وتمت تعورني....ترجيته يتركني..وبعدين...وبعدين... بس.. 

صرخت شيخه وهي تمسك راسها.. 

شيخه: لاااااااااااااا ...لا تقولين..ياويلي ياويلي... 

على طول فهمت شو فهمت شيخه...وطمنتها... 

مهرة: لاااا لاا شيخه...ماصار شي...يوم ترجيته فجني..وشردت انا لبيتنا وقفلت على نفسي... 

شيخه: آآآآآه خوفتيني يامهرووه..حسبي الله عليه...ييعله مايتوفق وين مايسير ليش يسوي فيج جذي...؟!!.. يزاج انج اكرمتيه وظيفتيه..!! 

نزلت عيوني بحزن عاللي صابني... 

مهرة: والله ماتتصورين الرعب اللي عايشه فيه من ذيج الساعه...يوم شفته اليوم مت من الخووووف..زين ما اغمى علي... 

هزت شيخه راسها باسف.. 

شيخه: ماخبرتي حد..!! 

مهرة: لا..ولا بخبر...دخيلج شيخه لا تقولين لحد ابدا ابدا...والله بتدمر حياتي ... 

شيخه: بس لازم ياخذ عقابه... 

مهرة: الله بيتكفل فيه وبيعاقبه...واذا مب في الدنيا في الآخره... بليز شيخه لا تخبرين حد ابدا.. 

شيخه: ولا يهمج.... بس والله ماتوقعت السالفه تطلع جذي خطيرة...فديتج يابنت خالتي..الله يعينج عاللي صابج.. بس الحمد لله ماصار شي جايد ياثر على حياتج... 

رفعت نظري لشيخه بعصبية.. 

مهرة: لكنه اثر علي ياشيخه...انا صرت اكره الرياييل...ماداني اشوفهم ولا اني احتك فيهم... 

شيخه: مالوومج..لكن مب كل الرياييل واحد ياشيخه... 

مهرة: لا كلهم واحد...ماشفتيهم اليوم في المول..!!.. 

شيخة: هي والله صدقج...الناس استوت تافهه...الرياييل من يشوفون عباة سودا لو كانت اللي لابستنها كبر امهم بعد يربعون وراها..صاروا مايحشمون اعراض الناس...والبنات صارن اتفه بعد من يشوفن كنادير بيض بلقن بعيونهن يبصبصن لو من تحت الغشوة....ويسون يميع الحركات عشان يلفتن انتباه الشباب ... 

مهرة: مادري هذيلا وين اهلهن عنهن....الشباب بنقول غير عن طبيعة البنات..لكن البنات جي كاشفات في الاسواق . وبروحهن.. 

شيخه: لا تجمعين...مثلا نحن صح اليوم سايرين ويا خوانا...لكنا انا وانتي اعتزلنا وروحنا رواحنا...واللي يشوفنا بيقول هذيلا بنات يايات ارووحهن..!!!.. 

مهرة: صدقج...الواحد لازم مايجمع....والظاهر ان الزين والشين فكل مكان حتى في العين ...!! 

شيخه: هي بس الفتره الاخيره صاروا الشين اكثر من الزين.... 

ارتحت للكلام مع شيخه... صحيح ان اربع سنين فرق بيني وبينها لكن افكارنا متقاربه...باختصار تمينا يالسين في غرفتها لين مازقرونا للعشا... 

وبعد العشا ركبنا سيارة راشد اللي وصلنا للبيت...!!
اليوم: الجمعه... 

المكان: في شقة ناصر.. 

الوقت: الثامنة والنصف مساءا.. 

-------------------------------------------------- 

( ناصر).... 

فتحت باب شقتي بالمفتاح...وسكرت الباب وراي...شغلت الليتات والمكيف المركزي ...سرت صوب حجرتي وحطيت شنطتي هناك...الحمد لله اني صليت العشا في الطريج..عشان ماقعد احاتي الصلاة واأجلها لين اخر شي انساها... 

طلعت من غرفتي ورحت للمطبخ.. فتحت الكبت اللي كانت فيه غرشة الخمر..مازالت مكانها...وقبل ما اضعف جدامها..مسكتها وجبيتها كلها في المغسل..ومن بعدها عقيتها في الزباله... ارتحت نفسيا بانه ماعندي مصدر ثاني للخمر في شقتي وفي متناول ايدي..كله تخلصت منه.. مسكت الجبريت مال الغاز وشليت طاسه معدينة .ورجعت لغرفتي وفتحت الكبت..وطلعت الصندوق المربع وجبيت محتوياته كلها عالشبرية... 

صور بنات..تذكارات...واوراق ارقام...واسامي...وهدايا رمزية....حطيتهم في الطاسه وشليتهم معاي وطلعت للبلكونه.. حطيت الطاسه عالارض...وولعت فيهم وحرقتهم... 

راقبت الصور وهي تذبل وتتعفس وتحترق...حسيت برعشة تسري فجسمي...هالبنات ان ماتابن..بتاكلهن نار جهنم مثل ماتاكل الظو صورهن الحين... ياويلي من ربي..ابا اغسل ذنوبي باي طريقه... 

بعد ما احترقن كل الذكريات السودا...شليت الطاسه ورجعت للمطبخ.. وجبيت الرماد في الزباله وغسلت الطاسه ورجعتها مكانها في الكبت.. 

خلاص..حسب ما اذكر ما تم شي ماتخلصت منه...طلعت من الشقة وقفلتها.. 

ورحت للجميعة... واشتريت كل شي ناقص في المطبخ...مب كل شي..اللي قدرت اتذكره ...لايغركم اغلب اللي اشتريته معلبات سهلة التحضير وكيك وكافي وجبس وعصاير ..ونقانق وهمبرغر ...مثل ماقلت..جميع انواع المعلبات والكراتين..رن تيلفوني يوم كنت عند الكاونتر... 

اوففففففف....امررره توقيت..قلت لها دقي الجمعه المسا ودقت... 

سكرت فويهها... وحاسبت عن اغراضي وشليت الاكياس وطلعت للسياره ...اتصلت مره ثانيه... 

يوم دخلت سيارتي وركبت وامنت بانه محد بيسمعني اكلمها..رديت... 

ناصر: مرحباا.. 

سومه: اهلييييييييييين حبيبي...فديت هالصوت واللي اني تولهت عليك... 

حست بوزي انا... 

ناصر: شحالج سومه..!! 

سومه: بخيير بس زعلانه...شياك سكرت فويهي..!! 

ناصر: كنت في السوبرماركت والرياييل وايد... 

سومه: اهااااااااا..متى وصلت بوظبي عيوني.. 

ناصر: قبل شوي والله...اقول سومه.. 

سومه: ياعيون سوومه... 

ناصر: انا خطبت... 



ابد..ماشي ردت فعل...سكتت سومه منصدمه... 

سومه: شوووووووووووه..؟؟؟ 

ناصر: مثل ماسمعتي... ودام نحن متفقين بان اللي مبينا فتره وخلاص...احين اقولج ان هالفتره انتهت... 

سومه: نصوووري..شو تقول انته..؟ خطبت منووه..؟ 

ناصر: مايخصج... خلينا نتفارق على خير.. 

سومه: حرااام عليك نصوور...حبيبي ماقدر اعيش بدوونك لا تتركني جي حراااام... 

ناصر: الحرام اني اكلمج...بليز لا ادقين لي مره ثانيه عشان تحافظين على ماي ويهج...والسموحه اذا غلطنا عليج...فمان الله.. 

وسكرت فويهها قبل ماتقولي أي كلمه..واغلقت التيلفون بعدها... 

اعرف سومه...واعرف صدعتها...ماعندها كبرياء او شخصية... وبتم تترجاني وبتاذيني...وانا ماقدر على صدعتها عندي امور اهم اهتم فيها... 

شغلت السياره وطلعت رايح صوب الشقة... 

وقضيت بقية الليل وانا ارتب الاغراض اللي اشتريتهن في الكبت...ومب بس جي... سويت لي سندويش همبرغر وتفننت فيه...وظحكت اخر شي عالنتيجه...لكنه لاباس فيه يترس بطن... 

صبيتلي عصير وشليت السندويش ورحت للصالة ..شغلت التلفزيوون.... وجابلتني القنوات المشفره...اوهووووووووو هذا شي نسيت اسويه...!! 

القنوات المشفره هذي لازم امسحها..واركب لي دش عاادي .. وبما اني ماقدر احين... 

حطيت لي مسرحية عالفيديو ويلست اطالعها .. لين ماياني الرقاد وسرت ارقد... 

هذا نموذج عن حياتي المستقبلية..؟!!!... لازم احصل لي شي يشغلني عن هالفراغ والا بظيع مره ثانيه... 



---------------------------------------------------------- 

اليوم: السبت.. 

المكان: غرفة الطعام فبيت خلفان... 

الوقت: السادسة والخامسة واالاربعون دقيقة.. 

--------------------------------------------------- 

(سيف)..... 



فيني رقاد...رغم الرقاد الطويل اللي رقدته لكني مازلت احس بكسل..بس شو نسوي اليوم اول يوم مدارس ولازم اقوم... تسفرت وشليت اغراضي..ونزلت اتريق... 

حصلت ابويه وعمتي وسهيل يالسين يتريقون... 

سيف: السلام عليكم... 

ردوا علي السلام ...سلمت على ابويه وعمتي ويلست...صبت لي عمتي جاهي.. 

سهيل: ياااااااااااااالله يالعيوون كيف ميفن...ماجنك امس معبر الرقاد كله... 

سيف: سكت عني سهيل والله فيني صداع... 

سهيل: ههههههههههههه بدت عوارض المدارس... مااييكم المرض الا يوم تبدا المدرسه... 

سيف: ما تهنيت في الاجازه مسرع ماخلصت حشىىىىى.... 

آمنه: يااالله ياسيف جاانك ماخليت مكان ماسرت له وبعد ماتهنيت..!!..الا ماتشبعووون.. 

سكت عن عمتي ويلست اتريق... شوي وداخله علينا مهرة..ببجامه نوم طويلة... 

مهرة: السلام عليكم... 

الكل: وعليكم السلام... 

سهيل: انتي شو موعنج من الصبح مب عوايدج..؟!!.. 

مهرة: مادري من الحماس مارمت ارقد... 

بوحمد: حماااس لشوووووو.؟!!. 

مهرة: ابويه اليوم عندي ارشاد...اول يوم في الجامعه... 

بوحمد: شو تبين بالدرااسه انتي...يلسي في البيت اخير لج.. 

شفت في عيون مهرة الرعب... 

مهرة: لالالا ابويه دخيلك ابا ادرس ...لا تحرموني من الدراسه احين... 

سهيل: يسولف وياج درسي برايج.. بس منوو بيوصلج... 

سيف: يعني ماسالت منو بيوصلني انا... 

سهيل: انته حتى لو تسير مشي عاااادي... 

انقهرت... 

سيف: لا والله ماسرت مشي ..عشان تظربني الشمس فراسي.. 

مهرة: هههههه قصده عشان ماتصيبه ظربة شمس... 

سيف: لا تقعدين تتفلسفين..مب عشان بتدخلين الجامعه تبدين بالفلسفات.. 

مهرة: ليش ؟ من حقي..الوحيده اللي بستوي جامعية فيكم... 

سيف: خليناها لج الجامعه واللي فيها... 

مهرة: المهم صدق منو بيوصلني...؟؟؟ 

آمنه: انا سيارتي بياخذها سهيل...ماعندي سيارة اوصلج.. 

سهيل: انا بوصل سيف لانه جاهز ومتلبس انتي بعدج بكشتج ولا بوصلج.... 

مهرة: حرام عليكم... مب من الحين اسير ..بيقولون هذي ماصدقت على الله تفتح الجامعه...الساعه ثمان بسير.. 

بوحمد: خلاص جان بتسيرين ثمان انا بوصلج.. 

استانست مهرة ...ويلست تتريق هي بعد..بعد دقايق... 

سهيل: يالله يالله بسك...لاتزط وايد.... 

سيف: خلني اتريق لا تيني الصفرا واطيح عليهم... 

كنت امزح...قالي سهيل بتطنيز.. 

سهيل: ههههههههه ياااااااااااااارج الله انتي...هي فديتج تريقي تريقي عن اطيحين عليهم في المدرسه... 

سيف: ههههههههههههههههههههه جب... 

مهرة: ههههههههههههههههههههههههههههههههاي..تستاهل...يبتيه ا لعمرج..اقصد يبتها لعمرك...هههههاي.. 

سيف: بلمج عثمج احين سكتي لا اسويلج درايش امامية في اول يوم جامعي.... 

سهيل: صدقها...عيل مره فيني صداع...ومره منو بيوصلني....ومره بتظربني الشمس....ومره بتيني الصفرا...قم لا اسير عنك وراي دوام والا نسيت..!! 

خليت ريوقي اللي ماكملته ونشيت .. 

سيف: انزين انزين...بتغسل لحظة بس.. 

سرت الحمام وتغسلت...ورجعت لسهيل ورحت معاه لسيارة عمتي الاودي وركبنا فيها وسرنا.... 

للنكد...ولوعه الجبد.... للثانوية العامه....وعدت نفسي بانها اخر سنه ادرسها طول حياتي.. بعد الثانوية خلااااااااااااااص ماشي دراسه ..بشتغل سيده وبفتك من الكراف... 

--------------------------------------------------

الجزء الحادي عشر... 
------------------------------ 
اليوم: السبت.. 
المكان: في سيارة ناصر.. 
الوقت: السابعة صباحا... 
------------------------------ 
(ناصر)... 
سقت سيارتي في شوارع بوظبي المزحومه...وانا احاول اني اركز في سواقتي...لكن غصبن عني كل شوي يشرد تفكيري لياري عبدالعزيز...اللي تلاقيت معاه في المسيد القريب وقت صلاة الفجر... 
ابتسمت... تذكرت نظرته الفخورة الهادية..وابتسامته الطيبه لي..لاول مره يبتسم لي جذي.. 
تذكرت...اني يوم دخلت المسيد اصلي وقفت عداله بدون قصد مني...يمكن اني كنت ادور حد اعرفه عشان ما احس اني وحيد او غريب...!!!...وبعد الصلاة...صد صوبي واطالعني بنظرة غريبه...وابتسمت لي بشكل يريح النفس...قالي بكل بساطه... 
عبدالعزيز:.. نـــوّر ويهك ياناصر...!! 
ساعتها سكت عنه... حسيت كاني ولد صغير وهذا الاستاذ..وقاعد يهنيني على نجاحي...حسيت بايده وهي "تربت" على جتفي بخفه...خلاني وقام عني وطلع من المسيد...تذكرت كلامه...نور ويهي..!!..والله..!!.. 
ويه عبدالعزيز حنطي البشره بطبيعته..لكن دايما يوم تشوفه تحس انه فيه نور..وراحة بال..معقوله انا الحين منور ويهي..!!!.. لا اكيد يبالغ...صح اني بديت التزم لكني ماوصلت لهالدرجه من الالتزام والتدين مثله... 
قعدت في المسيد وخذت مصحف من عند الزاوية وقعدت اقرا فيه... من زمان ماقريت قرآن...من زمان من زمان ...يعني من سنين... 
وقفت عند الاشاره ...ومسكت تيلفوني اللي مغلق من امس وفتحته...على طول انهلت عليه المسجات...اكيد من عند سومه..عوذ بالله...ماكنت واضح انا بكلامي والا شووو..؟!!!..قعدت اقرى وحده واخطف ثلاث..ومسحتهن كلهن...وكتبت لها مسج وحده..."انسي..خلاص.. وان دقيتي بخبر اهلج عليج...وتعرفين اني اسوي اي شي..".. 
اعتقد من بعد هالمسج مابتتصلبي وبتفكني..مسحت رقمها من تيلفوني...وفكرت اني اغير رقمي...لكني غيرت رايي...وايد ناس يعرفون هالرقم وانا مافيني اغيره... 
وصلت دوامي..ونزلت...واول ماوصلت المكتب طلبت من راجو اييبلي ريوق لاني ماتريقت ... 
وبعد نص ساعه..اتصل بي عبدالله ... 
ماعرفت شو اسوي..ارد عليه او لا...في النهاية رديت..مافي مجال للهرب.. 
ناصر: مرحبتييين... 
عبدالله: هلالا واللله بناصر...وينك يارياااال..؟!! 
ناصر: والله في الدوام...شحالك؟ 
عبدالله: بخير والله...شحالهم اهلك؟؟ 
ناصر: مايشكون باس بخير وسهاله..وانته ماسرت لاهلك هالاسبوع.. 
عبدالله: لاااااااه قلت لهم عندي زام...ولا سرت.. 
ناصر: والله انك مقصر... 
عبدالله: شو ابابهم هم وصدعتهم...مابغيت افوت الحفله..فاتتك بصراحه... 
ناصر: برايها تفوتني... 
سكت عبدالله عني فتره....وحسيت انه في نفسه يتسائل... 
عبدالله: ناصر شفيك..؟؟ زعلان من حد..!! 
ناصر:..زعلان من نفسي... 
عبدالله: افاا...شحقه..!!.. 
ناصر: بس...بصراحه عبوود انا قررت اودر كل هالسوالف ... 
عبدالله: اي سواالف..؟!! 
ناصر: انته عارف اللي بالي بالك... 
عبدالله: شوووووووه..؟؟ خبال هوو تودر مني والدرب..!!! 
ناصر: والله الخبال اني استمر عبود... 
عبدالله: انزين شوو يااك...انقلبت مره وحده جي...قول بعد بتودرنا نحن..!! 
ناصر: والله ان ما اصطلبتوا وودرتوا هالامور انتوا بعد...مافي مجال غير اني ابتعد واخليكم براحتكم.. 
عبدالله: ناصر..!!..ينيت انته...اســـ... 
قاطعته بسرعه.. 
ناصر: عبدالله برمسك بعدين...احين انا في الدوام.. فمان الله.. 
ماحصلت رد من عبدالله شكله عصب...خله يعصب..سكرت فويهه...انا قلت له فمان الله محد قاله مايرد علي... 
--------------------------------------- 
اليوم: السبت... 
المكان: غرفة مهرة... 
الوقت: الثامنه الا عشر دقائق صباحا.. 
-------------------------------------- 
(مهرة)... 
متوتره..آآآآآآخ حيسة فبطني....ياربي ماعرف شي في الجامعه وين بدق براسي...!!!... ماعرف غير مبنى واحد سرناله يوم سلمنا فحوصاتنا الطبية وخلصنا اوراق القبول.. 
لبست قميص سماوي مريح وتنوره بيظا..ولبست بووت..عشان امشي برااحه... معاقم القميص ماطاعن يتعقمن في ايدي اليسار بسبب الجبس...وشكله الكم متلعوز...يالله ماعليه العباة بتغطي... 
لبست عباتي والشيله...وحطيت اغراضي في وحده من الشنط اليديده..وكل شي خطر فبالي اني بحتاجه.. 
كنت متوتره ومتحمسه فنفس الوقت... 
اجحلت جحال بسيط..وماحطيت شادو او اي شي ثاني... البساطه احلى...وويهي انا ..ماينفع عليه الميك اب وايد...ماينفع غير بسيط.. 
تعطرت وخذت شنطتي ونزلت... 
ابوي كان مازال في غرفة الطعام يقرى الجريده... 
مهرة: احمم...ابويه..يالله جان بتوصلني... 
حط ابويه الجريده عالارض وقام...واطالعني بعين متفحصه...حسيت انه يقارن بيني وبين امي..شفته ينزل راسه ..وبعدها قال.. 
بوحمد: محتايه فلوس..!! 
مهرة: لا ابويه عندي بيزات... 
بوحمد: يالله عيل.. 
ركبت مع ابويه السياره وتغشيت... 
ويوم وصلني لباب الجامعه..قالي.. 
بوحمد: متى بتردين..؟!!. 
مهرة: ماعرف والله.. 
بوحمد: شقايل ماتعرفين...انزين اتصليبي تيلفون يوم بتخلصين ..شي تيلفونات داخل الجامعه..!! 
مهرة: ابوويه مادري والله..وماعندي بطاقه اتصل بعد.. ماسويت حسابي ولا شريت.. 
شفت ابويه متوتر مب عارف كيف الحل.. 
مهرة: خلاص ماعليك بدبر عمري..باخذ بطاقه من عند حد وبتصلبك يوم بخلص.. 
بوحمد: زين.. 
مهرة: فمان الله.. 
نزلت من سيارة ابوي وراقبته برعب وهو يمشي ويخليني بروحي...دخلت من البوابه.. 
اوففف...بطني يعورني...زحمه بناااات... وايد زحمه.. 
سمعت حد يزقر... 
المشرفة: لو سمحتي...لو سمحتي... 
التفت لها وقلت.. 
مهرة: اناا..؟!! 
المشرفه: هي انتي..تعالي استلمي بطاقتج.. 
تقربت منها بابتسامه شاحبة.. 
المشرفة: شو اسمج الكامل...؟! 
قلت لها اسمي...وبدت هي بعملية بحث... 
وانابعد بديت بعملية استطلاع... نقلت نظري عالبنات كلهن... وايد منهن مسويات تجمعات مع ربعهن يظحكن ويسولفن.. وفي مجموعه من البنات كل وحده يالسه ارووحها تتريا.. هذيلا الوحيدات مثلي.. 
الله يعدي هاليوم على خير... 
لاحظت كذا بنت من جهات مختلفه من الرسبشن يالسات يطالعني بفضول..!! 
ولاحظت بعد كذا بنت اذكرها من ايام المدارس...زميلاتي في الصفوف..ياحليلهن.. 
خلصت المشرفه بحث وسلمتني بطاقتي..وحطيتها فشنطتي...وسالتها.. 
مهرة: لو سمحتي...همم ليش البنات متيمعات هني..؟ احين وين نسير وشو نسوي..؟ 
ابتسمت لي المشرفه بصبر...الظاهر انها هاذي المره المليون اللي تجاوب عن هالسؤال اليوم.. 
المشرفه: تريي مع البنات وعقب بتيكم مشرفه ثانيه تاخذكم لمكان الارشاد...وهناك بيعلمونكم كل شي.. 
ابتسمت لها انا بشكر... 
مهرة: شكرا... 
خليتها ودخلت القاعه اكثر..ادور كرسي فاظي.. لكن ماحصلت...اغلب البنات واقفات ... دورت لي زاويه عدال الدريشه ووقفت هناك اتريا مثل البنات.. 
كانت عدالي بنت.. اطالعني بفضول...كل شوي تصد صوبي...بس انا تجاهلتها.....لكنها بعد مرور دقايق سالتني.. 
البنت: لو سمحتي... 
مهرة: هلا... 
البنت: انتي كنتي فمدرسه (.....) الاعدادية..؟!! 
استغربت..هالبنت من وين تعرفني...!! 
مهرة: هي نعم... 
ابتسمت البنت... 
البنت: اسمج مهرة..؟!! 
رفعت حواجبي وظحكت..وادركت البنت ان جوابي هو هي اسمي مهرة... 
وقالت لي تشرح لي وهي تبتسم ... 
البنت: انا كنت معاج في ثالث اعدادي في الصف... بس في الثانوية رحت مدرسة (....)... غير عنكم... 
مهرة: اهاااااااااا...ماشاء الله عليج تذكرين...انا ذاكرتي ظعيفه لاني مااحتك وايد بالبنات... 
البنت: هي كنت الاحظ عليج....انا اسمي عليا...عليا سيف الـ(.....)... 
ابتسمت انا للبنت... 
مهرة: عاااشت الاسامي ياعليا... وانا مهرة مثل ماتعرفين...من متى انتي هني.؟!! 
عليا: انا من نص ساعه هني اوني بايي اول العرب لقيت الدنيا زحمه وكل ما يتجدم الوقت تزيد الزحمه... متى بيفجون هالباب..!!! ..سلامات شوفيها ايديج.؟!! 
مهرة: الله يسلمج ياربي..ماشي الا طحت من الدري... عندج حد انتي في الجامعه؟....كد ييتيها..؟!! 
عليا: من زمااااااااااااااان اختي كانت تدرس فيها...بس مادري جان غيرووها..اكيد غيروا شي فيها...بس ماعرف عنها ذاك الزود ولو انهم يايبينا رحلة في ثالث ثانوي.. 
مهرة: حظظظكم نحن ودووونا التقنية...!!.. ليتهم يابونا الجامعه عالاقل بتخف الزييغه اللي فيني.. 
عليا: لا اتروعين عادي,,هي اول ما تدخلين بتزيغين من كثر المباني لكن بتتعودين عقب عليها.....شفتي بطاقتج..!! 
ظحكت وانا اتذكر صورتي الزياغ اللي حاطينها لي بالبطاقه... 
مهرة: يوووه الله لا يراويج الصورة... 
عليا: ههههههه والله حتى انا صورتي كاني مخلوق فضائي... 
ظحكت انا على كلامها.... بصراحه هالعليا حبوبه...وان شاء الله تكون سند لي في الجامعه... 
مهرة: وين ربعج عنج..؟!! 
عليا: ربيعتي حمده مايت لين الحين...والباقيات سارن التقنية.. 
مهرة: اهاااااااا...اي كلية داخله عليا..!! 
عليا: هندسة...وانتي... 
مهرة: انا علوم انسانية... 
وقعدت اسوولف مع عليا بسوالف عادية حالنا حال اي بنات في اول يوم جامعي لهن... 
الساعه تسع الا ربع فتحوا الباب... 
ودخلن 3 مشرفات وطلبن منا اننا نتبعهن للصالة الرياضية...المكان اللي بيكون فيه الارشاد... 
مسكت عليا ايدي عشان مانظيع عن بعض...بما انه تعارفنا..ماحبينا ان نفترق بقية هذا اليوم.. 
------------------------------------ 
اليوم: السبت.. 
المكان: صالة بيت بو راشد... 
الوقت: العاشره صباحا.. 
------------------------------ 
(شيخة)..... 
نشيت من رقادي مدوخه...رقدت امس متاخر...كله افكر بمهرة ..احاول اتخيل الموقف البايخ اللي انحطت فيه...ماقدرت... 
ماقدر اتخيل نفسي مكانها...بموت من الزياغ.... 
مهرة رغم ضعفها الخارجي...الا انها قوية وايد من داخل وقدرت تتحمل...لو انا بتيني حالة نفسية والكل بيدري عني...اما هي..احتفظت بهالشي لنفسها... 
قمت من الشبرية ودخلت الحمام اتسبح... 
فكرت في هوو...اي نوع من الناس بيتهجم على بنت فبيتهم..؟؟..ماخاف..؟؟ ماقال فخاطره اهلها بيدخلون في اي لحظة وانا بروح فيها... 
طلعت باستنتاج...في الوقت اللي طلعت فيه من الحمام.... 
الريال ذاك ماكان صاحي...ابدا ماكان صاحي..اكيد شي كان فيه..يمكن مينون...او..شي ثاني...بس الاكيد انه عقله ماكان فراسه.. 
يلست جدام التواليت وخوزت الفوطه عن شعري..وقعدت انشف فيه...وانا اطالعه في المرايه... 
ابتسمت...لو اني ابتسم على هالسالفه الجديمه في خاطري..الا اني جدامهم مستحيل اسامح عمر هذا... 
عيل يروح يقص لي شعري..!!!!!... 
ابتسمت اكثر يوم تذكرت ردة فعل سهيل ولد خالتي يوم خبره راشد وهو ميت من الظحك... 
سهيل ماظحك...لكنه عصب وايد عالموضوع..ياني ببرود وقالي.. 
سهيل: بروح انتف له شعره جان تبين... 
قلت انا بحماس.. 
شيخه: هيي...ابا... 
سهيل: صدق والله..؟!! 
وقاطعه راشد في هذيج اللحظة... 
راشد: لا يابوووي لا تفظحوونا في نسايبنا...عن لخباال... 
سهيل: العين بالعين والسن بالسن..والبادي اظلم.. 
راشد: سهيل عيب...لا تكبر راسها...شعرها هي بسرعه يطول.. 
شيخه: الله واكبر ..تف تف تف تف من عينك... 
راشد: خيستيينا تفال... 
شيخه: سهيل قص له شعره اذا كان عنده شعر بليز..انتقم لي.. 
ابتسمت لي سهيل وقال.. 
سهيل: فالج طيب... 
ابتسمت للذكرى... وتذكرت كيف ياني سهيل بعد اسبوع من العرس..يوم كانت فاطمه يايه زواره واهل ريلها كلهم معزومين... ياني سهيل وفي ايده خصلة شعر...وقالي وهو يظحك بانه عمر تفهم الموضوع وقال اذا بتخوز ظيجتها بقص لها من شعري وتنحل المشكله... 
لكني مارضيت...صح استانست ساعتها...لكن خسارته هو مب مثل خسارتي انا....لكني شكرت سهيل لانه دافع عني مب مثل راشد ميت من الظحك علي... 
سحيت شعري وانا ابتسم بخبث واذكر كيف اني حرقت خصلة الشعر ذيج...وتمنيت احرق له راسه بعد...عشان يتوووب من الخاطر... 
لميت شعري وغيرت ملابسي وطلعت من الغرفة..مريت على غرفة فاطمه اللي عدال غرفتي ..كان الباب مفتوح..بطلت الباب وحصلتها راقده لكن فهوود محد... 
شيخه: قوووومي يام كرشه...!! 
لا جواب... 
كسرت خاطري..قلت اخليها ترقد يمكن ماترقد وايد فبيتهم....!! 
سكرت الباب ونزلت تحت...حصلت امي يالسه ترمس في التيلفون..وفهوود يالس يلعب بلاي ستيشن... 
حبيت امي على راسها ومابغيت اقاطعها برمستها في التيلفون...ورحت عند فهود.. 
شيخه: فهوودي شو تلعب.. 
فهد: العب تييكن...تلعبين وياي..!!! 
شيخه: هي بلعب يالله... 
سكر فهد اللعبه وحطها من اول لشخصين... ويلس اتبارى وياه اخليه كل شوي يغلبني...ويوم يغلبني اقعد اظاربه اوني معصبه ويقعد هو يتكركر... 
خلصت امي تيلفونها .. 
شيخه: هااا امايه شو تانسين اليوم؟ اهون..!! 
ام راشد: انا بخير بنتي لا تحاتين...اختج راقده..!! 
شيخه: هي مريت عليها حصلتها راقده.. 
ام راشد: حليلها..ترا هالولد ناش من الفجر لا طاع يتريق ولاطاع يتسبح..بس يبا يلعب هاللعبه..زقرت البشكاره تي تركبله وايراتها انا ماعرفلها.. 
اطالعت فهد انا اوني عاد معصبة... 
شيخه: فهوود..صدق اللي تقوله امايه..؟ 
سكت عني فهوود... جان اقوم اشل عنه الايد وافرها وابند اللعبه..وشليته هو فوق.. 
شيخه: يالله سبووح... 
شليته معاي فوق وهو يظاربني عشان اسبحه والبسه..مسكينه فاطمه ماتقدر تعبانه... 
------------------------------------------- 
اليوم: السبت.. 
المكان: في الجامعه... 
الوقت: الحادية عشرة الا ربع صباحا... 
------------------------------------------- 
(مهرة).... 
طلعت من الصالة الرياضية ادور عليا...واخيرا خلص الارشاد اللي مافهمت غير نصه بس.. 
من كثر الزحمه ظيعتها..والا نحن ناشين من كراسينا رباعه... 
وقفت عدال الرصيف اتلفت... فجاه حسيت حد يمسكني من جتفي.. 
عليا: زخيييييييييتج..مسرع ما تظيعين... 
ظحكت انا براحه.. 
مهرة: والله اني يالسه ادورج... 
عليا: ههههه انتي ادورين برا وانا ادور داخل القاعه... 
مهرة: احين وين نسير..!! اشوف البنات كل حد سار صوب.. 
عليا: لان الارشاد خلص.. اللي يبا يسير البيت يسير واللي يبا يتحوط يتحوط... ونحن بنتحوط...يالله.. 
ظحكت على حماسها ومشيت معاها...وكل ماسرنا مكان ارجع التفت عشان احفظ مكان البوابه ومااظيعها.. 
بصراحه الجامعه كبيرة لدرجة المبالغه...يمكن بسبب البنات وعددهن الكبير... 
عليا: شووفي...هذا المبنى اسمه القبول والتسجيل هذا اللي سلمنا فيه فحوصاتنا..وهذي القاعه هممم..اسمها متعددة الاغراض..وهذااااا الكافتيريا اهم مكااااااااااان....يالله ندخله..مفتووح... 
مشيت معاها للكافتيريا اللي تطريه...اول مادخلنا سمعنا وشفنا بعد صدعة البنات..تراجعت على ورا.. 
مهرة: لالالا عليا زحمه وايد.. 
مسكت ايدي وسحبتني علىداخل.. 
عليا: حتى لو زحمه حالنا حال البنات بندخل وبنتريق بعد... 
دخلت معاها وانا احس بالغربة...صدق فرق..بين مقصف المدرسه ..وكافتيريا الجامعه اللي قالت لي علياانه مب الوحيد في الجامعه وفي اكثر من واحد... 
دخلنا... عليا تكفلت بانها تدور طاولة بعيونها..اما انا...درت بعيوني اطالع باستغراب البنات...وحشرتهن..شو هذيلااا...صدعه وصريخ وظحك باعلى الحسوس...هذي كلها وناسه حق الجامعه..!!.. 
مسكتني عليا وسحبتني معاها ويلسنا على طاولة صغيره ... 
مهرة: اووووف يالصدعه...
عليا: صدقج والله..نحن بعد ماقصرنا يلسنا عدال شله كلها زعيج... 

مهرة: في الارشاد..احس زادن البنات عن اللي كانن في الرسبشن ويانا...!! مالاحظتي.. 

عليا: هذيلا بنات السكن... 

مهرة: اهااااااااا اتحسب لهن ارشاد بروحهن..!!.. 

عليا: لالا ويانا حطوهن عشان مره وحده... 

قعدنا انا وعليا نتصفح البروشورات والاوراق اللي عطونا اياهن ونتناقش فيهن...فجاه طبت علينا بنت...طويله..جميلة...لها احلى حيات مقرونات شفتهن فحياتي.... 

حمده: انتي هنيييييييي مسودة الويه وانا ادورج...!! 

ابتسمت انا...وعليا قامت وسلمت على ربيعتها ولوت عليها بعد... 

عليا: فديتج والله اني تميت اترياج في الرسبشن لكنج ماييتي.. 

حمده: تاخرت شوي ماحصلت حد اييبني...شحالج ويا هالراس والله اشتقت لج... 

عليا: وانا اكثر والله...حمده اعرفج على مهرة..كانت معاي في ثالث اعدادي...مهرة هذي حمده ربيعتي في ثلاث سنوات الاخيره في الثانوي... 

ابتسمت لي حمده...وسلمت علي... 

حمده: تشرفت الغاليه شحالج؟ 

مهرة: الحمد لله بخير ..شحالج انتي..؟؟ 

حمده: بخير وعافيه... 

يلست حمده معانا في الطاولة بعد ماسحبت لها كرسي... 

حمده: تريقتن؟ تراني على لحم بطني وامس ماتعشيت ميته من اليوع.. 

عليا: لا ماتريقنا...قبل شوي واصلين هني نحن...نسير نشتري.. 

حمده: بسير انا وياج البنت ايدها مكسوره حليلها ماتروم عالدعسه...مهرة شو نيبلج..؟؟ 

مهرة: لا انا متريقة في البيت... 

عليا: لازم تاكلين ويانا... 

مهرة: خلاص على ذوقكن..وعصير منغا اذا فيه.. 

حمده: تمااام... 

قامت حمده مع عليا وراحن يشترن ريوق ..وانا تميت بروحي احس بالغربة...الله رحمني بهالبنات الحشام اليوم والا مادري شو كنت بسوي..!!.. 

يلست على ذيج الطاولة والازعاج حوالي يتصاعد..ويزيد...وانا اتسائل... بلاهن ياناس البنات تخبلن..!! 

وقعدت اجلب البروشورات في ايدي... 

مرت عشر دقايق.... عليا وربيعتها حمده تاخرن وايد...ماصار ريوق..يوم رفعت نظري حصلت ان مكان البيع زحمه من الخاطر... وبعد شوي.. حسيت ببنت توقف عدال طاولتي..رفعت نظري وشفت بنت غريبه عني..تبتسم...ابتسمت ماعرف شو تبا...لكني مارمست...حطت البنت ورقة صغيره على الطاولة وراحت قعدت مكانها بعيد شوي عني... 

استغربت من هالحركه...شو هذا بعد..!! 

مديت ايدي وفتحت الورقه.... كان مكتوب فيها.."انعم ويه شفته لين الحين في الجامعه...ماشاء الله عليج..وسلامات بخصوص ايدج".... 

ابتسمت غصبن عني...شو سالفة هالبنت خبله..!!...رجعت الورقه عالطاولة مثل ماكانت وطنشت السالفه.. لاني ماعرفت كيف اتصرف ..او شو ممكن اقول للبنت اللي خلت هالورقة وراحت...شو تتوقع اكتب لها مشكوره وعيونج الحلوه واروح اعطيها الورقه..!!..لا والله ماطرالي... 

بعد دقايق رجعن عليا وحمده مع صينية الريوق.. 

حمده: اووووووووووووف..حشى يالزحمه.... 

مهرة: يعطيكن العافية.. 

عليا: الله يعافيج... 

حطت جدامي عليا عصير وسندويش...والبطاطس كان بينا ... 

حمده: شو هذي..؟؟ 

مسكت حمده الورقه وقرتها...وابتسمت..بعدها ظحكت... 

حمده: اوهووووووووو من قدج من اول يوم طيحت بنات... 

ظحكت انا...وعليا ابتسمت ولو هي مب عارفه السالفه.. 

عليا: شو هذا..اشوف.. 

وسحبت الورقه من حمده...وظحكت هي بعد... 

عليا: صدقها بصراحه مهرة ناعمه وحلوه وايد... 

انحرجت.. 

مهرة: عاد مب وايد لا تبالغين... 

حمده: لا والله صدقها...ماشاء الله عليج... 

مهرة: عيونكن الحلوه تسلمن.... 

وقعدنا نتريق ونسولف عن اشياء مختلفه... 

مهرة: متى بتردن البيت.. 

حمده: انا قايلتلهم مابطول... 

عليا: ليش حمدوووه.. 

حمده: اهل ريلي بيتغدون فبيتنا اليوم.... 

انصدمت..وبطلت عيوني... 

مهرة: حمده معرسه..!! 

ابتسمت حمده بحياا.. 

حمده: ههههه لا فديتج مالجه قبل ثلاث اسابيع... 

مهرة: ماشاء الله..مبرووك... 

لكني بصراحه قلت فخاطري الله يعينها عالرياييل....!!...انا ابدا مابعرس...ابدا.... 

حمده: الله يبارك فيج وعقبالج... 

ابتسمت لكني ماقلت آمين.... 

مهرة: احين كيف بتصل لاهلي..!!... 

عليا: عندي انا بطاقه..بنستخدمها في الكابينه وبنتصل... 

وبعد ماخلصنا ريوقنا قمنا كلنا..وبدون حاسية مني..خذت الورقة الصغيرة وخشيتها فشنطتي...ولميت اوراقي ورحت مع عليا وحمده واتصلنا تيلفون...عشان كل وحده ترد بيتها... 

--------------------------------------- 

اليوم: السبت... 

المكان: صالة بيت خلفان.. 

الوقت: الثانية الا ربع..ظهرا.. 

-------------------------------------- 

( سيف)... 



يالله ياللووووعه...!!... حطوني في صف فيه اثنينه ما اطيقهم ولا هم يطيقوني وكم مره متظاربين...ويوم طلبت من الادارة ينقلوني مدولي لسان... كانهم يعاندون فيني ويتريووني اتمشكل عشان يسوولي صدعة... 

دخلت البيت وانا شال كتبي ... 

شفت مهرة يالسه في الصالة تسولف مع عفرا..وابويه يالس جدام التلفزيون يطالعه... 

سيف: السلام عليكم... 

مهرة وعفرا: وعليكم السلام والرحمه.. 

سرت عند ابويه ووايهته... 

بوحمد: هااااااااه...شو المدرسه.. 

قلت فخاطري زفت.... 

سيف: الحمد لله ابويه كل شي زين... 

سرت صوب مهرة وعقيت كتبي عالطاولة اللي جدامها.... 

سيف: شوفي شغلج... 

مهرة: لا الغالي هالسنه انا ايدي مكسووره ما اروم اجلد لك... 

سيف: شقايل يعني اخليهن يطرطرن يعني...انا ماعرف اجلد... 

عفرا: احين مهرة كل سنه اجلد لك كتبك..؟؟؟ 

سيف: هي..كانت اجلد كتبها وكتبي...وقبل...قبل الوالده اللي يرحمها اجلد لي... 

حسيت بحزن يوم ذكرت امي...رغم ان الذكرى بالنسبه لي ضبابية...لكن حبها موجود اكيد... 

مهرة: والله لو اييدي صاحية بجلد لك..حاول اجلد اروحك هالسنه.. مهما كان تجليدك زفت بيطلع احسن عن تجليدي بايد مكسووره..!! 

عفرا: خلاص ولا يهمك سيف انا بجلدهن لك... 

سيف: لالالا عفرا خلاص بحاول اجلدهن ارووحي... 

عفرا: خل عنك المستحى خلهن وانا بجلدهن لك ان شاء الله... 

استحيت بصراحه... مافيني اعبل على حرمه اخوي...لكن فعلاانا ماعرف اجلد....يعني ابركلي اخلي كتبي بلا تجليد عن اجلدهن واخربهن اروحي... 

سيف: مشكووره ياعفرا ماتقصرين.... 

خليت كتبي عندهم ورحت لغرفتي... 

دخلت اتسبح..وصليت الظهر.. وانسدحت شوي اريح ظهري...اتذكر منصور وفارس..الثنينه اللي ماطيقهم..كيف نقعوا من الظحك يوم شافوني فصفهم...مستانسين بيحصلون حد يتمشكلون معاه...وانا مافيني عالمشاكل هذي اخر سنه لي مافيني انطرد والا ارسب والا يسوولي مشاكل فيها... اوففف الله يعدي هالسنه على خير.... 

سمعت دق عالباب... 

مهرة: سييييييييف...تعال تغدى ويا ابويه .. 

سيف: سهيل وحمد يووا..!!! 

مهرة: سهيل بيتغدى فبيت خالوووه وحمد وابويه تحت...يالله بسرعه.. 

سيف: انزييين... 

قمت من الشبرية وانا افكر بسهيل..ليش مايشل ثيابه ويسكن فبيت خالووه احسن..!!!..والله...عيل ساير راد عليهم...عنبوو الواحد يطلع من دوامه يبا يرد بيته يرتاح وهو ينط هناك...!!..امره غريب هالانسان... 

بطلت باب حجرتي ونزلت يوم دخلت غرفة الطعام شفت وجه جديد علي..غريب...مكرفخ... 

سيف: عمووه منو هذي..؟؟ 

آمنه: هذي بشكارتنا اليديده امس يايه... لا اطفروبها عاد... 

ظحكت انا.. 

سيف: شو نبابها نطفربها...هذي المهمة لج انتي عمتي... 

آمنه: شو قصدك ولد خلفان..!!! 

سيف: اقصد عمتي البشكاره تخصصج انتي نحن مالنا خص فيها... 

آمنه:هيي..على بالي بعد تطري شي ثاني...شو اخبار المدرسه.. 

سيف: لووعه... 

آمنه: دوم هالرمسه...ايلس ايلس تغدى.. ابوك سار يغسل ايده وحمد توه ياي من الدوام سار يبدل ثيابه.. 



يلست انا جدام صحن السلطه آكل خيار...لين ما ايوون الباقين... 

------------------------------------------ 

اليوم: السبت.. 

المكان: في صالة بيت بو راشد... 

الوقت: الثالثه والربع ظهرا.. 

---------------------------------------- 

(سهيل).... 

اليوم ماكنت مخطط اني اتغدى فبيت خالتي..لكن راشد اتصل واصر عليه ايي واتغدى وياه لانه ابوه محد اليوم...فبوظبي..وماحب انه يتغدى بروحه ويا الحريم...وانا ماعارضت وايد...لانه عادي عندي متعود... 



بعد ماطلعت من حمام الميلس وانا امش ايدي بالفوطه..كنا مخلصين غدا... اطالعت راشد ببسمه على حلجي.. 

سهيل: روح بدلها انزين... 

اطالع راشد كندورته اللي انجبت عليها الصالونه وغادية حمراااا بعصبية واضحه وقرف... 

راشد: ابدلها...!!..الا بتسبح مره وحده...ريحتي كلها صالوونه... 

سهيل: سير انزين بترياك... 



نش راشد ودخل حمام الميلس وغسل ايده...ويوم طلع قال.. 

راشد: نسير البيت لا اتم هني اروحك... 

سهيل: اخاف اثقل عليهن... 

اطالعني راشد بنظرة.. 

راشد: عن هالخريط..متعودات عليك في البيت اكثر عني...يالله.. 

ابتسمت ومشيت معاه للبيت...يوم دخلنا..شفته يقول حق اللي في الصالة اني ياي...دخلت انا الصاله..شفت فاطمه يالسه على كرسي وحاطه الجريده عالطاولة جدامها وتتصفح...اما شويخ..مجابله التلفزيون تلعب بلاي ستيشن هي وولد اختها فهود... 



سهيل: السلااام عليكم... 

فاطمه: وعليكم السلام مرحبا الساع...شحالك سهيل.. 

شيخه: وعليكم السلام... 

سهيل: بخير الله يسلمج فاطمه شحالج انتي..؟ 

فاطمه: والله مانشكي باااس بخير وعافيه..شحالهم اهلك؟ 

سهيل: كلهم بخير وعافيه.. 

راشد: انا بسير اتسبح وبرد... 

طلع راشد من الصاله...اما انا مشيت صوب شويخ ويلست عدال فهوود اللي كان بيني وبين شويخ.. 

سهيل: وابووي عليك فهود تخلي حرمه تغلبك.. 

فهود: انا من الصبح اغلبها..تغش والله تغش...غشااااشه... 

صرخ على شويخ بقهر...وانا ظحكت عليه... وشويخ تبتسم بخبث.. 

سهيل: شوييييييخ...خليه يغلبج شوي... 

شيخه: طول الصبح وانا مخلتنه يغلبني عاد صدق نفسه... 

مسكت انا فهود وشليته وحطيته فحظني...وشليت الايد عنه وكملت لعب بداله... 

سهيل: شوف شوف الحين كيف بنتفها لك تنتييييف... 

ظحك فهود ببراءة..وصاصرني.. 

فهد: مثل الديااايه هههههههه... 

صاصرته في اذنه عشان شيخه ماتسمع... 

سهيل: هي مثل الديايه..ترا خالتك ديايه ماتدري.. 

فهد: هههههههههههههه... 

شيخه: وييييييييين اطالع الخط مالك شويه ويخلص وبتموت وين تروم لي انا مترووس... 

سهيل: حتى وهو جي بغلبج ..راقبي بس انتي... 

شوي شوي...انغلبت شويخ...ماتت قهر...شوي وتفر الايد بويهي... وفهوود يصفق مستانس..وانا ابتسم بمغايظ... 

شيخه: هذي لعبة مب عادلة.... 

سهيل: ولج عين بعد..؟!!..لعبة مب عادلة لي انا...مع ذلك غلبتج... 

شيخه: انته شحقه يييت انا كنت مستانسه باللعب ويا فهود...!! 

سهيل: عيل اخليج تحطمين ثقة الولد بنفسه من هو صغير...شقايل بيكبر وبيستوي ريال وهو يذكر بانه حرمه غالبتنه..!!!. مايستوي... 

شيخه: اهاااااااااا ماشاء الله بتريا بشوف كيف بتربي عيالك...افكارك نـيّرة ماشاء الله... 

سهيل: ههههههههههههه بتشوفين كيف بربيهم...بيطلعون رياييل... 

شيخه: بعيد اللعبه من اول بنشوف... 

عادت شيخه اللعبه وبدينا نلعب....غلبتها بدون ماتظربني ظربه وحده....من الخاطر بغت تموت من الغصه... واللي قاهرنها اكثر اني العب وانا اظحك واسولف ويا فهود يعني مش مركز ابدا مع ذلك مارامتلي... 



فرّت الايد معصبه... 

شيخه: شوو هذا ياخي...انتوا محترفين بلايستيشن وانا مالعب دوم...انتوا كنتوا تشربون هذي بدال الحليب... 

سهيل: بعطيج مهلة يومين تدربين عليها بشكل مكثف وعقب بنرد نتبارى... 

شيخه:...مـــــــــــااااابـــــــــــــا.... 

سهيل: شحقه زعلانه انزين... 

شيخه: مب زعلانه بس ماحب حد يتخقق علي... 

سهيل: وانتي اتخققين عادي..!! 

شيخه: هي... 

سهيل: عدال بيتكم درام...روحي نقعي فيه... 



سمعت صوت فاطمه.. 

فاطمه: حوووه ..حوووه.... شويخ بعد شو رايج تمطين شعره...وانته سهيل شرايك ادوس فبطنها... صدعتولي راسي... 

سهيل: اختج خقاقه... 

شيخه: متعلمه الخقة منك... 

سهيل: يعني تعترفين اني استاذ في كل شي..وانتي مجرد تلميذه...شحقه تين تتحدين عيل... 

شيخه: آآخ ياربي يقهر.. 

شفت شيخه وهي تتلفت حواليها شكلها ادور شي تكفخني به...وظحكت عليها من خاطري... 

سهيل: شويخ.. 

شيخه: شوووووووه..!! 

سهيل: قومي صبيلي جاهي حمر... 

شيخه: ماباا.. 

فاطمه: شويخ..عيـــب وابوي عليج انا... 

سهيل: قوووووووومي... 

نشت شيخه غصبن عنها عشان ماتحصل هزبه من عند اختها... وصبت لي جاهي وترست لي الكوب عمدا عشان ما ارووم اشله...لكني عاندت فيها وشليته وشربت منه بعد...وابتسمت لها ابتسامه وسيعه.. 

سهيل: تسسسسلم ايدج...نخدمج بعرسج ان شاء الله.. 

شيخه: مابعزمك انا على عرسي.. 

رفعت حواجبي..مادري مستغرب مادري منقهر...مادري اعتبرته تحدي لي...ماعرف... 

سهيل: غصبن عنج بحظر العرس بدوني مايسوى اصلا..مايستوي عرس... 

شيخه: بنشوف.. 

سهيل: بشتووفين يا شيخه بنت بو راشد..... 

دخل راشد في هاللحظه ..والسفره على جتفه..وكان يعقم معاقم كندورته...وهو يطالعنا انا وشيخه بطريقه غريبه..لكنه سكت وماعلق..وبعد ماخلص معاقمه صد صوب المنظرة المعلقه عالايدار ويلس يتسفر.. 

سهيل: نعيماا بو سنيده... 

راشد: الله ينعم عليك... خلص شاهيك لانه بنظهر.... 

سهيل: مابكمله..الشاهي هذا مررر وفيه طعم خايس مع اني متاكد ان الدله فيها شاهي حلو و عدل...يمكن لو قلت لفاطمه تصبلي بيطلع احلى ... 

نطت لي شويخ... 

شيخه: طالع..!!..قسم بالله مب منك من اللي يصب لك شاهي... 

راشد: يووووووووووه هم بدووا اثرهم من وراي... 

راشد كان يكلم فاطمه.. 

ابتسمت فاطمه وردت على راشد. 

فاطمه: هي يابوك شوي ويتناتفون.... 

ظحك فهوود فجاه وقال بصوت عالي.. 

فهد: هههههههههههههههههههه خالي سهيل بعد ديايه..!!! 

شيخه: ليش منو قالك انته اني ديايه بعد..!! 

اشر فهوود علي بشكل مجرم...وشفت شيخه ترصص عيونها وهي اطالعني ... 

راشد: يالله يالله نسير... 

سهيل: يالله... 

حطيت الجاهي جدام شيخه وقلت لها بصوت واطي.. 

سهيل: شربيه انتي.. 

وقمت وطلعت مع راشد... وانا داخل ميت من الظحك على شويخ وحركاتها.... 

----------------------------------------------------

نهاية الجزء..

الجزء الثاني عشر.. 
----------------------------------- 
اليوم: السبت... 
المكان: في بيت بو محمد.. 
الوقت: الرابعه والنصف مساءا.. 
-------------------------------------- 
(يوسف)... 
بطلت باب حجرتي وطلعت... توجهت لحجرة منى ودقيت الباب... 
يوسف: منّـوووووووووووه...!! بطلي الباب... 
منى: لحظااااااااااااه....!! 
ترييت عند الباب...وزهقت.. 
يوسف: شووو تسووييين..!! 
انفتح الباب ووقفت عنده منى وهي رافعه حواجبها بخقه...!!! 
منى: اجرب قمصاني اليديده... 
حست بوزي انا ودخلت الغرفه...شبريتها كانت متروسه قمصان منعفله وتنانيير... 
يوسف: بطلي الطابعه عن كمبيوترج ... 
منى: يوووووه مافيني اركبها مره ثانيه عقب... 
يوسف: بطلييها ابا اطبع جدولي... 
منى: انا بعد ماطبعت جدولي... اطبع جدولك هني انزين.. 
يوسف: اوهوووووووو انا عندي خط انترنيت في حجرتي انتي ماعندج الا جان بتسحبين واير التيلفون.... بطلي الطابعه وانتي تعالي طبعي جدولج هناك.... 
سكتت منى عني وراحت تبطل الطابعه عن الكمبيوتر... 
يوسف: هاتيها حجرتي وركبيها انا بنزل شوي تحت وبرد... 
طلعت عن منى ونزلت تحت .. امي ومحمد وحرمته ميثا كانوا يالسين... ميثا كانت حاطه فثبانها بنتها الصغيره ثريا ..اما سلطون الصغيروون ولد محمد كان يلعب في الحوش عدال الباب اللي كان مفتوح ... 
يوسف: السلام عليكم.... 
سلمت على محمد اخوي اللي ماشفته من ثلاث ايام بسبب الحمجه اللي فيه واللي خازت الحين ماعدى اثار بسيطه... 
يوسف: سلامااات ...هااا شو تانس احين اهون..؟؟ 
محمد: الله يسلمك..بخير انا....والله فظيحه ريال شكبري تيني الحمجه ويا عيالي..!!!... 
واطالع امي وكلمها... 
محمد: شحقه ما طعمتوووني عنها واناصغير..!! 
ام محمد: هههههههههههههههه الله يهديك ياولدي احين عاد تحاسبني عالتطعيم..!! مادري ماذكر.... 
يلست انا عندهم شوي مجامله لاخوي... 
كلمت ميثا حرمه محمد امي.. 
ميثا:.. عموووه..ماخبرج محمد..؟!! 
التفت محمد لها مستغرب.. 
محمد: اخبرها عن شووو...؟ 
ميثا: يعني ماخبرتها..!!..عمووه..اخويه مايد رد من السفر تراه امس... 
استغربت انا واستانست في نفس الوقت... 
ميثا تصير بنت عمي..واخوها مايد طبعا بعد ولد عمي...اللي مسافر صارله خمس سنين للدراسه بالخارج... عمره 25 سنه... كبر ناصر اخوي.... 
محمد: اوووه صح نسيت السالفه والله.. 
ام محمد: ماشااااااااااء الله ياحيه يابنتي تستاهلين سلامته عيل...خلص دراسته..؟ 
ميثا: هيي ماشاء الله عليه عمووه عنده ماجستير احين تدرين هو ساير صغير ودراسته مكثفه كانت... 
يوسف: عاد احين بتزخه يدووه وامج زخه..شغل وعرس ماشي لعب خلاص... 
ميثا: ههههههههههههه والله مادريبهم عاد جان تشاوروا في هالسالفه هو الا امس واصل... 
ام محمد: والله يبالي انا اسوي بناصر جذي اخطب له من وراه واغصبه عالعرس.. 
محمد: هههههههههه لو بعدج ماتعرفينه ناصر...بيقولج انتي خذيها دامج خطبتيها من وراي... 
ابتسمت وانا افكر بمايد.... 
مايد الشاب الوحيد بين خمس خوات...اكبرهن ميثا حرمه اخوي... وبعدها يا هو...ومن بعده نوره الخقاقه اللي هي كبري بس انا اكبر عنها بشهرين..اذكر انه كنا نتجاكر منو بييب نسبه اعلى في الثانويه العامه... واللي اعرفه انها دخلت التقنية وتخرجت دبلوم عالي..انا تاخرت بدراستي الجامعية بسبب الدورة اللي دخلتها في الجيش بعد الثانوية العامه... 
وبعد نوره كنّه المينونه .. اللي اظن عمرها 20 سنه كبر منى اختي... ومن بعد كنه عايشه وهي بعدها في المدرسه..اظن انها في ثاني ثانوي او ثالث الله اعلم... وعندهم بنت مراهقة صغيره اسمها لطيفة.. اظن انها في الاعدادية... 
عمي توفى من عشر سنين... عشان جي العيال هذيلا تربوا على ايد امهم عفرا ويدتي موزه...في بيت يدووه العوود... ولهالسبب ابويه طلع من البيت..لانه نحن شباب وصعب نتربا فبيت واحد مع بنات عمي الخمس... 
قبل مايسافر مايد مع خاله سعيد للدراسه..كنا نروح بيت يدووه بحرية..لكن من سافر مايد ونحن مانسير الا نادر.. وبصراحه وبما يخصني انا..صرت استحي..البنات كبرن...ويمشن في بيت يدوه بحرية واغلب الوقت بدون شيل..وكذا مره صارلي موقف محرج معاهن... 
اما بما يخص مايد وخطوبته على بنت خاله اللي ماعرف اسمها...كل اللي اعرفه ان الخطبه صارت في غيابه لكن بموافقته.. واعتقد البنت اللي خاطبنها كبري في السن... 
نبهتني امي من سرحاني وهي تصك ركبتي.. 
ام محمد: وااابووي...يوسف..!!! 
يوسف: هااااه....!!..شوو.؟.ها امي شو تبين.!! 
ام محمد: في شووو سرحان..؟!! 
يوسف: اتذكر مايد الله يذكره بالخير... 
ام محمد: عاد قوموا بالواجب...ترا يدتكم من متى اتحظى عليكم ماشافتكم... 
محمد: سايرلها انا الاسبوع اللي طاف.. 
ام محمد: انته ياولدي ادريبك ماتقصر...لكن هذيلا اخوانك مايستحووون... 
كانت تقصدني انا وناصر... 
يوسف: امي... البيت متروس بنات ماشاء الله استحي اسير... 
ام محمد: سيرلها الصبح وقت مايكونن البنات مداومات.. 
يوسف: السنه اللي طافت ساير حصلت كنووووه غايبة عن جامعتها ومنسدحه في الصالة... 
ظحكت امي وهي تتذكر كنه الخبله... وظحكت ميثاعلى اختها.. 
ميثا: صدقه عموووه خواتي طفسات مايلبسن شيل في البيت...بعدني برمس امايه انا خلها تنازعهن... 
ام محمد: انزين مب دوم هي بتغيب... 
يوسف: عاد هذا حظي ويا بنات عمي شو اسوي يعني..!!! خلي يدووه تي تسكن عندنا.. 
ام محمد: يوووووووه العيوز لو تقطعها ماتطلع من بيتها... 
يوسف: عاد انا مالي خص...مابسير ارووحي.. بتريا ناصر اخر الاسبوع وبسير وياه وبندخل ميلسهم هاللي مسكر اربع وعشرين ساعه...اما عن مايد بتصلبه تيلفون وبسلم عليه .. 
ساعتها خذت رقم مايد من عند ميثاا.وسجلته في تيلفوني...وصبيت لي شاهي ورحت فوق وانا اسمع امي تقول... 
ام محمد: بعدني بشل منى وبسير عليها العيوز من زمان ماييناها حليلها... 
ابتسمت...وكملت طريقي للطابق الفوقي...دخلت حجرتي حصلت منى تتكركر واطالع الشاشه... 
يوسف: شو تسوييين..؟!!... 
منى: هههههههههههههههههههههه تعال شوف ربيعك قاعد يتقحطن... 
يييت انا بسرعه اشووف شو تقصد... كان الماسنجر مفتووح وواحد من الشباب اللي اعرفهم بالنت سعودي الجنسية قاعد يتحرطم لاني ماسلمت عليه وفوق هذا يرمسني ولا ارد عليه.. ولاني من يومين مواعدنه ولا ييته اون...هالانسان بالذات خفيف دم بشكل فظيع... يوم اقعد وياه ماروم امسك عمري من الظحك...كيف عاد منى الكركووره على كل شي بتظحك..!! 
يوسف: ليش فتحتي الماسنجر..؟؟ 
منى: برووحه فتح يوم شبكت النت... 
يوسف: وليش ماسكرتييه..؟؟ 
منى: خفت ربعك يحسوون بالاهانه... 
اطالعتها بنظرة...دايما جوابها جاهز لكل سؤال ماشاء الله....!! 
يوسف: قومي قومي... 
قامت منى وخذت ورقه من الطابعه ... 
يوسف: طبعتي جدولج.!! 
منى: هي انته تاخرت... 
يوسف: يلست اسولف وياهم شوي تحت...ماسمعتي بالخبر..!! 
منى: أي خبر؟ 
يوسف: ولد عمج مايد رد من السفر... 
قالت منى من دون اهتمام يذكر... 
منى: والله.؟!!..تصدق نسيت ان عندي ولد عم ومسافر.. 
يوسف: هههههههههه مالت عليج... وتوني بعد سامع امايه تقول بتسير صوب بيت يدوه وبتشلج وياها... 
شقت منى ويهها بالظحكه...وحظنت جدولها وقامت تنطط.. 
منى: الله الله احلف..؟؟ اللــــــــــــه بسير عند قوم كنووووه... 
اطالعتها انا باستنكار... 
يوسف: بدال ماتقولين بسلم على يدوووه تصيحين بنت عمج..؟؟ صدق ماتستحين... 
لكن منى طنشت كلامي ووقفت تنطيط وقالت.. 
منى: الله ونااااااااااسه بسير اتاكد من امايه.. 
وطارت براا الحجره ونزلت تحت.... حست انا بوزي...حتى ماسكرت الباب...!! مالت عليج انتي وبنت عمج الخبله...!!! 
------------------------------------ 
اليوم: السبت.. 
المكان: صالة بيت خلفان.. 
الوقت: الخامسة والنصف مساءا.. 
------------------------------------- 
( مهرة).... 
كنت يالسه مع عفرا اللي يالسه اجلد كتب سيف... كنت اساعدها باني اقصص لها قطع الجلاد واحط الطوابع عالكتب...وبعد ماتجلد..كنت اشطب عالتجليد واقص الزوائد وارتب الكتاب ... 
رن التيلفون..! 
قمت ورديت عليه... 
مهرة: آلوووه... 
شيخه: مرحباااااااااا بنت خالتي... 
ابتسمت...واستانست بعد... 
مهرة: هلا والله شيخه... 
شيخه: شحااااااااااالج مهااري..؟ 
مهرة: بخير الحمد لله شحالج انتي..؟؟ وشحال خالووه..؟؟ 
شيخه: كلنا بخير وسهاااله... سرتي الجامعه اليووم..؟؟ 
مهرة: هيي سرت..رديت حوالي الـ12 جي.. 
شيخه: شوو سويتي..!! 
مهرة: والله..ماشي.. حضرنا الارشاااد... وتريقنا في الكافتيريا... وردينا البيت... 
شيخه: انتي ومنوووه..ماقلتيلي ان عندج ربع.. 
مهرة: ماعندي...بس تعرفت على بنتين طيبات جي وحشام كلهن من كلية الهندسة.. ماقصرن وياي يعني.. 
شيخه: والله زييين...انتبهي عالبنات اللي ترابعينهن يامهرة... 
مهرة: ان شاء الله..بصراحه الجامعه مول مب مثل ماتوقعت... 
شيخه: ليش؟ 
مهرة: مادري.. قلت فخاطري البنات يعقلن يوم يكبرن ويدخلن الجامعه..والمسؤولية تكبر.. لكن بصراحه اللي شفتهن مستخفات من الخاطر.. 
شيخه: هههههههههه ماشفتي شي... 
مهرة: وزححمه... 
شيخه: بعد ماشفتي شي....هذيلا بنات التاسيسي ..الدفعات الجديمه ماداومن بعدهن اظن الاسبوع الياي... 
مهرة: الله يعييينا... وتعالي بعد يغازلن شرا الشباب.... 
شيخه: هههههههههههههههههههههههههههههههههههههههههههه... 
ظحكت انا على ظحك شيخه.... 
مهرة: والله صدق... 
شيخه: ههههههههههههاي ليييييش..؟؟ 
مهرة: وحده عطتني ورقة اليوم... 
شيخه: وووووووووووه بدينا بالحركات...شو كاتبه لج..؟؟ بيت شعر؟ 
مهرة: ههههههههه لا...كاتبه اون انعم ويه شفته في الجامعه وسلامات بخصوص ايدج..ومادري اشو بعد.. 
شيخه: ياحافظ عليها...بتشوفين بعد اشد من هالحركات... 
مهرة: ههههههههه والله ولا علي منهن... 
شيخه: باجر بعدج بتسيرين..؟؟ 
مهرة: هي عطونا جدول.. باجر علي امتحانين..واللي وراه امتحانين...ويوم الثلاثاء على حسب نتايجنا نستلم الجداول..والسبت الدوام...بس 
شيخه: اهااا حلوو..غير عن نظامنا نحن يوم دخلنا الجامعه... 
مهرة: لا باس فيه...بس شويخ حاطيلي ارقام اماكن ومباني ماعرف وين هالاماكن انا ... 
شيخه: على كل مبنى بتحصلين رقمه...وسالي..اللي يسال مايتوه... 
مهرة: الله ييستر بس ما اطوف لي الامتحانات... 
شيخه: تعالي عمتج قايله بتووونا متى بتون..؟ 
مهرة: والله مادري بعموووه مشغوله ويا البشكاره اليديده تعلمها القواعد والقوانين والطبخ... 
شيخه: هممم...خلاص عيل بخليج احيينه بغيت بس اطمن شو سويتي في الجامعه...باجر دقيلي عشان تقوليلي شو سويتي بالامتحانات.. 
مهرة: ان شاءالله بتصل..مشكووره الغاليه عالاتصال.. 
شيخه: العفوووو عيوني...فمان الله 
مهرة: فمان الكريم.. 
سكرت عن شيخه وانا مستانسه من اهتمامها فيني...الكل سئل سيف شو اخبار المدرسه وشو اخبار اول يوم...لكن محد سئلني انا شو اخبار اول يوم جامعي..ماعدا عفرا... والا اهلي..عمتي ..ابوي..سيف وحمد... محد سالني... 
----------------------------------- 
اليوم: السبت.. 
المكان: شقة ناصر... 
الوقت: الثامنه والنصف مساءا.. 
---------------------------------- 
( ناصر)... 
حاسبت مهندس القنوات وعطيته حقه ووصلته لباب الشقه... سكرت الباب ورجعت للصالة... افتكيت من قنوات التشفير والافلام اللي مالها داعي وحطيت لي عربسات ونايلسات...مسكت الرموت وبدلت القنوات وحطيت قناة 2 التابعه للام بي سي... اوكي... من قنوات افلام لقنوات افلام ثانيه..!!! همممم..يالله عالاقل( تو) ارحم من القنوات اللي كانن عندي والافلام اللي يعرضونها...المشكله اني تعودت اشوف قنوات الاجانب... 
رن جرس الباب...قلت فخاطري اكيد المهندس رد نسى شي من اغراضه..سرت وفتحت الباب.... 
ماكان المهندس... كان عبدالله... وياي من دون مايتصل...ماسوى هالحركه من قبل... 
ناصر: هلا والله عبدالله... 
عبدالله: السلام عليكم... 
توايهت مع عبدالله ودخلته البيت وسكرت الباب... 
ناصر: وعليكم السلام والرحمه..اقرب...ياحيالله عبدالله.. 
دخل عبدالله صالتي...ويلس عالكرسي.. 
عبدالله: الله يحيييك... شحالك ناصر.؟ 
ناصر: بخير وسهااله...شحالك انته..؟ وشحال ربعك..؟ 
رفع عبدالله حواجبه... 
عبدالله: بخير...ربعك؟؟؟..جي مب ربعك بعد..؟؟ 
ابتسمت... شكله عبدالله ياي يشن علي حرب اقناااع... رفعت كفوفي باشاره... 
ناصر: بس...لا تبدا عبدالله...دقيقه اسمحلي شوي.. 
نشيت عنه وطلعت من الصالة ودخلت المطبخ... 
ماعندي شي اظيف الريال... لا قهوة ولا شاهي... يبت كوبين وصبيت فيهم عصير وشليتهم معاي... 
وعطيت عبدالله كوب... 
ناصر: تفضل... 
عبدالله: دام فضلك... 
يلست انا في كرسي مجابل لعبدالله... 
عبدالله: شف انا ياينك ولو اني زعلان..جي تسكر فويهي اليوم..!! 
ابتسمت.. 
ناصر: قلت لك فمان الله... 
عبدالله: وانا مارديت عليك... 
ناصر: مشكلتك.. 
عبدالله: يالله ياناصر..مووول بايعنا ثرك... 
حطيت العصير عالطاوله وقلت له بجدية.. 
ناصر: عبدالله...اسمك عبدالله...ماعنالك شي..؟؟ حرام ادنسه بالافعال اللي كنا نسويها... عبدالله انا ماريد اخسر ربعتكم لكن ماريد ارابعكم دامكم جي...ليش ماترجع للدرب الصحيح مثلي..انتبه لنفسك مثل ما انا انتبهت لنفسي.. والله بتحس بلذه الهداية...!! 
عبدالله كان مطنش كلامي ويحيس بووزه... 
وقالي بكل وقاحه... 
عبدالله: انا جذي عايش بلذه... 
ناصر: استغفر الله... 
رفع حواجبة باستهزاء... 
عبدالله: عدااااااااال... 
ناصر: عبدالله... حق شوو تباني ارجع مثل ماكنت قبل...حق شو ارجع للشرب والصياعه وحياة الليل ويا الينانوه...!!! تدري.. انا بغيت اظيع حياتي مرتين اخر هالاسبوع... اول مره بغيت ادمر حياتي مع حياة شخص ثاني لكني انتبهت لنفسي... وبعدها على طول سويت حادث زين مارحت فيها ومت وانا بكبري محمل معاصي...ساعتها قلت خلاص... بتوب...هذا غضب من ربي اذا ما اصطلحت الحين بروح فيها .... 
عبدالله: الخلاصه...؟ 
ناصر: الخلاصه الله يسلمك يا انكم تهتدوون معاي.. يا خلاص انا مب وياكم في المشوار اللي قاعدين تمشوونه هذا... ومابينا غير معرفه وسلام... 
عبدالله: ناصر... 
ناصر: لا تحاول عبدالله خلاص...خلاص انا مصر على رايي ومابغيره....انا مرتاح جذي..بالي مرتاح...نفسيا مرتاح...واذا مت ..بموت وانا مرتاح... 
حط عبدالله العصير عالطاولة ونش معصب...وطلع من شقتي بطريقة همجية... 
زعلت... فعلا زعلت.... ماكنت اتمنى هاللقاء ينتهي بهالطريقه...كان خاطري انه يهتدي معاي خصوصا عبدالله بما انه الاقرب لي بينهم كلهم...لكن راسه يابس...ومع الوقت بيفهم..وبيرجع عن هالطريق...انا متاكد من هالشي... 
قمت وسكرت باب الشقة ورجعت للصالة اجلب القنوات... الظاهر اني وحيد فبوظبي من اليوم ورايح...!! كيف بقضي وقتي الله اعلم... 
حسيت باليووع... ليش ما اسير اطبخلي شي..!!.. 
مسكت الروموت وبدلت عن قناة تو وحطيت قناة روتانا للاغاني وطولت عليه شوي عشان الصوت يوصلني للمطبخ... 
شليت كواب العصير وانا ادندن مع الاغاني...


الجزء الثالث عشر.. 

----------------------- 

اليوم: الاحد.. 

المكان: في بيت ام سلطان.. 

الوقت: السادسة الا عشر دقائق مساءا.. 

------------------------- 

(يوسف).... 



رفعت راسي..وعلى طول اختفت البسمة عن ويهي... مادري ليش ماارتاح بالتواجد مع نورة بنت عمي فمكان واحد... ما ارتاحلها..ما احسها تسوي شي بعفوية وبحسن نية...كله تتصنع حركاتها...ورداة فعلها...وكل شي.. 



قام مايد من مكانه وشل صينية الفواله الثقيلة عن اخته وحطها جدام قوم يدووه..عدلت نورة شيلتها وهي تسلم وتدخل.. انا وناصر ..قمنا من عدال يدووه وسرنا وقفنا عدال مايد... 

نورة: هلا والله..مرحبتييييين الساع .... 

تقربت نورة وهي تبتسم من امي وسلمت عليها وحبتها... 

ام محمد: مرحباابج يابنتي ... 

نورة: حيالله ام ناااااصر...شحالج خالتي عساج بخير...؟؟ 

ابتسمت وانا انتبه لتحريف نورة لاسم امي من ام محمد...لام ناصر...واللي ظحكني اكثر ردة فعل ناصر... 

خش ايدينه فمخابيه ونزل راسه وهو يطالع الارض...هو بعد انتبه لهالحركه المقصوده من نورة... 

ام محمد: بخير الله يعافيج يانورة شحالج انتي..؟ 

نورة: بخير فديت روحج خالتي...الا مشتاقيلكم... 

ام محمد: تشتاقلج العافيه .. 

نورة: الله يعافيج ياربي... 

انا كنت مبتسم اطمش على مسرحية الحب هذي...لكن ابتسامتي اختفت يوم صدت نورة صوبنا ..وهي اطالع ناصر بنظرات مادري شو اسميها بصراحه...!!!... 

نورة: شحالك ناصر..؟؟ 

رفع ناصر راسه وهو يطالع نورة بنظرة بارده.. 

ناصر: بخير يابنت عمي شحالج انتي عساج طيبه..؟ 

نورة: بخير الله يعافيك...عنبوو ياناصر...جنك الا انته اللي مسافر مب مايد..!! 

ناصر: ليش يعني..؟!!.. 

قالت بدلع مايع.. 

نورة: موووووول ما نشووووفك...!! 



قوية الكلمه... حسيت ناصر تورط ومابيعرف كيف يرد عليها بوجود اهلها كلهم...لو هي اروحها جان رد بوقاحه باي رد يخطر على باله....قلت فخاطري بسوي عملية انقاذ...وفي نفس الوقت..مب ملاحظين انها مطنشتني..!! 



يوسف: شحالج يانوووره...!! 

التفتت لي نورة وهي كانها توها بس شافتني... 

نورة: بخير الحمد لله شحالك انته يوسف.؟! 

يوسف: نشقح... 

لاحظت ناصر يبتسم على اسلوبي في الكلام... 

ام مايد: نوره...بنتي زقري خواتج يسلمن على خالتهن شحقه منزربات داخل..؟! 

ام محمد: هههه عاد يتهن منّـــووه احين بتشغلهن.... 

ام مايد: ماشاء الله عليهن يا ام محمد...منى وكنه من يتلاقن مايرومن يسكرن ثاميتهن....يخلصن الرمسة كلها من كثر السوالف... 

طلعت نورة من الصالة بعد ماعطت ناصر نظرة تيبس الواحد... 

لكن اللي يعجبني في ناصر بانه يتجاهل..طنشها وصد صوب قوم يدوه يطالعهم ...وبعد ماطلعت هي..يلسنا كلنا نتفاول ويا قوم يدوه... وبعد مرور حوالي ربع ساعه...قمت ودخلت المغاسل على اتغسل.. 

وفوق هذا ماباقي شي عن صلاة المغرب... 

غسلت ايدي ..وسمعت اصوات بنات يدخلن الصالة وظحكات وتراحيب... حست بوزي..مافيني اطلع... 

مادري متى بودر هالمستحى من البنات...وضحه الوحيده اللي ماكنت استحي عندها...آآخ ياوضحه..!!..اوفف ليش اذكر عمري..خلني ناسي...!.. نشفت ايدي في الفوطه وقررت اتاخر اكثر لين مايطلعن البنات... بطلت سفرتي اللي ماكانت خربانه اصلا بس عشان اقضي وقت اكثر...وقعدت اتسفر مره ثانيه جدام المرايه... 

فجاه سمعت شي ينكسر... 

التفت بسرعه جهة الصوت..وشفت كنه بنت عمي...اطالعني باندهاش.. وبعيون تلمع..وكل شي فويهها مفتوح..عيونها وحلجها... 

يوسف: سلمتي...فدوة عن راسج... 

وهروبا من الموقف المحرج...لفيت سفرتي عالسريع ونزلت القط قطع الزجاج الكبير عن الارض... 

نزلت كنه معاي وهي تحاول تلقط معاي الزجاج لكن لاحظت ان ايدها كانت ترتجف بشده... 

كنه: لاااا..خله عنك يوووسف...انا بلقطهن... 

يوسف: انتي غسلي الاكواب اللي يايبتنهن وخلي هذا علي.. 

كنه: لااااااء... 

يوسف: اووووه...سوي اللي اقولج عليه... 

رفعت نظري لها وجابلت عيونها....تبون الصدق..؟!! 

كنه كانت لها عيون حلللوه...طوال وناعسات وعسليات يلمعن بشده... وشفايف ورديات ومليانات...وخشم رفيع وناعم...وبشرة مثل بشرة الاطفال... 

لا تفكرون غلط.. انا مايهمني الجمال ولا اتاثر به....لكن بصراحه كانت حلوه... لكن عقل ماشي...!!! 



كنه: شحالك يوسف.؟!!. 

ابتسمت.. 

يوسف: بخير كنوه شحالج انتي.. 

كنه: الحمد لله...خله دخييلك لا تلقطه... 

يوسف: هاتي الزباله انتي.. 

كنه: لاااء.. 

يوسف: كنوووووه.!!!. 

كنه: والله امي بتنازعني ان درت اني خليتك تلقط الزجاج.. 

يوسف: امج مب لازم تدري...هاتي الزباله وغسلي الاكواب وسيري عقب هاتي البروش وخمي الباقي.. 

برطمت كنه وقامت...عطتني الزباله وغسلت الاكواب اللي يايبتنها وراحت... 

اما انا...لقطت كل الزجاج الكبير وتام الصغير...غسلت ايدي عن بقايا الزجاج...وعدلت سفرتي شوي وطلعت... 

اول ماطلعت كانت كنه شاله البروش وداخله المغاسل وهي مبرطمه من "عملتها السوده" اللي تتحسب انها سوتها...ابتسمت انا لنفسي...لكن الظاهر الاخت تتحسبني اظحك لها هي...ابتسمت بحيا ودخلت هي وبروشها للمغاسل...اما انا كملت قعدتي مع قوم يدوووه... 

اللي كل شوي تروغنا من عدالها انا وناصر...دلووعه هالعيوز...ليتها كانت عندنا في البيت...جان وناسه.. 

------------------------ 

اليوم: الاحد... 

المكان: غرفة كنه... 

الوقت: السادسة والربع مساء.. 

------------------------ 

(منى).... 

رجعت البرواز اللي يضم صورة عمي المرحوم لمكانه على طاولة كنه الصغيره... عمي الله يرحمه كان وسيم...احلى من ابوي...وحرمته بعد ماشاء الله حلللوه...عشان جي عيالهم كلهم حلويييين ماشاء الله عليهم... 

تساندت عالمخدات وانا افكر بخالد... اللي خطب وراح في حال سبيله...تنهدت بحزن....آآآآخ ياحسرتي عليه....زين اني ماتعلقت فيه بشكل كبير وايد والا بروح فيها..... والحمد لله انه مايدري عن شي...ومصيري انا بنسى... 

فزيت يووم اقتحمت كنه الغرفه وهي تتقحطن ..وسكرت الباب وراها وتساندت عليه وهي اطالعني بنظرات صرت متعوده عليها... 

ابتسمت... 

لكني مارمت اكتفي بهالقدر وقمت ظحكت عليها... 

منى: ههههههههههههههههه هاااااااااااه ياعبله...!!...شخبار عنتر وياج..؟ 

يتني كنه وقعدت مجابلتني عالشبرية.... 

كنه: احبـّـــــــــــه....بس اكرهج لانج ماتساعديني.... 

منى: ههههههههه اسفه ..ماروم اساعدج...لازم تكسبينه بنفسج ومن دون غشش... 

كنه: منووووه اخوج مب سائل فيني ولا بيدري... 

منى: لانه يستحي من البنات...المهمة عليج صعبه... 

كنه: احسن يوم يستحي...مصيره بيحسسسس ... وانا بقرة ما اغبي مشاعري كله يطلع فعيوني... 

منى: فديتج والله انتي مب بقرة انتي شيخه البنات..والا ياحظه يوسف يوم انج حبيتيه... 

قالت كنه بترجي.. 

كنه: عيل ساعديني... 

منى: ماقدر...خبريني شو صار تحت...اشوف جرعه الخبال زايده اليوم... 

ابتسمت كنه وحطت راسها على ريلي بدلع تعودنا عليه مع بعض.... 

كنه: آآآآآآخ يامنّوووه..فديته ياربي...شو تخبلت..!..الا قولي ذبت ذوباااااااااااان ماشي أي فريزر ولا ثلاجه بيردوني لحالتي الطبيعية...!! 

تحمست اعرف شوو صار... 

منى: خبريني...شو استوى..!! 

كنة: دخلت عليه الحمام.... 



انصعقت... 



منى: شوووووووووووووووووووه..!!..شو سويتي..!!!...دخلتي عليه الحـــ ...مينوووووونه انتي..؟! ماتستحين..!! قومي عني يالطفسه... 

ومن غيظي دزيت راسها عن ريلي....اما كنوووه فكانت ميييييييييييته من الظحك علي.... اعتدلت في قعدتها وقالت... 

كنه: لا يالخبله....كان عند المغاسل يتسفر...وانا مادريبه انه هناك....قالت لي يدوه شلي الكواب وغسليهن.. واااااااي فديته محلاته يامنوووه يوم يتسفر...وسيم وهاادي وحشيم...يوم شفته طاح الكوب من ايدي وانكسر...!! 

كنت اظحك على كنه وهي تشرح بملامح تظحك ..كانت متحمسه...وكل شي تقول شي يخليني انقع من الظحك....يلومووني فيها هالبنت...احبها والله اكثر من اخت حتى...!! 

منى: وشوو صار... 

كنه: آآآآآخ قالي سلمتي...وفدوه عن راسج.... 

وكملت بعدها تقولي كل الحوار اللي دار بالتفصيل.... وانا اظحك عليها وعلى خبالها... 

بنات عمي..من صغر سنهن...نوره وكنه ..وهن يحبن خواني ناصر ويوسف...وانا ادري بهالامور من سنين لكني ساكته.... 

مجتمع بنات عمي صغير...وكبرن وهن مايعرفن غير عيال العم.... وبما انهم الاقرب...ولانهن بعد بنات صغار ومتعطشات للحب حالهن حال أي بنت في هالسن...ماحصلن غير ناصر ويوسف... اللي مب دارين عن شي.. 

ناصر..انا موافقه على تصرفه لانه نورة ماتستاهله... 

اما يوسف...ثووور... 



سمعنا آذان المغرب ياذن...طااارت كنه عند الدريشه اما انا ابتسمت وانا اشوفها لاصقه في الدريشه جنها سبال واطالع خواني ومايد وهم طالعين من البيت سايرين صوب المسيد... 



وبعد ماصلينا...ويلسنا عالشبرية... 

منى: كنوووه...تعرفين خالد...ربيع يوسف اللي اخبرج عنه دوم...!! 

كنه: هي بلااه..! 

قلت بحزن... 

منى: ..خطب... 

برطمت كنه معاااي...كانت تدري باني بديت امييل لهالانسان... تقربت مني كنه وباستني على خدي... 

كنه: فديت روحج والله...تعرفين مب نصيبج...والحمد لله انج عرفتي احين قبل ما تكبر مشاعرج صوبه...وبتشووفين بييج واحد احسن منه بمية مره...وبتقولين كنه قالت... 

منى: ههههه من وين ياحسره...اخوج وخطب...وعيال خوالي كلهم صغار علي...يهالووه...من وين بييب ريل..!! 

كنة: شووف مسودة الويه ثرها تحاتي العرس..!!!.. 

منى: هههههههههههههههه لا والله اسوولف وياج... 



وقعدنا انا وكنه نسوولف لين مازقروونا عشان اروح للبيت....وانا بعدني ماشبعت من كنه... 

------------------------------ 

اليوم: الاحد... 

المكان: سيارة سهيل.. 

الوقت: السابعه والنصف مساءا... 

------------------------------ 

(راشد).... 



طلعنا انا وسهيل من الحلاق...وسهيل شال سفرته بايده وقاعده ينفض بقايا الشعر عن جتفه... 

ركبنا السياره...شغلت انا المسجل بينما سهيل يتسفر جدام المنظرة الامامية... 

وروحنا..صوب بيتنا.. 

بدون قصد مني قعدت اتذكر مهرة بنت خالتي...يوم اتصلت بسهيل الظهر من الجامعه تباه اييها...ساعتها شفت سهيل يتافف ويتظايق... 

كنا انا وسهيل طالعين بنسير عند ريال يبا يبيع سيارته الرنج الفضية...وكنا مواعدينه انه نسيرله هالوقت ...لكن اتصال مهرة غير الخطط...قلت له حرام البنت تتريا في الجامعه اروحها لكن الريال بنتصله بنقوله انه بنتاخر شوي... 

وكان بها... 

سرنا الجامعه...وركبت مهرة ورا..بعد ماتفاجئت بوجودي في الكرسي الجدامي... 

لاحظت ان سهيل متجاهل وجودها لا سالها عن جامعتها ولا عن شو سوت ولا أي شي....الله يهديك ياسهيل مادري متى بيصطلح... التفت انا لجهة مهرة وبديت اسالها...عن الجامعه والترتيبات والامتحانات...واذا فيه مشاكل او لا... 

لاحظت انها تجاوبني باجابات مقتضبة...كانها ماتبا تتكلم معاي.. 

مالت عليج.. 

هذا وانا اللي ابا احسسج اني مهتم تعامليني جي..!! 

سيري نقعي عيل... 

بصراحه ماعرف شو مشكلتها هالبنت...شكلها ما ادانيني...برايها..الخساره لها هي... 

ويوم شفت اسلوبها هذا معاي..صديت عنها وتجاهلتها كليا...لين ماوصلناها البيت ونزلت..وبعدها رحنا انا وسهيل عند الريال وشفنا الرنج الفضية مالته...وسهيل يازت له السياره وعقب مشاور قرر انه يتوكل وياخذها... وباجر بيستلمها وبيدفع عنها للريال...ومن بعد الاتفاقات هذي ..صلينا المغرب..وتحلقنا واحين سايرين البيت... 

في الطريج...غصبن عني مره ثانيه تذكرت مهرة...فجاه صديت صوب سهيل.. 

راشد: سهيل....بسالك... 

سهيل: خير..؟ 

راشد: مهرة اختك...انتوا وايد تطنزون عليها في البيت..!!!.. 

سهيل: نحن..!!..لاااه..ليش؟؟ 

راشد: مادري مره قالت لي كل اللي في البيت يطنزون علي ليش بتكون انته مختلف عنهم..؟ 

سهيل: متى هذا..؟ 

راشد: يوم عزمنا ابوك عالغدا ذاك اليوم يوم عنده الشباب ناصر ويوسف... 

سهيل: ماعليك منها خراطه... 

راشد: ليش عيل قالت جي..؟ 

سهيل: دلووووووعه.... 

سكت انا عن سهيل...هو ادرى باخته....يمكن صدق دلووعه..انا اشوف تعاملها معاي مب زين بصراحه تقولون ماكل حلالها.... 

وصلنا حارتنا...وكنا نمشي في شارع فرعي داخلي... فجاه قلت لسهيل يخفف السرعه.. 

سهيل: ليش..؟ 

راشد: خفف السرعه اقولك... 

سكت عني سهيل وهو مستغرب لكنه نفذ اللي قلت له عليه...بطلت انا دريشتي وطلعت راسي وظحكت... 

راشد: يازييييييييين هالمشيه والله...نااااقة بوسط صحرااا...ياسلااااااااااام عذاااااب .... 

سهيل: ايييييييييييييييه ...!!..شو تسوي يالهرم...!! 

قلت له بصوت واطي.. 

راشد: هههههه جب فاطمه وشويخ قاعدات يمشن... 

سهيل: هاااااه..؟؟ ليش يمشن الحين في الليل..!!!! 

لاحظت نبرة الغضب اللي في صوت سهيل....لكني طنشت.. 

راشد: فاطمه موصّل ولازم تمشي وايد هالفتره.... 

سهيل: وانته ليش ماتمشي وياهن عن حد يتعرضلهن..!! 

راشد: الدنيا اماااااان... 

سهيل: لا مب اماااان... 

سكت عن سهيل "الغيور" ورديت اطلع راسي...واظحك.. 

راشد: فدييييييت روحج...الشيييمه تتصليبي الشيمه....مارووم بقعد اتحلمبج اليوم... 

ونقلتهن رقمي وانا ناقع من الظحك على اشكالهن المتروعه..... 

فجاه وقفت شويخ..ويوم شافتنا بعد ماعرفت الرقم..حطت ايدها على خواصرها معصبه... 

شيخه: ويا ويهك روعتنييييي يالسبااااااااااال...... 

فاطمه: راشد..!!!!..ماعليه ماعليه ياراشد عند ابووويه.... 

راشد: مب انا هذا سهيييل....!!! 

شيخه: لا سهيل مايسوي هالحركات.... 

رفعت حواجبي مستغرب وانا اشوف هالثقة الزايده عند شويخ....تقرب سهيل من الدريشه بعد وقال.. 

سهيل: شو قصدج.؟ اصلا انا اللي معلم اخوج اصول المغازل...!!! 

ظحكت...اصلا لا انا ولا سهيل نغازل...صح نطاالع اذا شفنا وحده حلوه يعني حالنا حال الشباب...لكن مانتعرض للبنات بصراحه...ولا نلاحقهن....بس نطالع... 



قالت شيخه بشكل درامي لسهيل... 

شيخه: طحت من عيني بعد ماكنت عااالي... 

سهيل: عسى ماتعورت بس..!!...برايني اتعور المهم اطلع من عينج اللي لاعت جبدي منها... 

شيخه: اللي مايطول العنب حامضٍ عنه يقول....!!.. 

سهيل: الخمر اصله العنب....وهو من اكبر المحرمات... 

شيخه: ماعندك سالفه.... 

سهيل: وانتي ماعندج مخ....!! 



لين هني وبس...بغيت اموت من الظحك على سهيل....طول عمره يقول عكس اللي يحس فيه...وانا معطنه الحرية مع اختي لاني اعرفه مايغلط ولا بيطيح الميانه وايد...ومهما وصل بسوالفه مع شويخ بيتم دايما يحشم وجودنا... يظاربها احسن من انه يتغزل فيها....اصلا هذا مايعرف كيف يتغزل...مايعرف كيف يحن...مايعرف كيف يبين اهتمامه....يعرف يتعيوف بس...!! 



فاطمه: شويخ...امشي امشي يالله خلصينا..فضحتووونا شو بيقولون الناس عنا واقفين نتلاسن ويا شباب...شو يعرفهم ان هذيل خوانج..امشي جدامي... 

سهيل: وييييييييييييو هزئووووها... 

فاطمه: وانته ان ما حركت سيارتك احين بخلي امي تغسل شراعك... 

سهيل: ان شاء الله خالتي... 

وطار بسيارته مخلف وراه دخنه على فاطمه وشويخ...ونحن ناقعين من الظحك عليهن...
------------------------------------
اليوم: الاحد... 

المكان: غرفة مهرة.. 

الوقت: التاسعه مساءا.. 

------------------------------------- 
(مهرة).... 

لفيت الفوطه على شعري وطلعت من الحمام...حطيت كريم مرطب على بشرتي وايدي وريووولي...وبعدها قعدت اجهز اغراضي وملابسي لباجر...دورت الآلة الحاسبة في مكتبي ماحصلتها...باجر عندي امتحان رياضيات لازم تكون عندي آلة... 

اوهوووو في حجرة سيف اكيد....هو شلها السنه اللي طافت وقت الامتحانات... 

طلعت من حجرتي ودخلت حجرة سيف.. قعدت ادور الآلة في ادراج مكتبه... فتحت اخر درج وكان فاظي الا من غرض واحد...وهو مب الآلة...كنت بسكره على طول لكن هالغرض لفت انتباهي .... 

زقارة...!!!!... 



عمري ماشفت زقارة فبيتنا...مسكتها وفتحتها..كانت مستخدمه مب يديده...انصدمت...ماعرفت كيف اتصرف... 

شو اسوي..اخبر منووه..؟؟؟ابويه لا...امي الله يرحمها كانت دايما تخاف من ردة فعل ابويه...منو اخبر..حمد.؟؟؟ والا سهيل..!!..يوووه..ياهي بلشه... 

ليش تسوي جي ياسيف ليش..!!.. 

رجعت الزقاره محلها وسكرت الدرج...وكلمت بحثي عن الآلة الحاسبه مالتي....لين ماحصلتها في درج الطاولة اللي عدال الشبرية...شليتها وطلعت ورجعت غرفتي..حطيتها في شنطتي الصغيره مع بقية الاغراض اللي احتاجها...وخوزت الفوطه عن راسي وسحيته ولفيته بربطه..لبست شيلتي البيظا ونزلت تحت... 

حصلت ابوي يالس مع عمتي بروحهم يطالعون التلفزيوون على برنامج ثقافي مال الحيوانات...!!.. 

يلست اطالع وياهم لين ماخلص البرنامج...بعدها قعدت عدال ابوي وقلت له.. 

مهرة: ابووويه...انا محتايه شي بس مستحيه منك... 

بوحمد: قوولي يامهرة شو محتايه..!!.. 

مهرة: ابوويه انا محتاجه كمبيوتر ومستلزماااته..... 

بوحمد: كمبيوووتر..!!.. شو تبينه يابنتي..؟ هذا الا حق اللعب... 

مهرة: لالالالا ابوويه مب للعب انا ابااه...انا محتايتنه للجامعه..كل البنات عندهن كمبيوترات..وكلهن يقولن في الجامعه مايطيعون بالواجبات اللا بالكمبيوتر والبحوث وغيره...حتى الدروس يعطونا اياها عالكمبيوتر... 

بوحمد: ماشي عند خوانج مثله..!! 

مهرة: لا ابوويه هذيلا شو دراهم بالكمبيوترات... 

بوحمد: وانا شوودراني عيل عشان اشتريلج الزين... 

مهرة: قوول حق سهيييل... 

بوحمد: وسهيل شو دراه اخوج مب مكمل دراااسه ولا له خص بهذا اللي تقولين عنه.. 

مهرة: رااشد ولد خالووه مكمل جامعه واكيد يعرف..وهو دوم ويا سهيل...بياخذون لي اذا قلت لهم.. 

بوحمد: ان شاء الله يصير خير...انتي محتايتنه عاد صدق والا بس جذي لعب..!! 

مهرة: لا والله ابويه محتايتنه صدق ابااااه... 

بوحمد: خلاص ان شاء الله بقول لاخوج اييبلج واحد... 

مهرة: تسلم يابوويه ماتقصر... 

بوحمد: سيري عاد قولي للبشكاره هذي تحط لي عشاي.. 

مهرة: ان شاء الله... 

قمت وانا مستانسه من هالانجاز..نااادرا ما كنت اجرأ واطلب ابوويه أي شي...والحمد لله يوم اطلبه مايقصر...لكن بعد استحي واحيانا اخاف اطلبه..وما اطلبه الا اذا جان شي مهم وايد... 

طلعت من البيت...وخوفي من اني اصد صوب الميلس مازال يلازمني...!!.. 



----------------------------------- 

اليوم: الاثنين.. 

المكان: غرفة سهيل.. 

الوقت: الخامسة والنصف صباحا... 

----------------------------------- 

( سهيل)... 

دخلت البيت وسكرت الباب وراي...بعده الوقت فير ومحد نش حتى الخدامه مانشت الظاهر.. تظايقت شوي لانه لا ابويه ولا حمد ولا حتى سيف اخوي يقومون لصلاة الفجر ...شو بيكلفهم يعني..!!..فالحين بس من ينشوون الصبح يصلوونها فايته... 

صح اني تعبان لاني سهرت امس والسبب كله من شويخ لكني نشيت للصلاة... اما شويخ..فدواها عسير..السباله تبا تنتقم مني انا وراشد..قامت ترست السندويشات اللي سوتها لنا كلها فلفل...راشد خلّى السندويشه وماكملها..اما انا كلتها عنادا في شويخ...وعشان اقهرها...ولو ان معدتي حساسه شوي من الفلفل... 

والنتيجه اني من كلت هالسندويشه وانا كل ربع ساعه اسير الحمام....الله يسامحج ياشويخ..بس ماعليه مردوده... 



ركبت فوق ودخلت حجرتي وانا افكر انسدح لي ساعه لين ماانش حق الدوام... 

وانصدمت يوم شفت مهرة قاعده على شبريتي وهي لابسه بجامة نوم..وشيلة الصلاة...!!..هذي الساحره شو موعنها احين..!!.. 

سهيل: مهروووه...روعتيني... (وبطلت ليت الحجرة)..شو بلاج..؟ 

ييت ويلست عدالها عالشبرية وانا اسمعها تقولي بوجه بريئ... 

مهرة: ماشي..بس ابا اقولك شي..مهم... 

فصخت كندورتي وتميت بوزار وفانيله... وفريت الكندوره بعيد... 

سهيل: شو بلاج..؟؟ 

لاحظت توتر مهرة..وترددها بالكلام... 

سهيل: رمسي...شوفيج شو مستوي..؟؟ 

مهرة: اباك توعدني اول...بانك ماتكبر المساله...ولا تسوي مشاكل..انا مب قصدي اني افتن..بس لاني خايفه... 

قاطعتها وقلت... 

سهيل: روعتيني تراج صدق.. 

مهرة: اوعدني اول انك ماتظرب ولا تصارخ... 

سهيل: اوعدج خلاص قولي.. 

ترددت مهرة مره ثانيه لين زهقت....لكني سكت وانا اترياها تطمن مني عشان ترمس وتخليني ارتاح شوي... 

مهرة: همم...امس ..كنت ادور الآلة الحاسبة مالتي ..كانت عند سيف...وو...وفي واحد من ادراجه...حصلت...حصلت زقاره...!!.. 



انصدمت.... 

سيف يدوووخ..!!!!... ولا واحد منا داااخ...حتى ابويه ماكد داخ...ايي هذا يدوخ احين..!!!.. 



سهيل: شووووووووووه..!!! من وين يابها...؟ 

رفعت مهرة كتوفها علامه الحيرة والعجز... 

سهيل: اكيد من عند ربعه السبلان....انا اراويه.. 

مهرة: انته وعدتني سهيل...ماريد سيف يدري اني مخبره عليه عقب مابيكلمني... 

رفعت نظري لمهرة وهديت اعصابي....ذكرتني بالوالده...!!!... جذي كانت تخبر بالمشكله وماتبانا نتصرف..تبا المشكله تنحل لكن بدون لا صريخ ولا ظرب ولا مشاكل...كل شي بالتفاهم.... 

تنهدت بتعب.... 

سهيل: خلاص خلي هالموضوع علي انا...وسيف مابيدري انج اللي قايله ... 

ابتسمت مهرة لي بشكر صامت...وقامت عني عشان تطلع... وحصلت نفسي لاول مره اسالها عنها هي..عن احوالها.. 

سهيل: انتي شو موعنج احين..؟ 

التفتت لي مهرة وعلى ويهها نظرة هادية... 

مهرة: نشيت اصلي.. 

سهيل: كل يوم تنشين وقت الصلاة..!! 

مهرة: هي... 

حبيت هالشي فيها...ماكنت ادري ان فبيتنا حد ينش لصلاة الفجر غيري... 

سهيل: متى دوامج اليوم...؟ 

ابتسمت مهرة شوي... 

مهرة: عندي امتحان رياضيات الساعه 8 لين عشر...والساعه 12 عندي امتحان ثاني كمبيوتر...وبخلص 2... 

سهيل: يعني تخلصين دوام 2..؟؟ 

مهرة: هي... 

فكرت شوي... 

سهيل: خلاص انا بمر عليج الساعه 2 في الجامعه وبييبج.. 

توسعت ابتسامه مهرة وقالت بفرح.. 

مهرة: والله...؟ 

سهيل: هي...انا بييبج... 

مهرة: شكراا... بخليك تبغي شي؟ 

سهيل: لا مشكووره.. 

خلتني وطلعت وسكرت الباب وراها بهدوء..اما انا فانسدحت على شبريتي وانا احاول ارتاح شوي قبل الدوام...لكن وين تيني الراحه..!!وانا دريت بعلووم سواااف من ورانا..!!! 

يدووخ..!!.. 

شو يبابها الزقاره احين..!!..شوبتزيد عليه..!! 

الحمد لله انها وقفت عند زقاره مب عند مخدرات والا شي لاسمح الله...واذا ما انتبهنا لهالولد بيظيع تراه...!! 

الله يستر... 

---------------------------------- 

اليوم: الاثنين.. 

المكان: شقة ناصر... 

الوقت: الثالثة والنصف ظهرا... 

----------------------------------- 

(ناصر).... 



فصخت التي شيرت الاسود اللي كنت لابسنه وتميت بالشوورت...ووقفت جدام منظرة الكبت الطويله...وانا اطالع جسمي... 

ماعيبني اللي شفته...قبل كنت راضي عنه لانه فعلا لاباس فيه...لكن تغير رايي بخصوص جسمي من شفت جسم مايد....ليش انا شو قاصرني ما خلي جسمي مثله...او احسن..!!.. 

الحقيقه اني اهملته فتره طويله...والخمر..ماساعد على التحسين بالعكس خرب جسمي اكثر... 

دخلت الحمام وانا اتخذ قراري...بعد صلاة العصر بروح اشترك في وحده من صالات كمال الاجسام عشان اتمرن العصر..وبعد صلاة المغرب اركض عالكورنيش... 

شو ورايه انا ما اسوي رياضه..؟؟.. عندي فضاوة الدنيا كلها... خلني اشغل وقتي...!! 

تسبحت وتلبست ثيابي وتعطرت ...خذت اغراضي وطلعت متجه للمسيد....اول مافجيت باب شقتي شفت عبدالعزيز راكب المصعد..مسك لي الباب وهو يبتسم..وانا ابتسمت بعد... 

هذي رابع مره اشووفه... 

شفته عند صلاة الفجر...ووقت الطلعه للدوام...وعند الرجعه بعد...وهذي الرابعه...!!!.. 

ناصر: السلام عليكم... 

عبدالعزيز: وعليكم السلام... 

ناصر: شو السالفه اليوووم ياعبدالعزيز...!!! 

عبدالعزيز: ههههههههههههههه بعد ربّك يبغي جذه... 

ناصر: ههههه لو ساكن فبيتكم بعدنا مابنتلاقى هالكثر... 

عبدالعزيز: جنك الا زهقت مني..!! 

ناصر: ههههههههه لا والله الا ياحظي... تفضل.. 

اشرت له عشان يطلع من المصعد... ظحك عبدالعزيز وتجدمني ومشينا رباعه للمسيد... 

وبعد الصلاة..التفت لي عبدالعزيز وقال.. 

عبدالعزيز: تقبل الله منك ياناصر.. 

رديت انا الشهادة على ويهي وقلت له.. 

ناصر: منا ومنك صالح الاعمال... 

عبدالعزيز: ناصر..وراك شغل احين والا فاظي..!! 

فكرت شوي..بان الصالة والتسجيل يتاجل عادي.. 

ناصر: آمرني اخووي.. 

عبدالعزيز: مايامر عليك عدوو ولا ظالم...اباك تخاويني عند ريال... 

ناصر: ومنوو هذا الريال..؟؟ 

عبدالعزيز: اسمه علي بن سالم...ريال حشيم وشهم ومتدين والله منعم عليه بالعلم ماشاء الله...وانا كنت افكر بكلامك بانك اروحك فبوظبي..قلت فخاطري..ربعه اهل الذكر مابتظرك..بالعكس بتنفعك اذا كنت تبغي..واذا تشوف انته ان هالشي تطفل مني اعتذر واسحب الدعوة هذي... 



تاثرت بكلامه..حسيته صدق مهتم فيني ويدور مصلحتي... 

ناصر: افا عليك ياخوووي ...لا والله بالعكس هالشي يفرحني..يالله قم... 

ابتسم عبدالعزيز وقام معاي وطلعنا من المسيد وتوجهنا لسيارة عبدالعزيز...طول الدرب كنا نتكلم عن اموور..حتى اني قلت له اني ناوي اسجل في صالة لكمال الاجسام وقرر انه يسجل معاي..وفاجاني بانه هو بعد يركض بعد المغرب..لكنه ماكان مسجل في صالة...واستانست..يوم تركض مع شخص احلى بوايد عن تركظ بروحك... 

وصلنا لبيت ..كانت فيلا..وحلوه ومرتبه... 

ناصر: نحن سايرين بيته اثرنا..؟؟ ماقلت لي... 

عبدالعزيز: هو مواعدني فبيته.. انزل انزل ماعليك... 

بصراحه كنت مستحي... 

مب شكلي جذي رززه..!!!.. لكن نزلت على اي حال...ودخلنا الميلس..وين كان يتريانا علي..وابنه الصغير سالم.... 

------------------------------ 

اليوم: الاثنين.. 

المكان: في صالة بيت خلفان... 

الوقت: الخامسة عصرا.. 

----------------------------- 

(سيف).... 



كنت يالس في الصالة العب بلاي ستيشن 2..وانا يايب فلم يديد مال الكوره... ومندمج فيه...ومهرة يالسه عدالي وتتحرطم علي... 

سيف: جب لا رووغج... 

مهرة: سواااااف حرام عطني العب شوي..انا فريق وانته فريق انزين... 

سيف: ماتعرفين... 

مهرة: بتعلمني انته... 

سيف: مافيني وبعدين ايدج مكسووره ماترومين تمسكين الايد عدل.. 

مهرة: لا هاا شووف صبووعي مب ملفوفه اروم امسكها... 

سيف: قتلج لا... 

مهرة: اوهووووووووو...!! بتشوف ابويه بيشتريلي كمبيوتر وهذا ويهي ان خليتك تشتغل عليه... 

ظحكت انا عليها بسخرية... 

سيف: هههههههه...ابويه بيشتريلج كمبيوتر..!!!.. 

مهرة: هيي..رمسته امس وطااااع..قال برمس حد من خوانج وبييبوون لج.. 

سيف: رمسة... 

مهرة: بخليها فعل وبتشووف... 

سيف: انزين بنشوووف...اقول متى بتراجعين في المستشفى عشان ايدج..؟! 

مهرة: هممم..قالوا بعد اسبووعين..وانا اليوم كملت اسبووع...يعني الاثنين الياي ان شاء الله... 

سيف: بعدها تعورج..؟!!.. 

مهرة: احيانا يوم اهوس عليها... 



كنت بعدني متلوم من اللي سويته في اختي... ولو انه من دون قصد بس انا اللي دزييتها.... 

نزل سهيل من حجرته في هاللحظات...وقال.. 

سهيل: سيف...شو ها شوو تلعب..؟؟ 

سيف: فلم يديد يبته من عند جمااال...تعال العب.. 

مهرة: هييي.!!.هوووه تعال العب ..وانا!!.. جب لا اروغج..شو هالتفرقه..!!.. 

سهيل: لا مافيني...خل اللعبه وتعال الميلس اباك في رمسه... 

وطلع من البيت وراح الميلس بدون مايتاكد من اني بلحقه ..... 

التفت انا باستغراب لمهرة.. 

سيف: شو يبغيني..؟؟ 

جاوبتني مهرة بتوتر..؟ 

مهرة: مادري روح شوفه... 

وسحبت الايد من ايدي وبدلت الفلم وتجاهلتني...اما انا ..قمت من مكاني وانا امسك سفرتي والفها على راسي..وطلعت من البيت ولحقت سهيل للميلس وين كان يالس ارووحه...ويطالع التلفزيوون... 

يلست عداله... 

سيف: هاا سهيل...شو بغيت...؟!!. 

قال لي فجاه وبدون مقدمات... وعينه مازالت عالتلفزيوون... 

سهيل: شو سالفه الزقاره ياسيف..!!! 

توترت...ودقات قلبي زادت....هذا شوو درااااه..انا كنت ماخذ كل احتياطاتي... 

قلت بانكار... 

سيف: اي زقااااره..!!!.. 

كنت ناوي انكر للنهاية....هذيلا يكبرون المسائل وبيسوونها مشكله..وبيدخلون ابويه في السالفه... صح ابوويه من يوم توفت امي هدت اطباعه وماقام يهتم زود...لكني اذكر ظيجته...اذكر حرارته...وياما شفته يظرب خواني يوم يغلطووون بشي كاسلوب في التاديب...وانا بصراحه مازلت اخاف منه...حالي حال كل اخواني... 

صد صوبي سهيل بهداااوة...وقال لي بهدوء ياما تحلّى فيه كجزء مكون من شخصيته... 

سهيل: اي زقاره بعد..؟؟ الزقاره اللي ادوووخها من فتره ياسيف..!!.. 

حسيت اني مكشوف مكشوف لا محاله... سهيل ماقاعد يسالني..هو متاكد من كلامه ...اتخذت الهجوم كسلاح للدفاع عن نفسي... 

سيف: وانته ليييييييش تفتش في اغرااااضي وادراجي هااااه..؟!!!...وين الخصووصية في هالبيت..!! 

رفع سهيل حواجبه وهو يشوف محاولتي اليائسه...وقال بهدوء مره ثانيه... 

سهيل: انا ما فتشت في اغراضك ياراعي الخصوصية انته...!!.. 

سيف: عيل..؟؟ 

اعتدل سهيل في يلسته وتقرب مني... 

سهيل: شمّييتها في ثياااابك..... 

سيف: انزين شو يعني يمكن كنت قاعد عند واحد كان يدوخ..!! 

ابتسم سهيل بسخرية... 

سهيل: وشميتها في غرفتك بعد...وبعدين توك تقول ليش تفتش..معناته شي مدسوس بين ادراجك ياسيف...!!..ليش تنكر...اذا انته ريال ارمس... 

انقهرت...وحسيت بالغيظ...ابا اطلع برا البيت...!!.. 

ماحب احس اني محاصر جي... 

سيف: انزين وشوو يعني..دخت...فيها شي...؟ 

اطالعني سهيل بهدووء...كيف مايقدر يفقد اعصابه هالانسان...من وين يايب هالبرود..!!!... 

بعد لحظات قالي... 

سهيل: فيها صحتك ياسيف.... الله عاطنك صحه يتمنونها ملاييين من الناس..ليش تفرط فيها..!!.. 

سكت...ماعرف كيف اجاوبة... 

سهيل: مب لانه اميه توفت..وابويه في حالته من وفاتها يعني خلاص..مالك لا ولي ولا مسؤول.. انا مب اني يالس احاسبك انته ريال ومسؤول عن تصرفاتك..وتعرف زين الصح من الغلط...لكن لا تحطنا نحن اهلك بموقف ماريد حتى اني اتخيله... مثل مافقدنا الوالده بالسرطان ماريدك تيب هالمرض لنفسك بنفسك ...وانته كيفك..!! 

لاحظت عيون سهيل تلمع كانها بتدمع من ذكر الوالده...كلنا ندري ان سهيل اكثر واحد تاثر بوفاتها... ومايتحمل يذكرها الا ويصيح... 

وبعدها خلاني في الميلس ارووحي وطلع... 

وتاثرت انا بعد بموقفه ....جمال..كان يزعل ويجبرني اني اودرها لكني ماودرتها... اما سهيل... 

كان يطلب مني...او بالاحرى يترجاني...باني ما اسبب الاذى لنفسي... 

بصراحه ماعرف شو موقفي من هالشي.... 

-------------------------------------

نهاية الجزء الثالث عشر

الجزء الرابع عشر 
--------------------------------- 
اليوم: الاثنين.. 
المكان: في صالة بيت خلفان.. 
الوقت: الخامسة والنصف مساءا.. 
---------------------------------- 
(مهرة).... 
بعد ماطلع سيف من الصالة وراح ورا سهيل...تميت انا على اعصااابي...اول مره اواشي على سيف...دايما كنت اخطف له هفواته ولا اخبر حد عنه...لكن الزقااره موضووع ماقدرت اسكت عنه لانه بيضره... 
وبصراحه زقرة سهيل له ماتبشر بخير..الله يستر بس ماتستوي ظرابه..! 
اخاف سهيل يقول له وسيف ايي يكفخني انا.. هالمره بيكسر لي ايدي الثانيه وريوولي بعد. واذا رام يقص لساني بعد بيقصه يسويها...!!.. 
سكرت اللعبه اللي ماقدرت اندمج فيها من كثر ما انا متوتره...وقعدت في كرسي مجابل باب الصاله عشان اشوف شو يصير في الحووش..وماكفاني هالشي..رحت وفتحت باب بيتنا اللي يودي للحوش عشان اسمع اصواتهم اذا صارخوا....!!! 
ليش انا اتوقع الاسوا دوم..!!..عافان الله متشائمة في حياتي... قعدت في مكاني ارقب أي حركه تصير لكن ماصار شي ..واصوات عاليه ما سمعت...وبعدها بدقايق.. شفت سهيل يطلع بسرعه من الميلس..وايي صوب البيت وملامحه ماتفصح عن أي شي....وقف جدامي وقال.. 
سهيل: وين عمتج.؟ 
مهرة: مادريبها...ليش؟ 
سهيل: تبا تسير بيت خالووه تقول..بوصلها فطريجي...وانتي ليش ماتلبستي لين الحين..!! 
مهرة: اتلبس ليش؟ 
سهيل: تراج بتسيرين والا..!! 
مهرة: ويا عمووه..!!...لاااا..ماقالت لي.... 
سهيل: المهم سيري تاكدي منها بسرعه قوليلها سهيل يترياج في الصالة... 
قمت انا ورحت اتاكد من عمووه....ملامح سهيل وتكدر مزاجه ماشجعني اني اساله عن أي شي صار داخل الميلس.... 
دخلت حجرة عمتي اللي كانت واقفه تجحل وتتزين جدام المرايه... 
مهرة: عموووه...سهيل يقولج خلصتي.؟! 
صدت صوبي عمووه بسرعه...وعقدت حياتها.. 
آمنه: وانتي شحقه ماتلبستي..؟؟؟ 
مهرة: ماقلتيلي اني بسير وياج... 
آمنه: مطرشه البشكاره تقولج... 
مهرة: ولا يتني ولا قالت شي... 
آمنه: الله ينطبها ياربي...سيري يامهرة تلبسي فظيحه بتسلمين على خالتج صار لها ثلاث ايام طالعه من المستشفى.. 
مهرة: لازم اسير عموووه..!!... 
آمنه: عيب عليج يامهرة...هي لازم تسيرين يالله خلصيني بسرعه... 
حست بووزي انا..وطلعت من حجرة عمتي ورحت حجرتي..بدلت ثيابي ولبست لي قميص سماوي يديد وتنوره بيظا مريحه... حطيت كريم مرطب على بشرتي وايدي..وتزينت على خفيف ... 
يوم نزلت حصلتهم يتريووني تحت ..عمتي وسهيل.. وكانوا يتكلمون مع بعض... 
آمنه: شو من السيايير..؟ 
سهيل: رنج فضية... 
آمنه: والله حلوو... يعني انته بتسير تستلمها وبترد علينا عقب والا كيف؟ 
سهيل: بوصلكم وبشل راشد وياي..ويوم بنرد انا بسوق الرنج وهو بيسوق الاودي... وعقب انتي خذي سيارتج وردوا البيت..!. 
آمنه: على خير...يالله يالله نسير ... 
ركبنا الاودي وطلعنا من البيت... وسرنا بيت خالووه... 
--------------------------- 
اليوم: الاثنين.. 
المكان: في شقة ناصر.. 
الوقت: السابعه والنصف مساءا.. 
---------------------------- 
( ناصر).... 
ربطت الخيط مال جوتي الرياضه وقمت من الشبرية... وعالوقت بالضبط..سمعت جرس الباب... خذت اغراضي الشخصية بسرعه وفتحت الباب... 
ناصر: عالوقت ماشاء الله عليك ياعبد العزيز... 
ابتسم لي عبدالعزيز وقال.. 
عبدالعزيز: جاهز..؟ 
ناصر: هي نعم...توكلنا على الله.... وهالمره بنسير بسيارتي.... 
قفلت باب شقتي ونزلت مع عبدالعزيز وركبنا السياره... 
عبدالعزيز: ماقلت لي شو شفته علي..؟؟ ارتحت معاه؟ 
فكرت شوي بلقائي البسيط مع ربيع عبدالعزيز علي... 
ناصر: ماعليه قصور ماشاء الله....ريال مثقف وملتزم..واحس شخصيته قوية ويقنع أي حد بكلامه بدون مايبذل جهد... 
عبدالعزيز: فعلا.... لانه يكون واثق من كلامه مايقول كلام خرابيط... 
ناصر: انا بعد حسيت جي...ماشاء الله قعدتنا كلها كانت مفيده .... 
عبدالعزيز: الحمد لله انك ارتحت معاه...وان شاء الله الربعه بينكم تقوى مع الاياام... 
ابتسمت انا بتسامح... لاني ما اعرف شو مستقبل هالربعه...لكن اكيد مابتكون مضره... 
ناصر: ان شاء الله... وين نسير..الكورنيش؟ 
عبدالعزيز: كيفك انا اركض هناك كل يوم... 
توجهت للكورنيش بدون نقاش.. ويوم وصلنا ..خلينا تيلفوناتنا واغراضنا في السياره وقفلناها ونزلنا..بدينا بالمشي السريع... تسخين قبل الركض... 
ناصر: الا بسالك ياعبدالعزيز... من متى تعرف علي؟ 
عبدالعزيز: اعرفه الله يسلمك من ييت بوظبي...يعني من اربع سنين ونص تقريبا... 
ناصر: ليش انته من وين اصلا؟ 
عبدالعزيز: الله يسلمك انا من خور فكان... 
ناصر: وعلي كيف تعرفت عليه؟ يشتغل وياك؟ 
ظحك عبدالعزيز... 
عبدالعزيز: ههههههه علي هو مدير الشركه اللي اشتغل فيها... 
ناصر: اهااااا ماشاء الله اشوفه عنده خييير الله يزيده... 
عبدالعزيز: هي ماشاء الله... 
سكت شوي وبدينا بالركض.... وفجاه قلت بفضول... 
ناصر: اقول...ولده الصغير سالم... عيونه خضر..!!!!!... 
ظحك عبد العزيز على سؤالي الغريب... 
عبدالعزيز: ههههههههههه عرفت انك بتسال عن هالشي من شفتك معقد حياتك وتطالع الصغيرون... 
ظحكت انا بعد على دقة ملاحظة عبدالعزيز...هذا معناته انه كان يراقبني طول الوقت..!!!.. 
ناصر: هههه صدق والله... يعني علي..حنطي البشره ...عيونه بنياات... وولده شي مختلف..!! 
عبدالعزيز: الله يسلمك علي ماخذ شاميّة... واظن الولد طالع عليها...وعلى فكره عنده بنتين صغار ...اصغر وحده اربع سنوات... شفتهم في بداية تعارفنا... لكن الريال من شدة التزامه مايحب يعود بناته مهما كانن صغار انهن يطلعن جدام رياييل...!! 
عقدت انا حياتي لهالمبالغه.... 
ناصر: بس ماجنه مبالغ شوي..يعني هذيلا يهال شدراهن..!! 
عبدالعزيز: هذا تفكيره ومعتقداته....انا ناقشته مره بهالشي...وقالي انه بين اهله وخواته كلهم تربوا جذي... ويقول ان الدنيا هالزمن مالها امان...والبلاد متروسه ذيابه...ومهما كان سن البنت صغير بيتمون يدققون فمفاتنها... وهو في منصب يخليه يجتمع بكل انواع الناس... هذي طريقته بالمحافظة على سمعة اهلة وبناته... 
سكت...مب لاقتناعي بالكلام اللي انقال...لكني حسيت اني المقصود... "ذيابه"... مب انا كنت من هالفئة؟ او مازلت...!!...وهالافكار خلتني اوقف ركض من دون ما ادري... تسارعت انفاسي وانا اتذكر ابشع موقف سويته او مريت فيه في حياتي كلها...!!!.... وغمضت عيوني باسف....وندم شديد.... امثال علي وايدين..يحاولون يحمون اعراضهم وبناتهم من الشباب من امثالي انا..!!!.... انا من الفئة المنبوذه من الناس... محد يقدّر او يحترم الشباب من امثالي... كيف كنت استمتع بحياة مثل هذي مادري..!!!... 
حسيت بايد عبدالعزيز على جتفي بعد ماانتبه لوقوفي عن الركض.ورجع لي يستفسر شوفيني... 
عبدالعزيز: فيك شي؟ 
هزيت راسي بالنفي...وعيوني للارض... 
طال سكوت عبدالعزيز ..ويوم رفعت عيني اشوفه..لقيته يبتسم... 
عبدالعزيز: انا اسف ان كنت جرحتك بكلامي..لكني ابدا ما لمحت لك باي كلمه ومب قصدي هالشي... تدري ياناصر.. علي وانا..تربينا على الدين والالتزام.. لكن لا تفكر بان هالشي بيخلينا احسن منك باي مجال... لانك انته اقوى مني ومن علي...انته خضت امتحان..وامتحان صعب..خلاك تلتزم...والامتحان الاقوى انك تحافظ على هالتوبه وتثبت عليها... ماريد اشوفك منزل راسك خجل...اباك ترفع راسك بتفاخر بانك قدرت تتغلب على الشيطان بداخلك .. ودايما حط فبالك فكره انه مابيستسلم..وبيستمر بالاغراء... بس خلك انته اقوى منه واثبت.... 
سكت...وابتسمت بامتنان...كلامه ريح اعصابي شوي... لكنه لو يدري باللي انا سويته.. بيحتقرني طول عمره... ومابكون واقف معاه هني ومرابعنه..!!... حتى لو كنت تايب وملتزم... اللي سويته انا ما ينمحي بهالسهولة... هذا اذا كان ينمحي اصلا.... !.. 
------------------------------- 
اليوم: الاثنين... 
المكان: بيت بو راشد.. 
الوقت: الثامنه والربع مساءا.. 
------------------------------- 
(راشد).... 
بصراحه كانت سيارة سهيل فنانه.... وانا غرت... وبديت افكر اغير سيارتي انا بعد..... نزلت من سيارة عمته الاودي ...وانا اسب سهيل فخاطري لانه ماطاع يرجع معاي البيت.... اون شوو..؟؟ ناش من الفجر وتعبان... السبال..!!!... احين شو اسوي انا ارووحي..!! 
دخلت البيت ووقفت عند باب الصالة... سمعت اصوات حريم...واستحيت ادخل... خليتهن ورحت فوق ابدل كندورتي اللي خاست يوم كنا في الصناعية... 
كان باب حجرة شويخ مفتووح... دخلت.. او بالاحرى دخلت راسي بس... وابتسمت...شيخه ومهرة كانن لابسات شيل صلاة ويصلن مع بعض صلاة العشا...حليلهن... 
وقفت ثواني اتامل بويه مهرة الهادي... وكيف انها غمضت عيونها يوم انتبهت لدخولي حتى وهي تصلي... اكيد غمضت عشان تندمج في صلاتها...!!.. بس ماقدرت اتزحزح من الباب..وقفت هناك متساند اتاملها.... واتامل رشاقة حركاتها...وايدها الصغيره وهي لابسه خاتمين صغااااار ناعمات... وشفايفها الناعمة وهي تقرا الآيات بصوت واطي... 
شو هاا.!!.. عيب علي.. 
تحركت ودخلت الحجرة اكثر... ادور شنطة مهرة اللي اكيد انها يابتها ... عشان احط فيها سويج السيارة.. 
ويوم حصلتها عالطاولة الجانبية مسكتها وفتحتها... 
فجاه حسيت بحد يمط الشنطه من ايدي... التفت بسرعه وحصلت مهرة تسحب شنطتها من ايدي...تركت لها الشنطة وابتسمت... 
بينما هي كانت تحظن شنطتها واطالعني بعين زايغه... وتبتعد بعيد.. 
راشد: شحالج مهرة...تقبل الله منج... 
مهرة: منا ومنك صالح الاعمال... 
نزلت عيونها للارض.. وبعدها نقلت عينها لشيخه اللي خلصت العشا وبدت تصلي السنه ومطنشة وجودي... 
راشد: شو اخبار الجامعه..؟ 
مهرة: زينه... 
ماعرفت شو اقول لها...البنت ماتشجع أي شخص انه يكلمها....او هي بس تتصرف جي معاي..!!!.. 
واللي قاهرني اني احس نفسي معجب فيها...واتاثر بتقبلها او رفضها لي...واهتم لامرها.... بينما هي كارهه حتى شوفتي وكلامي معاها.... 
ليش اهتم؟؟؟.... 
راشد: لا تفكرين غلط ماكنت اسرق من شنطتج شي... 
مهرة: بس كنت تفتش..!! 
زمّيت شفايفي بعصبية....انا افتش..؟؟؟...عمري مافتشت حجر خواتي من كثر الثقة....اقوم افتش شنطة بنت خالتي..!!!!!... 
رفعت ايدي بالمفاتيح...وقلت بسخرية.. 
راشد: كنت ابا احط سويج سيارة عمتج...الا اذا كنتي ناوية تردين مشي لبيتكم...!!. 
رفعت نظرها لي....وبغيت اموت قهر يوم شفتها اطالعني من فوق لتحت بوقاحه...!!...شفيها هذي..؟ شو مشكلتها..!!!.. 
صديت عنها بتقزز...فعلا لاعت جبدي من تصرفاتها معاي... فريت سويج السياره عالشبرية وطلعت من الحجرة وانا اهز راسي باسف.... 
هي الخسرانه...اكررها للمره الالف....انا مية بنت تتمناني... منو تكون الانسه مهرة عشان ترد لي اهتمامي بمعاملة زفته مثل هذي..!!!.. 
هذي انسانه مريضة نفسيا.... ودلووعه مثل ماقال سهيل.... 
رحت غرفتي وانا ابذل جهدي اطرد مهرة من مخي .... بدلت ثيابي ورجعت طلعت بسيارتي وسرت للسوق اشتري شوية اغراض شخصية لي... 
------------------------- 
اليوم: الثلاثاء ... 
المكان: في صالة بيت سلطان.. 
الوقت: الرابعه عصرا.. 
------------------------- 
(منى).... 
سكرت عن كنه وانا مهموومه باللي خبرتني به....المشكله ان انا وهي تقريبا عديمات الخبره في امور حماية الكمبيوتر....ومانعرف فيه شي.... بس لازم حد يتصرف...مسكينه ميته من الخوف... 
يوسف..!!.. 
ماشي غير يوسف... 
ركظت على الدري ودقيت الباب على حجرة يوسف ودخلت...حصلته كالعاده مثل ماتوقعت...لابس نظاراته الطبيّة ويطقطق على هالكمبيوتر ومعقد حياته.. 
منى: اقوول يووسف...شو تسوي.؟ 
يوسف: شو تبين.؟ 
منى: ابا استشاره كومبيوتريه..!! 
ابتسم يوسف.... 
يوسف: لحظة.. 
وبعد دقايق..شكله سكر الماسنجر ماله وصار فاظي للكلام... 
يوسف: آمري اخت منى.... شو خربتي في كمبيوترج..!!! 
ابتسمت .... 
منى: لا الموضوع مايخصني بس ابا اسالك... 
يوسف: سالي.. 
منى: ربيعتي تستخدم النت انزين..!!..واليوم تقولي حست ان كمبيوترها يخضع لعملية تفتيش...!!!!.. 
عقد يوسف حيّاته وماقال شي...ويوم طال سكوتي انا بعد..سالني.. 
يوسف: فسري اكثر...تفتيش كيف..؟؟ 
منى: هممم..مادري هي قالت ..حسيت ان الملفات تنفتح..والفلوبي يتحرك مع اني ماشغلت الفلوبي...يعني مثل هالاشياء... 
يوسف: يمكن هاكر.... 
حست انا بوزي متظايجه..هذا اللي كنا خايفين منه..... 
منى: والحل..؟ 
يوسف: اكيد الكمبيوتر فيه باتش... يعني ملف تجسس...ملف يخلي الهاكر يقدر يدخل على الكمبيوتر...مثل فتحه في الايدار.. ولازم يتنظف من هالملفات... 
فجيت حلجي بغباء مب فاهمه شي.... انا فاهمه...لكني فكرت بردة فعل كنه يوم اقولها هالسوالف كلها... اكيد مابتعرف تتصرف...وبتيها هستيريا.!!!... 
فاجاني يوسف بسؤاله ونبهني من سرحاني... 
يوسف: ربيعتج مخزنه صورها في الكمبيوتر..؟؟؟؟؟ 
منى: لا مب سالفه صور...لكن بحوثها وجي..كلها حاطه فيها اسمها الكامل ورقمها الجامعي... يعني...فضايح..!! 
عقد يوسف حياته اكثر... 
يوسف: قولي الصدق منّوووه... كمبيوترج هذا اللي ترمسين عنه.!!! 
منى: لا والله مب كمبيوتري... كمبيوتر كننووه...بنت عمك... 
راقبت الصراع الداير على ويه يوسف.... كنه بنت عمه..مهما صار مابيرضى عليها...لكني حسيت بان يوسف ماقاعد يفكر فيها شخصيا...يفكر باسمها...بنت عمه..واسمها مثل اسمه...واذا لحقتها فظيحه بتلحقه هو بعد...!!... 
قلت له برجاء... 
منى: ماتروم تتصرف..!!!... 
ركز يوسف نظراته على الشاشه بتركيز غريب... 
يوسف: شو تبيني اسوي يعني..!!!..خليها اطرش كمبيوترها الفورمات ينظفونه..!! 
منى: هي ماتبا توديه الفورمات تقول وايد ملفات بيظيعن عليها... 
يوسف: تقول له يخزن ملفاتها في " ديرايف دي"... وجذي مابيظيعن... 
منى: بس مب جنه المشكله هي نفسها..!!..يعني اذا مثل ماتقول فيه ملف تجسس معناته اكيد موجود في واحد من هالملفات ومدسوس...اذا احتفظت بالملفات بيتم الملف موجود... 
عقد يوسف حياته اكثر وحسيت انه متظايق من خبرتي" البسيطة" بالكمبيوتر اللي استمديتها منه هو شخصيا...!!!.. 
عرف ان كلامي صحيح...ودامني طلبت منه...غصبن عليه بيدخل... 
يوسف: خلاص بشوف شو اقدر اسوي...انتي قوليلها لا تشبك النت لين ما اصلح لها الكمبيوتر.... 
قلت بحماس... 
منى: شو رايك نسير اليوم..؟؟... 
يوسف: خلاص عاد منى لا تحشريني... 
منى: فدييييييتك... 
يوسف: فداج الند... 
منى: ههههههههههههههههههههه دخيلك يوووسف... 
يوسف: قلت لج بشووووف...وبعدين مب لازم انتي ترزين بالويه كل مره حد يسير عندهم... 
منى: لازم اسير عشان اكون مع منى يوم تشرح لك المشكله... 
يوسف: اظن عندها خوات... 
منى: انا اختها اكثر منهن... 
يوسف: اوهوووووووووو فكينا خلاص طلعي.... 
قلت له بفضول... 
منى: منوو تغازل عالمسنجر..؟؟ 
يوسف: عنبووو هالويه لج يالسباله...طلعي برا..ومالت عليج انتي وبنت عمج واللي يفكر يساعدكن... 
منى: هههههههههههههههه امزح والله امزح... يوم بتسيرلهم خبرني... 
يوسف: جلبي ويهج... 
ظحكت على يوسف اللي رجع فتح المسنجر ورجع يطقطق بعصبية... طلعت من حجرته وفكرت اني اخلي سيرة يوسف لبيت يدووه عشان يصلح كمبيوترها مفاجاه... وبتستانس يوم بيتعنّالها وبيساعدها في مشكلتها...!!

اليوم : الثلاثاء... 

المكان: سيارة آمنه.. 

الوقت: الخامسة مساءا... 

----------------------------- 

(مهرة).... 

ركبت سيارة عمتي وتنهدت بارتياح... 

مهرة: السلام عليج... 

آمنه: وعليج السلام...تاخرتي وايد اليوم مهرة..ابوج مستهم عليج... 

مهرة: شو اسوي عموووه زحمه وايد عند توزيع الجداول ..والعفسه فكل مكان...لازم بنتاخر.. 

آمنة: والحين الدوام السبت الياي..!! 

مهرة: هي... 

آمنه: مابتسجلين اسمج في الباص..!! 

سكت فتره...خايفه اني اقول جوابي بالنفي وتحتشر علي عمووه بسبب التوصيله... 

مهرة: لا عمووه...خلاص لاعت جبدي من الباصات...انا بكلم ابوويه اييبلنا دريولية عشان مشاوير الجامعه شو رايج..!! 

آمنه: تراج وايد اطلبتي على ابوج هاليومين....تبين كمبيوتر وتبين دريولية ومن كم يوم سايره وخامه السوق كله...ماصارت جامعه هذي... 



على فرحتي بنتايج امتحانات تحديد المستوى..واستلامي الجدول..والحماس المصاحب.. الا انه كله طار من كلام عمتي... 

عافان الله ابدا مايشجعون الواحد يدرس..اللي يسمعها يحس انها تبا تكرهني بالدراسه وتباني اقعد في البيت.... يعني لا قعدتي في البيت مريحتنها ولا طلعتي بعد...شو تباني اسوي..؟!!! 

لكني وسعت صدري وحاولت مره ثانيه... 

مهرة: شو اسوي ماريد العوز حد منكم بتوصيلاتي... ودامني انا طلبت الكمبيوتر منه..شو رايج انتي تطلبين منه الدريولية...وانتي عندج خبره بهالامور انتي شوفيلنا دريولية مناسبه... 

آمنه: حتى لو يبنا دريولية... سيارة منو بتسوووق...لا تقولين سيارتي...!!! 

سكت عنها لان النقاش معاها مفروغ منه... ماتبا تتعاون...وماعليه انا الا اني اكلم حد من خواني بهالسالفه ...لكن بعد مايطفرون من توصيلاتي مب قبل...عشان يتعاونون معاي... 

وصلنا البيت ونزلت من السيارة وعلى طول ركبت لحجرتي فوق.. تسبحت.. ورجعت انسدح عالشبرية وانا اتامل جدولي بحماس... 

كان يبدا من 8 بمحاضرة رياضيات... وتسع عندي استراحه لين عشر..وعشر عندي محاضرة عربي.. لين 12... ومن 12 لين 1 عندي استراحه... وبعدهامحاضره كمبيوتر لين 2..وبعدها عندي محاضرة انجليزي من 2 لين 4...وخلاص.. 

صح الجدول مثل ويووههم...لكن اللي عجبني ان اوقات الاستراحات مناسبه... 9 للريوق... والساعه 1 للصلاة والغدا... الحمد لله على كل حال رغم اني حاسه ان الدوام بيكون متعب... 



رجعت الجدول في الشنطه وانا اتذكر فجاه كلام شيخه امس.... بعد ما خلصت صلاتها عاتبتني لمعاملتي لراشد... وقالت لي"ابدا لا تحاولين تقارنين راشد او تشبهينه بذاك الريال اللي هاجمج... ولا تفكرين ان كل الرياييل واحد.. واطلعين حرتج براشد...لانه مايقصد الا كل خير.." 

تنهدت... ما حسيت نفسي عاملته بطريقه مب حلوه...!!..ليش قالت لي ذاك الكلام يعني...!!... 

بس المشكله اني ما اطيق اشوف الرياييل... اخواني يالله يالله اتحملهم لانهم خواني غير...اما غيرهم لا... 

ما اتحمل...كلهم ما يستحوون على ويوههم...!! 

وبعدين راشد مب محتاج انه يتكلم معاي ويدق سوالف....مب محتاج انه يسلم علي اصلا....فاحسن له يوفر علينا هالمواقف ... 

وبعدها غيرت الفكره وشليتها من بالي..وفكرت بشي ثاني... 

ابتسمت يوم تذكرت ان عليا وحمده طلعن معاي في محاضرة العربي..اما الباقي وبسبب اختلاف الكليات..ما صادف ان نكون مع بعض..والله يستر من البنات والاساتذه... 

بصراحه لين احين احس بحرج شديد وتوتر بسبب الاساتذه الرياييل...!!!... واليوم شفت كذا دكتور مواطن... الشي اللي سبب لي صدمه... 

كنادير بيض ملاحقتني وين مارووح...مابفتك انا منهم هذيل..!!.. بس رجعت وهديت نفسي بانه هذيلا ريايل متعلمين ومحترمين مب مثل معظم الشباب الوقحين...!!! 

بس تم الامل مصاحبني ودعواتي ما وقفت بان اساتذتي كلهن يكونن حريم...وتمنيت تتنفذ لي هالدعوى رغم صعوبتها...لانه 75% تقريبا من اساتذه الجامعه هم من الرياييل..هذا اذا ماكانت النسبه اكبر من جذي...!!! 



الله يستر.. 



------------------------- 

اليوم: الثلاثاء.. 

المكان: صالة بيت خلفان.. 

الوقت: الثامنه والنصف مساءا.. 

----------------------------- 

(سهيل)..... 

كنت يالس اتعشى مع ابويه وسيف في الصالة جدام التلفزيوون... وانا ملاحظ على سيف هداوته من كلمته امس...!!... 

انا ماريده يزعل مني لكن لمصلحته قلت اللي قلته...!!!... لكن اللي زعلني التحفظ اللي يعاملني به... 

فاجاني ابويه وهو يوجه لي الكلام... 

بوحمد: اقول سهيل... 

سهيل: آمر ابوويه... 

بوحمد: اختك محتايه شي للجامعه نسيت شو اسمه... 

سيف: تبا كومبيوتر... 

بوحمد: هي تبا هذا...وانا ماعرف اشتري لها... 

سهيل: شو تبابه بعد الكمبيوتر...!!!... 

بوحمد: تقول حق الجامعه.... 

سهيل: يووووه مهروه ماتخلص طلباتها... 

بوحمد: بعطيك فلوس وخذ لها اللي تباه ..ماعندكم غير هالاخت لا تقصرون فيها... 

سهيل: يابويه مب سالفه فلوس بس انا اروحي ماعرف الكمبيوتر الزين من الشين... 

سيف: راشد يعرف... 

سهيل: بعد بتعبلووون بالريال..!!!.. 

بوحمد: مافيها شي تراها مثل اخته هو بعد....المهم خذ لها اللي تباه واذا تبا فلوس خبرني بعطيك... 

ماحبيت اناقش ابوي اكثر.... 

بتفاهم انا ومهرة بعدين...عليها طلبات..!!..من وين اشتريلها كمبيوتر انا احين..!!.. 

سهيل: ان شاء الله ابويه... 

وبعد ماشبعت من العشا...قمت وغسلت ايدي.... ويوم رجعت للصالة رن التيلفون مال البيت... 

وبما ان ابويه وسيف مشغولين بالعشا...وعمتي في حجرتها..ومهرة فوق... وحمد وحرمته طالعين...رديت انا عالتيلفون وانا احس بالغرااابه....لاني ابدا ما ارد عالتيلفون الا نادر... 

سهيل: آلوووه..!! 

شيخه: اوهوووووووو انا ما افتك منك مووول ياخي..!!!.. 

ابتسمت ويلست عالكرسي باسترخاء... وتجاهلت الرعشة اللي سرت فكياني يوم سمعت حس هالمينونه...!! 

سهيل: متصله بيتنا وتسبين..!!..قولي عاد قولي انج مااطيقين يمر عليج اليوم ماتشوفيني ولا تسمعين صوتي...!! 

شيخه: ههههههههههههه الله يخليك....مهرة لو سمحت.. 

سهيل: ادري انج ماتصبرين مافي داعي تقولين ... 

شيخه: اهااا تدري انته بكل شي ماشاء الله عليك.... 

سهيل: شفتي كيف..!! 

شيخه: اكيد بعد تدري انه عيب هالكلام يطلع من ريال لبنت..!! 

انحرجت ...انا كنت امزح...!!!..واول مره شيخه تاخذ الامور بجدية... 

سهيل: بنت..!!.أي بنت..منو تقصدين..!!! 

شيخة: هاهاهاهاها.. زخّه زخّه دمّك عن يطير عنك من خفته..!! 

سهيل: تطنزين..؟!! 

شيخة: عطني مهرة سهيل بليز.... 

حسيت ان مالها مزاج للكلام....شفيها معقوله زعلت مني..!!!! 

سهيل: لحظة شوي.. 

خليت السماعه عالكرسي وقمت وركبت فوق وانا افكر بشويخ اللي لاول مره تكلمني بهالطريقه..!!... 

دقيت الباب على مهرة وماسمعت جواب...فتحت الباب وحصلتها راقده..وشعرها مفتوح ومنشور عالمخده..وفوق هذا راقده بلا لحاف...شكلها رقدت بدون ماتحس... 

تقربت منها وسحبت اللحاف ولحفتها... شكلها تعبانه ..!!..سكرت الليت مال الغرفه وسكرت الباب ورجعت انزل... 

مسكت السماعه ... 

سهيل: الوو...شويخ مهرة راقده الحين.... 

شيخه: من الحين راقده..!!!!... 

سهيل: شكلها رقدت بدون ماتحس...قالولي اليوم لين العصر في الجامعه وشكلها تعبانه.... 

شيخه: حليييلها....خلاص سلم عليها وقول لها اني اتصلت...باي.. 

سهيل: شيخه..!!!... 

شيخه:.......... هلاا...!! 

سهيل: زعلتي ؟ 

شيخه: من.؟ 

سهيل: مني..!! 

شيخه: همممممم ليش انته مسوي شي عشان ازعل بسببه..!! 

سهيل: لا... واذا سويت شي بدون قصد....وخلاج تزعلين مني...بطلب منج انــج.. 

شيخه: اني شووو..؟؟ 

ابتسمت وانا ادري انها تتريا كلمه "تسامحيني..".... 

سهيل: اذا سويت شي وزعلتي بسببه...اباج ..تنقعين في درام... 

شيخه:...................... 

سهيل: ههههههههههههههههههههههههههههههه..... 

شيخه: سخيف ياخي...السخافه تقطر منك تقطير... 

سهيل: والله.؟ عيل بفتح لي مصنع ... 

شيخه: بتربح من كثر السخيفين اللي مثلك...باي... 

حسيتها زعلت صدق هالمره... 

سهيل: شويخ.... 

لكن الجواب كان رقعه معتبره من التيلفون...فويهي...!!..بغيت امووت من الظحك... 

لكن شويخ بتزعل الحين بس بتنسى بعدين....انا اعرفها...!!.. 



واحبها... 



ما اقدر اخدع نفسي او اقنع نفسي بالعكس بمجرد اني اتجاهل شعوري صوبها.... 



لكني متاكد من اني بالنسبه لشويخ مجرد...اخ... 

------------------------------ 

اليوم: الاربعاء... 

المكان: بيت ام سلطان.. (الجدة).. 

الوقت: الخامسة عصرا... 

---------------------------- 

( يوسف).... 



وقفت سيارتي جدام بيت يدووه... وبحركة سريعه من عيني لاحظت غياب سيارة مايد...اوففف ياهي حااله..!!.. فاجاتني منى اللي قاعده عدالي متحمسه... 

منى: يالله مابتنزل...؟!! 

يوسف: مايد مب موجووود..! 

منى: وشوو تبا مايد انته يمكن ايي بعد ماتصلح الكمبيوتر... 

مديت ايدي للسدة اللي بالوسط وفتحتها..وطلعت منها سيديّات يمكن احتاجها...وبرامج حماية ناوي اركبهن على كمبيوتر هالخبله...!!... ونزلنا... 

خليت منى تجدمني للبيت عشان تسوي لي درب..ويوم دخلت للصالة ...شفت نوره وعايشة اللي في الثانوية بس هناك... 

يوسف: السلام عليكم... 

نزلت عيوني للارض... وانا اسمعهن يردن سلامي... 

يوسف: شحالكن..؟؟ 

نورة وعايشة: بخير وسهاله شحالك انته ؟ 

يوسف: الحمد لله بخير...عيل وين مايد وقوم يدووه..؟؟ 

نورة: مايد شل يدووه وامي وكنووه ولطوووف وساروا العزبه من الساعه 3... 

منى: لااااااااااااا...كنوووه في العزبه..؟؟ عنلاااااتها زاد نحن يايين عشانها... 

عايشة: يايين عشانها؟ ياسلاااام.. 

نورة: ليش يايين عشانها..؟؟ اقرب يوسف استريح... 

ييت انا ويلست عالكرسي بينما اسمع منى تشرح المشكله باختصار لنورة وعايشه... 

ساعتها ابتسمت نورة ابتسامه خبيثه... 

نورة: اهااااااا عشان كمبيوتر كنه عيل..!!..تمام...تعالوا تفاولوا اول عقب سووا اللي تبغونه... 

يوسف: لالا نورة مشكووره..جان منى تبا تتفاول كيفها بس انا مستعيل.. بس ودوني صوب الكمبيوتر وانتوا برايكم.. 

نورة: مايصير ياولد عمي...!! 

يوسف: بلى يصير انا مب غريب... 

ووقفت ..وانا اترياهم يقودوني للمكان اللي فيه الكمبيوتر... 

راحت منى وعايشه جدامي لحجرة كنه..ودخلن قبلي عشان يغطن الصور ويبعدن أي شي شخصي ممكن انه يشكل حرج لي ولكنه...وبعدها دخلت.... وتفحصت بعيني حجرة كنه الصغيره والحميمة في نفس الوقت...حسيت بالحرج من اني داخل حجرتها... لكن لاباس ...يلست عالكمبيوتر وشغلته وقعدت منى عدالي...بينما عايشه استحت وطلعت... 

يوسف: سيري يلسي عند بنات عمج انا يمكن اطول وبعدين ماريدج تزعجيني عشان نخلص سرعه... 

منى: يالله عاد بيذلنا عشان هالخدمه... 

يوسف: هي بذلج كيفي..طلعي... 

منى: انزين...لا تفتش وايد عاد.... 

قالت منى هالتهديد وطلعت من الغرفه..بينما انا بديت شغلي بالكمبيوتر...وابتعدت عن فتح أي ملف شخصي.. مب لشي..لكن حفظا للخصوصيات...ولاني بعد ماكنت مهتم... 

بعد دقايق دخلت نورة الغرفه ...بروحها..وخلت الباب مفتوح... 

نورة: ياحظك..!! 

وابتسمت... 

وانا عقدت حياتي... 

يوسف: ليش ياحظي..!!!! 

نورة: قدرت تدخل الكمبيوتر الممنوع علينا كلنا.. 

ابتسمت انا.. 

يوسف: هههه ما اشوف فيه شي مثير للاهتمام ذاك الزود عشان تستخدمنه..!!! 

تساندت نورة عالمكتب بطريقة ماعجبتني ..وفي نفس الوقت..وترتني... 

نورة: يمكن لانك مافتشت عدل...!! 

وابتسمت بخبث... وانا اظايقت من تلميحها... 

يوسف: مافتشت اساسا ولا اريد افتش... 

نورة: ههههههه ليش تفوت الفرصه....صدقني بتحصل اشياء تستغرب من وجودها... 

عقدت حياتي اكثر بفضول.. 

يوسف: عطيني سبب واحد يخليني افتش خصوصيات غيري...!!.. 

نورة: همممم..يمكن لانه الخصوصيات هذي تتعلق فيك...!!.. 



صدمني كلامها...وباختصار..بلعت لساني...ونسيت الحروف...!! 

شو قصدها نورة بان خصوصيات كنه تتعلق فيني..!!!.... 

نورة: ناصر فبوظبي.؟؟؟ 

خذت وقت لين استوعبت سؤالها... 

يوسف: هي.. 

نورة: بخليك فشغلك.. 

وطلعت نورة وخلتني وسط ملايين التساؤلات...!!.. 

وبدون ما اقدر اقاوم...بديت بالتفتيش ...مره ثانيه...لكن هالمره في الملفات الشخصية... ادري مابسامح نفسي على هالشي..لكن لازم اعرف الجواب والا بيتم فخاطري... 

فتحت الدوكيومنت.. كانت فيه فولدرات الصور والاغاني والبحوث..مافيها شي مهم وشخصي... 

.وحصلت فولدر اسمه"خاص" ... فتحته وحصلت فيه عدة فولدرات فرعية... باسماء مختلفه... واللي شد انتباهي..فولدر اسمها "رحلات"... فتحته حصلته مليان صور... 

مب أي صور... 

صوري انا بالذات...في رحلات مختلفه للعايلة من سنين.... صلالة...التخييم في البر.... ويوم سرنا كلنا السعودية للعمره.... وصورة ثانيه شخصية هي اخر صورة صورتها انا قبل سنه ونص تقريبا في الاستيديو... 



شعوري كان لا يوصف... شو معناته هذا كله..؟؟؟ ليش صوري انا...!!!... طلعت من الفولدر ودخلت فولدر ثاني حصلته مليان خواطر...قريت ثلاث منها...كلها تتكلم عن الحب من طرف واحد... 

حطيت ايدي على ويهي في محاولة اني اصحصح...واتاكد من اللي اشوفه...!!!.. 

شو معناته هذا كله ..!!!... 

طلعت من هالفولدر ودخلت فولدر ثاني اسمه " تواريخ وارقام"... دخلته حصلت فيه ملف واحد للقراءة...فتحته... 

كانت هالجمله تتصدر الملف... " عذرا لبقية التواريخ...بدئت بتسجيل الاحداث المهمة فور ادراكي بانني احب..!!" 

وكان اول تاريخ هو تاريخ يوم ميلادي انا....وبعدها على طول تاريخ يرجع ست سنوات تقريبا يوم دخلت المستشفى لاستئصال الزايده... 

بعدها تاريخ استلامي الليسن... 

وبعدها تاريخ تخرجي من الثانوية العامة بنسبة 84,7% ... 

وبعدها استلامي هدية نجاحي اللي كانت سيارة نيسان من ابوي مناسبة نجاحي... 

وبعدها تاريخ دخولي الدوره في الجيش... وتاريخ طلعتي منها... 

تاريخ دخلتي الجامعه... 

واخر تاريخ كان قبل يومين...ومكتوب تحته " تاريخ مب مهم..لكن عشان خاطر جملة "سلمتي..وفدوة عن راسج"... 



سكرت الفولدر الاصلي كله بالملفات المفتوحه كلها..... ماقدرت اتحمل هالكمية من المعلومات دفعه وحده...!!!.. 

مديت ايدي ومسكت رقبتي.. ..وحاولت اني اهمزها شوي عشان اخوز التوتر والتصلب اللي صابها...!!. 

مستحيل... 

مستحيل كنه تحبني انا....مب بس تحبني هذي مهوووسه..!!..والا كيف تحتفظ بكل هالملفات عني...!!..صور وخواطر ...وتواريخ .!!!... تواريخ انا نفسي ما اذكرها.... 

من وين يابت كل هالمعلومات..!!... 

منى... محد غيرها مسودة الويه... 

لكن المهم في الموضوع هذا كله مب منوو خبر كنه عن تفاصيل حياتي.!!..المهم هو انه كنه تحبني انا...ومن سنين...!!.. 

وانا مادريت شي عن الموضوع الا احين...!!!... 

--------------------------

نهاية الجزء الرابع عشر


الجزء الخامس عشر.. 



------------------------ 

اليوم: الاربعاء... 

المكان: غرفة كنه.. 

الوقت: السادسة مساءا... 

------------------------- 

(يوسف).... 



بعد ماخلصت من تنظيف الكمبيوتر من ملفات التجسس..وحطيت له برامج حمايه...مديت ايدي وخذت ورقه صفرا من اللي يلزقن وكتبت عليها بعض الارشادات لكنه..واشياء لازم تحطها في بالها يوم تستخدم النت.. 

وبعد ماخلصت لزقتها عالشاشه... وتاملتها لدقيقة... 

رجعت سحبتها وكتبت في اخر الورقه.." أي استفسار..حاضرين... راسليني على ايميلي... ".. وكتبت لها ايميلي اللي ما استخدمه في المسنجر... 

ما ادري ليش كتبته لها.... شي في داخلي اجبرني... بعد ماعرفت اللي عرفته... وبانه كنه تحبني وااايد وساكته من متى... مادري...حسيت بتعاطف معاها...خصوصا باني مريت بتجربة حب فاشله... 

ما اقدر اقول اني اعرف اللي تحس فيه كنه من تجاهلي لها كل هالسنين...!!.. لاني ما حسيت بالحرمان من وضحه الا من كم يوم بس..!!.. 

بصراحه ما اقدر افسر لكم شعوري... لاني انا نفسي مب فاهم..... 

رجعت لزقت الورقه الصفرا الشاشه...وقمت وطلعت من الغرفه....ونزلت تحت...ووقفت مكاني..حصلت منى تسلم على يدووه وام مايد ولطووف..وكنه... 

وبشكل غريب..تجاهلت الكل وركزت نظري على كنه اللي مستانسه يوم شافت منى... 

يوسف: السلام عليكم... 

تحولت العيون كلها صوبي...بالاضافه لعيون كنه العسلية...بنظرة متفاجأة... وفرحانه...لاحظتها تتحجب بسرعه بينما انا مشيت ليدووه اللي قاعده ترحب بي وسلمت عليها...وسلمت على ام مايد... 

ام سلطان: شحااالك يابووويه عساك طيب..؟ وشحال اهلك.. 

يوسف: كلهم بخير وسهااله يدووه يسلمون عليج.... 

ام مايد: شو هالمفاجاه الحلوه يا يوسف...!!..ماخبرتونا انكم بتونا والا ماسرنا العزبه...!! 

حسيت بويهي محترق بسبب احساسي بنظرات كنه المركزة على ويهي... !!..من قبل ماكنت انتبه...لكني فجاه صرت حساس لاي حركه تبدر منها...!!.. 

يوسف: هههههه ياييين بحملة انقاذية لكمبيوتر بنت عمي.. 

سمعت شهقة كنه... وظحكه منى... بينما ام مايد عقدت حياتها.. 

ام مايد: شقايل مافهمت عليك... 

يوسف: كنه كان كمبيوترها خربان وييت اصلحه لها... 

ام مايد: هيي فيك الخير يايووسف...ماقصرت عبلت عليك هالخبله... 

منى: لا عمووه ماكانت تدري كنوووه...انا قـــ,,, 

وانقطع كلام منى لانه كنه سحبتها من ايدها بقوو لين الصالة الثانيه...ابتسمت...الظاهر كنه بتسوي مع منى تحقيق...خلها تستاهل...!!.. اكيد كنه خايفه من اني اشوف ملفاتها واكتشف اللي داستنه.... 

يوسف: وين مايد عيل؟ 

ام مايد: مايد سار الميلس بيتمسح هناك لصلاة المغرب ... 

يوسف: خلاص عيل انا بسيرله وعقب الصلاة بيي اشل منى... 

ام مايد: ليش يايوسف تعشوا عندنا...!! 

يوسف: غير المره ان شاء الله عمووه...هالمره مستعيل انا شوي...يالله اسمحوولنا... 

وطلعت من البيت ورحت للميلس عند مايد.... 

---------------------------- 

اليوم: الاربعاء ... 

المكان: صالة بيت خلفان... 

الوقت: الثامنه مساءا... 

------------------------------ 

( مهرة).... 

كنت يالسه اسولف مع عفرا في الصالة يوم رن التيلفون فجاه.... 

مهرة: آلووووه... 

سهيل: مهرووووه... 

مهرة: هلا سهيل..شوفيك..؟ 

سهيل: اقوولج...فظّـي المكتب اللي فحجرتج... 

مهرة: ليش..؟؟ 

سهيل: يايبلج كمبيوتر ومستلزماته.... 



شهقت..بغيت اموووت من الوناسه.... 

مهرة: واللــــــــــــــــــــــه..!!!...اللــــــــــه. ...متى اشتريته..؟؟ 

سهيل: من شوي...انا دفعت وراشد اللي اختار لاني ما اعرف لهالسوالف.... 

نص وناستي اختفت بسبب ذكر اسم راشد.... 

مهرة: اهاااا... 

سهيل: المهم نحن بني الحين نركبه لج سوي اللي قلت لج عليه...باي.. 

مهرة: باي.. 

سكرت عن سهيل.... 

عفرا: شوو بلاه سهيل..؟؟ 

صديت صوبها وانا مبتسمه ورجعت لي وناستي مره ثانيه... 

سهيل: سهيل اشترالي كومبيوتر...يقول بيي الحين هو وراشد ولد خالووه عشان يركبونه لي...سمحيلي عفرا بسير ارتب المكتب واسوي مكان للكمبيوتر... 

عفرا: مبرووك الكمبيوتر...وبرايج سيري انا بسير اتسبح ... 



تفارقنا انا وعفرا ..وتوجهت انا لغرفتي...رتبتها عالسريع... ورتبت المكتب وانا كللي حماس...ورحت ادور بلك كهربا كبير وزين عشان يركبون الكمبيوتر عليه...وجهزت كل شي ورجعت انزل تحت...اتريا سهيل يوصل... 

وبعد دقايق..توقفت سيارة سهيل اليديده الرنج...ونزل منها هو وراشد..وراحوا للدبه ورا ورجعوا كل واحد شال له كرتووون... 

الله...مت من الوناااسه...ماتوقعت طلبي يتنفذ بهالسرعه...!!.. 

فتحت لهم باب البيت....قالي سهيل.. 

سهيل: سيري هاتي الماوس والكيبورد والسماعات من الدبه... 

عطاني هالامر ودخل قبل راشد...بينما راشد وقف شوي وهو يطالعني بنظرة مثل نظرة العتاب او الزعل.. 

راشد: السلام عليكم...شحالج مهرة.؟ 

مهرة: وعليكم السلام...بخير الحمد لله.... شحالك انته؟ 

اجبرت نفسي اسلم عليه بشكل لائق عشان خاطر شيخه... ما ادري ليش احس بالنفووور ...وكل هالنفور اللي سببه لي ذاك الحقير..يطلع فويه راشد حليله...لكن غصبن عني....ادري هو ماسوابي شي لكن غصبن عني...!! 

راشد: شو حالي انا..؟؟ .....مستغرب..!! 

عقدت حياتي... 

مهرة: من شوو.؟ 

راشد: من انج سالتيني عن حالي... 

بعد هالجمله خلاني وراح ورا سهيل وركبوا فوق لغرفتي ..... وانا طردت التساؤلات من بالي...راشد هذا خبل... 

ورحت للسياره ويبت بقية الاغراض ورحت وراهم فوق... 

حصلت سهيل يالس عالشبرية بينما راشد يركب وايرات الكمبيوتر وعلى ويهه تقطيبه... خذ مني سهيل الاغراض وحطهن عالمكتب..وانا يلست بعيد اراقب بحماس... 

وبعد ماخلصوا شغل راشد الكمبيوتر ويلس عالكرسي... 

راشد: تعرفين تستخدمينه؟ 

ادركت ان الكلام موجه لي... 

مهرة: يعني شوي..تعلمت عليه شوي في المدرسه...بس بشكل سطحي يعني.. 

راشد: تعالي.. 

ترددت... بينما سهيل سكت وهو يراقب الوضع ...ويوم لاحظوا ترددي ...رفع راشد نظرة لي وهو يطالعني بفضول ..بينما سهيل قال بضيج.. 

سهيل: سيري خليه يعلمج محد فبيتنا يعرف للكمبيوترات عدل... 

تحركت ببطء ووقفت ورا كرسي المكتب الي قاعد عليه راشد...ووقف عدالي سهيل وهو يتابع الشرح بفضول واهتمام... 

قعد راشد يشرح لي بسرعه وحصلت صعوبه في اني اتابع معاه لكني سكت ولا قلت شي..عشان مايقول عني غبية....وجمعت اكبر قدر من المعلومات منه باللي قدرت عليه... وبعد ماخلص ... 

راشد: المايكروسوفت اوفيس بيعلمونج اياه في الجامعه اظن... واي مشكله تقدرين تسئلين شيخه... هي بتعلمج كل شي لانها تعرف له عدل... 

مهرة: اووكي...مشكور.. 

قام راشد من الكرسي وابتعد...وملامحه جامده ومتباعده.... 

راشد: العفو... يالله سهيل روحنا... 

طلع هو وسهيل بسرعه من الغرفه كانهم كارهين يقعدون فيها... لكني صرفتهم من بالي ويلست عالكمبيوتر افتش والعب واستكشف.. 



---------------------- 

اليوم: الاربعاء.. 

المكان: بيت سلطان.. 

الوقت: الثامنه والنصف... 

------------------------- 

(ناصر).... 



وقفت سيارة ابويه الستيشن في الغراج وانا مستانس يوم شفت سيارتي المورسيدس انهم صلحووها وردوها البيت ... نزلت من السياره وشليت شنطتي... ودخلت بيتنا.... 

اول مادخلت الصالة شفت يوسف وابويه ومحمد اخويه وسلطان الصغير..قاعدين يتعشووون... بينما منى وامي وميثا حرمه محمد وفي ثبانها شمسه الصغيره.. يالسات بعيد شوي يسولفن.... 

عقيت شنطتي عالارض وحطيت ايدي فخواصري... 

ناصر: ليش اتعشووون عني؟؟.... انا يوعاااااااااان....!!! 

كلهم صدوا صوووبي متفاجئين والابتسامه على ويوههم... 

ام محمد: هلا والله بولدي الغالي.... 

ابتسمت...وسلمت عليهم كلهم....كنت فرحان بشوفة الفرحة على ويوههم يوم وصلت..... 

يلست بين ابوويه ومحمد اخوي وانا اطالع ويهه... 

ناصر: خازت الحمجه عنك..؟؟؟ 

محمد: لا تذكرني خلني ناسي...والله اني مفتشل.. 

ناصر: ههههههههههه ليش عاد..؟ 

محمد: منقهر من اني شكبري وبعد يتني الحمجه...!! 

يوسف: يالله عليك يامحمد...عاادي مافيها شي... 

ابو محمد: اشوفك استويت دلووع...!!!.. 

نقعت انا من الظحك على كلمة ابويه.... لانه عمره مايبزي الاولاد...البزا كله للبنات...شما اختي العوده..ومنى اختي الصغيره... 

ناصر: شفت سيارتي في الغراج...منو عابلها..؟؟ 

يوسف: محمد خلصها لك ويابها امس... 

ناصر: مشكوور يامحمد ماتقصر... 

محمد: ماسوينا شي... بس عاد لازم تسلفنا اياها نكشخ بها فيوم.. 

ناصر: ههههههههه فالك طيب... 

محمد: فالك مايخيب... 

ابو محمد: بتسير ويانا باجر المزرعه..؟؟ 

عقدت حياتي... 

ناصر: منو بيسير...؟ 

يوسف: ابويه وانا وامي...ومنى تلصقت فينا بعد... 

ناصر: شو تسووون كلكم هناك..؟ 

ابو محمد: نتفرّي...ونتابع حلالنا...وامك تبا تشيّك عالنخل... 

يوسف: وانا مخلي الدراجه هناك بعد... 

وغمز لي يوسف بخبث... 

وابتسمت انا... 

ناصر: ان شاء الله بنشوووف...محمد ليش مابيسير..!!!... 

محمد: انا بودي ميثا دبي تتشرا لملجه اخووها... 

ناصر: ليش متى بيملج مايد..!!!.. 

يوسف: الاسبوع الياي... 

ناصر: مستعيل ماشاء الله عليه....يالله بالبركه... 

يوسف: وانته متى بتعزم..؟؟ 

رفعت نظري ليوسف... 

ناصر: اعزم على شووو..؟ 

يوسف: عالعرس...ترا امي حشرتنا عليك... 

ابتسمت ... 

ناصر: جانك مستعيل عالعرس عرس لا تترياني انا... 

بومحمد: وليش ان شاء الله...؟؟ شو عندك انته ماتبا تعرس هااااااه..؟؟!!... 

ناصر: يابويه الله يهديك ليش تفاتن..؟؟.. لا تفتحولي هالسالفه احين... 

بومحمد: ليش عاد ليش ماتبا تعرس... 

ناصر: اتريا حد غيري يعرس وعقب انا بعرس.. 

بومحمد: ومنوو هذا اللي تترياه يعرس...؟!!.. 

ناصر: يوم بيعرس وبفتك منه بقوولكم احين خطبوولي...بس تريووا علي شوي... 

اطالعني ابويه بنظرة معصبه وهو مب فاهم شي من كلامي.... ويوسف ومحمد كانوا يطالعوني باستغراب بعد.... 

بومحمد: والله انك مب صاحي... 



وكملنا عشانا بصمت... دايما دايما يستلمووني اول ما ايي من بوظبي...مايتريوووني لين ما ارتاح شوي وعقب يبدون تحقيق... تراني صدق ببدا اعاف الرجعه للبيت بسبب اطباعهم هذي.... 

تنهدت بظيج... المشكله اني ما اقدر اشرح لهم... 

ان الشخص اللي اترياه يعرس هو بنت عمي نوره...!!... 

لاني باختصار..ادري ان امي وكل العايله تتوقع اني اخذها هي في النهاية... 

لكني ماريدها..مالي خاطر عليها..صحيح هي حلوه وايد...لكن نفسها خبيثه ...واحسها راعية مشاكل...وانا يوم ابا اعرس ابا ارتاح مب اييب لي المشاكل اكثر..!!!... 

بس كيف اقولهم هالكلام...!! بيعطوني محاضره وسين وجيم... وبيكلموني عن بنت العم اليتيمه اللي انا احق بها من الغريب وكيف يخلونها تروح بيوت ناس غرب وانا موجود وغيره من هالخرابيط.... 

عشان جي بسكت...لين ما اييها نصيبها وتعرس...ساعتها بقول لامي تخطب لي... 

اما نوره لا....من سابع المستحيلات اني اخذها... 



------------------------------ 

اليوم: الاربعاء.. 

المكان: صالة بيت سلطان.. 

الوقت: التاسعه مساءا.. 

----------------------------- 

(منى).... 



سحبت التيلفون بعيد عن الصالة ورحت اتكلم في الممر... اخواني كلهم متيمعين في الصالة يسولفون ...وماريد حد يسمع كلامي خصوصا يوسف... 

توقيت كنه بالاتصال كان غير مناسب ...بس انا مقدره موقفها...وحاسه بالخووف اللي هي حاسه فيه.... 

المشكله اني ماكنت ادري بانها تحتفظ بكل هالامور في الكمبيوتر عندها..اون ماخبرتني عشان ماتبين لي شكثر هي تحب اخووي...تخيلوا البقرة كييف تفكر..!!.. 

احين الله اعلم اذا يوسف شاف هالامور والا لا.... 



كنه: ماقالج شي..؟؟ مالمح لج باي شي... 

منى: قتلج لا كنووه موول مارمس عن شي....ماظني انه فتش ملفاتج الشخصية.... 

كنه: شو دراااج يمكن فتش وساااكت...!!..ياوييلي ياويلي يامنى لو كان يدري بموت...!! 

منى: بسم الله عليج لا تموتين ولا عندج خبر.... بس انا سالته في السياره...قالي انه فتش ملفات الويندوز وجي ومادخل للدوكيومنت ابدا... 

كنه: انا حاسه انه يجذب عليج.... 

منى: يجوز...بس يوسف مايجذب...مب من عادته يعني... 

كنه: والله اتمنى...أي شي ولا انه يدري عن شعوري بهالطريقه....يالله قمة في الاحراج..!! 

منى: انتي لاحظتي شي تغير عليه اليوم يوم شافج.؟؟ 

كنه:........ لا... انا بروحي كنت متوتره يمكن ماانتبهت... 

منى: انا مالاحظت أي تغييير....اطمني... 

كنه: ياريت...انزين وشو اسوي بايميله اللي عطاني اياه...؟؟ شو رايج اظيفه عالمسن والعب عليه...!! 

منى: ياوييلج تكونين غبية ان ظفتيييه.... 

كنه: ليش؟ 

منى: شو دراج يمكن هذا اختبار منه اذا كنتي تظيفين شباب او لا... 

كنه:..والله..!!..شو شباب بس هذا ولد عمي غير...!! 

منى: نفس الشي تراه ريال...وعلاقتج فيه مب اخوية وانتي تعرفين هالشي..!! 

كنه: شو اسوي عيل؟ 

منى: طنشيييه...مادري بصراحه ليش عطاج الايميل...غريبه يعني...بس يمكن قصده شريف...وفعلا يمكن يقصد انج اذا احتجتي مساعده في مشكله بس تراسلينه مب للسوالف يعني....!! 

كنه: اتمنى يكون عطاني الايميل عشان اظيفه واكلمه لانه هو يبا يكلمني....يااااااي... 

منى: ههههههههههه ياسلام عليج عيشي في الاحلام... 

كنه: اكرهج...مفسدة الملذات انتي....يعني ما اظيفه...؟؟ 

منى: لا لا تتخبلين... 

يوسف: منو هذي اللي بتتخبل..!!!.. 



نقزت يوم سمعت صوت يوسف عدالي...وبطلت عيوني على وسعهن...متى يا هذا...ما انتبهت له...!!!... 

وسمعت صرخه كنه بعد في اذني...وهالشي خلاني ابعد السماعه شوي عن اذني..وعيوني معلقه بويه يوسف الساخر... 

منى: هااا....آآآه..محد...ارمس كنوووه... 

وقف يوسف جدامي وقال بتسلية... 

يوسف: زين كومبيوترها الحين..!!! 

منى: يقولج زين كومبيوترج الحين...!!! 

كنه: هههه قوليله هي زين ومشكووور وااايد... 

منى: تقولك زيين ومشكور وايد.... 

يوسف: شكرتني تراها في البيت....!!.. 

منى: انزين عافان الله تشكرك مره ثانيه... 

يوسف: بيسيرون باجر ويانا المزرعه..!!! 

استغربت من سؤاله... هو يدري بان نحن ماعزمنا حد...ولا فكرنا نخبر قوم يدووه بالسيره هذي..ليش يسالني.؟... يمكن يباني اقترح على كنووه بانهم يسيرون ويانا بشكل غير مباشر..؟؟... يمكن هو يباهم يسيرون ويانا...!!!..يا وناسه كنوووه لو كان هذا اللي يقصده...!!.. 



منى: كنووه بتسيرون ويانا باجر المزرعه..؟؟ 

كنه: فديييت صوته ياربي...يخبل.. 

منى: ههههههههه ويا هالويه اسالج انا... 

كنه: هههههههههه قوليله اذا حد عزمنا بنيي..اذا محد عزمنا مابنرز بالويه... 

منى: تقولك اذا حد عزمها بتي واذا محد عزمها مابترز بالويه...!! 

ابتسم يوسف...وبعدها ظحك وعطاني ظهره وركب فوووق...وخلاني انا وكنه في حيره من امرنا.... 

كنه: شوو قال..؟ 

منى: هههههههههه ماقال شي..ظحك ظحكه حللللوه وروح عني فوق... 

كنه: افااا...يطنز علي..؟؟ 

منى: شو تبينه يقولج... تعالي؟ يستحي اخوويه فديت شكله.... 

كنه: هههههههه الله يعينا على مستحاه هذا...تعالي صدق بتسيرون المزرعه باجر؟ 

منى: هيي بنسيير...شو رايج ترمسين امج ويدوووه عشان نسويها رحلة جماعية... 

كنه: يارييييييت.....قولي لعمي يرمس يدوووه وهي بتعزمنا كلنا.... 

منى: ان شاء الله بقووووله... يالله الحين جلبي ويهج...بسير اقوله قبل مايتاخر الوقت... 

كنه: اقولج..يوسف وين راح ..؟ طلع من البيت؟ 

منى: لا سار فوق حجرته... 

كنه: اكيد بيدش النت....
ظحكت وانا عارفة حركات كنه عدل... 

منى: هههههههههههه طلعي هالفكره من بالج نهائيا... 

كنه: حراام خليني اجرب واظيفه.... 

منى: قتلج لا....خلج عاقل...ورزين... 

كنه: على منووو بنقص...؟؟ هو يدري اني لا عاقل ولا رزين... 

منى: ههههههههههههههه يمكن يترياج تعقلين عشان يخطبج... 

كنه: والله..؟؟؟ 

منى: ههههههه من شوي اسمعه يسال ناصر ليش مايعرس....قاله ناصر جانك مستعيل عرس ولا تترياني... 

كنه: ياريت.. شرط ياخذني انا....يااااي بموت من الوناسه قبل عرسي... 

منى: والله انج خبله ...ياكثر ماتفاولين على عمرج بالموت...يالله بخليج احين....ولا تظيفينه فهمتي.. 

كنه: اوووكي منّـــووه...سلمي.. 

منى: وانتي بعد ردي السلام على هلج...فمان الله... 

كنه: فمان الكريم عيوني... 



سكرت عن كنه وانا اظحك على خبالها.... ورجعت للصالة وكلمت ابووويه وامي عشان يعزم قوم يدوووه..وبالمره نتغدى بالمزرعه...وبيكون ونااسه.... وماعارضني.. وفعلا اتصل بها وعزمها... ويدووه قالت له بيردون عليهم الصبح اذا بيون او لا... وبعد ماسكر ابويه عن يدووه ...اقترحت امي نخبر اختي العوده شما ...بانها تتلاقى معانا في المزرعة هي بعد.... وان شاء الله تي..بصراحه لاني متولهه عليها من زمان ماشفتها.. 

--------------------------- 

اليوم: الخميس.. 

المكان: بيت خلفان... 

الوقت: العاشرة صباحا.. 

-------------------------- 

(سيف)... 



مسكت اوراق الانجليزي وقلم رصاص وطلعت من حجرتي ...رحت حجرة مهرة..حصلتها فاظيه...لكني قبل ماا طلع انتبهت لشي غريب... 

كومبيوتر..!!!. 

والله وسوتها هالمفعووصه....الله كشخه... بقدر العب لعبة الحرب اللي عند جمال...بييبها وبركبها على كمبيوتر مهرووه... اووه ماعندي وقت الحين مستعيل...!!.. 

طلعت من الغرفه ادور مهرة...نزلت تحت حصلتها في الصالة يالسة عالكرسي وتطالع رسوم (زورو).. 

سيف: ياعيني عالجامعية....شو هالبرامج الثقافية المفيدة اللي اطالعينها..!!!.. 

مهرة: جب.. 

تقربت منها بسياسة... 

سيف: اقول مهااااري....حبيبتي انتي اختي الغاليه.... 

اطالعتني مهرة بنص عين وهي رافعه لي حاجب واحد باستغراب..!!!.. 

مهرة: سوري شكلي ماسمعتك عدل..!! تكلمني..!! 

سيف: سمعي...محتاج منج مساعده... 

مهرة: خير..؟؟ 

عطيتها اوراق الانجليزي والقلم.... 

سيف: استاذ الانجليزي مالنا سبال يبا يسويلنا امتحان السبت ...اون عشان يعرف مستوياتنا بالانجليزي... 

المهم هالورقه متروسه كلمات اباج تحطين لي معانيهن انتي اشطر مني في الانجليزي... 

مهرة: وليش ما اطلعهن روحك من الدكشنري..؟ 

سيف: ماعندي وقت احين بسير دبي ويا جمال وبرد في الليل...وباجر ابا ادرسهن ماريد اظيع وقتي بالمعاني...!! بليز... 

مهرة: هممم....اوكي مب مشكله شرط تاخذ لي شي من دبي... 

سيف: شو تبين بعد..؟؟ 

مهرة: حلاوة... 

سيف: خلاص بييبلج... خبري ابويه اني مابرد لا عالغدا ولا العشا يمكن....باي... 

طلعت من البيت ومشيت لبيت قوم جمال اللي مجابل بيتنا ... واتصلت به تيلفون عشان يطلع ونروح دبي... 



حسيت بصدري ظايج...خشيت ايدي فمخباي وطلعت لي لبان وكلته... 

من كلمني سهيل وانا مادخت ولا زقاره... احاول اني ابتعد..لكني مب واثق من هالشي...احس نفسي متوله عليها وابا ادوخ باي شكل....!!... 



في السياره..سالني جمال... 

جمال: شو اخبارهم منصور وفارس..؟؟؟ ماتحرشوا فيك لين الحين..؟؟ 

تنهدت بضيج وانا اتذكر هالثنينه وحركاتهم طول هالاسبوع... 

سيف: لين الحين لا...بس كله احس انهم يرمسون عني ويطنزون علي... 

جمال: اظن مافيك شي يخلي أي شخص يطنز عليك.... 

سيف: صح بس بعد وضع مب مريح يوم تحس نفسك مستهدف جذي... انا اعرف نفسي اني مابتحرش فيهم..بس هم سبلان..وانا اعرف عمري مابسكت اذا شفت منهم شي...واخاف اذا اظاربت وياهم اتلعوز في اخر سنه دراسية... انا عمري مارسبت ولا اريد ارسب احين... 

جمال: لالا..شوف هم اكيد يتريوونك تعصب وتظارب...بس انته خلك هادي...وطنش أي شي تشووفه... صدق هذي اخر سنه... والادارييين اليداد اللي حطوهم السنه اللي طافت وايد حااارين خصوصا على طلبة الثانوية العامه... انا وايد تلعوزت وياهم....مول مايتفاهمون... 

سيف: متى..؟؟ ذاك اليوم يوم يمسكونك انته وقوم صلوح شاردين..؟؟ 

جمال: ههههههههه هي... 

ظحكت وانا اتذكر كيف كانت اشكالهم...في نص الدرب وقفنا عند الشيشه... نزلت انا ودخلت السوبرماركت الصغير...وخذت لي زقاره وولاعه... 

ماقدرت اتحمل... 

خشيتها فمخباي ودخلت الحمام...ودخلت لي شوي من الزقاره وعقب عقيتها وطلعت... 

اول ماركبت السياره وتحركنا... 

جمال: الله يهديك.... 

التفت له بسرعه.. 

سيف: شووو؟؟ 

جمال: شو اتحسبني ما اشمها فيك..!!!.. 

سيف: بالله عليك جمال خل النفس طيبه وخلنا نستانس...انا من يومين مادخلت يكون فعلمك... 

جمال: وشو الفايده دام دخت الحين..!!.. 

سيف: اووووفف.... 

سكت ولا رديت عليه... وتم جمال مطنجر علي طول الدرب...لكن شوي شوي نسى...وخصوصا اني تعمدت اني ما ادوخ طول ما انا وياه....وان شاء الله اني بتحمل لين اخر اليوم... 

------------------------------ 

اليوم: الخميس... 

المكان: سيارة يوسف.. 

الوقت: العاشرة والنصف..صباحا.. 

-------------------------------------- 

(يوسف)... 



تمينا انا وناصر يالسين في السياره لين مايطلعون البقية اللي في بيت عمي... 

ناصر: ياهيي بلشه...هزرك العيوز بتركب ويانا..؟؟ 

يوسف: ههههههههه شكلك ماتباها تركب... 

ناصر: بصراحه لا ...يدوووه حشره...وبتخلينا نمشي 60.... 

يوسف:هههههههههههههههه.... 

شفنا يدووه طالعه من باب البيت ومايد ماسك ايدها ويساعدها بانها تنزل الدري...ومن وراهم ام مايد..ونورة وكنه ومعاها منى... ومن وراهم عاشة ولطيفه.. 

نزلنا انا وناصر وسلمنا على الكل...ومن بعدها وقفنا نسولف شوي.. 

يوسف: هاااا يدوووه وين تبين اشوفج مطرقه صوب سيارة مايد...!!.. 

مايد: عيووزنا تركب ويانا لا تحاول... 

يوسف: افااا...كيف ونحن حاجزين لج كرسي في الدرجه الاولى...!!!.. 

ام سلطان: يابويه انا مب خبله اركب وياكم انتوا مخرّش... مايد فديت روحه عاقل مابيطيربي... 

التفت انا صوب ناصر المبتسم.. 

يوسف: شوف التفرقه في المعامله... (ورجعت اصد صوب يدووه)... يدووه انتي ساكنه عندهم ماشبعتي؟ تعالي ويانا خلينا نسولف وياج شوي.. 

ام سلطان: لالا اعرفكم انا عيال سلطان تبون تخبلوبي... مب على بياض ويه طالبيني... 

ناصر: هههههههههههههه تتغلى علينا العيوز..هذا ويهي ان ماركبتج عالدراجه وطرت بج.. 

تناقعوا كلهم من الظحك وهم يتخيلون يدوووه راكبه عالدراجه...!!.. اما عيوزنا طنشتنا ومشت صوب سيارة مايد وهي تقول... 

ام سلطان: بتبطي بعدك لين ماتروم علي ياولد سلطان....!!.. 

مايد: هههههههههههههههههه يالله خلونا نتوكل بنتاخر جي... 

ام مايد: يالله... 

ركبت ام مايد في سيارة ولدها بينما عيوزنا ركبت جدام عدال مايد... وتمن البنات يتشاورن وين يركبن لين ماحصلن هزبه من عند مايد... 

مايد: تتشاورن بعد..!!!..يالله اداعسن في السياره.... 

نورة: ماشي مكاااان مايد... 

مايد: انتي اول وحده بتركبين عدال امج...يالله جدامي... 

مشت نورة وهي متظيجه ..حسيت ان كان خاطرها تركب معانا ..او بالاحرى مع ناصر بس ماتروم لمايد... 

وركبت معاها عايشة... اما منى سحبت كنه وركظت صوب سيارتي....وانا ااراقب والبسمة على ويهي... 

مايد: كنووووووووووووووه....مسودة الويه ...يالله في السياره الحين...!! 

كنه: دخييييييييييييييييييييييلك.... 

مايد: لا... 

منى: حرام مايد الله يخليك انا اباها وياي.... 

تحرك ناصر اللي رفض يدخل وركب جدام بينما انا تميت واقف عدال مايد... 

اتريا ياخذون قرار... 

ام سلطان: يالله خلصوووونا... 

مايد: شوفي بناتج يدوووه .... تراهن مب متسنعات... 

ام مايد: سيارتك اندعست خلهن يركبن ويا منى...!! 

مايد: بيركبن في الدبّه... 

يوسف: هههههههههههههههههههه حرام عليك..عنبوو هوووش..؟ 

مايد: توك تدري ان خواتي هووش.؟ 

كنه: نحن هوووش..؟؟ عيل والله ياركب هني ولا اركب في الدبه... 

عصب مايد وتحرك صوب كنووه ناوي يسحبها سحاب...لكني مسكته ... 

يوسف: الشيمه الشيمه ولد عمي خلاص خلها ويا منى ولطوف بتركب ويانا بعد ... خلنا نتوكل خلصوونا... 

استحى منّي مايد واطالع كنه بنظرة.. 

مايد: ماعليه مسودة الويه... لطوف ركبي وياهن دامه شي وسع... 

تنهدت انا بارتياح.... ركبن منى وكنه ولطيفه ورا..وانا وناصر جدام طبعا...وتحركنا كلنا وسرنا صوب المزرعه... اللي تاخذ لها ساعه في السيارة تقريبا....
_________________


نهاية الجزء الخامس عشر


نهاية الجزء الخامس عشر
بينما يوسف ظحك وسكر الكاميرا وعطاني اياها... 
يوسف: زعاله بنت عمج...سيري عطيها... 
مسكت الكاميرا ورحت لكنه بدون ماقول ولا حرف... 
بصراحه الحين شكيت...شو قصده يوسف؟ معقوله طلعت عفوية؟؟؟... كل شي جايز والله يستر بس مايكون يعرف..!!... 
------------------------------------------- 
اليوم: الخميس... 
المكان: المزرعه... 
الوقت: الواحدة وعشر دقائق ظهرا.. 
--------------------------------------------- 
(يوسف)...... 

لازم انتبه ... !... لساني بدا يزل... ثنتيناهن..كنه ومنى... احس انهن شكن فيني... لازم اتصرف طبيعي... لكن المشكله... اني ما اذكر كيف كنت اتعامل وياها قبل... كنت اعدها مثل خواتها مافي شي مميز...بس احين ..ماعرف... 
صرت انتبه باهتمام اذا انذكر اسم كنه... واذا كانت موجوده انتبه لحركاتي وكلامي...واتم الا اراقبها... 
ماعرف ارجع مثل قبل....مب بعد اللي عرفته...!!.. ماقدر...مع اني ابا...بس مابقدر انا اعرف نفسي... 

فجاه خطرت فبالي وضحه... انتبهت اني ..مافكرت فيها طول اليوم...الا توني...حسيت بالقرف من نفسي... 
انا ما نسيتها...لكني التهيت بغيرها بكل صراحه.. مثل ما هي الحين ملتهية بغيري على ما اظن...!! 
تذكرت كيف كانت بداية علاقتي بها.... 
وكيف اكتشفت بان كمبيوترها اللي دخلت عليه بقصد شريف كان فيه هكر ثاني غيري... 
وكيف تميت ساعه احاول اطلعه من كمبيوترها وانظف من وراه اللي خربه....في النهاية نجحت.. 
وكانت بداية علاقتي بها في ذاك اليوم... 
وتمينا نتلاقى كل يوم واسوي لها تشيييك على كمبيوترها وتنظيف دوري للباتش اللي كان يعيد نسخ نفسه بنفسه وماينفع فيه الحذف..!!!.. 
وبداية مثل هذي...ولدت الثقة في نفسها من ناحيتي... مثل ماكانت تسميني "المنقذ"... 
آآآآخ ياوضحه.... شو هالفراغ اللي احس فيه من بعدج؟.... حسيت اني رغم كل الالم اللي احس فيه...اباها تتوفق وتعيش مرتاحه ومتهنية....وان شاء الله اني بتخطى هالشي انا بعد... 

عطشان... 
نشيت من مكاني وسرت المطبخ وفتحت الثلاجه ...صبيت لي عصير رمان في كوب وطلعت من المطبخ...ويوم طلعت..رفعت نظري وانتبهت لكنه هي ومنى فاتحات دريشه الاستراحه ويصورن....يصورني انا...!!!!... 
ابتسمت ..عشان جي كانت تبا الكاميرا؟؟؟...ماعليه انزين انا اراويج.... 
سويت عمري ما اشوفهن ومشيت لين ماوصلت الاستراحه... ودخلت من الباب الخلفي ... ودخلت عليهن فجاه وهن يظحكن ويسولفن...وكنه شاله الكاميرا.... 
يوم شافني تفاجئن واختفت الظحكه عن ويوههن.... 
وقفت شوي مكاني اطالعهن بنظره تهديد وشك....واستمتعت وانا اشوف الارتباك عليهن...مشيت شوي شوي صوب كنه اللي كانت تتراجع كل ما اتقرب....ومادريتبها الا وهي حاظنه الكاميرا ولافه عني وتركظ... 
جان اهزبها.. 
يوسف: تعاااااااااااااالي...تعالي هني وين ماكنتي واقفه.....!! 
وقفت كنه متوتره وماتحركت بس كانت اطالعني بعين زايغه.... 
مديت ايدي وسحبت الكاميرا عنها..وحطيت عصيري عالطاوله... وقعدت اطالع كنه شو مصوره في الشاشه الصغيره... 
رفعت حواجبي وانا اطالع الفلم.... طبعا مايحتاج اقولكم عن شوو كانت اغلب لقطات كنه اللي مصورتنها... 
اما كنه ومنى كانن ساكتات وكان على رؤوسهن الطير... 
بعد ماخلص الفلم رفعت عيني لكنه اللي كانت اطالع الارض باحساس بالذنب... 
يوسف: امسحه.؟؟ اسجل فوقه؟ 
كنه:..............كيفك... 
قعدت افكر شو اقولها وكيف ارد عليها...!!..تبون الصدق كسرت خاطري....!!.. 
رجعت لها الكاميرا واحس ان منى تراقبنا بشكل... 
يوسف: سماح هالمره....بس تراني ماحب حد يصورني... 
خذت الكاميرا عني ومازالت اطالع الارض.... 
اضفت لها بلهجة مزح.. 
يوسف: بعدين اذا بغيتي تشوفيني ماعليج الا تتصلين وبيي بيتكم....بس تصوير لا... 
رفعت نظرها لي.... 
كنه: ياااااااااااااااالله يالخقاق....وايد شايف نفسك....!! 
يوسف: هههههههه .... منّـــوووه شوفيها بنت عمج ان صورتني ياويلج انتي مب هي...انا بسير... 
كنه: ماعندي سالفه جان بصورك بعدني مره ثانيه.....!! 
ظحكت عليها وهي تحاول تغبي اهتمامها.... 
خذت عصيري وخليتهن وطلعت عنهن برااا وقعدت مع الجماعه بعد مارجعوا ناصر ومايد.... 
--------------------------------------- 
اليوم: الخميس... 
المكان: في المزرعه.. 
الوقت: الواحده وخمس وعشرون دقيقه ظهرا... 
--------------------------------------- 
(ناصر).... 

مكتوب عليه اني ما انسى..... الله كاتب لي اني اواجه اشين اعمالي دايما عشان ما انسى....!!.. 
والا منو كان يتصور... اني بلاقي ابو البنت اللي تحرشت فيها يوم سايرين الصلاة..؟؟؟... 
ماتتصورون صدمتي يوم شفته...وكيف رحب بي بمحبه واحترام... 
لو يدري... بس لو يدري شو سويت بيلعن خيري...شو بيلعن خيري الا بيدفني وانا حي... 
صدقوني اني كنت ارتجف يوم اسلم عليه....وما ارتحت الا يوم راح مزرعته اللي هي عدال مزرعتنا... 
ياهي مصيبه... 
كانوا الكل قاعدين يسولفون ويظحكون... وكنت منتبه لنظرات نورة.... لكن اللي في قلبي شاغلني عن كل شي... 
مسكينه...كانت ايدها مكسوره...وبنية جسمها ضعيفه..مايندرا كم سنها شكلها صغيره وانا سويت فيها جذي.؟؟ 
الله يلعن الخمر...واللي علمني عالخمر... 
تذكرت ويهها...وملامحها الناعمه...!!.. صح عيبتني...لكني تمنيت اني ماشوفها مره ثانيه.... مابعرف وين اودي ويهي منها..وشو بقول وكيف بفسسر...!!.. 
لكن ان شاء الله ماتجمعني الصدف بها...ابدا ابدا.... 
والله يستر على عباده...والله صار بيني وبينها محد بيدري عنه ان شاء الله.... 
بس ماظني ننساه لا انا ولا هي....مستحيل.. 
فجاه حسيت بحد يدزني شوي شوي..التفت حصلت مايد يطالعني بفضول.. 
مايد: بلاك؟ 
ناصر: ماشي...مافيني شي.. 
مايد: امبلى شي شاغل بالك... 
ناصر: لا ماشي تفاهات بس... 
سكت عني مايد شوي لكنه تم يطالعني بتفحص...عقب قالي.. 
مايد: لا يكون عشان سافرت عنكم فتره طويله تغيرت علاقتنا..قبل تخبرني كل شي احين ماتقول... 
ناصر: افا عليك...لو عندي شي بقوله لك بس ماعندي... 
مايد: اكيد..؟؟ 
ناصر: هي اكيد...(والتفت لامايه اقولها)...يامي..ترانا يواعا...مب ناويين تغدونا والا شوو..؟ 
ام محمد: افااا عليك احين بقولهم يحطووونه.... 
نورة: خلي عنج خالتي انا بقوم اقولهم... 
قامت نوره وسارت المطبخ اما انا فما قعدت اطالعها لاني اولا ما اريد..وثانيا اخوها يالس عدالي ومابيحب هالحركه مني.... 
وبعد ماتغدينا وشربنا الشاهي الاحمر... طلعنا الدرجات وقعدنا نلعب بهن براا المزرعه مب داخل...وانا كنت مركب بطي ولد شما وراي وهو مستاااااااااااااااااااااااانس.... 

بصراحه.. 
ماعدا شوفت خلفان ابو البنت هذيج... كل السيره كانت حلوه وممتعه.... 
------------------------------------------ 
اليوم: الخميس.. 
المكان: بيت بو راشد.. 
الوقت: الثامنة والنصف مساءا.. 
------------------------------------------- 
(سهيل).... 

دخلت بيت خالوووه ووقفت عدال الباب وتظايقت يوم ماشفت سياره راشد.... 
وين سار هذا بعد...قايله اني بمر عليه وين ذلف..!!!!... 
دخلت الميلس ولا حصلت حد وكل شي مبند...طلعت ودخلت البيت ..تحنحنت وهودت ولا حد رد...عوذ بالله وينهم؟؟... 
وقفت مستغرب افكر في الصاله بروحي...فجاه نطت فحلجي شيخه وشكلها زايغه ومتلعوزه... 
يوم شافتني فرحت وتقربت مني بسرعه وبشكل متهور خلتني انا اتراجع عنها... 
شيخه: سهيييييييييييل...الحمد لله انك هني... 
سهيل: شوبلاكم شويخ...وين اهل البيت...؟ 
شيخه: فاطمه تعبانه وعندها امي...نبا نوديها المستشفى...يالله شغل سيارتك انا بلبس عباتي وبخبرهم.. 
سهيل: اوكي.. 
راحت عني شيخه بسرعه وهي تركض اما انا تميت واقف متوتر... 
تذكرت امي المرحومه يوم تعبت بولاده سيف.... الدب كان وضعه مب وضع ولاده وتعبها.... 
تحركت بسرعه ودخلت سيارتي الرنج داخل البيت..شوي واشوف خالتي طالعه وماسكه فاطمه اللي مدوخه وشيخه ماسكتنها من الجهة الثانيه... 
سهيل: سلامات سلامات يافاطمه ماتشوفين شر... 
قالت لي فاطمه بصوت هامس.. 
فاطمه: الله يسلمك... 
ام راشد: شحالك ابويه؟ سامحنا عاد بنعبل عليك بس لا بو راشد ولا راشد في البيت.. 
سهيل: افا عليج خالتي انا من اهل البيت تراني الا ولدج... وفاطمه شرات اختي...وبتقوم بالسلامه ان شاء الله لاتخافون عليها... 
شيخه: ان شاء الله... يالله امايه ركبيها.. 
وبعد ماساعدوا فاطمه عالركوب ورا ... 
شيخه: ركبي جدام انا بركب وياها.. 
ام راشد: لا والله انا بركب عدال بنتي...ركبي انتي جدام... 
ركبت خالتي ورا عدال فاطمه..وانا وشيخه تبادلنا نظرات متوتره..لكن ونظرا لان الوضع يحتاج السرعه ركبنا وتحركت انا بالسياره للمستشفى... 
طول الدرب وانا متوتر واتنافض يوم اسمع صوت فاطمه.... ومتوتر اكثر من قرب شيخه مني اللي كانت لافه بكبرها صوب امها واختها ورا... تقريبا..كانت لاصقه فيني بدون ماتدري... 
ماتتصوروون كيف كان شعوري ساعتها متضارب...ومتشوش... 
وين راشد؟؟... 
ليش غايب عن البيت..!!.. 
كنت افكر اتصلبه واساله بس ماكنت متفيج له الحين...كملت سواقتي للمستشفى اللي كان اخر الدنيا ويوم وصلنا دخلناها الطواري وعلى طوول حطوهاعلى كرسي وشلووها لطابق الولاده وانا وشيخه وراهم... 
دخلت العيوز مع بنتها للغرفة بينما شيخه ماخلوووها تدخل... 
راقبت ملامح ويهها وهي تتراجع في الممر ولاحظت انكسار خاطرها وخوفها... 
تقربت منها شوي.. 
سهيل: لا تخافين عليها مب اول مره تربي... 
شيخه: هالمره اشوفها تعبانه اكثر عن المره اللي طافت... 
سهيل: الله بيسهل عليها ان شاء الله.... عند منوو خليتوا ولدها؟ 
شيخه: عند البشكاره... 
يلست شيخه عالكرسي وعينها عالارض... وانا ماعرفت وين اسير او شوو اسوي.. فكرت اروح...بس لا..اخليهم رواحهم؟؟.. بقعد وياهم وبخبر راشد خله ايي... 
بس مادقيت...تميت اطالع شيخه... 
سهيل: شيخه..اييبلج شي؟ 
شيخه: لا...مشكور.. 
سهيل: ماي..عصير..!!.. 
هزت راسها بالنفي بصمت.... 
كسرت خاطري.. 
سهيل: لا تخافين عليها قتلج.. انا بتصل براشد احين وبخبره.. 
رفعت شيخه راسها فجاه اطالعني... 
شيخه: راشد في دبي... 
سهيل: في دبي؟؟؟؟ شو يسوي في دبي؟؟...متصله انا العصر وقال بيكون موجود في البيت ماخبرني... 
شيخه: آآ... اظني عبدالله ريل فاطمه سوا حادث ولين احين مانعرف شو طبيعه هالحادث اذا هو حادث بسيط او لا ..وهالخبر هو اللي خلى فاطمه تتعب ويتقرب موعد الولاده جي....الله يستر... 
سهيل: لاحول ولا قوة الا بالله.... 
مسكت تيلفوني بسرعه واتصلت براشد...وخذت منه العلوم كلها...وخبرته عن اخته...ويوم سكرت قالت لي شيخه اللي كانت عيونها تراقبني باهتمام كبير.. 
شيخه: هااااااا...شو قالك؟ 
سهيل: بسيطه ياشويخ عبدالله مافيه شي غير ظربه بسيطه فراسه وضمدوها له والحين يايين هو وراشد هني ماباقي شي عن يوصلووون...مافيه شر ان شاء الله... 
شيخه: الحمممممممدلله... عيل فاطمه يبا حد يخبرها حليلها... 
قامت شيخه ودخلت راسها للغرفه وطلعت لها النيرس وطلبت منها تزقر امها...وفعلا طلعت خالتي وخبرناها باللي صار...وفرحت وايد... 
ودخلت الحجره مره ثانيه تبشر فاطمه..يمكن يخف عليها شوي اللي هي فيه... 
رجعت شيخه وقعدت عالكرسي وهي حاطه ريل عريل وتهز ريلها بتوتر....!! 
قعدت اراقبها وهي غافله عني...تذكرت كلام مهرة اليوم الصبح.... معقوله شيخه ماتعدني مثل اخوها؟ واذا كانت فعلا مب معتبرتني اخوها شو موقفي انا من هذا..؟؟ 
انزين واذا كانت فعلا تعدني مثل اخوها شو اسوي؟.... كيف بعرف اصلا... 
اسالها.؟؟؟ 
اذا ماسالتها مابعرف...واذا سالتها ورفضتني مابروم اجابلها مره ثانيه... 
اوفففففففففف شو هالوهقه....!!!! 
اصلا الوقت مب مناسب... 
بس هذي اول مره اقعد وياها رواحنا بدون محد يسمعنا.... 
ياترا بتتكرر هالفرصه مره ثانيه والا..!! 
تميت ساكت وهالافكار ادور وادور في راسي...لين مر من الوقت ثلث ساعه ونحن ساكتين...اخر شي قلت لها بدون تفكير.. وانا عيني عالارض.. 
سهيل: شيخه...انا ابا اسالج شي مهم بالنسبه لي.... هممم...انا ابا اعرف انا شو بالنسبه لج...لاني ابا اخطبج...بس اذا انتي كنتي تعديني مثل اخوج سكتي عني ولا تردين...اما اذا كنتي متقبله هالشي سوي اي شي..لو حتى تتحنحنين اي اشاره المهم اعرف انج متقبله وانا ماريد احرجج بس محتاج اني اعرف... 

واخيرا طلعت...ماعرف ردة فعل شيخه شو هي لاني مازلت اطالع الارض باهتمام...وطال سكوت شيخه ثواني...اعتبرهم انا شهور... 
كنت متوتر حدي... لكن فجاه سمعت صوتها الهادي يقول.. 
شيخه: راشد يا... 
رفعت راسي بسرعه وقمت اشوف راشد وعبدالله يايين بسرعه صوبنا...وصديت صوب شيخه اطالعها بس حصلتها منزلة راسها للارض.... 
حسيت قلبي يغووور ويتفتت.... سكتت...ماردت علي شيخه...معناته انا مثل اخوها... 
ابتسمت بالم...يالله...اعرف احسن من اني اتم محتار وحاط امل... 
----------------------------------------------

نهاية الجزء السادس عشر


الجزء السابع عشر 
------------------------- 
اليوم: الخميس... 
المكان: في المستشفى.. 
الوقت: التاسعه مساءا.. 
-------------------------- 
(سهيل).... 
وقفت اتريا وصول راشد وعبدالله صوبنا وانا قلبي مب متحمل اللي عرفته توني.... 
عالاقل قبل ما اسال كان عندي امل... بس الحين خلاص...مالي حق افكر فيها او احبها... تصنعت ابتسامه لراشد وعبدالله وسلمنا عليهم... 
سهيل: الحمد لله عالسلامه ياعبدالله...ماتستاهل والله.. 
عبدالله: الله يسلمك ياربي.. هااا بشروني عن فطيم.؟ 
شيخه: من نص ساعه مدخلينها داخل...بعدهم شوي. 
قال عبدالله بملامح قلق... 
عبدالله: تعبانه.؟؟ 
ابتسمت شيخه تحاول تخفف عليه...وانا اراقب وقلبي يحترق... 
شيخه: شويه..لا تخاف عليها ان شاء الله بتقوم بالسلامه... بخبر امايه انكم وصلتوا... 
تحركت شيخه وانا مازلت اراقبها...فجاه طاحت عيني بعينها...مادري شو اللي شافته فملامح ويهي..!!.. 
لكن الي شافته خلى ويهها يحمر وتتوتر... 
دخلت شيخه الغرفه اما انا فما قدرت اقعد اكثر... استسمحت منهم وانسحبت وقلت لهم اني بييهم عقب اطمن... او بتصل... 
طلعت من المستشفى وسحبت الهوا لصدري...عل وعسى اهدى شوي...رفعت ايدي ليبهتي وفركتها بتوتر... 
الوقت ماكان مناسب... 
اناغبي....ماكان مناسب ابدا... 
ركبت سيارتي وحركتها..وبدون حاسية مني توجهت للسينما... وحضرت حيالله فلم ولا اندمجت فيه بعد ولا فهمت شي منه...بس كنت مسكر تيلفوني ..ماريد اشوف حد احين ولا اريد اكلم حد...ابا اتم بروحي... 
يمكن شيخه ماكانت تعني السكوت...!!.. 
يمكن احرجتها وماحصلت فرصه تتكلم بسبب وصول راشد ونسيبه..!! 
يمكن ويمكن.... 
بس كيف بتاكد...مستحيل اسالها مره ثانيه مالي ويه الا جان هي رمستني بالسالفه بروحها... 
ومااعتقد ان أي بنت لها الجرأة تتكلم بموضوع مثل هذا...!!.. 
عقدت حياتي...لا تحط امل ياسهيل...لا تبني امل من اول ويديد... 
طلعت من الفلم وكانت الساعه حوالي الـ11 ونص تقريبا... 
فتحت تيلفوني واتصلت براشد....وارتحت شوي يوم اطمنت على فاطمه اللي يابت ولد ثاني وماسمووه لين الحين...وهي بخير وماعليها شر... 
رجعت البيت وصادف وصولي مع وصول سيف مع جمال اللي مادري وين كانوا مرتغدين... 
سلمت على جمال وترييته يسير بيتهم... ودخلنا انا وسيف البيت... 
سهيل: وين كنت.؟ 
سيف: كنا في دبي وتونا واصلين... 
سهيل: شو تسوون في دبي.؟؟ 
التفت لي سيف بنظره استفهام.. 
سيف: ليش تسالني.؟؟...انا ريال مب ياهل تسالوني وين كنت وشو سويت...!! 
سكت واطالعت سيف ببرود ... كان مجرد سؤال مب تحقيق..ليش ياخذ هالموقف الدفاعي ..!!!... حطيت ايدي على صدره ابعده عن طريجي وقلت له ببرود.. 
سهيل: وريحة الزقاره بعدها فيك... 
بعدته عن طريجي ودخلت البيت وحسيته يمشي من وراي وهو ساكت...ركبت فوق ولاحظت ليت حجرة مهرة مازال مبطل...دقيت الباب ودخلت وحصلتها يالسه عالكمبيوتر اليديد... 
سهيل: شو تسوين.؟ 
مهرة: العب.. 
تقربت منها وشفتها تلعب ورقه...!!... 
سهيل: بنت خالتج ربت اليوم... 
رفعت نظرها لي متفاجاه... 
مهرة: والله..؟؟؟...فاطمه؟...شو يااابت؟ 
سهيل: يابت ولد...وماسمووه لين الحين... 
مهرة: وهي شو حالها بخير.. 
سهيل: هي بخير...المهم بسج من اللعب ورقدي.. 
مهرة: اوكي... 
خليتها وطلعت من حجرتها ودخلت حجرتي....تسبحت بماي بارد وطولت هالمره بالسبوح لاني كنت اسرح واااايد...افكر بشيخه.... وملامح الخجل الاخيره اللي طلعت على ويهها...!!!... 
-------------------------- 
اليوم: الجمعه.... 
المكان: بيت سلطان.. 
الوقت: الواحدة ظهرا.. 
-------------------------- 
(يوسف)... 
دخلت البيت معاي ناصر ومحمد وابويه...راجعين من صلاة الجمعه....وشفنا امي طالعه من حجرتها ... 
اول ماشافتني بركب حجرتي قالت لي.. 
ام محمد: ابويه يوسف...ازقر لي منى بالله عليك...منزربه فوق من اصبحت مادري شو تسوي... 
يوسف: ان شاء الله.. 
ركبت فوق ومريت على حجرة منى اللي كان بابها مفتوح..وسمعتها تتكركر...دخلت الحجره ووايقت عليها وعلامه استفهام على ويهي... 
حصلتها يالسه عالكمبيوتر واطقطق... 
يوسف: شو تسوين.؟؟... 
منى: اكلم ربعي... 
يوسف: نزلي امي تباج... 
منى: الحين..؟ 
حسيت بدافع مفاجئ وبفكره خبيثه يخليني اطلعها من الحجره احين.. 
يوسف: هي الحين الحين تباج سيريلها... 
منى: اوكي.. 
طقطت منى شوي وانا سويت عمري بروح حجرتي ويوم شفتها تركظ وتنزل الطابق التحتي..ركظت انا للكمبيوتر مالها... 
ورفعت المحادثات اشوف منو تكلم... فعلا كلهن بنات...وحده منهن اكتشفت انها كنه... ماكان عندي وقت اقرا شو كاتبات لكني سحبت قلم من مكتب منى ونقلت ايميلها على ورقه وخشيتها فمخباي...رجعت كل شي مكانه وطلعت من الحجره ودخلت حجرتي... حطيت الورقه في المكتب لين ما اشوف كيف بتصرف معاها عقب... 
بصراحه مادري ليش خذته...بس حسيت اني بحتاجه... 
شغلت كمبيوتري والشامل... 
ويوم شيكت ايميلي تلقيت مفاجاه .... 
كانت رساله من وضحه فيها ثلاث سطور....ثلاث سطور..لكنها زلزلت كل خلية فيني.. 
كانت تقولي بانه مشاكل صارت بين عمامها عسب الخطبه وموعد العرس ..واحتمال الخطبه تنفج... كانت تطلب مني اتدعى بانها تتحرر من هالالتزام عشان نرجع لبعض...!!!!... 
نرجع لبعض.؟... الحين عاد...!!.. 
قلبي كان يدق بالقو وبفرح.... لكن عقلي رافض الفكره... وصارت بينهم حرب شرسه... 
فاز فيها العقل... 
انا عودت نفسي على خساره وضحه...كيف ارجع مره ثانيه..؟؟... اذا رجعنا مره ثانيه لبعض هالقصة بتكرر مرتين وثلاث وانا ما اتحمل اكثر صدمات... 
لا... رغم اني اتمنى من كل قلبي نرجع لورا اسبوعين بس.... لكن ناصر معاه حق ...البدايه غلط...والحب هذا بكبره غلط... 
اسمحيلي ياوضحه.... لكن ان شاء الله ماتنفج خطبتج... اذا كان هذا نصيبج... لانه نصيبج مب معاي... 
تميت مسنتر عالشاشه اطالع فيها بدون ما اطالعها فعلا....افكر بحياة وضحه المضطربه والمتوتره الحين... 
وتذكرت كيف انها تحب تعيش بروتين غير عن الناس...ماتحب شي يتغير عليها...اذا كانت مبسوطه من وضع تحبه يستمر على طول...بدون ملل...!!..اكيد انها مب مرتاحه حاليا...وعايشه بترقب وقلق... 
حسيت بحد يدخل حجرتي ..رفعت نظري وكانت منى... 
منى: يوسف تعال تغدى... 
يوسف: اوكي... 
طلعت منى من حجرتي وراحت لحجرتها اما انا فخليت الكمبيوتر شغال عشان ارجع له بعد الغدا..ونزلت تحت... 
----------------------- 
اليوم: الجمعه... 
المكان: سيارة ناصر... 
الوقت: الخامسة عصرا... 
----------------------- 
(ناصر).... 
كلت حبة باندوول وشربت ماي...عل وعسى يخف الصداع اللي سببه الحلم اللي حلمته...او بالاحرى الكابوس... 
شليت شنطتي ونزلت تحت اسلم على امايه واروح بوظبي... 
وانا في الخط...هزيت راسي والذكرى تهاجمني من اول ويديد....ماكفى الحلم..!!.. 
كان حلمي عباره عن استرجاع للموقف... لكن الاصوات كانت اعلى... والحركات كانت اعنف... وصوتها وهي تقولي "الله يخليك..ابوس ايدك"... يتكرر صداه في عقلي بقوو... 
مسكت السكان بقو لين مابيضن صبوعي.... يوم عن يووم يزيد تفكيري وهوسي بهالبنت... احس اني لازم اشوفها... لازم اكلمها... بس هالشي مستحيل... 
لكني اعرف فقراره نفسي باني مابقدر اتخطى هالازمه الا اذا شرحت لها كل شي واستسمحت منها....بس كيف.؟؟.. 
مستحيل... مستحيل...المفروض مافكر في هالشي اصلا.... لانه مافي ولا طريقه.. اقدر فيها اكلمها بدون حضور اهلها بدون ما افضح نفسي... وافضحها هي وياي ... 
بعدين مافي مجال تسامحني...واذا كانت ماخبرت حد من قبل بتخبر الحين بعد ازدياد جرأتي... 
ياربي شو اسوي...ابا انسى...ساعدني.. 
ابا شي يشغل حياتي... 
شي يشغل بالي.... يشغل اوقاتي... عرس لا تفكرون...مب معرس الا يوم تعرس نوره النحسه...يارب ارزقها بريال يفكني منها وخلها تعرس سرعه... 
رجعت افكاري للمره الالف للبنت.... 
على طاري الزواج... خوفي ان البنت تعقدت من اللي سويته فيها وبترفض أي شخص اييها...اخافها تتحسب الرياييل واحد وتحلف ماتعرس...!!.. 
آآآآآخ ياربي انا شو سوييييت...!!!.. 
وصلت بوظبي بعد المغرب بشوي ... فتحت الدرايش في شقتي عشان تتهوى شوي... وبدلت ثيابي ولبست لبس الرياضه واتصلت بعبدالعزيز على طول... 
وصادف ان الريال بعده مارجع من خورفكان هو واهله...بالتالي ركضت بروحي اليوم... ومازال ويه البنت عالق فبالي... لا ...انا مابقدر اتحمل اكثر...لازم اشوفها لازم... 
لازم اشوف لي حل ... 
بعد ساعه الا عشر دقايق رجعت لسيارتي ووقفت مكاني وانا اشوف حد واقف عدالها..يوم تقربت ميزته... 
حميد..!!!.. 
ابتسمت وتقربت منه... 
ناصر: مرحباااااااااا الساع....مفاجاه بصراحه... 
ابتسم لي حميد وسلمت عليه... 
حميد: شفت سيارتك واقفه ...اتصلت بك مغلق...قلت بترياك عدالها بسلم عليك...شحالك؟ 
ناصر: والله الحمد لله ...ماشي الحال...سيارتك وين؟ 
حميد: وقفتها هناك...ليش؟ 
ناصر: بنتعشى رباعه...الحقني الشقه... 
حميد: ماعندي مانع... 
ركبت سيارتي وخطفت عالمطعم اللبناني وطلبت مشاوي ومحاشي وكوكتيل وخذتهم وياي الشقه... 
دخلنا انا وحميد اللي كان متعود على شقتي ويعتبرها بيته الثاني على قولته... 
عطيته كيسه العشا..وقلت له.. 
ناصر: اندوك رتب العشا وانا بتسبح خمس دقايق بس.. 
حميد: بشكار ابوك انا... 
ناصر: هههههههههههه محشوم... يالله عالمطبخ اشوف.. 
ظحك حميد وراح المطبخ وانا دخلت الحمام وتسبحت عالسريع...لبست ثيابي وطلعت لحميد اللي كان يالس في الصالة والعشا جدامه عالارض... 
يلست عداله وانا ابتسم.. 
ناصر: هااااااه...شو لعلووووم...؟ واخبارهم الربع... 
حميد: مثل ماتحيدهم...والله العلوم عندك... 
ناصر: ماعندي انا علوم... عندي جغرافيا جان تبا... 
حميد: هههههههه..لا صدق...صدق اللي سمعناه من عبدالله؟.. 
ناصر: حسب اللي قالكم اياه عبدالله... 
حميد: يقول انك بتودر الشله خلاص.... 
ناصر: لا...غلط... السالفه ومافيها ياخوي اني قررت التزم خلاص واتوب... وقلت لعبدالله اذا ما ابتعدتوا عن هالشغلات البطاله وياي بضطر اني انا ابتعد عنكم عشان ابتعد عن هالملذات وما ارجع لذاك الدرب... والا بالله عليك حد يبغي يخسر ربعه.؟؟... 
سكت عني حميد....بعدها قال لي ببطء.. 
حميد: اهنيك بصراحه... وتبا الصدق انا من زمان احس بتانيب الضمير من هالشغلات اللي نسويها...كنت افكر اني ابتعد بس ماكانت عندي شجاعه كافيه...كنت ابا حد يشجعني... 
فرحت... 
من خاطري فرحت... توبتي انا شجعت شخص ثاني عالهداية بعد..!!.. اجرها كبير عن رب العالمين... 
ناصر: والله حميد..؟؟... فرحتني...صدقني بتحس براحه مابعدها راحه... 
حميد: انا متاكد من هالشي...كنت اتريا الفرصه بس.. بس عندي سؤال اجاوبني بصراحه؟ 
ناصر: اكيد.. 
حميد: لكل توبه مفاجأة سبب....شو اللي خلاك اتوب فجاه.؟..وشو هاي الظربه على راسك.؟؟.. 
سكت..وتوترت..ماعرفت اقوله او لا...بس انا اثق في حميد ..وفي نفس الوقت احس نفسي ابا اتكلم مع حد بخصوصها...هاي البنت اللي شاغله بالي ليل نهار...كانها تنتقم مني عاللي سويته فيها.... 
ناصر: لازم.؟ 
حميد: اذا كنت تثق فيني كفايه...احب اعرف... 
ناصر: توعدني ماتخبر حد.. 
حميد: وعد شرف... 
ناصر: هممم... حميد...انا...غلطت..تحرشت في بنت...! 
كان على ويه حميد الجمود ومب متاثر باللي قلته...يترياني اكمل ...ويو ماكملت سالني وهو يرفع كتوفه.. 
حميد: شو يعني؟ مب اول مره...!! 
فهمني غلط..!!!.. 
ناصر: لا حميد مب مغازل... تحرشت فيها..والبنت هذي..بنت عرب.. معارف ابويه...واخوها العود ربيع اخويه محمد... تحرشت فيها يعني مسكتها وقربتها مني وكشفت غشوتها...وزين اني انتبهت لنفسي والا الله اعلم شو بيصير...!!!.. 
بطل حميد عيونه يطالعني برعب... 
حميد: لا...لا ناصر شو سويت الله ياخذ بليسك...شو ياك عليها ..ليش جي سويت..؟؟ 
هزيت راسي متوتر انا بعد.. 
ناصر: كنت مظارب ويا ابويه وطلعت من البيت معصب وفي الطريج شربت خمر...وتخيل انته الباقي.. 
حميد: حسبي الله على بليسك...واهلها وين عنك؟؟ 
ناصر: كانت بروحها في البيت وقربت بي في الميلس وجدمت لي الفواله.... آآآخ ياحميد.... لو تشوفها.. كانت ايدها مكسوره... وبنية جسمها ضعيفة وصغيره...شكلها جي في المدرسه...ماعندها ابدا خبره..والا كيف ادخلني وهي اروحها في البيت..!!!..وانا شوف شو سويت فيها... 
سكت عني حميد وهو يهز راسه باسف ويحاول يتخيل الموقف... 
ناصر: ترجتني البنت اني اخليها وماسويبها شي...وصوتها الحمد لله وصل لعقلي في الوقت المناسب وفجيتها... ويوم طلعت من بيتهم سرت البر بدون ماحس.. وكسرت غرشه الخمر عالشارع...ويوم كنت برجع للطريج انجلبت بي السياره وصار لي اللي تشوفه في راسي... 
رفع حميد نظره لي متفاجئ من هالخبر اليديد... 
حميد: انجلبت بك السياره بعد..؟ 
ناصر: ماياني شي انا بخير.. 
حميد: الحمد لله عالسلامه .. 
ناصر: الله يسلمك...شفت كيف ياحميد...الله مايضرب بعصا... وعقب كل هذا ماتباني اتوب..!!! 
رجع حميد يهز راسه باسف... 
حميد: والله اني مب قادر اتخيل اللي سويته...وماصار شي عقبها؟ 
هزيت راسي بالنفي... 
ناصر: انا ساكت وهي الظاهر ساكته... واللي معور قلبي ياحميد اني بعدها بيومين جي اضطريت اروح بيتهم انا ويوسف اخويه مره ثانيه وتغدينا هناك..وتعرفت على خوانها وابوها... ناس حشام والله وشوف انا شو سويت... وامس بالذات مصلي ويا ابوها الظهر... والاسبوع اللي طاف تلاقيت ويا اخوها وولد خالتها في العين مول...يعني شوف وين ماسير احصلهم جدامي يعني مافي مجال انسى او حتى اني اتناسى... 
حميد: وشو بتسوي احين..؟؟ 
سكت عنه شوي وعقب قلت باندفاع... 
ناصر: ابا اشوفها... 
حميد: شوووووووووووووه..؟؟؟..تخبلت انته... 
ناصر: هي تخبلت... حميد مب قادر اشلها عن بالي ليل نهار صورتها تلاحقني...احس اني لازم اشوفها.. 
حميد: شو تبابها تشوفها شو بتقولها..؟؟ 
ناصر: مادري.. 
حميد: ناصر..شو انته تحبها والا شي..؟؟ 
تفاجات من كلمته....شو ياب هذا في هذا... 
ناصر: احبها..؟؟؟...متى بواحي احبها ان شاء الله...؟؟..مايخصه الحب في هذا كله... 
حميد: عيل شو تبابها تشوفها .؟؟؟ 
ناصر: قتلك مادري... اصلا مافي مجال اشوفها ولا افكر اني اروح بيتهم مره ثانيه ابدا... هي مجرد رغبه... 
حميد: فرضا شفتها وكانت بروحها...شو بتسوي... 
فكرت شوي.. 
ناصر: بشرح لها وضعي وبستسمح منها ولو اني اعرف انها مابتسامحني... 
حميد: ناصر..بقولك شي...دامك غلطت عالبنت... ليش ماتصلح غلطك وتخطبها..؟؟ 
ناصر: تتحسبني مافكرت بهالشي؟..فكرت...بس اهلي مابيطيعون دام بنت عمي مازالت تترياني...وبعدين البنت مابترضى فيني... مش بعد اللي سويته فيها...خلها على الله انته بس... 
حميد: الله يعينك...بصراحه مشكله... 
ناصر: يعين الجميع...تعال نتعشى عن يبرد العشا... 
قمنا انا وحميد وتعشينا وقعدنا نسولف لين 11 في الليل وبعدها استاذن مني وراح...ورحت انا انام...واحلم كوابيس من اول ويديد.... 
------------------------------
اليوم: الجمعه.. 

المكان: غرفة شيخه... 

الوقت: الثانية عشره مساءا.. 

------------------------------ 

(شيخه)... 


انسدحت على شبريتي والابتسامه مرسومه على ويهي... اشياء وايد صارت من امس لليوم... 

واهمها كلام سهيل.... مادري شو اللي قلبه فوق حدر جي وخلاه يقولي هالكلام وبهالطريقه هذي..!!!.. 

مب مصدقه انه يبا يخطبني.... 

مب لاني مب متخيله نفسي كزوجه لسهيل لا بالعكس تخيلت وكذا مره بعد...بس الطريقه اللي قال فيها كلامه حيرتني لانه مب من هالنوع... وماتوقعت انه يبا يعرس ابدا عشان جي شليت من بالي فكره اني اكون لسهيل ويكون لي.... 

احلام المراهقة اللي كنت احلم بها خلاص اختفت ... كله شليته من بالي بسبب امتناعه هو عن مجرد التفكير بالزواج... ولاني مابغيت انصدم..ماقمت افكر بالعرس انا بعد... 

يوم قال كلامه ذاك...انصدمت وبلعت لساني... ماعرفت شو ارد عليه... اصلا ماقدرت افكر لاني انتبهت لراشد وعبدالله... 

لكن معقوله يسالني هالسؤال....واضح جدا اني ما اعتبره اخوي... رغم المغايظ والسوالف بس بعد..كيف ماحس..!!!..تفكيري بسهيل مب اخوي ابدا ابدا.... 

تنهدت وانا افكر فيه يوم زار فاطمه اليوم...كيف طنشني وماالتفت صوبي ابد... اكيد اعتبر سكوتي رفض...بس كيف يتوقع مني افكر برد وانا اشوف اخوي ياي صوبي..؟؟؟؟... اكيد بنجلط وببلع لساني....!!. 

اوهووو ياهي سالفه عويصه...برااايه اكيد بيرمس في الموضوع مره ثانيه...او بحاول اوصل له اللي صار بشكل او ثاني...مسكين سهيل..اكيد انصدم... 

انجلبت على يمبي وانا اتذكر شي ثاني مضحك...لكني كنت كاتمه ظحكتي لاني ماريد اضحك على ذاك الخسف وعلى حركاته... 

الخسف اللي اتكلم عنه كان عمر...اخو عبدالله...اللي يوم سمع خبر ولادة فاطمه يا على جناح السرعه هو واخته ليلى...وصادف اني كنت موجوده..طبعا تميت متغشيه ومتلعوزه ويالسه اخر الغرفه... 

وحظرته سلاماته ماتخلص وسوالفه بلا قياس مع حرمه اخوووه... وشفته كذا مره صد صوبي ويتصاصر هو وفطيم علي...بغيت ساعتها انش واروغه من الغرفه... 

الحمد لله ان حس على دمه وطلع برا مع قوم راشد... 

تذكرت سؤال ليلى الضاحك يوم تقولي لين وين احين شعرج..؟؟ 

بغيت اروغها ورا اخوها هذي بعد شو يعني يايه تطنز..؟؟.. بس الحمد لله اني افحمتها يوم قتلها شعري لين وين اما هي اكتشفت انها قصت شعرها لين الارداف...يعني شعري انا اطول ياسلاااااااام... 

رجعت افكاري بشكل لا ارادي لسهيل.... احاول احلل مشاعري صوبه مب عارفه... 

بس انا متاكده انها مب اخويه... 

ورقدت وانا مازلت افكر فيه.... 

----------------------------------- 

اليوم: السبت... 

المكان: بيت خلفان 

الوقت: السابعه والنصف صباحا.. 

---------------------------------- 

(مهرة)... 



يلست في غرفة الطعام وانا لابسه عباتي وجاهزة.... عمتي المحبة اعلنت انها مافيها توصلني اليوم..وسهيل روح من قبل وشل سيف معاه..وابوي مازال راقد..ماتم عندي غير حمد... 

مهرة: يالله عااااد حمد بتاخر والله... 

حمد: صبري خلينا نكمل ريوقنا... 

مهرة: انته كل يوم ماتتريق شمعنى اليوم...انزين تريق بس بسرعه بليييييييز... 

لبسني حمد وتم يتريق وانا اتحرقص مكاني...لين اخيرا خلص وقام يتغسل...ركبت السياره معاه وتوجهنا للجامعه... 

نزلت ودخلت الجامعه وانا اضم الدفتر الصغير ..ماكان عندي وقت لين ماتبدا محاضرتي الاولى... طلعت جدولي وقريت اسم المبنى... وتذكرت مكان المبنى هذا يوم رحت استكشف ذاك اليوم... 

لكني يوم وصلت له افتر راسي من الصفوف المتشابهه..لكني في النهاية عرفت كلاسي وين ودخلت بتوتر... 

ويلست على كرسي فاظي...وبعد دقيقه قعدت عدالي بنت ما اعرفها... وبعد دقيقه ثانيه دخل ريال...او بالاحرى دكتور لابس بدله وله شنب..اووففف...يالله هذا كلاس من اربع كلاسات...ان شاء الله بقية الكلاسات حريم يدرسني.. 

بدا الدكتور يعرف عن نفسه وعن قوانينه وكيف طريقه تدريسه ووزع علينا اوراق... وقبل مايخلص وقت المحاضره بشوي طلعنا...ميت اغراضي واوراقي وطلعت من الكلاس... 

ماعرفت وين ارووح.. فكرت اروح اتريق... 

ومشيت بطريجي لين ماوصلت الكافتيريا... كان شوي زحمه وشلل البنات نفسهن في كل صوب...فجاه سمعت حد زقرني..يوم تلفت حصلت عليا وحمده يالسات على زاويه وياشرن لي.... 

فرحت..سرت صوبهن واناشاقه الحلج.. 

مهرة: اهليييييييييين انتوا هنيي.. 

حمده: هي نعم..قربي..شحاااااااااالج؟ 

مهرة: بخييير شحالكم انتوا.. 

يلست وياهن وقعدنا نسووولف.. 

عليا: احين الساعه عشر بنظهر رباعه من هني..عندنا محاضره عربي اظن كلنا مع بعض... 

مهرة: هي كلنا رباعه في محاضرة العربي... 

حمده: احسن شي عشان ما ارقد... 

عليا: هههههههههه يمكن يطلع الاستاذ يظحك ودمه خفيف.. 

مهرة: ان شاء الله تطلع حرمه.. 

حمده: لااااااااااااااا دخيلج ماريد حريم.. 

مهرة: ليش عاد..؟؟ 

عليا: لاعت جبوودنا من الحريم في المدارس خلونا نغير... 

مهرة: بصراحه انا اتمناهن كلهن حريم... 

عليا: هههههه مهرة مب مستعدة للتغيير... 

مهرة: برتاح اكثر معاهن ... 

حمده: بس يقوولون الاساتذه الرياييل يشرحون احسن ومتفهمين اكثر... 

عليا: قومن نتريق قومن ماشي وقت... 

قمنا نشتري ريوق ورجعنا نتريق... وبعد ماتريقنا وسولفنا سرنا محاضرة العربي اللي كانت فمبنى قريب وبااااااااااااااارد وهالشي عيبني وايد فيه... 

لكن اللي شفته في الكلاس ماريح نفسي...البنات الموجودات اغلبهن بناطلين ومب متحجبات...!!!..وشكلهن جي اطباعهن مب مثل اطباعنا... 

نحن طنشنا الموضوع وقعدنا مع بعض تقريبا اخر شي... 

وصدمتي الثانيه كانت ان الدكتور طلع ريال ومصري.. تم عندي كلاسين وان شاء الله يطلعن حريم... !!! 

------------------------------ 

اليوم: السبت.. 

المكان: غرفة المستشفى... 

الوقت: الخامسة والنصف مساءا.. 

------------------------------ 

(راشد).... 



انصدمت يوم فتحت باب الحجره وحصلت عيون مهرة مجابلتني...اللي على طول نزلتها عني للارض كاني باكلها...!!!... 

كانت يالسه عدال شيخه وحاطه فهد ولد فاطمه على ريولها... 

راشد: السلام عليكم... 

ردوا كلهم علي السلام.. 

سلمت على عمة مهرة امنه وسالتها عن حالها وطنشت مهرة ولاحتى صديت صوبها... 

سرت صوب فاطمه وقعدت اسولف وياها شوي...اللي صاصرتني اول ماوصلت صوبها.. 

فاطمه: مافيك معنى..شحقه ماتسلم على بنت خالتك.؟ 

راشد: لاني مابا... 

فاطمه: شو مسوتبك..؟.. 

راشد:هالبنت كله تتحسبني باكلها احسن لي ما احتك فيها نهائيا.. 

بطلت فاطمه عينها مستغربه من كلامي... 

فاطمه: شو هالرمسات هاي راشد انته اكبر من جذي.. 

راشد: ولاني اكبر من جذي مابحط عقلي بعقل ياهل..مافي داعي اسلم عليها...المهم انتي شحالج اليوم.؟ 

فاطمه: الحمد لله بخير.. 

راشد: بتطلعين باجر؟ 

فاطمه: ان شاء الله باجر الصبح بنطلع... 

راشد: ماقررتوا تسموونه الولد.؟ 

ابتسمت فاطمه بحنان ... 

فاطمه: بتشاور بعدني ويا عبدالله...عمر محتشر يبانا نسميه عليه... 

راشد: ان سميتيه عليه لاانا اخوج ولاتعرفيني... 

فاطمه: هههههههههههههههههه ليش؟ 

راشد: بس.. عنبو كله بتسمين عيالج من صوبهم سمي حد علينا نحن بعد... 

فاطمه: ههههههههه بنتفاهم بعدين... 

راشد: خلاص انا بخليكم احين بسير...تامرينا بشي؟ 

فاطمه: سلامت راسك..الله يحفظك... 

راشد: الله يسلمج..فمان الله.. 

صديت عنها وياي بطلع من الغرفه لكن سمعت حد يزاعج باسمي...التفت حصلته فهوود رافع ايده صوبي ويناقز في ثبان مهرة... 

فهد: خالي راشد ...خالي راشد... 

وقفت عند الباب اطالعه.. 

راشد: شو تبا..؟ 

فهد: بسير وياك .. 

راشد: مافيني عليك... 

فهد: والله والله والله... 

راشد: شوف الهرم بعد يعرف يحلف...!!!!.. 

شيخه: ههههههههههاي تعال شله انزين... 

راشد: وهو مايروم يمشي..؟؟ 

شيخه: مسكييين منفدعه ريله اليوم الصبح مايروم ياجب عليها.... 

حست بوزي انا.. وتقربت من فهد او بالاحرى من مهرة... ومديت ايدي وخذته...وهو مستااااااااااانس..يوم رفعت عيني طاحت بعين مهرة... 

وانصدمت صدمة حياتي يوم ابتسمت لي... 

تميت اطالعها مستغرب ...مادري ابتسمت لي انا والا كانت تبتسم لفهوود اللي راسه عدال راسي ..!!!.. 

تميت واقف جي اطالع ومستغرب حتى مارديت لها الابتسامه... 

شييخه: بلاك راشد واقف جي... 

راشد: ابا اتاكد من اللي شفته حلم والا علم..؟!!.. 

كنت ارمس وعيني على مهرة وهي منزله عيونها تحت... 

شيخه: وشو شفت... 

راشد: طويلة العمر الشيخه مهرة بنت خلفان تدري...!.. 

ابتسمت مهرة وعينها مازالت عالارض... 

شو اقولكم.... 

بغيت اعطيها طرااااق لانها بابتسامه وحده قدرت تذوب كل الثلج اللي كان فصدري بسبب عمايلها...!!!... 

ابتسمت انا بعد وصديت عنها عن اضعف واكنسل الطلعه وادقها سوالف وياهم... التفت لفاطمه وقلت.. 

راشد: بشل فهد ويايه وبرده عقب... 

فاطمه: انتبه عليه.. 

راشد: ولا يهمج... فمان الله... 

طلعت من الغرفة ...لكن كان من المستحيل عقلي يطلع منها...!!... 

------------------------------- 

اليوم: السبت... 

المكان: غرفة يوسف.. 

الوقت: السادسه مساءا.. 

--------------------------------- 

(يوسف)... 



كنت فاتح الماسنجر وحاط الورقه اللي فيها ايميل كنه جدامي... 

وافكر... 

اظيف والا ما اظيف..!!... 

خاطري اكلمها من دون ماتدري انه انا.... بس اخافها ماتكلم حد ماتعرفه..وهذا شي زين بس خاطري يكون استثناء في حالتي هاي بس..!!!... 

شو اسوي شو الحل..؟؟ 

رن التيلفون..وطلع لي رقم غريب... 

يوسف: آآلوووه..؟!.. 

منى: مرحبااا يووووسف... 

عقدت حياتي..واطالعت الساعه في ايدي... 

يوسف: وين انتي..؟؟ 

منى: في الجامعه.. 

يوسف: منى..لين الحين.؟؟...الساعه ست..!!. 

منى: ادري.. 

يوسف: وانتي من ثمان سايره الجامعه حشى شو تسوين هالكثر..؟؟؟ 

منى: دوامي يخلص اربع وقعدت اتريا كنووه دوامها يخلص خمس..ويلسنا ساعه واحين نبا ني...!!! 

يوسف: تبون توون..؟؟؟ انتي وكنوه؟رباعه والا كل وحده اروحها..؟؟ 

منى: رباعه... 

يوسف: وانا دريولكم..؟؟. 

منى: ههههههههاي محشوم بس ماحصلنا حد اييبنا...امايه شاله الدريول .. ويدوووه نفس الشي.. ومايد ساير دبي... واحين دقينالك نشوف بتيبنا والا لا.. 



سكت.. كنت مبدل ثيابي ومتعايز اطلع من البيت... 

يوسف: خلاص اوكي...بييكن احين.. 

منى: مشكوور فديت روحك...يالله باي.. 

يوسف: باي.. 



سكرت الكمبيوتر وبدلت ثيابي ....وتعطرت...وتكشخت..وانا مادري عشان شو كل هذا..لكني مابغيت اوقف وافكر... شليت نظاراتي الشمسيه وبقية اغراضي وطلعت.. 



يوم وصلت الجامعه ووقفت في المواقف...ماطولت وانا واقف اتريا الا ومنى وكنه طالعات متغشيات... توترت واعتدلت في قعدتي.. والتفت للسيت الوراني اشوفه مرتب او لا..؟؟ 

ماكان مرتب...بس ماكان عندي وقت ارتبه بعد... 

ركبت منى عدالي وكنه وراها...وسلمن ورديت عليهن السلام.. 

تحركت بالسياره وطلعت من الجامعه وفجاه انتبهت لنفسي باني ماسلمت على كنه ولا هي سلمت... 

صديت صوبها شوي ورجعت اطالع الشارع وانا ابتسم.. 

يوسف: شووو بنت العم منتطبه علينا..؟!!... 

كنه: هي.. 

يوسف: صبري بدورلج درام بوقف عداله.. 

منى: هههههههههههههههههههههههه... 

كنه: بعد تصب الزيت عالنار..ماعليه جان ما سحبت صوره لك من الكاميرا ونشرتها في الانترنيت.. 

يوسف: هههههههههههههههههه... شحقه زعلانه انزين.؟ 

كنه: ليش تفشلني وتنازعني...!!.. 

يوسف: وانتي شحقه تصوريني... 

كنه: كيفي.. 

يوسف: وانا بعد كيفي... 

كنه: اوكي بمسح الشريط.. 

يوسف: هههههههه كيفج بس انا ماروم امسح هزبتي لج... 

منى: اييييه شو بلاك على بنت عمي...؟! 

يوسف: مب بنت عمي انا بعد..!!.. لا ادشين في النص.. 

كنه: لا والله كيفها ادش في النص..!! 

يوسف: عيل انتي جبانه... 

شهقت كنه وحسيت انها شوي وبتنقز علي بتكفخني... 

منى: حووووووووه تايم اوت..شو هذا يوسف بلاك..؟ 

يوسف: مافيني شي اسولف عادي.. 

منى: حشى اول مره اشوفك تسولف جي...اقول..ابا حلاوة اخطف عالدكااااااااااااااان.. 

يوسف: لاااااااااااء... ماشي حلاوه.... 

كنه: لا تتبيخل على اختك...!! 

يوسف: جب انتي لا ادورين في النص بين خوان... 

منى: برااايها ادور في النص.. 

يوسف: ييييييييييييييه متعاونات علي اليوم....بوقف هني وبنزلكن ترا..والا جب.. 

سكتن منى وكنه كانهن صدقن تهديدي..بس من قال كنه تسكت..؟؟؟ 

كنه: بتخبرك هذي شووو بالضبط سيااره والا مكتب والا كبت للثياب..!!!..والا شو بالضبط..؟! 

يوسف: حمدي ربج اني بوصلج...لا تطنزين... 

كنه: والله صدق ماتروم توقفها وتقول للخدامه تنظفها...؟ 

يوسف: ماحب حد يحط ايده على سيارتي... 

كنه: عيل نظفها ارووحك ليش جي... 

يوسف: كنووه لمي ثمج... 

كنه: ههههههههههههههاي ماروم... اعع موصخ سيارتك لو دريت انها جي ماركبتها... 

يوسف: مسودة الويه..قسم بالله انا اعرف دواج وين بتشوفين.. 

كنه: هههههههههه بشوووف...كوني شاهده منى اخوج يهددني... 

منى: وانا اشهد... 

يوسف: سمندييييغا انتي... هي تاذن وانتي تصلين سيده... 

تمن منى وكنه يتظاحكن....وطول الدرب ونحن على هالحال... 

بصراحه السوالف وياها ولو انها احيانا تقهرني كانت لها طعم ثاني...وطول ما انا في السياره لين ماوصلناها وردينا بيتنا وهي بعدها فبالي ولا فكرت فشي ثاني غيرها...
_________________

نهاية الجزء السابع عشر

شيخه: خيبه تخيبه شووو صاااار ؟ شو سوا.؟ 
مهرة: مادري..ماسوا شي..لحقني لين الجامعه شفته جدام الباب...وكان نازل وبايي صوبي بس انتبهت وشردت عنه... 
شيخه: خيبه..!! هذا شوو ؟ حيواااااااان.؟؟.. جدام الناس جي فووظى السالفه عنده..؟؟ 
مهرة: شيخه شو اسوي والله اني ماروم احضر محاظراتي ولا اروم اطلع من الجامعه بعد اتروع اخافه بعده براااا... 
شيخة: .........مهرة.. استهدي بالله...روحي الحمام وغسلي ويهج وتنشطي..وحظري محاضراتج وانسي هالسالفه هذي..ادري صعب بس ان شاء الله بنتكلم يوم بترجعين من الجامعه... 
مهرة: في التيلفون في البيت ماقدر اتكلم..الا جان اشوفج ... 
شيخه: بشوووف بخلي راشد اييبني ان شاء الله بس انتي يوم تردين البيت اتصلي بي... وخلي حد من خوانج اييبج من الجامعه اذا شاف ريال مستحيل يتقرب صوبج... 
سكت..ماكان ودي اسكر عنها... بس معاها حق...الكلام بالتيلفون ماينفع... 
مهرة: ...اوكي شيخه...بتصلبج يوم برد...بس والله اني زايغه.. 
شيخه: لا تخافين انتي في الجامعه احين ومستحيل يوصلج ...هدي بالج .. 
مهرة: ان شاء الله..بحاول...خلاص شيخه بخليج عيل.. 
شيخه: اوكي غناتي...الله يحفظج.. 

سكرت عن شيخه وانا احس بشوية راحه... ورجعت ادعي على هالريال بانه مايتوفق ابد ابد.... مب ساد اللي سواه فيني وخلاني اتعقد ياي يكمل علي بعده..!!!...حسبي الله ونعم الوكيل.. 
----------------------------- 
اليوم: الاحد 
المكان: غرفة ناصر.. 
الوقت: التاسعه والنصف صباحا.. 
------------------------------- 
(ناصر).... 

طلعت من الحمام وانا انشف شعري عالسريع وعيني على الشبرية وين ماكان محطوط الدفتر الصغير الاصفر...! 
من يبته وانا اتجاهل وجوده...خايف من اللي بقراه من معلومات داخل الدفتر...مع انه في احتمال يكون الدفتر فاظي تماما ويكون خوفي عالفاظي..!! 
تنهدت بتعب وقررت اني انهي هالمساله... 
قفلت باب الحجره وانسدحت عالشبرية عدال الدفتر ومسكته ... وجلبته بين ايدي...وفتحته... 
اول شي شفته في اول صفحه هو " بسم الله الرحمن الرحيم"... 
غمضت عيني وانااحس بشعور غريب...باني ماسك شي شخصي للبنت اللي بغيت اهدم حياتها بسبب استهتاري..!!!.. 
شعوري غريب ولا ينوصف...!!..بس حسيت بالحزن الفظيع... 
رجعت افتح عيني وانا اكمل قرايه... 
مهرة خلفان الـ ..... 
الرقم الجامعي: ********* 
ومن بعده مكتوب جدول المواد والاوقات..والاماكن ان ما اسئت الفهم... 
كل هذا ماهمني... 
مهرة..!!..هذا اسمها..!..مهرة... 
يااا الله... صارت شخص صدقي الحين وله اسم... 
مهرة... 
قعدت اردد اسمها في الدقائق اللي تـــلـــت... مادري ليش...بس كل ماانطقه ياثر تاثير عجيب على نفسي...!!.. 
تمالكت نفسي ودققت بالمواد الموجوده... 
ان ما خانتني الذاكره...هذي مساقات المستجدين..اللي توهم داخلين الجامعه... 
معناته البنت اول سنه لها في الجامعه.... 
تقديريا عمرها...همممممم....19 سنه... 
ست سنوات بيني وبينها.... يالله يالووومي فيج يا..يامهرة... 
جلبت الصفحات ..فيه منها رسومات لورود وعصافير.. وفيه رسومات مثل الرسوم المتحركه... 
البنت بريئة... جلبت الدفتر وتصفحت اخر صفحاته... كانت اغلبها شعر...مب قصايد كامله...لكن مقتطفات... 
وفي صفحات كانت كاتبه شويه معلومات وارقام شكله من واحد من المحاضرات.. 
خلال لحظات صار هالدفتر اغلى ممتلكاتي...بحافظ عليه باحسن صووره... 
سكرت وقربته من ويهي اشمه... كانت فيه ريحه عطر خفيييييييييف... 
اكيد عطرها.. 
رجعته عالشبرية وانسدحت عداله افكر...لين ماغلبني الرقاد ورقدت....! 
---------------------------- 
اليوم: الاحد... 
المكان: ميلس بيت خلفان.. 
الوقت: السابعه والنصف مساءا.. 
------------------------------ 
(سهيل).... 

وقفت وانا اسمع صوت سيارة...اكيد هذا راشد ..قايل لي انه بايي... 
طلعت من الميلس ووقفت في الحوش مصدوم.... 
شويخ..!!!..شو يايبنها؟... ياني راشد وتوايهت وياه..اما شيخه التفتت لي من بعيد...مااجرأت اني اطالع فويهها وايد ولا اني اسلم عليها بعد ماتذكرت رفضها لي..!!!... 
صعبة على اي ريال... 
لكن صوتها وصلني من بعيد... 
شيخه: شحالك سهيل..!!.. 
تحنحنت عشان اصفي صوتي اللي حسيت به اختفى فجاه... 
سهيل: بخير الحمد لله...شحالج انتي شيخه.؟ 
شيخه: الحمد لله... 
طلعت في هاللحظة مهرة من البيت وهي ترحب بشيخه..وسلمت عليها ..بينما نحن انا وراشد وقفنا لاني كنت متاكد بان مهرة بتسلم على راشد..يعني هذا من الادب وشي طبيعي انها تسلم عليه صح؟.. 
لكن تخيلوا ...مهرة سحبت شيخه داخل البيت وسوتلنا ان وراشد اكبر طااااااااااااف... 

حسيت بالدخان يطلع من خلايا جسم راشد من الغيظ...التفت لي وقال.. 
راشد: شوف اختك.؟..اقص ايدي من هني اذا كانت صاحية...!! 
دخل الميلس وهو متنرفز ويلس عالكرسي...دخلت انا وراه وانا اضحك... 
سهيل: يااااهل طبها عنك... 
راشد: لا مب ياهل حشى...صدق صدق سهيل انتوا قايلين لها شي عني.؟؟ 
عقدت انا حياتي.. 
سهيل: شو بنقولها يعني..؟ وليش..؟ 
حرك راشد ايده بعصبية... 
راشد: مااطيقني ماطيق لاتشوفني ولا تكلمني ولا حتى تسلم.. الود ودها ماعندها ولد خاله.. 
سهيل: لا حرام عليك ...تستحي يمكن منك...مب متعوده هي عليك او انها تخالط رياييل حتى لو كانوا يقربون لها... اليوم تخبرني عموووه انها تنقبت في الجامعه بس عشان اساتذتها كلهم رياييل..!!.. 
راشد: عووذ بالله جي مابناكلها... 
سهيل: تستحي اقولك..مهرة مب اجتماعية زود يمكن تنقصها اللباقه في التصرفات ..عشان جي تبين لك انها دفشه شوي.. 
سكت راشد شوي وهو يصرف النظر عن هالموضوع...وبعدها قالي .. 
راشد: ذاك اليوم يوم سرت دبي عشان عبدالله ..قالي عمر انه شاف سيف فواحد من الفنادق....ووياه شله... 
عقدت انا حياتي من هالخبر...واستنكرته في نفس الوقت... 
سهيل: وعمر شو كان يسوي في الفندق...؟!!.. 
راشد: يقول كان عنده اجتماع عمل هناك... 
سهيل: والمعنى؟ 
راشد: المعنى انك انتبه لهالولد شوي...اشوفه شعره بينه وبين الضياع... 
تنهدت انا بظيج...كله انا كله انا....من وين تينا هالمصايب..!! 
سهيل: من وين بييبها انا والا من وين...!!.. اروحي اللي فيني كافيني... 
راشد: ليش شوفيك زود بعد..؟؟ 
تذكرت شيخه مره ثانيه اللي يالسه داخل البيت.....ببرود...وبراحه بال...اكيد مب مفتكره باللي سوته فيني...والاثر اللي خلاه رفضها لي في نفسي... 
سهيل: هممممم مافيني شي...المهم يالله قم جان تبانا نلحق عالشباب.. 
راشد: يالله.. 
قمنا انا وراشد ركبنا سيارته وطلعنا من البيت... 
---------------------------- 
اليوم: الاحد.. 
المكان: غرفة مهرة.. 
الوقت: الثامنه مساءا.. 
---------------------------- 
(شيخه).... 

راقبت باسف وغيظ ملامح مهرة وهي تشرح لي الموقف اللي مرت فيه اليوم كامل... 
حياتها غريبه بنت خالتي هذي.... 
شيخه: حسبي الله عليه شو يبابج شحقه يلحقج...ماكفاااه اللي سواه...مايخاف هذا..؟!.. 
هزت مهرة راسها بحسره... 
مهرة: انا مابسير الجامعه باجر... 
شيخه: لا اتخبلين... 
مهرة: والله مابسير...اتروع..والله اتروع... 
شيخه: لا تخلينه ياثر على حياتج يامهرة...تلقينه هو عايش حياته ولا مفتكر ولا متاثر مثلج... وانتي مستعده تخربين كل شي على عمرج بسبب هالشي... 
مهرة: شو اتحسبينه سهل عليه اللي صار... 
شيخه: ياعمري ادري انه مب سهل....بالعكس انتي قوية لانج متحمله تشلين كل هالشي بروحج..لو انا مكانج بنهار وكل العايله بتدريبي ...بس بعدني اباج تكونين اقوى من جذي وتطردينه من بالج..ركزي في دراستج واستمتعي بحياتج وحمدي ربج بانه ماصار ظرر صدقي فيج... 
مهرة: انتي شو تقولين..؟!!... كد حد لمسج او تقريبا حظنج غصبن عنج من دون اخوج او ابوج؟.. كد حد قالج حبيبتي وكشف عن ويهج وشعرج..؟؟؟...وتبيني ما اتاثر.؟! 
سكت عنها...معاها حق... 
هالحركه مب سهلة على اي بنت يهمها شرفها وسمعتها..لكن مع ذلك ماباها تسمح لهالشي بانه ياثر عليها... 
شيخه: اوكي لا اداومين باجر بس اللي بعده لازم اداومين... 
صدت مهرة بويهها لجانب ثاني كانها رافضه هالشي...لكنها بالرغم من هذا قالت.. 
مهرة: يصير خير لين ورا باجر... 
حسيتها متظايقه وايد من وضعها ومن اللي صابها...فحبيت اغير الموضوع.. 
شيخه: تعالي صدق..مبرووووك عالكمبيوووتر... 
ابتسمت مهرة.. 
مهرة: الله يبارك فيج...كل ما اشوفه اتذكر استاذ الكمبيوتر اللي يتلصق في البنات واعافه... 
شيخه: مهرة...كم مره بقولج الرياييل مب واحد...لا تتعقدين من الكل بسبب شخص خبيث.. 
مهرة: ماعفت الرياييل انا... 
شيخه: لا والله..؟..عيل شحقه ماسلمتي على راشد..؟ 
فجاه شهقت مهرة.. 
مهرة: ...نسيت والله....تراني قمت اشوفه وايد عشان جي احس ماله داعي السلام...وييه يالفشله.. 
شيخه: ههههههه ماعليه..بس بصراحه استغربت يوم ابتسمتيله امس.. حتى هو استغرب شفتي ويهه كيف صار.؟ 
احمر ويه مهرة وقالت.. 
مهرة: اسميج انتي....انا ابتسمت مب له..انا كنت اضحك عليه..شكله يضحك وهو شال فهوود.. 
شيخه: ههههههههه حراااام عليج وهو يتحسبج تبتسمين له هوو... 
مهرة: وشحقه اتبسم له بالله...مني والدرب...!!! 
شيخه: الابتسامه صدقه...يوم اقولج انتي متعقده صرتي لا تقوليلي لا... 
سكتت مهره وهي مبرطمه شوي واطالع الارض... 
شيخه: اييه...شوفيج..!!!.. 
قالت لي بصوت هادي.. 
مهرة: شيخه..!!..ظنج ليش لحقني..!!!... 
استغربت من سؤالها.. 
شيخه: هممم مادري... 
مهرة: تبين الصدق..(والتفتت لي اطالع فعيوني كانها تذكرت شوي توها بس)... ماكانت على ويهه نفس النظره اللي شفتها من قبل...هذي النظرة مختلفه.. 
شيخه: كيف يعني.؟ 
مهرة: هذيج النظرة خبيثه..خوفتني..نظرة لعاااابه واستهتارية...هذي غير.. 
شيخه: كيف غير اشرحيلي... 
قالت مهرة وهي تحرك ايدها تحاول تشرح شي صعب عليها شرحه....!! 
مهرة: كانه...كانه جي...يعني مادري كيف....كانه يترجاني بنظرته..!!!.. 
سكت عنها وعلى ويهي علامه استفهام...احاول اتخيل نظرة الترجي هذي...صعب اركبها عالصوره اللي تخيلتها له وهو يتحرش فمهرة...!!!.. 
شو القصد من ورا هالنظره ياترى...!!!. 
-----------------------------------------

نهاية الجزء الثامن عشر

الجزء التاسع عشر.. 
----------------------------- 
اليوم: الاحد... 
المكان: بيت خلفان.. 
الوقت: التاسعه والنصف مساءا.. 
------------------------------- 
(مهرة)... 
بست شيخه على خدها وكنت شوي وبلوي عليها ماريدها تروح عني...بس الوقت تاخر وزين منها انها يتني اساسا... 
مسكت ايدها وابتسمت لها فويهها.. 
مهرة: خلينا نشوووفج ..ومشكووره وايد انج يييتيني... ماتتصورين شكثر ساعدني هالشي..! 
ابتسمت شيخه.. 
شيخه: افا عليج مهروووه نحن في الخدمه...ههههههه بس ترا وحده بوحده انا هالمره ييتج ثاني مره لازم انتي تييني.. 
مهرة: من عيوني ان شاء الله مابقصر متى ماقدر.. 
شيخه: يالله حبيبتي مع السلامه... 
مهرة: سلمي على خالتي وفاطمه...الله يحفظج.. 
طلعت مع شيخه للحوش وشفت سهيل متساند على سيارة راشد وراشد واقف جدامه يسولفون رباعه بصوت واطي.. 
بدون قصد مني لاحظت تجاهل راشد لي اللي رفض حتى انه يلتفت صوبي..وكان معقد حياته...حسيت باللوم شوي... 
لايكون زعلان لاني ماسلمت عليه...؟؟!!!.. 
مهرة: راشد...!! 
التفت لي راشد مستغرب...وسهيل بعد......الشي اللي خلاني اتوتر..اخاف احصل هزبه والا نظرة معصبه من سهيل..بس كلهم كانوا مستغربين زقرتي ويبون يعرفون شو عندي...!!. 
مهرة: اسمحلي نسيت اسلم عليك المغرب...مب قصدي شي..بس الايام متشابهه عندي وتحسبت نفسي شفتك اليوم من قبل لاني شفتك امس.. 
سهيل وشيخه ابتسموا...بس راشد تم يطالعني كانه سرحان ...وتعقيد حواجبه اختفى... 
توترت..رفعت ايدي اعدل حجابي.. اللي ماكان يحتاج لتعديل بس بغيت اسوي شي وماقعد جامده جي... 
وراشد ماتحرك الا يوم ظربه سهيل على بطنه بخفه... 
ورجع عقد حياته مره ثانيه... 
راشد: لا عادي مهرة لا تهتمين...(والتفت لشيخه).. روحنا.؟؟.. 
شيخه: يالله... 
صد راشد صوبي وبعدها التفت لسهيل.. 
راشد: يالله تخلفنا العافية عليكم....فمان الله.. 
ابتعد سهيل عن السياره... 
سهيل: الله يحفظكم..فمان الكريم.. 
ابتعدت سياره راشد وطلعت من بيتنا...رجعت انا دخلت البيت وقعدت عدال عفرا اللي كانت يالسه مع عمتي... 
دخل سهيل وراي وقال... 
سهيل: وين سيف.؟؟ 
آمنه: اخوك بعده مارد من برا...مرتغد... 
التفت سهيل لي انا وقال.. 
سهيل: ماكنتي اترجمين له كلمات يوم الخميس حق امتحانه؟..شو سوا في الامتحان.؟؟ 
رفعت كتوفي بحيره... 
مهرة: مادري ماسالته...اصلا ماشفته يدرس وايد يوم الجمعه... 
نزل سهيل عيونه وهو يفكر شوي عقب رجع طلع من البيت... 
حسيت ان سهيل يبا سيف في سالفه مهمة...خفت..شو مسوي سيف بعد..!..شو بلاه هالولد يسود ويه كل يوم...!!!..اففف.. 
التفت لعفرا وانا اسمعها تقولي.. 
عفرا: هااا مهرة... علومها الجامعه...مريم اختي اتخبر عنج تقول وين تقعد ابا اشوفها... 
ابتسمت.. 
مهرة: الجامعه زينه... بس كنت اتمنى حريم يدرسني طلعوا كلهم رياييل... اما القعده فانا ماقعد فمكان معين...الظهر اتم برووحي محد عندي... 
عفرا: هي تبا تشووفج..قالت لي هاتيلي جدولها وانا بمر عليها وبشووفها.. 
مهرة: كيف بتعرفني..؟!.. 
عفرا: هههههههههههه هذي مريوووووم مايغلبها شي... 
ابتسمت... لكن ابتسامتي اختفت فجاه... 
تذكرت جدولي المكتوب في دفتري الاصفر اللي فقدته...واللي شله الريال على ما اظن...حسيت بقلبي يغووص حزن على حالي.... 
منو كان يتصور باني بطيح فمشكله مثل هذي...!!.. 
تمالكت نفسي وعدلت ملامح ويهي وابتسمت غصبن عني.. 
مهرة: بكتب لج جدولي باجر ان شاء الله.. 
عفرا: كتبيه اليوم عشان تتلاقن باجر بدل ماتقعدين بروحج الظهر.. 
قلت بسرعه وبتهور... 
مهرة: باجر مابسير الجامعه... 
فجاه التفتت لي عمتي مستغربه.. 
آمنه: ليش مابتسيرين.؟؟ 
ارتفعت انفاسي وانا ماعرف شو اقولها....فجاه تذكرت شي نسيته تماما....الحمد لله ربي يحبني يوم ذكرني بهالشي.. 
مهرة: عندي باجر مراجعه في المستشفى عشان ايدي... 
وتنهدت بارتياح يوم شفت التقبل على ملامح ويه عمتي وعفرا... انا فعلا عندي مراجعه باجر ونسيت السالفه تماما... 
وفرحت يوم حصلت لي عذر مقنع اني ماروح.... 
---------------------------- 
اليوم: الاحد.. 
المكان: غرفة يوسف.. 
الوقت: الحادية عشره مساءا.. 
----------------------------- 
(يوسف).. 
راقبت وقلبي يحترق وضحه وهي تطلع اوف لاين....حسيت فعلا انها النهاية... وانها اخر مره اشوفها او اسمع عنها.... 
تراجعت عالكرسي وتساندت...وعيني على المحادثه اللي مازالت مفتوحه جدامي..بينما العالم كلها يكلموني ويطرشولي مسجات وانا حتى مافتحت مسجاتهم ولا رديت عليها... 
كيف ارد عليهم وانا عندي وضحه..!! 
كيف اعطيهم اهتمامي في وقت كنت فيه اذبح حبنا واي امل لنا رباعه بايدي...وبنفسي...!!!... 
ماكنت اتصور فيوم باني انا اللي بنهي كل شي... انا الي كنت ميت عليها... ومازلت ميت فيها... انا اللي كانت عيوني تتحارق وشوي وبتنزل دموع من تيب وضحه مجرد فكرة الفراق بينا...!!..انا...!!.. 
مليت صدري بالهوا عشان اهدي نفسي المضطربه شوي...لكن هيهااات...!!.. 
عقلي في هاللحظة كان يتخيل وضحه المنهارة...شو بتسوي بعد ماطلعت اوف لاين.؟.. اكيد بتسكر الكمبيوتر وبتطيح على شبريتها وبتصيح لين ماتهلك عمرها...!!.. 
انا اعرفها... هذي وضحه..حياتي...اعرفها اكثر من نفسي...واكثر من نفسها...! 
مديت ايدي ومسكت الماوس ..ورجعت المحادثه من اول مادخلت وضحه...!!.. كنت قاسي وايد عليها...وكانت هي..متساهلة وايد معاي...مع اني اعرف في قرارة نفسي بانه وضحه اللي صار كان غصبن عليها...وبانها فعلا فرحت لفكره ان الخطبة ممكن تنفج وبانها بترجع لي...!!..لكن انا ماقدرت اتقبل فكره اني اعاني من كل هالظروف مره ثانيه اذا انخطبت من اول ويديد...او اذا رجعت الخطبه مره ثانيه بعد ماتنفج..!! 
هذيلا اهل...ولازم بيحلون مشاكلهم...مابيخلون العالم ترمس عليهم... 
قريت المحادثه ببطء...وانا اتفكر بكل كلمه طلعت منها... 
كيف كانت تترجاني اتفهم...كيف كانت تشرح لي بتوتر وبتفصيل كل اللي صار وياها بخصوص خطبتها.... 
كيف طلبت مني اصدقها..وهي عمرها ماطلبت هالشي مني لانها تعرف اني اصدقها فكل شي.. لكنها حست فيني باني مب الاولي..مب يوسف اللي حبته واخلصت له..!. 
انصدمت وضحه يوم قلت لها اللي عندي...وباني ابا انهي كل شي ... كل اللي بينا.... 
كيف سكتت...وكيف طولت لين ماردت علي...حوالي عشر دقايق اكلمها وماترد علي... 
وبعدها جاوبتني بـ "كيف يطاوعك قلبك؟"... 
تجمعن الدموع فعيني وانا اقرا جملتها مره ثانيه... كيف حسيت بانكسارها الحين..بينما من شوي يوم قالتها ماحسيت فيها وكنت معصب ورديت عليها بعصبية..!!.. 
فعلا كيف يطاوعني قلبي انهي كل احلامنا رباعه..!!.. 
كملت قرايتي للمحادثة.. 
وصلت للجزء اللي كانت تذكرني فيه بكل مواقفنا... 
ذكرتني بكل خططنا... كيف كنا نخطط لعرسنا بثقة... كيف كنت اخطط اني اتعرف على خوانها..واني ارابعهم بس عشانها هي..وكيف بخبر اهلي عنها...وكيف بخطبها....وين بنعرس..وشو بنسوي... ووين بنروح بعد العرس وكيف بنتعامل مع بعض... 
ذكرتني بعيالنا... 
كيف كنا نخطط كم بنيب من العيال....شو بنسميهم....!! واي مدارس بندخلهم... 
في هاللحظة الدموع المتجمعه فعيني نزلت فعلا.... 
كم الواحد بيتحمل..!!...كم.؟.. 
هذا حب ثلاث سنين يظيع فجاه جذي..؟!...كيف بقدر اتحمل وكم بكااااابر...! 
مهما يقولون بدايتي معاها غلط...مهما يقولون حب الانترنيت ماينفع .... مهما كانوا يفكرون باني كنت العب... 
مايهمني....! 
ولا يهمهاا... 
احاسيسنا كانت صادقه وفعلا كنا نحب بعض.... 
والا كيف كنا نحس ببعض...كيف يوم امرض هي ماتروم ترقد...وكيف اظيج انا بعد يوم احس بظيجتها...؟!.. 
وليش صاحت وضحه يوم انا حرمنت بمساق...هي صاحت بينما انا كنت اضحك بعدم اهتمام بوضعي...لكن هي اهتمت مني...!! 
كيف اني خططت بكل تهور باني اشوفها يوم خبرتني برحلتها لدبي مع التقنية..!!..وكيف طنشت كل محاظراتي ورحت دبي...بدون هي ماتدري بهالخطط... 
لكني ماتوفقت ولا شفتهم ...!!.. 
اشياء وايد تستحق الذكر بيني وبينها....لاني احبها..وهي تحبني....لكن النصيب مارحمنا...! 
وصار لازم ننتهي مثل مابدينا... 
خزنت المحادثه هذي لاني كنت احتاجها عندي...خزنتها في ايميلي..وسكرت بعدها الكمبيوتر... 
رحت الحمام وغسلت ويهي.. 
شي طبيعي اني مابقدر ارقد..مسكت سويجي وطلعت من الغرفه... يوم انا نازل تلاقيت مع ناصر يركب الدبي هو ومنى ... 
اطالعني ناصر... وعقد حياته... 
شووه..؟..ويهي يبين عليه مصابي.؟؟... 
ناصر: وين ساير؟؟. 
يوسف: بطلع.. 
ناصر: وين.؟ 
يوسف: احين انته اللي تحاااسبني شوف... 
التفت ناصر لمنى...وقالها.. 
ناصر: يالله..روحي حجرتج وانخمدي يالله... 
كان يهزبها بلا داعي وانا اروحي استغربت منه.. 
اطالعته منى وهي مبطله عينها.. 
منى: بسم الله انزييييييييييييييييين... 
وراحت منى حجرتها وناصر يظحك عليها.. 
نزلت انا الدري ونزل هو معاي... 
ناصر: يوسف شفيك.؟ 
التفت له اطالعه وانا عارف انه بيفهم علي... 
يوسف: صدري ظايج وابا اطلع اشم هوا... 
فعلا حسيت انه فهم.. نزل ناصر عيونه للارض ورجع رفعهن.. وسحب مني سويجي وقال.. 
ناصر: انا بعد صدري ظايج...بظهر وياك وانا اللي بسوق... 
نزل تحت ناصر قبلي وانا تبعته وانا احس بشوية ظيج...كنت ابا اطلع بروحي...مافيني اسولف ويا حد.. 
واذا كان ناوي يسولف بروووغه وماعليه منه... 
------------------------------- 
اليوم: الاحد.. 
المكان: سيارة يوسف.. 
الوقت: الحادية عشره والنصف مساءا.. 
-------------------------------- 
(ناصر)... 
كنت اسوق السياره وانا ساكت....وبطرف عيني اشوف يوسف وهو مسند راسه على ورا ومغمض عينه...كان بلا سفره.. ولابس بجامه نوم رمادية...!!.. 
حسب علمي..يوسف اول مره يطلع من البيت بهالشكل...اكيد شي جايد صار...وانا متاكد بان هالشي له علاقه بحب الانترنيت هذا... بصراحه انا مب موافق علىهالشي...واحسن له ينسى... 
هوسة الكبير بالكمبيوتر والانترنيت خلاه يبني حياته كلها داخل جهاز...!!!...وهذا شي غلط... 
لازم يعيش الحياة اللي نحن عايشين فيها...مب خيال.. 
سكت..مقدر موقفه وماريد اني ازعجه.... 
لو كنا في مناطق الشمال...كنا بنروح البحر في هالظرف... 
لكن نحن اهل العين... المكان هذا المفضل عندنا... 
توجهت بسيارة يوسف لجبل حفيت... ومسكت شارع الصعوود ناوي اني اروح لابعد حد في اليبل... 
يوسف انتبه لارتفاع السياره..بطل عينه وتلفت ويوم ادرك وين انا رايح سكت وماقال شي.. 
كانه استحسن خياري هذا... 
وصلنا لقمة الجبل..كان في كم شخص..بس ينعدون عالاصابع...نزل يوسف وراح للحافه وتم واقف هناك.. 
يطالع تحت والتجهم على ويهه... 
خليته بروحه عشان يهدي نفسه ...ورحت للجهة الثانيه... 
اطالعت تحت انا بعد وحاولت اخمن...وين المنطقة اللي ساكنه فيها مهرة.... 
مهرة...قمت اقول اسمها بكل سهوله وكل شوي احصله داير علساني...حتى بدون مناسبه...!!!.. 
رجعت اتفحص المناطق واتبع الطرق... 
منطقتهم قريبه من جبل حفيت...قدرت اخمن مكانها رغم الارتفاع الكبير ... ومن ساعتها وانا مب قادر ازحزح عيني عن مجموعه الانوار في هذيج المنطقه..!!.. 
ياترى شو تسوي الحين..!!...رقدت.؟ 
والا تفكر فيني وباللي سويته فيها....وتتساءل ليش لحقتها .؟.. 
اكيد بتسال نفسها هالسؤال.... 
انا نفسي اسال هالسؤال ومب عارف الجواب...كل اللي اعرفه اني حسيت برغبة عارمه اني اشوفها مره ثانيه... 
ومن بعد ماشفتها وحصلت دفترها الاصفر الصغير....ارتحت نسبيا... 
ما افكر ارجع الدفتر...هالدفتر يخلي نفسي متوازنه شوي... اذا رجعته بيرجع لي الشوق باني اشوفها واخاف المره اليايه ماقدر اسيطر على نفسي واسبب لها مشاكل...!! 
يكفي اللي سويته بالبنت لين الحين... يكفي.. 
بخلي الدفتر عندي عشان يذكرني بها.. رغم اني متاكد من اني مابنساها لو طال بي العمر... 
لانها مش اي بنت عشان اقدر انساها بسهوله...! 
هذي مهرة... البنت اللي رجعتني لعقلي..ولديني...وطريج الصواب...وتحملت هي نتايج رجعتني لصوابي هذي...وعاشت بخوف دايم...بسببي انا...! 
تمنيت في هاللحظة فعلا انه يصيبها فقدان ذاكره وتنسى... 
عشان ما اتم متعقده ...وخايفه... 
التفت ليوسف حصلته يالس عالارض ويطالع العين من مكانه العالي...كانه يقارن مشاكله بمشاكل كل العالم اللي تحت نظره... 
سرت عنده ويلست عداله بصمت... 
وبعدها سالني بصوت هادي.. 
يوسف: ليش مارديت بوظبي...ماعليك دوام؟ 
ناصر: بلى..بروح بعد صلاة الفير ان شاء الله... 
يوسف: بتتعب جي.. 
ناصر: ماعليه..بوظبي ملل..ويوم برد من الدوام برقد.. 
سكت يوسف شوي وعينه مازالت اطالع العين من فوق... 
ناصر: تحس انك بعيد عن الدنيا صح..؟!!.. 
هز يوسف راسه بالايجاب ... 
يوسف: لو انك بعيد عنها بس مع ذلك المشاكل تلحقك... 
ناصر: هههههه شي طبيعي هذا.. بس بعد فتره تبدا تتساءل عن سبب المشكله فعلا وليش صارت مشكله...لانها تفقد اهميتها مع الوقت... 
كلامي كان مقصود...راقبت ملامح يوسف والتاثير اللي بيخليه كلامي عليه....شفته يغمض عيونه بالم..وبعد مافتحهن سكت فتره وعقبها قال.. 
يوسف: قوم خلنا نرد البيت...ورانا دوامات...وقعدتنا بلا فايده.. 
قام يوسف وركب السياره...وترك لي مقعد السايق...شكله ماله مزاج يسوق...وشكل المشكله اكبر من مجرد حب انترنيت وظاع... 
استغربت...بديت اشك فعلا بان يوسف من خاطره حب ذيج البنت....!!.. 
الله يعينه.. 
شو الله بلاك ياخوي وحبيت..!!.. 
ركبت السياره ورجعت للبيت...ورقدنا... 
--------------------------- 
اليوم: الاثنين.. 
المكان: بيت خلفان... 
الوقت: السابعه صباحا.. 
----------------------------- 
(سهيل).... 
طلعت من حجرتي وانا اطالع ساعتي... يمكن اتاخر شوي عالدوام لين ماوصل سيف واتريق... 
مريت عدال حجرة مهرة واستغربت يوم ماشفتها مفتوحه مثل كل يوم....!! 
بالعاده يوم تنش ماتقر في الحجره ..كل شوي تطلع وترجع مره تكوي شيله مره تزاقر الخدامه..مره مادري شو تبغي..!!... 
يمكن ماوعت...!! 
دقيت الباب بس ماسمعت اي جواب...جربت افتحه حصلته مبطل..دخلت وحصلتهامازالت راقده... 
تنهدت...وتقربت صوبها... 
سهيل: مهروووه....مهرووووووووووووه قومي... 
تحركت مهرة في شبريتها بس ماقامت بعدها.. 
مديت ايدي ومسكت كتفها...وهزيتها شوي... 
سهيل: مهرره....مهرووه قومي...قوووووومي..!!!..هب رقاد عليج حشى...! 
بطلت مهرة ببطئ...وطالعت فيني لحظة..او اقل من ثانيه...فجاه فزت وقعدت في شبريتها وهي تصارخ.. 
مهرة: لااااااااا ...لااااااااا ...حرام عليك... 
- 
- 
- 
- 
انصعقت... وقفت مكاني وانا اطالع مهرة اللي ماقدر اوصف حالتها بانها "مرعووبه" لاني بقلل من الوصف...!!.. 
ماعرفت بشو افكر...ماعرفت شو اقول وكيف اتصرف...تميت بس اراقب...وكل التساؤلات وضحت على ويهي... 
بطلت مهرة عيونها اكثر ..ورصصتهن...وهي تتنفس بعنف... 
مهرة: سهيييييييييل..!!!..آآآه...(ورجعت انسدحت على شبريتها)..روعتني... 
تلحفت وغمضت عيونها....اما انا طلعن ينوني...مديت ايدي وسحبت اللحاف عنها بقوه.. 
سهيل: قووومي...قومي... مهروووه..منو هذا اللي حرام عليك..؟!!!.. 
تنهدت مهرة بتعب ويلست عالشبريه وهي ترجع تسحب اللحاف وتغطي نفسها... 
مهرة: محد... 
صارخت عليها بعصبية.. 
سهيل: رمسي...منو هذا..؟!!!..
اطالعتني بعصبية... 
مهرة: منووو بيكون يعني..!!..محد..كنت احلم...دهمانه...حرام الواحد يحلم..؟ 
عقدت حواجبي اكثر... 
لو اني ماعرف اختي زين مازين جان فعلا شكيت..لكن مهرة فعلا ماتطلع...وماتخالط ناس... ومب من النوع اللي يتكلم في التيلفون..ماشوفها ابدا يالسه تتكلم في التيلفون....عيل ليش الشك..؟!!... 
سهيل: تحلميين.؟؟ شو حلمتي..؟ 
قامت مهرة من الشبريه وهي تقول.. 
مهرة: اوهووووووووووو... 
راحت صوب الحمام...وقبل ماتدخل صرخت عليها مره ثانيه....اكره ماعندي حد يتجاهلني بهالطريقه ويطنشني... 
سهيل: تعاااااااااااااالي... 
وقفت مهرة مكانها والتفتت لي بتعب... 
سهيل: شو حلمتي.؟ 
مهرة:........حلمت ان حد يهاجمني...ويبا يضرني.. كوابيس...ماكد حلمت كوابيس..؟؟ اذا تبا خذهن من عندي لاني شبعت من الكوابيس وقمت اعتبرها احلام عادية... 
رجعت تلتفت ودخلت الحمام...اما انا غمضت عيني ورفعت ايدي افرك بها ويهي.... 
اصبحنا واصبح الملك لله....فعلا روعتني بكلمتها " حرام عليك"... تروعت من الخاطر... 
تنفست بارتياح وانا اعرف ملابسات الموضوع وباني تسرعت بالحكم عليها...مسكينه امحق قوومه قامتها اليوم.. 
يلست عالشبريه اترياها تطلع من الحمام... 
وبعد دقايق طلعت وهي ماسكه الفوطه وتمسح فيها ويهها وايدها وشعرها..وفرتها عالشبريه وتجاهلتني وهي تروح للتواليت وتسحي شعرها وتربطه... 
تلومت فيها... زعلت لاني شكيت فيها.. 
سهيل: تاخرتي بالنشه اليوم..تعبانه؟ 
مهرة:.........لا...مابسير الجامعه اليوم.. 
سهيل: ليش.؟ 
مهرة: عندي مراجعه في المستشفى... بتوديني.؟ 
سمعت نفسي اقول بدون تفكير.. 
سهيل: بترخص من الدوام وبوديج بعد ساعتين او ثلاث... 
استغربت من نفسي... كل هذا لووم.؟؟؟ ... بس انا ما انلام فعلا كلامها يشكك وبحكم اني اخوها ومسؤول لازم اني بهتم وبسال...!!.. 
بس شفت مهرة تبتسم... 
احسها تستانس يوم تسير ويا حد من خوانها غير عمتي.. 
قمت وطلعت من الحجره ونزلت تحت...حصلت سيف يترياني ويتحرقص ..اول ماشافني قال.. 
سيف: تاخرت اليوم...يالله يالله لا تتريق وصلني وتريق عقب في الدوام... 
سهيل: بسم الله... 
راقبته وهو يمشي بسرعه لسيارتي...اما انا دخلت اسلم على ابويه وعمتي...ورجعت طلعت ورا سيف... 
وصلته المدرسه ورحت دوامي... 
وبعد ثلاث ساعات ترخصت منهم ورجعت البيت... 
ماحصلت سيارة عمتي موجوده..يمكن طلعت... حتى سياره ابويه مب موجوده... 
دخلت البيت وركبت فوق ودقيت على مهرة الباب... 
مهرة: مفتوووووح.. 
دخلت وحصلتها تلعب عالكمبيوتر.. 
سهيل: يالله جان بتسيرين... 
مهرة: اووكي احين بتلبس وبنزل.. 
رديت اطلع ونزلت تحت ويلست اتريق..لاني كنت يووووعان... 
وبعد دقايق نزلت مهرة وهي لابسه وجاهزه... 
شليتها ورحت معاها للمستشفى عشان يشوفون ايدها.... 
----------------------------- 
اليوم: الاثنين.. 
المكان: ميلس بيت سلطان.. 
الوقت: الثامنه مساءا.. 
-------------------------------- 
(يوسف).... 
الكل كان منتبه علي اني مب رايق ومب على طبيعتي...لكني ماكنت اقدر اقول ولا حرف لاي شخص.... 
ناصر اللي هو يدري بحالتي...ماقدرت اكلمه... 
وخالد من شافني في الجامعه وهو يسالني شوفيني...وماكفاااه هالشي..لحقني لين البيت ويالس يسوي وياي تحقيق من صلينا المغرب...!! 
التفت له وسالته عشان اغير السالفه... 
يوسف: تعال شو اخبارها خطيبتك..؟؟؟ الامن مستتب..!! 
اطالعني خالد مقهور... 
خالد: قسم بالله ولا ادري عنها شي....اللي اعرفه انه الواحد يوم يخطب وحده يبدون يخبرووونه عن هالخطيبه ..كيف شكلها وكيف اطباعها وشو حركاتها وشو سوالفها...لكن انا من يشوفوني دخلت عليهم مكان ويكونون يرمسون عنها...سكروووا السالفه سييييييييييده...ورمسوا عن شي غير... ويوم بيي اسالهم..شحالها فلانه شواخبارها...؟ يطالعوني بنص عين..اخ عليك..وعيب..وشو هالحركات..وشباب هاليومين مايخيلووون...!! 
يوسف: هههههههههههههههههههههههههههههههههههههه... 
بغيت اموت من الضحك...ولو انه مالي مزاج للضحك بس فعلا ضحكني شكل خالد وهو يتحرطم.... 
فعلا شي يقهر...بيتزوج وحده مايعرف عنها شي...وغريبه عنه تماما... 
خالد: والله صدق يوسف منقهر من خاطري عليهم... يقولون اون يوم بتملج بتعرف كل شي عنها... 
يوسف: ههههههههه الله يعينك...انزين املج .. 
خالد: ثرهم طايعين..؟؟ هاهاهااااي.. بعدك ماعرفتهم.... اون قبل العرس باسبوع..اسبوعين...بنلمج...وبعد احسهم مابيوافقون اني اشوفها...يالله يالله جان كلمتها في التيلفون بعد.. 
يوسف: ليش عاد التشدد هذا كله....خلاص بتصير حرمتك.. 
خالد: في من العوايل مايتقبلون فكرة ان بنتهم بيكلمها ريال غريب فجاه حتى لو كان ريلها...تلقاهم حتى بعد العرس يسالون بفضول شو يصير ويا بنتهم ... 
يوسف: صدقهم انزين...بنتهم يربونها طول عمرها ويعلمونها الاصول والحشمه ويعرفون كل شي عنها...اخر شي تي انته تاخذها بارد مبرّد... 
ظحك خالد ...وكملت انا كلامي... 
يوسف: لازم يعذبونك شوي تحمل.. 
خالد: جي حتى انا تعبانين علي اهلي وهي بتاخذني بارد مبرد... 
يوسف: وابوي عليك انا...انته بتم عند هلك هي اللي بتفارقهم... 
خالد: والله بيفتكون من المصرف..انا اللي بتيني الخساير.. 
يوسف: ههههههههههههههههه قلنا ادخل كلية الاداره بس مب معناته انك تفكر كله بالفلوس.. 
خالد: والله هذا هو حال الدنيا... 
ملامح ويه خالد وكلامه دوم يظحكني...ماقدر امسك نفسي وياه....مادري كيف هالانسان لو يقول نكته باااااااااااااااااااااااايخه بضحك عليها...لانه عنده طريقه غريبه في الكلام تخليك تضحك غصب طيب.. 
كملنا نص ساعه بالسوالف بعدها خالد روح عني بحجه ان عنده شوية اشغال في الصناعية... 
دخلت بيتنا بعد مارجع مزاجي للنكد.....وشكله التيلفون يترياني ادش البيت بس عشان يرن... وكانوا كلهم موجودين في الصالة... 
ابويه وامي...ميثا حرمه محمد...ومنى... 
اللي نقزت من سمعت التيلفون...وانا غياضا فيها مسكت السماعه ورفعتها وحطيتهاعلى اذني وهي اطالعني وحايسه بوزها...ووقفت عدالي تتريا.. 
يوسف: آآلوووه..؟! 
كنه: السلام عليكم.. 
كانت كنه....عرفتها من صوتها اللي حفظته في الفتره الاخيره...فكرت في جزء من الثانيه كيف بيفرحها اذا بينت لها اني عرفت صوتها..!!... بكسب اجر اذا فرحت انسان..صح.؟.. 
يوسف: وعليج السلام والرحمه هلا كنووه... 
جاوبتني بسكوت... وعيني انا كانت اطالع منى اللي كانت تراقب بعيون تلمع.... 
كنه:.......... اهلييين...همم شحالك؟ 
يوسف: بخير الحمد لله...شحالج انتي؟ 
كنه: بخير.. 
حسيت انها منحرجه... 
يوسف: تبين منى...؟ 
كنه: لا ابا بشكارتكم... 
نقعت من الظحك ولو انه ماكان لي مزاج مره ثانيه بس الظاهر العالم كلها متعاونه علي يظحكوني في اوقااات..!!... 
يوسف: ههههههههههه...لحظة شوي... 
وزاعجت باعلى حسي... 
يوسف: جووليييييتااااا..... جوووووووووليتااااااااااااااااا.... 
كانت منى تظحك وهي تظاربني عالسماعه وانا مب طايع اعطيها... 
لين مايت خدامتنا جوليتا وعطيتها السماعه... 
يوسف: some body want to talk with you… 
استغربت البشكاره ومنى ماتت من الظحك... خذت البشكاره السماعه ورمست شوي وانا اسمع امي تقول محتشره.. 
ام محمد: وااابووووي يا يوووسف بتعلم البشاكير يرمسن في التيلفون بعد...!!!! 
امي وايد كانت حاره عالبشاكير.... 
ييت ويلست عدالها وانا اشوف منى تاخذ السماعه من البشكاره ...وجوليتا تنسحب وتطلع وهي تظحك من هالمقلب... 
يوسف: اسوي سوالف على كنووووه بس... 
ظحكت ميثا على اختها... 
ميثا: شو قالت لك.؟ 
يوسف: تستهبل عليه اقولها تبين منى ؟ تقولي لا بشكارتكم... 
ظحكت امي وميثا...اما انا يلست اسولف ويا ابويه لين مايا محمد...وتعشينا رباعه... 
------------------------------- 
اليوم: الثلاثاء.. 
المكان: بيت بو راشد... 
الوقت: الرابعه عصرا.. 
------------------------------ 
( شيخه)... 
رجعت السماعه مكانها وانا متظايجه...راشد تيلفونه مغلق... اوووف متى بايي...ولد فاطمه الصغير اللي سموووه (خليفه) على ابويه ..صياح وااايد ومايسكت... وقفت عند الدريشه اشوفه اذا وصل او لا.... 
بس محد كان في الحوش...رجعت لفاطمه وانا اتنهد... 
شيخه: مااياااا..وتيلفونه مغلق... 
هزت فاطمه خليفه الصغير بين ايدها تحاول تسكته... 
فاطمه: ياربيي الله يهديه قلت له انا مستعيله اباه بسرعه... دخيلج شويخ رتبي ثياب فهوودي في الشنطه الصغيره... 
نفذت الامر وقعدت ارتب اغراض فهد واحطهم في الشنطه الصغيره.... فاطمه كانت محتاجه بامبرز لخليفه... وماعندها بامبرز تغير له والولد متظايق....وطرشت راشد اييبلها من الجمعية بامبرز لانه الدكان كان مسكر الظهر....!!.. 
فاطمه كانت تتريا عبدالله بايي..حسب مافهمت انه بايي العصر يشلها ويرجعها دبي... لانه خلاص مايقدر يصبر بلاها...وهو عنده شغل مايقدر يخليه ويقعد هني...اما هي خلاص ربت وصار لازم ترجع بيتها... 
بصراحه انا كنت متظايقه لانها بتروح...كانت ماليه علي البيت وتسولف معاي...احين بجابل اليدران من اول ويديد ...اوففف... 
رجعت ارتب الاغراض ....وفجاه سمعت صوت هرن... 
قالت فاطمه بحماس وارتياح.. 
فاطمه: هذا راشد يباج تشلين البامبرز...طيييري.... هالولد اذاني بصياحه... 
قمت انا بعد بارتياح لاني بفتك من صياح خليفه المزعج... 
طلعت من الحوش وانا اتوقع اشوف راشد....لكني بدل ماشوف سياره راشد....شفت سياره مورسيدس كوبي حمرا... وطالع منها عمر.. اخو عبدالله وهو لابس نظاره شمسيه...!!!.. 
انصدمت..ماقدرت اتحرك تميت واقفه مكاني....والشيطان المكار انتبه لي وشافني...اول ماشافني ابتسم... 
عمر: اهلييييييييييييييييين... 
شهقت انا من زود الصدمه ورجعت بسرعه داخل البيت وانا اسمع ظحكته العاليه... 
كنت في قمة الغيظ....هذا كيف يدخل بيتنا جي....!!!!.. 
وكيف هالبقرة ماتقولي ان عمر اللي بايي..مب عبدالله..!! 
شيخه: فطوووووووووووووووووووووووووم....!!!.. 
دخلت حجرة فطوم مثل العاصفه... وهي اطالعني ومبطله عيونها...وقفت انا وحطيت ايدي على خصري بعصبية واضحه ورصصت عيوني... 
والظاهر ان فاطمه فهمت اللي صار...تبدلت ملامحها وقالت.. 
فاطمه: لا...لا تقولين... 
صارخت عليها.. 
شيخه: طلعي من بييييييييييييييييتنا انتي اخو ريلج هذا...... 
يلست فاطمه عالشبريه مب قادره تمسك نفسها من كثر الظحك....وانا اسبها واسبها ولو مب الادب (الي باقي منه شوي فيني).. جان قمت وظربتها بعد...!!!. 
اخر شي قالت بلهجة ممطوطه ورخوه... 
فاطمه: آآآآآآآآآآآآخ ياشويخ اسميج تحفه....مسكي مسكي خليفه بسير اشوف عمر... 
شيخه: رووووووووحي انتي وولدج مابمسكه شليه وياج... 
فاطمه: يالله عاد شويخ مسكيه شوي برد مابطول... 
حطت الولد بين ايدي وطلعت وهي تلبس شيلتها...وتظحك وتظحك.... 
صارخت عليها وهي تطلع.. 
شيخه: ياحمااااااااااااااااااااااااااااااااااره اكرهج... 
لكن لاحياة لمن تنادي....فاطمه فعلا مية من الظحك علي وعلى اخو ريلها السخيف...مب ريلها السخيف...اخو ريلها...اووووووووه...!!! 
قعدت اهز خليفه واهزه عشان يسكت واحاول اني الفت انتباهه..لكن هالولد بو ويه معفص مب مسولي سالفه وفاج النطح ويزاعج... 
افره من الدريشه..!!!.... 
بعد فتره رجعت فاطمه وهي تبتسم بخبث وشاله البامبرز في ايدها...وشلت ولدها عني... 
شيخه: يا راشد.؟ 
فاطمه: هي توه..خليته ويا عمر..ههههههههههههههههههههه... 
وردت تظحك يوم تذكرت عمر.... 
اما انا التفت عنها الصوب الثاني وانا اهدي اعصابي.... 
فاطمه: ههههههههههه يقولج... ههههههههههههههههههههه...يقولج عمر مبرووك لانه شعرج طول..ويسلم عليج ويستسمح منج للمره الالف...ويقول بعد بس خلاص سامحي... 
اطالعتها انا بنص عين وكلامها ابدا ماهز شعره فيني... 
شيخه: ذكريني اعطيج دراااااااااااااااام حقه يوم بتسيرين خله ينقع فيه هووو واخته ليلوووووووووه اللي ما اجذب خبر وكل شي تنقله لاخووووووها السخيف.. 
فاطمه: هههههههههههههههههههه...شو خصها ليلى.؟ 
شيخه: منوو غيرها يعني خبره انه شعري طول.؟؟...هي سائلتني ذاك اليوم يوم يت المستشفى وياه هالسبال.. 
فاطمه: بس عاد عيب تسبين الريال جي.. 
شيخه: ومب عيب عليه هو اللي يسويه مايحشم حد...عيل يوم يشوفني بدال ماينزل راسه ويحترم اهل البيت ..يقوم يشق الحلج ويقولي اهلييييييييييييين جني واحد من ربعه..!!!!!! 
فاطمه: حليله يستانس يوم يشوفج.... 
شيخه: سكتي لا تخليني ادعي عليه... 
فاطمه:..لا يابوج خلاص لاتدعين عليه...كملي ترتيب بليز... 
كملت ترتيب اغراض فهوود وانا ساكته... وبعد ساعه... سلمنا على فاطمه اللي شلها هالسبال ووداها دبي... 
ورديت انا اجابل عيووزي... 
----------------------------------
نهاية الجزء التاسع عشر

الجزء العشرين.. 
----------------------------- 
اليوم : الثلاثاء... 
المكان: في احد مطاعم ابوظبي.. 
الوقت: التاسعه مساءا.. 
------------------------------ 
(ناصر).. 
كنت يالس مع عبدالعزيز وربيعه علي في احد المطاعم... عبدالعزيز كان عازمنا عالعشا... 
اغلب قعدتنا كانت سوالف جاده ..ثقافية ودينيه... صح اني افتقدت ربعي والضحك والسوالف وياهم والمصخره...!! بس اليوم احس كل دقيقة تمر علي 
استفيد شي يديد من هالشخصين هذيلا... كانوا قمة في الاحترام... 
علاقتهم ماتعطيهم ابدا انهم مدير وموظف.. صايرين اعز ربع...! 
صاح تيلفوني في هاللحظة ..مديت ايدي للطاوله وخذته..وعيون علي وعبدالعزيز تلاحقني بفضول..شفت اسم امايه عالشاشه..ابتسمت لهم متفشل.. 
ناصر: عيوزنا متصله.. 
ابتسموا ورجعوا يسولفون رباعه بصوت واطي..عشان يبينون لي انهم مابيتسمعوني فرمستي.. 
ناصر: مرحبااا امايه. 
ام محمد: هلا فدييتك...شحالك ابووويه..؟! 
ناصر: بخير الحمد لله شحالج انتي..وشحالهم في البيت.؟ 
ام محمد: كلهم بخير وسهاااله ماعليهم شر...انته شو علووومك..ماشي يعورك..؟ 
رفعت حواجبي مستغرب..!! 
ناصر: لا امايه ماعليه شر... 
ام محمد: الحمد لله ياولدي طمنتني.. 
ناصر: جي شو صاير.؟! 
ام محمد: والله اني حلمتك حلم وخايفه افسره.. 
ابتسمت انا.. 
ناصر: اطمني انا ماعليه شر .. 
ام محمد: ان شاء الله فديتك...صليت الغالي؟ 
ناصر: هي امايه... 
حسيت اني يااااهل...ان شاء الله بس علي وعبدالعزيز مايسمعون صوتها وكلامها... 
ام محمد: ياحيك..تعشيت.؟ 
ناصر: احينه بتعشى...شو فخاطرج امايه رمسي..؟! 
ام محمد: وشو عرفك ان فخاطري رمسه..؟!. 
ناصر: ادريبج لو بعدني ماعرفج.. 
ام محمد: والله ياولدي الحلم اللي حلمته..شفتك معرس بس مب مستانس.. 
ناصر: ههههههههههههههه الحمد لله طلع الحق..شفتي يعني تدرين اني اذا انغصبت مابستانس.. 
ام محمد: ياولدي يمكن الحلم يكون العكس خلني اخطب لك انته بس وعين من الدنيا خييير.. 
ناصر: امايه...اناعندي رياييل الحينه بعدين برمسج.. 
ام محمد: تجذب عليه..!! 
ناصر: واللــــــــه انه عازمني ريال عالعشا .. سكري ويوم برد العين برمسج... 
ام محمد: الله يهديك ياربي.. 
ناصر: امايه.!! هب تسيرين تسوين شي من دون علمي.. 
ام محمد: لا حشى مابسوي شي ادريبك بتكسر كلمتي وبتفشلني عند الناس اذاماعيبك شي.. 
ناصر: هههههه ماعاش من يكسر كلمتج بس بعد هذي حياتي لا اتحكمون فيها.. 
ام محمد: شو بقول..!!..الله يهديك ويهدي بالك..يالله ابويه تعشى زين..فمان الله.. 
ناصر: مع السلامه امايه.. 
سكرت عن امي وانا ابتسم..في نفس الوقت متخوف...تسويها امي وتخطبلي وتكسر كلمتي..لانها اذا طفح الكيل عندها وحطت في بالها فكره ماعليها من حد.. 
التفتوا لي علي وعبدالعزيز والابتسامه على ويوههم.. 
ناصر: الوالده محتشره.. 
عبدالعزيز: جي شو بلاها.؟ 
ناصر: ههههه...تبا تيوزني.. 
علي: صدقها...وانته شو وراك ماتعرس.. 
ناصر: يبوني اخذ بنت عمي واناماريدها..بس ادريبهم مابيطيعون يخطبون لي غيرها..!! 
عبدالعزيز: وشوفيها بنت عمك ماتباها.؟ 
ناصر: مافيها شي بس مالي نفس عليها..ماتناسبني.... 
علي: انزين خبرهم بهالشي وبيتفهمونك.. 
ناصر: كذا مره لمحت لهم.. وهم يدرون انها ماتناسبني ولا ابغيها...لكن يسمعوني نفس الرمسه.. 
علي: اي رمسه.. 
ناصر: عيال عمي يتامى...ومالهم غيرنا.. 
هز عبدالعزيز راسه بتفهم..لانه متحدر من عايله متعصبه شوي...لكن علي كان يباله شوي شرح.. 
علي: وشو يعني.؟؟ 
ناصر: يعني انا ملزوم بها..بنت عمي ويتيمه كيف اخلي الغريب ياخذها وانا موجود..؟؟ لو فحياة ابوها ماعليه كل شي نصيب بس وهي يتيمه..!!.بيضحكون علينا الناس. 
رفع علي حواجبه باستغراب.. 
علي: الناس بعدهم يفكرون جي.؟ الله يعينكم....انزين وشو الحل.؟ انته ماتقدر تتقبلها بنت عمك.؟ 
هزيت راسي باصرار... 
ناصر: مستحيل اخذها هذي.. 
علي: مب متدينه..؟ 
ناصر: ما ادري عن دينها...بس البنت خبيثه وراعيه مشاكل ماباها.. 
علي: واحين شو بتسوي مابتعرس.؟؟ 
ناصر: لين ماتعرس بنت عمي مابعرس... 
عبدالعزيز: واذا كانت ترد الرياييل اللي ايونها عشانك.؟ 
ناصر: مشكلتها.. 
علي: هذا مب كلام ياناصر... حرام مستقبل البنت يضيع وانته مب مبين لهم موقفك...كلمهم قولهم ماريدها... 
ناصر: ماقدر...مب حلوه فحقهم او فحقي بصراحه... 
ضحك علي... 
علي: عيل تصرف مثل ما انا تصرفت.. 
ضحك عبدالعزيز بعد.. 
عبدالعزيز: انته غيير وهذيلا غير ياعلي... 
علي: شو اللي غير يعني..؟؟ مب ريال وشوره في راسه.!! 
استغربت...عن شو يتكلمون..؟! 
ناصر: شو سويت..خبرني.؟! 
علي: الله يسلمك انا ظروفي في زواجي كانت مختلفه شوي ...انا متحدر من عايله الله منعم عليها يعني.. وقبل ما اعرس بسنتين جي في عرس اخويه..كنت في بداية التزامي..شفت عرس اخويه فيه يميع الخسر..مثل ماتقول يعني..اسراف.. من الخاطر اسراف.. والاسراف حرااام.. انزين قلنا عندكم نعمه وخير مب جي تعقون فلوسكم اتباعا للمظاهر والتفاخر...!!.. المهم انا ماعيبني الوضع.. كنت ايامها خاطب وحده من بنات العرب...قلت لامي انا ماريد هالشي يصير في عرسي..وابا يكون ضمن المعقول ومافيه اسراف..بس الشي الضروري..وكذا وكذا وكذا.... 

شدتني السالفه... 
ناصر: وبعدين.؟ 
علي: احتشرت عليه..واشتل البيت كله يوم درا انا شو ابغي اسوي فعرسي...وقالوا اني بفشلهم في العرب..وبحرق ويوههم... وفي النهاية طلبوا مني مااتدخل كانه مب عرسي انا...سكت فتره قلت يمكن يحترمون رغبتي..لكن اللي شفته في حفله الخطوبه كان فوق قدرتي عالاحتمال..تخيل اسرافهم زاااد كانهم يبون يقهروني انا بس...العايله اللي كنت خاطب عندها كانت بعد عندها خير فمثل ماتقول كانوا يتجاكرون بالمظاهر والفشخره... 
ناصر: وشوو سويت عقب.؟ 
علي: الله يسلمك ترييت اسبووع لين هدت الامور..وسرت عند العايله اللي انا خاطب عندها بروحي..وقلت لهم السموحه لكن ماشي نصيب بينا والحمد لله انها كانت خطبه بس.. وقتلهم شي انبنى على اسس غلط ..واسراف وغيره ..زواجي بيستمر على نفس الحال وحرمتي بتم اطالع باقي الحريم وتطلب اشياء خياليه بس عشان ترضي غرورها...وزعلوا علي وايد وصارت مشاكل..المهم ان بنتهم عندهم وانا مابدخل نفسي بهالشي...وفجيت الخطبه.. 
انصدمت من قوة هالانسان...كيف جي يسوي..؟!!... 
ناصر: قوية الصراحه علي...!! 
علي: قوية والا غيره اهم شي الواحد يرضي ربه يابوي...ويسوي شي يرضي ضميره.. 
ناصر: واهلك شو سووا عقب.؟ 
علي: الا قول شو ماسووا...امي الدعا دعت عليه...تخيل..وابويه راغني من البيت..واخواني قاطعوني.. شليت شنطتي ايامها وسافرت للشام...مع واحد من ربعي.. والمسجد اللي كنا نصلي فيه كان الامام فيه شاب شامي محترم عالآخر...تعرفنا عليه وعزمنا بيتهم كذا مره...وعرفت ظروف معيشتهم وكيف انه كلهم وكل اهله ملتزمين اشد الالتزام... وانا بنفسي شفت حريم بيتهم باي صوره يطلعن من البيت.. والله ماتشوف منهن غير الجوتي فطرف ريولهن..محتشمات عالآخر حتى ماتعرف اللي تشوفها هذي بنت والا حرمه عوده من كثر ماكل شي مغطى.. 
ناصر: انزيييين.؟!!..وعقب.. 
علي: عجبني اللي شفته بصراحه...قمت خطبت من عندهم بنية... وفي خلال اسبوع صارت حرمتي... 
ناصر: لحظة لحظة..لا تستعيل بالشرح ..اشرح لي شو سويت بالتفصيل.. 
ضحك علي وعبدالعزيز على حماسي تجاه القصة...بس فعلا ياناس شدني هالموضوع... 
علي: الله يسلمك هم اجراءاتهم بسيطه وماتحتاج التعقيدات اللي عندنا...كتب كتاب ومهر وشبكه...وحفله بسيطه عائليه مثل كانت انا اتمنى... 
وخبرني علي تفاصيل اعراس هالناس...وقارنا بين مهر العروس في بلادنا ومهر العروس عندهم...وعندنا مايكتفون بس بالمهر.. طبعا تبا فوقهن 100 الف او 150 الف عشان تجهز نفسها طبعا من غير المهر...اما يوم قالي المهر في الشام وكيف ترتيبات زواجه بصراحه انصدمت.... 
كمل علي كلامه بكل رضى... 
علي: والحمد لله ياناصر..والله ان هالحرمه فيها بركه ...وزواجي عمره مامر بعثرات...بس عثره وحده وهي يوم خبرت اهلي..اول شي مانعوا وعصبوا لكن تعال شوفهم الحين...والله يموتوون فيها اكثر من حريم خواني كلهن... ومن خذت هالحرمه وانا متوفق..الحمد لله.. لكن تخيل رضيت بشور اهلي وخذت ذيج البنت الله يستر عليها انا ماعرفها ولا اعرف شخصيتها بس متاكد انه من اول شهر تلقاني متظارب وياها عشرين مره... قال الرسول عليه الصلاة والسلام : اظفر بذات الدين تربت يداك... وهذي حرمه عارفه ربها...وتطلب رضاه..شو ابغي انا اكثر من جي.. 
تنهدت انا بعد ماانتهت القصة... 
ناصر: بصراحه ياعلي ماقدر اسوي شراتك.. 
علي: ههههههههه والله انا ماغصبتك.. 
ناصر: مب جي..بس...اهلي..بعدين عمري ماتخيلت نفسي اخذ شامية..!!!.. وايد من بنات الدار متدينات وملتزمات.. 
علي: ادري..بس شوف عرسك كيف بيستوي...!!..بيسوون اللي ماصار ولا استوى بس عشان الناس كلها ترمس فيه بعد مايخلص العرس ويقولون عرس فلان والله بيض الويه ماخلوا شي مايابوه...خصوووووصا انتوا اهل العين...تحبون وايد المبالغه في الاعراس...وبتركبك الديون من فوق لين تحت...وبتبدا حياتك الزوجيه كلك هموم متى بتادي هالدين ومتى بيمشي معاشك كامل مثل قبل العرس...ومتى ومتى...وفوق هذا بتتحمل دلع الحرمه وطلباتها وانته ساكت لانك في بدايه زواجك ماتباتعطي صورة مب زينه...وبتخسر اكثر واكثر....صح والا.؟ 
كلامه صحيح ياجماعه... 
ناصر: هي والله انك صادق.. 
علي: وعقب هالعرس عاد بتحصل راحه البال اللي انته تحلم فيها.؟؟ 
ناصر: والله هذا عند ربي مادري انا بهالشي.. 
علي: ادري.. بس بنات الدار رغم الثقافة الموفره لهن صارن جاهلات اكثر بامور الحياة الزوجيه مب مثل حريم اول...صارن على كل شي يبن يسون مشكله..ودلوعات عالآخر..!! 
ناصر: مب كلهن ياعلي لاتجمع... 
علي: ادري مب كلهن...عالعموم انا نصحتك...والله يوفقك بما يحبه ويرضاه... 
حسيت براحه يوم شفت الابتسامه على ويه علي..شكله ما عصب لاني ماتقبلت نصيحته هذي...مبدئيا..انارافض... لكني فعلا بديت اقارن...كملنا عشانا ونحن نتكلم بامور ثانيه مختلفه... 
-------------------------------- 
اليوم: الاربعاء.. 
المكان: في الجامعه... 
الوقت: التاسعه صباحا... 
--------------------------------- 
(مهرة)... 

دزيت باب الكافتيريا ودخلت وانا ماسكه كتبي اللي استلمتهن امس من مركز توزيع الكتب...مشيت شوي شوي وانا ادور بعيني عالبنات...كنت ادور حمده وعليا...هذا موعدنا نتلاقى هني..لكني اليوم مااشوفهن..فجاه نطت بويهي بنت..مالوف شكلها...شعرها لين كتوفها مفتوح..وفيه خصل ملونه اشقر على احمر...والباقي بني...!!..وتظحك.. 
البنت: هلاااااااا والله بالمزاييييين... 
ابتسمت انا بتردد.. 
مهرة: اهلين.. 
مسكتني البنت وباستني بقو على خدي..وبطريقه..شوي حسيتها لاصقه فيني عشان جي ابتعدت.. 
البنت: شحالهم هل العين...شخبارج؟ 
مهرة: بخير الحمد لله شحالج انتي.؟ 
كان واضح على ويهي اني ماعرف هالبنت...!!واحاول اتذكرها.. 
قالت لي البنت وهي تغمزلي.. 
البنت: شكلج الا ماتذكرتيني..!! 
ابتسمت.. 
مهرة: سمحيلي ..انا ذاكرتي شوي ضعيفه... 
البنت: هههه ماتنلامين حبيبتي..انا هند اللي قاعده وراج في كلاس الكمبيوتر... 
ابتسمت انا.. في كلاس الكمبيوتر يالله يالله انتبه لنفسي وللدكتور اللي يتحرك وايد في الصف..تباني انتبه لها بعد..؟ 
كملت البنت.. 
هند: ..بس امس كنتي متنقبه...لكني عرفتج من عيووونج... 
مهرة: هههه ..هي قررت اني اتنقب عن الاساتذه.. 
هند: حلو والله...منو ادورين؟ 
مهرة: والله ادور ربعي ماحصلتهن اليوم.. 
ورجعت ادور بعيني عل وعسى احصلهن وافتك من هذي اللي نشبت فيني.! 
لكن هيهات.. 
هند: ماحصلتيهن..عيل والله تين تقعدين معاي... 
بطلت عيوني متورطه.. 
مهرة: لالا الغاليه ماريد ازعجج وهن يتريني اكيد احين بحصلهن.. 
هند: انزين يلسي عندنا يالين ماتحصلينهن هب اتمين واقفه جي..تعالي تعالي.. 
مسكتني من ايدي وسحبتني وراها..وحمدت ربي انها مب ايدي المكسوره لانه البنت شوي دفشه... 
مشيت وراها وانا اشوف وين بتوديني..وانصدمت يوم شفتها وقفت عند طاوله طويله متروووسه بنات اشكال وانواع...ومن النوع الفرفوشي اللي وايد يتحرك ويزاعج.. 
ابتسمت لهند.. 
مهرة: الغاليه مافي داعي..استحي اقعد والله... 
هند: شحقه تستحين افا عليج..لانج ماتعرفينهن يعني؟ احين بنحل هالمشكله.. 
وصرخت عليهن في وقت كان ويهي يحترق من القفطه.. 
هند: سمعن ياشلة الانس.. هذي الشيخه مهرة من العين دار الزين...وبتقعد ويانا اليوم... 
قامن بنات الشلة كلهن يرحبن ويسلمن علي.. ومادريت بعمري الا وانا يالسه بين هند وبنت ثانيه وشكلي جذي طفيلية وكل العيون متسلطه علي.. 
وبدن معاي تحقيق.. لكني بعد لحظات توترت فعلا يوم اكتشفت ان وحده من البنات اليالسات هي نفسها البنت اللي كتبت لي رساله من قبل..ويالسه بعيد على راس الطاوله واكتفت بالمراقبه مع ابتسامه صغيره..!! 
قالت لي وحده من اللي يالسات جدامي.. 
البنت: ماكد رحتي السكن..؟؟ 
مهرة: لااااا..ولا افكر اسير.. 
تظاحكن البنات.. 
البنت: ليييش.؟ مانذبح نحن والله... 
مهرة: ههه ادري بس..مادري... ليش اسير هناك يعني.؟ 
البنت: للتغييير...ماتبين تعرفين كيف السكن من داخل.؟ انا يوم ييت هني ماتوقعته جي.. 
قالت بنت ثانيه.. 
البنت: تدرين مب كل السكنات نفس الشي... شي جديم وشي يديد...يعني شي حلو وشي شييين والحمد لله طحنا على سكن يديد.. 
مهرة: كلكن من بنات السكن..؟؟ 
نطت لي وحده من بعيد يالسه عدال البنت اللي كتب لي رساله من قبل... 
البنت: لااا..انا وشما وبخيته من العين.. 
اشرت لي البنت على البنات الثانيات ربعها...كملن البنات سوالف بينما انا رجعت ادور مره ثانيه على حمده وعليا... 
ياترى وين راحن اليوم وخلني..!!!.. 
بعد دقايق شفت جدامي ريوق ماطلبته..لكن الشله هذي تكفلت بانها تشتريلي ريوق..حتى ماشاورني شو ابغي..ياحليلهن..!! 
هند: ماشاورناج شو تبغين خفناج ترفضين الريوق..بس اذا تبغين شي ثاني ببدله لج الحين.. 
مهرة: لا والله عادي..مشكوووره هند تعبناكم وثقلنا عليكم.. 
هند: لا والله بالعكس فرحانين بج وليتج دوم تقعدين ويانا... 
قالت سلوى..البنت اللي كتبت لي الرساله.. 
سلوى: وليش ماتقعد ويانا.؟؟ الا جان مب قد المقام..!!! 
اطالعتها باستغراب..واضطريت الجأ للمجاملات.. 
مهرة: لا الشيخه كلكن والنعم.... 
اطالعتني سلوى بنظره ماكره..وقالت لهند.. 
سلوى: هند بادليني بالمكان.. 
قالت هند بغلاااااااسه.. 
هند: اووه اووه...شحقه ابادلج آنسه سلوى كرسيه غير كرسيج يعني.؟ 
سلوى: هي كرسيج فمكان استراتيجي سلفيني اياه شوي... 
هند: ههههه حاضرين انا ماقطع نصيب حد .. 
ظحكن البنات اما انا ظايقني قولها.. جي ريال هي يايه تخطبني عشان يقطعون نصييبي.؟ صدق البنات عليهن حركات..!! 
تبادلن سلوى وهند..ويلست سلوى ويلست عدالي..
وقربت الكرسي اكثر..وقالت لي.. 
سلوى: انزين الشيخه مهرة.. دامنا كلنا والنعم..شحقه اطنزتيبنا ذاك اليوم.؟؟ 
مهرة: كنت متظايقه وفجيت غيظي فيكن... 
سلوى: بس نحن كان قصدنا شريف كنا نبا نتعرف عليج بس..لا اكثر ولا اقل.. 
ابتسمت انا بتوتر..وفشله.. 
مهرة: السموحه منج...احين عرفتي انا منو..بردت دودتج.؟؟ 
سلوى: ههههههههههههههههه لا والله بعدها...جدامنا مشواار.. 
ابتسمت انا بعد ببلاهه...هالبنت واثقه وايد من نفسها..اي مشوار بالله.؟!.. 
المهم سكت عنها وهي تسولف وتسولف وكل شوي تسحب مني معلومات..لين مايت الساعه عشر وصار لازم اروح محاضره العربي... 
ويوم قلت لهن اني بروح لانه عندي محاضره احتشرن كانهن مايبن يفارقني.. كانهن ربعي من سنين ... استغربت كيف بسرعه هالبنات يتعلقن بالبنات الثانيات..!!.. 
وفكرت بانهن بالسرعه نفسها اللي يرابعن البنات.. نفس السرعه يفارقن بها البنات وبالسهوله نفسها..!! 
عرضت سلوى انها توصلني..حاولت اعترض وامانع لكن مافي مجال..البنت كانت مصررره.. 
مشيت انا وهي للمبنى وهي تخربط وتسولف علي..وعرفت جدولي كامل لكنها ماحفظت عشان جي طلبت رقم تيلفوني... 
وهني المصيبه...!! 
ماكنت ابا البنت تعرف رقم تيلفوني...ماكنت ابا تواصل دايم بيني وبينها...لكني انحرجت ..كيف اقولها ماريد اعطيج رقمي..؟!.. 
بالتالي عطيتها اياه من دون نفس...وسجلته البنت في موبايلها اللي طلعته من شنطتها الصغيره...!!.. 
وباستني على خدي قبل ماتخليني وتروح الكافتيريا...!! 
ورطه... 
دخلت عمري فورطه الله يستر كيف بطلع منها... دخلت المبنى ودخلت قاعة المحاضره..وشفت هناك عليا وحمده.. 
مهرة: انتن ويييييييييين.؟؟ 
حمده: انتي اللي ويييين يينا ودورناج ولا حصلناج... 
مهرة: عن الخريط انا كنت موجوده هناك يالسه... 
عليا: والله ماحصلناج... نحن تاخرنا شوي لانه مسكنا الدكتووور...ويوم يينا ندورج ماحصلناج ردينا طلعنا... 
حست بوزي انا متظايقه... 
مهرة: ماعليه حصل خير.. 
دخل الدكتور في هاللحظة وانصعقت لاني مالبست نقابي...كيف نسيته.؟!!!... 
جان اطلع من القاعه كاني وحده من البنات مغلطه بالقاعه...وحمده وعليا ناقعات من الظحك...لبست نقابي برا وعدلته زين ورجعت ادخل القاعه واقعد بهدوء..! 
---------------------------- 
اليوم: الاربعاء.. 
المكان: غرفة يوسف.. 
الوقت: الثالثه ظهرا.. 
---------------------------- 
(يوسف).... 

الملل والحزن والروتين اللي كنت احس فيه..والضغط...كل هالشي اجبرني اطلع الورقه اللي مكتوب عليها ايميل كنه من الدرج..!! 
حطيته جدامي وانا احاول اقرر شو اسوي... 
بغيت اسوي شي يديد فحياتي..اغير...اي شي المهم ينشغل بالي... 
اللي اعرفه ان منى يالسه حاليا عالنت...واكيد كنه يالسه بعد..وانا ماريد كنه تخبر منى اني ظفتها..شو اسوي..؟! 
فكرت اهكر على كمبيوترها والعوزها شوي واشوف شو التطورات في ملفها الخاص فيني واشوف شو ضافت عليه من صور واخبار..!! 
بس كيف؟ ادري بعمري مابروم له انا بنفسي حاط له حمايه وسديت كل الثغرات اللي اعرفها وحصلتها..!.. 
وبدون تفكير...دخلت الموقع وفتحت لي ايميل يديد باسم بنت... وبعد ماخلصته فتحت الماسنجر وضفت ايميل كنه وترييت النتيجه..!! 
بعد دقايق..دخلت كنه اون لاين...اما انا فتميت متوتر..مب عارف شو بقولهها ..منو انا وليش وكيف ضفتها..وشو ابا منها..؟!.. 
لكن كنه ماتريتني افكر بشي...على طول طرشت لي مسج تسلم. 
" ياك الموت ياتارك الصلاة ...منو انتي؟".. 
ابتسمت ..ماتودر خبالها حتى في المسن... 
طرشت لها وكتبت.. " انا معجبه".. 
كنه: " لووووووووووول لا اكيد مغلطه بالعنوان.." 
يوسف:" ليش مب انتي كنه.؟"... 
كنه:"................"... 
يوسف:"الوو.؟!". 
كنه:" منوو انتي؟ خلصي.." 
يوسف:" قلنالج انا وحده معجبه".. 
كنه:" يعلها تعجب بج جنيّه قولي امين... من وين يبتي ايميلي.؟" 
بغيت اموووووووووت من الضحك عليها.. 
يوسف:" طرشت لي اياه وحده وحلفتني ماقولج منو هي عشان ماتصير بينج وبينها مشاكل.." 
استغربت من السلاسة اللي كانت تطلع فيه الكلمات مني... وتخيلت موقف كنه الحين..اكيد قاعده تنسخ كلامي وترسله لمنى...!! ويتناقشن بموضوعي .. 
كنه: " ماريد اكلمج.. بحذفج.."... 
ظحكت مره ثانيه...قلت فخاطري بتسويها ..يطلع منها كل شي.. 
يوسف: " كنووووووه.." 
كنه:"جب لا تكلميني..".. 
يوسف:" لا تقوليلي انا جب... بقولج شي بس ماريدج تخبرين حد" 
كنه:"شو اللي بيلزمني ماخبر حد.؟" 
يوسف:" يوم بقولج بتعرفين ليش مابغيج تخبرين حد.." 
كنه:" خلصي..قولي.." 
يوسف:" انا يوسف..." 
كنه:"......................."... 
وطلعت اوف لاين....!!!.. 
مت قهر..شو طلعها..؟ احين بتربع تخبر منى.... 
لا بس لحظه كيف بتقولها؟..منى كانت عالمسن وهي سكرت المسن...ابتسمت ..ومادري اللي سويته صح او غلط... 
وتميت اتسائل شو تسوي الحين...لكنها بعد دقايق رجعت اون لاين وعلى طول حطت لي ويه مبرطم... 
يوسف:" ههههههههههههه ولكم باك." 
كنه:" ليش ظايفني.؟" 
يوسف:" مادري.. بس من زمان افكر بهالشي..." 
كنه:" من متى يعني..؟" 
يوسف:" اسبوع او اسبوعين..." 
كنه:" ......انزين ليش.؟" 
يوسف:" شوو ليش قلت لج مادري...اذا ماتبين بحذفج احين.." 
كنه:" لا.....آآه...كيفك.. بس هذا مب ايميلك..!!." 
يوسف:" توني مسونه عشانج..." 
كنه:" يوسف..بطلع احين..باي" 
استغربت من كلامها...ارسلت لها " صبري..!"... بس الرساله رجعت لي لانها طلعت اوف لاين للمره الثانيه..!! 
شفيها هذي..؟!..تخبلت.؟!...خيبه لايكون مايد دخل عليها عشان جي طلعت..؟؟ 
بديت اتندم اصلا اني ضفتها .. ماريد اسوي مشاكل لكنه... ولا اريد اضايقها او شي.. 
بصراحه اناكنت اناني بتفكيري... مافكرت بردة فعلها هي اذا بتوافق او لا اذا ضفتها... 
تميت اترياها ترد تدخل بس مادخلت... واخر شي زهقت وطلعت من النت وسكرت الكمبيوتر... 
طلعت من حجرتي ورحت حجرة منى...حصلتها بعدها يالسه عالنت..واطقطق.. 
يوسف: شو تسوين.؟! 
منى: اسووووووولف... 
تقربت منها ووقفت عدالها وتساندت عالمكتب.. تميت اطالع الشاشه وبغيت انجلط يوم شفت ايميل كنوه اللي يالسه تسولف مع منى وتظحك...!!! 
ماعرفت شو اسوي... 
يوسف: هذي كنه.؟ 
منى: هي..ليش.؟ 
يوسف: سلمي عليها..الحين سلمي.. 
اطالعتني منى باستغراب...ماكان قصدي اطرش سلام..بس بغيتها تدري اني اعرف انها مسوتلي بلوك... 
بس هيّن ياكنه..انا اراويج...عيل انا تسويلي بلوك.؟ ماعليه.. 
كتبت منى اللي قلته لها..ويوم تاكدت بان الكلام وصلها..مايلست اتريا ردة فعلها..طلعت من حجرة منى..وسرت المسيد اصلي العصر.. 
-------------------------------- 
اليوم: الخميس.. 
المكان: غرفة منى.. 
الوقت : السابعه مساءا.. 
--------------------------------- 
(منى)... 

خلصت مكياجي ولميت شعري ..باقي بس احط الوردة في راسي بشكل مناسب..بس المشكله اني مب رايمه اشوفها عدل.. 
دخل علي يوسف وهو لابس سفرة وعقال وكندوره..وشكله كاااشخ عالاخر.. 
منى: هاااااااه..؟؟ شكلك الا انته المعرس مب مايد.. 
يوسف: انا ليش حظي دوم جي..؟؟ شحقه نشبوووني فيج..؟ خلصي تاخرنا.. 
اطالعت يوسف ببلاهه.. 
منى: تونا سبع.... 
يوسف: بيت اهل العروس بعيد.. خلصي يالله منى... 
منى: انزين تعال ثبت لي هالورد مب عارفه احطهن سيده... 
عقد يوسف حياته... 
يوسف: شو رايج افصخ عقالي والسفره وتسلفيني فستان من عندج..؟!.. 
يلست عالكرسي واناميته من الظحك ...اتخيل شكل يوسف بفستان زار عليه وقصير..!!!... 
ابتسم هو بتسامح ويا وخذ الورد من ايدي.. 
يوسف: هاتي خلصيني...اقولها مستعيلين وهي يالسه تظحك..كيف تبين الورد.؟ 
منى: على طرف شوي ..بس مب عدال بعض..وحده فوق شوي والثانيه تحتها.. 
يوسف: اوهوووووووو سكتي سكتي... 
قعد يوسف يحاول يركب لي الورد..وعورني ومطط شعري ..بس لميت ثميه ولا رمست عن يكفخني... 
يوسف: بس خلاص... كم باقلج ترا بسير عنج.. 
منى: ماشي ماشي باقي بس بلبس عباتي وشيلتي وبتدخن... 
يوسف: عيوز عيوز... خمس دقايق ان مانزلتي وقفيلج تكسي وسيري به... 
خلاني يوسف وطلع من الحجره... اما انا استعيلت وخلصت بسرعه ونزلت... 
ركبت معاه السياره وتوجهنا لبيت بنت خالة كنه..اللي هي خطيبه مايد..واليوم بتصير حرمته.. 
يوم وصلنا بيت العروس اللي اول مره اشوفه...تميت زايغه لانه يوسف بينزلني وبيروح الميلس الكبير...اناوين ادق براسي.؟... 
منى : ايه يوسف لا تخليني... 
يوسف: محد قالج ماتسلفيني فستان والا بدخل وياج.. 
منى: ايه صدق اكلمك.. 
يوسف: ست الحسن والجمال تترياج اكيه عند الباب.. 
اشر بصبعه بخفه جدامه... يوم التفت حصلت كنه واقفه عند الباب تترياني وهي متكشخه...ومتغشيه...بس كيف عرفها يوسف.؟؟؟... 
ماشاء الله عنده بعد نظر... 
منى: الحمد لله... يالله برايك.. 
نزلت انا ونزل يوسف معاي..ولاحظت من طرف عيني انه رافع ايده يسلم على كنه من بعيد...لكن كنه ماردت له هالسلام شكلها تفكر من وين طالعه الشمس ..او متفاجاه بشوفته..او ماشافته وهذا احتمال بعيد جدا جدا.... 
سلمت على كنه ودخلنا البيت اللي كان زحمه.. قالت لي ان نحن مابنقعد عند الحريم فسرنا فوق عند العرووس.. 
الملجه كانت هادية نوعا ما.. يعني ماشي رقص وجي.. كانها عزيمه...او يمكن هالعرب مايرقصون بناتهم وينقدون...!. 
بس بشكل عام انا وكنه كانت لنا ربشتنا الخاصه... واستانسنا بالملجه.. 
-------------------------- 
اليوم: الخميس.. 
المكان: ميلس بيت العروس.. 
الوقت: العاشرة مساءا.. 
--------------------------- 
(ناصر)... 

غسلت ايدي من بعد ماتعشيت وانا طفران من كثر ماقالولي "عقبالك"... شكلهم جي كلهم يبوني ويتريوني اعرس ...رجعت مع مايد للميلس ويلسنا..وجدموا العصير.. 
ناصر: ملاحظ انته ان الكل يقولي انا عقبالك.. 
مايد: هههههههههههه... 
ناصر: ليش تضحك..؟.. 
مايد: ابا افهم بس شوتتريا... 
ناصر: اتريا تكون لي انا رغبة في الزواج والالتزام اول عقب يصير خير.. 
مايد: بس انا اشوف حياتك فاظيه الحين... 
ناصر: ممكن تكون فاظيه لكني مرتاح... اخبرك عادي اذا طلعت احين والله اني تعبان من الفجر ناش.. 
مايد: لا مب عادي...اقعد يوم انا بسير بتسير .. 
ناصر: جي انته مابتدخل على حرمتك.؟ 
مايد: هاهاهاي..لا تظحكني.. 
ناصر: مسكين حالك... 
مايد: كثر منها... شوف شوف يوسف كيف مستلمنه الشايب... 
ظحكت وانا اشوف يوسف يتناقش مع يد مايد من جهة الام.. يعني هذا يد العروس والمعرس.... والشايب شكله تعلق بيوسف وماسكنه بالسوالف..ويوسف من قبل يحب الشواب وايد.. 
من بعد ماراقبنا يوسف.. تميت اراقب مايد..والاحظ راحة البال اللي على ويهه من بعد الملجه وتم كل شي على خير...!...شكله مستانس.. 
ياترى.. اذا خطبت انا وملجت بستانس جي والا بتلعوز..؟! 
تذكرت كلام علي... فعلا اليوم انتبهت لمظاهر الاسراف... يعني اليوم نشينا عن العشا شبعانين والصياني شكلها مب مصكوكه...وانا متاكد انه فيه اكثر من صينية محد كل منهن... 
هذا كله وين بيسير.؟؟..ان شاء الله بس يتصدقون به عالفقراء بدل ماينجب...! 
بعد ساعه استسمحت منهم وطلعت من الميلس..وعالتوقيت...اتصلوا بي من تيلفون امي.. 
ناصر: هاااه.؟! 
منى: انا منى...ناصر وين انته.؟ 
ناصر: احين بروح شو تبين.؟ 
منى: تعال ودنا البيت.. 
ناصر: انتي ومنووه.؟ 
منى: انا ونوره... 
ناصر: اووفف..ليش بعد نوره؟ 
منى: نوره تعبانه من الصبح مريضه وتبا ترد البيت اما الباقيات بيتمن.. 
ناصر: مايد بيعصب ان درى.. 
منى: نوره خبرت امها انها بترد معاي... 
ناصر: هممممم..ماعليه انزين احين بدخل السياره بس احصلكن براا ما بيلس اترياكن.. 
منى: ماعليه.. باي.. 
ناصر: فمان الله.. 
سكرت التيلفون وركبت سيارتي ودخلت بها البيت...دقيقه وطلعن البنات.. 
منى ركبت عدالي..ونورة ركبت وراي...المفروض ماتركب وراي ..بس شو اسوي بها اقولها قومي.؟.. 
تحركت بسيارتي...وطلعت من البيت... 
نورة: شحالك ناصر.؟؟.. 
ناصر: بخير نوره شحالج انتي؟ 
نورة: الحمد لله..عقبااالك.. 
تنهدت بتعب...وبعدين يعني من هالتلميحات..؟!.. 
ناصر: انتي قبلنا ان شاء الله... 
ابتسمت بخبث وانا احس بقوة الظربه اللي وجهتها لنوره...خلها تحس على مها شوي ... 
مديت ايدي ومسكت السفره والعقال وفريتهن في السيت الوراني عدال نوره..بس مب على نوره..يعني بعيد... 
لانه ماكان لي مزاج اتم لابسنها اروحي تعبان... 
بدون قصد رفعت عيني للمنظرة الامامية... واستغربت يوم شفت نوره مب متغشيه...مب متحجبه اصلا...!!.. 
مسودة الويه..يبالها ظرب والله...انا ماباخذها عشان تكشف نفسها جي جدامي والا تبا تركبني اثم غصبن عني..؟!.. 
نزلت عيني ومارفعتها مره ثانيه ... 
وصلناها البيت وروحنا....فجاه قالت لي منى.. 
منى: انته موول مابتخطب نوره.؟ 
ناصر: لا... 
منى: بس هم يتوقعونك تخطبها.. 
ناصر: انا ماقلت لهم يتريوني...ولا قلت لهم باخذها... 
سكتت منى عني..وفجاه نقعت من الظحك... وظحكت انا معاها لاني عرفت على شو تضحك... 
منى: اسميك فشلتها...!! 
ناصر: ههههه خليها تستاهل...لاحظتي انتي كيف كاشفه شعرها.. 
منى: الله يهديها...مب صاحية هالبنت... 
ناصر: الله يهدي الجميع.. 
وصلنا البيت ونزلت عشان اخذ سفرتي والعقال... 
وتميت اطالعه مستغرب..كيف كانت مربعه ومرتبه والعقال فوقها مطواي.. 
انا فريتها اي كلام... مارتبتها...هذي نوره رتبتها ...ياربي ياهالبنت..!! 
شو اسوي بها.. 
خذت سفرتي ودخلت البيت... اول مادخلت حجرتي تسبحت ورقدت على طول من التعب

ــــــــــــــــــــــــــــــــــــــــــــــــــ ـــــــــــــــــــــــــــــــــــــــــــــ

نهاية الجزء العشرين

الجزء الواحد والعشرون 
----------------------------- 
اليوم: الجمعه... 
المكان: غرفة يوسف.. 
الوقت: الحادية عشره صباحا.. 
-------------------------------- 
(يوسف)... 
طلعت من الحمام والفوطه على راسي ..نشفته عالسريع وانا اسمع امايه ادق الباب... 
سرت وفتحته.. ووايهتها... 
يوسف: هلا امايه... 
ام محمد: توك ناش.؟ 
يوسف: قبل شويه...شو بلاج؟ 
ام محمد: يدتك متصله تبغيك تسيرلها.... 
سكت وبطلت عيوني مستغرب... 
وامي بعد شكلها مستغربه...عقب قالت لي.. 
ام محمد: شو مسوي؟ مسود ويهك؟؟.. 
يوسف: اناااااااااا..؟؟؟؟.. 
ام محمد: عيل شو تبابك يدتك؟...اول مره تطلبك مخصوص...!! 
يوسف: والله مادري يامايه... تباني اسيرلها الحين؟ 
ام محمد: هي الحين تلبس وسيرلها قبل الصلاة... 
يوسف: ماعليه.. 
طلعت امي ونزلت تحت..اما انا رجعت اسكر الباب ولبست كندوره بيظا...وسحيت شعري على ورا وهو بعده خرسان... وتسفرت بسفره حمرا... 
تعطرت وخذت اغراضي الشخصية وطلعت بسرعه من حجرتي... يوم نزلت تحت حصلت ناصر يالس مع محمد... 
سلمت عليهم... 
محمد: وين ساير؟؟ 
يوسف: يدووه طالبتني يابوك بسير اشوف شو تبا... 
رفعوا كلهم حواجبهم مستغربين... 
ناصر: غريبه...شو هالاستدعاء؟..شو مسوي؟؟ 
تنرفزت...وحركت ايدي بعصبية.. 
يوسف: شوو بلاكم تسئلوني شو مسوي شو مسوي...مب مسوي شي...!! 
ناصر: هههههههه انزين انزين لا تعصب...مب مسوي شي...يدوه طالبتنك متولهه عليك... 
يوسف: هي عيل شو اتحسب... 
طلعت من البيت وانا اسمعهم يظحكون...يوم كنت بركب سيارتي طلعت منى من المطبخ ويتني تركظ... 
منى: يسوووف وين ساير... 
يوسف: عند يدوووه... 
منى: اللـــــــــــــــــــــه.... بسير وياك... 
يوسف: بلمج كف على ويهج ....قري محلج يالله...من تسمعين بحد ساير عندهم قلتي بسير..ليتهم اييونج مثل ماتينهم... 
وقفت منى مبرطمه بينما انا ركبت السياره وطلعت من البيت.. 
يوم وصلت بيت يدووه ...حصلت سيارة مايد موجوده... دخلت الميلس اللي خلصوا تنظيفه والتجييك عليه..بس ماحصلت حد فيه... يوم طلعت من الميلس حصلت مايد واقف عند باب البيت وياشر لي اييه... 
وسرت.. 
سلمت عليه.. 
يوسف: شحاااااااالك مايد..شو اخبارك... 
مايد: الحمد لله بخير وسهاله شحالك انته...؟ 
يوسف: بخير وعافيه... 
مايد: حيالله من يانا... اقـــــــــرب.. 
يوسف: قرييب... بس تعال تعال...يدوه شفيها؟ 
اطالعني مايد وعلى ويهه علامه استفهام... 
مايد: شفيها؟ 
يوسف: طالبتني مخصوص ..شو تبغيني..؟ 
مايد: ههههههههههههههههههههه وشوفيك متروع منها؟ 
يوسف: والله لوكنت مكاني بتتروع..طالبتني على جناح السرعه... 
مايد: مادريبها...اكيه يالسه في الصاله تعال واسالها... 
مشى مايد جدامي ومشيت وراه وانا اتسائل.... 
دخلنا الصاله وكانت يدوه موجوده ومعاها ام مايد... وحمدت ربي انه محد من البنات موجود في الصالة.. 
يوسف: السلام عليكم ورحمة الله... 
الكل: وعليكم السلام والرحمه... 
ام سلطان: مرحبا مرحبا بالغالي... 
تقربت من يدوه وبستها على راسها.. 
يوسف: شحالج يدوووه؟ عساج طيبه؟ شو صحتج..؟ 
ام سلطان: بخير فديتك شحالك انته.؟ 
يوسف: الحمد لله يدوه....شحالج ام مايد؟ عساج بخير.. 
تبادلنا السوالف شوي مع العيايز ويلسنا انا ومايد..مايد عمدا يلسني عدال يدوووه...عشان اي كفخه تي فيني بشكل مباشر وبشكل اقوى...يدري بيدووه بسرعه تظرب... 
وترييت وترييت تقول يدوه السالفه اللي تباني فيها بس ماذكرت اي شي.. 
يوسف: يدوووه...روعتيني تراج...خير ليش طالبتني.؟ 
اطالعتني يدوه شوي... 
ام سلطان: متى طلبتك.؟؟ 
يوسف: وابوي؟..اليوم انتي متصله لامي ..قالت لي يدتك تباك الحين...شو فيج؟ 
ام سلطان: حشى عليه ماطلبتك... 
مايد: خرفت يدووه... 
وعلى طول يدوووه ظربت مايد بالمسباح اللي في ايدها... 
ام سلطان: محد غيرك خرف مسود الويه.. 
يوسف: يدووه..صدق صدق...ليش طالبتني..؟ 
ام سلطان: قلت لك ماطلبتك..امك سمعتني غلط.. 
يوسف: شو قلتيلها انتي..؟ 
ام سلطان: متصله اسلم عليهم.. قتلها وين عيالج ما ايوني ولا يسلمون علي..وسالت عنك بعد..قلت لها خلي يوسف اييني... 
يوسف: هااه...يعني طالبتني... 
ام سلطان: طلبت شوفتك انته وخوانك... وخصصتك انته لاني ادريبك فاظي ماعندك شغل... 
ارتحت بصراحه لاني خفت يوم سمعت انها تبغييني... 
ومن بعدها كملت سوالفي مع يدوه وام مايد بشكل عادي لين ما اذن الجمعه... 
قمنا انا ومايد وطلعنا من الصاله... 
مايد: ترياني انا بسير ابدل ثيابي وبتسفر وبتوضى وبييك... 
يوسف: بترياك برا عند الميلس.. 
وافترقنا كل حد بطريج... لين مارجع مايد وسرنا المسيد نصلي... 
------------------------------------ 
اليوم: الجمعه.. 
المكان: مطبخ بيت ام سلطان.. 
الوقت: الواحده والنصف ظهرا.. 
---------------------------------------- 
( كنه)... 
من شفت سياره يوسف في حوش بيتنا وقلبي مب طايع يهدا.... 
غريبه يوسف شو يسوي هني؟ مب عادته ايينا...!! لكن ان شاء الله تستوي عاده عنده هالشي... 
عشان كل جمعه اشوفه... 
فتحت الفريزر وطلعت الثلج... وحطيت المكعبات في العصير ... 
صفيت الاكواب عالصينية وعدلت حجابي ..شليت الصينية ومشيت صوب الميلس وقلبي يدق دق...!! 
ادري انه سبال...!! 
وانه كان يبا يلعب علي عالماسنجر... 
وادري انه يطنشني وايد ومب مهتم بي... 
وفوق هذا ادري انه شاف ملفاتي الخاصه في الكمبيوتر... 
من يوم كنت في المزرعه وانا ادري بانه شافهن لانه تغير 180 درجه وكشف نفسه... 
ومن يومها وانا في مهمة اني اثبت له العكس... 
لازم اشككه في اللي قراه وعرفه.. لازم...!! 
دخلت الميلس وانا ادري انه مايد بيعصب لاني ماخليت البشكاره تيب العصير...! 
وعلى طول طاحت عيني فعين يوسف الناعسه...وعلى عكس ماتوقعت....الخبيث مانزل عينه وتم يطالعني بنظره معصبه شوي... 
ظحكت في داخلي...وانا اسلم.. شكله بعده معصب على سالفه البلوك... 
عيل بالله شو كان يتوقع ادق وياه سوالف؟؟ لا والله ماطرالي... 
كنه: السلام عليكم..... 
ردوا علي السلام...وشفت مايد يفز من مكانه ويشل عني صينية العصير... 
الشي اللي يعجبني بمايد انه حنون علينا لابعد حد.. 
من توفى ابويه الله يرحمه وهو عاد نفسه ابونا الثاني... 
صحيح حار علينا ومايرضى بالغلط...وحتى بوجوده في الخارج كان يحاسبنا على كل صغيره وكبيره... 
لكنه مايرضى فينا ابد...ومانهون عليه...من كبيرنا لصغيرنا. حتى مانهون عليه نشل اي شي ثجيل ومن يشوفنا على طول يشل عنا بس عشان مانتعب....وبصراحه مادري كيف يقدر يتحمل كل هالمسؤوليه 
وهو صغير.. 
كنه: شحالك ولد عمي.؟ 
ابتسم يوسف ابتسامه غريبه جنه يبا يغايظني.. 
يوسف: بخير بنت عمي شحالج انتي.؟ 
كنه: بخير وسهاله.. 
مايد: وين الغدا؟ 
كنه: بتيبه البشكاره احين... 
يوسف: هااا كنه...شحاله كومبيوترج الحين عساه طيب؟ 
ابتسمت انا نفس ابتسامته.. 
كنه: يسلم عليك كومبيوتري صاحي وبخير وسهاله... 
يوسف: عساه دووم بس تحملي من الهاكرز... في ناس اقوى مني..او يمكن انا تطور مهارتي واستوي اعرف اكثر... 
حسيت بمايد مستغرب من كلامنا البايخ...وحسيت يوسف يهددني...بانه هو نفسه بيحاول يخترق كومبيوتري..؟ 
ماخفت..لاني حولت كل الملفات الخاصه على سي دي... خارج الكمبيوتر... عشان ما اكرر نفس الغلطه.!. 
كنه: هههههههه عليك بالعافيه... بفتح كومبيوتري حديقه قرييب وبسوي فيه مطعم جان تبغون انته وربعك تتحوطون فيه... 
يوسف: بوصل لهم العزيمه ولا يهمج... 
مايد: ياويلك والله... وانتي كنوووه ...عن هالحركات لا اقطع عنج الانترنيت... 
كنه: لالا خلاص خلاص والله الا اسوولف... 
مايد: عنلاااااااتج وياها سوالف.. صدق دخلوا على كمبيوترج هاكرز؟ 
كنه: لالالا.. 
يوسف: هي هي هي... 
بغيت اكفخ يوسف بالكوب...شوووله يتدخل.؟ يبا يورطني مع مايد.. 
كنه: لالا بس انا شكيت بالموضوع وقلت اتاكد... 
يوسف: وانا تاكدت عنج... الباتش اللي حصلته فكمبيوترج ماينلقط من اي مكان هذا الهاكرز يستخدمونه... 
كنه: اوهوووووووو اسكت انته عاد... 
مايد: فيه كومبيوترج شي خاص...اسماء صور اي شي..؟!! 
اطالعت فويه مايد حسيته مستعد يعطيني طراق على ويهي في اي لحظة.... 
مايد كل شي عنده الا الفظيحه والغلط....بيمووووت لو يدري.. 
كنه: لا مافيه شي...صح يوسف.؟؟ .. 
اضطريت استنجد بيوسف لاني شفته اهدى مني... 
اطالعني يوسف بنظره ماكره وقال.. 
يوسف: هاااه.؟!.. 
كنه: كومبيوتري مافيه خصوصيات....صح؟ 
بطى لين ما جاوب...وكان يبتسم بطريقه تقهر... 
يوسف:..........هي...صح... 
مايد: يوسف...شو هالنظرات.. قول الصدق.. 
يوسف: هههههههههه اسولف وياكم الا...صدق اطمن مافيه شي الكمبيوتر... 
مايد: اووووف..الحمد لله. مالت عليكم وياها سوالف.. كنوووه..ذلفي استعيليها هذي بالغدا... 
طلعت من الميلس بدون اي كلمه...ماصدقت اطلع من الموقف هذا اللي بنفسي دخلت عمري فيه.... 
والا شو ابابه اتحرش فيه انا...!! 
بس لحظه..هو اللي سالني عن كمبيوتري انا مافتحت السالفه...بس مب انا اللي متعبله وشاله العصير للميلس.؟؟؟ صدق ماعندي سالفه... 
يوم طلعت من الميلس شفت البشكاره يايبه غداهم.. فماله داعي يعني استعيلها... 
مشيت صوب بيتنا ومريت على سياره يوسف...وشفت جامتها الاماميه خايسه غبار...!!!..هذا ماينظف سيارته؟.. دومها زباله وفوق هذا مايرضى عليها بعد..!!... 
من غيظي ذيج الساعه...مديت ايدي وكتبت بالمجلوب على الجامه.. " سباااال." ... احين يوم بيركب داخل السياره بيشوفها مجابلتنه هالكلمه...بس اذا من برا مابيعرف يقراها صح لاانها بالمجلوب...ودخلت البيت عنه وانا ابتسمت برضى عاللي سويته...! 
---------------------------------------

الجزء الثاني والعشرون.. 
------------------------------ 
اليوم: السبت... 
المكان: المستشفى.. 
الوقت: الحادية عشره صباحا.. 
------------------------------- 
(شيخة).. 

بديت اندم اني سمعت كلام سهيل.... منو يكون هو عشان يمشي كلامه علي دووم... !! 
والله حاله..!!..اهلي كلهم يلوووس وهو يالس وياهم يتامر علي ومحد منهم رمس وعارض...!!.. 
عدلت غشوتي وانا امشي في ممرات العيادات الخاصه...لين ماوصلنا عيادة العيون..اللي طرشتنا لها الدكتوره في القسم العام عشان يشوف عيني دكتور متخصص...!! 
لانها شافت اللي فعيني شي مايطمن..والله يستر... 
قالت امي.. 
ام راشد: وصلنا...يلسي عالكرسي بكلم هالحرمه.. 
يلست على كرسي الانتظار ...وامي راحت تكلم الممرضه بخصوص دخولنا على الدكتور المتخصص... 
ولحظي ... النحس...!!.. كانت العياده فاظيه تقريبا..واول ماطلعت المريضه من عند الدكتور دخلنا عليه... 
وبعد الفحص والتمحيص في عيني...يلس الدكتور على مكتبه وقال .. 
الدكتور: ياستّي عينك فيها كيس دهني صغير.. الورم اللي بتشوفيه هادا كيس دهني في الجفن العلوي لازم ينشال... بس مارح اقدر اشيل لك اياااه لانه اللحمية عندك ملتهبة من كثر اللمس او يمكن استخدمتي شي مؤخرا ما ناسب عينك.والالتهاب هادا هوّي المسؤول عن الدموع والحكه والاحمرار... 

بطلت حلجي انا وامي مستغربين من هالكلام....توقعت الالتهاب لكن كيس دهني؟؟؟؟؟..من وين ياني عوذ بالله... 
ام راشد: انزين دكتور والحل يعني بعينها هالبنت..؟؟؟ 
الدكتور: واللهي ياخالتي ما بقدر اعمل شيي ليرووح الالتهاب... انا بوصفلك قطور للالتهاب وبتراجعوني بعد اسبوع.. وان شاء الله يكون راح الالتهاب لذاك الوقت.. وبعدين بنشيلووا الكيس الدهني... 

كانت امي على وشك تقول له يكتب لها الوصفه عشان نطلع لكني سالته بسرعه.. 
شيخه: دكتوور...خبرني كيف بالضبط بتشلون الكيس الدهني..؟؟ 
ابتسم الدكتور ووقف عن الكتابه... 
دكتور: بتعرفي الاسبوع الجاي... 
شيخه: الحين ابا اعرف لو سمحت... 
دكتور: عملية بسيطه كتير... 
شيخة: اهااااا عمليه...كم تاخذ وقت..؟ 
دكتور: واللهي مابقدر ائيليك لانو حسب الحاله... بتاخودلا شي ساعي ونص ساعتين هيك شي... 
شيخه: ايواااااا ساعتين وهم يتعبثون بعيني سمعتي امايه..؟؟؟ انزين دكتور قوولي... كيف بتشل الكيس الدهني؟ 
دكتور: بدي ارفع لك الجفن ... 
شيخه: كيف بترفع جفني يعني؟ 
دكتور: ههههههه فيه اداة خاصه بتعمل هيك شي.. 
شيخه: وكيف بيطلع الكيس ابا اعرف.. 
دكتور: بنستخدم المشرط الصغير ..بنعمل لك جرح صغير وبنشفطوا بادوات خاصه انتي ماتخافي... 
شيخه: ههههه لا انا مب زايغه ...شحقه ازيغ كل هذا وما ازيغ يعني... 
دكتور: ههههههه مارح يوجعك شي مارح تحسي.... 
شيخه: كيف مابحس..؟ 
دكتور: لك اكيد بدنا نعطيكي بنج...يعني فيه عملييي من دون بنج..!! 
شيخه: بنج......بابره طبعا.. 
دكتور: ايه اكيد.... 
شيخه: ابره فعيني...!! 
دكتور: على الجفن المصاب.... 
قمت من مكاني وتغشيت.. 
شيخه: مع السلامه دكتور مشكور ماقصرت... 
طلعت من الغرفه وانا فعلا ندمانه اني سمعت كلام سهيل..... 
والا كل هذا يبون يسووونه فعيني..؟؟؟... برايه الكيس الدهني انا راضيه به بس مستحيل اسوي عملية مثل هذي مستحيييييييييييل.... 
بعد شوي طلعت امي وفي ايدها الوصفه... 
ام راشد: صدق ماتستحين على ويهج... 
مشيت معاها وانا معصبه... 
شيخه: برايني... بس يكون فعلمكم اني مب رادتله الاسبوع الياي ولا شي.... 
وقفت امي اطالعني بياس.... 
شيخه: امايه صدق سمعتيه ارووحج...عنبوو بيسويلي هذا كله وارضى بعد..؟؟.. حشى بيشرحني مابيطلع كيس دهني..!! 
ام راشد: عنبوووو الناس عيل يتعبثون بمصارينهم وقلوبهم حتى مخوخهم ولا قالوا شي...وانتي عين حاشرتنا عليها..؟؟؟ سيري لاااااه مب منج من اللي مودنج والله ومتعب عمره عشانج... 
مشت امي عني وهي معصبه...وانا تبعتها وانا متلوومه وزعلانه لاني زعلتها.... 
انا ماريدها تزعل...لكن صدق كيف بتحمل يسوون كل هذا فيني..؟!!.. 
هم يدرون اني متعقده من الابر ليش يبون يعذبوني زياده يعني..اوووووف كله من سهيل كله منه...!! 
بعد صرف الدوا...ركبت السياره وتميت ساكته لاني حسيت ان امي ماتتحمل مني أي كلمه الحين.. 
-------------------------------- 
اليوم: السبت.. 
المكان: الجامعه.. 
الوقت: الثانية عشره ظهرا... 
--------------------------------- 
(مهرة)... 

طلعنا من القاعه انا وحمده وعليا ونحن نظحك على الدكتور اللي كان يسولف عن "الزمالك"..فريق الكره في مصر...شكله مدمن كوره دكتورنا... 
يوم طلعت من القاعه تذكرت سلوى اللي المفروض الاقيها هني عشان نروح مع بعض... 
التفت للبنات وقلت لهن.. 
مهرة: اقولكن...روحن انتن انا متواعده ويا بنت... 
عليا: اوه اووه من اولها تواعد الحبيبه ..اي بنت.؟؟ 
مهرة: وحده اسمها سلوى... احرجتني واستحيت ارفض العزيمه يابوج...والا انا ويهي مب ويه مواعد... 
حمده: ههههههههه خلاص فديتج برايج عيل ونتلاقى باجر الساعه تسع.... نحن بنسير كلاسنا.. 
مهرة: الله يحفظكن... 
روحن حمده وعليا وتميت انا واقفه عدال القاعه...شفت سلوى تدخل المبنى وتوقف وهي ادورني بعينها...ومرت علي كذا مره بس ..شكلها ماعرفتني بالنقاب..!!... 
جان اسير واعقه وحطيته في الشنطه...عدلت شيلتي وسرت صوبها وانا ارسم ابتسامه بسطيه على ويهي.. 
مهرة: السلام عليج... 
يوم شفاتني سلوى اتفاجئت وضحكت... 
سلوى: هلا وعليج السلام... 
باستني وسلمت علي وقالت.. 
سلوى: وين كنتي فصفصت كل البنات..!! 
مهرة: هههههه كنت متنقبه ماعرفتيني بالنقاب... 
سلوى: اهاااااااا تتنقبين في المحاضرات؟؟..شي طيب... شو اخبارج مهره؟ 
مهرة: والله الحمد لله بخير شحالج انتي؟ 
سلوى: الحمد لله...تعالي نطلع عن المبنى... 
مهرة: وين بنسير؟؟..بتيلسيني ويا شلتكم اليوم؟ 
سلوى: ههههههههه لا ياعمري اليوم بنبتعد شوي عن الصدعه عشان نسولف على رواق... 
ارتحت من هالشي لاني طفرانه وماريد ارجع لذيج الشله من كثر مايصارخن ويحشرن الدنيا.. 
مهرة: تمااام....بس وين بتحصلين مكان في هالجامعه مافيه ازعاج؟ 
طلعنا من المبنى وتوجهنا للكافتيريا... 
سلوى: همممممم..شو رايج نشتري غدا ونروح المدرجات نتغدى هناك فواحد من الكلاسات....هناك هدووء ورواحنا ماشي ازعاج وبنسولف براحه... 
استغربت... هالبنت تعرف اشياء وايده...!! 
مهرة: وين هذي المدرجات بعد..؟ انا ماكد رحت هناك... 
مدت ايدها واشرت لي على مبنى قريب من الكافتيريا... 
سلوى: هذي المدرجات... 
مهرة: يعني فيها قاعات دراسية؟؟ 
سلوى: هي.. 
مهرة: مابيكون شي محاضرات فيهن؟ 
سلوى: لا اكيد تحصلين واحد او اثنين منهن فاظيات..ماعليج.. 
دخلنا الكافتيريا وعلى طول رحنا الحمامات عشان على قولة سلوى "ريفريش ميك اب"... 
مع اني ماكنت حاطه ذاك الزود لكن سلوى ماكانت مقصره...وفي الحمام سالتها بتردد.. 
مهرة: سلوى..ماشاء الله عليج احسبج تعرفين وايد اشياء عن الجامعه ...كانن عندج خوات في الجامعه قبلج؟ 
التفتت لي سلوى باستغراب.. 
سلوى: انتي تتحسبيني مستجده..؟؟؟؟؟ 
ويوم شافت الاجابه على ويهي نقعت من الظحك.... 
سلوى: ههههههههههههه...اوووه بلييييز مهرة انا شكلي شكل مستجده.؟؟...لا حبيبتي انا سنه ثانيه جامعه مب اولى... 
انصدمت من هالمعلوومه... 
مهرة: عيل..كنتي اداومين في اسبوع المستجدات...ليش.؟؟ 
سلوى: الله يسلمج اختي مستجده وكنت مداومه عشانها....شفتي شلتنا الكبيره؟ هذيلا نصهن ربعي ونصهن ربعها والا نحن ماكنا وايد جذي....!!.. 
مهرة: اهااااااااااااااا فهمت... 
طلعنا من الحمام ورحنا عند منصة البيع واشترينا غدا...وطلعنا بعدها من الكافتيريا ورحنا للمدرجات اللي تقصدهن سلوى...دخلنا وحده من القاعات الفاظيه ورحنا ااااااااخر شي..ويسلنا هناك نتغدا... 
وفعلا مثل ماقالت سلوى...هدوء والواحد يسولف براحه.... 
سلوى: ماقلتيلي مهرة.. اي كلية؟ 
مهرة: علوم انسانية..وانتي؟ 
سلوى: انا بعد علوم انسانيه.... شو تحبين تتخصصين؟ 
مهرة: اعلام ان شاء الله... 
عفست سلوى ويهها بخيبه امل.. 
سلوى: اووووه انا تخصصت علاقات عامه...شو تبين بالاعلام تعالي ويانا.. 
مهرة: هههههه ماريد...ابا ادرس تصوير... 
سلوى: تحبين التصوير؟ 
مهرة: وايد... 
سلوى: ياسلام يوم بتتخصصين بخليج تصوريني عيل... 
مهرة: ولا يهمج كل تجاربي عليج.. 
سلوى: ههههههههههههههههههه احسن.. ماقلتيلي مهرة..يوم اتصلت بج تيلفون رد علي واحد...اخوج؟ 
ابتسمت وانا اتذكر سيف وردة فعله.... 
مهرة: هي اخويه سيف... 
سلوى: اصغر او اكبر؟ 
مهرة: هههههه ثانوية عامه... 
سلوى: عندج خوات غير؟؟ خبريني عن عايلتج..؟ 
مهرة: همممممم...عندي ابويه...حمد اخوي معرس..وساكن معاناز..وعندي سهيل بعده عزابي..ويشتغل...وبعدها انا...وعقب سيف...وساكنه معانا عمتي اخت ابوي...عانس..ووو امي الله يرحمها.. 

ابتسمت لي باسف كانها تحاول تعزيني... 
سلوى: الله يرحمها... يعني انتي البنت الوحيده في البيت؟؟ اكيد مدلعينج عيل.. 
مهرة: ههههههههههههههه هي وايد مدلعيني... 
قلتها بسخرية بس سلوى صدقت السالفه... 
سلوى: ياحظج...انا عندي اخو واحد اكبر مني... واختي اصغر مني.. وخوات ثنتين كبار معرسات... 
قعدنا نسوولف سوالف تافهه كبدايه تعارف....ولين الحين ماشفت من هالبنت شي يضرني... 
عيل ليش حسيت بنفووور منها في البدايه؟؟؟ الله اعلم... 
هذا بيعلمني اني ما احكم على الناس من اول نظره.... 
البنت تسولف بشكل طبيعي ولين احين اشوفها مثل اي بنت عادية جدا.... 
تمينا نسولف ونسولف لين ما قربت استراحتي تخلص...وفجاه تذكرت اني ماصليت... 
قمت من مكاني وقلت لسلوى.. 
مهرة: يالله سلوى نسير الحمام.... 
سلوى: ليش؟ 
مهرة: بنسير نتوضى بنصلي الظهر.... 
قالت لي سلوى باستغراب... 
سلوى: نصلي الظهر؟.. 
مهرة: هي ...شو مابتصلين؟ 
سلوى: آآه...بلى بصلي في السكن بعد ما اوصلج كلاسج...ما احب اتوضى في حمامات الجامعه... 
مهرة: اهاااااا ..على راحتج انا بسير اتوضى وبييج.. 
سلوى: اووكي.. 
طلعت من القاعه ورحت الحمام اتوضى للصلاة...وانا ما اقتنعت كليا بعذرها...لكني يوم دخلت الحمام بديت اقتنع جزئيا....الحمام فعلا مايشجع الواحد يتمسح فيه.... 
لكن مثل مايقولون ...." اللي يبا الصلاة ماتفوته".... وانا مابفوت صلاتي عشان حمام... 
------------------------------------ 
اليوم: السبت.. 
المكان: سيارة ناصر.. 
الوقت: الثالثه ظهرا... 
------------------------------------- 
(ناصر)... 

سكرت التيلفون عن حميد اللي وعدني نتعشى رباعه في شقتي اليوم...يلست في سيارتي اتريا غداي اللي طلبته من المطعم... 
ويوم وصلت طلبيتي ..دفعت عنها وحركت سيارتي للشقة.... ويوم وصلت لباب شقتي شكيت باني غلطت بالطابق... لكن يوم شفت رقم شقتي الموجود عالباب تاكدت....لكن الدهشة مازالت موجوده... 
وسببها هو باقة ورد محطوطه عند عتبة بابي مع بطاقه صغيره...!!! 
شو هالشي..؟؟؟ غريبه منو بيهديني ورد..؟؟ 
تقربت وخذت الباقه..ولكن لاني محمل كيسه الغدا بعد ماقدرت افتح البطاقه... فدخلت الشقه وسكرت الباب وراي.... 
دخلت الصالة وحطيت الغدا عالطاوله ويلست عالكرسي والباقه فحظني... مديت ايدي للبطاقه وفتحتها... 
مكتوب فيها " call me…" ورقم موبايل...!!! 
استغربت...هذا حد يسوي فيني مقلب اكيييد..لايكون قوم عبدالله هذيلا مسوين جي؟؟؟... 
لكن مافي فايده من التساؤل..خلنا نتصل ونشوف... 
حطيت الباقه عالطاوله ومسكت البطاقه ودقيت الرقم الموجود فيها على تيلفوني...واتصلت.. 
.....: آلووووه...! 

صوت انثوي...عقدت حياتي مستغرب....ومب اي صوت بعد...اوووووفففففففف... 
ناصر: السلام عليج... 
سومه: هلا والله ومرحباااا حي هالصوووووووووووت... 
ناصر: انا شوو قايلج..؟؟؟...ما قايلج لا تتصلين..؟ 
سومه: انزين انا ما اتصلت....انته اللي متصل.. 
ناصر: لو دريت انج انتي ما اتصلت... 
سومه: يعني لو بنت غيري عادي بتتصلبها ؟ 
ناصر: لا انتي ولاغيرج انا قلت لج ودرت هالسوالف... 
سومه: يعني حركه معرووفه هذي انها بنت ..عيل ريال بيهديك ورد؟؟؟؟ 

معاها حق...اناغبي.... بس الفضوول شو اقول عنه..؟؟ 

ناصر: ماعليه...احين شو تبين انتي؟ 
لان صوتها شوي وبدت بالمناحه المعتاده.. 
سومه: ناااصر... فديت روحك...والله اني حاولت ابتعد عنك بس ماقدرت... ماقدرت.... 
ناصر: بتقدرين ان شاء الله.... 
سومه: ليش ماتفهم...انته مب اي واحد بالنسبه لي....انا احبك... 

قلت فخاطري حبتج القراده.... 
ناصر: وآخرتها ويا هالحب يعني...؟ 
سومه: تم معاي لا تفارقني ..تدري اني مابضرك بشي.. 
ناصر: لا انتي ولاغيرج يروم يضرني ...وبعدين ليش اتم وياج..تدرين انتي اني مستحيل اخذج... 
سومه: ... انزين انا ماطلبت منك تاخذني...بس الطريقه اللي فارقتني بها يت فجاه وانا ماكنت مستعده اتخلى عنك بهالطريقه... 
ناصر: وشوو تقترحين يعني؟ 
سومه: شوي شوي...بتعود على فراقك...مب مره وحده جي... 

تنهدت وحاولت محاولة يائسه... 
ناصر: سومه...ماسالتي ليش اسميج سومه.؟ 
سومه: تدلعني؟!!... 
ناصر: هههههه لا...اسميج سومه لاني ناسي اسمج... ماعرفه هو شو بالضبط ..سمية ..اسما..ساميه...مب متذكر... عرفتي احين انتي شو بالنسبه لي.؟!!!.. 
ادري كلامي يجرح بس كان لابد منه عشان تحل عني وتحس.... انا كافيني اللي فيني...ماقدر اتحمل صدعتها هذي بعد... 
طول سكوتها وحسيتها انجرحت ... 
بس بعدين تلكمت بهدوء... 
سومه:... اسما ياناصر...اسمي اسما.... 
تميت ساكت عنها مب عارف شو اقولها.... 
اسما:..ناصر...بسالك...في وحده فحياتك..؟؟؟ 
قلت لها بدون تفكير.. 
ناصر: هي...في وحده فحياتي.. 
اسما: هي السبب في تغيرك علي جذي...؟ 
ناصر: هي السبب في تغيير كل شي فيني اوكي..؟؟؟ 
اسما: لهالدرجه؟ 
ناصر: واكثر... 
اسما: ......... بتاخذها.؟!.. 
ابتسمت بسخرية....اسما مب عارفه عن شوو تتكلم...!! تتحسبني عايش قصة حب.. 
ناصر: ياريت اقدر اخذها....المهم اسما...شوفي..انا اسف... تماسكي انتي وانسيني... انا ماقدر اكلمج بصراحه... 
اسما: بس ناصر... 
قاطعتها .. 
ناصر: يابنت الحلال افهمي...انا خلاص التزمت...ابتعدت عن كل شي حرام...وانتي حرااااام عليه فهمتي.؟؟ 
اسما: حتى ذيج البنت حرام عليك شمعنى يعني..؟ 
ناصر: ومنو قالج اني اشوفها او اكلمها..؟!!!... المهم هالموضوع مايخصج انتي....كل اللي اطلبه منج تخليني فحالي....وبليز لا تتصلين بي مره ثانيه خلاص...انسي....مع السلامه... 
سكرت عنها واغلقت التيلفون مره وحده عن تتصل مره ثانيه....اطالعت الغدا بعيني وحسيت اني مالي نفس... 
رحت حجرتي ودخلت الحمام اتسبح.... 
وبعد السبوح انفتحت شهيتي شوي...ورجعت للصالة اتغدى.... وانا كل شوي التفت للباقه وافكر شو اسوي فيها..؟!!.. 
----------------------------------
اليوم: الاحد... 
المكان: سيارة سهيل... 
الوقت: الرابعه والربع مساءا.. 
----------------------------------- 
(سهيل)... 
كنت ساير اوصل راشد بيتهم يوم اتصلت مهرة بي من الجامعه....اشوفها ادمنت اني انا اللي اييبها من الجامعه هالبنت... 
سهيل: ليش ما اتصلتي بعمتج والاابويه؟؟ 
مهرة: اتصلت كلهم غالقين تيلفوناتهم يمكن رقووود... 
سهيل: وحمد..؟؟ 
سمعت مهرة تشهق باستغراب.. 
مهرة: فظيييحه ... عفرا راقده يمكن والا شي... 
سهيل: هي فظيحه لحمد لانه معرس ..حتى اني انا ماعرست عاااادي اطرشوني مشاوير الظهر هاااه..؟ 
مهرة: ههههههه احين العصر مب الظهر... 
سهيل: جلبي ويهج.. 
مهرة: منووو بيييبني حرام عليك... 
سهيل: بيييج احيين اووفف...باي.. 
مهرة: باي.. 
حطيت تيلفوني عالمسند وانا عافس ويهي.... 
راشد: شو بلاها..؟؟ 
سهيل: شو بعد بلاها؟ حالها مثل كل يووم...تباني اييبها من الجامعه... 
راشد: انزين وصلني البيت عقب رد لها... 
سهيل: تحلم... الجامعه الا هذييه قريبه ...تباني اسوي من المشوار مشوارين..؟!!.. 
راشد: اوهووووو يالمذله... 
سهيل: كيفك عاااد... 
وصلنا الجامعه ووقفنا نتريا مهرة ونحن نسووولف.. 
شفتها وهي طالعه متنقبه ...وكانت يايه بتركب جدام كالعاده..بطلت الدريشه وقلت لها.. 
سهيل: راشد راكب جدام ركبي ورا... 
وقفت شوي مهرة..مادري منصدمه مادري مستغربه...مادري لين تستوعب ....لكنها عقب مشت عادي وركبت وراي... 
مهرة: السلام عليكم... 
ردينا عليها السلام... 
سكتت شوي..وسكتنا نحن...كنت اترياها تسلم على راشد وان ماسلمت هالمره بعطيها طراق على ويهها...لانه فظييحه بصراحه..... ومب اول مره تسويها...وانا ما ارضى على راشد ينحرج مهما صار...!! 
لكنها في النهاية سلمت.. 
مهرة: شحالك راشد..؟ 
التفت راشد نص التفاته واطالعها بطرف عينه لكنه رجع يطالع الشارع جدامه...وقال ببرود.. 
راشد: بخير الحمد لله شحالج انتي مهرة؟ 
مهرة: بخير.. 
سكتنا لين ماوصلنا بيت خالوووه... وقبل ماينزل راشد سالته.. 
سهيل: راشد...وديتوا شويخ المستشفى.؟؟ 
راشد: هي ودتها امي امس.. 
سهيل: وشوو قالوا..؟؟ 
راشد: يابوك مارمنا نستفسر عن شي بسبب الحشره اللي سوتها شويخ... وامي زعلانه عليها ماطاعت ترمس بعد...حريم شو بتقول.. 
مهرة: شووه.؟ شوفيها شويخ ؟ ليش وديتوها المستشفى.؟؟؟ 
راشد: شويخ عينها وارمه... 
سهيل: ماتدرين انتي؟؟؟ 
مهرة: لا محد خبرني... سهيل دخل السياره داخل بسير اشوفها... 
سهيل: الحين مهروووه الظهر..؟؟ 
مهرة: الحين العصر...عادي عادي ادخل... دخيييلك... 
حركت السياره ودخلت بيت خالوووه... نزل راشد ونزلت مهرة... لكنها يت ووقفت عدال دريشتي.. 
مهرة: انزل.. 
سهيل: مافيني... 
مهرة: انزل والله ياتنزل عنبو تخليني ادخل اروحي البيت.؟؟ 
تاففت ونزلت مع مهرة ودخلنا البيت... 
خالووه كانت راقده...وبو راشد بعد كان راقد... 
يلسنا في الصالة لانه راشد راح يزقر شيخه من فوووق... 
ويوم نزلت شيخه اطالعتني انا بنظره ابسط شي اقدر اقوله عنها هو " سم"... 
سهيل: بسم الله الرحمن الرحيم.... 
حركت شويخ صبعها جدام ويهي بحركه معصبه.. 
شيخه: لا تكلمني انته سويت لي مشكله... (والتفتت لمهرة وابتسمت)...هلا والله وغلااا باللي متعني وياي يشوفني.. 
تصدقون... حسيت بالغيره.... الترحيب لمهرة والابتسامات والبوسات والاحضان وكل شي يخطر عالبال...اما انا اللي خايف على صحتها وبغيت اطمن عليها ..سويت لها مشكله..!!!..سبحان الله يالدنيا... 
راقبت ويه مهرة وهي اطالع عين شيخه بتفحص.. 
مهرة: شوفيها عينج شويخ.؟ ليش جي وارمه..؟ 
شيخه: ياختي قالي الدكتور كيس دهني اون...وسوالي فلم رعب وهو يشرح لي كيف بيشل هالكيس الدهني.. 
مهرة: كيس دهني في العين..؟؟ عوذ بالله من وين ياج..؟ 
شيخه: والله مادري...بس برايه الكيس الدهني هذا انا راضتبه...ولا بسوي هالعملية... 
سهيل: نعم..؟!!... 
رفعت حواجبي باستغراب في نفس الوقت اللي صدت فيه شيخه صوبي معصبه... 
شيخه: هي نعم... عيل سهيل يقولي بطر لج عينج وبشفط الكيس الدهني ..وبعطيج ابره بنج وفعينج بعد..؟؟؟؟ 
سهيل: لا حول ولا قوة الا بالله...ردينا ياشويخ على هالموال...راشد ارمس... 
راشد: اعتقد شويخ حرمه وتعرف مصلحتها اكثر عنا ...باختصار مافيني على صدعتها لو هي تبا صحتها وتباعينها ترجع طبيعي بتسوي العملية... 
شيخه: والله ماسويتها انزين...حشى يابويه حشى....ابره في العين هذي اول مره اشوفها انا... 
مهرة: شيخه...مب زين عليج...حرام تخلين عينج جذي... 
شيخه: ماقدر ماقدر مهرة بموووووت....انا يوم اشوف الابره اموت كيف بيطعزوني بها فعيني..؟ لالالالالا... 
سكت....اسلوب الاقناع ماينفع مع شويخ وماحد اكثر مني يعرف هالشي..... بالتالي سكت...لين افكر بحل... 
مستحيل اخليها جي... 
سهيل: خلاص على راحتج...عطاج دوا لها انزين..؟؟ 
اطالعتني شيخه باستغراب لاستسلامي السريع.... 
شيخه: عطاني عن الالتهاب... 
سهيل: ترومين تستخدمينه هذا اظني صح؟؟ 
شيخه:هي استخدمه... 
سهيل: بس خلاص عيل...مهرة يالله روحنا... 
شيخه: لا مااااااايلستووا...روح انته وخل مهرة عندي... 
اطالعتها بعناد وقلت.. 
سهيل: لا... 
شيخه: حرااااااااااااااااااااام... 
سهيل: ....لا.... 
وبعد السلامات..روحنا انا ومهرة البيت...وفي السياره... 
مهرة: من صدقكم بتخلونها جي..؟؟؟.. 
سهيل: لا من جذبنا... 
مهرة: سهيل اكلمك جد... 
سهيل: وانا بعد اكلمج جد.... بشوف حل ويا هالشويخ هذي...اهلها مب رايميها...ولاانا بروم اقنعها... لازم نحصل طريقه نوديها المستشفى بدون ماتدري انها سايره المستشفى...وهناك بنحطها في الامر الواقع ... 
مهرة: ههههههههههه مجرمين والله... 
سهيل: وانتي ويانا... 
مهرة: شو بعد تباني اتعاون وياكم؟ 
سهيل: مابتصدق شيخه الا اذا انتي ويانا.... 
مهرة: مافهمت.. 
سهيل: بخبرج قبل موعد العملية مالت شيخه.... 
سكتت مهرة وسكت انا...لين وصلنا البيت وكل حد راح فحاله.... 
-------------------------------- 
اليوم: الاحد.. 
المكان: بيت سلطان.. 
الوقت: الثامنه والنصف مساءا.. 
-------------------------------- 
(منى)... 
غصبن عني كنت لاصقه في الدريشه.... من شفت سياره خالد ودخوله الميلس هو واوراقه وانا لاصقه في الدريشه.. 
مادري ليش... مع اني ادري انه خاطب والمفروض ماا فكر فيه بس ...ماعرف...فضول.. 
وطولوا وهم في الميلس من صلاة المغرب وهم يالسين هناك...خالد ويوسف... 
وبعد نص ساعه ثانيه طلع خالد وركب سيارته وروح..من دون الاوراق... 
اما يوسف اللي طلع هو بعد من الميلس يا صوب البيت... 
ركظت وابتعدت عن الدريشه ويلست جدام التلفزيون... 
دخل يوسف البيت ويوم شافني يالسه يا ويلس معاي... 
يوسف: شو تسوين؟..اول مره اشوفج اطالعين الاخبار..؟!!!.. 
انتبهت اني بدون قصد حاطه عالاخبار....ويوسف يدري باني ما حب الاخبار خير شر... 
منى: احاول اقلد امايه.... 
مسكت الريموت وبدلت عن القناة .... 
يوسف: سمعي...عندج واجبات انتي او شي؟ 
منى: لا ماواحينا يعطونا واجبات.. 
يوسف: ياحظكم... انا ماخذ مساق لازم فيه نسوي كل اسبوع برزنتيشن...نحن سوينا التقرير وكل شي بس باقي الباور بوينت...بتسوينه لي؟ 
منى: افا عليك ماطلبت...بسويه لك... 
يوسف: مشكووره..مسكي ...هذي الاوراق مال التقرير.. اي شي ماتفهمينه خبريني... 
مسكت الاوراق بارتجاف...اعتقد انها الاوراق نفسها اللي كان خالد شالنها...وهذا خط خالد عليها....ياويلي..!!.. 
منى: اوووكي..متى تباه؟ 
يوسف: الثلاثاء... 
منى: مب مشكله... 
يوسف: عيل وين اهل البيت..؟؟ 
منى: هممم...ابويه بيتعشى عن ريال امي تقول... وامي تصلي العشا... محمد وحرمته وعياله فبيتهم...وانا هني.. 
يوسف: حلفي انج انتي هني..؟؟؟ قومي قومي قولي حق جوليتا تحط العشا وانا بتصل بمحمد... 
خليت الاوراق عالكرسي وطلعت عشان ازقر جوليتا ....ورجعت للصالة... 
ويوم رجعت حصلت يوسف ماسك سماعة تيلفون البيت والابتسامه على ويهه... 
يوسف: احين وقت عشا ماتستحين داقه احين....؟!!. 
اشرت له لاني شكيت بالموضوع.. 
منى: منو تكلم..؟؟؟ 
واشر لي هو الثاني عشان اسكت وكمل كلامه... 
يوسف: كيفي كيفي كيفي بيتنا ..وهذا تيلفوونا..وانتي طالبه اختي مابعطيج ترمسينها.... 
يلست عالكرسي وانا ابتسم.... 
يوسف اشوفه ادمن المغايظ مع كنه... 
يوسف:مابعطيج اياها لين ماتين بروحج وتمسحين كلمه سبال عن جامتي... 
سكت شوي وهو يسمع كلامها وعقب ورد ظحك... 
يوسف: ههههههه لا ماغسلتها انتي شو حارنج ..؟!!.. 
منى: اوهوووووو يوسف عيب عيب...عطني السماعه.... 
ماكان ناوي يفج السماعه لولا انه شاف محمد اخويه نازل من قسمه عشان العشا... 
حطيت السماعه على اذني وانااضحك... 
منى: هلاااااا... 
كنه: ياربي ثاني مره انا مابتصل الا بعد موعد مسبق...شو مستوله اخوج قام كل مايشوفني يستلمني..؟!! 
منى: هههههههههههههههههه متخبل هاليومين اظني اخر كورس مشوش عليه فيوزاته شوي... 
كنه: جنه الا جي...شحالج.؟ 
منى: بخير شحالج انتي...؟؟ 
كنه: دخلي دخلي النت براويج شي مهم.... 
منى: النت..؟؟ الحين بنتعشى...!! 
سمعت يوسف يزعج عليه.. 
يوسف: بناتنا مايستخدمن النت في الليل.... 
كنه: قوليله يسكت هذا.. 
ظحكت انا والتفت ليوسف.. 
منى: تقولك اسكت... 
بطل يوسف عيونه عقب رفع ايده ومسح على لحيته... 
يوسف: ماعليه ماعليه .... 
منى: خييييييييييييييبه يتحلف لج... 
كنه: لا بلييييز تروعت انا... 
منى: انصحج تتروعين... 
كنه: شو بيسوي يعني.؟ 
منى: والله مايندرا...ههههههههه... 
كنه: ماعليه منه...المهم تعشي واتصليبي اذا مابدشين النت اوكي.. 
منى: اوكي...باااي.. 
كنه: باااي... 
سكرت التيلفون وسالت محمد... 
منى: وين ميثا عيل.؟ 
محمد: ماتبا عشا ميثا... 
منى: عيل بزقر امايه وبنتعشى وياكم... 
سرت وزقرت امي ورجعنا للصالة وتعشينا رباعه... 
-------------------------------------- 
اليوم: الاحد... 
المكان: بيت خلفان.. 
الوقت: الحادية عشره مساءا.. 
------------------------------------ 
(سيف)... 
طلعت من بيت جمال وانا شال اللعبة الحربية اللي يشغلونها في الكمبيوتر...دخلت بيتنا اللي كان هادي...وشفت سيايير خواني كلها موجوده بالتالي قفلت الباب وراي.... 
ركبت فوق ودقيت الباب على مهرووه... 
يوم فتحت لي الباب قلت لها.. 
سيف: مارقدتي..؟ 
مهرة: بعدني شوية...توك ياي من برا.. 
دخلت حجرتها ورحت ويلست عالكمبيوتر... 
سيف: هي توني ياي... 
شغلت الكمبيوتر اللي كنت اعرف له شوي لانه جمال كان يعلمني عليه وكنا نعلب هاللعبه في كمبيوتره في البيت... 
سحبت مهرة كرسي التواليت ويلست عليه عدالي...جدام الكمبيوتر.. 
مهرة: شو تسوي.؟؟ 
سيف: بدخل هاللعبه عندج....فناااانه يامهرووه.. 
مهرة: بتعلمني عليها..؟ 
سيف: اذا تبين... 
سكتت مهرة وسكت انا معاها وانا دخل اللعبه في الكمبيوتر واحملها...وبعدها سالتني.. 
مهرة: سيف..شو مسوي في الدراسه؟ 
سيف: الحمد لله.... 
مهرة: وامتحان الانجليزي ذاك اليوم؟ 
سيف: زين..لااباس فيه... 
كنت ادري ان مهرة تحبني بشكل كبير...وادري انها تخاف علي اكثر من نفسها....وادري بعد انها كانت تحاول تعوضني عن حنان الام من صغر السن...لكنها للاسف مانجحت بهالدور ... بسبب صغر سنها... يالله يالله كانت تتحمل مسؤوليه نفسها...كانت تحاول تعطيني اهتمام وغيره...لكنها مافهمت اني انا بحاجه لحنان واهتمام شخص كبير...مب شخص اكبر مني بسنه وتقريبا كبري بالسن وطايح بنفس المشكله والوضع نفسه..!!!... 
مسكينه... 
احيانا احس نفسي اكبر وافهم منها.... يمكن لاني شبيت بسرعه خلال مراهقتي ..طولت وعرضت كتوفي وطلعت لي لحية خفيفه... اما مهرة هي نفسها من كانت في الاعدادي... صغيره نسبيا..ناعمه وايد... 
تخاف عليها من نسمه الهوا.... 
مع ذلك اعاملها بخشونه عشان تقوى شوي...ماباها اتم رخوه جذي... 
كنت يالس اعلمها على اللعبه واسولف وياها عنها..... 
كانت هي ساكته.... 
واستغربت سكوتها...بالعاده مهرة تتحمس بسرعه لاي شي اسويه معاها....لكنها اليوم هادية... 
يوم التفت لها حصلتها اطالعني انا بدال مااطالع الشاشه.... 
سيف: شوفيج.؟.... 
مهرة: سيف.... انا اشبه امايه؟؟ 
سيف: شو دراني مهرة ماذكرها عدل... 
قامت مهرة وفتحت الدرج اللي عدال شبريتها وطلعت صوره ويتني بها... 
مهرة: شوووف....وقوللي...انا اشبه امايه.؟؟ 
حسيت بشي غريب ماقدر اوصفه من شفت صورة امي المرحومه..تبتسم للكاميرا...ابتسامه خلتني انا بعد ابتسم بدون ماحس...كاني اشوفها جدامي...!!!.. 
سيف: هي ..تشبهينها مهرة... 
مهرة: تقدر تتخيلني امك ...لخمس دقايق بس..؟؟ 
التفت لها مستعجب من هالطلب..!!!!... 
سيف: شووو؟ 
مهرة: يالله...تخيلني امي لخمس دقايق... 
مافهمت شو هالطلب الغريب...لكني قلت بجاريها... 
سيف: اووكي..!!.. 
مهرة: تخيلت..؟؟؟ 
سيف: هههههههه هي تخيلت... 
قالت لي مهرة بجدية... 
مهرة: انا امك... واطلب منك...دخيلك ياسيف...ودر الزقاره... 
اختفت الابتسامه عن ويهي...هذي شو دراها..؟؟؟ 
سيف: شو دراج انتي؟؟ 
مهرة: لا تكلم امك جي... 
سيف: كيف دريتي؟؟ 
مهرة: من فتره وانا اشمه فثيابك... 
سيف: حشى يابوج عايله جلاب بوليسية مب اوادم... 
مادريت الا بكفخه على جتفي... 
مهرة: ماتستحي على ويهك انته تقول عن اهلك جي...؟ 
سيف: اشوف صدقتي عمرج انتي... 
مهرة: احين شوو...ماظني امايه كانت بتوافق انك ادوخ زقاره سيف...شوف خوانك كبار ولا سووها قبلك لانها هي كانت حية يومها... ولو كانت حية مابتخليك ادوخ....بس خلاص يوم ماتت صار عادي تسوي اللي في راسك..؟؟ 
سكت ومب عارف شو اقولها.... 
مهرة: بتودرها انزين..؟!!!.. 
سيف: انزين مهرة خلاص سكتي...لا ترمسين عن امايه... 
سكتت مهرة.... هي تدري اني اتعذب وايد من يطروونها....انا الوحيد اللي ماذكرها زين ولا تمتعت برعايتها لي... 
وبعد هالحوار المعذب هذا رديت احاول انسى وكملت تعليم مهرة على اصول اللعبة الحربية عالكمبيوتر... 
-------------------------------------
_________________
نهاية الجزء الثاني والعشرون

الجزء الثالث والعشرون.. 
----------------------------- 
اليوم: الاثنين... 
المكان: شقة ناصر... 
الوقت: الخامسة مساءا.. 
---------------------------- 
(ناصر).. 

لبست ملابس رياضية لونها اسود...وعلى الاطراف خط ابيض رفيع... وبعد ماخذت اغراضي الشخصية لبست نظاراتي الشمسية وطلعت من الشقة.... 
اول ماطلعت وقفت مكاني مستغرب....!! 
لاول مره من سكنت في هالشقة اشوف علي بن سالم واقف عند باب شقة عبدالعزيز...ويدق الباب بقلق... 
ناصر: السلام عليك ... 
التفت علي صوبي متفاجئ ويوم شافني ابتسم مستانس... 
علي : وعليك السلام والرحمه ... 
توايهت معاااه وانا ابتسم... 
علي: مرحبا الساع... قال لي عبدالعزيز انك ياااره بس مادريت انكم الباب بالباب.. 
ناصر: هههههه لا نحن متجابلين والله يعينه علي....شحالك ياعلي؟ عساك طيب.. 
علي: بخير وسهاله شحالك انته وشو الدنيا وياك؟ 
ناصر: مانشكي باااس والله الامور طيبه....اقـــرب.. 
علي: لالالا قرييب بس ماريد اعطلك اشوفك متلبس ماشاء الله بتطلع... 
ناصر: ساير الا اسجل اسمي في الصالة هذي مال كمال الاجسام...مافي شي مستعجل...اقرب والله ياتدخل.. 
علي: ياريااااااال... 
ناصر: عالاقل كوب عصير.... 
قال علي باستسلام... 
علي: مابردك ياناصر... 
دخل علي شقتي وعلى طول الصالة.... حمدت ربي ان الصالة مرتبه....لكني حسيت بويهي يحترق يوم شفت علي يطالع الورود اللي وزعتها يوم السبت في كواب ماي وحطيتها في الصالة على كل طاولة....!! احين شو بيقول عني..؟؟..بيتحسبني رخو...افااا... 
عضيت على شفايفي وانا منحرج...بينما هو اطالعني وابتسم..ويلس على واحد من الكراسي.. 
علي: جنها شقتك اصغر من شقة عبدالعزيز صح..؟ 
يلست على كرسي ثاني قريب.... 
ناصر: هي عبدالعزيز ماشاء الله بعايله...انا بدون عايله ارووحي مااحتاج شقة وسيعه.. 
ابتسم علي قوال.. 
علي: ان شاء الله بتسوي عايله قريب....الا تعال...ماشفت عبدالعزيز..؟؟؟ 
عقدت حياتي... 
ناصر: شفته الصبح ونحن طالعين للدوام وعند صلاة الفجر....عقبها ماشفته... 
علي: قالولي داوم بس طلع من الدوام بدون مايترخص...ولا رجع بعدها...اتصلبه محد يشل تيلفونه...قلت بايي بطمن وسارلي خمس دقايق ادق الباب محد فتح لي....وانا بصراحه مستهم... 
ناصر: خليتني استهم وياك والله....يمكن ناسي تيلفونه بقعه وطلع مع اهله محد يدري... 
علي: اتمنى والله يكون مافيهم شي.... ويستويله عبدالعزيز انه ناسي تيلفونه... 
ناصر: هو مب زود مفتكر في التيلفون اصلا هههههههه ... 
علي: مايدانييه يقول يعورله اذنه واييبله الصداع... 
ناصر: انا بعد اتوذى منه بس احتايه... دقايق ياعلي عن اذنك.. 
علي: لا تيب شي يا ناصر لا تعبل على عمرك... 
ناصر: مالك خص انته... 
طلعت من الصالة وانا اسمع علي يضحك.... 
دخلت المطبخ وصبيت عصير في اكواب... 
وحمدت ربي اني امس شاري كيكة من السوبرماركت...شفتها واشتهيتها... 
قصيت قطعه وحطيتها في صحن صغير مع شوكه مع اني ادريبه مابياكلها كلها لكن ماعليه عالاقل جدمت شي... 
شليت الفواله البسيطه ورديت الصالة.... 
ناصر: تفضل... 
علي: شحقه يعني ماقصيت لعمرك كيك بس انا... 
ناصر: ههههههههه اقولك بسير اسجل في صالة كمال اجسام تقولي كل كيك.؟؟ مافي فايده عيل... 
علي: هههههههه عيل الكيك شو يسوي في ثلاجتك..؟ 
ناصر: اشتهيته بس.... 
علي: عليك طلعات ياناصر...والا شو سالفة هالورد هذا مسوي صالتك حديقه...!!! 
ناصر: ههههههههههههههههههههه...يمكن انا رقيق...!!! 
اطالعني علي بسخرية وقال... 
علي: ولا طاحتك الرقه..... 
ظحكت وانا مستانس بانه علي مافهمني غلط... 
عقب سكت وقلت له بجدية... 
ناصر: اذا الفت لك قصة باخذ اثم وبطلع جذاب..واذا قلت لك الصدق اخاف اطيح من عينك...شو الحل؟ 
ابتسم علي.. 
علي: خلاص لا تقول دامها خصوصيات... 
ناصر: لا مب سالفه خصوصيات...بس هذي آثار من حياتي قبل الالتزام...وهي حياة غير مشرفه نوعا ما... 
علي: اهااااااااا...كيف ماذبلن الورد من ذاك الحين.. 
ناصر: فهمت غلط...في شخص حاول يرد لحياتي يوم السبت ومعاه هالورد....قبلت الورد لكني ماقبلت رجعته هو لي... 
هز علي راسه بتفهم وشرب العصير... عقب قال... 
علي: دامك على طريج الحق بتحصل وايد مغريات تحاول تسحبك لطريجك الاولي....ليش ماتبعد نفسك عن المغريات وتفتك..؟!!.. 
ناصر: كيف ابعد نفسي..؟ 
علي:.. الشخص اللي تقصده هو بنت وكانت لك علاقه معاها صح..؟؟ 
نزلت عيوني منحرج.... 
ناصر: صح.. 
علي: ماتحس احيانا انك بحاجه لها او مب لها يمكن لانسانه ثانيه... او حتى مب شرط تكون بنت...ماتحس انك متوله على حياتك قبل الالتزام.؟؟ 
ناصر: تبا الصدق هي....اقصد مب اني اتوله عالبنات لا...بس احين احس بفراغ حياتي..ماعندي شي اسويه ماتشوفني الهي نفسي بالرياضه وغيره..!!..قبل كان دايما عندي شي اسويه...دايما ويا الربع عندنا خطط واماكن واشياء نسويها...واذا ماحصلت شي اسويه ارقد طول النهار... الحين ماروم ارقد عشان الصلاة...فهمت قصدي.؟؟ 
علي: فاهم عليك .... ناصر حط فبالك ان طريج الايمان صعب وايد.. اما الطريج الغلط تلقاه ماشي اسهل عنه.... ودامك عايش في فراغ ليش ماتحاول تملي هالفراغ هذا عشان ماتضعف وترجع لسابق عهدك... 
ناصر: احاول تراني.... 
علي: شو رايك تي معانا الشام...انا الحرمه والعيال عندي يبون يسيرون هناك اسبوعين ثلاثه...وانا باخذ اجازه وبسير بعد...وقلت حق عبدالعزيز ووافق...تعال انته ويانا... 
ناصر: الشااام..؟؟...لالا انته بتسير ويا اهلك وانا مافيني ازعجكم... 
علي: انته تتحسبني بقعد وياهم..؟؟ لا يابويه هذيلا اهلها غير مايدش الريال بيتهم الا جان معزوم على غدا او عشا... والحرمه تبا تقعد مع خواتها وخوانها... انا بخليها هناك وبسير اتحوط ويا عبدالعزيز... 
ناصر: والله..؟؟؟؟ ....حلوو عيل بفكر انا لين الاسبوع الياي وبشوف امكانيه اني اخذ اجازه وبرد عليك خبر.. 
علي: تمااااام.... 
ناصر: ومتى بتسافر.؟؟ 
علي: الاسبوع الياي...يوم الثلاثاء.... 
فكرت شوي وحاولت استرجع اذا فيه عندي اشغال للاسبوع الياي....وطلعت فاظي تماما... 
ناصر: وقت مناسب بالنسبه لي.. بس بعدني بفكر ولين السبت بيكون عندك خبر ان شاء الله.... 
وعلى هالحال بديت احط فكره السيره للشام من الخطط للاسبوع الياي....ليش لا... من زمان ماسافرت...ولا كد سرت الشام..خلنا نغير جو...!! 
------------------------------- 
اليوم: الاثنين 
المكان: بيت خلفان... 
الوقت: الثامنه مساءا... 
------------------------------- 
( مهرة).... 

رديت السماعه مكانها عالتيلفون ومسكت راسي.... 
مهرة: اوووووووف يالله يا راسي..... 
نط لي سيف اللي عدال التلفزيوون... 
سيف: شحقه تكلمينها يوم تنزعجين منها... 
مهرة: البنت فنانه في الجامعه لكن عالتيلفون هذربان صراحه...وانا ماحب اتكلم في التيلفون... 
عفرا: لانج مب متعوده.... 
قالت عمتي... 
آمنه: ومب زين تتعود عالتيلفون....قوليلها اهلي مايحبوني اتكلم في التيلفون وايد واذا مافهمت عليج تراها بقره.... 
قمت عن الكرسي ورحت يلست عدال سيف جدام التلفزيون... 
مهرة: يوم بتتصل قولولها راقده ...محد...أي شي.... 
وتنهدت وانا اطالع الكتاب اللي حاطنه سيف في حظنه ومطنشنه.... 
مهرة: سواف شو عندك..؟؟... 
اطالعني سيف باستغراب شكله نااسي ان عنده كتاب...ويوم تذكر الكتاب اللي فحظنه شله وحطه فحظني.. 
سيف: كتاب جغرافيا...مشكوووره اختي الغاليه ادريبج مابتقصرين... 
ورد يطالع التلفزيون... 
مهرة: شووو عاد مابقصر فشووو.؟؟؟ 
سيف:.. رسميلي الخريطه لو سمحتي ... 
ابتسمت وفتحت الكتاب ورسمت الخريطه على شفيفه لسيف ....وفوق هذا لونتها وعدلتها له وهو يطالع التلفزيون ولا عليه....سكرت الكتاب وحطيته جدامه في نفس الوقت اللي دخل فيه سهيل وحمد اخوي وهم شاقين حلوجهم مستانسين.... 
قال حمد... 
حمد: اجتماع عائلي..!!..تمااااااام...وين ابوووويه..؟؟؟؟ 
آمنه: يتسبح ....شو عندكم..؟؟ 
يلس سهيل عدالي بينما يلس حمد عدال عفرا حرمته.... 
حمد: والله ماخبرتكم قبل ابووووويه افاا....قومي مهروه زقري ابوج قوليله ايي... 
ابتسمت وقمت وانا احس بالحماس....حمد متحمس وسهيل بعد..!!!..اكيد شي عندهم حلووو يخبرونا به... 
وبعد مازقرت ابويه واستعيلته رديت الصاله ويلست مكاني...سيف على يساري...وسهيل على يميني... 
مهرة: احيين بايي ابويه... خبر حلووو..؟؟؟ 
حمد: بالنسبه لي حلو وايد... 
التفت لسهيل وسالته.. 
مهرة: وانته تدري.؟؟؟؟.. 
سهيل: لا ماعرف... 
مهرة: عيل ليش داخلين تظحكون...؟؟ 
رفع لي سهيل حاجب واحد وقال.. 
سهيل: سوالف شباب شخصج...؟!.. 
سكت عنه والتفت وانا اشوف ابويه يدخل الصالة ويسلم....وبعدها يلس عدال حمد من الصوب الثاني بحيث كان بالوسط تقريبا.... 
بوحمد: زاقريني يقولون عندك خبر....بشّـــر...؟! 
كان ابويه يوجه كلامه لحمد مع ابتسامه على ويهه.... نادر مايبتسم ابويه...صح كان يبتسم يوم امي كانت عايشه بس عقبها.....!!... نادر...وفرحتني شوفته مبتسم...حتى لو كان يجاملنا... 
حمد: الله يسلمك يابويه في الدوام من فتره طلعت اشاعات عن امكانية ترقيتي لمسؤول ...ويوم سمعت نذرت اني اسوي عزيمه اذا صار هالشي صدق....ومن شوي متصليبي ويقولون باجر بترقى رسمي... 
سكتنا كلنا وكان على رؤوسنا الطير...بينما حمد ينقل نظرة من ويه لثاني... 
حمد: شو رايكم بهالخبر.... 
صرخت عفرا... 
عفرا: احــــــــلــــــــــف...!!!! 
كانت الابتسامه شاقة حلوجنا كلنا...اما عفرا كافأة حمد ببوسه طويله على خده انحرج منها واحمر ويهه...وانحرجنا نحن اكثر من مجرد شوفتها... سهيل صد صوبي وهو مبتسم ومنحرج انه شاف هالمنظر من حرمه اخوه......سيف نقع من الظحك بصوت عالي....عمتي ابتسمت لاول مره بتسامح مع عفرا وحمد... 
اما ابويه.... 
آآآه يابووويه....حسيت انه ماسك الدمعه غصب مع ابتسامه فخر متعلقه على شفاته...حسيت انه مستانس صدق.... 
بو حمد: مبرووووك ياحمد...تستاهل زود والله... 
ابتعدت عفرا باحراج عن ريلها يوم سمعت صوت عمها بينما حمد قال بفرح.. 
حمد: الله يبارك فيك يابويه.... 
توالت التباريك لحمد وهو يرد عليها فرحان....وبعدها... 
آمنه: ومتى العزيمه..؟؟ 
حمد: هالخميس... عموووه انتي وعفرا اباكم تبيضون ويهي... واي شي تبونه انا حاضر... 
آمنه: فالك طيب موول لا تحاتي....عاد غدا والا عشا.؟ 
حمد: غدا ان شاء الله.... 
مهرة: وليش طلعتني انا من الحسبه..؟؟ 
حمد: انتي ماتيوزين في المطبخ اخافج تخربين.. 
مهرة: هههههههههه حرام عليك ..صح ماعرف اطبخ بس اقدر اساعد... 
حمد: باللي تقدرين عليه ياختيه مانبا نتعب سمو الشيخه... 
مهرة: تطنز..؟! 
حمد: لا حشىى... 
مهرة: ماعليه جان ماحطيتلك طيطار في العصير... 
كانت على ويهي ملامح جاده رغم اني ماكنت جاده...بس ظحكت صدق يوم شفت الرعب على ويه حمد وهو يتخيل فشلته... 
التفت لعمووه وقال... 
حمد: عموووه امانه ماادخلوونها المطبخ هذي... 
قعدت اظحك ولا رديت... كنت مستمتعه لانه عايلتنا كلها مجتمعه الحين....نادر مانجتمع جذي... 
نادر مايفوت سهيل هالوقت عشان يسير بيت خالتي.....نادر مايفوت سيف هالوقت ويروح عند ربعه.... 
ونادر مايفوت حمد طلعه هو وربعه... 
كانوا يتكلمون حمد وابويه وسهيل عن شغل حمد اليديد وطبيعته...فجاه قال حمد بحماس.. 
حمد: فكر ابويه...هالترقية بتساعدنا انه نبني على ارضنا في منطقة الــ(.....) بيت اكبر من هذا يضمنا كلنا.... 

الكلمات اللي كنا بنقولها اختفت...وخذت معاها الابتسامه المرسومه على ويوهنا....!! 
بهتنا كلنا نطالع فويه حمد....من وين ياب فكره ترك البيت هذي..؟!!.... 
نقلت نظري على ويوههم كلهم...تعابيرهم كلها كانت تحمل كلمه " لا"... والرفض التام...اما ابوي كانت نظرته عتاب...!!.. 
بوحمد: تبانا نودر بيتنا ياحمد..؟!....ليش؟ شو ناقصنك...؟ 
حمد:... البيت ظيج ابويه...انا مابتم بلا عيال دوم..ان شاء الله اني بييب عيال وبحتاج عالاقل غرفه ثانيه...انا حاليا بس على حجره وصاله صغيره.... سهيل بعد بيعرس وبيحتاج قسم...وبعد كم سنه سيف... البيت مايضم يابويه... 
بوحمد: والحوش..؟؟ واحد منكم يسويله بيت صغير في الحوش مش شرط نطلع من البيت...!.. 
هز حمد راسه برفض.... 
حمد: الحوش ضويج يابويه ومايكفي لبيت صغير... 
بوحمد: انزين الميلس....مب لازم يكون عندنا ميلس... خذ الميلس وعدله جانك مستظيج... 
ابتسم حمد بتسامح.... ابويه الظاهر بيسوي أي شي المهم مايظهر من البيت... 
حمد: ابويه مانستغني عن الميلس وانته تعرف هالشي عدل.... 
نزل ابويه عيونه للارض وهو معقد حياته وقال بصرامه... 
بوحمد: اللي يبا يطلع من البيت انا مابمنعه.... هذا بيتي....البيت اللي عاشت فيه ام حمد طول حياتها وياي..... ماقدر اخلي بيت عاشت فيه ام حمد ....بعيش فيه وبموت فيه ان شاءالله.... وعقبها سووا انتوا اللي تبغونه.... 


بعد كلام ابوي شي كلام..؟!!!.... 

سكتنا كلنا ولا رمسنا....رفعت ايدي اغطي بها شفايفي اللي ترتجف وعيوني مليانه دموع...اطالعت حمد ...كان مستحي من نفسه ومنزل عيونه للارض...صديت على سيف...حصلته مغطي عيونه بايده وصاد الصوب الثاني...وواضح ان هو الثاني انملت عينه دموع .... تذكرت الخوف الفظيع اللي حسينا فيه انا وسيف وقت ماقالولنا ان امنا خلاص مابنشوفها مره ثانيه...!!!... 
صديت على سهيل اللي كان يعظ صبعه الابهام بارتباك وهو معقد حياته..... 
صحيح سهيل مايقعد في البيت وايد لانه كاره البيت من بعد امي....لكن بعد ماعتقد انه مستعد يتخلى عن الذكريات اللي فيه....!! 
شو هالام اللي من مجرد طاريها ننعفس فوق تحت...!!!..الله يرحمج يامي... 

حسيت اني لازم اقول شي يكسر الجو...احس انهم بيتظاربون وبيتزاعلون قريب... ابتسمت من بين دموعي وقلت غصب.. 
مهرة: الله يعطيك طولة العمر... محد بيطلع من البيت ابويه.... (التفت لحمد وابتسمت له )..حمد بيترياني لين ما اعرس وبياخذ حجرتي وبيضمها لقسمه...(والتفت لسيف ولويت على ايده اللي عدالي شوي شوي وقلت)...وسيف بيتخرج من الثانوية وبيحصل منحه وبيسافر يكمل دراسته...وعقب سهيل بياخذ حجرة سيف وبيعرس... 

كلامي ماكاان يضحك...لكن مجرد تخيلهم لسيف انه مسافر للخارج للدراسه ظحكتهم كلهم..... 
كانهم يبون يتمسكون بهالشي بس عشان يكسرون الجو ويرجعون طبيعي... ظحك سيف وهو يسوي حركه غير مباشره عشان يمسح دموعه... 
سيف: تحلمين انتي اسافر برا واكمل دراسه انا ماصدق افتك....!! 
ظحكت... 
مهرة: ههههههه بلى...بتسافر وبتتخرج ويوم بترد قوم ابويه بيسوولك صندقة في الحوش تسكن فيها.. 
من بعدها كاني فتحت لهم باب قاموا كلهم ينكتون على سيف....الشي اللي قهرني .... شحقه ماينكتون على سهيل مثلا..؟..ليش ماينكتون على عموووه..!!!....والا لانه سيف اصغر واحد مستلمينه..!!! 
قامت عمتي وقالت... 
آمنه: بسير اقولهم يحطون العشا... 
مهرة: خلج عموووه انا بسير اقولها... 
قمت من مكاني وخليتهم بسوالفهم... طلعت برا عشان اقول للخدامه تحط العشا للبيت...ويغمرني احساس باني بديت احب اهلي من اول ويديد بعد كل الغضب اللي كنت احس فيه صوبهم....!!.. 
-----------------------------
اليوم: الثلاثاء.. 
المكان: في الجامعه.. 
الوقت: الثالثه ظهرا... 
---------------------------- 
( يوسف).... 

صليت الظهر متاخر بسبب المحاضره اللي كانت عندي... واللي يصادف وقتها وقت الصلاة.... 
وبعد ماصليت سكرت على عمري هالقاعه ويلست احضر للبرزنتيشن اللي بسويه في المحاضره.... 
يلست اتدرب واتدرب كاني قاعد في المحاضره فعلا...اشخبط عاللووح وافتح البروجكتر وحالتي حاله... 
هذا اخر كورس ونبا نيب درجات طيبه.... 
صاح تيلفوني وقاطع افكاري.... 
خليت اوراقي عالمكتب المخصص للدكتور ورحت وخذت تيلفوني.... " خالد"... 
يوسف: مرحبا.... 
خالد: اهلييي يوسف..شحالك؟ 
يوسف: بخير وسهاله...شحالك انته..؟ 
خالد: الحمد لله....بطني يعورني تغديت وايد اليوم... 
يوسف: يوووووووه شو بتسوي في البرزنتيشن عيل...؟!!.. 
خالد: هههههههههههههاي لا ماعليك تدبر...هااااه بشر..؟ شو سويت؟ 
يوسف: والله يالسه اتدرب احينه وقاطعتني... 
خالد: سويت الشفافيات..؟!! 
يوسف: طالع..؟!!..ترانا قلنا بنسوي بور بوينت بدال الشفافيات...!! 
خالد: هي صح...سويييته عاد البور بوينت..؟؟ 
شهقت شهقة طويله ومصدومه... 
يوسف: نسيييييييييييييييييييته....نسيته في البيت...عند مـــ....عند اختي الله ياخذ العدووو.... 
خالد: شوووووووووووه.... يالثوووووووووور الساعه اربع المحاضره....!!!.. 
يوسف: انته وين؟ 
خالد: في البيت... 
يوسف: لا تطلع الا يوم اقولك....باي... 
خالد: باي.. 
سكرت عن خالد وانا منقهر اني نسيت العرض عند منّـــووووه....وهي البقره ماذكرتني...تذكرت..على حد علمي دوام منى اليوم قصير لين الظهر...وبتكون احين في البيت...!! 
مسكت تيلفوني واتصلت بالبيت.....مشغول... 
آآآآآآآآخ يالقهر اكيد عالنت يالسه السباله....سكرت واتصلت بتيلفون امي...مغلق...تيلفون ابويه...رد عليه لكنه مب في البيت كان في العزبه....ياربي شو هالنحاسه...!!!.. رقم ميثا ماعرفه....محمد اخويه احيده فدبي...!! شو الحل.؟؟ 
فجاه خطرت في بالي فكره...حطيت تيلفوني عالطاوله وطلعت اللاب توب وشغلته...شبكته عالنت ودخلت الماسنجر اللي فاتحنه لكنه.... 
طبيعي ماحصلتها ....مسويتلي بلوك...قمت طرشتلها رساله... 
" كنه...بليز بليز...فتحي البلوك عني...والله ماريد اغلسبج او شي المساله مساله نجاح او رسوووب...فتحي البلوك ابا اكلمج ضرووووووووووري....الساعه احين 3 وعشر...اذا كنتي مب اون لاين وقريتي الرساله متاخر...انسي الموضوع والرساله كانج ما استلمتيها...باي". 

لكن كنه قرتها فعلا....والدليل انها دخلت اون لاين بعد حوالي ثلاث دقايق... 
على طول ارسلتلها.. 
يوسف:" الحمـــــــــــدلله..." 
كنه:" خير يوسف شو مستوي روعتني." 
يوسف:" منى عندج اون لاين.؟!".. 
كنه:" هي منى اون لاين...شو تبغيها..؟؟ 
يوسف:" ابا اكلم منى ظروووري... اباها تفج خط التيلفون عشان اتصل بالبيت..لانه امي غالقة تيلفونها وابويه مب في البيت... 
كنه:" اعطيك ايميلها تكلمها هني؟" 
يوسف:" لا..بعدين بتسالني من وين يبته مافيني تدري اني ارمسج بعد عالنت..".. 
كنه:" والله الا ياحظك يوم بترمسني انزين....بعدين اعتقد انا مطقعتنك ببلوك ما اكلمك عالنت...." 
ماعرفت اظحك...انقهر...ماعرفت شو اسويبها..انا وين وهي وين.. 
يوسف:".. كنه...خلصيني شوفيلي حل .... ابا اكلم منى ظرووووري.." 
كنه:" شو تبغيها انزين نحن عندنا سالفه نرمس فيها.." 
يوسف:" مالت عليج... وعليها.... وعلى سوالفكن انزين....انا ناسي عرض الباوربوينت عندها وبعد شوي محاضرتي فهمتي...يعني انا سالفتي اهم عن سالفتكن".. 
كنه:" اوووف...بس بس ياخي....خلنا نفكر..." 
سكت عنها....انا محتاجنها احين عشان جي مابنرفزها...عادي اطقعني ببلوك وترجع لسوالفها مع منى وانا يفوت علي العرض ويعطوني صفر.... 
خلها الحين تقول اللي بتقوله ودواها عقب .... 
بعد شوي رجعت كنه تقول.. 
كنه:" اقوووول يا اخ.... اسمع بقول لمنى اني ابا اكلمها في التيلفون لاني بطلع من النت... بس مابتصلبها اتصل انته وكلمها عن اللي تبغيه..." 
يوسف:" اوووكي..".. 
كنه:" قول شكرا.." 
يوسف:" جلبي ويهج..." 
كنه:" عيل هذا ويهي ان خليت منى تطلع من النت قبل المغرب..".. 
يوسف:" هههههههههههه حشى بتذليني...خلاص شكرا يابوج.." 
كنه: " عفوا...خلاص باي".. 

وبلوك...!!!... 

شو هالانسانه من تخلص من السالفه على طول بلوك عوذ بالله تريييني انزين لين ماقول باي...!!! 
بس ماعليه ماعليه ياكنوووه... 
مسكت تيلفوني واتصلت بخالد... 
خالد: هااااااااه بشر... 
يوسف: بس حلييناها... اخطف بيتنا بتلاقيك البشكاره وبتعطيك الدسك والاوراق اللي معاه..هاتهن وياك المحاضره اوكي.. ولو تي قبل المحاضره بعد احسن عشان نجرب الفلوبي... 
خالد: مب مشكله...بطلع احين من البيت... في أي قاعه انته.؟؟ 
يوسف: انا في قاعه رقم (....)...مبنى (......)... لا تبطي.. 
خالد: اووكي باي.. 
يوسف: فمان الله... 
سكرت عن خالد واتصلت بالبيت....وارتحت يوم حصلته مب مشغوول... 
ردت علي منى... 
منى: بسم الله يالساحر...صدق انك واقف لكنه عالوحده...سكر سكر البنت بتتصلبي... 
يوسف: بسم الله منج انتي...شدراج اني انا..؟؟ 
منى: شفت رقمك في الكاشف يعني صعبه..!!.. 
يوسف: همم...المهم سمعي..خلصتي العرض؟ 
منى: هيي خلصته ترييتك تشله امس بس انته ماخطفت عليه وانا نسيته ... 
يوسف: اوكي سمعي...حطي الدسك والاوراق في كيس صغير وعطيه البشكاره...خالد بيمر يشلهن الحين.. 
منى: هااااه...؟!!!... 
يوسف: شوو هااااه انتي بعد... 
منى: هي هي خلاص خلاص...فهمت...شي ثاني؟ 
يوسف: لا بس...فمان الله... 
منى: مع السلامه... 
سكرت عن منى وانا تقريبا مطمن من سير الامور... 
رجعت لمكتب الدكتور وخذت اوراقي وعدت تدريبي من اول ويديد....! 
--------------------------------- 
اليوم: الثلاثاء... 
المكان: صالة بيت سلطان... 
الوقت: الثالثه والنص ظهرا... 
----------------------------------- 
(منى).... 

Oh My God….!!! 
حوالي الخمس دقايق تميت يالسه في الصالة بعد ماسكرت عن يوسف احاول استوعب فكره ان خالد بايي احين وبيشل العرض اللي سويته...مادري حسيت باحراج... 
لكني استعيلت يوم تذكرت ان يوسف قال خالد بيمر الحين بياخذهن.... 
خلها كنه تولي بخبرها عقب بالسالفه....ركبت فوق بسرعه لحجرتي ودورت الدسك... 
الله يغربل هالبشكاره...الدسك كان معزول مع اوراقه وهي رتبت كل شي اليوم الصبح وحطت الدسكات مع بعض....المصيبه ان الفلوبي لونه اسود...ودسكات وايد لونهن اسود...اوفففف بتاخر..!! 
فتحت الكمبيوتر وقعدت افتح الفلوبي واحد ورا الثاني لين ماحصلت الضالة... خذت الفلوبي مع الاوراق وفتحت كبتي ادور كيس صغير...وعقب تنبيش وتخريب الكبت كامل حصلت كيس صغير لاباس فيه... 
شو هالغباء..!!..يعني لازم في كيس..؟؟؟ بيطيح نصه اذا عطيته اياهن بدون كيس..!!! 
صدق غبية... 
نزلت الدرج وانا اركظ...فتحت الباب مال البيت وطلعت... 
وقفت مكاني يوم انصدمت بنظرة خالد الموجه لي....تاخرت وااايد..وصل الريال وقاعد يتحرطم عالفلبينية اللي مب فاهمه لين الحين شو يبغي هذا...؟!!!... 
انصدمت يوم شفته يطالعني بدهشه.....كنت مب متغشيه...تراجعت على ورا لكن للاسف دعمت الباب اللي تسكر من بعدي....على طول وخلال جزء من الثانيه مسكت شيلتي وتغشيت.... ولفيت علشان افتح الباب وادخل... 
شو هالفظيييييييييحه.... 
كنت على وشك الدخول ....يوم سمعته يسلم علي...!!!!!!... 
خالد: السلام عليج.... 
وقفت مكاني مصدومه.....الا مصعووووووقه...مب عارفه شو اسوي او كيف ارد....لفيت مره ثانيه وقلت بصوت مرتجف.. 
منى: وعليكم السلام... 

رد السلام واجب لا اطالعوني جي...!!!. 

خالد: ختيه انا مطرشني يوسف اخذ اغراض...رمسيها بشكارتكم مب فاهمه علي شو اقول...!! 

مسكينه مب فاهمه عليك لانه محد امرها لين الحين تعطيك أي غرض...!!!.. 

رفعت ايدي واشرت للبشكاره اللي كانت واقفه عدال خالد عشان تيني....بس خالد رفع حواجبه على باله اقصده هو.. 
خالد: انا...؟؟ 
بدون حاسيه قلت... 
منى: لاااا...جوليتا...تعالي.... 
يمكن يتراوالي....لكني شفت خالد يبتسم ويصد الصوب الثاني...شكله يظحك علي... 
اما جوليتا تقربت مني ببلاهه....عطيتها الكيس..بينما خالد قال.. 
خالد: مشكوره اختي....فمان الله.. 
خذ الكيس من ايد البشكاره وركب سيارته بسرعه وراح... 
اما انا بعد ماعطيت جوليتا الكيس وسمعت خالد وهو يقول فمان الله...دخلت البيت وانا اتنافظ من فوق لتحت.... 
الله يسامحك يايوسف...!!... 
وبعد ماتمالكت اعصابي....مسكت سماعه التيلفون واتصلت بكنوووه اخبرها باللي صار...!! واستفسر ليش تاخرت باتصالها اللي قايله انها بتتصله بعد مانطلع من النت..؟!!!... 
------------------------------- 
اليوم: الخميس... 
المكان: سيارة ناصر... 
الوقت: الواحده ظهرا... 
------------------------------ 
(ناصر)... 

تميت يالس في سيارتي وانا امسك السكان بقوو لين ماابيضت صبووعي...!.. 
ماكنت ادري اني املك الجرأة والشجاعه اني ايي هالعزيمه... 
لكني وصلت لين الباب ومب قادر انزل من السياره الحين....!!.. 
الشجاعه مب اني اوصل لهني....الشجاعه الصدقية هي اني ادخل البيت هذا.... 
المصيبه اني وعدت محمد اني احضر عزيمه حمد.... 
وابويه ومحمد حتى يوسف موجودين داخل الحين...ناقص انا... 
بس هذيلا كلهم ماعندهم شي يزعج ظميرهم متعلق بهالبيت ....اما انا عندي شي ثقيل جدا ظميري مب قادر يتحمله....وهو متعلق بمهرة...اللي ساكنه في هالبيت...اللي تجبرني الظروف اني ارجع له مره ورا الثانيه... 

تنهدت عشان اريح اعصابي شوي....وبدون تفكير بطلت الباب ونزلت...قفلت السياره ومشيت للبيت... 
ماعرف ادق الباب والا ادخل دايركت.... بس الباب مفتوح الظاهر خصوصا لهالعزيمه....!!..والا بالعاده يسكرونه... 
دخلت البيت وانا اتنفس بصعوبه...على طول طاحت انظاري عالمطبخ...عندي احساس انها هناك....على بعد خطوات...ويفصلنا جدار...!!... 
آآخ لو اقدر اروح اعتذر...بس طبعا مستحيل.... 

سهيل: مرحبا الساااااااااع...اقــــــــرب.. 

فاجاني صوت سهيل بشكل لدرجه اني نقزت والتفت له بسرعه....تصنعت ابتسامه على حلجي وسرت صوبه... 
ناصر: السلام عليكم.... 
سهيل: وعليكم السلام والرحمه... 
توايهت مع سهيل ووقفنا فتره نتبادل التحيات والسلامات....ومن بعدها دخلني الميلس....اللي كان مزحوم شباب وشيّاب...منهم خواني وابويه.... وراشد ولد خال مادري خالة سهيل...هالانسان كل ماشوفه احس بتهديد مادري ليش..!!!!...عنبوو دايما فبيتهم..؟!!!... 
سلمت عالجميع ويلست معاهم.... واخيرا شفت الفرد الناقص في هالاسره....سيف... اللي مثل ماعرفت في الثانوية العامه....!!! 
بصراحه سيف ذكرني بمهرة شوي.... وفي نفس الوقت...سيف اوسم عن حمد وسهيل....وشكله جي..خريش.. 
ياترى علاقته بمهرة زينه ؟؟؟... 
اوووووف ليش ادخلها في كل شي وكل موضوع..!!!... هذي عزيمه رياييل...ومثل ماهي مب متواجده في الميلس...لازم تطلع خارج حدود تفكيري بعد.... 
وعلى هالحال حاولت اني استمتع بهالعزيمه قدر استطاعتي...رغم ان المهمة صعبه... صعبة وايد... 
---------------------------------- 
اليوم: الخميس... 
المكان: مطبخ بيت خلفان... 
الوقت: الواحدة والنصف ظهرا.. 
--------------------------------- 
(مهرة)..... 

ماخلوني اسوي شي...كوونوا شاهدين ....انا بغيت اساعد بس هم ماخلوني اساعد....اون بخرب... 
اووكي اعترف اني فاشله في المطبخ بس مب لهالدرجه عاد...!!! حتى عصير ماخلووني اسوي... 

يلست على كرسي في المطبخ اراقبهم وهم يتحركون مثل النمل....عفرا وعمتي والبشكاره.... 
كانوا مسوين صنفين من الغدا.. وصينية مشوي كبيرة.هذا غير السلطات والسويت والعصاير.... 
اكيد حمد بيستانس على هالترتيب هذا....ماشاء الله عليها عمتي راعية مهمات صعبة.... لو عطاني انا المسؤوليه مابعرف اسويلهم شي....!! 

دخل سيف بعد دقايق وهو يبتسم ويشم الريحه اللي تفتح النفس... 
سيف: ياسلاااااااااااام يوعتوووني الصراحه... 
مهرة: تبانا نهرب لك شوي قبل الجماعه..؟!!.. 
تقرب مني وهو يظحك وقالي بصوت واطي.. 
سيف: من عقب سالفه الزقاره اكتشفت انكم جلاب بولسية..وبيشمون ريحة الاكل فيني وبنكشف...خليها لعقب... 
مهرة: وبخصوص رمستنا ذاك اليوم شو النتيجه..؟!!.. 
وغمزت له... 
وابتسم لي ابتسامه ثانيه... 
سيف: من ساعتها وانا نظيف...مادري عاد عقب شو بيصير ما اوعدج بشي... 
برطمت جان يظربني على راسي.. 
سيف: لا تبرطمين... المهم انا مطرشيني اتفحص العصير واتاكد انه سليم....!! 
مهرة: هههههههههههههههههههههههههههههه احلف..؟؟؟ 
سيف:...لا اجذب..بس بغيتج تظحكين....(والتفت لعمتي وقال) ... هاه عموووه كل شي جاهز..؟ 
آمنه: تقريبا ..بعد نص ساعه بنحط الغدا ....قول لابوك هالرمسه... 
سيف: اوووووكي.... 
طلع سيف من المطبخ وراح الميلس مره ثانيه.... 

بعد ساعه... نزلت من حجرتي وانا مبدله ثيابي من ريحة المطبخ....نزلت عشان اتغدى مع عمتي وعفرا... 
ويوم وصلت وقفت مكاني وانا اشوف الغدا اللي حاطينه... 
مهرة: ليش مجبوووووس..؟؟؟ انا ابا بريااااني... 
عفرا: شي في الجدر....اتحسبج تبين مجبوووس مادريت بج... 
مهرة: ماعليه بروح احط لي في صحن برايكن تغدن.... 
طلعت من البيت سايره صوب المطبخ وانا اتحرطم.... 
مادرن بي شو ابا من الغدا...!!..طبعا لانهن ما افتكرن يسالني شو مشتهية...!!.. 
اوففف.. 
دخلت المطبخ وانا اسمع ظحكات الشباب اللي بعدهم يالسين في الميلس...هذيلا ماشبعوا من اليلسه.؟؟؟.. متى بيسيرووون..؟!!!.. 
كانت الخدامه موجوده في المطبخ تغسل الصحون وتنظف.... 
اما انا طلعت لي صحن متوسط وصينية ...غرفت لي من الجدر غدا حااااار في الصحن وحطيته على صينية..كنت على وشك اني اطلع لكن مادريت الا وحد ساحب عني الصينية... 
التفت حصلت البشكاره اطالعني معصبه وتقول.. 
الخدامه: لااااا ماما مافي زين انتي ايد أوّر....!! 
مافهمت شي... 
مهرة: شو اللي مافي زين ...لا يكون ماتبيني اتغدى..؟!!... 
ظحكت الخدامه وقالت وهي تاشر على ايدي المكسوره.. 
الخدامه: انتي ايد تأباااان مافي زين شيل سينية ماما... 
شلت الصينية عني وراحت توديها البيت....وانا اطالعها باستغراب... 
ياحليلها هالخدامه...تخاف على ايدي...!!!.. 
ابتسمت وانا اتوجه للثلاجه افكر اصب لي كوب عصير...لكني تذكرت بانه العصير موجود داخل البيت عند قوم عموووه...بالتالي سكرت باب الثلاجه وطلعت من المطبخ.... 

لكني ماتخطيت عتبه باب المطبخ.... 

وقفت مصدوومه وانا اتلقى نظرات انسان كنت ادعي ربي ليل نهار اني ماشوفه ابدا ابدا....!!! 
لكنه يستمر بالظهووور لي بين فتره وفتره باصرار....وكل مره تحمل لي عيونه نظره مختلفه صعبة الفهم...!!!! 
-----------------------------


نهاية الجزء الثالث والعشرون

الجزء الرابع والعشرين.. 
-------------------------- 
اليوم: الخميس.. 
المكان:..بيت خلفان... 
الوقت: الثالثه الا عشر دقائق.. 
---------------------------- 
(ناصر).... 

بصراحه ماقدرت اني اقعد اكثر....شفت خواني مستانسين بالسوالف والضحك لكني ماقدرت...عشان جي استاذنت بان عندي اشغال اسويها...وشكرتهم على هالعزيمه وباركت لحمد للمره الثانيه لترقيته وبعد السلامات.. طلعت من الميلس وسكرت بابه وراي بدون انتباه.... 
اول ماطلعت شفت جدامي دريشه المطبخ..وشفت راس يتحرك داخل المطبخ...قلبي بغا يطلع من ظلووعي.... 
انا من يييت وانا حاس انها في المطبخ مادري ليش...!!... 
تميت واقف حوالي دقيقتين....وبغيت اشهق بارتباك يوم شفت شخص يطلع من المطبخ بسرعه وفي ايده صينية...وبعد التدقيق...اكتشفت انها الخدامه شاله غدا حد وسايرتبه البيت..!!... آخ يالقهر احين انتي اللي من الصبح انا يالس اراقبج .؟!!... 
تنفست عشان اهدي اعصابي....ويوم رفعت راسي مره ثانيه تجدد الامل في نفسي...شخص ثاني مازال في المطبخ..!!!!.. 
وبعد لحظات بس... طلعت هي... حسيت ان النور يطلع معاها....حسيت ان روحي طلعت وسبقتني لها... 
حسيت....حسيت باشياء وايده ماقدر اوصفها.... 
فرح...توتر...وخوف...وترقب...كل شي يخطر عالبال.... 
وقفت مهرة مكانها وهي تطالعني برعب....مادري شو شافت في ويهي....لكنها استندت عالباب بكتفها وتنفست بصعوبه وهي تركز النظر فيني...!! 
بدون حاسية مني ...تجدمت خطوه...ولساني يردد بصوت واطي 
ناصر: مهرة..... 
ماتحركت مهرة....ماعدا حركه بسيطه من راسها اللي هزته ببطء بالرفض والنهي... 
مادري ماتباني اتقرب منها...!!.. او اسمها مب مهرة..؟؟...او شو بالضبط ..!!.. 

فجاه سمعت انفتاح الباب وراي....خفت انا وتجمدت مكاني..اما مهرة شهقت بصوت عالي...وهي ترفع ايدها تغطي بها شفايفها....وعيونها متعلقه بالباب اللي انفتح وراي.... 
انا ماكنت متجرأ اصد....ماكنت قادر التفت..عيوني كانن متعلقات بمهرة غصبن عني ومب قادر اخوزهن ابد....اراقب اقل حركات وتعبيرات ويهها وخزنها في بالي.... 

في نفس الوقت اللي وصل فيه الشخص اللي طلع من الميلس عدالي....طاحت مهرة مغمى عليها...!!! جدام المطبخ تماما... بشكل قطع قلبي وآلمني... 
صرخت وانا مندفع لها... 
ناصر: مهــــــــــره...!!!... 
وقبل ما اتجدم اكثر مسكني الشخص اللي عدالي من ايدي بقووو...ورجعني لورا... 
يوسف: انته ينّــيــــت..؟!!.. 
التفت شفت يوسف ملامحه متوتره ومعقد حياته وهو يطالع مهرة باستغراب كامل.... 
ناصر: يوسف...!!.. 
قلت اسمه بترجي.... عشان يسمح اروح عندها....ساعتها انا ماكنت اعرف الصح من الغلط... 
يوسف: لا تتخبل ناصر...شفيها هذي..؟؟ ليش جي طاحت..!! منو هذي اصلا..!!.. 
سكت عنه كاني ماسمعته...وعيوني على مهرة بطيحتها المؤلمه عالارض بهالطريقه...!!... 
رجع يوسف قال... 
يوسف: بروح ازقر حد من هلها...!! ناصر يا تطلع يا تصد صوب ثاني مب زين عليك... 
تراجع يوسف واندفع للميلس ....وانا لا استحيت على ويهي ولا صديت صوب ثاني...كيف اقدر اصد وهذي مهرة طايحه جدامي جي..بدون ماقدر اشلها او اوعيها..!!!.. 
خلال ثواني.. طلع يوسف مره ثانيه ومعاه سيف...اللي اندفع لمهرة وركظ صوبها وشكلها خايف مووووت عليها... 
وقف يوسف عدالي لكنه كان عاطي سيف واخته ظهرة عشان مايشوفهم...وكان منتبه اني انا كنت اراقب بلهفه...مد ايده ومسكني من كتوفي وخلاني ادور على نفسي عشان انا بعد اعطيهم ظهري..لكني درت دوره كامله ورجعت اطالعهم....مب قادر ابعد نظري عنها مب قادر...ليش مايفهم هالغبي..؟!... 
شفت سيف وهو يقعد عدال مهرة...رفع راسها ومسك ويهها وهو يكلمها ويحاول يصحيها...ويوم ماقدر لها ضمها لصدره وشلها...وراح بها صوب البيت واختفى فيه...ومهرة معاه...!! 

ماكنت مصدق انها اختفت....تميت اطالع فتحه بابهم وانا اتوقع انها تطلع في أي لحظه....مع اني ادري انها مابتطلع بهالسرعه ولا سيف بيطلع بعد بهالسرعه...!!! 
رفعت يديني وغطيت ويهي بهن....حاولت اهدي اعصابي...لكن هيهات...اعصابي ماتهدا الحين.. 
تنفست ورفعت نظري لويه يوسف اللي كان يطالعني باستغراب ودهشه...و شـــك..!!! 
ناصر: شو قلت له.؟؟؟ 
يوسف: زقرته وقلت له اباك في رمسه وقبل مانطلع قلت له حصلنا بنيه طايحه جدام مطبخكم...بس 
ارتحت من اختياره ومن اللي قاله لسيف.... 
سيف صغير في السن نوعا ما وردة فعله بتي ابسط عن اخوانها الكبار اللي بيسوون لنا تحقيق ليش كنا واقفين في حوشهم..!!!.. 
تحرك يوسف وسحبني من ايدي وطلعني برا البيت ...وقفنا عدال سيارتي...انا يلست على الجهة الامامية منها بتعب..كاني توني مخلص من بناية بيت كبير..ويوسف جدامي... 
تحرك يوسف بتوتر وقال.. 
يوسف: ..آآه..ناصر... 
قاطعته بانفعال... 
ناصر: والله يا يوسف ماتسالني عن أي شي يخص هالبنت....حلفت عليك... 
عقد يوسف حياته معصب... 
يوسف: ليش عاد تحلف.؟!!!... 
ناصر: لاني ماريد حد يجبرني ارمس.... 
يوسف: افااا...انا خبرتك عن سالفتي عيل...مع اني ماكنت متخيل فيوم اني بقول لحد...!! 
ناصر: يوسف...لو قصة حب بقولك عنها...لكنها مب قصة حب ..خلاص.؟!!.. 
يوسف: عيل شو بالضبط بينك وبينها..؟!!.. 
قمت وانا اتافف... وتوجهت لباب السياره افتحه... 
ناصر: اووووه...انا حلفت يوسف خلاص لا تسالني...خلنا نتوكل... 
ركبت سيارتي وصدري ظايج من كل شي...حركتها وتوجهت للبيت .... 
وانا احس بالذنب يكبر ويكبر في نفسي....مب بس عقدت بالبنت وسويتلها رعب فحياتها... فوق هذا تسببت باغمائها اليوم وطيحتها بهالشكل....لو صارلها شي...أي شي....مابسامح نفسي ابد...!!! 
--------------------------------------- 
اليوم: الخميس... 
المكان: غرفة مهرة... 
الوقت: الثالثه والربع ظهرا.. 
---------------------------------------- 
(مهرة).... 

فتحت عيوني وانا اسمع اصوات...واشم روائح قوية...وعندي صداع مصاحب..او مادري شو هذا بالضبط لكني احس بالم في راسي فمكان محدد...وفوق هذا ايدي المكسوره بعد تعورني... 
كانت الرؤية ضبابية والاصوات بعيده....لكن شوي شوي..حسيت اني رجعت للدنيا....عقدت حياتي وانااشوف ويه سيف اللي شكله ميت خووف...وعفرا القلق...وويه عمتي اللي كانت ماسكه كلينكس تصدر منه ريحه قوية لعطر...!!... 
سيف: الحمد لله....الحمد لله قامت....مهرة...تسمعيني..!! 
غمضت عيني كم مره ورجعت افتحها...احاول ابعد ثقل الراس هذا عني مب قادره...احس راسي ثقييل..!!.. 
رفعت ايدي وحطيتها على مكان الالم... 
مهرة: آآآآي... 
آمنه: شو يعورج مهرة..؟؟... 
تلفت...عمتي تكلمني....انا في حجرتي وعلى شبريتي...والكل متحاوط بي ويطالعني بقلق وخوف...مديت ايدي اليمين لسيف اللي اسندني وساعدني اني اقعد على شبريتي... 
مهرة: راسي يعورني....(وحطيت ايدي مره ثانيه عالالم)... آآخ..شو صار؟؟ 
سيف: حصلتج طايحه جدام المطبخ..؟؟ مهرة شفيج لا تروعيني دخيلج..؟!!. 
تذكرت...تذكرت ذاك الريال....ونطقه باسمي....ونظرته اللي كانه اخيرا حصل لحياته معنى متجسد فيني..!!.. تذكرت خوفي الفظيع...وانقطاع انفاسي...كنت اتحسب الشخص اللي طلع واحد من خواني ساعتها بنكشف لا محاله...ومن زود شد الاعصاب... يوم اكتشفت انه شخص غريب ثاني...اظلمت الدنيا فعيني ودار راسي... 

ابتسمت لسيف اطمنه... 
مهرة: انا بخير مافيني شي...بس اظني دار راسي من الحر يمكن...ويمكن فقر الدم رجع لي ..مادري...مافيني شي.. 
عفرا: خوفتينا عليج والله... 
سيف: الا خوفتنا..؟؟...انا تحسبتها ماتت...!!.. 
ظحكت على سخافه تفكير سيف...لكن محد ظحك معاه...الظاهر كلهم تحسبوني مت... 
آمنه: قومي تغسلي وتغدي ..طحتي من قل الاكل ماتاكلين... 
مهرة: ان شاء الله عمتي...آسفه عالازعاج هذا...بس انا بخير مافيني شي... 
تنهدت عفرا.. 
عفرا: الحمد لله... 
مهرة: بطلب منكم طلب....لا تخبرون حد اني طحت...بس دامني بخير مافي داعي حد يدري الله يخليكم... 
عمتي وعفرا ماعارضن طلبي ..وبعدها انسحبن...اما سيف ماوعدني بشي وتم يطالعني بفضول وقلق... 
يلس سيف عدالي على الشبريه وقال.. 
سيف: صدق صدق مهرة....شو ياج طحتي.؟؟ 
تصنعت البرود... 
مهرة: مثل ماقلت لك...فقر الدم هذا ماشي غيره...عاقني مره من قبل.. 
عقد سيف حياته وقال.. 
سيف: متى.؟؟... 
مهرة: ذاك اليوم يوم كنت اعالج حب الشباب....ورحت المستشفى وسحبوا مني دم ماعرف ليش...!! طلعت من غرفة الفحص وطحت...وابتلشت بي عمووه مسكينه... 
ابتسمت...لكن سيف قال بكآبة.. 
سيف: مت من الزيغه والله...تحسبتج لحقتي امايه...!!... 
اختفت ابتسامتي وانا متاثره بموقف سيف....ادري انه اذا صار هالشي ولحقت امي...سيف ابدا مابيتحمل هالخساره.... ومابيقدر يعيش حياته طبيعي... لانه يعتمد علي اكثر من ما هو يحس بهالشي... 
ابتسمت له بمواساه... 
مهرة: بعده عندي عمر هههههههه لا تخاف تعود على حركات الدلع هذي من اليوم ورايح... 
ابتسم سيف وسكت... 
مهرة: اقولك سيف..شوف شو في راسي هني..يعورني... 
دليته على مكان الالم وقعد هو يتفحص جانب راسي... 
سيف: وارم... اوديج المستشفى.؟؟ 
مهرة: ههههههه الله يرحم ايام التفليعات...محد كان يهتم ايامها...لا مشكور الغالي ماريد اروح المستشفى زهقت منها... 
سيف: متاكده.؟ 
مهرة: هي متاكده...بس صدق سيف لا تخبر حد عن اللي صار اوكي..مافي داعي.. 
سيف: على راحتج....المهم انزلي تغدي...ان ماتغديتي ياويلج...ومن اليوم ورايح بشرف على اكلج وبشوف منو اقوى...انا والا فقر الدم مالج هذا...!! 
ظحكت على سيف بينما هو طلع من الغرفه ونزل تحت...نزلت من شبريتي..وتدريجيا...الخوف يرجع لي شوي شوي.... 
توجهت للحمام وغسلت ويهي اكثر عن مره... الماي البارد يخفف شوي من حراره ويهي.... اللي صار اليوم مب شويه....وانا خايفه من الياي...هالريال مصر انه يطلع فحياتي... وهذي رابع مره اشوفه....خلال اسابيع...وفوق هذا...ناداني باسمي..!!!...من وين عرف اسمي..!!!.... هي صح....الدفتر الاصفر...اكيد شله ذاك اليوم...ومكتوب فيه اسمي ورقمي الجامعي...وجدولي على ماظن واشياء وايده... ياربي ياربي....شو هالورطه اللي طحت فيها.... بييني يوم وبنكشف على هالحال.... 
الله يستر بس من اللي ياي...!! 
طلعت من الحمام ونشفت ويهي.. ونزلت تحت عشان اتغدى لاني بالرغم من كل اللي صار..الا اني ميته يوووووع..! 
------------------------------- 
اليوم: الجمعة.. 
المكان: بيت ام سلطان... 
الوقت: الثانية عشره ظهرا.. 
------------------------------ 
(يوسف).... 

بعد توصيات امي وابويه...وزعل العيوووز علينا....اتفقنا انا وخواني وابويه انه نتغدى عندها كل جمعه....... 
منى كانت متشبصه فيني تبا تسير...كنت بشلها...بس امايه ماخلتها تروح هالمره مب انا... بالتالي خلفناها ورانا وهي مبرطمه وزعلانه..... 
محمد كان في مزاجه المعتاده...يسولف ويضحك....ابويه كان طماشه..من يلتقي بيدوووه يطيح بها مياحد ومغايظ... اما ناصر ماكان في مزاجه المعتاد.... 
تذكرت..من سالفه امس وهو حابس عمره في الحجره حتى ماتعشى ورقد من وقت...وماطلع للمسيد وقت الصلاة كله يقول بيصلي في حجرته...!!... 
بصراحه انا نفسي ماقدرت ارقد وانا افكر بموضووعه.... انا سمعته يزقر البنت باسمها... اندفع لها يوم طاحت وهو خايف وايد عليها... 
ورغم توصياتي الكثيره ساعتها...لكنه ماقدر يشل عينه عنها ابد... 
قالي مب قصة حب....عيل هالبنت شو تعنيله بالضبط غير هذا....شو بينه وبينها..؟؟؟... 
بصراحه كان ومازال اصعب لغز مر علي وماقدرت احله...!!... بالتالي تركته عني بعذر انه " خصوصيات ناصر".... وانا مابتدخل بخصوصياته...دامه مايبا يخبرني مابيخبرني.... 
لكن بيني وبينكم ...مازلت افكر في السالفه....حياة ناصر غريبه ومليانه اسرار.... 
توجهنا انا وخواني وابوي..ومايد..للمسيد لصلاة الجمعه... 
وبعد مارجعنا...ويلسنا مع يدوه وام مايد في الصالة... دخلن البنات علشان يسلمن على عمهن...وعلينا..عيال العم... 
كنه كانت اخر وحده داخله...لابسه كندوره خضرا حرير مفصصه وكاشخه الحبيبه..وشيله بيت لها نفس درجه اللون... كنت ارد السلام على بنات عمي الصغار والتفت لكنه كل شوي...وانصدمت بها اطالعني بمغايظ..من قمة راسي لين ريلي..وعقب صدت عني صوب ابويه وشقت حلجها باحلى ابتسامه.... سارت صوبه وسلمت عليه... 
انقهرت...شو هالنظرة الماصخه بعد..!!!...كونوا شاهدين هي اللي تحرشت فيني مب انا...!!.. 

بو محمد: مرحبااااا الساااااااااع بكنه.. هلا بشبيهة امي كنه الله يرحمها.... شحالج فديتج... 
كانت معلومه يديده بالنسبه لي... يدة ابويه اسمها كنه بعد؟؟..ماكنت ادري... لا وتشبه كنه..!!!... 
ياسلاااااااام... ... 
كان ترحيب ابويه بكنه مختلف عن باقي خواتها....شكله يحبها اكثر عن البقية للسبب المذكور سابقا وهي انها تشبه يدته...يلسها ابويه عداله ودق سوالف وياها...ولبس الباقييين..وكل شوي ينقع من الظحك على شي تقوله له بصوت واطي.... 
حسدت محمد اللي يالس عداله ابويه ويتسمع رمسة كنه ويضحك معاه... 
بقية البنات كانن يالسات عدال امهن بالترتيب...مايد كان ساكت ولا راغهن عشان يقعدن مع ابوويه اليوم ....ويشوفهن ويسال عن احوالهن .... في النهاية هو ولي امرهن... 
رفعت نظري جدامي.. كانت نوره صابه نظراتها على ناصر...ماعدا لحظات بسيطه اللي تلتفت فيها لبقية الموجودين.... 
تراجعت في الكرسي وتساندت..وتقربت في نفس الوقت لناصر اللي يالس على يساري...وقلت له بصوت واطي بينما هو كان صاب نظراته على ايده في حظنه... 
يوسف: اقول...متى بتحن عليها هالبنت الا تتريا نظرة من يت..!! 
قال لي ناصر بصوت واطي ومازالت نظرته منصبه لحظنه.. 
ناصر: مابحن... 
يوسف: حرام عليك... 
حسيت بناصر فعلا قاسي.... صح نحن كلنا مانرتاح لهالبنت لكن واضح عليها انها هيمانه فيه كليا...!!.. 
ومن قلت كلمتي فز ناصر من مكانه وقال للموجودين... 
ناصر: بسير سيارتي شوي وبرجع ..عن اذنكم... 
تابعت ناصر بنظري اللي انسحب من الصالة بهدوء وطلع برا البيت.... 
لااااااااااه هالانسان مول مب طبيعي من امس... 
وبعد دقايق انسحبن البنات...بعد ماعطتني كنه نظرة ثانيه تقهر بغيت انش واجوووووتها برا الصاله...وبعدين معاها هذي..؟!!..شو تبغي يعني؟ تحيدني ماروم ارمس ولا اسوي بوجود يدووه وامها وخصوصا بوجود ابويه... 
لكن دواج عقب يالهرمه...!!!.. مابتم ساكتلج دوم... 

الجزء الخامس والعشرون

ــــــــــــــــــــــــــــــــــــــــــــــــــ ـــــــــــــ


اليوم: الجمعة.. 
المكان: المستشفى... 
الوقت: التاسعه والنصف مساءا.. 
------------------------------ 
(سهيل).... 

صارلي نص ساعه وانا امشي في الممر ساير راد...احس ان عملية شيخه طولت وايد...عنبو الا كيس دهني وبيطلعونه ليش كل هالتاخير.؟!!...الا جان هي لعوزتهم..!!..يصير والله...! 
حطيت ايدي فمخابية بقلق....ياربي متى بيخلصوون...!!.. 
في البدايه كنت اتصنع الهدوء لكن احين ماقدر...هذي شيخه والله يعلم شو يسووون فيها داخل...!! 
راشد: يابوويه قرّ... فريت لي راسي فر....ايلس الله يرضى عليك... 
سهيل: ماتشوف الساعه كم..؟؟؟ تاخروا وايد... 
مهرة: العين منطقة حساسه ولازم يتخذون الدقه....والدقه تخليك بطيئ شوي.. 
سكت..ورفضت الكرسي اللي يابوه لي عشان اقعد ورديت امشي.. وبعد دقايق...طلع الدكتور من الغرفه....وعيوني كانت تاكله اكل ... متلهف اني اسمع اي شي عن شيخه...لكني تجاهلته يوم شفت شيخه طالعه وراه مع سيستر عدالها...كانت متغشيه... 
وقف الدكتور ووقفت شيخه في الوسط.... تقدم راشد منهم ومهرة بعد... 
راشد: هااااه..شيخه سلامات.. 
رفعت شيخه صبعها السبابه في ويوهنا انا وراشد كانها تحذرنا وقالت بهدوء.. 
شيخه: ....اكـــــــرهــــكـــــم كلكم...!!! 
الدكتور: هههههههههههههههه لك خلووها شوي البنت زعلاني عليكون... تفضلوا معي لحتى اوصفلها دوا... وما تخافوا بالنسبه للعمليي كل شي صار تمام... 
راشد: يعني قصدك شيخه مالعنت خيركم..؟ 
الدكتور: شووو؟!!.. 
ابتسمت يوم الدكتور مافهم على راشد.. 
سهيل: قصده يعني شيخه ما قاومت.. 
الدكتور: اي لكااااااااااااااان.... كانت خايفي كتير وعشان هيك تأخرنا شوي.. تفضلوا معي.. 
مشى الدكتور...مشيت انا وراه راشد اطالع شيخه بفضول... لكن شيخه تجاهلته ومسكت ايد مهرة ومشت معاها بدل ماتمشي مع اخوها... 
وفي المكتب... الدكتور كان مشغول يكتب لشيخه الوصفه... وراشد يتحرش بشيخه.. وانا ومهرة ساكتين ونراقب.. 
راشد: شو سووبج؟ عقي الغشوه بشوف.. 
شيخه:........................ 
راشد: ارمسج انا...عقيها بشوف عينج... 
ومد ايده راشد عشان يعق غشوه شيخه لكنها كافأته بظربه محترمه على ايده... 
شيخه: مابا...خز عني بعيد... 
ظحكنا انا ومهرة على ويه راشد اللي كانت له ملامح غريبه... كانه زعلان لانه اخته زعلانه عليه.... ماعنده غير هالاخت في البيت ويهتم فيها وايد.. 
الظاهر كل العصبية والظيجه بطيح على راسه هو..الله يعينه.. 
خلص الدكتور وعطى الوصفه لراشد... وشرح لشيخه كيفية استخدامه...وهو عباره عن مرهم تحطه شيخه على عينها قبل النوم.... 
ووصاها بعد تغير القطن والشاش اذا خاس او اخترب... ومن هالامور الروتينية... 
شكرنا الدكتور على وقته وطلعنا كلنا من المستشفى وركبنا السياره... 
وفي الطريج للبيت...الكل ...حتى انا..حاولنا نقنع شيخه بانها تخلينا نشوف عينها ..لكنها رفضت رفض قاطع... 
كانت معصبه حدها حتى ماطاعت تشرح لنا شو سووا في العملية بالضبط... 
سهيل: شوو تبينا نقولج يعني آسفين؟؟... شوفي بصراحه انا مب اسف لاني تعاونت وياهم عشان تسوين العملية هذي.. لكني اسف اني قصيت عليج...بس ماشي طريقه ثانيه عشان نيبج هني وتسوينها..!! 
شيخه: جب انته محد كلمك....!! 
كتمت ظحكتي وسكت.... 
كنت متوقع هالعصبية كلها بعد العملية.... وماظني ترضى الا بعد فتره...!!.. برايها اهم شي صحتها.. وبعدين انا شو ابا من رضاها وزعلها.... اللي يهمني انها تكون بخير ومستانسه...لاني في النهاية "اخوها".. ومستحيل تكون من نصيبي دام هذا شعورها صوبي...!! 
---------------------------------- 
اليوم: الجمعه.. 
المكان: صالة بيت سلطان... 
الوقت: العاشره مساءا.. 
---------------------------------- 
(ناصر)... 

كنت يالس مع امي وابويه ومحمد اخوي في الصالة بعد ماتعشينا وخلصنا... 
تاخرت اليوم بالسيره لبوظبي بس لاني ابا اخبرهم اني بسافر...لكن لين الحين مب عارف كيف ابدا بالموضوع... 
دخل يوسف اللي كان مع ربعه يهوم.... ويوم شافني استغرب...وبعد ماسلم..قال لي.. 
يوسف: انته بعدك هني؟ تحرييتك روحت بوظبي.. 
ناصر: بسير بعد شوي.. 
يلس يوسف عدالي...وقالت امي.. 
ام محمد: ياولدي وين تمسك خط نص الليل ودرب بوظبي زيااااااااغ... ارقد عندنا وباجر من الغبشه انشر بوظبي... 
ناصر: لا امي مافيني بتعب جي..ماعليج انا صرت حافظ درب بوظبي لو بسوق وانا مغمض بعد بوصل سالم ههههههه... 
محمد: عاد هذي صبّه عوووده.... (صبّه يعني كذبه)... 
ناصر: اسكت عاد انته... تدريبها امك بتم تحاتي... 
محمد: مادري ليش ماتحاتيني انا يوم اسير مكان... 
يوسف: هي..ولا انا بعد تحاتيني... 
بو محمد: بدينا عاد شغل الغياره... 
يوسف: لا والله صدق ليش التفرقه يعني... امااايه انا اصغر اولادج المفروض تبزيني... 
ام محمد: يووووووووووه اكثر عن جي..؟!.. 
يوسف: والله انج تبزين ناصر اكثر عني.... تتصليبه في اليوم عشر مرات وانا مره وحده.. 
ظحكت انا على هالموال اللي دوووووووم يرمسون فيه ولا يوصلوون لنتيجه... 
ناصر: وابوي عليك انته ريال وتبا بزا بعد..!!!.. 
يوسف: مالي خص... 
ام محمد: يابويه انتوا جدامي وتحت نظري...اخوك مسكين ساكن هناك اروحه محد يونسه ولا شي لازم اني بستهم عليه....لو معرس ومستقر بيتغير الوضع... 
ناصر: امايه...دخييل والديج لا تكملين... 
بومحمد: اسكتوا والا سيروا الصالة الثانيه اذيتونا... 
ابويه كان محرج يبا يسمع الاخبار... 
ناصر: انا احين بسير ... 
ام محمد: لا تعال..شحقه ماكمل...انته شو ناقصنك..ابا افهم انا شو مكرهنك في العرس جي... 
قلت بصوت واطي عشان ابويه مايحتشر.. 
ناصر: مابغيه يامايه ماريد اعرس احين... 
ام محمد: متى عيل..؟؟ يوم توصل الثلاثين..؟؟؟ 
ناصر: ليش لا... ؟! 
ام محمد: بتعرس وانته شويبه.؟؟ 
ناصر: بالعكس...ثلاثين عمر وايد مناسب للعرس..ويعتبر السن المطلوب عند اكثر البنات... 
محمد: وشووو عرفك انته بالسن المطلوب عند كل البنات..!!! 
انحرجت من سؤال محمد...شو اقوله؟؟..عندي خبره في البنات؟!!..واعرف شو يحبن وشو مايحبن؟ 
قلت له بسخرية.. 
ناصر: سويت احصائية.....اصلا هالشي معروف.. 
ام محمد: وشو بيتغير عليك لين ثلاثين عاد..؟؟ 
ناصر: بتتغير وايد اشياء..عنبوو يامايه الناس فيوم واحد يموتون وناس يحييووون.. وبعدين اذا فخاطرج انتي تسوين عرس عندج يوسف بيخلص جامعه هالكورس وبيتخرج...وعقبها بيشتغل..عندج ايااه اخطبيله... 
يوسف: هاي هاي...لا يابوويه لا تفرها على راسي... 
ام محمد: انا مابيوز الصغير قبل العود.... 
محمد: امايه شو هالافكار اللي بعدكم متمسكين فيها...!!.. يعني اذا الصغير فخاطره العرس تحرموونه عشان اخوه العود ماعرس..!!!. 
يوسف: هي بس الصغير مب فخاطره العرس بليز سكروا الموضوع.. 
ناصر: هههههههههههههههههههههههه احين تروعت هااااه..؟؟؟ حس شويه باللي انا احس فيه كل يوم من اربع سنين.. 
يوسف: حشى يابوك ماريد احس... امبوني مطمش يوم كله على راسك بس يوم عقيتها علي لا هذا موضوع ثاني... 
ام محمد: اسمعني انزين ابويه...فكر في بنت عمك...عمرها الحين 22 سنه... وين بتترياك لين ما انته تصك الثلاثين..بتكون هي 27 سنه... مب زين تصبرها هالكثر فديت روحك... 
ناصر: امايه...شحقه تغصبون البنت علي...وشحقه تغصبوني عليها...يمكن هي ماتباني ...سالتووها انتوا عن رايها.؟ 
قلت هالكلام لاني اعرف ان نوره كرامتها مابتسمح لها انها توافق علي الحين بعد اللي قلته لها اليوم...!! هذا اذا كانت هي نوره اللي انا اعرفها....المتفاخره والخقاقه....مابترضى ابدا.. 
ام محمد: وهي مسودة الويه وين بتحصل اخير عنك..؟!!.. 
ناصر: عاد اللي يسمعج يقول اني انا موووول ما اتفوت... يامايه انا حالي حال الناس فيني عيوووب وايد.. 
ام محمد: لاا..انته ريال وماعليك قصور..راعي اصل واخلاق ودين شو تبغي هي اكثر من جي؟ وفوق هذا ولد عمها... 
ناصر: انزين انا مابغيها....!! كم مره بقولج مابغيها... 
ام محمد: هذي بنت عمك... حلوه ومزيوونه ومتخرجة من الجامعه..وانااشوفها راعية بيت...شو ماتبغي فيها بالله.؟!!.. 
ناصر: شخصيتها ماتعيبني...احسها راعية مشاكل امي..مابغيها مالي خاطر عليها شقايل اخذها.. 
ام محمد: كل هذا يتغير بعد العرس.... 
حسيت بظيجه...المصيبه ماذكر منو فتح هالموضوع من الاسااس...لو اذكر جان عطيته بكس.. 
ناصر: يامااااااايه... 
قاطعتني وقالت بعصبية.. 
ام محمد: انته شووو..؟!...تبا تفضحنا بين الناس..؟!!.. بنت عمك يتيمه ومالها غيرك تبا تفرها عالغريب بسبب دلعك وبزاك..؟!!!.. اكووه اخوك محمد يوم يوزناه ميثا ماقال لا ووافق على طول...والحين ماشاء الله مستقر ومستانس وياها وعندهم عيال... 
ناصر: امايه الحال مب نفسه.. لو نوره كانت مثل ميثا انا بنفسي بقولج خطبيها...بس هي مب مثلها...مابينهن شبه ابدا...بعدين مب شرط تكررين نفس القصة...محمد خذ ميثا...يعني انا لازم اخذ نوره...ويوسف ياخذ كنه.؟!!.. 
فز يوسف من مكانه ومسك ايدي وقال.. 
يوسف: ياخي شو تقول انته لا تحط الافكار فبالها...!!! 
لكن امي قالت بسرعه جوابا على سؤالي.. 
ام محمد: هي عيل شو تتحسب...هذا اللي بيصير...!! 
يوسف: امااايه شووووووو هذا لا تجمعين.... الله يغربل بليسك انزين..!!.. 
ابتسمت غصبن عني ... 
ناصر: انزين امايه...ولو صار.... مافكرتي بالصغار...عويش ولطوف...منو بياخذهن؟ مب الغرب؟ نحن ماعندنا عيال غير حقهن ...شقايل نخلي بنات عمنا ياخذونهن الغرب..؟؟ 
يوسف: هي والله صدقه... 
يوسف كان مشتط لاني دخلته في الموضوع...عشان جي قاعد يحاول يشن حمله اقناع وياي... 
ام محمد: ذيلاك صغار...ولو عندي عيال مابيوزهم غير بنات عمهن..لكن ماعندي عيال غير..لكن انتوا اللي ماتستحون على ويوهكم موجودين وبنات عمكم موجودات ومناسبات وفيهن الجمال والحشمه وتقولون لا..صدق انكم تبون تفضحونا... 
قعدنا انا ويوسف نتبادل النظرات اليائسه....امي راسها يابس...واللي قاهرني ابويه ماقاعد يتدخل مندمج في الاخبار... لكن بيني وبينكم احسن...لانه ابويه لو اتدخل في السالفه بيحسمها وبيحلف عليه اخذ نوره وخلاص...مابروم اقول لا... الله يبارك في الجزيره خلك مشغول فيها يابويه احسن..!! 
التفت لامي...وقلت لها.. 
ناصر: كنه مناسبه ليوسف .....لكن نوره مب مناسبه لي بصراحه.... 
يوسف: اقول ناصر اطلع من بيتنا.....روح بوظبي الله يخليك روح بوظبي... 
ظحكت وقررت اني اعق السالفه كلها على يوسف...لاني صدعت بصراحه... 
ناصر: شوفي حتى يوسف رافض ليش عيل طايحتبي انا تقنعيني..؟!! 
ام محمد: يوسف عقب بيي دوووره عقب عرسك... 
ناصر: لا الحين.. 
ام محمد: وانته مسود الويه شو شايف على كنه ماتبغيها.؟!.. 
بطل يوسف عيونه مندهش... 
يوسف: امايه..مب اني مابغيها يعني بس مافكرت بصراحه فيها... 
ام محمد: مب لازم تفكر فيها....كنه ماتتعوض.. 
يوسف: ادري انزين بس انا بعدني صغير.. 
ام محمد: ناصر كان اصغر عنك يوم اني رمسته عن العرس اول مره... 
ناصر: يعني انته محظوظ... 
يوسف: انزين امي البنت بعدها تدرس... 
ام محمد: مافيها شي نحن مابنمنعها عن الدراسه بتكمل دراسه ويا اختك... 
يوسف: انزين انزين خلاص لا تعصبين... اللي تبينه سويه.. 
بطلت عيوني واطالعت يوسف مستغرب.... توقعت انه يقاوم اكثر من جذي...وهو من كلمتين وافق... ابتسمت...معناها ان يوسف متقبل كنه نوعا ما.... ياحيه.... 
ام محمد: هي توك...هذيلا هم العيال صدق مايعارضون اهلهم... 
مديت ايدي وحطيتها في ايد يوسف... 
ناصر: مبرووووك... 
اطالعني يوسف بطرف عينه ولا قال شي...وانا اضحك عليه... 
ام محمد: وانته وياه... 
ناصر: حشى علي امايه.... انا متاخر بسيرة بوظبي اليوم عشان اقولكم شي... 
ام محمد: شو مستوي ؟ خير..؟ 
اطالعوني كلهم بفضول ما عدا ابويه.. 
ناصر: ابووويه....يااابوووومحمد... 
التفت لي ابوي متفاجئ.. 
بومحمد: هاااه..؟ 
ناصر: ابغي اقولك شي عطنا ويه شويه... 
التفت لنا ابوي بالكامل ... 
ناصر: ابغي اقولكم اني بسافر ويا ربعي يوم الثلاثاء الياي.. 
عقدوا حياتهم كلهم... 
بومحمد: شوووه؟ بتسافر؟ وين؟ 
ناصر: بسافر الشام....اتحوط.. 
عقد ابويه حياته زياده... 
بومحمد: تتحوط والاااا.؟!!.. 
فهمت شو يقصد ابويه وانقهرت.... لو انا مازلت مثل قبل غير ملتزم ولعاب كنت صدق بسير عشان العب هناك... لكن الوضع تغير.. 
ناصر: لا والله يابويه ...سايرين الا نتحوط ونغير جو... والشباب اللي ساير انا وياهم كلهم معرسين وفوق هذا متدينين وملتزمين.. يعني ماعندهم هاللعب..ولا انا عندي هاللعب... 
ام محمد: يابويه جي فجاه بتسير عنا...ماقلت من قبل.. 
ناصر: قررت اليوم... امايه انا من زمان ماسافرت ...من سرت بوظبي وانا اكرف كراف في هالشغل .. مليت.. 
يوسف: وكم بتيلس هناك؟ 
ناصر: حوالي اسبوعين جي... 
ام محمد: الله يوفقك ياولدي..برايك روح استانس انا اشوفك بعد مب على طبيعتك من فتره.. والسفر بيريحك شوي... 
ناصر: ان شاء الله يامايه... 

وصلت الساعه 11 وانا مازلت اسولف وياهم..اخر شي ترخصت منهم...لاني لازم اروح بوظبي احين...ووعدتهم اني ايي اسلم عليهم يوم الاثنين... وبعدها ركبت سيارتي ورحت لبوظبي..
--------------------------------
اليوم: السبت.. 
المكان: الجامعه.. 
الوقت: الواحده الا ربع ظهرا.. 
------------------------------- 
(مهرة)... 

كنت يالسه اليوم مع شلة سلوى الخبله...بعد ماتغدينا يلسن كل بنات الشلة يلعبن لعبة اسمها "حكم".. وهي نفس اللعبه اللي كانن يلعبنها وقت ماطرشن لي الرساله.... قالن لي اشترك في اللعبه بس انا مارضيت واكتفيت بس بالتفرج... 
لكن بصراحه كل شوي انقع من الظحك عليهن... هالبنات مب صاحيات..وخبايل درجه اولى.. وبسبب هاللعبه ...كل وحده تسوي في الثانيه مقلب اخس عن الثاني...ولعوزن بنات الكافتيريا كلهن.... 
صحيح بعض الحركات كانت ماتعجبني....لكن الاغلبية اجبرني على الضحك... 
ومر الوقت وانا اضحك على هاي...واشوف هاي..وعلى هالحال...واللعب داير عالطاوله كلها... 
انتبهت ان سلوى كانت جريئه وايد وايد...اي حكم يحكمون عليها به ماتتردد...وتروح تنفذه على طول...واغلب بنات الطاوله كانن يسون لسلوى قدر وشخصية.. 
وقفن البنات اللعبه بسبب ان نص الشله ماكانن متغديات..فاضطرن يوقفن عشان يروحن يتغدن..التفتت لي سلوى وقالت.. 
سلوى: ياريتج لعبتي عشان اضحك عليج... 
مهرة: ههههههههههه انا ماقصرت بالضحك عليج بصراحه....سلوى كيف قدرتي تروحين تسالين البنت اي شامبو تستخدم والله فظيحه.. 
سلوى: هههههههههاي..عادي.. 
مهرة: والله انج خبله.. 
رفعت ايدي لا اراديا واطالعت الساعه كم...وانصعقت يوم شفتها وحده وثلث....شهقت.. 
سلوى: شفيج.؟؟ 
مهرة: بدت محاضره الكمبيوتر...شو اسوي الحين..؟؟؟.. 
قالت سلوى بدون اهتمام... 
سلوى: طنشيها... 
مهرة: كيف اطنشها انتي بعد.. 
سلوى: ببساطه لا تحظرين... 
مهرة: بس جذي بيفوتني وايد... 
سلوى: عادي مب هند وياج في الكمبيوتر.؟؟.. هي بتقولج شو فايتنج... 
عقدت حياتي وانا اتذكر ان هند اللي عرفتني على هالشله من الاساس معاي في الكمبيوتر.. 
مهرة: هي والله وهذي هند شحقه مانبهتني ان المحاضره بدت..روحت جذي وخلتني... 
سلوى: ههههههههه يمكن نست مثل ما انتي نسيتي.... 
مهرة: لاحول ولا قوة الا باللـــــــــــــــــــه.....!!.. 
سلوى: يابنتي هدّي...هذا اول غياب لج...لا تخافين.. 
مهرة: احين شو بنقعد نسوي لين 2... انتي عليج محاضرات؟ 
سلوى: انا لين 3 ماعندي ولا محاضره...بس بيني وبينج لازم اروح السكن عشان اييب كتابي لمحاضره الساعه 3.. 
قلت لها بترجي.. 
مهرة: روحي بعد الساعه 2...لين ماتبدا محاضرتي الانجليزي عالاقل.. 
سلوى: ماقدر ياعمري...الساعه 2 بتيني بنت تباني اشرح لها اللي طافها الاسبوع اللي فات...يعني لازم ارد هني.. انزين تعالي وياي السكن.. 
مهرة: لالالالالالالالالالالالالالالا... 
سلوى: شوو لالالا..ليش؟...شو بيصيرلج يعني؟ 
مهرة: لا انااخاف شو يسيرني مكان مالي حايه فيه.. 
سلوى: بتين معاي...براويج السكن وبراويج غرفتي..بنيب الكتب وبنرجع... 
مهرة: مايفتشوون؟ بيدرون اني مب من طالبات السكن... 
سلوى: محد يفتش...وبنات العين دايما ايوونا السكن.. 
مهرة: والله....عادي يعني؟ 
سلوى: هيييي عاااااااادي ... 
مهرة: بس السكن مايعتبر برا الجامعه...اخاف والله.. 
سلوى: اولا السكن مب برا الجامعه صحيح بينا وبين الجامعه جدار لكن هذا بس للفصل..لا غير...يالله قومي بلا دلع... 
قمت بتردد وخذت كتبي واغراضي معاي... 
سلوى: خلي كتبج هني لانه نحن بنرجع...شلي شنطتج بس... 
مهرة: بينسرقن... 
سلوى: منو يبا يسرق كتب بالله عليج...بعدين الطاوله متروسه بنات محد يتجرا يسرق شي من هني.. 
مهرة: على ضمانتج... 
خليت كتبي عالطاوله وشليت شنطتي ورحت مع سلوى.... 
رحنا لمركز الباصات اللي اول مره اروح له...وركبت الباص اللي مثل ماقالت سلوى...ان هالباص يلف عالجامعه كلها والسكنات... 
وبعد دقيقتين تحرك الباص ...ويوم وصلنا سكن سلوى..نزلنا... 
كنت خايفه ومتردده ادخل السكن... يعني شي اول مره اسويه لازم بخاف... بس شفت البنات يدخلن ويطلعن بكل سهوله وعادي وهن يسولفن ولا عالبال.... 
سحبتني سلوى من ايدي ودخلنا السكن وهي تسولف علي وتخربط اما انا فكنت اتلفت واطالع كل شي حوالي... 
دخلناالمبنى اللي فيه غرفة سلوى...ودخلنا المصعد... 
مهرة: اييه سلوى...شي بنات وايد هناك؟ 
سلوى: ههههه هالحزه كلهن بريكات ويالسات ... 
مهرة: خيبه عيل بيعرفني اني من بنات العين.. 
سلوى: هذيلا يحبن يشوفن بنات العين يايات السكن... بس انتي ماعليج ... 
طلعنا من المصعد ودخلنا القسم اللي فيه الغرفه... 
اول مادخلنا القسم وقفت مصدومه.... جابلتني وحده يالسه عالكرسي ولابسه قميص نوم...لكن كان قصير..يعني اطول من الركب بشوي....كيف هذيل البنات يلبسن جي..؟!!.. 
غضيت البصر ومشيت مع سلوى واسمعها وهي تكلم هاي وتسلم على هاي بصوت عالي..ومعظمهن علقن واصدرن اصوات مغايظ يوم شافني.. 
حسيت كل العيون متعلقه فيني اطالعني بفضول.. 
مشينا عادي في ممر كانت فيه الغرف من اليمين واليسار..طلعت وحده من غرفه وسلمت على سلوى ويوم شافتني قالت.. 
البنت: لااااااااااااااه سلوى..!!.. انا جذي اغار.. 
سلوى: فديت روحج والله شحقه تغارين انتي لج مكانه خاصه... 
البنت: والله مب مبين اشوف وياج مزاييين... 
سلوى: ههههههههههه مهرة هذي مها...سنه ثالثه وتخصص علوم حاسب آلي...مها هذي مهرة..ربيعتي وتوها في التاسيسي... 
باستني مها وهي تسالني عن حالي وترحب بي.. 
مهرة: بخير الله يعافيج شحالج انتي.؟ 
مها: بخير وسهاله.. 
سلوى: يالله انتي لا تعطلينا نحن مستعيلين... 
مها: ماتنلامين والله ههههههههه.. 
سحبتني سلوى وانا ابتسمت لمها معتذره ورحت مع سلوى للغرفه... 
الغرفه كانت صغيره نوعا ما..لكن مرتبه جدا..فيها سريرين... 
مهرة: واااااو والله مب مقصره معدله حجرتج.. 
سلوى: هذي بيتي الحين لازم بعدلها...شو رايج فيها؟ 
مهرة: حلللوه... 
سلوى: وشو رايج في السكن... 
مهرة: يخوف بصراحه.. 
سلوى: ههههههههههههههه استريحي حبيبتي... 
يلست عالشبريه بينما سلوى راحت وسكرت الباب..وقفلته.. 
وراحت عقب وفتحت الثلاجه الصغيره.. 
سلوى: شو تشربين مهااري..؟؟ عندي بيبسي وعصير وماي وفيتامين سي..وحلاوه.. 
مهرة: لا سلوى ماشتهي شي مشكوره.. 
سلوى: افاااااااا ...لازم تشربين شي.. 
مهرة: خلاص هاتي عصير.. 
خذت العصير من ايد سلوى وانا اتفحص محتويات الحجره حوالي.. 
مهرة: مشكوره..يالله سلوى هاتي كتبج وخلينا نـــ....(قطعت رمستي يوم شفتها تعق عباتها وشيلتها وتفتح الكبت الصغير)... شو تسوين؟؟؟ 
سلوى: ببدل ثيابي اول مظايقتني التنوره... 
مهرة: شو بتبدلين ثيابج جدامي؟ 
سلوى: ههههههههههه اذا تستحين بروح الحمام...!! 
بطلت عيوني وانا ماعرف هذي تمزح او تتكلم جد...بس كانت تبتسم...يمكن تمزح.. 
مهرة: لا يابوي روحي الحمام ... 
خذت سلوى ثيابها وضحكت.. 
سلوى: ههههههههههه اوكي دقايق... 
طلعت سلوى من الغرفه ... 
ويلست انا اشرب عصير واتمشى في الغرفه الصغيره واتفحص محتوياتها... كانت الصور والبراويز منتشره في الغرفه....وفي الجدار فوق وحده من الشباري مسوية سلوى مثل الالبوم الكبير المفتوح... ومتروس صور... 
كلها صور بنات...معقوله كل هذيلا ربع سلوى.؟؟ ماشاء الله.. 
انفتح الباب ودخلت سلوى... 
نقلت نظري من فوق لتحت عليها....كانت لابسه قميص بودي لونه سماوي ونص كم...ولابسه بنطلون جينز لونه كحلي غامق.... 
سلوى: تاخرت..؟؟ 
مهرة: سلوى..!!..تلبسين بناطلين؟ 
سلوى: انا ما ارتاح الا بالبناطلين.. 
مهرة: عاد بتلبسين فوقه عباة مسكره؟ 
سلوى: عيل شو الفرق لو بلبس عباة مسكره؟؟.. نفس الشي بتربط حركتي.. انا ماحب شي حوالي ريولي يمنعني من الحركة بحرية... 
سكت..وماحبيت اناقشها او اني افرض رايي عليها...هي حررره...لكن ماعجبني اللي عرفته... 
مهرة: يالله خلينا نروح ماشي وقت عن محاظرة الانجليزي.. 
سلوى: يالله كيف طفرانه من السكن ههههههه... اوكي دقيقه.. 
لبست سلوى عباتها وشيلتها ...وفتشت في الادراج عن نظاره شمسية وطلعتها..خذت كتبها وطلعنا.... 
نفس الشي النظراات كانت تلاحقنا ونحن نمشي...البنات هني شي غريب بصراحه...وحركاتهن بعد غريبه وعليها علامات تعجب...!!!!!!... 
لكني طنشت...نزلت راسي ومشيت عنهن...وبعد ماطلعنا من المبنى ارتحت شوي..طلعنا من السكن ..كانت سلوى تبا تقعد في الكراسي عشان نتريا الباص اللي بيمر علينا بعد دقايق لكني رفضت وقلت لها نمشي احسن... 
صحيح حر لكني مابغيت اقعد مع شلة البنات اللي يالسه في الكراسي جدام السكن... شكلهن مايطمن بصراحه... 
مهرة: سلوى... في غرفتج شي شبريتين..شبرية منو الثانيه.؟! 
حاست سلوى بوزها بطريقه تدل على انها متظايقه... 
سلوى: هذي شريكتي بالغرفه ما اطيقني مادري ليش...مخلية الغرفه بس مكان لتغيير الملابس والتعديل وتطلع... حتى الدراسه ماتدرس فيها..والرقاد ترقد عند ربعها في غرفه ثانيه بدون علم المشرفات... 
مهرة: يصير ترقد في غرفة غير غرفتها؟ 
سلوى: هييييييي عااااااااااااااادي....المهم ان نحن موجودين في المبنى في الوقت المحدد... 
مهرة: وليش ما ادانيج شو مسوتبها؟ 
سلوى: ماسويتبها شي بس احسها جي ماادانيني... 
مهرة: هممممممممم اي كلية هي؟ 
سلوى:......شريعه وقانون... 
وفلحظة...عرفت سبب كره البنت هذي لسلوى... 
يعني شي طبيعي بنت شريعه وقانون اكيد متدينه ومابتحب نوعية البنات اللي مثل سلوى...وبصراحه مالوومها ...حتى انا انصدمت فيها....لكن الحق يقال سلوى لها طبيعه طيبه نوعا ما.... 
------------------------------- 
اليوم : الاحد... 
المكان: مطبخ بيت بو راشد.. 
الوقت: الثامنه مساءا.. 
------------------------------ 
( شيخه)... 

فتحت الثلاجه وطلعت الموز والفيمتو والحليب ورحت عند الخلاط... كنت مشتهية اليوم عصير موز بالفيمتوو..ولا طاع يخوز من بالي فقررت اني اسويلي كوب... 
بديت بالتجهيز والتقطيع ...كنت متظايقه من اللزقه الكبيره المحطوطه على عيني...وكانت شوي تعورني... 
الله يسامح هالمجرمين اللي اجبروني عالعملية هذي والا انا كنت مرتاحه... 
شغلت الخلاط بعد ماحطيت المكونات ...وارتفع صوت الازعاج وغطى على اي صوت ثاني... 
فجاه شفت بياضه واقفه عدالي جان افز واصرخ... 
يوم التفت حصلت سهيل يطالعني مع ابتسامه بايخه....هي ابتسامه عادية الصراحه بس انا اشوفها بايخه لاني معصبه وزعلانه عليه... 
شيخه: وياااااااااااااا هالويه...ماتعرف تقول السلام عليكم والا هود...؟؟ 
كنت اصارخ عشان اسمعه صوتي بسبب ازعاج الخلاط...مد سهيل ايده وبند الخلاط عشان يقدر يتكلم.. 
سهيل: اول شي...انا سلمت...انتي ماسمعتيني بسبب صوت الخلاط... ثانيا شحالج.؟ 
مابغيت ارد عليه...انا زعلانه... 
اطالعته من فوق لتحت وصديت عنه ورجعت اشغل الخلاط... ثواني ورجع بنده عني... 
سهيل: سالتج سؤال... 
التفت له وقررت اتجاهل سؤاله مره ثانيه... 
شيخه: وين راشد؟ 
سهيل: دخل الحمام... 
عقدت حياتي... 
شيخه: انتوا وين كنتوا طول اليوم؟؟...من بعد الغدا طالعين.. 
سهيل: زين يوم انتبهتي لنا متى طلعنا...الله يسلمج كنا في دبي... اخوج غياااااااار وقرر يشتري سياره غير عن هذي...وتونا واصلين.... 
شيخه: وليش مادخلت الميلس..؟؟ليش ياي المطبخ؟ سمعت صوت الخلاط وييت؟ 
سهيل: لا..دخلت اترس لي دبة ماي للسياره... 
وبعد ماعرفت اللي ابغي اعرفه..اظفت الثلج للعصير في الخلاط ورديت شغلت الخلاط وانا متجاهله وجود سهيل...رغم اني مستحيل اطنشه لكني حاولت... 
رجع سهيل بند الخلاط عني.. 
شيخه: اوهووووووو... 
سهيل: سالتج سؤال.... 
كان يطالعني بنظره بارده....وسهيل يوم يطالع بنظرة بارده معناته على وشك يعصب...!!!.. 
قلت له وانا افاتن عليه تقريبا... 
شيخه: مب بخير انزين..!!!. 
سهيل: شو يعورج؟ 
شيخه: عيني تعورني.. والا ماتذكر بعد.؟ 
سهيل:................. ماتستخدمين الدوا؟؟ 
شيخه: بلى...بس بعد هذا يوم احطه ييتم يحرقني وعيني ادمع...وفوق هذا عيني ينزل منها دم... 
سهيل: انزين شويخ هذا شي طبيعي لانهم يارحين عينج من داخل اكيد ما التحم بعده... 
اعرف انه كلامه صدق...بس انا معصبه ولازم اعق الغلط عليه..عشان يتلوم شوي.. 
بس اللي قاهرني انه لا هو ولا راشد اظهروا لووم ولو شوي....كانهم ماسووا شي ابدا... 
وامي وابويه مستانسين عالي سوووه فيني.... 
رحت ويبت كوب وصبيت محتويات الخلاط لكن العصير زاد وطلع يكفي كوبين مب كوب واحد.... 
دزيت الكوب صوب سهيل وانا ساكته ورحت يبت كوب ثاني.... وصبيت باقي العصير لي.. 
ابتسم سهيل وشرب شوي من العصير.. 
سهيل: مشكوووره... لذيذ... 
سكت ومارديت عليه... شليت عصيري وتوجهت لبرا المطبخ... 
سهيل: اييييييييييييه...!!! 
وقفت مكاني .. 
شيخه: نعم؟ 
سهيل: بتمين زعلانه جي يعني؟!.. 
التفت له وقلت... 
شيخه: ماظني يهمك ولا يهم راشد زعلي والا رضاي... 
سكت سهيل واطالعني بنظره تلمع وقال بحزن.. 
سهيل: بعد اللي عرفتيه وقلته لج ..تقولين مايهمني.؟!!. 
قلبي فقد دقه من دقاته.... ماتوقعت سهيل يرجع يذكرني باللي قاله لي في المستشفى...لاني حسب ماعرفه كرامته ماتسمح له وهو اهم شي عنده كرامته.... 
لكني قويت نفسي وقلت له بسخريية مقتبسه من كلامه... 
شيخه: تراك انته وراشد " خواني"..على قولتك والاخوان مايهتمون بزعل خواتهم .... 
عقد سهيل حياته وطالعني بنظرة مستغربه.. 
سهيل: شوو؟...مافهمت عيدي.. 
حركت ايدي بعصبية وانا اعطيه ظهري واطلع... 
شيخه: يابويه افهم اللي تبغي تفهمه ..من متى انته تفهم صح اصلا....!!!. 
طلعت من المطبخ وتوجهت صوب البيت واطرافي ترتجف....مادري اللي سويته صح او غلط...لكنه صار وانتهى الموضوع...وخله يفهم اللي يبغيه.. 
-------------------------------
اليوم: الاحد .. 
المكان: بيت سلطان... 
الوقت: الثامنه والنصف مساءا.. 
------------------------------ 
(يوسف)... 
حطيت سماعة التيلفون عالكرسي وركبت فوق ازقر منى... 
هذيلا ربعها مايحصلن يدقن الا يوم يشوفني توني داخل البيت.... كل مادخل بيتنا يرن التيلفون.. ليش ؟!.. الله اعلم..!!. 
دخلت حجرة منى حصلتها اطقطق كالعاده عالكمبيوتر.. 
يوسف: لا تقوليلي اني من خليتج العصر وانتي يالسه...؟! 
منى: اوكي مابقول... 
يوسف: مــنّــــوووووووووه..!!!!.. 
منى: ههههه قمت صليت المغرب ورديت يلست بصراحه.. 
يوسف: عنبووج عيووووونج... انتي من ركبنالج الخط المنفصل عن تيلفون البيت وانتي اربع وعشرين ساعه عليه...!!!.. 
منى: انته تقعد اكثر عني... 
يوسف: ومن زيني انا تراني البس عدسات طبية..!!!.. المهم انزلي تيلفون... 
منى: يوووه منوووه؟؟.. 
يوسف: شو دراني..ربيعتج بعد منووه... 
منى: اووكي.. 
قامت منى من المكتب بدون ماتسكر الكمبيوتر او النت... وطلعت برا الغرفه ونزلت ركظ... 
رحت انا ويلست كعادتي مكانها عالمكتب اشوف منو تكلم.... 
كان كل شي مفتوح ...المسنجر بعد مفتوح بس محطوط على مشغول.. شفت المسجات وحصلت كنه وحده من البنات... 
ابتسمت وكتبت لها... " باااااااااااك"... 
كنه:" ولكم باك هلا... ماواحيتي توج تقولين بتشوفين منو عالتيلفون" 
تورطت..ماعرفت شو اقول... 
يوسف:" هي سرت تحت وحصلتها مسكره ورديت"... 
كنه:" غيرت رايها البنت ماتبا تكلمج لوووووووووول"... 
يوسف:" يالسباله".. 
كنه:" ماغيرج...المهم كملي السالفه ...شو صار ؟ ماقال شي الاستاذ يوم طلعتي معصبه من الكلاس؟" 
بطلت عيوني مستغرب...شو سالفه منى والطلعه من الكلاس هذي...انا ماعرف السالفه كيف اكملها...ورطه صدق... 
يوسف:" بكملها عقب بس بغيت اسالج سؤال... " 
كنه:" سالي عيوني.." 
يوسف:" بس اجاوبيني بصراحه..." 
كنه:" ولووو....معقوله بجذب عليج انتي".. 
يوسف:" انتي تحبين يوسف صدق والا بس تسلية وتمضية وقت"... 
طولت كنه لين ماردت علي...اما انا كنت على اعصابي....لاني بصراحه بديت اشك بشعور كنه تجاهي...تعاملني بكل برووود.. 
كنه:" منى شو هالسؤال انتي تعرفيني احسن من جذي.." 
يوسف:" هذا مب جواب سؤالي"... 
كنه:" ولا بجاوبج ادب لج علىهالسؤال البايخ".. 
ابتسمت...شو هالحظ..يعني ماعرفت اييب السؤال بطريح احسن من جذي بدون ما اعصببها..؟!!.. هالبنت عصبية وايد بسرعه تعصب... 
تشجعت وحاولت مره ثانيه.. 
يوسف:" انزين اذا يا يوسف يخطبج بتوافقين عليه؟" 
طولت مره ثانيه كنه ....وبعدها قالت.. 
كنه:" منى..".. 
يوسف:" نعم".. 
طولت مره ثانيه وعقب قالت... 
كنه:".. لو يا اخوج يخطب بجووووته .."... 
انصدمت...وحسيت كان حد صفعني كف... وحسيت بالاهانه فوق كل هذا.... 
انا...يجوتوني..؟؟...انا..؟!!... 
بدون حاسية كتبت لها.. 
يوسف:" ليش؟".. 
كنه:" هههههههه انتي تعرفين زين ان اخوج هذا ماينزل لي من زووور...".. 
انصدمت مره ثانيه..هذي شو تقول..؟؟؟ وانا اللي كنت واثق من حبها لي... عيل شو الي كانت كاتبتنه ومخزنتنه في كمبيوترها عني؟ لعب؟ والا تسلية والا شو بالضبط.؟؟؟ 
اسميك يايوسف استويت مقصّة من هالبنات... 
مره وضحه...والحين بنت عمي اللي من لحمي ودمي....وانا اللي من يومين موافق عليها انهم يخطبونها لي رغم اني ماريد اعرس احين ...!!! 
انتبهت على كنه وهي ترسل لي مسج.. او لمنى.. 
كنه:" الووه...وين رحتي؟" 
يوسف: اقولج... برب".. 
كنه:" خذي راحتج".. 
قمت انا سكرت النافذه اللي فيه كلامنا عشان منى يوم ترجع ماتقرا اللي انكتب...خليت مكتبها ورحت لغرفتي وانا متظايق حدي... 
ماتصورت ان هالرد اللي بحصله من كنه...توقعت كلام ثاني يشرح الصدر ويحسسني باني محبوب ومهم.... 
ياربي كيف كنت متاكد من مشاعرها كيف جي صار؟ شو هالمقلب اللي سوووه فيني..!!.. 
تووووووووووووووبه اهتم باي بنت مره ثانيه... 
قسم بالله كلهن مايستاهلن الاهتمام....!!! 
------------------------------------- 
اليوم: الاحد... 
المكان: غرفة كنه... 
الوقت: التاسعه الا ربع مساءا.. 
-------------------------------------- 
(كنه).... 
سويت كوبي للمحادثه اللي دارت بيني وبين ولد عمي المخضرم وحطيتها في فايل بروحها وخزنتها مع المجموعه السابقه من الفايلات... 
كنت ميته من الظحك على ردة فعله المصدومه... بس يستاااااااااهل....يلعبها على غيري مب علي.. 
انا في البدايه استغربت سؤال منى لي..اذا كنت احبه او العب بس..لانه هي تعرف عدل شعوري تجاه يوسف...وتعرف اني اموووت فيه... عيل ليش سؤالها هذا...!!.. 
لكنه يوم سالني سؤال بايخ ثاني شكيت بالموضوع...وقررت استخدم كلمه السر اللي انا ومنى متفقين عليها للحذر.... كنا متفقين باني اذا زقرتها باسمها ترد علي هي وتقولي" عيون منى الحولا"... 
لكني يوم زقرت منى هالمره رد علي هو بكلمه نعم... 
ساعتها عرفت انه يوسف وقاعد يلعب علي ويحاول يسحب معلومات.... ورديت عليه برد يخليه فعلا يحس اني ماحبه.... 
وهذي اكبر ظربه ممكن اني اوجهها له عقابا له على قرايته ملفاتي الشخصية... 
لاني ماكنت اباه يعرف اني احبه....واللي صار اليوم بيخليه يشك...هذا اذا ما اقتنع فعلا باني ماحبه... 
لاني باختصار كنت اباه يهتم فيني لشخصي انا ومن نفسه وبدون دفع.... 
ماكنت اباه يهتم فيني ويلاحظني بس لاني احبه...!!.. يعني شفقه لاغير... 
قطعت حبل افكاري لطوف اختي الصغيره...يتني بملامح زايغه وقالت لي... 
لطيفه: كنووه ....كنوووووه.... لحقي نوره تصيح...!! 
عقدت حياتي واستغربت.. 
كنه: شوووه؟ 
لطيفه: نوووره اختي تصيح.... 
كنه: ليش تصيح؟ شفيها؟ 
لطيفه: مادري كانت ادرسني وفجاه قعدت تصيح وراحت حجرتها... 
كنه: خبرتي حد؟ 
لطيفه: لا ماخبرت حد بس انتي.. 
كنه: ولا تخبرين حد بعد...انا احين بسير اشوفها اوكي؟ 
لطيفه: اووكي.. 
طلعت لطيفه من حجرتي وهي بعدها مستغربه وخايفه...سكرت انا الماسنجر والنت والكمبيوتر مره وحده وطلعت اشوف نوره شفيها... 
دقيت باب غرفتها...وماوصلني رد...رجعت ادق مره ثانيه بشكل اقوى... 
نوره: منووووووووووه..؟!!. 
كانت تفاتن بصوت عالي... وكنا في البيت متعودين على اطباعها السيئه... 
كنه: انا كنووه بطلي نوره.. 
نوره: خليني بروحي ماريد اشوف حد... 
كنه: انزين لا تشوفيني غمضي عينيج وبطلي الباب انا اللي بشوفج... 
نوره: كنوووه قلت لج ذلفي عني مالي خلق... 
كنه: بطلي الباب لا اخبر مايد عليج... وتعرفينه انتي بيطلع الرمسه منج غصب.... 
وبعد تاخير بسيط..فتحت نوره الباب وويهها كله خرسان دموع...ورجعت تقعد عالشبرية وتحظن المخده وهي كاتمه عبراتها وتمسح دموعها... 
سكرت الباب وراي وقفلته.... 
مب عادتها نوره تصيح....شفيها ياترى..!!.. بصراحه رغم اني انا ونوره مانتفق..لكني احبها وااايد وماحب اشوفها متظايقه... 
يلست عدالها عالشبريه ... 
كنه: نوره حبيبتي شفيج.؟ ليش تصيحين منو زعلج... 
تنفست نوره بصعوبه وقالت بصوت واطي هزّه الصياح.. 
نورة: ماشي... 
كنه: كيف ماشي مستحيل تصيحين بلا سبب.... يدووه نازعتج؟ 
نورة: لا... 
كنه: امي.؟ ..مايد؟؟ 
هزت راسها مره ثانيه بالرفض...واحترت انا بشو افكر...نوره مابتصيح بسبب اي شخص غير هالثلاث اشخاص بس..اما البقية ماتسمح لهم اصلا انهم يظايقونها... 
كنه: عيل شفيج لا تخوفيني.... 
اطالعتني نوره بعيون مليانه دموع...وقالت لي بشكل مؤثر.. 
نورة: كنه....ليش الناس يحبونج ومايحبوني..؟!!.. 
تفاجات بسبب كلامها هذا.... 
كنه: فديتج كلهم يحبونج ليش جي تفكرين.؟؟ 
نورة: محد يحبني كثرج....الكل يحبج انتي اكثر مني.. 
كنه: حرام عليج انتي بس تحسين جي والا انا اشوف الكل يحبج.. 
نورة: انتي ماتحسين لانه وضعج غير..انتي محبوبه بين الكل...انا اللي احس بتجاهل الكل لي ونفورهم مني.. 
كنه: ماصدق...عطيني مثال... 
نورة: شفتي عمي يوم يا هو وعياله يوم الجمعه؟؟.. يلسج عداله وقعد يسولف وياج اما انا سلم علي عادي... منى تفضلج انتي علي وماتسولف وياي وايد.....حتى...حتى عياله مايطيقوني... 
كنه: حرام عليج انتي ليش جي تفكرين...عمي مب انه يحبني انا لشخصي هو يحب يسولف وياي لاني اذكره بيدته الله يرحمها....ومنى ربيعتي من الصغر بسبب تقارب السن يعني.. وبعدين عيال عمي يعاملوني مثل مايعاملونج ماشي فرق... 
قالت لي باندفاع وهي معصبه... 
نورة: ماظني يوسف سمعج رمسه تسم البدن مثل ماناصر سمعني.... 
كنه: شوووه؟؟؟... شو تقولين انتي؟؟ 
نوره: ماشي.. 
حسيت ان نوره بتتراجع وبتسكت مره ثانيه.. 
كنه: والله ياتقولين...شو قالج ناصر.. 
نورة: ماشي...كنه خليني بروحي.. 
كنه: خبريني اول وبروح.. 
نورة: اووووووف...شو اقولج يعني...ناصر قال لي انه مابيخطبني...جرحني وطعني في الصميم...قال لي لا ترفضين اللي ايونج بسببي لاني انا مابخطبج وطلعي هالفكره من بالج... وانا اللي اترياه من سنين يجازيني بهالطريقه..!!!.. 
ورجعت نوره غرقت في موجه صياح مؤلمة بصراحه.... 
شو اقولكم... ساعتها كرهت ناصر ولد عمي عاللي سواه في اختي...واضطريت اني امد ايدي واحضنها بقو عشان تهدا... 
فعلا هي صبرت سنين ورفضت وايدين عشان ناصر...اخر شي جي يسوي فيها.؟!!.. 
ليش مايعرس عشان يفهمها بطريقه ثانيه انه مايبغيها...مب يقولها جي فويهها وبطريقه مهينه ومؤلمه... 
كنه: ياعمري شو تبين فيه..هذا واحد سبال انتي تستاهلين اللي احسن منه... يعني ماتذكرين كل هالرياييل اللي تجدموا لخطبتج..؟ كلهم شارينج ولين الحين عندهم امل انج توافقين اذا رجعوا تقدموا لج... وفوقهم بيييج بدال الواحد عشره يبونج وبتشوفين... 
قالت لي بصوت باكي ومنهار.. 
نورة: انا ماريدهم... ماقدر اخذ واحد غير ناصر ماقدر... 
كنه: لانج حاطه هالفكره فبالج من انتي صغيره وصعب تغيرينها فجاه... لكن بتتعودين بسرعه على أي ريال ثاني خصوصا لانهم شارينج يانوره... 
ابتعدت عنها ومسكت ويهها واطالعت فعيونها المليانه دموع.. 
كنه: سمعتيني؟؟.. انتي الف من يتمناج مب شرط ناصر... 
نورة: كنووه...انا مب عشان هالسبب بس اصيح...انا احس ان الكل مايحبني... 
كنه: غلطانه... 
نورة: انا فيني شي غلط.؟ فيني عيب.؟؟ حلفت عليج ياكنه تقوليلي الصدق... 
احترت شو اقولها...اصارحها..؟!!..يمكن يساعدها هالشي بانها تصلح شخصيتها شوي.. 
كنه: حبيبتي انتي فنانه من كل شي ماعدا انج شوي...شوي بس فيج تكبر وغرور.. 
بطلت نوره عيونها ووقفت عن الصياح...وقالت بصدمه... 
نورة: انا..!!!.. 
كنه: شويه بس...يمكن هذا اللي يخليهم يتظايقون لانج تحسسينهم بانج انتي احسن منهم... 
نورة: مش قصدي.. 
كنه: ادري حبيبتي مب قصدج ...بس لازم شوي تنتبهين لعمرج وتتواضعين للناس... 
نوره: بس انا ماحس بنفسي اني مغرووره...ومااتقصد اني اغتر.. 
قلت بصوت مازح عشان اخفف شوي عن نوره.. 
كنه: يحقلج ياعمتي تغترين يوم انتي الله منعم عليج بكل هالجمال والحسن...والله اللي يشوفج يتعذب والا ماتعرفين يعني شحقه هالكثر ايوون يخطبونج..!!.. 
ابتسمت نوره غصبن عنها...مثل ماتوقعت...نوره تحب المدح وهذا يرجع لشخصيتها الفخوره... 
وقالت وهي تمسح دموعها... 
نورة: خليني اعرس وبتشوفين شكثر ايوون يخطبونج انتي.. 
كنه: انا اول واحد ايي يخطبني برضى فيه...ههههههههههههههه.. 
ظحكت نوره معاي ... وفرحت لدرجه اني بستها على خدها... 
كنه: فديت هالضحكه ياربي..قومي حبيبتي غسلي ويهج ونزلي تحت لطوف ميته من الزياغ عليج.. 
نوره: اوكي.. 
خليت نوره ترتاح شوي وطلعت من غرفتها وانا فرحانه لاني نوعا ما توصلت لتفاهم مع نوره..بالاضافه اني جبرت بخاطرها وراضيتها....لاني اول مره اشوفها منجرحه وزعلانه وتصيح بهالطريقه... !!!... اما ناصر هذا فصدق انه مايستحي يقول لبنت عمه جي... السبال..!!.. 
----------------------------------- 
اليوم: الاثنين... 
المكان: بيت خلفان.. 
الوقت: السابعه صباحا.. 
--------------------------------- 
(سيف).... 
وقفت جدام المنظرة مستعيل وتسفرت بسرعه...خذت اغراضي وكتبي ونزلت تحت ركظ... شفت سهيل على وشك انه يروح... 
سيف: وين سااير.؟ 
سهيل: تاخرت سواف انته اليوم...وانا بتاخر عالدوام جي... 
سيف: عطني دقيقتين بس بشرب جاهي... 
سهيل: نص الكوب بس صب لك مب كله.. 
سيف: يالزطّي... لحظه... 
دخلت غرفة الطعام وسلمت على عمتي ومحمد.... 
سيف: وين ابويه؟ 
آمنه: ابوك عنده صداع اليوم يقول...يعوره راسه... 
سيف: لا يكون مريض..؟ 
آمنه: مادريبه مافيه لاحمى ولا شي بس يقول عنده صداع... 
دخل سهيل وراي ... 
سهيل: سرعه ياخي ... 
يلست وصبيت لي حليب وشربته فوقت قياسي...وبعدها طلعت مع سهيل اللي واقف على راسي ومستعيل.. 
في السياره...قلت لسهيل.. 
سيف: اوو ه تذكرت...تراني مابتغدى في البيت اليوم..جمال بيخطف عليه في المدرسه عقب الدوام وبنسير دبي.. 
التفت لي سهيل بفضول.. 
سهيل: سيراتك لدبي كثرانه هالايام... 
سيف: شوفيها يعني انته امس ساير دبي.. 
سهيل: انا ساير ويا راشد ندور له سياره... 
سيف: وانا ساير مع جمال مافيها شي.. 
سهيل: بس انته ثانويه عامه ولازم تنتبه لدراستك ياسيف... 
سيف: كل هذا مب محسوب ..مايحسبون الا نتايجي في اخر السنه...وبهتم على اخر السنه... 
سهيل: لاحول ولا قوة الا بالله....امحق درجات بتيبها عيل... 
سيف: خلني انا احاتي هالموضوع هذا...لا تهتم... 
سهيل: ماعرفنالكم... اذا اهتمينا قلتوا لنا لا تهتمون...واذا ما افتكرنا ولا سالنا قلتولنا والله انتوا ماتهتمون فينا... شو تبونا نسويبكم يعني.؟!.. 
سيف: انته شفيك متنكد اليوم..؟ طايح عن الشبريه؟!.. 
سهيل: مب منك من اللي يسال عن احوالك... 
ابتسمت وسكت عن سهيل ... افكر بالحفله اللي بيسووونها الليله في دبي مع الشباب.... 
هذي ثالث حفله بنسجلها... والمجموعه فيها كذا صوت يستحق اني اتحداه بصوتي... واضطريت اني اجهز الاغاني اللي تناسب صوتي اكثر شي واقدر اني ابدع فيها وابرز صوتي...وبسبب التجهيز هذا اضطريت اني اسهر..وهالشي اللي خلاني اتاخر بالنشّه اليوم... 
اما بالنسبه لدق العوود...خلاص صرت متمكن منه..وبصراحه ماقدر اتدرب فبيتنا عالعود لاني ماقدر ادخله البيت عن يعصبون علي... عشان جي اضطريت اني اخلي عودي فدبة السياره مالت جمال... وبتدرب في الدرب لدبي ان شاء الله.. بالمره اسمع جمال الاغاني اللي جهزتها... لانه جمال من اكبر المعجبين بصوتي وطبيعي يشجعني...ويحمسني شوي... 
نزلت من سيارة سهيل ودخلت المدرسه وانا ادندن واغني بصوت واطي.. وبالي ماكان بال دراسه ابدا.... 
-------------------
اليوم: الاثنين... 
المكان: شقة ناصر.. 
الوقت: الحادية عشره صباحا.. 
-------------------------- 
(ناصر)..... 
طلعت من المطبخ وانا اكل سندويشه الجبن والجام اللي سويتها لي...وفي ايدي الثانيه كوب عصير منغا...توجهت لغرفتي وحطيت اكلي على التوليت...ومسكت الاكياس اللي كانت مليانه ثياب وبدلات شريتهم امس... 
زين اني اليوم خذت اجازه عشان اتفرغ لتجهيز شنطتي...لاني مابحصل وقت ثاني... 
فرغت الاكياس على الشبريه عدال الشنطه وتفاجئت لعدد القمصان والبناطلين اللي خذتها...هذا غير البدلات اللي عندي اصلا في الكبت.... 
دايما كنت احب القمصان والبناطلين واحب البسها ..كنت كل ماشوف قميص يعجبني اشتريه...لكني مااقدر البسه هني في الدوله....بينقدون علي...عشان جي كنت اشتري واخزن.. 
لكن امس دام حصلت العذر باني اشتري قمصان وبدلات ماقصرت..شريت كل شي عجبني ... 
بديت بتجهيز الشنطه وحطيت كل الملابس والجواتي والاغراض الشخصية اللي بحتاجها.. 
وبعد ساعه ونص ..طلعت من المسيد وانا اتكلم مع عبد العزيز... 
عبدالعزيز: هااا جهزت اغراضك..؟؟ 
ناصر: هي والله توني مخلص...وانته؟ 
عبدالعزيز: بجهزهم باجر الصبح يوم برجع من خور فكان.... 
ناصر: بتودي اهلك؟ 
عبدالعزيز: هي بعد تدري... حرمتي من كم يوم بس مربي وماتروم تيلس اروحها..قلت بوديها عند الاهل يساعدونها احسن... 
ناصر: ههههه هي صح...اسميك سويت فينا مقلب ذاك اليوم... 
عبدالعزيز: ههههههههههه السموحه ... انا اروحي ارتبشت يوم اتصلوبي من البيت... 
ناصر: مسكين علي كان زايغ عليك...حتى انا زغت... اخر شي طلعت في المستشفى ويا حرمتك؟ انزين جان شليت التيلفون وياك... 
عبدالعزيز: نسيييته والله....ولا تذكرته اصلا الا يوم بغيت اتصل باهلها واهلي عشان ابشرهم بالولد... 
ناصر: عالعموم تستاهلون والله....وانا اليوم بسير العين بسلم على اهليه... متى قال علي الطياره؟ 
عبدالعزيز: يقول الساعه ثلاث بعد الغدا... 
ناصر: تمااام وقت مناسب.. 
رن تيلفوني في هالوقت وطلع مايد متصل بي... 
دخلنا البنايه انا وعبدالعزيز... 
ناصر: السلام عليكم... 
مايد: هلاااا وعليكم السلام ...شحالك ناصر.. 
ناصر: مرحبا الساع....بخير مايد شحالك انته؟ 
مايد: بخير وسهاله...وين دارك؟ 
ناصر: والله توني ياي من المسيد واحين بسير الشقه...وانته؟ 
مايد: انا احوص في بوظبي ... 
ناصر: لا والله ...ياحيك...وشو تسوي فبوظبي؟ 
مايد: ياي فشغل وخلصته قلت بمر على ناصر...واحين افتر راسي وانا ادور في الشوارع نسيت شكل البنايه اللي انته فيها...احيدها فشارع الـ ..... بس نسيت وين بالضبط... 
ناصر: هههههههههههههه انا بدليك اياها... 
دخل عبدالعزيز شقته بعد سلام صامت وجهه لي لاني اتكلم في التيلفون...ورديت عليه سلامه بايدي ودخلت الشقه وانا ادلي مايد مكان البنايه واي طابق ورقم كم....يوم حفظ سكر عني وقال انه باييني... 
حطيت تيلفوني عالطاوله ورتبت الصالة عالسريع... 
وبعد عشر دقايق وصل مايد... 
فتحت الباب عنه وانا مبتسم... 
مايد: السلام عليك.... 
ناصر: مرحبتين الساع.. وعليك السلام والرحمه.. 
توايهت مع مايد... 
ناصر: اقـــــــــرب... 
مايد: قريييب...(دخل مايد الشقه اللي اول مره يدخلها)... ماشاء الله ماشاء الله....شعليييييييييييك مفتك من صدعه الاهل وزابن هني.. 
ناصر: هههههههههههههه والله اني اتوله على صدعتهم لا اتحسبني مرتاح.... 
خذت مايد في جوله عالشقه...اللي كانت عباره عن صالة متوسطه ومطبخ...وغرفة رئيسية لها حمام خاص وهي غرفتي... وغرفتين ثانيات بينهن حمام...خليتهم فاظيات لاني ماعرفت شو اسوي فيهم ولا احتاجهم... 
وكان فيه حمام ثاني مطل على الصالة وكان بسيط وصغير بدون دش... 
مايد: حلوه والله ومريحه.... بس تعال شفت شنطه على شبريتك وين ناوي؟ 
رجعنا للصالة ويلسنا... 
ناصر: والله ناوي على الشام باجر ان شاء الله... 
مايد: شو تبابها؟ 
ناصر: اغير جو...وارفه عن نفسي شوي ..من زمان ماسافرت... 
مايد: اهااااا عشان جي ماخذ اجازه يعني... 
ناصر: هي... 
كان مايد متصل بي امس وعرف ان عندي اجازه .... 
مايد: بصراحه انا مافكر اسافر لين عشر سنين.... عفت السفر.. 
ناصر: هههههههههه شعليك اربع سنين اظن وانته مسافر لازم بتشبع.. 
مايد: المصيبه شو اللي بيقنع الحرمه اني ماسافر... بتنحبط مسكينه اذا ماطلعتها فشهر العسل على قولتها... 
ناصر: ههههههههه لا حرام عليك لازم تحوطها شوي... 
مايد: الله يعين...اخبرك تراني امس مب متعشي ولا اليوم تريقت..وميت من يوعي...قم نسير مكان نتغدا فيه.. 
ناصر: حاااضرين افا عليك ولد العم... 
قمت انا ومايد وطلعنا من الشقة ورحنا واحد من المطاعم وتغدينا....وبعد الغدا رجعنا الشقه وخذت سيارتي وركب هو سيارته وتوجهنا للعين .... 
----------------------------------------
نهاية الجزء الخامس والعشرون

الجزء السادس والعشرين. 
--------------------------- 
اليوم: الاثنين.. 
المكان: سيارة ناصر... 
الوقت: الثالثه ظهرا... 
--------------------------- 
(ناصر)... 

هديت سرعه سيارتي وانا اظحك على مايد اللي كان على طول الخط يحاول يسابقني... 
ماينلام كان متغرب فتره طويله وتوله على خراش الشباب هني... خلني اعطيه فرصه ويسبقني ويستانس شوي... 
كان طريق بوظبي – العين اليوم مزحوم على غير العاده...يعني وايد سيارات راجعه معانا العين او مناطق ثانيه تتبع نفس الطريج.... 
فقررت اتصل بمايد واقوله يهدي السرعه شوي... اتصلت بتيلفونه وحصلته مشغول... 
حسبي الله عبليسه... يرمس في التيلفون ومسرع بعد وفي هالزحمه..؟!.. الله يستر ... 
رجعت تيلفوني مكانه وسقت بهداوه...وعيني على سياره مايد بحذر.... 
لكن غصبن عني سرحت... وتراوالي طيف عزيز علي ..كان واضح شديد الوضوح...واقف بالشارع يطالعني بدهشه....فجاه طاح واغمى عليه... 
عطيت بريك مفاجئ خوفا من اني ادعمها....!!!! 
ويوم بطلت عيني على وسعهن....ماحصلت الطيف المالوف في الشارع....!!...وين راحت... 
غمضت عيني بالم على الصوره اللي ترجعلي مية مره في اليوم ودايما بنفس الالم المصاحب... 
هرن السيارة اللي وراي نبهني من سرحاني فحركت سيارتي بسرعه وانا اهدي اعصابي.... 
السياره اللي كانت وراي تجاوزتني بسرعه جنونية غريبه ولمحت فيها شاب كان مطلع راسه من دريشته ويسبني وهو معصب علي من بريكي المفاجئ.....ذكرني بنفسي يوم كنت طايش... الله يهديـــ..... 
شهقت...وقطعت دعوتي له بالهداية وانا اشوف السياره المقصوده ينفجر تايرها فجاه واطير في الهوا... تجلبت عدة جلبات لجدام وفي النهاية اداعمت مع سياره ثانيه ووقفت....!!! 
ادركت وانفاسي مقطوعه من المشهد اللي شفته توني....بان السياره الثانيه اللي كانت سبب بوقوف السياره هذي كانت سياره مايد...لا غير... 
صرخت وبشكل هستيري... 
ناصر: لا...لااااااا..مايد.... 
سقت سيارتي وزين اني انا نفسي مادعمت سياره ثانيه من السرعه...وعطيت بريك حاد على طرف الشارع ونزلت ركض وخليت باب سيارتي مفتوح....!! 
حسيت ان عقلي طار ماعرفت شو اسوي بالضبط .... كنت اصرخ ...." مايد...مايد.."... وانا الاحظ وقوف عدد ثااني من السيارات الماره...وفي منهم اكتفى بالسواقه ببطء عدال الحادث يتفرج شوي وعقب مشا ولا عالبال...!!!!... 
اندفعت لسياره مايد وانا عقلي خلاص طار مني... فجيت باب سياره مايد من صوبه وهو كان فيها... راسه ينزل منه دم وهو متساند على السكان جدامه...ويئن بالم... 
ناصر: مايد... مايد تسمعني...ماايد... 
تنهد مايد وتجمعوا علينا شباب....والبقية تجمعت عالسياره الثانيه... 
فتح مايد عيونه ببطئ شديد ورجع غمضهن... 
صرخ واحد من الرياييل... 
الريال: طلعوووه طلعوه من السياره.... 
صرخ ريال ثاني.. 
الريال: لالا يمكن ظهره انظرب او شي لا تحركونه بتظرووونه اكثر....!! 
صرخت انا وياهم... 
ناصر: شو يعني تبونا نتريا لين الاسعاف تي....؟! 
الريال: نحن بنص الطريج والاسعاف بعيده لازم حد يوديه المستشفى باسرع فرصه... 
قال لي ريال ثاني.. 
الريال: تعرفه انته اسمعك تزقره... 
ناصر: ولد عمي... 
الريال: شله انزين شله شو اتريا.... 
اعترض الريال القبلي.. 
الريال: لالا يمكن تضره ياريال... هيّد هيّد شويه بنفكر شو بنسوي... 
عصبت انا ووصلت حدّي... بعدنا بنفكر؟؟ عندنا وقت نحن؟!!..... 
ناصر: قوموا عني لااااااااااه..... 
توجهت لمايد اللي كان شوي شوي يسترجع وعيه.. 
ناصر: مااايد...مايد شو بالضبط يعورك....مايد تسمعني... 
مايد: جتفي...راسي....ماعرف... 
تنهدت بظيج... الوقت يظيع منا...مسكت مايد بطريقه ماحسيت ساعتها انها كانت خشنه....تالم مايد من الحركه الخشنه هذي...وصرخ بالم.. تلومت .. فيه شي يعوره يمكن جتفه..!!. شليته انا وواحد من الشباب وحطيناه فسيارتي... ويوم سكرت البيبان وتوجهت لمقعد السايق ياني ريال ثاني عطاني سويج سياره مايد وتيلفونه... 
الريال: الله يعينكم ياخوي وان شاء الله يقوم بالسلامه...هذا سويج سيارته وتيلفونه هذا اللي قدرت اطلعه من السياره...هي متكسره لكني عالعموم قفلتها.... واتصلت بالشرطه... انته لا تحاتي وروح سيده المستشفى ... 
اطالعته بامتنان... 
ناصر: مشكور ياخويه ماتقصر...اسمحلنا... 
الريال: مسموح بالحل..الله وياك... 
رحت عنه وركبت سيارتي...يزاه الله خير... انا كنت ناسي سالفه السياره كنت بخليها مفتوحه باغراضها اللي فيها وبروح....زين انه تذكر.... 
انطلقت بمايد اللي كان يون من الويع وانا اراقب السياره الثانيه اللي انطلقت معاي بنفس السرعه وهي شاله معاها الريال الثاني المتعور... 
ولسبب غريب حسيت اني انا المسؤول عن هالحادث كله... 
لو ما تراوت لي مهرة في الشارع ماعطيت بريك...ولو ماعطيت بريك ماعصب الريال اللي وراي وتجاوزني بهالطريقه وسرع... 
فصخت سفرتي وفريتها عدال مايد وقلت له... 
ناصر: امسكها مايد دخيلك واضغط بها على راسك عشان ماينزل دم وايد.... مايد دخيلك تشجع وساعدني انا اروحي في السياره وماروم اسوي هالشي لك....مايد تسمعني؟!!!.!... 
كنت خايف حدي بصراحه.... مايد مثل اخوي واعز وماريد شي يصيرله ابد... خصوصا اذا كنت احس نفسي اني انا السبب .... 
تنهد مايد بتعب وقالي بصوت متقطع.. 
مايد: ناصر...ناصر لا..لا تسرع...انا بخير...لا تسرع... 
ناصر: ان شاء الله... 

قلت له ان شا ءالله وانا مب معزم اني انفذ....ماقدر...ريلي تدوس على دواسة السرعه غصبن عني وبدون ماحس.... وصارت سرعتي مب الا جنونيه....الا اخس من جنونيه... 
لو اطوف عدال سياره بطيرها بعيد...!!... ومادري كم رادار مسكني... 
لكني كنت سايق ماهر وحذر.... ومايد لازم يوصل المستشفى باسرع فرصه... 
حمدت ربي ان مستشفى توام قريب على دخلة العين من طريج بوظبي... 

------------------------------ 
اليوم: الاثنين.. 
المكان: سيارة سهيل.. 
الوقت: الرابعه وعشر دقائق عصرا... 
------------------------------- 
(مهرة)... 

ركبت سيارة سهيل وانا اتنفس بتعب من هالحر... 
مهرة: السلام عليكم...اووووووف...يازين البراد نعمه.....!! 
ابتسم سهيل بتسامح ووجه المكيفات عليه عشان يبردني.. 
سهيل: وعليج السلام.... اشوفج هلكانه اليوم على غير المعتاد شفيج.؟ 
مهرة: وايد مشيت اليوم تعبت...واليوم الحر بلا قياس بصراحه...وفوق هذا لابسه قميص غليظ شوي فطسني... يالله ورانا المستشفى بس وبروح البيت وببخها برقده... 
التفت لي سهيل متفاجئ وعلى ويه 100 علامه تعجب واستفهام... 
سهيل: أي مستشفى؟... 
التفت له وانا متظايقه...اكيد نسى....ليش هو بشو يفتكر اصلا عشان يتذكر موعدي... 
مهرة: شووووو سهيل نسيت؟؟؟ قايليلي تعالي كل اسبوعين عشان افحص ايدي ..خبرتك تراني اخر مره ..!!! وذكرتك يوم الجمعه بعد ماردينا من عملية شيخه...!!! 
اعتفس ويه سهيل بتانيب واسف... 
سهيل: والله اني بوديج يامهرة لو اني مب مواعد ريال...قايل له بعد مااييب اهلي من الجامعه بييك على طول... والا والله بوديج والله اني نسيت السموحه... 
برطمت واطالعت سهيل بقهر.... 
مهرة: احين منو بيوديني انا؟ 
سهيل: ابويه احيده في البيت... 
مهرة: ابيوه احين بيسير مزرعته اذا مالحقنا عليه قبل مايطلع.... 
سهيل: عيل لازم نسرع... 
وشفته يزر السياره ويطير...بصراحه خفت... 
مهرة: لالا يابوي لا تسرع.... اتصلبه تيلفون قول له لا تطلع من البيت الا يوم نيك عندنا سالفه... 
سهيل: نخوفه يعني.. 
مهرة: هي هي خوفه هههههه... 
سهيل: مشتهيتنها العصا انتي؟؟؟؟...والا تفضلين العقال..!!! 
مهرة: عااااااااد مابيقولي شي ابويه طيب اصلا احسن منكم.. مب انتوا مافيكم فايده...!! 
التفت لي سهيل مستغرب.... 
سهيل: عنبو هالويه لج ....من وين يبتي هاللسان انتي؟؟؟... 
سكت وانا اطالع جدامي بخوف...وارتباك....فعلا من وين يبت هاللسان؟...من متى انا ارادد خواني؟؟؟..والا اطلع اللي فخاطري..!!.. 
لايكون بسبب هالشله المخروشه اللي اقعد معاها كل يوم... علمني سلاطه اللسان والرمسه خسهن الله...!!!!... 
مهرة: آسفه...!! 
سكت عني سهيل وكملنا طريج البيت في سكوت تام...ويوم وصلنا نزلت انا مع كتبي...وريوس سهيل بسيارته وطلع من البيت مره ثانيه... 
دورت ابويه في البيت وحمدت ربي يوم حصلته حجرته يلبس ثيابه... 
سرت ووايهته... 
بو حمد:.. ها مهرة توج يايه من الجامعه..؟ 
مهرة: هي ابويه...ها شو راسك الحين احسن؟..خاز ويع راسك؟ 
عقد ابويه حياته وقال... 
بو حمد: شوي.. 
مهرة: هممم... ابويه بتسير المزرعه؟ 
بو حمد: هي..شو فخاطرج؟ 
مهرة: ابويه انا عندي موعد في المستشفى اليوم عشان ايدي...سهيل ماطاع يوديني اون متواعد مع ريال.... 
بو حمد: وحمد؟ 
مهرة: ماشفته ابويه مادري حمد موجود والا لا... 
فكر ابويه شويه وقالي... 
بوحمد: ماعليه ركبي السياره وبوديج... 
حسيت بفرح من انه ابويه طلع فعلا طيب واحسن من خواني كلهم... 
مهرة: مشكووووور يابويه... 
هز ابويه راسه بصمت وطلعت انا عنه وحطيت كتبي في الصالة عالمكتبه وترييت ابويه عدال سيارته لين مايا... زين اني جاهزه وبعباتي وبنقابي.... 
ركبت مع ابويه وانا احس بالرهبه معاه واحترم نفسي غصبن عني... حتى النفس كنت اخذه بهدوء وبصمت... وما تحركت ولا حركه.... لين ماوصلنا مستشفى توام... 

وبعد الفحص والتشييييكات...اثبت ابويه خلالها انه له صبر وطوله بال... وتفهم ماله حدود يوم اكتشفنا بصدمه كبيره ان الدكتور اللي بيستلمني دكتور مواطن يديد متخصص بالكسور... 
حسيت بالنفور لكني كنت مجبوره ارضخ للدكتور هذا واخليه يفحص ايدي... 
وبعد الفحص والاشعه لبس الدكتور نظارته ويلس عالمكتب يفحص الصوره... 
الدكتور: اصلا انتي عندج كسر بسيط شحقه حاطين لج جبس هالكبر ومسوينها سالفه عوده..!!!!... 
سكت عنه ولا رديت...وابويه مارد...نزلت نظري لحظني وانا متوتره من ان الدكتور يقدر يشوف عيني.. 
ليش ماتغشيت انا الغبيه..!!!!... 
استغرب الدكتور من سكوتي ورفع عينه عن الاشعه واطالعني بعيون كبار ووساع...وتخوف... 
الدكتور: هاااااه..؟!!.. 
فزيت وتراجعت على وراي... 
مهرة:..ما...ماقلت شي...!! 
الدكتور:ادريبج ماقلتي شي بس انا سالتج...المهم منو الدكتور اللي جبس لج ايدج... 
مهرة:...مـــ....ــــادري... آآآه...كان في الطوارئ... 
هز الدكتور راسه باسف كانه متظايق ورجع يطالع الاشعه.... 
الدكتور: تحسين بالم فيها الحين؟ 
قلت له بغباء... 
مهرة: الحين يعني؟؟؟ 
رجع يرفع عينه لي بنظرة ماكره مع شبح ابتسامه.. 
الدكتور: اقصد الفتره الاخيره....تعورج مثل قبل؟ 
هزيت راسي بالنفي ونزلت عيوني مرتبكه....الله ياخذك...ماشي دكاتره غيرك في العالم مسوي نفسك فاهم....!!!! 
الدكتور: اووكي...شوفي انا بعطيج مشد تقريبا هو مثل الجبس لكن ميزته انه متحرك...ايدج قربت للشفا... لكن اباج...آآه...شو اسمج انتي...( واطالع في الملف وقال بعدها)..هي ..مهرة...اباج تكونين حذره جدا في استخدام ايدج... ومن تحسين بالم رجعي المشد عليها... وانا انصحج باستخدامه طول الوقت لكن تقدرين تشلينه متى ماتبغين مثلا...خلال الوضوء او السبوح او غيره مثل ماتبين... 
حرك ايده وهو يشرح بطريقه مضحكه ..وتخلي الواحد يتنرفز ويحس بعدم اهميته بنفس الوقت... 
مهرة: ان شاء الله... 
طنشني وقعد يكتب على ورقه اشياء بالانجليزي وكلم ابويه مع ابتسامه مهذبه مرسومه على حلجه... 
الدكتور: الوالد ماشربناك شي اسمحلنا.... شو تشرب قهوة والا شاي والا عصير.؟؟ 
بوحمد: يطولي بعمرك ماتقصر ... 
الدكتور: مايصير عاد .... بصراحه والله اني مستحي منك... اول مره يدخل عليه ريال يذكرني بابويه المرحوم وماودي تطلع من عندي بدون ظيافه... 
ابتسم ابويه بينما انا وبطريقه غريبه بحلقت في الدكتور بطريقه جريئة من دون قصد مني... 
بوحمد: ماتقصر ياولدي اعتبر الظيافه تمت ونحن مانبا نعطلك اكيد عندك مرضى يتريووون... بس خلصلنا البنت وبنروح عنك ومشكور وماتقصر والله...فيك الخير.... 
الدكتور: خلاص ولا يهمك...وترا البنت مافيها شي الا تدلع عليكم هههههههه... 
فرت من غيظي وانا اشوف ابويه يظحك معاه....!!!..انا اتدلع..!!!.. خسك الله يالسبال انا طايحه عن الدري...!!!!!.... خلني اشوفك واقف على دري وبتشوف جان ماادزك عشان تندبغ على راسك ...ساعتها بتعرف كيف الدلع يكون..... يادكتور.. 
الدكتور: المهم هذي الوصفه مع شوية ادوية وفيتامينات عشان تقوي عظام هالبنت وماتتكسر عظامها بسرعه جي.... على فكره هي شقايل انكسرت ايدها؟؟ 
انقهرت اكثر واكثر....شو بعد يقول "هالبنت"...يتكلم عني كاني مب موجوده او كاني ياهل....فقدتك مالت على شكلك...ومالت على اللي خلاك دكتور....ماعنده اسلوووووب..!!! 
بوحمد: يابوك طايحه عن الدري في البيت... 
هز الدكتور راسه وقال.. 
الدكتور: اهاااااا.... 
واطالعني بنظرة كانه يقولي عنبووو يالبقره ماتشوفين جدامج..!!!!... 
طلعنا عنه بعد ماوصلنا لين الباب وتبادل السلامات مع ابويه ودخل مريض ثاني عنده.. 
كرهت هالدكتور..والحمد لله انه ماقال تعالوا مره ثانيه بعد اسبوعين...خلاص افتكينا قاربت ايدي على الشفاء... 
------------------------- 
اليوم: الاثنين.. 
المكان: المستشفى.. 
الوقت: الخامسه والنصف مساءا.. 
------------------------- 
(يوسف).... 

طلعنا انا وخالد مندفعين اندفاع من المستشفى...بعد ما اكتشفنا ان مايد تم نقله للقسم الخاص الملحق بالمستشفى وهو في مبنى منفصل.... 
كنا نمشي مشي سريع سايرين صوب السياره... 
توني واصل السياره الا واسمع حد يزقرني...!!! 
التفت وشفت ريال كبير....يالله يالله ميزته... 
بو حمد..!!!... 
يوسف: مرحبتييين هلا... 
توايهت مع بو حمد وتبادلنا السلامات... وتقرب خالد بعد وسلم على بوحمد بشكل رسمي.... 
بوحمد: خير يابويه شو تسوي في المستشفى..؟!..عسى ماشر... 
ماعرفت بصراحه اقوله والا ماقوله....وبعدين فكرت...ليش ماقوله وخلاص...مافيها شي.. 
يوسف: والله ياخالي ولد عمي توه مسوي حادث على طريج بوظبي العين ونقلوه القسم الخاص... 
بوحمد: لاحول ولا قوة الا بالله.... منو ولد عمك..؟؟ مايد.؟!.. 
غمضت عيوني بشكل متكرر متفاجئ.... 
يوسف: ماشاء الله ياخالي تعرف مايد ثرك...!! 
بوحمد: انا يابويه اعرفكم واحد واحد .الا انتوا ماتعرفوني... انا ربيع ابوك من سنين وكنت اعرف عمك الله يرحمه واعرف عياله... ربه ماتعور مايد وايد..!!!..طمني؟ 
يوسف: والله علمي علمك ياخالي انا اتصلوبي وخبروني عالسريع ويييت طاير من الجامعه حتى يايب ربيعي وياي... 
بوحمد: انا بلحقكم بسيارتي وبسلم عليه اذا مافيها ازعاج او تكليف... 
يوسف: افا عليك ياخالي حياك حياك....اركب ويانا السياره نحن بنوصلك.. 
بوحمد: لا الغالي مشكور انا بنتي في السياره ماروم اخليها.... 
يوسف: اللي يريحك خالي ...عيل بتلحقنا؟ 
بوحمد: وراكم على طول... 
يوسف: على خيرعيل..عن اذنك.. 
بوحمد: اذنك معاك... 
ركبت انا سيارتي وركب خالد معاي... 
خالد: يوسف منو هالريال؟ 
يوسف: ربيع ابوويه...وولده حمد ربيع اخويه محمد...يعني تعارف بسيط بينا
حركت سيارتي مستعيل ورحنا للمبنى الخاص..وقفنا وبركن بوحمد سيارته فمكان قريب ونزل منها...الظاهر ناوي يخلي بنته في السياره... ساعتها خذني التفكير... لا يكون هي نفس البنت اللي اغمى عليها جدامنا؟؟ مسكينه لا يكون صايرلها شي من الطيحه عشان جي يايبنها المستشفى؟؟... آآآخ بس لو اعرف شو بينها وبين ناصر...!!!... 
نزلنا وتريينا بوحمد لين ماوصل عندنا ورحنا معاه لغرفة مايد اللي قالولي عنها.... 
الموجودين كانوا ناصر وابويه...ومايد طبعا... وامي وام مايد ويدوووه ونوره...كلهم كانوا معاه في الغرفه... 
دخلت انا اول عشان اسوي للبقية درب...سلمت على ابويه وناصر ويدوووه والبقية... 
كان مايد تعبان وشكله على وشك انه يرقد...يعني عيونه يغمضهن بثقل...شكلهم عاطينه مخدر عن الالم... 
سالت عن حال ناصر وقالولي انه عنده خلع عنيف في الكتف ورضوض منتشره في ظهرة وصدره ويديه..فوق هذا عنده ظربه في الراس خاطوها له والحمد لله انه ماشكلت أي خطر... لكن خلع الكتف يباله شوية وقت... 
يوسف: مسكييين... امايه... ويايه رياييل يبغون يسلمون على مايد سيرن صالة الحريم... 
نفذن الحريم الامر وانسحبن من الغرفه... اما ابويه قال لي بفضول.. 
بومحمد: منو ياي وياك..؟ 
يوسف: خالد وبوحمد ربيعك...تلاقيت وياه جدام المستشفى واصر انه ايي يسلم على مايد... 
نقلت نظري لناصر ابا اخبره باي طريقه ان بنت الريال هذا موجوده في السياره تحت ..لكنه ما التفت لي وعقد حياته من اللي سمعه واعتفس ويهه واستمر يطالع الارض باهتمام...!!!! 
بومحمد: بو حمد..!!!!..فيه الخير والله ...حيااااااااااه... 
كان ابويه متحمس لشوفة ربيعه الظاهر انهم يحبون بعض وايد..وراح بنفسه للباب واستقبله ودخله على مايد عشان يسلم عليه ويتشكرله بالسلامه...بالاضافه على خالد المسكين... 
دخلوا بو حمد وخالد وسلموا على ناصر...و"حاولوا". انهم يسلمون على مايد اللي ماكان واعي لاي شخص ساعتها... 
قعد ناصر بعدها يشرح لهم كيف صار الحادث بالتفصيل... 
يوسف: لاحظت ان كندورتك خايسه دم ؟؟؟؟ 
ناصر: هي..ولا صليت العصر لين الحين...ماقدر اصلي وكندورتي خايسه...احين بسير البيت وببدلها.. 
بوحمد: بنزل وياك... 
بومحمد: افااااااا عنبووووو ياخلفان ماتفاولت ولا شي سيده بتروح..!! 
بوحمد: بيييكم مره ثانيه ان شاء الله ياسلطان ...بيلس وياكم والله ياغير بنتي يالسه في السياره وتترياني ماروم ابطي... 
نقلت نظري لفضول لويه ناصر من هالخبر اليديد....اللي كان تاثيره عليه واضح جدا.... اول مره اشوف ناصر مستهم بهالطريقه...كانه شايل هم الدنيا كلها.... 
بطل عيونه وبحلق في الريال كانه بياكله بعيونه من اللي سمعه....اموت واعرف شو بينه وبين هالبنت... 
يقولي مب حب...عيل شو هذا اللي يطفح من عيونه..ومب قادر يغبيه..!!!!.. 
وبعد لحظات...انسحب بو حمد مع ناصر المرتبك وطلعوا من الغرفه... وتم خالد معانا... سمعت صوت انفتاح الباب مره ثانيه...وبما اني الاصغر سنا بين الجميع رحت اشوف منو ياي اذا ريال بقرب به في الميلس ... 
لكنهن كانن حريم.... عقن غشاتهن وبانت ويوههن الخايفه والمرعوبه على اخوهن الوحيد وسندهن... 
اول ماشفت كنه تنفست بحده....كان خاطري اعطيها طراق معتبر...على لعبها الماصخ علي.... 
شو شايفتني انا لعبه يعني؟؟!!!... 
على طول قلت لهن.. 
يوسف: يالله يالله يالله... الجياكر من هالصوب لا ادخلون عالريال تسووون له سكته قلبيه... 
اشرت لهن على صالة الحريم عشان يروحن لها...تمن يطالعني باستغراب... لكن في النهاية عايشه ولطيفه انسحبن وخافن من شكلي المعصب....!!! 
لكن منو يقول كنه تخاف..!!! 
وقفت وقالت لي بويه معتفس ومعصب ومصدوم.. 
كنه: ماغيرك جياكــــ.... 
قاطعتها وقلت لها بصوت واطي وهادي .. 
يوسف: اووووووووووووووص.... ولا كلمه... ذلفي صالة الحريم ولا تعلين حسج احسن لج.. 
اطالعتني باستغراب اكثر... 
كنه: ابا اشوف اخووويه... 
يوسف: والله مابيشوف ملاك الرحمه..!!.. بيشوف جنيّة من جنانوة الليل... 
كنه: شفيك انته ..!!!...بسم الله... 
يوسف: كنوه دشي صالة الحريم لانه عندنا ريال.... 
كنه: هي قول جي من الصبح مب تقولي ذلفي....مستلمني من ييت...شحقه تقولي ذلفي... 
يوسف: باختصار لاني اباج تذلفين... 
وقفت مكانها وقالت لي بعناد... 
كنه: مابذلف.... 
فار دمي....مب ساد شو سوت بي امس وبعد يايه تعاندني.... احين انا ما انزل لج من زور؟؟ انا لو ييت اخطبج بتشوتيني برا البيت..!!!!.. بتشوفين احين كيف المعامله السيئه وهذا ويهي ان ماصيحتج فيوم من الايام....!! 
مديت ايدي واشرت لها بصمت لباب صالة الحريم عشان تدخل وتفكني من صدعتها وبدون مناقشه... 
كانت على ملامح ويهي العصبية واني مب ناوي على خير وعادي امد ايدي واظربها على هالعناد...فقررت انها تستلم وتروح...لكن صدق طلعت ياهل يوم مدت لي لسانها بغيظ ودخلت.....!!! 
هاللي قدرتي عليه...!!!.. 
حتى هاللسان بنقصه فيوم وبتشوفين.... غادي اطول عنج ويرضفج مرتين...حشى..!!! 
رجعت لغرفة مايد وانا احس انه بعده فيني غضب مكبوت على كنه لازم اطلعه وانتقم... 
-------------------------------- 
اليوم: الاثنين... 
المكان: في المستشفى... 
الوقت: السادسه الا ربعا مساءا... 
---------------------------------- 
(ناصر)... 

كنت اتنافض من قمة راسي لين ريلي....مب ساد الحادث....مب ساد اني شفت بوحمد.... والحين على وشك اني اشوف مهرة بعد..!!!... شو هاليوم النحس...!! 
كنت اسولف مع بوحمد عن امور تافهه وخبرته باحتمال تاجيلي لسفري بسبب حادث مايد... وماعلق عالموضوع... 
قبل ماننزل تحت مديت ايدي لمخباي وطلعت نظارتي الشمسية ولبستها... حاليا ماكنت لابس سفره لانها خاست دم.... احتمال مهرة ماتعرفني بهالطريقه...لانها ماكد شافتني بنظاره او بدون سفره ..... ان شاء الله ماتعرفني.. 
بصراحه... 
انا خلاص قررت اني ما اسبب لها عذاب اكثر عن اللي سببته لها.... 
وايد عليها يوم عايشه ومستحمله.... ماقدر ازيد عليها اكثر... واتمنى انها ماتعرفني اليوم.... 
وصلنا برا المبنى...وبسؤال خادع سالت بو حمد عن مكان سيارته... ويوم سرت بوصله عطيت السياره ظهري... 
صحيح اني لمحت مهرة..لان سيارة بوحمد ماكانت مخفي..وصحيح ان قلبي طاح فبطني...الا اني تماسكت... اليوم شفت وايد اشياء اقوى من جذي.... ليش بالذات شوفتها هي تخليني ضعيف جذي..!!!... 
سلمت على بو حمد بشكل عادي وحسيت انه ما انتبه لتوتري وحمدت ربي على هالشي... خليته وتوجهت لسيارتي المورسيدس وركبتها.... 
التفط انفاسي.... واتمالك اعصابي.... 
ماحركت سيارتي الا بعد ماهم تحركوا.... وغصبن عني مشيت وراهم مسافه لاباس فيها... لكني في النهاية اضطريت اني امسك طريج ثاني عشان اتوجه للبيت... واودع مهرة بنظري من بعيد.... 
وقلبي يعتصره الالم....نفسي تقولي اني ابا اشوفها دايما جدامي.... 
بس عقلي يقولي خلاص خل البنت فحالها... 
وانا بخليها فحالها ... لانه رغبتي بالاعتذار مستحيل تتنفذ.... مافي مجال بيني وبينها عشان ابرر لها موقفي... 
وصلت البيت... وقفت سيارتي وانا اشوف محمد اخويه في سيارته يتريا حد... 
نزلت ورحت صوبه ووايهته... 
محمد: هاااااااااه شحاله ولد عمك؟ وليش ماخبرتونا من قبل؟؟؟؟... 
ناصر: اتصلت بك حصلته مغلق... 
محمد: اوهوووووووو كنت راقد... وينه هو احين؟ وشو حاله... 
ناصر: بخير الحمد لله اصابته بسيطه نوعا ما... عنده خلع في الكتف وظربه في الراس خيطوها له والحمد لله ما اثرت عليه بشكل كبير يعني...ورضوض.. غرفته في القسم الخاص يوم بتوصل هناك اتصل بيوسف بيدليك... 
محمد: ماعليه مب مشكله... 
ناصر: منو بيسير وياك؟؟ 
محمد: ميثا بتسير زايغه على خوها.. 
ناصر: والعيال؟ 
محمد: بنخليهم عند منى... 
ناصر: خلاص عيل برايك انا العصر ماصليتها لين الحين... 
محمد: الله وياك... 
رحت البيت وحصلت منى يالسه وجدامها بنت محمد الصغيره شمسه اللي عمرها حوالي 8 شهور... هالبنت من تشوفني اتم تناقز وهي يالسه وتظحك ...وتخلي الواحد يظحك غصبن عنه... في ويهها براءه غير طبيعية... 
ناصر: فديييت شماااااااس انا ..حبيبي ماروم اشلج كندورتي خايسه...!! 
نشت منى ووايهتني....واطالعتني برعب... 
ناصر: لا تخافين مب دمي هذا... 
منى: مسكيييييييييييييين مايد والله...عساه بخير الحين؟ 
ناصر: بخير الحمد لله لا تخافون...بسير انا اتسبح احس عمري لايث... 
منى: انزين...انزل عاد عقب لا تخليني تراني اروحي في البيت .... 
ابتسمت لها وركبت فوق.... وانا احس اني اسحب اثقال الدنيا كلها وراي...شو هالتعب المفاجئ.؟؟.. 
وبعد ماتسبحت حسيت بنفسي خفيف شوي... لبست ملابس نظيفه وتعطرت وتسفرت ورجعت انزل تحت .. 
يلست عند منى وانا الاعب شماس الصغيره...اللي من اقل حركه تقعد تتكركر.... 
شي غريب الواحد يوم يقعد بين يهال يحس ان الدنيا بخير...!!!.. 
------------------------------------ 
اليوم: الاثنين... 
المكان: سيارة راشد.. 
الوقت: السابعه والنصف مسااء... 
------------------------------------ 
(شيخه)... 

حظنت الكيس اللي بين ايدي بحرص شديد وانا مستانسه.... بنسوي مفاجاه لمهرة.... 
لو كنت في ظرووف ثانيه ماظني حد بيفتكر يوديني...لكن لاني كنت زعلانه ومنتطبه فحبوا انهم يراضوني بانهم يوافقون على سيرتي هذي... 
بالتالي رحت العصر السوق مع راشد واشتريت هدية حلوه و"حيّه" لمهرة.... اليوم عيد ميلادها... والظاهر انها ناستنه... وانا تعمدت اني ماا تصل بها ولا اباركلها وابين لها اني ناسيه .... 
عشان اسويلها مفاجاه... 
التفت لي راشد بظيج وقال.. 
راشد: كم بتطولين عندهم؟؟؟... 
شيخه: مادري..لا تقعد تحاسبني احين تقولي خمس دقايق ورايحين؟؟..مابا.... 
راشد: عيل بفرج وبروح عنج لانه سهيل عنده شغل اليوم مشغول ومب موجود في البيت من العصر... 
نوعا ما حسيت بظيج من هالشي.... 
يعني مابشوف سهيل..؟؟؟... خساره...يالله ماعليه لاحقين..... 
شيخه: انزين اتصل به خله اييييك... 
راشد: لا مابتصلبه اقولج مشغول تبيني اقوله ودر شغلك وتعال جابلني؟... المهم متى تبيني ارد لج؟ ساعه تسدج...؟؟؟ 
شيخه: لاا ماتسدني... 
راشد: حشىىىىىىىى ... 
شيخه: انا بتصلبك يوم ابا ايي ...امي مرخصتني اليوم حتى ابويه وانا نادر ما اطلع من البيت... 
راشد: امي لو تدري انج من ركبتي السياره عقيتي اللزقه عن عيونج مادري شو بتسويبج.. 
شيخه: عيل تباني اسير عند الناس بلزقتي علىعيني؟؟ فظيحه... 
راشد: يابوي كيفج... صدعتيلي راسي.. 
سكت وانا ابتسم.... 
وصلنا بيت خالتي... نزلت من السياره بينما راشد تراجع على طول وطلع من البيت....استغربت تصرفه شكله مايبا يسلم على حد....!!!.. 
دخلت الصاله بحذر اوايج حصلت عمة مهرة وحرمه اخوها عفرا يالسات ويسولفن... 
تفاجئن من دخولي عليهن بهالطريقه ونشن يسلمن عليه... 
وبعد السلامات وغيره... سالتهم عن مهرة... 
عفرا: مهرة يت من المستشفى تعبانه وقالت بترتاح فوق شوي... 
شيخه: عسى ماشر شفيها؟؟؟ 
آمنه: لا ابدا سايره تفحص ايدها وشلوا عنها الجبس هالمره... 
شيخه: والله زييييين ياحيها...خلاص انا بسيرلها فوق افاجئها... عن اذنكم... 
عفرا +آمنه: اذنج معاج... 
ركبت فوق... مريت حرجة سهيل وكان بابها مفتوح ومكيفها مشغل... كنت متاكده انه مب موجود في البيت عيل ليش كل شي مشغل عنده.؟؟؟... طليت براسي للغرفه وشفتها مجلوبه فوق تحت... 
شو هالمهمل هذا.... سهيل فوضوي...!!!.. 
تجاهلت الغرفه ورحت غرفة مهرة القريبه من غرفة سهيل...ودقيت الباب بهدوء.. 
بعد دقايق فتحت لي مهرة ... كانت ناشله شعرها الحلوو والاسود اللي يوصل لين خصرها ومقصوص مدرج... كان شعرها ناعم وسايح وحيوي يتحرك بسرعه... يعجبني وايد... 
كانت لابسه بجامه نوم كمها قصير.... وفي ايدها اليسرى مشد شكله يديد... 
قالت لي متفاجئه والابتسامه على ويهها... 
مهرة: اهلييييييييييييييييييييييييين شو هالمفاجأه الحلوه... 
سلمت على مهرة وانا ابتسم لها ابتسامه واسعه.... 
شيخه: كل عام وانتي بخير ويا هالراس...وعقبال ماشوفج عيوز بلا ظروس.. 
ظحكت مهرة وعقب سكتت...متفاجاه... 
مهرة: اليوم يوم ميلادي؟؟....هي والله تعالي نحن اخر شهر تسعه مالت علي ماكنت ادري ههههههههههه...مشكوووره الغاليه وانتي بخير يارب... قربي.. 
دخلت الحجرة ومازلت احظن الكيس بين ايدي... 
شيخه: شو يالسه تسوين..؟ 
مهرة: امبوني منسدحه عقب نشيت ارتب الغرفه شوي...شوفي كيف عندي حاسه سادسه.... رتبت الغرفه قبل ماتين الحمد لله... 
بغيت اقولها تكرمي علىغرفه اخوج ورتبيها....لكني تراجعت وخفت تنقد علي يوم اني دخلت حجرة اخوها بلا اذن... 
شيخة: ياحيج والله... 
مهرة: منوو يابج؟.. خالووه تحت؟ 
شيخه: لا والله امي تسلم عليج... راشد فرني هني وراح.... 
مهرة:ا هااااااا.... استريحي شيخه يلسي... 
يلست عالشبريه وقلت لها بحماس... 
شيخه: بنقعد براحتنا بس خلينا اول ننقذ هالهدية عن تفطس... 
اطالعت مهرة باستغراب الكيس الي فحظني... 
مهرة: ليش عبلتي على عمرج....شو يايبه..هههههههههه... 
شيخه: يايبتلج شي بيسليج وبيخليج تراقبينه ليل نهار... 
مهرة:ا لله... فجي فجي خلينا نشوف... 
فتحت الكيس الكبير وطلعت منه علبة متوسطه الحجم مقفوله باحكام...وفيها ماي داخل... 
مهرة: اللـــــــــــــــــــه... سمجه..!!!... 
شيخه: ههههههههه ومش اي سمجه ... هذي الله يسلمج يسمونها النمريه...تعيش بلا فلتر...وبروحها...ماتحطين حد معاها لانها تظارب... بس حلوه وذيلها كبييييييييييير... 
رفعت مهرة العلبه على مستوى نظرها وقعدت اطالع فيها باعجاب وفرح... 
مهرة: فنااااااااااااااانه....بس وين بحطهاماعندي حوض لها.. 
شيخه: افا عليج يبت لج كل شي في هالكيس.... 
بدينا انا ومهرة نطلع الحوض الدائري الشفاف... ومليناه ماي وحطينا فيه حصى صغير خاص بالاحواض وحطينا زراعه بعد...اخر شي اظفنا السمجه في الحوض اللي قعدت ادور فيه فرحانه ببيتها اليديد...وانا ومهرة نراقبها بدهشة واعجاب.... 
مهرة: وااااااااااااااااايد حلوه مشكووووره ياشويخ فرحتيني والله...امبوني كنت متظيجه... 
اطالعتها باستغراب وقلت لها.. 
شيخه: ليش متظيجه شو صار؟ 
قعدت مهرة تخبرني عن الدكتور السخيف اللي عالجها وكيف انه اطنز عليها وخلا مزاجها زفت من ساعتها.... 
انا قعدت اظحك بصراحه .... 
مهرة: ومش هذا كل شي... 
شيخه: شو بعد استوى.... 
مهرة: مادريتي شو صار بي ياشيخه... الخميس اللي طاف يوم كانت عندنا عزيمه....شفته... 
على طول عرفت منو تقصد وحسيت بقهر....هذا متى بيخلي مهرة في حالها شو يبا منها....شو يترياها تتعقد اكثر من جي..؟؟؟ 
قعدت مهرة تخبرني تفصيلات الموقف وكيف انه الاغماء انقذها من موقف صعب ماكانت تتحمله... وانا اسمع بدهشة....
حاولت اواسيها شوي...لكن صعب اني اصلح اللي انكسر...البنت ثقتها بالرياييل انعدمت وصارت تكره طاريهم واي شي يسووونه.... وهذا غلط... لانه لا الحرمه تيوز عن الريال ولا الريال ايوز عن الحرمه وهذي سنه الحياة والمفروض ماتاخذ هالموقف الصعب.... وخفت خوووف كبير من انها بتلحق عمتها آمنه وبتعنس... 
كملنا ساعه ونحن نسولف عن اشياء مختلفه... 
فجاه انفتح الباب وتلاقت عيوني مع عيون بارده مثل الثلج...!!!.. 
------------------------------------- 
اليوم: الاثنين... 
المكان: بيت خلفان... 
الوقت: الثامنه والنصف مساءا.... 
------------------------------------ 
(سهيل)... 

دخلت البيت وانا اتنهد من مشاوير اليوم اللي ماخلصت...حصلت عمتي وحرمه حمد عفرا يالسات في الصاله... 
سلمت...وسالتهم عن ابويه.. 
آمنه: ابوك ساير عند عرب في المستشفى بيسلم عليهم... 
عقدت حياتي ... 
سهيل: منووو.؟؟ 
آمنه: مادريبه ماقالي... 
سهيل: زين...وين مهرة؟؟؟ 
كنت متلوم من مهرة لاني ماوديتها المستشفى..وخوفي ان ابويه طقع فيها وماوداها بعد...لاني ماتاكدت انا وصلتها البتي ورديت طلعت ... 
آمنه: فووق...عندها شيخه بنت خالتك... 
انصدمت...شيخه..!!!..شو تسوي هني... منو يابها؟؟؟...غريبه... 
حسيت بقلبي يسيح داخل صدري...وانفاسي تتسارع... 
سهيل: احم...زين... سارت مهرة اليوم المستشفى والا ماحد وداها..؟ 
عفرا: بلى سارت وداها عمي وردت قراب المغرب... 
هزيت راسي باستحسان... 
سهيل: سيف مايا من دبي؟؟ 
عفرا: لا بعده... 
خليتهن وبديت اركب الدري بتثاقل.... 
شيخه هني....موجوده في البيت.... شو تسوي؟ غريبه زيارتها بصراحه.. 
تذكرت الكلام اللي دار بينا امس وماخلاني ارقد ابدا... 
صحيح فاجأتني... وخلتني فصدمه مابعدها صدمه.... وتميت حوالي نص ساعه مب فاهم ولا كلمه من اللي قالتهم... 
لكن كلامها واضح ماعليه لبس...لكن خوفي ان هذا قلبي اللي متعطش انه يسمع هالكلام فهمني هالشي بالغلط.... يمكن هي ماتقصد جي....اووفففف...لازم اتاكد... 
ومافي فرصه احين من احين... 
ومن زود ارتباكي وتشتت فكري فتحت باب مهرة من دون حتى ما ادق الباب... 
كانت النتيجه اني شفت شيخه والشيله على كتفها... تفاجأت يوم شافتني وعدلت الشيله بسرعه وتحجبت... 
سهيل: السلام عليكم... 
شيخه: وعليكم السلام... 
مهرة: سهيل شو جي تفج الباب ماتعرف ادق..؟؟؟ 
سهيل: تحريييتج بروحج... 
تورطت وماعرفت شو اقولها واضطريت اني اجذب.... 
مهرة: حتى لو كنت بروحي انا بنت ومن الادب انك ادق الباب قبل ماتفجه علي...!!!... 
اطالعت مهرة باستغراب.....كلامها صحيح 100% بس...بس هذي شوفيها اليوم كله تراددني؟؟؟ 
سهيل: هذا مب لسانج....انتي مب صاحيه اليوم شي فيج....حد قاري عليج.... 
مهرة: لا بس هذا الصدق الواحد يقول الحق... 
تنهدت بظيجه.... حتى نستني اسلم على شيخه واتخبرها عن حالها...انتبهت انها عقت اللزقه عن عينها...واستغربت من هالشي...المفروض تخليها اكثر من جي...!!.. 
التفت لمهرة وقلت لها... 
سهيل: مهرة ممكن تخليني اروحي ويا شيخه ابغي اكلمها بموضوع مهم...!!.. 
شفت زوجين من العيون مفتوحه على وسعهن ويطالعني باستغراب شديد.... 
مهرة: نعم..؟!!!... 
سهيل: ممكن؟؟... 
شيخه: لا مش ممكن ارمس جدام مهرة... 
كررت لها جملتها اللي قالتها لي في السياره... 
سهيل: جب انتي محد كلمج... 
مهرة: سهيل ماقدر اخليكم رواحكم عيب... 
سهيل: ابا ارمسها بموضوع يخصني ويخصها واذا بغيتي تسمعي من عند الباب لاني مابسكره بس في كل الاحوال ماعرف ارمس جدامج...يالله خلصيني... 
التفتت مهرة لشيخه وعقب قامت وطلعت..اما انا فلايمت الباب وماسكرته.... 
شيخه مازالت يالسه ومتوتره واطالعني باستغراب....وانا واقف جدامها وعاقد يديني جدام صدري... 
سهيل: ليش عقيتي اللزقه عن عينج...؟!.. 
شيخه: استحيت ايي بها هني جدام الناس... 
سهيل: ادري ان البيت بيتج وتين متى مابغيتي بس انا اعرفج مابتين بلا سبب... 
ابتسمت شيخه وقالت.. 
شيخه: اليوم يوم ميلاد مهرة وحبيت افاجأها... ويبت لها هدية... 
اشرت بصبعها على حوض صغير محطوط على وحده من الطاولات...وفي سمجه تتحرك..!!!.. 
سهيل: اهاااا... شيخه انامابلف ولا بدور بدخل في الموضوع بشكل مباشر.... احم.... انتي تبيني اخطبج والا لا..؟!!!... 

رفعت شيخه حواجبها باستغراب وانصبغ ويهها بلون احمر....رفعت كتوفها بحيره وقالت.. 
شيخه: ههههه ..على كيفك والله.... 
عقدت حياتي..معصب... 
سهيل: انا مابيي اذا كنتي بترفضيني شيخه... 
رفعت نظرها لي وشكلها جي بدت تتنرفز... 
شيخه: ومب شيخه بنت بو راشد اللي بتقول حق اي ريال كان تعال اخطبني بوافق عليك.....!!!.. 
قهرتني بتفاخرها.... هي تدري انا شو اقصد ليش تتعمد تفهم غلط..!!!.. 
سهيل: يابنت الحلال انا احين اسالج..اعتبريني يييت وخطبت بتوافقين؟؟؟ 
شيخه: بس انته لا ييت ولا خطبت اللي انا اشوفه انك يالس تتشاور... 
سهيل: شيخه لا تلعوزيني فكري بالموضوع احين... 
شيخه: انا ما افكر بعرض بعده ما انطرح... 
سهيل: يووووووووووووووووووووه علينا ...شيخه لا تذليني عاد تعرفين ان هالموضوع صعب عليه وايد... 
شيخه: وسهل عليه يعني..؟؟؟؟.... انته طريقتك وسؤالك غريب بصراحه هالاسلوب مايتكلمون به مع اي بنت... 
سهيل: انتي تعرفين اني دفش وماعندي اسلوب عدل في الرمسه ويا البنات.... وابا اعرف رايج في هالموضوع لاني اباج تكونين حرمتي على سنة الله ورسوله وشارنج....شو رايج؟؟ 
شيخه: لو كنت تقدرني وتحشمني ياسهيل ماييت تسالني انا... جان حفظت كرامتي ورحت على طول عند اهلي ...مب ياي تسالني انا كانه لا لي لا ولي ولا حسيب ولا اهل.....!!! 
انصدمت من طريقه تفكيرها...انا مب هذا قصدي... 
سهيل: والله اني ماقصدت جي...انا اسالج لاني ادري بنفسي مابتحمل الرفض منج فاذا كنتي بترفضين مابييي اخطب... من احين قولي.. 
شيخه: كل شي في هالدنيا نصيب... واعيد مره ثانيه واقولك انا مابرد على عرض ما انطرح بشكل مناسب... 
مت من غيظي....الظاهر اني مابطلع بنتيجه... 
سهيل: يعني.؟؟ 
ابتسمت شيخه وقالت.. 
شيخه: يعني اكوووه الدرب طايح جدامك...سر عند اهلي اذا فخاطرك تخطب...وساعتها بفكر بعرضك وبرد عليك براييي... 
مافي حل معاها غير هذا....البنت راسها يابس....عملية سحبناها سحاب للمستشفى عشان تسويها.... فمابالك بموضوع حساس مثل هذا...!!!... 
قلت لها بتهديد... 
سهيل: شويخ....ان رفضتي... مابراويج ويهي لين اخر عمري ترا... 
ابتسمت...وعقب ظحكت ...وقالت وعيونها تلعب بطرف شيلتها... 
شيخه: هههههههههههه... بنشوف... 
غصبن عني ابتسمت....لاني من داخل كنت ميت من وناستي.... بنشوف هذي تعتبر ثقة من شيخه من ان هالتهديد مابيتنفذ... يعني شو افهم؟؟ بتوافق..؟؟؟؟ والله مادري بشو افكر بس شكلها جي... 
وقبل ماضعف واقولها كلام اكثر خليتها وانسحبت بهدوء... 
--------------------------------------
نهاية الجزء السادس والعشرين

الجزء السابع والعشرين.. 
------------------------- 

اليوم: الاثنين.. 
المكان: غرفة مهرة.. 
الوقت: الحادية عشره والنصف مساءا.. 
--------------------------- 
(مهرة).... 

اسندت ويهي على كفوفي وانا اراقب سمجتي اليديده وهي ادور وادور في الحوض الصغير... كانت حلوه... وفرحت بها وايد... 
والحين يالسه افكر شو اسميها..!!.. ياترى ان كلمتها بتسمع مثل باقي الحيوانات؟...والا السمج مايسمع بسبب الماي؟؟.. 
تحول تفكيري بالتدريج لشيخه اللي يابت لي هالهدية... ومن شيخه لسهيل والكلام اللي سمعته منه وهو يتكلم مع شيخه...!!.. 
ابتسمت يوم تذكرت كيف كان شكله يوم طلع وحصلني واقفه عند الباب.... قال لي.. 
سهيل: شو تسوين انتي؟ 
ساعتها قلت له ببراءه مصطنعه.. 
مهرة: انته قلت لي تسمعي...!! 
سهيل: وانتي ماصدقتي..!.. 
ابتسمت ابتسامه واسعه وانا مستانسه بالكلام الي سمعته منه لشيخه... وهو المسكين احمر ويهه حرج وراح حجرته وماطلع منها لين الحين ...يمكن رقد..لكن حتى العشا ماتعشى لانه شيخه تعشت ويانا...!!.. 
ساعتها يوم دخلت على شيخه حصلتها منعفسه فوق تحت...تبتسم بتوتر ومحمره... صحيح انا ماكلمتها عن الموضوع اللي دار بينها وبين سهيل..لكن تمين من ارمسها تسرح...وتفكر... !! 
انا ماعرف شو هو الحب او كيف الوحده ممكن تحب شخص...لكني حسيت اني اشوف الحب جدامي يطفح من عيون شيخه..!!... 
هل من الممكن انها حبته بمجرد انه كلمها عن الخطبه..؟؟ والا هي تحبه من قبل..!!!.... مادري... ما انتبهت لهالشي من قبل... 
للحظة وحده بس حطيت نفسي مكانها... باني متزوجه او مخطوبه..واحب شخص معين... لكني رجعت وصرفت هالفكره نهائيا من بالي...!!.. 
مش كل الرياييل مثل خواني... 
صحيح خواني كل حد وسيئاته اكثر من حسناته....!...لكن بعد يتمون خواني... واحبهم.. 
لكن اني اتحمل شخص غريب عني ايي ويسوي عمره ريلي ويتسلط علي ويطالبني بالاحترام والمحبه..!!!..لالا يخسي.. شحقه ابلي عمري ..!!.. 
جذي احسن لي.. مفتكه.. 
فجاه انفتح الباب بكبره وبخشوونه.... شهقت انا من الخوف وقمت من يلستي.. 
مهرة: بسم الله ...ســـــــــيــــــــف...!!!.. 
ضحك سيف ظحكه حلوه زينت ويهه.. 
سيف: ههههههههه يالذلاله...شفيج.. 
مهرة: اوووووف...انته وخوانك غير شكل ماتعرفون ادقون الباب..!!.. 
سيف: ليش داخلين على حريم نحن ندق الباب..؟؟ 
مهرة: لا داخل على واحد من الشباب... شو بعد ماتشوفني حرمه جدامك بنت ولي خصوصياتي؟؟.. 
طنشني وبحلق في السمجه والحوض اليديد...تقرب منه وقعد يطالعها بفضول... 
سيف: حلييييييييييييييلها.... من وين يبتيها؟ 
مهرة: شيخه يابت لي اياها هدية... 
سيف: اهاااااااااااا.... انزين سمعي مهرووه... 
ويلس عالشبريه وخش ايده في مخباه يطلع شي....وعقبها عطاني كاسيت (شريط) صغير.. 
وقال لي بابتسامه وسيعه... 
سيف: سمعي هذا.. 
يلست عداله عالشبرية وخذت الشريط... 
مهرة: شو هذا... 
سيف: انتي بس سمعيه... وقوليلي رايج... بروحج بتعرفين منو انا منهم لانه فيه ذكر اسامي قبل كل اغنية... 
عقدت حياتي..!!!.. شووووه.!!!!.. 
مهرة: سيف...شو تقول انته؟... أي اغاني أي ذكر اسامي ...شو مسوي بعد.؟!.. 
سيف: مب مسوي شي ابا اسمعج بس حرام؟... 
مهرة: تسمعني شوووه؟ 
سيف: صوتي.. 
مهرة: تغني.؟!!!!... 
سيف: اوهوووو قعده شبابية عاديه يابنتي يالسين نلعب بس المهم انتي سمعيه وباخذه عنج باجر وعطيني رايج...بس هااه...بيني وبينج ومايطلع ولا تخبرين حد عنه... 
وكانه موافقتي مضمونه... خلاني وطلع من الغرفه قبل مايسمع ردي عليه...شكله بيروح يرقد... 
اطالعت الشريط برعب... 
ياويلي ويلاه من هالولد اللي كل يوم شي... امس زقاره واليوم غنا... وليته ودر الزقاره بعد لاني شميته في ثيابه اليوم رغم اني ماشميتها فيه الايام اللي طافت...الظاهر رجع لها ...!!.. او قعد عند حد ثاني يدوخ ...ولصقت الريحه فيه...! 
الله يستر من بلاويك ياسيف...! 
------------------------------- 
اليوم: الثلاثاء... 
المكان: المستشفى.. 
الوقت: العاشره صباحا.. 
------------------------------- 
(ناصر)... 

وصلنا غرفه مايد..مديت ايدي وفتحت الباب لامايه اللي كانت يايه وياي...دخلت قبلي وانا ترييت لين ماتقولي ان الدرب امان... 
ام محمد: تعال ابويه محد غريب...!! 
تحنحنت ودخلت الصالة الملحقه بغرفه مايد... هناك حصلت يدووه..وام مايد...ميثا حرمه اخوي مع عيالها سلطان الصغير وشمووس...واخيرا نوره... اللي من شافتني نزلت عينها للارض على غير عادتها...تلومت.. الظاهر كلامي ياب نتيجه... لاباس فتره وبتتعود عالوضع... 
حطيت الكيس اللي محملتني اياه امي عدال الباب..اللي كان فيه ريوق وفواله وغيره... 
ناصر: السلام عليكم... 
تقربت وسلمت على يدوه وحبيتها على راسها... 
ام سلطان: مرحبتيين الساع بالغالي..شحالك فديتك؟ 
ناصر: بخير الحمد لله يدوه شحالج انتي..وشو اصبحتي؟ 
تبادلت السلامات الرسمية مع الكل حتى نوره ماقصرتها سلمت عليها برسمية وردت هي بعد علي برسمية شديده...!!... 
شماس يوم شافتني ابتسمت ابتسامه وسيعه وطلعن ظرسين صغار على وشك انهن يكتملن.. ورفعت ايدها فوق تباني اشلها... 
ميثا: ههههههههه شوفي امايه...شوفي شقايل اتخبل على عمها... 
ظحكت انا ومديت ايدي وشليت شماس اللي تمت تلعب باذني بصبعها الصغير وهي تصدر اصوات غير مفهومه.. 
ناصر: ههههههههه فديتها انا...ماتنلام اصلا...مب الا هي...كل البنات يتخبلن علي...!!! 
نورة اللي كانت تشرب ماي من كوب صغير بغت تختنق يوم سمعت كلامي هذا....التفتنا لها كلنا مستغربين...اما هي فتمت تسعل وتسعل... 
ام مايد: حلال حلال... 
وبعد ما انتهت نوبه السعال... مسحت نوره دموعها اللي طلعت بسبب الشرقه..وقالت بصوت واطي.. 
نوره: سوري..احم...الله يحلي ايامج امايه.. 
التفت عنها واطالعت ام مايد ... 
ناصر: مايد واعي؟..بسير اشوفه.. 
ام مايد: هي نعم واعي مايد ... 
ناصر: زين..عن اذنكم.. 
طلعت من الصالة وتوجهت لغرفة مايد وانا الاعب شماس وارمسها وهي مب فاهمه شي... كانت غرفه مايد مفتوحه.. دخلت وانصدمت بيوسف متفيزر مع مايد وداق سوالف معاه... 
ناصر: السلام عليكم ورحمة الله... 
ردوا علي السلام..تقربت من مايد ووايهته.. 
ناصر: هاااه مايد ..شو الهبات اليوم ان شاء الله احسن.؟؟ 
مايد: الحمد لله بخير لكن هالجتف لعوزني مارمت ارقد منه... 
عقدت حياتي باسف... وانا مازلت احس نفسي السبب في هالحادث.. 
ناصر: يعورك وايد.؟؟...وراسك؟.. 
مايد: لا الحمد لله راسي مافيه شي لكن مازلت احس بخدر فيه.. وانته شو حالك؟؟.. 
سحبت لي كرسي عدال شبرية مايد ويلست ويلّست شماس على ريولي وعطيتها سويج سيارتي تلعب به وتتسلى.. ... 
ناصر: الحمد لله بخير وسهاله.... (نقلت نظري ليوسف).. وانته شو تسوي هني احيدك ساير الجامعه..!!.. 
يوسف: حظرت محاظرة الصبح وعقب ييت ..وبيلس لين ما ايي ابويه الظهر ....وعقب برد الجامعه... 
ناصر: وابويه وين..؟؟ 
يوسف: يقول بيسير يعابل في سيارة مايد.... 
ناصر: اهااا...شحقه محمد مايسد عنه..!! 
يوسف: مادري والله محمد وايد شاغلينه في الشغل هالايام...!!.. 
مايد: وانته ناصر شو تسوي في العين.؟؟.. وراك سفر..!!.. 
ناصر: همممم...والله يامايد شكلي باجل السفر.... (التفت لشماس وقلت بسرعه)..لالا حبيبي اخ لا تحطينه فحلجج..!.. 
مايد: شحقه تاجل السفر عاد.؟؟..انته مجهز كل شي وحاجز... 
ناصر: ماقدر اسافر مايد وانته بهالحاله..يوم تقوم بالسلامه بلحقهم... 
هز مايد راسه برفض.. 
مايد: لا... سافر اليوم وماعليك مني انا عقب يومين ثلاثه بظهر مافيني شي غير العافيه... 
ناصر: بس يامايد.. 
قاطعني مايد وقال... 
مايد: لا بس ولا شي... لا تخليني احلف عليك... تحيدني ماحب حد يتعبل مني زود والله اتظايج... وبعدين انته ماقصرت ويايه ولو مب انته موجود وقت الحادث مادري شو بيصير بي...!!.. 
سكت عنه وانا افكر..باني اذا ماكنت موجود على ذاك الخط كان الحادث ماصار اصلا...لكن سبحان الله هذي ارادة الله وحمد لله يت سليمه وبسيطه... 
ناصر: على راحتك... بس من احين اقولك بسافر وانا مب مرتاح... 
مايد: قلت لك انا مافيني غير العافيه روح واستانس حتى اتصل يوم بتوصل وبتشوفني بخير مافيني شي.. 
دام هذا رايه ومصر عليه... عيل لازم اني اروح لبوظبي عشان اروح مع عبدالعزيز وعلي ... 
ناصر: يوسف بتوصلني؟... لاني ابا اخلي سيارتي في العين عشان ينظفونها خايسه دم داخل.. 
يوسف: الحين..؟؟.. والله ياناصر مادري انا وراي عرض اليوم في المحاضره الساعه اربع.. وابويه قال لي ايلس بعد.. 
ناصر: خلاص بتصل بمحمد بخليه هو يوديني... 
يوسف: اسمحلي ناصر والله لو ماورايه شي جان وديتك... 
ناصر: ادريبك ماتقصر يوسف ماعليك... 
شماس قامت تتظايق وتتحرك ...شليتها وطلعت عن الغرفه اوديها لامها... 
ويوم دخلت الصاله حصلتهن على حالهن يالسات ويسولفن... 
ناصر: اندوج بنتج... الا عشقه..شويه وعقب تزهق مني... 
ظحكت ميثا وخذت شماس فحظنها... 
ناصر: ميثا وين محمد.؟؟ 
ميثا: في الدوام... 
ناصر: زين... امايه تراني بسافر اليوم... 
حسيت كل العيون تتوجه صوبي باستغراب... حتى نوره...اللي تركت كل شي من ايدها وبحلقت فيني... 
ام سلطان: وابويه ياولدي وين بتسافر وين بتروح عنا وهذي نحن حالتنا..!!!!.. 
ابتسمت... 
هالعيوز دوم تبالغ... 
اللي يسمع يقول ميت عندهم حد لا سمح الله..!!... 
ناصر: يدووه بغيت اني اأجل سفري بس مايد ماطاع مووول..وطال عمرج بسافر سوريا اغير جو شوي انا وربعي... 
ام محمد: انزين فديتك اجله يوم يومين... وعقب الحق ربعك... 
ناصر: بغييت والله يامايه لكن مايد ماطاع مول...شوية وبيحلف عليه اسير.. 
اشرت لي يدووه بايدها المحنايه وعقب حطت ايدها عالارض وادق عليها تباني ايلس عدالها... 
ام سلطان: تعال انته تعال هنه انا بتخبرك..!!.. 
ظحكت انا وظحكوا كلهم على حركه يدووه...وقلت اكيد بتسويلي تحقيق...ييت ويسلت جدامها... 
وفعلا فتحت معاي تحقيق ... 
الا وين بتسير... وشو بتسوي...وويا منوووه؟.. وعيال منو ربعك؟... من عرب والا لا... معرسين والا لا... 
ويوم جاوبتها عالسؤال الاخير قالت 
ام سلطان: هذيلا كلهم معرسين انته وين تبا داير من بينهم ماعندك حرمه..!!!.. 
ناصر: يعلني ماخلى من هالمنطق هذا... يدوه مابيشلون حريمهم بنسير رواحنا... 
ام سلطان: اسميهم مافيهم خير ربعك جان بيخلون حريمهم وبيسيرون عنهن يتحوطون..!!.. 
ناصر: والله انتن يالحريم مادري شو تبغن بالظبط.. تسحتن الريال سحااااات وتبنه اربع وعشرين ساعه مجابلنكن..واذا جابلكن تقولن له اطلع شو هذا اف زهقنا من مجابلك...واذا طلع قلتن له ياحافظ عليك انته مول ماتقعد في البيت ولا تدري عن هوا دارنا.... عنبوو خلونا شوي نعيش حياتها نتفرج عالمناظر ونشم هوا بعيد عنكن..!!!... 
سكتن كلهن يطالعني مب عايبتنهن رمستي....فجأه مدت ايدها يدوه وظربتني ظرب... لكن كله ماحسيت فيه وانا اظحك عليها... 
ام سلطان: قم ...قم منييه مسود الويه ماتستحي...!!! هذا انته مب معرس هاذي رمستك شقايل عيل يوم بتعرس الله يعينها حرمتك...!!.. 
ناصر: مالكم انتوا غير هالطاري..؟!!... قضية عرسي صارت اهم من قضية الشرق الاوسط والعراق.. 
مسحت يدوه على ويهها تهددني... 
ام سلطان: هذا ويهي ان حد يوزك انته..!!!... 
ناصر: وين تمسحين على ويهج بعد يدوووه وين تبين ماعندج لحية..!!.. 
تلفتت يدوه حواليها بشكل يظحك.. 
ام سلطان: وينها عصايه هي..!!!...عطوني اياها بأدب هالولد...!! 
مت من الظحك عليها وقمت عنها....انا ولد..!!..ريال شكبري خلتني ولد ولااا بعد تبا تادبني... 
ناصر: محد قالج تيلسيني وترمسيني... ماتدرين يعني اني طالع عليج ملسون..!!.. 
ام سلطان:انا ملسونه.. عنبو هالطوله لك ماتستحي صدق... 
ناصر: هههههههههههههههه...ذكريني الوي عليج قبل ماسير... 
ام سلطان: ماباها لويتك انا روح ...ياربي من هالولد..!!!... 
وخليتهم وسط الضحكات وانا كنت اظحك بعد عليها وطلعت عنهم برا القسم...والله طماشه يدوه صراحه...!!.. 
وقفت في الممر اتصل بمحمد عشان ارتب وياه وخليه يوصلني لبوظبي قبل موعد الطياره... 
وبعد مااتفقت معاه عالترتيبات ..رجعت ادخل الغرفه في نفس الوقت اللي وصلت فيه بنت عمي كنه مع الخدامه الي شاله شنطه صغيره الظاهر فيها ملابس لمايد وكيسه ثانيه فيها المزيد والمزيد من الفواله ... اذا ماترسوا الغرفه كلها اكل مايرتاحون هذيلا..خليتهن ورحت عند مايد ويوسف... 
------------------------------------ 

اليوم: الثلاثاء... 
المكان: المستشفى.. 
الوقت: الثانيه الا ربع ظهرا.. 
----------------------------------- 
(يوسف).... 

قمت من مكاني وسلمت على مايد وخليته مع ابويه... مسكين ابويه محد بيقعد غيره ...محمد راح يوصل ناصر بوظبي ومابيرجع الحين...وانا مضطره اروح اجهز لمحاضرة الساعه 4... عندي عرض وبرزنتيشن مايندرا اذا قدرت اخلصهم مع خالد او لا... 
وصلت للغرفة اللي يالسات فيها الحريم... وسمعت كنه محتشره.. 
كنه: شووو هذا احين شو بسوي انا..؟!!!.. 
نوعا ما استانست لانها متظيجه... وتمنيت "بخبث" ان المشكله اللي هي فيها ماتنحل... عشان شوي تتادب..!!!.. 
تحنحنت ودخلت الغرفه.... التفتوا كلهم يطالعوني لكن انا طنشت الكل واطالعت امايه... 
يوسف: امايه انا بروح تامروني بشي؟ 
ام محمد: وين بتسير ابويه؟.. 
يوسف: بسير البيت باخذ اغراضي وبروح الجامعه.. 
ام سلطان: الجامعه بتسير؟؟.. عيل وصّل بنت عمك صدعت لنا روسنا... 
بطلت عيني منصدم... ونفس الشي كنه... 
كنه: يدوووووه..!!!.. 
يوسف: جي مب مختلط نحن يدووه جامعتهم غير ونحن غير... 
ام سلطان: انزين مب هي هذي الجامعه اللي جدام توام؟ الا هني عدالنا.. 
قلت بقهرمكبوت.. 
يوسف: هي يدوه.. 
ام سلطان: عيل وصلها بطريجك... 
مت من غيظي... احين انا ادعي ان مشكلتها ماتنحل اخر شي يشوفون الحل فيني انا..!!!!!!... ماقدر اتحمل وجودها فسيارتي بتطنز مره ثانيه عليها ..!!!. وهالمره عاد شو بيردني عنها ما اظربها..!!.. بروحي انا مب ناقص وشال عليها فخاطري وايد...اوف.. 
يوسف: ان شاء الله يدوه... 
ام مايد: برايها ابويه اذا مافيك خلها.... 
يوسف: انا عادي عندي خالتي... 
ام سلطان: بارك الله فيك... 
حسيت بكنه متظايجه... تغشت وقعدت ادور شنطتها عشان تطلع معاي... 
وعقب ماحصلتها قالت لنوره.. 
كنه: يالله نوره نسير... 
نورة: شووه؟.. لا انا مب سايره وياج.. بيلس هني... مالي حاجه في البيت اسير هناك اتم يالسه اروحي... 
كنه: نورووووه...!!!!.. 
ام مايد: سيري الريال يترياج ربّه مستعيل والا شي وانتي يالسه تتشاورين..!!.. 
كنه: انزين الخدامه..!!.. يالله روز.. 
ام مايد: وين تبيبها محتايينها نحن هني.. 
ام سلطان: يابنتي سيري صدعتيلنا روسنا سيري..!!!.. 
تاففت كنه ومشت ويوم وصلت عدالي فتحت لها الباب عشان تمشي وانا في عيني نظرة سخرية... ورطتني بمشكلتها.. لكن ماعليه هذا وقته عشان اطفربها... 
طلعت وراها وسكرنا الباب ورانا .. مشينا خطوتين وعقبها قلت وانا اطنز عليها.. 
يوسف: شو فاكره نفسج حلاوه تتحسبيني باكلج..!!..(وعقب قلدت صوتها بسخريه) ..يالله نوره...يالله روووز.... !!! 
وقفت كنه واطالعتني من ورا الغشوه.. 
كنه: شويعني تباني اسير وياك رواحنا محد عندنا..؟؟ عيــــــب... 
مشيت عنها وقلت... 
يوسف: اووووه تعرفين العيب... شي طيب...!!.. 
لحقتني كنه بخطوات سريعه.... 
كنه: اكيد اعرف العيب وحاشمه نفسي... 
يوسف: طوفي طوفي... 
وصلنا للمصاعد.. ويوم فتحته كان فيه هندي مسكين واقف على طرف...ركبت انا ويوم التفت حصلت كنه واقفه بعدها برا المصعد ... 
يوسف: دخلي.. 
كنه: ماتشوفه ريال في المصعد وين تباني اركب..؟!!.. 
يوسف: لا والله... لا اسمحيلي انا اعرف العيب وبعدين اخاف منج بصراحه ماقدر اركب وياج المصعد رواحنا لازم معانا حد....!!!.. 
عرفت انها مقهوره....تمت واقفه مكانها وتعابيرها غير معروفه بسبب الغشوه...جان اصرخ عليها.. 
يوسف: اركبي خلصيني... 
خافت كنه وركبت ...تسكر الباب وانا اقول.. 
يوسف: مشكله دلع بنات ماصخ بعد...!!.. 
من طريقه كنه بتكتيف يديها حسيت انها مب عارفه بالضبط تزعل او تعصب... او الثنينه مع بعض...!!.. 
ماعليه مابوقف الا يوم اصيحها فيوم...وعقب بسكت عنها...!! 
انفتح المصعد وطلعنا منه...تعمدت امشي بخطوات واسعه وسريعه...وكنه تحاول تجاريني لكن ماتقدر..بالتالي تاخرت عني على بعد خطوات...التفت لها وقلت لها وانا اتصنع العصبية..لكن من داخلي اضحك عليها... 
يوسف: بتمشين عدل والا..؟!.. 
قالت لي بصوت يترجا ويتمسكن... 
كنه: يوسف عاد الكندوره مافيها فتحه وماقدر امشي بخطوات واسعه انته تتعمد تسوي جي... 
يوسف: لا تتوقعين اني بتمخطر شراتج...امشي بسرعه... 
قالت بصوت واطي.. كانها تكلم نفسها...لكني سمعتها على أي حال... 
كنه: اووفففففف... انذلينا ذل على هالتوصيله..!!. 
يوسف: شو قلتي..؟!!!.. 
كنه: ماشي..ماقلت شي ... 
كتمت ابتسامتي غصب لين ماوصلنا السياره... اللي كنت عارف من قبل انها مبهدله عالآخر هالمره.. 
في السيت الوراني مجموعه كتب وسفر..وفيها جهازين كومبيوتر مال ربيعي يباني اشوف شو المشكله معاهن... 
باختصار.. السيت الوراني لايث من الخاطر... 
ركبت انا في كرسي السايق وترييت كنه تركب بعد..فتحت كنه الباب الوراني وتمت مبحلقه في الفوظى.. 
وقبل ماتقول أي شي.. 
يوسف: كلمه وحده عن لعوزه سيارتي بطراق... كيفج عاد...!!! 
سكتت كنه وهي تدري اني ماداني حد يطنز بسيارتي اللي دوم لايثه...وبعدها قالت بهدوء.. 
كنه: اوكي مابقول شي...بس وين تتوقع اركب؟؟...بين هالفوضـــ... آآه...بين هالاغراض ؟؟؟!!!.. 
كتمت ابتسامتي للمره الثالثه.... 
الاخت تتريا مني اعزمها تركب جدام عدالي... ده بعدك..!!.. 
قلت لها ببرود.. 
يوسف: ركبي في الدبه...!!.. 
سكرت كنه الباب بعصبية ..ومشت..توقعت انها يايه بتركب جدام وبتخلصني...لكنها ولدهشتي التامه... تخطت سيارتي وعبرت الشارع ناويه ترجع للمستشفى....!!!! 
شو اقولكم.... ساعتها صدق نقعت من الظحك بصوت عالي...!!!... 
لبست نظارتي الشمسية بسرعه وبطلت الباب وركظت وراها....وقفت جدامها .. 
يوسف: خلاص خلااص الا اسوي سوالف عليج ردي السياره بوصلج... 
لكنها تخطتني واجاهلتني وكملت مشي... 
يوسف: كنوووه..وين سايره.. 
كنه: خز عني.... 
كانت تمشي بسرعه ورافضه نهائيا انها توقف وتكلمني...مديت ايدي ومسكت شنطتها وسحبتها على ورا... ماقدر امسك ايدها او أي شي..وهذا اللي وصلت له ايدي..!!.. 
كنه: قم عني لا تصكني... 
يوسف: ماصكيتج انا... 
كنه: خل شنطتي خلني ارووح ماريد اروح وياك... 
يوسف: بتسيرين غصبن عنج....تعالي... 
مشيت وسحبت شنطتها وراي وهي متمسكه في الشنطه وتمشي... 
كنه: طالع..!!.. اييه ماريد اسير وياك والله خلاص غيرت رايي....فجني... 
يوسف: جب كنوووه... امشي وانتي ساكته... عنبو ما اتحملين سوالف..!!.. 
كنه: هذي مب سوالف... 
يوسف: متى ماتبين انتي سويتيها سوالف لو هي تعور القلب...ومتى ماتبين سويتيها مب سوالف مع انها عادية جدا... 
سكت انا ولعنت عمري يوم زل لساني..... احين بتسالني شو اقصد...وليش قلت هالكلام..وبتسحب مني الرمسه لين تعرف اخر شي اني انا اللي كلمتها ذاك اليوم مب منى....!!.. 
لكن كنه سكتت....وماقالت شي...مشت وراي بهدوء تام....في الاخير فجيت شنطتها يوم شفتها مستسلمه وانها خلاص بترجع معاي السياره... 
يوم وصلنا السياره رحت وفتحت لها الباب اللي عدال مقعد السايق وترييتها تركب وعاملتها مثل مايعاملون الاميرات بكل سخرية... 
يوسف: تفضلي سمو الشيخه... 
كنه: هههههههههههههههه سبال... 
يوسف: ماغيرج... عاد صدقتي عمرج اشوف... 
كنه: بسم الله.. 
ركبت كنه وسكرت الباب وراها ودرت حوالي السياره وركبت في مقعد السايق .... 
شغلت سيارتي وحركتها...وانا اتنهد... احس اني بذلت مجهود.. 
يوسف: وين دريولكم.؟؟ 
كنه: سار اييب لطوف وعويش من مدارسهن... 
يوسف: اهااا...شو...شو تسوين...؟؟!!.. 
كانت كنه تفتش في سيارتي...وتفتح السدات وحالتها حاله.. 
كنه: يعيبني افتش بالسيايير.. 
يوسف: هااااي انتي...ياللي تعرفين العيب ....احشمي نفسج على قولتج ووفري عليه هزبه محترمه... لا تفتشين...!! 
كنه: ادور شريط عدل...!!!.. 
يوسف: كله ميحد ماعندي اللي تبغينه... بحط لج اف ام... 
وحطيت لها اف ام لكنها ما اعطت أي اهمية للموضوع واستمرت بالتفتيش... 
يوسف: كنوووووه..!!.. 
مدت ايدها داخل السده اللي جدامها وطلعت عطري المفضل... 
كنه: الله...هالعطر احبه... هذا اللي تتعطربه دوم صح..!!.. 
عقدت حياتي...شو دراها هذي.. دام اني ما انزل لها من زور شحقه مفتكره تشم ريحة عطري وتعرفها.؟؟ وفوق هذا قالت احبها..!!!...غريبه هالبنت... 
يوسف: هي هذا هو.. 
فتحته كنه وتعطرت شويه منه ورجعته....ظحكت غصبن عني...تتعطر بعطر رياييل..!!!.. 
يوسف: شليه جان تبينه. واصل..! 
كنه: لا شاريه مثله في البيت... 
يوسف: شاريه عطر رجالي..؟؟؟.. شو تبينه؟.. 
كنه: اشمه بس... 
يوسف: هالعطر غالي...شارتنه بس عشان تشمينه؟؟!!!!.. 
كنه: هي لاني احبه ماقدر اتعطر بعطر رجالي... 
يوسف: مب صاحيه انتي... 
ظحكت كنه ورفعت راسها تشوف الشارع عقب على طول اختفت ظحكتها.. 
كنه: وين ساير؟... 
يوسف: الجامعه... 
كنه: ماريد اسير الجامعه الحين... 
صارت عندي العصبية فووووول... 
يوسف: شووووووووووووووه..!!!.. توج تقولين بسير الجامعه..!!!! 
كنه: بسير البيت اول بعدين الجامعه...مايبت كتبي ولا شي وبعدين مابروح الجامعه بجلابية..!!!.. 
مت قهر...بعدني بوصلها البيت وبردها الجامعه..!!!. بيتهم بعيييييييييييد... اووووف..وقفت عدال الرصيف خارج البوابه من غيظي.. 
يوسف: نزلي...نزلي لابركةٍ فيـ... عدوينج انزين... !!.. انزلي... 
كنه: ههههههههههههههههه...يوسف الله يرضى عليك حرك السياره .... 
يوسف: مابااا... 
كنه: بلييييييييييز.. 
وبعد تافف حركت سيارتي وزدت سرعتي ساير صوب البيت.. بيت يدووه...عشان ست الحسن والجمال كنه تقدر تبدل ملابسها وتتعدل وتيب كتبها واوصلها الجامعه....شو هالقهر...!!!.. 
---------------------------------- 
اليوم: الثلاثاء.. 
المكان: بيت ام سلطان.. 
الوقت: الثانيه وعشر دقائق ظهرا... 
-------------------------------------- 
(كنه).. 

دخلت حجرتي بسرعه وسكرت الباب وراي وانا قلبي يدق مثل الطبل... 
فديييته فديييييييته كيف يخبل.... حتى لو ينازعني ويشرشحني اموت فيه...ياربي كيف بتحمل طريج الجامعه مره ثانيه وانا متماسكه..!!.. 
بدلت ثيابي بسرعه ودخلت الحمام اغسل ويهي عالسريع.... 
يوسف عطاني عشر دقايق...طلبت منه ربع ساعه بس عشان اتجحل وماطاع قال لي مب لازم تجحلين سيري جلحا ملحا... ماعليه بحط الجحال والشادو في شنطتي وبتجحل في الجامعه...!! 
طلعت من الحمام ورحت التواليت ارتب شعري...طاح نظري عالعطر اللي شارتنه مخصوص بس لانه مثل عطر يوسف...اللي دايما اشمه فيه... 
كل ما اشتاق له افتح العطر واشمه واظيع في عالم وردي ماله آخر..ظحكت..زين ماكشفت نفسي جدامه انا الخبله يوم قلت له انه عندي مثله... 
بس المسكين شكله من خاطر مقهور عاللي قلته له...وحازه فخاطره...عشان يعاملني بكل جفاف... 
لكن في النهاية عندي احساس غريب باني ماهون عليه.... 
ياربي كيف احبه... كيف اقدر اخليه يحبني بنفس القدر.... ماظن حتى لو حبني مع ذلك ماظن انه بيحبني نفس ما انا احبه.... 
اووه..شو يالسه اسوي انا الريال يترياني وانا يالسه احلم هني...!!!.. 
فتحت الكبت وطلعت بدله خفيفه ولبستها..رجعت البس عباة الجامعة مع الشيله ..حطيت شوية اغراض في الشنطه... شليت كتبي ودفتري وطلعت ركظ... 
في طريج الجامعه كان يوسف ساكت وهادي... 
وحسيت بالتوتر يسيطر عالمكان... 
لازم حد يكسر الصمت هذا.. 
كنه: آآه... اخوك ناصر وين بيسافر؟ 
يوسف: سوريا... 
كنه: اهاااا... غريب سفره فجاه... 
يوسف: زهق من الروتين بيروح يغير جو.... 
سكت مره ثانيه مب عارفه شو اقول....ويوم خطر على بالي سؤال رجعت اسال.. 
كنه: انته عندك جامعه الحين؟ 
اطالع يوسف ساعته وقال.. 
يوسف: عندي محاضرة الساعه اربع...بس عندي بريزنتيشن فيها ولازم احضر له... 
كنه: سوري عطلتك... 
يوسف: هي عطلتيني..مالت على ويهج.... 
قال جملته مع شبح ابتسامه على شفايفه الحلوه...عشان جي ماخذت بخاطري وظحكت... وانا افكر باني اشوف في يوسف كل شي حلوو حتى لو ماكان حلو... بس الحق يقال...شفايفه حلوه..!! 
رن تيلفون يوسف ومسكه... كان واحد من ربعه..وسمعته يذكر اسم خالد...هذا هو الي متعلقه به منى..!!.. 
الله يعينها... تواعد معاه يوسف انهم يتلاقون في قاعه من القاعات في الجامعه... 
وبعدها التفت لي وقالي.. 
يوسف: متى محاظرتج انتي؟.. 
كنه: الساعه 3... 
يوسف: وعقب؟ 
كنه: بنقعد شوي انا ومنى بعد الكلاس وبنرد البيت... 
يوسف: ماشي يلسه في الجامعه بلا حايه...ردن البيت سيده..وقوليلها هالرمسه قوليلها يقولج يوسف ردي البيت سيده لانه فاظي وامي في المستشفى عندكم مب زين... 
كنه: ان شاء الله.... 
وباندفاع مفاجئ قلت له.. 
كنه: يوسف لاتستوي عصبي مايليق عليك..!!.. 
عقد يوسف حياته اكثر... 
يوسف: مزاجي هالايام مايسمح اني اكون رايق... 
حسيت انه يقصدني بكلامه وباني انا السبب بمزاجه المعتفس... 
بديت اتندم عاللي قلته....يعني ماكنت اقدر اجاوبه بشي ثاني اخف من كلامي..؟؟... 
ياربي انا شو سويت..!!! 

--------------------------------

اليوم: الثلاثاء.. 
المكان: الجامعه... 
الوقت: الرابعه عصرا.. 
---------------------------------- 
(مهرة)... 

طلعت من كلاسي وانا اتنهد مستانسه انه خلص دوامي...فجاه سمعت حد يزقرني... التفت حصلت سلوى... اطالعتها باستغراب... اول مره تترياني بعد كلاس الساعه اربع.. 
مهرة: اهلييين سلوى...شو تسوين هني.. 
سلوى: اتريااااااج... 
يت سلوى وحطت ايدها على كتوفي وهي تمشي معاي... 
مهرة: خير شو مستوي؟؟؟... 
كنت مستغربه من انتظار سلوى لي اليوم...اول مره تسويها.. 
سلوى: ابد حبيبتي بس نسيت اطلب منج وقت البريك شي... 
مهرة: آآمري... 
سلوى: اباج تتاخرين معانا اليوم... 
مهرة: اتاخر؟؟ وين؟ 
سلوى: هني في الجامعه.. 
مهرة: شو نسوي؟؟؟ 
سلوى: حبيبتي اليوم الثلاثاء...وكل ثلاثاء البنات يتاخرن لانه اخر الاسبوع يقعدن ويسولفن ويلعبن ويظحكن ويفرفشن شوي .... 
مهرة: ماقدر ماقلت لاهلي... 
سلوى: بسيطه اتصليبهم قوليلهم عندي بحث بقعد في المكتبه شوي وعقب برجع... 
مهرة: شو تقولين انتي اجذب عليهم يعني..؟!!.. 
سلوى: اذا كانوا بيتفهمون قعدتج مع ربعج عشان تسولفين وتظحكين قوليلهم الصدق...لكن اذا مابيتفهمون وبيقولولج لا ورجعي..قوليلهم عندي بحث وجي...مابيرومون يقولون لا...في النهاية هم شو دراهم انتي شو تسوين بالجامعه..!!!!.. 
طلعنا من المبنى اللي كنا فيه ومينا في الممرات... 
افكر بكلامها..شو اقولهم..!!..اجذب مثل ماقالت سلوى..والا اقولهم الصدق... 
مهرة: عاد شو بتسووون الا جذي يلسه؟.. 
سلوى: قلت لج نغير جو نسولف نظحك نلعب..نغلس على بنات..,, يعني..!! بتستانسين مهاري بليز حبيبي تاخري معانا..جربي انزين هالمره اذا ما استانستي لا تتاخرين مره ثانيه... 
فكرت بكلامها... ليش ما اتاخر..؟؟ اروح البيت شو اسوي..؟!! بجابل منووه..؟ السمجه؟.. 
مهرة: اوكي.. تعالي معاي عند الكابينات... 
سلوى: فديت هالويه والله ( وباستني على خدي)...بروح وياج وين ماتبين افا عليج بس... 
رحنا للكابينات وهناك عرضت علي سلوى اني استخدم موبايلها بدل ما اخسر نفسي.. اطالعتها باستغراب.. 
مهرة : انا بتصل باخوويه... 
رفعت سلوى كتوفها ببرود.. 
سلوى: عادي.. 
مهرة: رقمج بيطلع عنه...عادي عندج؟ 
سلوى: ليش اخوج مغازلجي يعني بيرد يتصلبي..؟!! 
قالت سلوى جملتها ساخره..وبصراحه مارظيت هالكلام على سهيل...سهيل على وشك انه يخطب.. 
مهرة: لا الغاليه خواني مب من هالنوع... 
سلوى: ياعمري كل الشباب من هالنوع...عالعموم استخدمي الكابينه على راحتج...!!.. 
انقهرت..كل الشباب اوكي بس خواني لا...خواني غير..رغم عيوبهم لكنهم مايتحرشون ببنات الناس...مب مثل ذااك الريال...الله يخسه.. 
رحت للكابينه واتصلت بسهيل... 
سهيل: آآآلوووه...!! 
مهرة: هلا سهيل...انا مهرة.. 
سهيل: هااا مهرة تبيني اييبج؟؟ 
مهرة: لا سهيل..هممم..اقولك...ربايعي كلهن بيتاخرن شويه يسولفن وجي مابيطولن وايد.. وانا ابا اتاخر معاهن شويه اغير جو...عادي..؟ 
سهيل: لين متى.. 
مهرة: مابطول وايد... 
سهيل: ماتتاخرين اكثر عن المغرب...الساعه ست بوقف عند الباب واحصلج موجوده...تسمعين؟ 
مهرة: ان شاء الله..مشكور... 
سهيل: يالله باي. 
مهرة: باي.. 
سكرت عن سهيل مبتسمه...والحمد لله اني ما اضطريت للجذب.. 
رحت مع سلوى للكافتيريا ويلسنا مع الشله... 
سلوى: لين متى بتتاخرين؟.. 
مهرة: قال لي حدج لين ست... 
سلوى: حلوو ساعتين لاباس كبدايه... 
مهرة: ههههه عاد لازم نستغل هالساعتين احسن استغلال... 
سلوى: اكيــــــــد... تبينا نشتري كابتشينو..!!.. 
مهرة: على شرط انا ادفع... 
سلوى: هممم مب مشكله.. 
مهرة: صبري بطلع بوكي.. 
حطيت شنطتي اللي فيها يميع الاغراض عالطاوله..وقعدت ادور فيها على بوكي الصغير.. طلعت كم غرض من الشنطه عشان تعطيني مساحه للتفتيش... 
مدت سلوى ايدها ومسكت شريط سيف اللي عطاني اياه امس عشان اسمعه..لانه كان من بين الاغراض الموجوده في شنطتي.. 
حطيته في الشنطه لاني خفت حد يحصله في حجرتي وسيف موصني ما اعلم حد عنه.... 
سلوى: شريط شوو هذا مهاري.؟!.. 
مهرة:..آآه..هي هذا شريط عطاني اياه اخويه امس عشان اسمعه... 
سلوى: منوعات؟ والا لمطرب معين؟ 
مهرة: لا هذا الشريط مسجلين اصواتهم هم يغنون هو وربعه..تعالي صدق ماسمعته لين الحين وهو قالي اسمعيه لانه بيشله اليوم عني...مابيواحيلي اسمعه في البيت... 
سلوى: بنسمعه هني شو رايج..؟؟ تعيبني هالسوالف ابا اسمع معاج... 
مهرة: هههههه اوكي عندج مسجل صغير مع سماعات.؟!.. 
سلوى: موجود اكيد عالطاوله بس صدعه هني مابنسمع شي.. 
مهرة : عيل شو نسوي؟ 
سلوى: نروح غرفتي في السكن...عندي هناك مسجل بنقعد نحن وربعنا وبنسمع الشريط وبنطمش عليهم..شرايج؟ 
مهرة: مره ثانيه السكن؟ 
سلوى: ليش حد ظرّج فيي المره الاولى... 
مهرة: لا ..بس... 
سلوى: لا بس ولا شي.. هالمره بنسير كلنا وبنستانس هناك..بعدين في السكن براااااد وهني حر.. قومي قومي... 
قمت معاها بتكاسل وعرضت سلوى الفكره على بنات الشله..حد منهن قال بيسير معانا وحد كانت عنده خطط ثانيه وبيقعد في الكافتيريا... 
بالتالي رحنا كلنا للسكن...واللي ريحني شوي وجود كذا بنت من بنات العين معانا...يعني السالفه عادي بس انا مصعبه الامور ومكبره السالفه..!!!.. 

في الغرفه انتشرن البنات بقعدات مختلفه في الغرفه...اللي منسدحه... واللي ماده ريولها... واللي لاصقه بالمسجل.. واللي متربعه... 
وكلهن ذايبات من اصوات الشباب اللي يغنون... وعجبهن صوت اخوي سيف وااايد...بصراحه انا نفسي انصدمت بصوته ماتوقعته يتقن الغنا لهالدرجه وصوته حلوو جذي...ودق العود بعد حلوو وهذا شي ثاني انصدمت منه...من متى سيف يدق عود؟ متى يحصل الوقت اصلا يتدرب..؟؟..ووين العود اللي يتدرب عليه؟؟.. 
والله سيف عنده امور وايده مغبايه عنا والله يستر ..!!.. 
ظحكني البنات وهن متحسفات يوم عرفن ان سيف اصغر مني بسنه...يعني اصغر منهن كلهن...ماعدا وحده قالت لي.. 
البنت: عادي اخذ واحد اصغر عني بسنه صح؟.. 
مهرة: ههههههههههههههههههههههههههه مادريبج والله... 
البنت: ياختي والله جنان صوووته ياحظج على هالاخو..الله يخليه لج ان شاء الله.. 
مهرة:.. آآميين... 
بعد ماخلص الشريط رجعته في شنطتي... وقعدن البنات يسولفن عن اشياء مختلفه.. 
وحده منهن قالت... 
البنت: هاااااه سلوى بتطلعين الليله..؟؟ 
سلوى: اكييييييييييد ما افوت... 
مهرة: سلوى بتطلعين وين؟؟ من السكن؟... مب ممنووع..؟؟ 
سلوى: أي ممنوع حبيبتي اليوم الثلاثاء... نحن مابنطلع من السكن...لكن بننزل لشارع الحب... 
بحلقت فيها منصدمه من اللي قالته.... 
مهرة: شارع شووو؟؟...مافهمت.. 
ضحكن البنات على بلاهتي وقلة معرفتي...اما سلوى فقعدت تشرح لي.. 
سلوى: شوفي حبيبتي...مثل ماقلت لج كل ثلاثاء يسون البنات شي يرفه عنهن وينسن فيه تعب الاسبوع كامل... الثلاثاء معروف في السكن ان البنات يتكشخن ويتعدلن..كانهن رايحات عرس..ويلبسن لبس كاشخ..وينزلن تحت في الشارع بين السكنات...وبس..يقعدن ويسولفن مع ربعهن.. هذي تتعرف على هذي ..وذيج تنعجب بهذي...وكذا..تستوي سوالف يعني وربشه... 
مهرة: شو هذا صدق ماعندكن سالفه... يعني تقعدن في الشارع وانتن متعدلات اخر شي تسولفن..؟؟ 
سلوى: حبيبتي شارع الحب هذا ماتنزل له بنت الا وهي في خاطرها تتعرف على بنات يداد... 
مهرة: وبعدين؟ 
سلوى: اذا شفتي بنت وعيبتج وحبيتي تتعرفين عليها...تسوين لها حركه تفهمينها بانج تبين تتعرفين عليها.. 
مهرة: حركة مثل شو يعني؟؟ اروح واسلم عليها... 
سلوى: تقدرين تسوين هالشي لكن بتطلعين رسمية... 
مهرة: عيل شو اسوي.؟؟؟ 
بدن البنات الموجودات كل وحده تطلع لي حركه ودخلن في النقاش... 
البنت 1: ترسلين لها بيبسي او كيك... 
البنت 2: تروحين تمطين شعرها.. 
البنت3: او ترسلين لها رساله... 
سلوى: تقدرين تروحين تبوسينها بعد... 
البنت4: او تظربينها أي ظربه خفيفه ...المهم تنتبه لج... 
حسيت ان راسي داير...شو يخرفن هذيلا شو يقولن؟؟ في أي عالم عايشات... 
مهرة: انزين وبعد ما اسوي هالحركات شو يصير؟؟ 
سلوى: اذا البنت اللي عيبتج بادلتج الاعجاب...تتعارفن... 
مهرة: ونستوي ربع؟... 
سلوى: ههههههههههههههه ياعمري..تستون حبايب...كلوزات... 
مهرة: وشو الفرق بين هذا وهذا..؟؟ 
سلوى: الربع غير... والحبيبه غير... الحبيبه اربع وعشرين ساعه وياج..حافظه اسرارج.... تغار عليج من اقل شي... تتواصلين معاها دايما.. يعني اكثر من الربعه بوايد... 
تحنحنت وانا مسطله من كلامهن... صحيح فهمته...لكني ماقدرت اهـــضــــمــــه...!!!!... 
مهرة: وانتي سلوى ادورين لج حبيبه؟؟ 
غمزت لي سلوى وقالت.. 
سلوى: لاااااه انا اروح اطمش واطالع الحركات واضحك بس... انا اووريدي عندي حبيبه... 
مهرة: هههههه لاوالله..ومنو حبيبتج هذي ماعرفناها... 
سلوى: انتي...هههههههههه.. 
ظحكت معاها ...تحسبتها تمزح.... لكني شفت الجد فعيونها.... ساعتها بس عرفت ليش هالكثر تتصل فيني وتسالني اساله خصوصيه...!!!..
ــــــــــــــــــــــــــــــــــــــــــــــــــ 

نهاية الجزء السابع والعشرين

الجزء الثامن والعشرون.. 
---------------------------- 
اليوم: الاربعاء.. 
المكان: بيت خلفان.. 
الوقت: الواحدة ظهرا... 
----------------------------- 
(سهيل)... 

دخلت بيتنا وانا ماسك راسي واهوس عليه ....فيني صداع حاد..وهالشي اللي خلاني اطلع من دوامي من وقت اليوم... 
حصلت عمتي يالسه في الصاله... 
وبعد السلام... 
سهيل: عمووه عندج بنادول.؟!.. راسي بينقع... 
آمنه: هي نعم عندي...لحظة بييبلك.. 
وبعد ماكلت البنادول يلست عالكرسي ارتاح..فكرت اروح انسدح لين مايزقروني للغدا...رغم ان التفكير بالغدا يابلي لوعه الجبد..لاني ماشتهي...لكن مع ذلك احس بطني خالي ولازم اكل شي... 
لكن قبل ما انفذ اي شي...سمعت جرس بابنا يرن... 
عقدت حياتي... هذا مب وقت رجعه سيف من المدرسه.. ولا وقت زيارات..!!!... 
آمنه: منوو ياينا هالحزه؟.. 
سهيل: مادري...آآآآآآآآآآآه يالتعب اللي فيني... بقوم اشوف منووه..!!.. 
طلعت من الصاله وسكرت الباب وراي ومشيت للباب الرئيسي...وفتحته... 
اطالعت الرياييل اللي واقفين جدامي باستغراب تام... 
ملامحهم مثلنا..اماراتيين اقصد..لكنهم لابسين بناطلين وقمصان.... واحد كبير في السن ...مب كبير وايد ...والثاني اصغر سنا...توه في العشرينات يمكن... 
سهيل: مرحبا الساع.... 
اطالعت فعيونهم مستغرب..كلهم لهم نفس النظره...نظره لهفة..حماس..مادري... تكلم الريال الكبير وقال.. 
الريال: السلام عليكم... 
سهيل: وعليكم السلام والرحمه ياهلا... 
الريال: آآآه...هذا بيت خلفان الـ.....؟؟!.. 
سهيل: هي نعم هذا بيته... 
ابتسم الريال وقال.. 
الريال: منوو الريال.؟!... 
ابتسمت انا بعد رغم اني بصداعي هذا ماكان لي نفس.. 
سهيل: وياك سهيل بن خلفان.... 
توسعت ابتسامته وامتدت ايده بحركه غريبه كانه يبا يلمس ويهي او كتفي او شي...لكنه تراجع ورجع نزلها... 
استغربت...كانه اللي اشوفه فلم... 
الريال: والنعم ... انا يابر وهذا ولدي مبارك... 
مد مبارك ايده وسلم علي مع ابتسامه وسيعه.. 
مبارك: هااااااي... آي مين... شحالك؟؟!!.. عساك طيب؟ 
عقدت حياتي وظحكت غصبن عني... هالولد صاحب العيون الخضراللي لونهن مايل للرمادي.. غريب شوي...لكن شكله مالوف..!!.. 
سهيل: بخير الله يعافيك ...ومن صوبك....؟ 
مبارك: آم اووكي. ربي يسلمك... 
التفت يابر لولده يطالعه بنظره غريبه...حسيت انها نظره عتاب...!! او مثل الواحد المتنرفز جي.. 
سهيل: قربوا..حياكم الله.. 
يابر: نقدر ندخل شنطنا ...التكسي راح مانروم نخليهن في الشارع...!! 
سهيل: اكيد اكيد... خل عنك انا بشلهن... 
ورغم اعتراضه لكن انا ومبارك الغريب هذا...تعاونا على حمل الشنطتين الكبار اللي كانن برا..ودخلناهن للحوش عدال الباب...وبعدها قربتبهم داخل الميلس... واتصلت بعمتي قلت لها اطرش الفواله مع الخدامه... 
وبعدها التفت مرتبك للرياييل...انا ماعرفهم ...اول مره اشوفهم...لكن اشكالهم مب غريبه كاني شايفنها مكان.. يشابهون حد...بس منووه..!!!!.. 
سهيل: حيالله من يانا... شكلكم يايين على طول من المطار....!! 
ابتسم يابر وقال.. 
يابر: صح كلامك... تونا واصلين من المطار...يايين من لندن... !!.. وين ابوك؟ خلفان... 
سهيل: الوالد مب موجود في البيت حاليا... آآه.. سمحلي عالسؤال لكن..ماعرفتك..انته ربيع ابويه والا شي؟.... 
ابتسم يابر بارتباك..بينما مبارك تم يطالعني بفضول... 
يابر: لا انا مب ربيعه... انا ....انا نسيبه..!!.. 


اختفت ابتسامتي عن ويهي....شو يقول هذا.؟؟..احين يبا يقولي ان ابويه متزوج وحده غير امي.؟؟؟... والا من وين يا هالنسيب هذا..؟؟؟ شو يقول هذا اكيد تخبل....!! 

سهيل: شوو؟!!...نسيبه؟.. 
يابر: انته ماتعرفني...بس مادري جان سمعت بي... عالعموم..وين مريم؟... 

حد غرس سكين في قلبي؟..والا يتراوالي؟.. 
حسيت بالم ماتتصوروونه.... ليش هالريال ذكر اسم امي؟؟... امي ماتعرفه هذا...هو من وين يعرفها؟ وفوق هذا يقولي نسيب ابويه؟؟.... 
قلت له بانفعال غير مقصود.. 
سهيل: شو تبا بامي؟؟؟ 
ابتسم يابر.. 
يابر: ابا اسلم عليها...متوله عليها وايد.. 
تميت ساكت مب عارف بشو افكر او شو اقول.... 
ركزت انظاري على ويه يابر احاول استشف منه بواطن الامور...احاول اعرف شو يقول هذا وشو يقصد بكلامه وليش يسال عن امي؟؟؟... 
فجاه قال لي بصوت واطي والخوف واضح على ويهه... 
يابر: انا خالك يا سهيل... 
سهيل: لا.. 
قمت من كرسيه وانا اقول هالكلمه الصغيره اللي طلعت مني بدون ما حس....كنت رافض اللي يقوله ورافض اللي اسمعه باذني...ورافض وجوده هو ومبارك هذا هني فبيتنا....!!.. 
ليش يا هذا ...يا وعق عليه كلمتين زعزعت كل شي فحياتي كنت اظن اني اعرفه عدل...طلعت مب عارف حياتي زين..!!!... انا خالك.؟؟؟.... من وين طلع هالخال؟.. امي ماعندها خوان غير خالتي...ماعندها حد وماكد ذكرت حد... 
تراجعت بعيد عنهم بخوف..لكن عيني كانت متعلقه فيهم ... 
قام يابر وتقرب مني ومسكني من كتوفي بقو... 
يابر: انا خالك ياسهيل... انا اخو مريم امك... سافرت بريطانيا من 27 سنه..يوم كنت انته فبطن امك...سافرت ومارجعت للبلاد الا فيومك هذا..وما استغرب ان مريم ماذكرتني جدامكم... 

تنفست بصعوبه وبعدت ايده عني بنفوور.. 
سهيل: غلطان انته غلطان... انا عمري 24 سنه... 
عقد يابر حياته وقال.. 
يابر: عند اخو؟.. 
غمضت عيوني بالم...يقصد حمد....فعلا حمد عمره 27 سنه تقريبا... اكيد يقصد حمد...قلت له بكراهية.. 
سهيل: حمد.. 
ابتسم يابر... 
يابر: ماشاء الله على مريم صفت الاولاد ..بارك الله فيكم...ارتاح ياولدي وخلنا نتفاهم على كل شي... 
مسكني من ايدي وسحبني ويلسني عالكرسي غصب...اما انا فكانت فعلا ريلي ماتشلني من هالاخبار اللي سمعتها... صداعي زااااد اضعاف..احس فعلا ان راسي بينقسم نصّين... 
قعدت اطالع يابر وولده مبارك برعب ونفور واضح... 
كرهتهم...!!! 
وين كانوا طول هالمده..!!!... 

يابر: انا بأجل شرح اوضاعي وحياتي لكم لين نتجمع كلنا.. لاني ماحب اعيد كلامي وايد...لكن اللي اقوله لك صدق واتمنى انك تتقبله ...انا خالك... وخالك الوحيد.... انا كنت الاخو الوحيد لمريم امك وميره خالتك.. صح شحالها خالتك..؟ عرست؟؟.. مادل بيتها ولا عرف وين ساكنه... سرت بيتنا الجديم لكني حصلته ماجر.. ادري ان ابويه وامي توفوا سمعت خبرهم وانا متغرّب.. لكني توقعت تسكنون فيه ماتخلونه لاني احيد بيتكم هذا صغير لكن الظاهر انكم وسعتوووه وسويتوا تغييرات فيه.....وينها هي؟ 
قلت له ببرود وانا يئست من اني افهم اي شي من اللي يقوله هالريال الغريب علي..... 
مب فاهم شي ولا بفهم....ولا اريد افهم... 
سهيل: منوه؟ 
يابر: خالتك ميره...شحالها؟ 
سهيل: بخير.. 
يابر: عرست ؟ عرست صح؟ 
سهيل: هي معرسه.. ريلها خليفه الـ... وعندها ثلاث عيال كبار ماشاء الله.... 
ابتسم يابر ابتسامه واسعه... ابتسامه مثل ابتسامه امــ..... لا...لا ياربي لا...توني بس عرفت منو يشابهون... يابر وولده كلهم لهم نفس الملامح اللي تحملها امي وخالتي ميره...!!.. 
يابر: ياحليلها ميره تستاهل... كم عيال عندها؟ 
سهيل: فاطمه العوده معرسه وساكنه في دبي..وبعدها راشد اكبر مني بسنه مب معرس...وعقب شيخه ..بعد مش معرسه.. 
يابر: ماشاء الله...وانتوا؟ 
سهيل: نحن شوو؟ 
يابر: كم انتوا؟؟ منو خوانك؟ 
سهيل: حمد.. معرس من فتره قريبه... وانا... وبعدي مهره توها في الجامعه... وعقب سيف..ثانويه عامه...بس 
يابر: ماشاء الله.... سهيل... ازقرلي مريم...ابا اسلم عليها.. من سافرت وهي زعلانه علي حالها حال ابويه وامي الله يرحمهم... وماتهون عليه بصراحه... لا تقولها اني انا بس قولها ريال بيسلم عليج لانها مابطيع تشوفني... 

حرقتني عيوني...حسيت ان الدموع بتتجمع فيهن... يطلب شوفه امي...مايدري انها ماتت..!!... كيف اقوله انها ماتت.؟!!.. ريال توه ياي من الغربه متوله على اهله اقوله ماتوا؟...يارب ساعدني لاتحطني بموقف مثل جي... 
وكان ربي سمع دعواتي ... سمعت صوت سياره تدخل البيت... 
سهيل: آآه..لحظة شوي..بشوف منو ياي.. 
قمت من قعدتهم وطلعت برا الميلس وانا اغمض عيوني بشده وافتحهن عشان امنع دموعي من انهن يتجمعن... 
فعلا كان ابويه... ومعاه سيف..اللي الظاهر انه تلاقى معاه في الطريج ويابه وياه... 
سهيل: ابويه...تعال رياييل في الميلس... 
عقد ابويه حياته ونفس الشي سيف مستغربين منو هالرياييل اللي يايين هالحزه... 
يا ابويه وسيف ودخلوا الميلس معاي...لكن ابويه ماتخطى عتبه الباب من الصدمه اللي بانت على ويهه...!! 
--------------------------------- 
اليوم: الاربعاء... 
المكان: بيت خلفان.. 
الوقت: الواحدة والنصف ظهرا.. 
-------------------------------- 
(سيف).... 

كنت ماسك كتبي وانا اطالع الرياييل باستغراب...واطالع ابويه باستغراب اكثر واكثر.... 
التفت لسهيل ابا احصل تفسير معين...لكني حصلته يطالع ابويه هو الثاني بتوتر واضح...!!!! 

شو السالفه.!!! حد يخبرني... 

كان المفروض اني اسلم ..اتكلم...اي شي...لكن موقف ابويه سكتني... 
وتعاديت منهم وتوترت انا بعد... 
كان الريال االلي باين عليه اكبر من الثاني واقف وهو يطالع ابويه بعيون تلمع وابتسامه كبيره... وابويه بعيون تلمع صحيح ...لكن من دون ابتسامه... والذهول مرتسم على ويهه...وبعد دقايق..قال ابويه باستغراب واضح.. 
بو حمد: يابر..!!!!... 
يابر: هي ياخليفه...يابر... بعد كل هالسنين... 
تنفس ابويه بحده ومد ايده لجدام بعد مابدت الابتسامه ترتسم على شفايفه وتنور ويهه... 
حظن الريال اللي اسمه يابر بقوو وشده.... 
خيم علينا الصمت...وعليهم بعد... تموا جذي متلاويين وكل واحد يربّت على كتف الثاني ... وبعد مافجوا عن بعض.. كانوا مازالوا متماسكين كل واحد ماسك كتف الثاني كانهم مايبون يفجون بعض من زود الوله... 
وانا فاج حلجي مستغرب...تقربت ودخلت..حطيت كتبي عالطاوله... وسهيل راح ووقف جدام كرسي بعيد....كانه بهالطريقه يبعد نفسه عن الموقف كامل... 
اطالعت الريال اللي شكله صغير ...وغريب...عيونه خضر...بسم الله الرحمن الرحيم....من وين يايين هذيلا..!!.. 
مديت ايدي له وانا ارسم ابتسامه على ويهي...سلم عليه هو بنفس الطريقه والبلاهه... 
مبارك: سيف..!!!.. 
عقدت حياتي...لا ويعرفني بعد؟... 
سيف: هي نعم انا سيف.... 
مبارك: انا مبارك...شحالك؟ 
سيف: بخير الحمد لله شحالك انته؟ 
مبارك: great,... 
التفت مبارك وهويحط صبوعه الابهام داخل سير بنطلونه الجينز ليابر وابويه يطالعهم وهو واقف باسترخاء .. وانا تميت اطالعه هو... بالاخص عيونه.... حلو ال***... من وين يا هذا..؟!!. 
سالت نفسي هالسؤال للمره العاشره... منو هالناس؟!.. موقف ابويه غريب جدا... 
بو حمد: شحالك يا يابر...والله زماااان عنك ياريال... 
يابر: هاي الدنيا وماتسوي..انا بخير وسهاله..شحالك انته وشو الدنيا وياك... 
بوحمد: مانشكي باس ياخوي...نقصتنا شوفتك بس...والحمد لله انك فكرت بالزياره.. 
يابر: انا رجعت للبلاد كليا ... مابرجع اسافر ...انا ياي عشان استقر في البلاد مره ثانيه... 
توسعت ابتسامه ابويه اكثر واكثر... 
بوحمد: والله فرحتني بهالخبر...والحمد لله عالسلامه... 
يابر: الله يسلمك ياخلفان... هذا ولدي مبارك... 
التفت ابويه لمبارك... 
بو حمد: ماشاء الله ...ماشاء الله ... 
ونفس الشي..خذ مبارك بحظنه لكن ابتعد عنه بسرعه ... 
بوحمد: شحالك ياولدي؟ 
مبارك: بخير الحمد لله شحالك انته خالي؟ 
بوحمد: طيب وفرحان بشوفتكم والله... يابر.. سهيل اظني وعرفته...هذا ولدي سيف اصغر واحد... 
تقربت انا من يابر ووايهته... 
يابر: شحالك ياسيف....؟ 
سيف: بخير وسهاله شحالك انته ربك بخير؟ 
يابر: بخير وعافيه الحمد لله... 
بوحمد: استريحوا استريحوا... 
وبعد مايلسنا...عق ابويه فويهي قنبله....مابعدها قنبله... 
بوحمد: سيف... يابر تراه خالك اخو امك... 
تميت ساكت مب عارف شو اقول ...وشو افهم...!! ابويه خرّف الظاهر... 
سيف: هاه؟! 
بوحمد: مثل ماسمعت... 
وشكله يتوقع مني اني استوعب بسرعه وبشكل طبيعي...طنشني والتفت ليابر.. 
بوحمد: متى واصلين يا يابر؟ 
يابر: من ساعه تقريبا او ساعه ونص... 
حسيت بنفسي اختنق... شو يقولون هذيلا....انا بحاجه لتفسير... 
سيف: ابويه...!! 
قاطعني سهيل وقال.. 
سهيل: سيف...تعال ابغيك شوي... 
وحسيت من كلامه ان هو الي بيشرح لي ... 
طلعت معاه لبرا الميلس... 
سيف: سهيل..شو يقول ابويه..؟؟. سمعته؟؟..اون هذا خالي.؟؟ 
سهيل: الظاهر ان كلامه صدق...يابر هذا خالنا...ومبارك ولد خالنا... 
سيف: بس كيف.؟؟؟.. ماكنت ادري ان امي عندها اخو... 
سهيل: دام انا مادريت كيف انته بتدري..؟؟؟.. الظاهر ان يابر هذا سافر من 27 سنه حسب ماقالي...يوم كانت امايه حامل بحمد... وحسب مافهمت انه يدي ويدتي من امي..وامي..كانوا زعلانين عليه يوم سافر ..وتموا زعلانين عليه.. عشان جي محد ذكره جدامنا... ولا درينا بان عندنا خال..!!.. 
مديت ايدي وسحبت سفرتي من راسي وانا احس اني مختنق ومدوخ... 
سيف: معقووله ياسهيل..؟!..معقوله هالكلام..!!!... 
سهيل: الظاهر جي ياسيف...ولازم نتقبل هالفكره.... 
سيف: ماقدر...ماقدر...وين كان طول هالسنين... ليش مايسال عنا...عنبو ماعنده اهل ؟؟..شو من الدم فجسمه هذا.. 
سهيل: مادري والله بروحي معصب من هالشي...واللي قاهرني انه حتى مايدري ان...ان امي توفت...يسال عنها ويبغي يشوفها...كنت على وشك اني اخبره بانها ميته لو لا ان ابويه وصل الحمد لله...بخلي هالمهمه عليه هو...انا ماقدر بصراحه... 
انصدمت... 
سيف: عنبوو حتى مايدري بوفاة اخته؟؟؟؟.. 
سهيل: مايدري ياسيف... كان قاطع اهله نهائيا...عنبوا ماكان يدري ان خالوه معرسه اصلا ..تم يسال عنها عرست والا لا... 
سيف: لهالدرجه..؟!!!.. 
كنت حاس برعب وقهر فظيع... 
هز راسه سهيل باسف.. 
سهيل: لهالدرجه...وانا حاس ان السالفه فيها اكثر من جذي... قال لي مابشرح شي لين مانتجمع كلنا عشان مايعيد كلامه لكل حد.... 
سيف: يقصد نحن وقوم خالوه؟ 
سهيل: اظن..!! 
وبعد ماتمالكنا اعصابنا..رجعنا دخلنا الميلس... 
حصلنا ابويه قاعد بحزن... ومبارك نفس الشي.. اما يابر فكان حاط راسه بين ايديه والدموع على ويهه... 
ادركنا ان ابويه خبره بوفاة اخته... 
وبعد المناقشات بيني وبين سهيل وابويه... خذنا شنطهم وحطيناها بغرفتي... وسوينا درب ليابر وولده مبارك وخليناهم يرتاحون في الغرفه ...لين وقت الغدا... اما انا فبقعد في حجرة سهيل هالفتره...شونسوي بعد مجبورين....!! 
اما عمتي وعفرا ... فكانن في ذهول تام من هالريايل اللي دخلناهم بيتنا بهالطريقه...!!! 
وكنا انا وسهيل متعايزين بانه نشرح لهم اي شي....بالتالي توجهنا للطابق الفوقي..دخل سهيل غرفته..ودخلت انا غرفة مهرة ارتاح فيها شوي على انفراد... مستغل فرصه غيابها عن البيت...عشان افكر شوي باللي صار فينا اليوم..وجلب حياتنا فوق حدر..

اليوم: الاربعاء.. 
المكان: في احد فنادق حلب.. 
الوقت: العاشره صباحا بتوقيت سوريا.. 
--------------------------------- 
(ناصر)... 

وقفت جدام عبد العزيز اعرض نفسي بطريقه مضحكه... 
عبدالعزيز: اووش اووش ياخطير...كاشخ بصراحه .. 
ناصر: ههههههههههههه ظنك؟ .. 
عبدالعزيز: هي والله..ههههههههه... 
ناصر: انزين عاد تراني ميت يوع... 
عبدالعزيز: محد قالك امس ما تعشيت في الطياره... ويوم وصلنا بعد ماطعت تاكل شي وسيده رقدت... 
ناصر: كنت تعبان ومتعايز عن الاكل... المهم يالله ننزل نتريق تحت... 
عبدالعزيز: يالله.. 
قفلنا الغرفه ورانا ونزلنا انا وعبدالعزيز تحت.. لمطعم الفندق.. 
بعد ماوصلنا امس لسوريا كان الوقت ليل تقريبا ...وانا كنت ميت من التعب.. حجرنا انا وعبدالعزيز غرفه وحده بسريرين ..اما علي فحجز له غرفه هو وحرمته وعياله وباتوا فيها ..وقاموا اليوم من الصبح ووداهم صوب اهلهم...وقال انه بيتلاقى ويانا وقت الغدا ... 
بعد ماترست بطني وتريقت انا وعبدالعزيز..طلعنا من الفندق وتمشينا حواليه لين الغدا... 
بصراحه الجو هني برايي انا ..رائع... ابرد عن الامارات وجو منعش وحلوو يعني... 
الناس هني اشكال وانواع...كل الاصناف تحصلها موجوده .... 
شدتنا المناطق القديمه وتمشينا فيها لاكثر من ساعه ونص... 
وبعد مارجعنا الفندق..قررت اتصل باهلي اللي ما اتصلت بهم لين احين اطمنهم علي... 
ولاني ماكنت ابا ارمس وايد...اتصلت بيوسف..طمنته علي وخبرته انا وين موجود وفي اي فندق.. وسالته عن حالهم وخصوصا حال مايد...وعرفت انه بيطلع ورا باجر..الجمعه...بعد مايسوون له فحص اخير لكتفه وراسه.. اللي شاكين ان الظربه اثرت عليه اكثر مما كانوا يظنون ..لانه مايد كان يعاني من دورة راس دايمه..لكنهم طمنوهم بانه ماشي خطير ان شاء الله.. 
سكرت وانا احس براحه نفسيه...حلو الواحد يوم يحس انه بدون التزامات...وبلا ويع راس... ياي عشان يستانس وبس... 
والحلو ان الجو فعلا يشجع عالوناسه..ومعاي هالناس الطيبه...!!.. 

عالغدا كان علي معانا ...يسولف عن المناطق اللي بنسيرلها باجر... 
عبدالعزيز: شحقه مابنسير مكان الليله؟؟؟ 
علي: لا الليله عازمنكم عمي عالعشا... 
ناصر: عازمنا عالعشا..؟؟؟... 
علي: هي...عمي انسان كريم بشكل ماتتصوره هههه...ونفس الشي عياله الثلاثه... 
سكت وانا مستحي ارفض الدعوه... ومستحي في نفس الوقت اني اسير... ناس ما اعرفهم ... كيف بقعد معاهم... لو كانوا مواطنين ممكن اتاقلم بسرعه...لكن بصراحه ماتعودت اقعد مع ناس غير... صح مافيها شي وعااادي... وعلي يمدح فيهم دايما... لكن المساله بكل بساطه اني مب متعود...!!! 
لكن لكل شي تجربه اولى... مابتظرني التجربه...بنسير وبنشوف... 
وبعد الغدا المنوع اللي كلناه...طلعنا مره ثانيه نتحوط في المناطق ومعانا هالمره علي... اللي كانه مرشد سياحي... يعرف اغلب الاماكن... 
باختصار... 
حسيت اني برتاح هني...مدينه جميله وهادية... 
--------------------------------- 
اليوم: الاربعاء.. 
المكان: المستشفى.. 
الوقت: السادسه مساءا.. 
------------------------------- 
(يوسف)... 

سلمت على مايد والشباب اللي عنده وطلعت عنهم ساير البيت... 
اول ماطلعت من غرفة مايد.. طلعت كنه وهي شاله صحن فيه حلاوه مغلفه... اطالعتني بعيون بريئه وقالت.. 
كنه: بتروح؟!. 
وقفت جدامها .. 
يوسف: هي بسير..شي تبين؟ 
ومديت ايدي لصينية الحلاوه وخذت منها وحده فتحتها وكلتها... 
كنه: لا ماريد منك شي... 
عيبتني الحلاوه ..مديت ايدي مره ثانيه وخذت وحده غير.. 
يوسف: حتى لو طلبتي شي مابييبه لج... 
بعدت كنه عني الصينية بعصبيه وقالت.. 
كنه: مبونك بخيل... اييه لا تاكل الحلاوه حق الحريم هذي... 
يوسف: احين انا الي بخيل والا انتي يالزطّيه... 
كنه: لا تسب.. 
يوسف: وانتي لا تستوين وقحه بتعاملج... 
بطلت كنه عيونها وقالت.. 
كنه: انا احين وقحه؟ مادري منو اللي وقح... 
يوسف: شوو شووه؟..احين تقولين اني انا وقح بعد ماتستحين انتي؟؟؟ 
كنه: انته اللي بديت... 
يوسف: لانه انتي مافيج سنع... عيل انا اسالج شو فخاطرج تقوليلي ماريد منك شي.؟!!!... 
كنه: لاني ماريد منك شي.. 
يوسف: الناس يقولون سلامتك...مب ماريد منك شي.. 
كنه: والناس يقولون بعد شو في خاطرج بنت عمي..مب شو تبين..؟!!..... عشان جي قلت لك ماريد منك شي ... معناته انته كلامك غلط.. 
يوسف: ترا لسانج طال كنووه.. انتبهي.. 
قالت بدلع.. 
كنه: شو بتسوي يعني.؟؟.. بتظربني؟ 
يوسف: شو رايج بـــ اذبحج..؟!.. 
كنه: هههههههههه جــــــرّب.. 
يوسف: فيوم ثاني ان شاء الله احين انا مستعيل... جلبي ويهج... 
وقبل ماروح خذت لي حلاوه زياده بالغصب من عندنا وحطيتهن فمخباي وانا اضحك.. وهي محتشره.. ورجعت للمطبخ تعيد ترتيب صينية الحلاوه عشان مايبين انها ماخوذ منها شي... 
اما انا فطلعت من الغرفه ...ومن القسم الخاص... 
في الممر الخارجي...صار لي شي ماتوقعت يصير لي فيوم من الايام... 
شفت اخو وضحه... 

هي وضحه... كنت اعرف اخوها بالشكل.. مب معرفه شخصيه... ومثل ماتعرفون العين صغيره والشباب يتعارفون فيها بكل سهوله... 
حسيت بقلبي ينقبض... ماقدرت امنع الاهتمام اللي طلع فعيوني يوم شفته ... 
كان هو داخل المستشفى... وعلى ويهه ملامح قلق... 
ياترى منو في المستشفى؟!!... 
الله يستر... 
وغصبن عني غمرتني ذكرى وضحه بشكل كبير...لدرجه اني ماقدرت اطلعها من بالي نهائيا هالمره... 
واول ماوصلت البيت ارسلت لها رساله اخبرها اني شفت اخوها...وسالتها عن احوالها..واحوال اهلها...وفي النهايه سالتها منو عندهم في المستشفى وعسى ماشر.؟!! 
مادري اذا بترد علي او لا ... 
عندي احساس انها بترد عليه.... وضحه مستحيل تجاهلني.. بكل كل اللي مرينا به..ماظن انها تتجاهل رسالتي... رغم اني انا اللي طلبت منها الفراق في النهاية ... وطلعت وهي زعلانه علي... لكن مازالت حبيبتي وضحه...ومازلت بالنسبه لها يوسف حبيب العمر...!! 
والا هالشي تغير الحين..؟!!... 
محد يعلم.. 
---------------------------------- 
اليوم: الاربعاء.. 
المكان: بيت خلفان... 
الوقت: السابعه والنصف مساءا.. 
--------------------------------- 
(مهرة).... 

رفعت ريلي على الكرسي وحضنها واسندت راسي على ركبتي... 
معقوله اللي يصير معانا ياناس...معقول..؟!!... 
بعد كل هالسنين يطلع لنا خال...وولد خال..!!!.. 
تظاربت داخلي مشاعر غريبه.... 
حسيت بفرح غامر...وخوف كبير...واستغراب اكبر... 
وين كان هالخال طول هالسنين...وين؟.. 
رفعت نظري... كانت عمتي يالسه بقلق جدامي... وعفرا اطالعنا بفضول... 
تذكرت كيف اكتشفت وجود هالخال الغريب بينا.... 
الساعه 2 كنت توني يايه من الجامعه... وفي ايدي شريط سيف اللي نسيت اعطيه اياه في اليوم اللي طاف... 
وعلشان ما انسى...ركبت على طول ودقيت على سيف باب الحجره... 
وانفتح الباب...لكن ماكان سيف... كان شاب غريب عيونه خضر يطالعني بفضول..!!!... 
انصعقت...منو هذا.؟ اول مره سيف يدخل واحد من ربعه البيت..!!! 
صرخت وتغشيت على طول وابتعدت...سمعت صوت غريب من وراي يقول.." اكسكيوزمي..!!... " 
وكان الصوت مرتبك ..لكني كنت مرتبكه اكثر...منو هذا ياربي.؟؟!! لقعه..!!... 
طرت لغرفتي وانا متغشيه...سكرت الباب وراي وقفلته وانفاسي تتسارع وتتزايد... 
عقيت غشوتي...وصرخت مره ثانيه يوم شفت حد راقد على شبريتي... 
تقربت اكثر وشفته سيف...اللي قام وهو معقد حياته بسبب صراخي.. 
مهرة: سيــــــــــف.!!. 
سيف: شو بلاج تصارخين جذي..شو صار بعد اوفففف... 
مهرة: سيف..شو تسوي هني؟؟؟... 
قال لي سيف بتملل وهو يقعد عالشبريه... 
سيف: هذيلا تراهم فحجرتي... 
يلست عداله عالشبريه بعد ماعقيت اغراضي على الكرسي... 
مهرة: منو هم هذيلا..؟!!!.. 
اطالعني سيف للحظات كانه يتذكر شي...عقب مسك راسه وقال بتافف.. 
سيف: اووووه لا لا مافيني اخبرج... 
مهرة: تخبرني بشووو..؟؟؟ سيف ارمس روعتوووني...منو هذيلا اللي فحجرتك.؟!!. 
اطالعني سيف بسخريه وقال.. 
سيف: افرحي ياختي...طلع لنا خال وولد خال... 


بهالطريقه عرفت بوجود هالخال...وولد الخال صاحب العيون الغريبه...!!... 
شي غريب فعلا بانه نكتشف ان عندنا خال بعد كل هالسنين.... 
كان خالي (اليديد) يابر وولده مبارك وابويه وسهيل وحمد وسيف يالسين في صالة الحريم الصغيره المخصصه للضيوف... اللي ماتنفتح الا للمناسبات... 
وكنت انا والحريم في الصالة المعتاده...اتريا وصول قوم خالتي بفارغ الصبر... 
وبعد ماوصلوا...كانت على ويه خالتي اللهفة والفرح الكبير بهالخبر...اما ريل خالتي بو راشد فكان ويهه جامد ... اما راشد وشيخه فكانت ويوههم مثل ويهي...دهشة كبيره..وعلامات تعجب...!!!!.. 
بعد السلامات دخلوا كلهم الصالة الصغيره...وشيخه معاهم... 
من المفترض اني ادخل معاهم لكني ماحصلت الجرأه... 
باختصار... احس ان خالي وولده ناس غرب..وانا ماحب الناس الغرب... كيف اطلع جدامهم واقعد معاهم؟؟ 
انا لين الحين ماشفت خالي هذا... شفت ولده بس مثل ماخبرتكم...لكني لين احين ماشفته وخايفه من شوفته... 

سيف: مهرة... 
التفت بسرعه لمصدر الصوت..شفت سيف يطالعني وهو معقد حياته... 
سيف: تعالي..يتريوونج تين... 
مهرة: ماعندي الجراه اطلع جدامهم سيف...بالنسبه لي هم غرب.. 
سيف: بس هذا خالج ولازم تتعودين من الحين...وهو يسال عنج وايد يبا يشوفج... 
قمت بتردد من الكرسي ورحت مع سيف...تمسكت في ايده..تقريبا كنت مندسه ورا ظهره .. 
ويوم دخلنا الميلس...وشفت الخال يابر...خاز الخوف كله عني لكني تميت منحرجه.. 
صحيح رحب بي خالي وطلب مني اني اتقرب منه لكني انحرجت اكثر وماقدرت اتجدم.. 
نازعني ابويه وقالي لي اروح... 
بس انا ماقدرت... 
يابر: خلووها على راحتها مع الايام بتتعود..انا احين بالنسبه لها غريب... 
ابتسمت لتفهمه هذا...شكله طيب...ذكرني بامي...يشبهها... 
اما مبارك...احس انه يشبه سيف...بالتالي يشبهني... راودتني فكره مضحكه..باني لو حطيت عدسات خضر يمكن اطلع مثله تقريبا....!!!!. 
غريبه هالعيون الخضر.. وغريب شعوري تجاه هالمبارك...احس انه مب من الشباب...وراودتني فكره مضحكه ثانيه يوم حسيت اني اقارنه بالاساتذه في الجامعه... 
يمكن ماقدرت اعتبره من الشباب اللي تعودت عليهم بسبب لبسه لبنطلون وقميص...!!!..وعيونه الخضر.. 
يلست انا عدال سيف..لاصقه فيه..خالتي كانت يالسه عدال اخوها بفرح كبير .... 
مالومها..مافي شي يعوض عن الاخو..والسند... وخالتي من بعد وفاة امي صارت وحيده تقريبا...!!!!... 
بدا خالي في الكلام.... 
يابر: انا ادري ان كلكم مصدومين ... ادري ان كلكم ماكنتوا تدرون بوجودي... ظهوري فجاه سبب صدمه لكم... لكن اباكم تعرفون ان فرحتي اليوم بجمعتكم جذي ماشي يسواها... طول فتره غيابي وانا احلم بالرجعه لبلادي وبين اهلي... صحيح ان خبر وفاة مريم صدمني بشكل كبير... لكني اتمنى انكم انتوا عيالها بتعوضوني عنها..مع اني ادري انه هالشي صعب يصير... صعب انكم تتقبلوني كخال...وواحد من الاهل... انا بالنسبه لكم غريب كليا... لكن انا ماحس انكم غرب... احين كلكم تتساؤلون من وين طلع هالخال...ووين كان..؟؟ انا اجلت شرحي للحين عشان ما اعيد كلامي واقوله مره وحده... انا يابر..اصغر من مريم المرحومه بسنه..واكبر من ميره بسنه... (والتفت لخالتي وابتسم لها)... دايما كنت علىخلاف مع المرحوم الوالد...مادري ليش..دايما كان يقلل من شاني واحس انه يحقر بي احيانا..لكني ادري انه يباني احسن من الكل... لاني ولده الوحيد... بعد ماخلصت ثانوية عامه سافرت بمنحه لدراسه الطب... ابويه وامي..ومريم كانوا رافضين الفكره... لسبب اني الولد الوحيد وبخليهم رواحهم وهذا الشي مايصير... مريم كانت متزوجه وحامل...اما ميره فكانت بعدها ما عرست وساكنه مع قوم ابويه ... فعلا كانوا محتاجيني بينهم انا ادري...لكني كنت اناني وفكرت بمستقبلي...فكرت..اني بدرس وبييب شهاده يفتخر فيها ابويه وبرجع لهم... لكن بعد سنتين وصلني خبر وفاة ابويه ..وبعدها بفتره امي من بعده... كنت ايامها في وسط امتحانات مهمه وماقدرت ارجع البلاد...لكني كنت اتصل واتصل...بس محد يرد علي...قلت اكيد ميره عند اختها مريم...ماكنت ادري ان ميره معرسه ايامها...!!!.. وبعدها صارلي انا هناك حادث...ماصار لي شي لكني فقدت الذاكره للماضي..لكني كنت اتذكر الايام القريبه...يعني ماكنت اعرف انا من وين وماكنت اعرف اهلي لكني اتذكر اني في بريطانيا لدراسه الطب... اتذكرت بشكل ظبابي زملائي اللي معاي... لكن اهلي ماتذكرتهم...للاسف.. لكن شوي شوي قامت الذكريات ترجع لي.. لكن بشكل بطيئ وعلى مراحل... وماتذكرت كل شي تماما الا بعد سنوات...كنت خلالها تخرجت..واشتغلت دكتور في واحد من المستشفات وكان مستشفى راقي... وتزوجت ... هي تزوجت بريطانيه لكنها اسلمت بعد الزواج ... كانت هي بعد دكتوره...ويبنا مبارك اللي سميته على ابويه المرحوم...حاولت اربيه مثل ما انا متربي.. دايما كنت اكلمه عن خواتي اللي افتقدهن وابويه وامي اللي فقدتهم فعلا.... حاولت ماانسيه دينه ولغته رغم انه صعب جدا بوجوده بين مجتمع اجنبي ... لكن اعتبر اني نجحت دامه يرمس شراتنا عدل رغم انه يحيس لسانه دووم بحكم العاده..
ظحكت غصبن عني... سيف ابتسم...ونفس الشي سهيل...خالتي ظحكت..ونفس الشي ابوي وحمد... راشد وشيخه مازالوا يطالعون خالي باستغراب كانهن في حلم... 
اما مبارك حمر ويهه واطالع الارض وهو يهز ريله بارتباك وخجل... 
كمل خالي كلامه.. وهو يتامل مبارك بفخر.. 
يابر: علمت مبارك كل شي اعرفه..خبرته عن الامارات..زرعت فيه حبها حتى بدون مايشوفها...ويوم كبر واستخدم الانترنيت كان شغله الشاغل انه يبحث عن بلاده...يتابعها بشغف...واظن انه يعرف عنها اكثر عن سكانها اصلا... كنا انا وهو نتابع بفرح تطور الامارات... اذكر اني قلت له يوم صغير ان الامارات مب متطوره ذاك الزود على ايامنا...لكن يوم كبر وشاف في الانترنيت شكل الامارات الحين قال لي انته قصيت عليه... الامارات حلوه... هههههههههههه...مبارك خلص دراسته وكان ينتظر دخوله للكولج...لكن.. فاطمه.. اللي اسمها الاصلي جينين قبل ماتغيره بعد دخولها الاسلام... توفت في حادث سير من سنه تقريبا... حالة مبارك ماكانت تسمح انه يكمل دراسته فقام اجلها.... بعد مرور سنه اكتشفنا انا وهو انه ماعندنا حد نقعد عشانه في بريطانيا... اقترحت عليه نرجع البلاد... ونستقر هناك بشكل نهائي.. ماتتصورون فرحته...فرح اكثر مني بهالخبر.. وتشجع وتحمس... حسيت انه رجع حي مره ثانيه بعد وفاة فاطمه.. .. وفرحت انا لفرحه هذا... فرحت اكثر اني بشوف خواتي بعد طول غياب... ومثل ماتشوفون... مااخرنا يوم واحد.. وصلت الامارات ..رحت لبيتنا توقعت ان مريم وخلفان خذووه لانه اكبر... وعشان ميره اتم وياهم..لكني حصلته ماجر .. وييت هني ويالله يالله تعرفت عالبيت بعد التغييرات اللي سواها خلفان فيه عشان يكبر البيت ويحسنه بهالشكل... لكني الحمد لله وصلت.... 
سكت خالي..حسيت انه تعب من الكلام...تعب من كونه غريب...حسيت انه يبا يرتاح..ويتاقلم بسرعه... 
بصراحه انا حبيته من اول ماشفته...وبعد اللي قاله حبيته اكثر...يمكن اكون الوحيده اللي تقبلته بهالسرعه.. لكني ماصدقت علىالله اشوف حد من طرف امي... 
دارت الاساله والسوالف بين الموجودين كلهم...على خالي يابر...وعلى ولده مبارك... 
اللي اكتشفت انه عمره عشرين سنه ... بينما خالي عمره 46 سنه... دكتور قد الدنيا...ياسلام عليه... 
اما ولده مبارك فما دخل الكولج على قولتهم لين الحين... ويفكر يلتحق بجامعه في البلاد هني... 
يوم ذكروا موضوع الاقامه...اصرت خالتي انها تستقبلهم في بيتها... لانه بيتها فيه غرفه فاظيه وهي غرفه فاطمه الاوليه...يقدر يسكنها مبارك.. اما يابر فبيحتل غرفه الضيوف... لين مايحصلون لهم مسكن خاص فيهم... 
خالي تقبل هالفكره عادي... اما مبارك فكان ويهه يقول " لا تعليق".. كانه مش في الصوره ابدا... 
لاحظت انه فرفوشي ويسولف وايد..ومثل ماقال خالي يابر... مبارك كان يخلط في رمسته كلمات انجليزيه وايد ..وبشكل يخلينا كلنا نضحك عليه... 
مادري شو اللي خلاني مانفرت منه من اول.. ما احسه من الشباب مثل ماذكرت سابقا... يمكن لاني حسيت انه مايشكل اي تهديد او خطر...!! 
بس فعلا عيونه اغرب عيون شفتها لين الحين....

ــــــــــــــــــــــــــــــــــــــــــــــــــ ــــ

نهاية الجزء الثامن والعشرون


الجزء التاسع والعشرون.. 
--------------------------- 
اليوم: الاربعاء... 
المكان: صالة بيت خلفان... 
الوقت: التاسعه والنصف مساءا 
---------------------------- 
(شيخة)... 

كنا قاعدين انا ومهرة في صالة بيتهم...بينما عمتها آمنه وامي وعفرا مازالن في غرفة الطعام يتعشن... 
انا ومهرة كانت شهيتنا هي نفسها...مسدوده... مب قادرين نبلع شي...في النهاية تخلينا عن المحاولة انه نتعشى..!!..وطلعنا الصالة ويلسنا هناك... 
لين احين ماقدرت احدد مشاعري تجاه هالصدمه اللي انصدمنا بها كلنا.... 
خال..؟!... وين كان طول هالسنين..؟!... قصته مب مقنعه...مافي شي يشفع له انه يقطع خواته واهله بهالطريقه...!!.. 
صحيح اني استلطفته هو وولده....لكن ماتقبلته كخال...ماعرف ماعرف اوففف... 
كنت ماسكه كوب العصير اللي ماشربت منه غير شوي واتامل محتوياته ...احس بالخمول....لين الحين ماقدرت استوعب اللي صار... 
وصلني صوت مهرة... 
مهرة: تصدقين انتي اللي صار ويانا؟؟!!.. 
هزيت راسي بالنفي..."لا.. ماصدق اكيد"... 
قالت مهرة بحماس وهي تمد ايدها تمسك ايدي..وتعتدل في قعدتها.. 
مهرة: تصدقين شيخه... انا فرحانه بهم.... 
التفت لها مستغربه... 
شيخه: فرحانه بهم؟...ليش ان شاء الله؟؟!!.. 
فهمت من لهجتي اني مب راضيه عن شعورها هذا... 
بالتالي اختفت ابتسامتها وعيونها اطالعتني بارتباك... 
مهرة: ليش شيخه..؟؟...خالي طيب... 
شيخه: مسرع ماتقبلتيه يامهرة...كيف تتقبلين هالريال بهالسرعه... وين كان عن خواته طول هالسنين مخلنهن بلا ولي ولا سند... 
مهرة: بس امي وخالوه كانن معرسات ... 
قلت باندفاع.. 
شيخه: هي بس هو ماكان يدري ان امي معرسه...فضل عليها دراسته على انه يرد يشوفها..كان على باله انها فبيت اختها وريل اختها... بالله عليج أي اخو هذا يرضى انه اخته تقعد فبيت ريال غريب... 
عقدت مهرة حياتها وقالت.. 
مهرة: خالوه عمرها ماعدت ابويه انسان غريب شيخه..فكري شوي بكلامج...خالي كان فاقد الذاكره... 
شيخه: وبعد ماتذكر كل شي؟؟..ليش مايتصل ويسال.. 
برطمت مهرة زياده... 
مهرة: اكيد عنده تفسيرات عن كل اسئلتنا...مع الايام بنفهم كل شي... بس واجب علينا نتقبله الحين ونسانده...شيخه خالي بيسكن عندكم لازم تظهرين الترحيب لهم...فكري نحن اهله الوحيدين وفي النهاية لجأ لنا نحن ... اكيد هم بحاجتنا احين...!!..وانتي تعرفين ان ماشي يعوض عن الاهل...! 
سكت عنها.... معاها حق المفروض ما اتسرع بالحكم عليه... 
بس الوضع قاهرني... والله يعيني عليهم فبيتنا...لازم اجامل يعني...وانا مب من النوع اللي يعرف يجامل...!!.. 
فجاه نسيت كل شي يوم شفت سهيل يقتحم الصاله وعلى ويهه تقطيبه...!! وشكله منزعج عالاخر... 
القى علينا نظره شارده..كانه ماشافنا فعلا... تقرب وعق بعمره عالكرسي عدالي...!!! 
فزيت وتوترت..هذا شو يلسه عدالي الخبل..!!..كنت بنش لولا اني شفته ينتبه لنفسه...ويطالعني بنظرة مرتبكه..... قام من مكانه بسرعه وقعد في كرسي ثاني مجابل.... 
ابتسمت بارتباك وخجل من الوضع....احراج...بس خازت ابتسامتي يوم شفته مب رايق اليوم.... 
تميت اطالعه بينما مهرة تساله... 
مهرة: شو فيك سهيل.؟... 
يلس سهيل باسترخاء في الكرسي وكان يطالع الارض ومعقد حياته... 
سهيل: عندي صداع من الصبح...وكل ساعه يزيد.... 
كسر خاطري...تمنيت اني اقدر اروح واهوس على راسه عشان يخف...بس طبعا ماقدر...!!!.. 
مهرة: اييبلك بنادول؟.. 
رفع سهيل ايده وعق سفرته وحطها فحظنه...وهوس على راسه بقو بايديه الثنتين.. 
سهيل: كلت ثلاث حبات بنادول اليوم... مانفعني... 
شيخه: سهيل...يمكن ارهاق فيك روح ارتاح وارقد... 
نزل سهيل ايده ورفع نظره لنا للمره الاولى...بطى وهو يطالعني جي وانا مب فاهمه معنى نظرته...عقب قالي.. 
سهيل: عيب ارقد وهذيلا بعدهم واعين...وشكلهم جي مايبون يرقدون داقين سوالف وضحك في الميلس.. 
شيخه: برايهم دامهم كلهم متيمعين...شو عليك منهم انته مجابلنهم اول واحد...روح ارقد... 
ابتسم سهيل بتعب... 
سهيل: اذا عاتبني ابويه بقوله شويخ قالت لي... 
ظحكت... 
شيخه: ههههه على ظمانتي... 
مهرة: سهيل.... شو رايك فخالي..يسولف وجي والا جدي..!! 
كانت مهرة متحمسه تبا حد يخبرهاعن هالخال...وبديت احس فعلا ان هالبنت خبله...كيف تتقبله بهالسهوله وتحبه بهالسرعه..!!!.. 
حاس سهيل بوزه كانه السؤال مب عايبنه... 
سهيل: بايخ خالج... 
ابتسمت انا على موقف سهيل بينما مهرة بطلت عيونها مصدومه.. 
مهرة: لا تقولي انك انته بعد مب متقبلنه..!!! 
اطالعها سهيل بعصبية... 
سهيل: شو اتوقعين يعني آنسه مهرة.... آخذه بالاحضان.؟!... 
مهرة: ليش لا...هذا خالكم...اخو امي المرحومه .... مايعنيلك هذا أي شي؟!!.. 
سهيل: لا مايعنيلي شي ...ونفس الشي مايعنيله هو أي شي... 
كنت حاسه ان سهيل بدا يعصب وبيعصب اكثر اذا مهرة استمرت...تمنيت انها تسكت... ماكنت ابغي اشوف الجانب المرعب من شخصية سهيل... الجانب العصبي... 
يمكن مهرة ماكد شافته ...انا بعد ماكد شفته لكن خبرني راشد عنه....وبصراحه ماعجبني اللي سمعته.... 
مهرة: الله يعينه هالخال شو بيحصل منكم..!! 
ارتفع صوت سهيل... 
سهيل: وليش يحصل أي شي اصلا....ماله حق انه يطالب باي احترام او محبه .... دامه هو نفسه قصر بعنايته لاهله وخواته... 
رجعت مره ثانيه مهرة ادافع عن خالها...اما انا الخوف تزايد في نفسي وانا اراقب سهيل... 
مهرة: سهيل كان فاقد الذاكره.... 
سهيل: وليتها ماردت له هالذاكره....مايهمني انا انه كان ناسي اهله وحياته كلها...اللي يهمني انه اخته مرضت بالسرطان..وتعذبت...وماتت...وهو ملتهي بحرمته الاجنبية ولا فكر يسال او يكون موجود عشانها باخر ايامها... 

خيم علينا الصمت...انا كنت خايفه عالاخر...الوضع بدا يطلع من بينا ايدينا... 
سهيل ابدا مايذكر خالتي المرحومه الا في اصعب اوقاته... واذا ذكرها الحين علسانه معناته اللي في خاطره شي مب هين حاليا....!! مثل ماهو ظاهر بعيونه اللي تلمع احين... 
من جهة ثانيه.... كلنا نعرف..ان مهرة وسيف مايدرون ان امهم ماتت بالسرطان.... على حسب علمهم ان خالتي ماتت فجاه وهم صغار...وعمرهم ما تجرؤوا انهم يسالون عن سبب موتها بسبب الالم اللي يسببه مجرد ذكرها.... الله يرحمج ياخالتي... 
صديت برعب تجاه مهرة ابا اشوف ردة فعلها.... كانت مبحلقه بويه سهيل ومتصلبه...حسيت انها مب مصدقه اللي سمعته...!!.. 
قالت ببطئ.. 
مهرة: شو تقول..؟!!.. 
التفت سهيل عنها وهو مغمض عيونه ..مادري من الظيجه او من الالم... 
سهيل: ماشي.. 
مهرة: سهيل....!!!.. ليش قلت جذي..؟؟...امي ما ماتت بالسرطان...!! 
صارخ عليها سهيل وهو متظيج حده... 
سهيل: مهرة عاد دخيلج لا تفتحيلي مناحه....انتي عوده وحرمه احين واعتقد تقدرين تتحملين هالواقع مثل ما انا تحملته وكنت اصغر منج بعد.... هي امج ماتت بالسرطان...الحمد لله ان السرطان كان على نهاياته وعذابها ماطول...لكنه كان مضاعف في اخر ايامها...تعذبت لاسابيع...تحملنا نحن هالشي بصعوبه..وفي النهاية ماتت بين ايديه وانتي واخوج ولا دارين عن شي..!!... 

شهقت مهرة بقو وهي تصيح...وقفت وركظت برا الصالة ..في نفس الوقت اللي دخلت فيه امي وآمنه وعفرا ..وشافن مهرة وهي مندفعه برا الصالة وهي تصيح... 
آمنه: شوووه؟؟..شوفيكم تصارخون...؟..سهيل ابويه شفيك؟!!.. 
عقد سهيل حياته اكثر بعد ما ادرك الغلطه اللي ارتكبها...نزل راسه وحطه بين كفوفه بشكل يكسر الخاطر... 
تقربن الحريم منا... بينما انا يلست متكتفه خايفه حتى اني اتنفس... 
ام راشد: شفيك فديتك...؟؟..شو بلاكم خوفتوني... شيخه شفيه سهيل؟.. 
نقلت نظري بين امي وسهيل بارتباك...اخاف اقول يقوم يعصب علي سهيل وانا ما اتحمل منه عصبيه من هالنوع... لكن ما اتوقع انه يعارض... 
شيخه: همم... سهيل خبر مهرة كيف ماتت خالوه... 
تبدلت ملامح امي من الخوف للزعل...يلست عدالي بتعب... 
ام راشد: الله يهديك ياولدي...ليش سويت جذي باختك.؟!!.. 
هز سهيل راسه باسف... 
سهيل: عصبت بي خالوه... 
ام راشد: شو قالت لك ماحيد مهرة يطلع حسها على واحد من خوانها...!!!... 
حبست انفاسي... خفت سهيل ينطق ويخبر امي انه مب طايق اخوها..شو بيكون موقف امي... 
حسيت بارتباك سهيل... 
سهيل: ماشي سالفه تير سالفه... وبعدين هي حرمه كبيره احين ..شمعنا نحن نتحمل الذكرى هذي بعذاب وهم ومب دارين عن شي... يكفي انه نحن كنا وياها مانفارقها ومتحملين شوفتها بهالعذاب ونتقطع من داخل عشانها... مابيضرها شي لو تقدر شوي اللي مرينا فيه....!! 
ام راشد: بس شو بيفيدها احين انها تعرف بهالشي عاد..؟!!.. الا قيس عذبت اختك يابويه...الله يهديك... 
قام سهييل من مكانه وطلع من الصاله وهو معصب ومقهور... ماشفته وين راح برا او فوق..لانه سكر باب الصاله وراه... 
لكن وجوده مازال مخيم عالصاله....وفي نفسي...!! 
ما اعرف على منو احن اكثر...على مهرة...او على سهيل.... 
فكرت اروح اواسيها... لكني فكرت باني انا يوم اصيح احب اختلي بنفسي ماحب حد ايي ويحشرني...فكرت اخليها شوي تنفس عن مشاعرها وبعدين بسير... 
------------------------------------ 
اليوم: الاربعاء... 
المكان: بيت خلفان.. 
الوقت: العاشره الا ربع مساءا.. 
------------------------------------ 
(سهيل).... 

سكرت باب الصالة وراي وانا العن عمري مره ورا الثانيه.... فعلا شو الفايده من نبش هالمواضيع ... 
شو الفايده يوم عورت قلب اختي جي.!!!... 
نعمة من الله يوم انهم كانوا صغار ومايفتهمون زوود عشان مايعانون الالم نفسه اللي عانيناه نحن....اقوم اخرب كل شي واخبرها..؟!!!... 
صدق اني ثوور... 
لكن محد قالها ادافع عن هالخال هذا جي... !!... الخال اللي مستحيل اتقبله بينا... لو الكل سامحه انا مابقدر اسامحه على اهماله وقطاعته لخواته جي..!!... 
مليت صدري بالهوا عشان اهدي نفسي... اذا كنت بروح عند مهرة لازم اكون هادي وما اثور عليها مره ثانيه جي... 
ركبت فوق بخطوات ثقيله... وقفت جدام بابها المقفول بعجز... دقيت الباب بهدوء... 
لا جواب... 
دقيت مره ثانيه الباب بشكل اقوى.. 
سهيل: مهرة بطلي... 
استمريت بالدق والندا لين مافتحت اخيرا الباب ووييهها محمر..وعيونها متنفخه... 
آلمني منظرها جي... ولعنت نفسي مره ثانيه...!!! 
بدون حاسيه مني رفعت ايدي ومسحت على شعرها بعطف... 
سهيل: ..آســـف.. 
مادريت بها الا وهي مندفعه لحظني...تلوي عليه بقو... قوة هزتني من الاعماق بذكريات ماكنت ابغي اذكرها... 

قبل ماتتوفى امي... كنت انا مصدر الحنان الثاني من بعد امي في البيت... ومهرة كانت دايما تلوي علي بهالطريقه فصغرها.... كنت ادلعها واحن عليها وايد... كانت تشبه امي...ومازالت.. من زمان كان هالشي سبب من الاسباب في اني كنت احب مهرة بشكل.... 
اما بعد وفاة امي استوى هالشي سبب نفوري منها وابتعادي عنها... !!.. 

غمضت عيوني عن الذكريات ... وعلى الدموع اللي بدت تتجمع فعيوني... لفيت ايدي حوالي مهرة بصمت اترياها تهدى من نوبه الصياح اليديده هذي....!! 
وبعد لحظات...هدت وابتعدت عني بخجل وارتباك..... مشت دموعها بظاهر ايدها ومشت للشبرية وقعدت عليها وهي تحظن برواز صغير...!!.. عرفت بالحدس انها صورة امي اللي تحتفظ فيها مهرة بكل حرص.. 
تقربت منها ويلست قبالها... 
سهيل: لا تزعلين مني.... ماكان لازم اقولج اللي قلته...ماكان في داعي تعرفين... 
مهرة:............. صدق امي ماتت وانته عندها..؟؟ 
ابتسمت بحزن وانا اذكر اللحظة اللي تحولت فيها حياتي كليا.. 
سهيل: ماتت بحظني...الله يرحمها.. 
نزلت دمعه من عين مهرة ومسحتها بسرعه... 
مهرة: عشان جي انته...انته زعلان اكثر منا كلنا..؟!!.. 
سهيل: مادري...يمكن... 
مهرة: امي كانت تحبك وايد... 
سهيل: كانت تحبنا كلنا.. 
مهرة: صح بس... انته اكثر واحد...اذكر.. 

وانا بعد اذكر... كيف انسى..!!.. 
سهيل: مهرة... اللي عرفتيه...ماله داعي يوصل لسيف... اوكي؟ 
مهرة: مابخبره..... سيف قلبه ضعيف اكثر منا كلنا تجاه امي.. الا يتظاهر بالقوة..لكن من داخل ماشي.... 
سهيل: ادريبه...عشان جي ماباج تخبرينه.. 
مهرة: مابخبره... 
سهيل: زعلانه مني.؟!!.. 
هزت مهرة راسها بالنفي... 
مهرة: قوم خالي بيسيرون احين مع قوم خالوه؟.. 
هزيت انا هالمره راسي بالنفي والنفور رجع لي مره ثانيه... 
ياكثر ماتحاتي هالخال...!!!!.. 
سهيل: لا..بيباتون عندنا اليوم...ابويه ماطاع قال عالاقل يوم واحد يباتون عندنا وباجر يسيرون وين يبون..وهالشي بيعطي خالوه وقت تجهز الغرف وجي.. 
سكتت مهرة وهي تهز راسها بتفهم.. وشكلها استانست يوم درت ان خالها بيبات عندنا... بغيت اكفخها على هالشي...!!!... 
قمت من عدالها .. 
سهيل: المهم لا تخلين شويخ روحها.. غسلي ويهج وانزلي لها عالاقل لين مايسيرون.. 
مهرة: ان شاء الله... 
ظربتها على راسها بمزح وانا ابتسم لها...وابتسمت لي هي بعد بطيبه...تاكدت من خلالها انها مب زعلانه علي... 
طلعت من غرفتها وسكرت الباب وراي... تلاقيت بشيخه يايه لمهرة..تفاجات هي يوم شافتني طالع من غرفتها..عدلت شيلتها وابتسمت بارتباك... مادري ليش حسيت انها ..زايغه..!!!... 
ابتسمت لها وتساندت عالايدار اللي عدال باب مهرة... 
شيخه: ثرك عندها..تحسبتك سرت الميلس.. 
سهيل: ييت اراضيها.. 
شيخه: وشو حالها.؟؟..هدت.؟ 
سهيل: هي ... تقريبا هدت.. 
شيخه: زين... هممم...بتروح الميلس او بترقد..؟ 
ابتسمت لها اكثر بطريقه اعرف انها تنرفز شيخه....وعقدت ايدي جدام صدري وانا متساند عالايدار... 
وسكت... 
وفعلا شيخه تنرفزت...رفعت حواجبها واطالعتني من فوق لتحت.. 
شيخه: شفيك.؟!!.. 
سهيل: شويخ فيني صداع... 
شيخه: ادري.. 
سهيل: ابا دوا... 
شيخه: بنادول..!! 
سهيل: قلنالج مانفع البنادول... ماعندج دوا ثاني.؟!!.. 
ابتسمت شيخه وهي تدور بعينها لاي مكان المهم انها مااطالعني... واستانست انا بارتباكها هذا... 
شيخه: مب دكتوره انا.... خالك دكتور روح له... 
اختفت ابتسامتي يوم دخلت هالخال في سوالفنا الشخصية...!!!.. 
هيه شخصية... كيفي..!! 
سهيل: مالت عليج انزين...مب منج... 
ظحكت شيخه مستانسه بقهري هذا.... 
شيخه: تبا دوا..؟!... ادخل حجرتك...تسبح بماي حار....وسكر كل الليتات اللي في الحجره...وارقد... 
تميت اطالع شيخه وسكت... 
مادري اذا كنتوا بتصدقوني او لا... لكن طريقتها في الكلام هذي مهدئة...خففت الصداع عني بشكل...!!.. 
وليتها تستمر بالكلام وياي بهالطريقه اللي تبين اهتمامها فيني...!! 
سهيل: شكرا.. 
شيخه: عفوا..سلامتك وماتشوف شر...تصبح على خير.. 
ابتسمت لي ..رديت لها ابتسامتها...وقبل ما ارد عليها..فتحت باب حجرة مهرة ودخلت عندها...وخلتني بروحي في الممر... 
تحركت بعد فتره ورحت حجرتي انفذ اللي قالته شيخه...عل وعسى يطير الصداع كليا... 
------------------------------

-------------------------------- 
اليوم: الاربعاء.. 
المكان: احد فنادق حلب.. 
الوقت: السابعه والنصف بتوقيت سوريا 
------------------------------ 
(ناصر).... 

وسط الضحكات كنت انا وعبدالعزيز قاعدين نحاول نضبط قميص عبدالعزيز على البنطلون اللي لابسه... 
على حسب قوله اون انا الخبير... ويباني اكشخه.. 
عبدالعزيز: ليش مانلبس كندوره ونفك عمارنا...!! 
ناصر: ههههههههه اتخيلك عاد... 
عبدالعزيز: والله مافيها شي... مادري ليش نحن العرب وين مانسير نغير عمارنا...اذا سرنا بلاد غريبه لبسنا شراتهم ورمسنا بعد شراتهم... بس تعال شوف الاجانب يوم ايووون الامارات مثلا... ولا عليهم لابسين نفس اللبس اللي متعودين عليه..وفوق هذا يرمسون بلغتهم ونحن نضطر نغير لغتها عشان نتفاهم وياهم ونحن على ارضنا..!!..قسم بالله مصخره...!! 
ناصر: هذي حال الدنيا شو بتسوي يعني... المهم اوقف عدل... 
وبعد دقايق..دخل علينا علي... 
علي: يالله ماخلصتوا..؟؟؟ عمي بيعصب... 
ناصر: لاحول بعد شحقه يعصب تو الناس... 
علي: عمي دقيق بالمواعيد وفوق هذا تراهم يتعشون من وقت هذيلا مب شراتنا... 
عبدالعزيز: ناصر من الصبح مخلص الا انا شوي بطيت...بس خلصنا احين يالله نسير.. 
ناصر: تصدق عاد عبدالعزيز لو ما اعترفت بالجرم جان علي بيظربني.. 
ظحك عبدالعزيز... 
علي: ان مامشيتوا بسرعه انا وانتوا بننظرب اليوم من عمي... 
ناصر: طلعت على حقيقتك ثرك ذلال... 
علي: هههههههههههههههههه لا والله بس احترمه بشكل ماتتصوره....ولاريده ياخذ عنكم فكره انكم شباب خليجيين مستهترين بالوقت واهميته... 
عبدالعزيز: تراك اذيتنا بهالعم ياخي.... هم مواعدينا 8 واحين سبع ونص شحقه متروع انته..؟!!.. 
علي: خلنا ننزل الشارع وبتعرف ليش انا متروع من التاخير... 

وفعلا يوم نزلنا عرفنا شو يقصد علي بكلامه.... 
كان صعب ان نحصل تكسي... ويوم حصلنا اخيرا واحد كان يمشي بالبطيئ...طلبنا منه يسرع شوي لكن قال: لاااا مابيصير يا اخوان.... وفوق هذا كان الشارع شوي زحمه.. 
لكن في النهاية وصلنا متاخرين عن الموعد بخمس دقايق فقط.... 
البيت اللي كان بحي متواضع...كان بسيط جدا من الخارج.. 
لكن من دخلنا عرفت معنى كلام علي يوم قال باني من ادخل البيت بتمنى اقعد فيه لين باجر...!!. 
البيت كان مريح جدا ...بسيط صحيح...لكن مريح وعفوي... مافيه الزخارف والفخفخه اللي في بيوتنا...ولا كان راقي بتصميمه الداخلي....لكن كان بيت بمعنى الكلمه...بيت الواحد يسكن فيه ويرتاح فيه ويحس بالطمئنينه.. 
ملينا صدورنا بريحه الياسمين المنتشره في الجو ونحن نبتسم ونسلم على خوان حرمه علي..احمد وعماد... اللي استقبلونا استقبال حار... 
احمد هو نفسه امام المسيد اللي كان يسوي هالشي لوجه الله على قولته...اما شغله الصدقي فكان يشتغل في دائره من الدوائر الحكومية... احمد كان شاب طويل...ظعيف.. شعره بني فاتح...وله لحية اغمق شوي باللون..لكنها مب طويله..مرتبه... 
عماد كان دكتور جامعي في وحده من الكليات بسوريا... له شعر بني بعد لكنه اغمق من شعر احمد...وارتب اكثر لانه كان ناعم..يلبس نظارات طبية على طول... 
تم التعارف بينا بشكل ودّي.. وعقب اقتادونا لمجلس... بصراحه عن نفسي كنت اقعد اتمنى في الحوش لانه الجو عاجبني وريحة الياسمين مالية الجو...لكني دخلت الميلس بدون أي اعتراض.. 
في المجلس اللي كان له شكل تراثي نوعا ما...وقفت عدال عبدالعزيز وانا احس فجاه اني في يالس في حضرة رئيس جمهورية على زمان اول..... 
صالح..ابو احمد....عم علي... كانت له هيبه وحضور كبير..وقدرت احترام علي الكبير له..ماينلام... 
بو احمد كان يالس على احد الكراسي..ريال كبير في السن...ابـــــــــــــــــــــــــيـــــــــــــــ ــض... 
وفوق هذا كانت له لحية بيظا.... 
لابس سفره..حاطنها على راسها بدون عقال مثل كل المطاوعه تقريبا....ولابس كندوره كويتية وفوقها بشت لونه بني فاتح..وفي ايده مسباح..!!.. 
سلمنا عليه بكل احترام.... 
بو احمد: وعليكم السلام ورحمة الله وبركاته...يااهلا وسهلا بضيوفنا.. 
علي: كيف حالك عمي.؟؟ عساك طيب يارب... 
بو احمد: الحمدلله يا ابني.. كيف حالك انت.؟ 
علي: بخير وسهاله...عمي معاك عبدالعزيز..وناصر...ربعي من الامارات اللي خبرتك عنهم... 
بو احمد: يا اهلا وسهلا .. تفضلوا تفضلو.. 
يلسنا كلنا تقولون تلاميذ في حضرة استاذ.. 
بو احمد: كيفاك يا عبدالعزيز؟..كيفاك يا ناصر؟.. ان شاء الله مرتاحين.؟!. 
عبد العزيز: بخير الله يعافيك يابو صالح ..شحالك انته عساك طيب.. 
بو احمد: الحمد لله يابني.. 
ناصر: اسمحلنا يابو صالح جاننا تاخرنا عليك...زحمه في الشارع.. 
بو احمد: معذورين ياناصر .. 
خذتنا السوالف مع هالناس اليداد علي لكن حسيت اني اعرفهم من زمن.... 
غير يوم تروح عند ناس يحبون يستقبلون الضيوف...يحسسونك انهم يعرفونك من سنين... 
باختصار..رغم اني ماتصورت فيوم اني اقعد مع سوريين هالقعده واسولف وياهم جي...الا اني ارتحت وسولفت من خاطري وظحكت.. 
كنت اتوقع ان شيبتهم صالح المطوع بيخلي اللقاء جدي وثقيل...تعرفون احيانا بعض المطاوعه يرفضون السوالف والضحك ويخلون جبدك لايعه... 
لكن هذيلا بالعكس يالله ياحبهم للضحك والوناسه... خلو القعده خفيفه ومريحه وعفويه... 
اما العشا فكان شي ثاني بصراحه... 
السفره من هني لهناك .. ومافي صنف مكرر.. انواع واشكال الاكل الشامي..وفعلا متفننين....وكلنا لين ترسنا بطونا... 
ناصر: طول الله عماركم يابو احمد صراحه ماقصرتوا...فعمري ماكلت مثل ماقلت اليوم... 
ظحك بو احمد برزانه ... 
بو احمد: هني وعافيي يا ناصر... رغم كل هيدا مازلت بحس اني مقصر... 
عبدالعزيز: لا والله يا بو احمد مول ماقصرتوا واللي سويتوه وايد علينا بصراحه... 
احمد: تستاهلوا يا عبدالعزيز...احنا فرحنا بكم كتير... 
عبدالعزيز: ونحن اكثر والله الشاهد يا احمد... 
بعد دقايق انا كنت خايض نقاش مع عماد ..بينما عبدالعزيز طلع مع احمد عشان يتغسلون.. بينما علي كان يسولف عمه... 
وقبل مايرجعون عبدالعزيز واحمد من الحمام اللي كان برا الميلس ..قمت انا بعد عشان اتغسل والحقهم... 
طلعت من الميلس وشفتهم واقفين في الوسط يسولفون ويايين صوب الميلس...كانوا متغسلين وخلاص... 
ناصر: آآه..وين الحمام... 
اشروا لي ثنيناتهم على مكان ورا ظهورهم ودخلوا الميلس وهم مكملين سوالف... 
التفت انا للاتجاه اللي اشروا عليه وشفت ثلاث بيبان... سرت وفتحت باب من البيبان...عقدت حياتي..كان ستور..(مخزن).. طلعت وسكرت الباب ودخلت الباب اللي عداله.... 
وقفت مصدوم يوم ادركت اني دخلت المكان الغلط...لين الحين ماميزت المكان اللي انا واقف فيه بسبب ان انتباهي كله انشد للشخص الواقف جدامي.... 
اذا قلت غاية في الجمال بكون مقصر... وبحكم الماضي البايخ اللي كان لي...تقدرون تقولون ان عيني شوي "زايغه" عالبنات... وماتخلصت من هالعاده للحين...!! 
لكن عمري ماشفت بنت مثل هذي... طولها متوسط اقصر مني بشوي...جسمها حلو...مب ظعيفه ومب متينه.. صحيح مايله للضعف لكن مثل مايقولون مازره..بيظا..بياض على حمار..شعرها بني اطول من كتوفها بشوي ومقصقص بشكل حلو.. عيونها عسلية ورموشها طوال وحلوات...وشفايف ورديه... 

كل هذا ادركته خلال ثواني قليله.....وبسبب صدمتي من اللي شفته تميت واقف...ادركت اني واقف في مطبخ... 
كانت البنت واقفه وتخلط عصير على طاوله صغيره وعدالها اكواب... 
البنت: لك إيلتيلاك عماد ماتفتح الباب هيك سكرو منيح.. 
في نفس الوقت اللي ادركت فيه اني المفروض ماكون هني..تراجعت بخطواتي بهدوء...وفي نفس الوقت رفعت البنت نظرها لي...وشهقت برعب وهي تتلفت حواليها شكلها ادور شي يسترها.... 
لكني كنت طلعت وخلاص...وويهي محترق من الفشله... يالفضيحه جاني فبيت ناس حشام ودخلت على بنتهم جي... الله يهدي عبدالعزيز اللي ما اشر لي على مكان الحمام عدل... 
دخلت الباب الثالث وتنهدت براحه يوم حصلته اخيرا الحمام...تغسلت وذهني شارد عند البنت اللي شفتها..وطلعت في نفس الوقت اللي دخل فيه علي عشان يتغسل .. 
وبعد دقايق يوم يابولنا العصير...ابتسمت بيني وبين نفسي وانا اتذكر البنت مره ثانيه... 
زين انها قدرت تكمل العصير...الله يستر ماتكون حاطتلنا شي فيه عشان تنتقم مني...!! 
----------------------------------- 
اليوم: الخميس... 
المكان: بيت خلفان.... 
الوقت: الثالثه صباحا..( بعد منتصف الليل).. 
----------------------------------- 
(مهرة).... 

مديت ايدي وشغلت الابجوره... واطالعت الساعه في المنبه....اوووف الوقت متاخر...عيل ليش مب رايمه ارقد..؟!!.. 
تجلبت في الشبريه في محاوله يائسه ثانيه...لكني ماقدرت...خلال الدقائق الخمس اليايه كنت يالسه عالشبريه بعد ماتخليت عن محاولة النوم... مافي مجال ارقد...اللي عرفته اليوم عن امي طيرلي الرقاد من عيني... 
فوق هذا عطشانه...!! 
التفت ادور دبة الماي اللي متعوده احطها على الطاوله عدالي...لكني ماحصلتها....اووف الله يخسه هالبشكاره صدق متعبله...وين ودت دبة الماي..!!... 
قمت عن الشبريه ودورت الدبة في الحجرة ولا حصلتها...في النهاية لبست شيلتي واستسلمت... 
بنزل تحت ادور ماي... 
كنت لابسه بجامه نوم طويله كمها طويل...ولبس فوقها شيله صلاة مال البيت.. 
فتحت باب حجرتي بهدوء عشان ما اوعي حد او يسمعني حد...نزلت الدرج باطراف صبوعي...واناافكر كيف بطلع من البيت للمطبخ في هالوقت... !! لكن ماعليه المطبخ على بعد خطوات والدنيا امان...بسمي بسم الله وبروح....مابييني شي...!! 
وصلت للباب وفجاه سمعت صوت..ونور خفيف..ينبعث من ورا باب الصاله.. 
منو واعي هالوقت..؟!!!...معقوله يكون سيف؟... 
من دون ما افتح باب الصاله..دخلت راسي فقط اشوف منو موجود... 
كان مبارك ماسك الروموت ويطالع التلفزيون...اللي انتبه لي بسرعه والتفت لي..بشكل خلاني ارجع اطلع راسي بشكل اسرع زايغه...ارتبكت للحظات ماعرفت وين اروح اطلع برا البيت للمطبخ او ارجع لغرفتي احسن..!! 
صوته وصلني.. 
مبارك: آآه ..لحظه...اقوووول.. 
غمضت عيوني متفشله من الوضع اللي دخلت نفسي فيه...!!..يعلني العطش...لازم اشرب ماي يعني؟؟ شو نزلني انا مالت علي...!!.. 
تحجبت عدل ورديت ادخل راسي من فتحه الباب بعد ما فتحته اكثر.. 
مهرة: نعم.؟! 
ابتسم لي بارتباك ... كان لابس قميص تي شيرت خفيف...وشورت اسود يوصل لين الركب...وايد ماخذ راحته...خواني مايلبسون جي في البيت..!!!... 
مبارك: آآه... انتي مهرة صح..؟ 
مهرة: هي..انا مهرة... همم...ليش مارقدت؟ 
مبارك: ماياني الرقاد... 
مهرة: هممممم ... المفروض تكون تعبان بعد سفر طويل مثل هذا... 
مبارك: ميت من التعب...لكن ماقدرت ارقد... 
مهرة: محتاج شي؟ 
مبارك: I just need company... ( يعني احتاج رفقه..حد يقعد معاي)... 
سكت عنه مرتبكه...فاهمه تلميحه لكن مادري اذا كان صح او غلط...انا ماريد اقعد معاه...ابا اسير اشرب ماي وارجع احاول انام.... 
مبارك: ليش انتي مارقدتي...؟! 
مهرة: آآآه...عطشت ..قلت انزل اييب ماي... 
مبارك: من المطبخ اللي برا..؟! 
مهرة: هي ..مافي مطبخ غيره في البيت... 
ابتسم مبارك ابتسامه ماكره... 
مبارك: دونت يو غيت سكيرد.؟؟..( ماتخافين؟)... 
مهرة: ههههههه بلى بس مضطره... 
قام مبارك ويا صوبي وفتح الباب اللي كنت بعدني ماسكتنه... 
مبارك: بسير وياج... 
قلت له بارتباك.. 
مهرة: لا مب لازم...اقعدانته هني... 
اطالعني بعيونه الخضر وقال.. 
مبارك: ماعندي شي اسويه روحي ماصدقت احصل حد تو تووك ويذ..(للكلام معاه)... كامون ليتس غو.. 
مشيت جدامه والخجل تملكني..هذا رززه... لو حد شافنا شو بيقول...بعدين بالنسبه لي غريب... راشد انه احس انه غريب فمابالكم بهذا... 
بس بيني وبينكم كتمت شعوري غصب عشان ما احسسه انه غريب...كاسر خاطري... 
كيف عايش طول حياته من دون مايعرف معنى العايله الكبيره والاهل..حتى خوان وخوات ماعنده...الظاهر امه ماكانت تبغي تيب عيال وايد..حالها حال كل الاجانب..!!.. 
فتحت باب البيت وطلعت وطلع مبارك وراي وهو يمشي بصمت وايديه فجيوب الشورت.... 
يتني رغبة مفاجئة اني اركض بعيد عنه...بس بيقول عني خبله...والا لبسها جنّـــي على هالليل...!!.. 
دخلت المطبخ وولعت الليتات ..دخل مبارك المطبخ بعدي وهو يدور بعيونه على المكان.... اول مره يشوف المطبخ...! 
فتحت الثلاجه ادور دبة ماي... فجاه وصلني صوته المتحمس.. 
مبارك: وااااااااااااااااااااو كورن فلكس...الله... 
عقدت حياتي مستغربه....كورن فلكس؟؟.... من وين يانا؟ محد عندنا ياكل هالسوالف..!!.. 
مسكت دبة الماي وسكرت باب الثلاجه وانا ارفع عيني له باستغراب.... شفته ماسك علبة الكورن فلكس ويدور طاسه صغيره يحط له فيها... 
كتمت ابتسامتي يوم ادركت ان الكورن فلكس مال البشكاره....لكن يوم الاخ مبارك مشتهنه برايه ياكله...!!. 
حطيت دبة الماي عالطاوله وطلعت له طاسه صغيره وخاشوقه (ملعقه).. وعطيته اياهن مع ابتسامه... 
مهرة: اسخن لك حليب.؟؟!. 
مبارك: واي؟؟... 
مهرة: عشان تحطه عالكورن فلكس..؟؟..ماتبا حليب.؟!!. 
مبارك: نو..آي مين يس...آآآه...انا اصب الحليب عالكورن فلكس كولد..( بارد)... 
قلت بدون حاسيه.. 
مهرة: يااااااااااااااع...!!!.. 
مبارك: هههههههههههههههه ليش عادي..!! 
مهرة: مادري نحن مانشرب الحليب بارد..!!!.. 
مبارك: آي دو...( انا اشربه بارد)... 
ابتسمت مره ثانيه يوم ادركت ان الاجانب يشربون الحليب بارد ... مايحبونه حار..مادري كيف يعيبهم.. والظاهر ان ام مبارك ماثره فيه... 
فتحت الثلاجه مره ثانيه وطلعت له حليب طازج... 
طلعنا من المطبخ وسرنا صوب البيت وهو قاعد يتلذذ بالكورن فلكس...اللي يقول عاطينه كيكه والا شي...!! 
مبارك: يو نو (تدرين) من متى ماكلت كورن فلكس..؟!.. 
التفت له وعلى ويهي سؤال صامت.... 
مبارك: من اسبوع وكم يوم تقريبا...من بدينا نفضي بيتنا ونتجهز للرجعه هني... همم...بيتنا اخترب فوق تحت وقمنا مانحصل اني ثنغ وي نيييد..(أي شي نحتاجه)... 
مهرة: هههههه مب فتره طويله...شكلك مدمن عليه... 
مسكت له الباب عشان يدخل..وبعد مادخل سكرت الباب وقفلته... 
مبارك: لا مب مدمن بس تعودت اكله ايفري داي ( كل يوم)... 
شفته يتجه للصاله اما انا اتجهت للدري.. 
مهرة: تصبح على خير.... 
التفت لي بسرعه وقال باستغراب.. 
مبارك: where are you going?? 
مهرة: sleep 
مبارك: نو نو نو نو... شو يرقدج احين بتخليني يالس اروحي بالملل...!! 
مهرة: ههههههههه..روح ارقد انزين... 
مبارك: لا مب ساير ارقد اظن ماشي باقي عن صلاة الفجر...يالله عاد... 
ابتسمت وانا اطالع مبارك بفخر.. زاد اعجابي بخالي...شكله ماقصر بتربيته لمبارك رغم الغربه...!! مبارك محافظ على صلاة ويعرف ربه وهذا شي مطمن..!!.. 
ولهالسبب بس...رضيت اني اسليه شوي....شوي بس.!!!.. 
دخل قبلي الصالة ودخلت انا بعده وقعدت على كرسي بعيد...بيني وبينه حوالي اربع كراسي... 
مهرة: هممم...ماقلت لي...شو رايك بالامارات بعد مازرتها؟؟؟.. 
بلع مبارك اللي في ثمه وهو يبتسم.... 
مبارك: very beautiful…. And very hot ( وايد حلوه....ووايد حاره).. 


مهرة: ههههههههه يالله كم اسبوع وبتتعود عالجو وبتصير تشوفه جو حلو.. 
مبارك: آي هوب سو (اتمنى)..هههههههه... اقدر اسالج سؤال..؟ 
مهرة: تفضل.. 
مبارك: شوفيها ايدج..؟؟..لاحظتها من دخلتي الميلس بس استحيت اسال... 
نزلت عيوني بعد ما حسيت باحراج خفيف.... 
مهرة: ماشي خطير..انكسرت ايدي من فتره...طحت عن الدري... 
عقد مبارك حياته.. 
مبارك: اوووه..ذاتس باااد..( هذا سيئ)...سلامات... 
مهرة: الله يسلمك... هممم...خالي هو اللي علمك العربي صح..؟ 
مبارك: يس... ابويه وايد حريص تجاه اللغة...ماكان يبغيني اتاثر.. ويعصب وايد علي يوم اتكلم انجليزي في وقت ما كون محتاج فيه اتكلم انجليزي..او حتى لو اشبك برمستي كلمات انجليزية يعصب علي وايد... ههههههههههه اليوم طول القعده وهو كل شوي يطالعني بنظرة سمممممم... 
مهرة: ههههههههه ليش؟ 
مبارك: انا يوم اتوتر تلقيني اخربط بكلامي وايد...اتكلم انجليزي اكثر من العربي..وكنت متوتر على طول القعده مع الرياييل في الميلس...تدرين يوم انا صغير بطيت لين ما عرفت افصل بين اللغتين..كنت اتحسبهم لغة وحده... ابويه يرمسني من صوب وامي تتفاهم معاي بطريقتها من صوب ثاني... 
هزيت راسي له بتفهم...فعلا صعب عليه يتربى فوضع مثل هذا... كمل كلامه مبارك وهو يضحك فجاه.. 
مبارك: يو نوو... اليوم اكثر يوم تكلمت فيه عربي ان ماي انتاير لايف..(في حياتي كلها)... 
مهرة: ليش؟.. ماكان عندك ربع عرب في بريطانيا..؟ 
مبارك: اوفكورس (طبعا)...كان عندي... بس تدرين ..العرب يوم يسيرون هناك...مادري كيف اقولها لج...همم... مايحبون يتكلمون عربي... يعني يسرون يدرسوون ..ويبون يطورون اللغه...فيتكلمون انغليزي حتى مع العرب... 
مهرة: يعني اغلب الوقت كنت تتكلم عربي في البيت بس .!!. 
حط مبارك الطاسه عالطاوله جدامه وشل كلينكس... 
مبارك: نوت اول ذا تايم (مش كل الوقت)... في البيت عندنا امي...ماكانت تعرف عربي زين مازين... فبوجودها كنا نضطر نتكلم انغليزي احيانا...لانه نتعب من كثر ما نترجملها...الله يرحمها....لكن يوم نكون رواحنا نتكلم عربي عادي... 
اعتدلت في يلستي وسالته بفضول.. 
مهرة: اللغة علمك اياها خالي..بس تعرف تكتب وتقرا.؟؟!! 
مبارك: هي اعرف...بس الله لا يراويج خطي بالعربي كيف لووعه... 
مهرة: كيف تعلمت؟؟..في مدارس او شي؟ 
مبارك: لا مب جي... ربيع ابويه اللي سافر معاه من الامارات ..دكتور تاريخ في الكولج.. علمني الحروف والكتابه والقرايه ..ابويه بحكم شغله ماكان فاظي يعلمني لكنه كان يساعد...وفوق العربي علمني شوي تاريخ لكن ابدا ما استوعبت شي ولا حبيت الماده...تميت لين 15 سنه وانا معلوماتي بالقرايه والكتابه مثل معلومات ياهل صف ثاني او ثالث.. بس عقب يوم كبرنا شوي ابويه نصحني اقرا وايد من الكتب ..بس ماحبيت السالفه...فقمت استخدم انترنيت وايد...شوي شوي تحسنت قرائتي وكتابتي....كل اللي كنت ادور عنه هو الامارات...صور ومقالات وتاريخ... والحين معلوماتي لاباس فيها.... 
حسيت باعجاب لروحه المثابره هو وخالي... 
مهرة: حياتك غريبه...ومليانه... 
مبارك: ههههههههه انا ادري ان نحن بالنسبه لكم غرب...تبين الصدق حتى انا اشوفكم غرب...لكن شعوري من داخل مختلف... تقريبا حبيت كل شي طاحت عليه عيني من نزلت من الطياره... بما في ذالك انتوا... ماتتصورين شكثر عنالي يوم نزلت من الطياره وشفت لاول مره بعيني الامارات...شكثر كنت مستانس وانا اشوف الشباب بكنادير وسفر...والحريم بعبايا وشيل سود ومتغشيات...وشفت العيايز بعد ببراقع...هههههههه ..شفت عيوز برا المطااار يوم طلعنا ..صغيره ومدربحه جي ولابسه برقع... تميت اطالعها وانا شاق حلجي مستانس..وشكلها انقهرت مني او تتحسبني اضحك عليها...سمعتها تتحرطم وتهز راسها متظيجه...والله يامهرة بغيت اسير والوي عليها واحبها على راسها من وناستي... حسب علمي اغلب الامهات في الامارات جذي اشكالهن...كنت متحمس طول الطريج لين ماوصلنا بيتكم... بس يوم وصلنا وشفتكم... مادري احس انكم ماتقبلتونا.. ومب فرحانين بنا مثل مانحن فرحانين بكم... 
مهرة: لااااااااااااه ليش تقول جي حرام عليك... نحن بس ..متفاجئين شوي... 
مبارك: آي كان اندرستاند ذات..( اقدر افهم هالشي)...بس مهرة انا اقدر اميز بين الصدمه ...وعدم التقبل... 
مهرة: منو اللي حسيت به مب متقبل؟ 
مبارك: سهيل.. 
قالها بدون تردد كان الاسم حاضر في باله من فتره طويله... 
مهرة: سهيل..مريض اليوم..يعوره راسه من اصبح لا تشره عليه..هو مب في احسن حالاته..بس فتره وبسيطه وبيتعود عليكم وبتتعودون عليه...هو اصلا حبوب وطيب وايد.. 
مبارك: ادري بس... آآآه... I liked seef... (حبيت سيف)...سيف طيب وراعي سوالف ومرح... 
ابتسمت لمدحه لسيف... 
مهرة: وراشد.؟..لازم تتاقلم مع راشد لانك بتسكن في بيتهم...وعلى فكره هو ربيع سهيل الروح بالروح مايتفارقون.. 
مبارك: لاحظت هالشي...وانا ماعندي بروبلم ويا أي شخص... 
مهرة: صدق صدق مبارك...ليش مارقدت.؟؟ 
مبارك: مااشي بس...تعرفين كل شي يديد علي..المكان ...الجو...الناس...تقدرين تقولين من الحماسه والوناسه ماقدرت ارقد...اخاف ارقد وانش واحصل عمري في لندن آغين... 
سكت..حسيت انه قاعد يتذكر لندن وحياته فيها.... رجعته الامارات بتشكل تغيير جذري له... وفعلا تمنيت انه يرتاح هني...سكت انا بعد محترمه ذكرياته هذي... 
وبعد دقيقه.. 
مبارك: انتي في الكولج صح..؟ 
مهرة: همم..في الجامعه...اول سنه جامعية لي.. 
مبارك: انا ابا اكمل دراسه... بشو تنصحيني..؟؟ 
مهرة: هممم اقترح عليك تاخذ نصيحه شيخه هي اكثر خبره مني بهالامور... 
عقد مبارك حياته.. 
مبارك: شيخه ذا اوذر غيرل .؟؟..(البنت الثانيه)... 
مهرة: هي البنت الثانيه اللي كانت موجوده في الميلس ...قاعده عدال راشد... 
مبارك: هي هي هي... شيخه اخت راشد صح..عيال خالتي ميره.. 
مهرة: صح.. عندهم اخت كبيره بس ساكنه في دبي..بتشوفها قريب اكيد... 
مبارك: is she nice girl?(هل هي بنت لطيفه؟).. 
مهرة: منووه فاطمه؟؟.. 
مبارك: لا..شيخه... راشد وعرفت انه عاقل ورزين...ناقص شيخه...بسكن فبيتهم صح.. 
مهرة: ههههههههههههههه شيخه فنانه وطيبه وراعية سوالف... بتعيبك... 
قلت له هالكلام للتشجيع...لكن من داخل مش متاكده من ان شيخه بتتقبل مبارك بشكل جيد... لين الحين مانسيت موقفها العدائي تجاهه وتجاه خالي... 
فجاه قال مبارك.. 
مبارك: دو يو هيير ذات..؟!!...(تسمعين؟)... هذا الاذان؟؟... 
سال سؤاله بحماس واضح..شكله اول مره يسمع اذان.. 
مهرة: هي ..هذا الاذان الاول...بعدها الاقامه... بسير اوعي سهيل وسيف عشان يصلون في المسيد.. 
مبارك: بيروحون المسيد.؟؟؟.. ابا اروح ... 
مهرة: ولا مره صليت فمسيد..؟؟ 
مبارك: ولا مره... 
مهرة: خلاص عاد دامك في الامارات على كل صلاة لازم تروح المسيد تصلي... 
مبارك: اكييييد... 
طلعت من الصاله ووقفت عند الدري...استحيت اركب جدامه... 
مهرة: اركب.. 
مبارك: ليديز فيرست..( السيدات اولا)... 
مهرة: هذا منطق لندن ودره نحن ماعندنا جي...يالله اركب... 
ظحك مبارك وتقدمني ...خليت مسافه بيني وبينه وركبت انا بعد... 
فوق ..وقبل ما ادق على غرفة سهيل..زقرني مبارك مره ثانيه... 
مبارك: مهرة.... ابا اسالج سؤاال.. 
مهرة: تفضل.. 
مبارك: عندج صوره لــ...لخالتي الله يرحمها..؟!!.. 
مهرة: هي عندي... تبا تشوفها..؟ 
كسر خاطري...اكيد كان يتمنى يشوف خالاته الثنتين طول عمره واحين ماحصل غير وحده....اكيد يتمنى يشوفها... 
مبارك: ياريت.. 
مهرة: لحظة بس بييبها لك... 
وقف مبارك عدال باب غرفتي بينما انا دخلت ويبت له الصوره...اللي تم يطالعها بحنان وابتسامه خفيفه...وبعدها عطاني اياها... 
مبارك: thanks.. it was nice talking with you (شكرا... وكان الكلام معاج حلو)... 
مهرة: شكرا... لا تنسى توعي خالي للصلاة اكيد يبا يروح... 
مبارك: اكيد...عن اذنج.. 
ابتسم لي وراح لغرفه سيف اللي ساكنين فيها الحين...بينما اناتوجهت لغرفة سهيل ادق عليه هووسيف الباب عشان يقومون للصلاة... 
ومن داخل مستغربه من نفسي كيف ما حسيت باي نفور تجاه مبارك... ياترى شو السبب..؟!!.. 
-------------------------------------------- 
اليوم: الخميس... 
المكان: سيارة جمال... 
الوقت: الخامسة والنصف مساءا.. 
-------------------------------------------- 
(سيف).... 

التفت وانا اضحك لجمال اللي مازال الاستغراب مسيطر على ملامحه... 
سيف: ههههههههههههههههه شفيك..؟ 
جمال: مب مصدق ياخي... 
سيف: دام نحن يالله يالله صدقنا كيف انته..مالومك.. 
جمال: واحين هم ساكنين فبيت خالتك.؟؟؟ 
سيف: هي.. بعد الغدا شلوا شنطهم ووداهم راشد...
مال: واحين نحن ليش سايرين هناك..؟؟ 
سيف: يوووووووووووووه عيزت من كثر ما عيدلك مبارك يبا يسير السوق.. 
جمال: هي صح.....حق شو انزين امس واصل ويبا يطير السوق.. 
سيف: يبا ياخذ تيلفون يديد ... لف الدوار وخذ يمين... 
سكت جمال ونفذ تعليماتي .... 
سيف:اقولك... ترا مبارك عيونه خضر..لا اتم مبحلق فيه..!! 
جمال: شو شو شو..؟؟؟.. عيونه خضر..؟.. 
سيف: عيونه خضر ويخبلن ياجمال... 
جمال: يخرب بيته..!!! 
سيف: ههههههههههههههههههههههههههههههههه...قول ماشاء الله 
جمال: ماشاء الله... والله عندك ولد خال بيستانسون عليه الشباب... 
سيف: هاااه هاااه عين خير لا تخبل بالولد من اولها.. خله يتعود علىاهله اول عقب جان تبا توديه عند الشباب عقولتك... وعلى فكره يلبس بنطلون وقميص.... 
ظحك جمال... 
جمال: بعاااااااااد... !!!...والله انه تحفه... وين وين بيت خالتك روحي تحمست اشوفه هذا اللندني... 
سيف: ياويلك ان قلت له جي بيحط فخاطره.. 
جمال: جب جب... لاعت جبدي منك ياخي اللي يسمعك يقول نرمس عن بنية مرهفة الاحساس...وين بيت خالتك..؟ 
ظحكت على جمال ودليته بيت خالتي ... 
كان مبارك يتريانا وهو اللي فتح لنا الباب.. 
ابتسم لنا مبارك ابتسامه وسيعه... 
مبارك: مرحباااا الساع... 
التفت لي جمال مع ابتسامه ماكره... 
جمال+سيف: السلام عليكم... 
مبارك: وعليكم السلام والرحمه....قربوا.. 
فتح لنا مبارك الباب على وسعه عشان ندخل... 
سيف: لا مبارك خلنا نروح السوق دامه الوقت توه ... 
مبارك: لا افا عليك سيف مايصير....قربوا... 
لا مجال الريال مصرر... التفت لجمال وشفت بعيونه نظره كانه يقول" ياحية يوم يعرف المعنى بعد..".. 
قفل جمال سيارته ودخلنا البيت...في الطريج للميلس... قلت لمبارك.. 
سيف: مبارك ..هذا جمال ربيعي... جمال هذا مبارك ولد خالي يابر... 
مد مبارك ايده وهو مبتسم لجمال.. 
مبارك: hi…how do u do? 
جمال: بخير الله يسلمك هههههههههههههه.. 
مبارك: هههههههههههههههههههه...اسمحلي هذي عاده لازم نتخلص منها... 
جمال: لا خذ راحتك عادي... نعرف نمشي حالنا بالانجليزي... 
دخلنا الميلس وهناك حصلنا راشد مع سهيل يالسين... ويلسنامعاهم.. 
وبعد ربع ساعه ردينا قمنا وطلعنا... 
مبارك: آآآآه..ويت اسكند...نسيت نظارتي بييبها... 
ركبنا انا وجمال السياره ونحن نتريا مبارك.. 
سيف: شرايك فيه..؟ 
جمال: حلوووووووووووو.... على فكره عيونه مب خضر كامل فيهن لون رمادي جي.. 
سيف: هههههههههه مالت عليك ما اطري شكله..اقصد هو شخصيته شرايك فيه.. 
جمال: هيي...لا شكله حبوب وراعي سوالف...كم عمره قلت لي؟ 
سيف: عشرين..اكبر مني بسنتين ..واكبر منك بسنه... 
جمال: عيل ليش احس انه اصغر منا ولازم نعطف عليه.!! 
سيف: يمكن لانه نفسه متواضعه وايد وبسيط... شوف شوف اكوه يا...ماتقولون لبناني وكاشخ.. 
جمال: هههههههههههه هي والله... 
ركب مبارك معانا وسرنا به السوق...وحطنا به عالمحلات لين ماعيبه واحد وخذه...كنا على وشك نرد البيت يوم خطرت فبالي فكره... 
سيف: مبارك... ماتبا تشتري لك سفر ونعلان وتفصل لك كنادير... 
بطرف عيني شفت جمال يكتم ابتسامه بالغصب... 
ومبارك التفت لي مستغرب.. 
مبارك: وااات..؟؟؟.. ليش.؟.. 
سيف: بس..انته احين في الامارات بتم تلبس بنطلون وقميص عند الرياييل.؟!.. 
مبارك: وشو فيها.؟ 
سيف: ماشي بس ..تدري مب لبسنا هذا... 
مبارك: I don’t know man..!!!.. 
كان مبارك متردد بالفكره..فماحبيت اضغط عليه... وخليته على راحته... 
فجاه قالي.. 
مبارك: تدري سيف.. ابا اخذ ليسن مال هني.. 
ابتسمت..مبارك وايد متحمس عشان يندمج في الجو هني ويستقر...وكله يبا يخلصه بسرعه بسرعه... 
سيف: تدري انا بعد ناوي اروح اسوي تراي عالليسن...كملت الـ 18 وعادي اخذ الليسن احين... 
مبارك: حلوو..يوم بتسير بسير وياك عيل.. 
سيف: تم... وين تبانا نسير؟.. جمال عندك شغل انته؟ 
جمال: لا عادي... تبون تسيرون بقعه.؟ 
سيف: بنحوط مبارك شوي في العين....شرايك.. 
جمال: رايي من رايكم...بنحوط شوي لين العشا..بنتعشى برا وعقب كل حد يرد بيته... 
وعلى جي تمينا نحوط ويا مبارك المستانس في العين... وحسيت انه كان وايد مستانس.... 
بيني وبينكم بديت احب ولد الخال هذا...رغم اني ماشوفه من اهلي..احس به واحد من الربع ... 

----------------------------

اليوم: الخميس.. 
المكان: في احد فنادق حلب.. 
الوقت: الثالثه ظهرا بتوقيت سوريا... 
--------------------------------------- 
(ناصر)... 

دخلت الغرفه بتعب ودخل وراي عبدالعزيز وعلى ويهه نظرة غريبه... 
كنت ميت من التعب... عقيت بعمري على شبريتي وانااتنهد... 
عبدالعزيز: يالله...شفيييييييييييييك.؟؟ 
ناصر: تعبان والله ...خلني ارقد مب ساير وياكم العصر... 
عبدالعزيز: لاحظت انك كنت تجلب امس مارقدت..ولا خليتني ارقد بعد...شوفيك..؟ 
تنهدت ما ابغيه يذكرني باللي كان شاغل بالي امس... 
مهرة والبنت اللي شفتها فبيت بو احمد.. كانن شغلي الشاغل امس قبل ما ارقد...!! 
بين مهرة وذيج البنت فرق واضح وكلي... بس كيف عيبني بنتين في نفس الوقت..لكن كل وحده مختلفه عن الثانيه...!!.. كم ذوق عندي انا..؟!!.. 
وفكره ثانيه غريبه خطرت على بالي... مهرة مب قادر اوصلها...ولا بقدر اوصلها...لكن هذي بلى...اقدر اوصلها...مادري من وين وليش خطرت فبالي هالفكره ... 
لكني فعلا ملّيت من حياتي... محتاج تغيير جذري.... !!! 
عبدالعزيز: طالع..؟؟..رد يسرح مره ثانيه...ايييه ناصر..؟ 
انتبهت له وانجلبت على ظهري ومازلت احس بتعب.. 
ناصر: هااااه...

عبدالعزيز: شفيك...شو شاغل بالك.؟ 
ناصر:آآآآآآآخ... احم..اخبرك ماتخبر علي.؟؟ 
عبدالعزيز: افا عليك..فبير ان شاء الله.. 
ناصر: اوكي... بس ماتفهمني غلط ولا تنقد علي... 
عبدالعزيز: ههههههههههههههههه ياخي قول حمستني.. 
ناصر: امس يوم كنا فبيت بو احمد... يوم سرت اتغسل في الحمام بعد العشا...دخلت باب غلط..وشفت بنت هناك... 
سكت وانا متوقع يفهم الباقي... 
عبدالعزيز: الله يهديك شقايل تدخل عالبنت جي...!! 
ناصر: شدراني عبدالعزيز انتوا ما اشرتولي صح يوم دليتوني الحمام.... 
عبدالعزيز: لاحول ولا قوة الا بالله... انزين وبعدين.؟ 
ناصر: ولا شي... 
عبدالعزيز: يعني متلوم عشان جي مارمت ترقد.؟؟ 
ابتسمت...عبدالعزيز يتحسبني شراته...ليته كان هذا هو السبب في عدم رقادي... انا مارقدت لانه البنت عايبتني صدق.. 
ناصر: لا مب هذا هو السبب يا عبدالعزيز ومابقص عليك...البنت عيبتني... 
عقد عبدالعزيز حياته.. 
عبدالعزيز: طلع هالافكار من بالك يا ناصر مب زين... 
ناصر: ادري انه مب زين...بس ماقدرت اطلعها من بالي هذي هي السالفه وبس...المهم انا برقد.. 
عبدالعزيز: شو يرقدك بعد شوي بياذن العصر... 
ناصر: يوم بياذن بنش اصلي وبرد ارقد..بس صدق مب ساير وياكم اليوم خلوني.. 
عبدالعزيز: اسمينا مابنخليك ترقد تخرب رقادك عقب مول مابتطلع ويانا صدق.. 
ناصر: دخيلك.. 
عبدالعزيز: لا.. 
ناصر: بعطيك اللي تباه بس خلني ارقد الليله... 
عبدالعزيز: مستحيل... 
وعلى هالحال تم يغايظني ومصر اني ما ارقد...وفعلا ماخلاني ارقد الا ساعه وحده بس بعد صلاة العصر... 
ساعه وحده تعبتني ماريحتني.... وقمت وانا عندي صداع... 
وعقب يانا علي وطلعنا مره ثانيه من الفندق... 
لكني ماقدرت اطلع لا مهرة اللي تولهت عليها.... ولا البنت اللي تولعت فيها يديد... 
والله يعيني على ما ابتلاني.. 
---------------------------------------- 
اليوم: الجمعه.. 
المكان: غرفة يوسف.. 
الوقت: الحادية عشره والنصف صباحا.. 
----------------------------------------- 
(يوسف)... 

عقدت حياتي وانا اقرا ايميل وضحه الصغير جدا.... طوله ثلاث سطور.. وهالثلاث سطور لوتجمعها بتطلع سطر واحد..!!.. 
تقولي فيه " شكرا على سؤالك...يدوه هي اللي في المستشفى عندها مشكله في القلب هذا غير ان فيها السكر فتعبانه وايد... دير بالك على نفسك وباي.".. 
حسيت ان بعدها زعلانه علي... وهالشي حز فخاطري...انا مابغيها تزعل علي اباها تفهم موقفي... هي احين مخطوبه...وحسب علمي الخطبه ماتفركشت لين الحين الظاهر انهم حلو مشاكلهم... 
عيل وين تبانا نرجع لبعض؟ مانقدر...الا قيس نتعذب... 
فكرت ارد عليها...بس شو بقول اكثرعن ماقلت..!!!.. 
انفتح الباب فجاه ودخلت منى... 
منى: وااااااو لاول مره في التاريخ انا اخلص قبلك وانته متاخر... يالله يا بوي.. 
يوسف: وين؟؟ 
كانت منى لابسه عباتها وخالصه ومتكشخه... 
منى: نسيت..؟؟؟.. ترا يدوه امس قالت كلكم تعالوا تغدوا عندنا..وقوم امايه ومحمد ساروا..ماباقي غيرنا...يالله.. 
يوسف: اوهوووو يدوه عزايمها ماتخلص...سيري تحت انزين بتلبس وباييج.. 
منى: هب تقعد لي تتكشخ ومادري اشو...لا تبطي.. 
يوسف: منّــــووووووووه..!!! 
منى: اوكي اوكي... 
طلعت من الغرفه..ومامرت ثواني الا وهي راجعه توايج..رفعت صبعها السبابه بتهديد.. 
منى: شوف بعطيك خمس دقايق ان مانزلت بروح عنك...!! 
مسكت دفتر صغير كان عالمكتب عدال الشاشه وفريتها به...شردت وهي تظحك... 
ناقصنج انا اروحي معصب..!!!.. 
رجعت للايميل مره ثانيه وارسلت لها رساله.. 
" سلامتها يدتج ياوضحه..ماتشوف شر... وماكان له داعي هالاسلوب بالكلام... خلينا نتفارق وكل حد راضي عالثاني مب زعلان..جذي الفراق بيكون اسهل علي وعليج... واذا كنت انا اتخذت قرار ما عيبج ومب راضيه به... فلاني اكبر منج وافهم منج... واتخذته لمصلحتج انتي قبل مصلحتي.. .. حبنا كان احلى شي صارلي فحياتي وبيتم جي...لكنه تحول لعذاب في النهاية وانا ماريد اعيش بهالطريقه.... خلي النفوس طيبه.. وديري بالج على نفسج زين... ومره ثانيه الله يقوم يدتج بالسلامه... فمان الله.." 

ارسلت لها الايميل وقلبي يعورني عالوضع اللي وصلنا له...واللي ماكنت اتصور ليوم اني بوصل له... سكرت الكمبيوتر ودخلت الحمام اتوضا...بدلت ثيابي وتسفرت... ابتسمت يوم تذكرت عطري اللي في السياره اللي تحبه كنه... وقررت اني اتعطر منه يوم اركب...خذت اغراضي ونزلت لمنى... 

يوم وصلنا بيت يدوه شفت سيايير اكثر من المعتاد...!!! 
يوسف: منو عندهم؟... منو غيرنا معزوم؟ 
منى: مادري... 
مسكت تيلفوني اتصل بمحمد...وسالته منو موجود..وقالي ان عيال خالة مايد موجودين وهم ثلاثه كلهم عزابية... اماابوهم فكان مسافر ولا حضر.. 
كلهم متيمعين بسبب طلعه مايد من المستشفى بالسلامه... 
نزلنا انا ومنى ودخلنا البيت...ماحبيت ادخل سيارتي لاني شفتهم موقفين سياييرهم برا.... 
يوسف: خلج متغشيه لين ما تدخلين البيت..عيال خالتهم هني... 
سكتت منى..يوم دخلنا البيت حصلنا خليفه ولد خالتهم الصغير اللي عمره21 سنه تقريبا واقف عدال الميلس..ووحاط ايده على خصره شكله متظايق من شي...يمكن من الحر... 
يوم شافنا وشاف منى معاي نزل عيونه تحت...بينما منى مشت بسرعه للبيت.. 
يوسف: السلام عليكم... 
خليفه: وعليكم السلام والرحمه ..مرحبا الساع بيوسف.. 
يوسف: شحالك خليفه ...؟ عساك بخير.. 
توايهت مع خليفه.. وانا اطالعه مستغرب وقفته برا الميلس... 
خليفه: بخير وسهاله شحالك انته ؟ 
يوسف: الحمد لله بخير... خير خليفه اشوفك واقف برا.. 
خليفه: يابوك داخل اوني قاعد بصب القهوة عالرياييل..والدله مادري شفيها من تحت شكلها خربانه والا مب مزروره والا شي...وانجبت عليه وخيستني... 
يوسف: وااااااااال...وواقف في الشمس تترياها تنشف..؟ 
خليفه: هههههههه أي تنشف ياريال..واقف اتريا حد اييبلي كندوره من كنادير مايد ببدل ثيابي قبل الصلاة.. 
يوسف: ههههههههههههه ايوزلك عاد ثيابه؟ 
خليفه: اظني..انا وهو نفس الطول لكن هو شوي اعرض عني مسوي عضلات..هااااه...يابوها الكندوره.. 
يوم التفت حصلت الآنسة كنه يايبه كندوره مكوايه... ليش بالله؟؟..وين البشاكير..وين خواتج الصغار شحقه انتي يايبتنها..!!.. 
اطالعتني كنه ببرود وسلمت الكندوره لخليفه اللي خذها عنها بابتسامه... 
خليفه: مشكوووووووووره يابنت خالتي ماتقصرين... 
كنه: العفووووو خليفه ... 
والتفتت لي وشافتني اطالعها ببرود.... من داخل كنت احترق قهر.. ليش هي اللي طالعه له بالله.!!! 
كنه: ها يوسف ييتووا...شحالك؟ 
قلت لها بقهر.. 
يوسف: بخير.. 
رفعت كنه حواجبها مستغربه من هالرد الجاف... وخليفه شكله شم ريحه توتر بالجو .. 
خليفه: عن اذنكم بروح ابدل ثيابي فحمام الميلس... 
سلطت نظراتي على كنه وما التفت لخليفه اللي انسحب بهدوء.. اما كنه فتمت اطالعني باستغراب.. 
كنه: شفيك؟؟.. 
حطيت ايدي فمخابيه .. عشان امنع نفسي من اني اظرب هالشيطانه على راسها... 
يوسف: وين بشكارتكم..؟ 
كنه: تسوي الغدا في المطبخ... 
يوسف: ووين عويش؟ 
كنه: راقده.. 
يوسف: لطوف..؟!. 
كنه: تدرس عليها امتحان باجر...شفيك يوسف؟ 
يوسف: في هالبيت العود هذا محد غيرج انتي يطلع لخليفه بالكندوره؟؟؟... 
كنه: وشو فيها؟ 
يوسف: شو شو فيها..!!..عادي عندج يعني.. 
كنه: تراني اطلع جدامك مافيها شي...! 
يوسف: انا ولد عمج...غير.. 
كنه: وهو ولد خالتي واخته بتستوي حرمه اخوي...وعلى فكره متعوده عليه اكثر منك بعد شرايك؟.. 
يوسف: كنوه... عن لمغايظ مالي بارظ لج اليوم.. 
كنه: وليش كل شي تشوفه مغايظ انته مافيها شي لاتكبر المسائل... مايد اتصل بنا وقال هاتوا كندوره لخليفه ..والكل كان مشغول الا انا... مافيها شي... 
يوسف: بس اشوفج ماخذه عليه اكثر حتى عني انا ...!!.. 
كنه: والله خليفه مب خقاق شراتك مايزور ولا يسال ويوم يشوفنا يتم لابسنا...انته طول عمرك اصلا مب سائل فبنات عمك..حتى يتني فتره شكيت فيها انك تعرف اسمائنا...!! 
مسكت نفسي بالغصب.... كنت مظيج حدي.... انا خقاق.؟!!.. 
يوسف: انا مب خقاق يا انسه كنه...فيه شي يسمونه احراج... انا كنت استحي ويهي مب لوح... 
فجاه ابتسمت كنه...وعقب الابتسامه ظحكت ... 
كنه: تستحي..؟!... منا نحن؟...ليش بناكلك؟..وبعدين ماشوفك الحين تستحي شو اللي غيرك؟؟؟ 
يوسف: جلبي جلبي ويهج...ان شفتج طالعه الحوش بكفخج والله.... 
كنه: ماتروم.. 
يوسف: جربي وبتشوفين اذا اروم او لا.. 
مشيت عنها ودخلت الميلس عند باقي الرياييل... وانا من داخل مقهور من كنووه ومن طلعتها جدام خليفه... 
مهما كان هالشي عادي لكن انا مادري كيف اعتبرته شي غلط تسويه...!!.. 
------------------------------------------- 
اليوم: السبت.. 
المكان: بيت خلفان.. 
الوقت: الخامسه والنصف مساءا.. 
------------------------------------------- 
(مهرة)..... 

طلعت من حجرتي بعد ما تسبحت وبدلت ثيابي...مريت من حجرة سيف وسمعت اصواتهم داخل الحجره وهم يصاقعون ويظحكون... ابتسمت... 
علاقة مبارك بسيف صايره حلوه.... وكل يوم تزداد قوة اكثر واكثر... 
نزلت الصالة تحت.. وتلاقيت مع عمتي اللي كانت لابسه عباتها وبتطلع.. 
آمنه: مهروووه..انا بطلع السوق... 
مهرة: اوكي...آآه..عمووه...همم بتخطفين عالسوبرماركت؟ 
آمنه: هي..شو تبين؟ 
مهرة: ابا كورن فلكس... 
آمنه: اخخ مهرة شو تبينه هذا الا سقم....!!! 
مهرة: عموووه دخيلج... 
آمنه: ماعليه.. لا تغفلين عن البيت ترا عفرا محد عند هلها اليوم... 
مهرة: ان شاء الله... 
طلعت عمتي وخلتني اروحي في الصالة... قعدت ابدل القنوات وانا اتذكر هاليوم في الجامعه... كان ممل عالاخر.. كله بسببي انا... 
انا تعمدت اتحاشى سلوى وشلتها ورحت للكافتيريا الثاني...لكني حسيت بملل فظيع..وتمنيت اني ارجع واقعد معاهن... 
المشكله ان عليا وحمده ماعندهن بريك في نفس وقت بريكي انا...بريكهن الوحيد هو من تسع لعشر قبل محاضرة العربي..وانا اقعد معاهن الصبح كل يوم.. لكن الظهر اضطر اقعد مع قوم سلوى عشان ماقعد اروحي واواجه هالملل كله... 
كنت اقدر اسير واقعد عندهن بكل بساطه...لكني حسيت انهن شلّة مشبوهه من البدايه... كلمه سلوى اللي قالتها لي "حبيبتي" صعب اني اتقبلها... ماعليه اذا كانت تقصد الربعه لكني خفت من انها تقصد شي ثاني... 
تنهدت وانا افكر بانه مابين عليها أي شي...يمكن اكون ظالمتنها...!! 
ولين الحين ماظرتني البنت باي طريقه...سلوى تهتم فيني وتسال عني وتساعدني في كل شي...وانا جذي اجازيها.؟..باني اشرد عنها وارفض اني اقعد معاها.؟!!.. 
باجر بقعد معاهن..وبقولها اني كنت مشغوله... 
انقطعت افكاري وانا اسمع اصوات الضحكات اللي صرت اسمعها وايد هالايام تتقرب من الصالة... فتح سيف الباب ويوم شافني اروحي قال وهو يقطع ظحكته.. 
سيف: زين يوم اروحج....هههههههههه تعال ... 
تعاديت انا من ابتسامه سيف وابتسمت انا بعد... بس اول مادخل مبارك اختفت ابتسامتي.. 
دخل مبارك وهو لابس كندوره بيج غامق..ومتسفر بسفره لها نفس اللون...دخل وهو رافع خشمه فوق بشكل مسرحي وخاش ايده فمخابيه مستانس...وزام شفايفه... 
شكله كان يضحك.. 
مبارك: so..!.. what do u think?( شو رايج؟) 
مهرة: هههههههههههههههههههههههه .. شو مسوي بعمرك.؟.. 
مبارك: هذا اخوج ذبحني الا جرب وجرب...وجربنا... 
سيف: بس والله حلوه عليك...والله... 
اطالعني مبارك بعيونه الخضر متشكك.. 
مبارك: شو رايج؟ 
مهرة: هممممممم.... احلى عن البنطلون والقميص...بس بصراحه اخويه احلى عنك... 
سيف: هههههههههههههههههههههههههههههههه... 
قلت كلامي عشان اقهره شوي...بس بيني وبينكم... كنت ابغيه يرجع يلبس بنطلون وقميص مره ثانيه... مادري ليش..!! 
اطالعني مبارك بعتاب وصدمه.. 
مبارك: how can u say that??... that’s rode (كيف تقولين جي؟..هذي فظاظه).. 
رفعت خشمي انا بعد فوق وقلت له بخقه.. 
مهرة: he is my brother 
مبارك: and im your new cousin..( وانا قريبج اليديد)... لازم اجامليني شوي.. 
مهرة: ههههههههه انا ما اجامل... 
سيف: ماعليك منها شو عرفها هذي...المهم تقتنع انته...والله انك كاشخ... 
مبارك: غياظا فيج يامهرة بلبس كنادير من اليوم ورايح... 
مهرة: مب حلوه عليك لا تلبسها... 
مبارك: مالج خص انتي...غلطان انا يوم سالتج عن رايج..!! 
مهرة: وغلطانه انا يوم طلبت من عموه تشتريلك كورن فلكس....!! 
سيف: شو.؟؟؟ شو سالفه الكورن فلكس بعد..!! 
عظيت على شفايفي بقهر من زلة لساني...شو ابغيبه اقوله انا بعد..!!.. ابتسمت مبارك ابتسامه كبيره.. 
مبارك: you did?? .. oh thanks a lot ( صدق.؟... مشكوره وايد)... 
مهرة: العفو.. 
يلس سيف عدالي.. 
سيف: شو سالفه الكورن فلكس.؟ 
مهرة: ولد خالك يحب الكورن فلكس.. 
سيف: ههههههههههههه وابوي عليك... 
عقد مبارك حياته.. 
مبارك: وااات..؟؟؟...عااااااااااااادي.. مب انته تحب ام اند امز ....!!.. 
سيف: هذا حلاوه ... 
حرك مبارك ايده متظايج.. 
مبارك: what ever..!.. بروح ابدل ثيابي...!! 
نقز سيف ومسكه من ايده... 
سيف: لالالالا والله ماتبدل..احين بيينا جمال... 
مبارك: ادري عشان جي بسير ابدل.. 
سيف: لا والله بتظهر ويانا وانته جي... 
مبارك: لالالالالا ماقدر ماقدر.. 
سيف: ليش..؟؟.. لا والله ماتبدل ثيابك بنوديك اليوم عند ربعنا ونباك شراتنا وكاشخ وجي... 
مبارك: مادري سيف احس بغرابه مب متعود عليهن... 
سيف: بتتعود... 
مبارك: اوكي يوم بفصل لي كنادير لي عقب بلبسهن مب بسير وانا لابس ثيابك.. 
سيف: منو بيدري..؟؟.. بيتحسبونهن كناديرك.. 
مبارك: هههههههه..اظن التفصيل ياخذ وقت سيف... 
سيف: عادي تقدر تطلب ارجنت ويخلصن خلال يومين ثلاثه... 
مبارك: u think so? 
سيف: شو..؟؟ 
مهرة: هههههههههههههههههههههه... 
ماقدرت امسك نفسي من الظحك...شكل سيف يعتفس كل مايرمس مبارك انجليزي...مب لانه مايفهم.. بس لانه مايحب الانجليزي ..ودايما يحصل صعوبه في دراسة هالماده...!!.. 
مبارك: سكّت اختك..؟؟ قاعده الا تضحك علي.. 
سيف: مهرة جب.. 
قلت لمبارك.. 
مهرة: اضحك على سيف والله مب عليك.. 
ابتسم مبارك بينما سيف عصب علي... 
سيف: شووووووه...!! 
رد سيف يقعد عدالي وزغدني...وانا اضحك...

------------------------------


سيف متعود يمزح معاي جذي...لكن مبارك مايعرف هالشي.. اعتفس ويهه من حركه سيف يا ومسك ايده وسحبه بعيد.. 
مبارك: hey hey man…calm down.!!!( يعني اهدا).. 
تناقعنا انا وسيف من الضحك على مبارك وتم ويهه متوتر مب عارف شو السالفه... 
حط سيف ايده على كتف مبارك.. 
سيف: ههههههههههه والله انك يامبارك حفله... روحنا روحنا... 
رفع مبارك ايده صوبي بسلام سريع.. 
مبارك: سييي يااااا.... 
مهرة: اييه مبارك... 
رد التفت لي مبارك وعلى ويهه نظره بريئه.. 
مبارك: هاااه..؟!. 
مهرة: قول حق خالي ايينا...ماشوفه وايد وانا ماقدر اسير بيت خالووه ... 
مبارك: ان شاء الله بقوله... اوامر ثانيه.؟ 
مهرة: لا ماشي يالله روح.. 
عفس مبارك ويهه ورفع حواجبه وكان على وشك يرد عليه برد ساخر لكن سيف سحبه وياه برا البيت... 
وتميت انا اضحك عليهم فبالي.... 
صدقه سيف يوم قال ان مبارك حفله... 
------------------------------------- 
اليوم: السبت... 
المكان: سيارة راشد.. 
الوقت: السابعه والنصف مساءا.. 
------------------------------------ 
(راشد).... 

سكرت عن شيخه بانزعاج... 
راشد: طلباتها ماتخلص...ماصارت عملية هذي يوم قصينا عليها ذالتنا ذل كل يوم طلب...!! 
ابتسم سهيل بتسامح مع طاري شيخه.. 
سهيل: شو تبا..؟؟ 
قلت له وانا اقلد شيخه بالكلام والصوت.. 
راشد: راشد اقولك ابا ماك اريبيا... دخيلك يالله عاد انا ماطلب منك دايما... ويوم قلت لها مافيني قالت.. لا تنسى اللي سويتوه فيني وبعدني ارمسكم والا المفروض اتم زعلانه عليكم...!!!.. 
ظحك سهيل على تقليدي لشيخه... وظحكت انا وياه مقهور.. 
راشد: والله صدق ذلتني... ما تتبزا الا علي انا... 
ظربني سهيل بايده على جتفي بخفّه وقال.. 
سهيل: اييييه...ماعندك غير هالاخت لا تقصر فيها... 
راشد: الله يعيني عليها لين ماتعرس... 
حسيت بتوتر سهيل...ويوم التفت له فعلا شفت ويهه معتفس... 
راشد: شفيك.. 
سهيل: احم...آآه راشد.. ابغي ارمسك بموضوع... 
راشد: خير..؟! 
سهيل: خير ان شاء الله.. 
كنت وصلت عند ماكدونالدز..ووقفت... 
راشد: لحظة بطلب وبييك...بتخبرني بالموضوع ونحن نتريا.. 
سهيل: اوكي.. 
نزلت وطلبت ماك اريبيا لي ولسهيل ..ولمبارك وشيخه.... ورجعت مره ثانيه للسياره.. 
راشد: يالله..شو السالفه.؟ 
اعتدل سهيل في يلسته وقال لي بتوتر.. 
سهيل: راشد..همم... انا كنت ناوي على شي..بس ..رجعه خالي وكل هالامور..يعني..احس الوقت مب مناسب... 
ابتسمت... 
هذا طول عمره مايعرف يدخل في موضوع جاد من دون ماتتخربط اموره...مايعرف يشرح عدل..!!!!... 
راشد: من اول من اول... شو هوالموضوع اللي كنت ناوي عليه.. 
سهيل: هممم.... انا... انا نويت اني... اخطب.. 
فرحت فداخلي بصراحه علىهالقرار... رغم اني قريته فويه سهيل من قبل مايقوله... حسيت من كم يوم ان باله مشغول...لكني كتمت وناستي لين ما اتاكد... 
راشد: تخطب..!!..منووه..؟! 
رفع سهيل نظره صوبي بنظرة متفائله.. وساخره... 


سهيل: منو يعني... يالله راشد تسوي عمرك ماتدري عن شي مناك انته داري عن كل شي وساكت... 
ظحكت... 
فعلا انا ادري عن كل شي بس احب اتاكد بالكلام الصريح.. 
راشد: منوووه؟؟ 
سهيل: اختك.. شويخ.. 
راشد: هههههههههههههههه.... شو تبا تسوي حرب عالمية ثالثه..!! 
قال لي سهيل بخجل.. 
سهيل: عاد انا وهي نتفاهم مالك خص.. 
راشد: انزين..هههههه..بالبركه ان شاء الله..وانته تدري انه مابنحصل اخير عنك... وفي نظري انا محد غيرك يستاهلها هالخبله... ونظرتي ونظره ابويه وامي اظن هي نفسها.... 
ابتسم سهيل بفرح وااضح... حسيت بالوناسه تشع من كل خلية من خلايا سهيل... 
ادري انه يحب شيخه من زمن طويل... 
سهيل: تسلم ياراشد ..والله يعدي الامور على خير... بس شو رايك تشوف الوقت مناسب والا لا.؟ 
راشد: لا الوقت مب مناسب احين هم مرتبشين بخالي وغيره...تريا شوي لين مايستقر خالي ويحصل له وظيفه وبيت زين يستقر فيه...عقب اخطبها جان تبغي.... 
سهيل: جان ابغي..؟؟ ههههههههههه.. 
راشد: هههههههههههههههههههه بعد شو مابغصبك على اختي.. 
سهيل: والله انك اكثر واحد شفته يستهبل فحياتي.. 
راشد: هوايتي الاستهبال... لحظه بسيراشوفه جهز الطلبية او لا.. 
نزلت وانا احس بفرح من قرار سهيل....واخيرا تحرك...!!... 

يوم وصلنا البيت تجاهلنا الميلس ودخلنا البيت على طول... 
امي كانت قاعده تضحك...وشيخه تبتسم...وريال ثاني كاشخ ومتلبس...عقدت حياتي مستغرب... 
مبارك.؟؟؟؟؟... 
سلمنا انا وسهيل عالموجودين ...سار سهيل يحب امايه وقعد عدالها بينما انا تميت واقف... جدام مبارك مستغرب... حتى سهيل كان على ويهه الاستغراب بس احس انه يتعمد يتجاهل مبارك... 
اما انا بصراحه فكان يكسر خاطري... 
ابتسمت له بتشجيع.. 
راشد: شعليييييييييييييييييك شعليييييييييك بو الشباب والله وكشخت بالسفره والطربوشه...!! 
مبارك:هههههههههههه تسلم تسلم... لايقه علي..؟!.. 
راشد: لايقه ونص واطيح البنات بعد.. 
شيخه: هيي..علمه من الحين عالبنات...!! 
مبارك: هههههههههه لالا مالي حايه في البنات ... 
راشد: جذي اباك... عاد يوم شفناك باللبس الوطني مانبغي بناطلينك مره ثانيه...!!! 
ام راشد: خلو الولد على راحته يلبس اللي يبغيه... 
ظحك مبارك.. 
مبارك: هههههه لالا لحظة هذا مب لبسي انا ..هذي كندوره سيف غصبني البسها اليوم... بس انا مافصلت كنادير خاصه لي... 
راشد: مب مشكله باجر روح فصل لك...اذا تبا بسير وياك.. 
مبارك: مشكوور.. هي اباك تسير وياي لاني ذبحت سيف بالمشاوير الصراحه... 
راشد: فالك طيب.. ماطلبت... باجر العصر ان شاء الله... 
شيخه: من الصبح حاشرنا اون احس نفسي لابس خيمه... 
سهيل: ليش مب وسيعه عليك كندوره سيف لهالدرجه...!! 
مبارك: لا لا مب وسيعه ولا شي بالعكس قياسها زين... بس مب متعود...هذي كل السالفه.. 
راشد: تعودت تتـــزر زر يالهرم...!! هههههههههه.. 
شيخه: شريت لي ماك اريبيا.؟.. 
مديت ايدي بالكيسه لشيخه.. 
راشد: شريت لج وشريت لنا بعد... 
مبارك: مكدونالدز.. وااااااااو...ثانكس... 
راشد: فيه العافيه... امايه..ابغي ارمسج شويه .. 
ام راشد: خير يابويه.؟؟.. 
راشد: خير ان شاء الله انتي بس تعالي وياي... 
مشيت مع امايه لغرفتها وخليت سهيل مع شيخه ومبارك في الصاله ... 
وفي الغرفه... 
ام راشد: خير يابويه..شو مستوي زيغتني..؟ 
راشد: امايه الله يطولي بعمرج وانتي على كل شي بتتروعين..؟؟؟ ماشي صاير... 
قالت امي وهي تيلس عالكرسي.. 
ام راشد: عيل شوفيك يابويه.؟! 
راشد: ماشي بس بغيت اسالج عن خالي يابر .. هي صح وينه؟ 
ام راشد: طلع ويا ابوك .... 
يلست عالكرسي مجابل امي.. 
راشد: امي.. همم..خالي ومبارك لين متى ناوين يقعدون عندنا..؟ 
ام راشد: ليش يابوويه؟ البيت بيتهم ويقعدون قد مايبون... 
راشد: ادري امايه..انا ماعندي مشكله مع خالي ولا مع مبارك...بس لا تنسين عندنا بنت في البيت... والغرفه اللي ساكن فيها مبارك لاصقه فغرفة شيخه...يعني..مب زين صراحه... لو بعده خالي فوق ومبارك تحت بعد ارحم.. 
ام راشد: فديتك مابغيت اتعب خالك اخليه يركب الدريات... !!..وبعدين شيخه اكبر عن مبارك بسنتين.. 
راشد: ادري يا امي بس بعد مب حلوه... ماعليه انا مقدر الظروف بانهم حاليا ماعندهم بيت يسكنون فيه لكن بغيت بس استفسر لين متى...؟! 
ام راشد: انته احين اسكت عن السالفه... خالك ناوي يدور له بيت باجر... 
راشد: وبيتكم اللي ماجرينه ليش مايرد يسكن فيه؟ 
ام راشد: بيتنا فيه عرب شقايل بنروغهم..؟؟.. وبعدين خالك قال البيت كبير عليه هو وولده بس.. يباله بيت حجمة مناسب... 
راشد: ماعليه.. المهم انه مايعتمد انه يقعد هني على طول...والله مب علشان شي بس عشان شيخه..لو شويخ معرسه ومب ساكنه ويانا جان انا اروحي مارضيت انهم يطلعون عن بيتنا...بس عندنا بنت ..وتدرين البنت عوراتها وايده ..وشيخه تحب تاخذ راحتها في البيت ... 
ام راشد: مسكين هالولد مايقعد وايد مثل ما انته تتحسب..دومه يحوط ويا سيف... 
راشد: حتى لو.. 
ام راشد: خلاص ماعليه هي الا فتره وبتعدي ان شاء الله... 
تقربت من امي وحبيتها على راسها.. 
راشد: لا تظايقين عاد ياغزالي انتي..!! 
ظحكت امي.. 
ام راشد: لا فديتك مب متظايقه اعرف انك تحاتي اختك..!! 
راشد: فديتج والله...عن اذنج عيل.. 
ام راشد: الله يحفظك فديتك... 
خليت امي وطلعت للجماعه اللي يالسين في الصاله يسولفون وياكلون...ويلست وياهم اسوي مثلهم. 
اسولف واكل.. 
--------------------------------- 
اليوم: الاحد.. 
المكان: احد المناطق السياحية في حلب.. 
الوقت: الخامسه عصرا بتوقيت سوريا.. 
----------------------------------- 
(ناصر)... 

رفعت نظري لعلي اللي قاعد مجابلني.. ومن طرف عيني شفت عبد العزيز مع عماد واحمد يتناقش معاهم بموضوع جدي شوي... 
ناصر: علي.... اباك بكلمه راس... 
علي: حاضرين... 
قام علي عن الكرسي وقمت انا معاه... مشينا شوي بعيد عن الطاوله ورحنا لطاوله ثانيه ويلسنا... 
علي: خير ناصر.؟ 
تحنحنت... كنت بعيد التفكير مره ثانيه بالقرار اللي اتخذته امس... لكن ليش اعيد التفكير.. مافيها شي...!! 
مافيها شي ابدا وغيري وايد سوووها ومستانسين.... 
اكوه علي... مرتاح لابعد درجه... 
علي: ناصر...شفيك.؟!!. 
انتبهت لعلي اللي جدامي يترياني اتكلم... 
ناصر: انا قررت ياعلي اني...احم...قررت اني اتزوج... 
ابتسم علي على طول.. 
علي: بالبركه ياناصر ..قرار طيب ..هذا بس اللي كان ناقصنك...تتزوج وتستقر.. 
ابتسمت بتوتر.. 
ناصر: الله يبارك فيك.. 
علي: اكيد امك مستانسه بهالقرار .. 
ناصر: ماخبرتها الصراحه.. 
علي: عيل لازم تقولها باسرع فرصه... 
ناصر: آآه...اول بتزوج عقب بقولها... 
عقد علي حياته وسكت...وشك فكلامي... 
ناصر: علي.. انا ابااتزوج وحده شفتها فبيت عمك...!! 
علي: شووووووووه..!!! 
ناصر: قصر حسّك... 
قصر علي صوته وقال.. 
علي: ينيت انته... 
ناصر: ليش ينيت انته ماخذ من عندهم تراك.. 
علي: ادري بس انته كنت معارض هالفكره...شو اجبرك عليها احين.. 
ناصر: محد اجبرني... 
علي: بعدين تعال...وين شفتها وكيف..؟! 
ناصر: شفتها بالغلط يوم عزموونا... علي انته تدري انه قصدي شريف وماتقصدت اني اشوفها.. 
علي: لا يكون تبا تاخذها بس لانك شفتها..!!!..شوف هذا زواج اساسه غلط... 
ناصر: لا...انا اباها لانها عيبتني... من شفتها وانا ماروم ارقد ابا اخذها... 
سكت عني علي وتنهد...يحاول يهدي نفسه... 
علي: لحظه...خلنا نعيد السالفه من اول... 
ناصر: مافي شي نعيده من اول ...شفت بنت فبيت عمك وابا اتزوجها.. 
علي: واهلك..؟؟ 
ناصر: انته يوم تزوجت ماخبرت اهلك الا بعد فتره ... 
علي: وهالشي سبب مشكله لي في البدايه .... اهلك مابيتفهمون السالفه مثل اهلي خصوصا اانتوا اهل العين متعصبين وايد... 
ناصر: انا اتصرف مع اهلي...لا تخاف عليه... 
علي: ياناصر فكر... 
قاطعته.. 
ناصر: انته ندمان لانك خذت حرمتك..؟ 
علي: لا..وعمري مابندم.. 
ناصر: انته مقتنع بان كل شي نصيب...!! 
علي: طبعا.. 
ناصر: خلاص..اذا هالبنت من نصيبي بخذها ان شاء الله واذا مب من نصيبي مابخذها... 
تنهد علي مره ثانيه... 
علي: ناصر..انا يوم تزوجت كنت جاد... 
عصبت عليه.. 
ناصر: انابعد جاد شو تتحسبني باخذها لين ما ارجع الامارات عقب بطلقها..!!! 
علي: انته مدرك يعني انك بتم معاها طول حياتك ...لاني اذكر انك قلت لي مره ما اتخيل نفسي ماخذ شاميه... 
ناصر: انا جاد... وعارف كل شي وفكرت فيه زين.... واباها... 
علي: لاحول ولا قوة الا بالله...حرمتي عندها ثلاث خوات شو عرفني أي وحده تقصد... 
ناصر: هني المشكله... اوصفها لك.. 
علي: لا توصفها حرام.. 
ناصر: خوات حرمتك ماكد شفتهن..!! 
علي: بلى...بس نادر يعني... 
ناصر: اللي شفتها عيونها عسلية.. 
علي: بس بس عرفتها...لانه الباقيات عيونهن خضر ...سعاد الوحيده عيونها عسلية.. 
ابتسمت بفرح..

ناصر: سعاااد..!!!. 
ابتسم علي بياس يوم شاف الفرحه على ويهي...وهز راسه... 
علي: مب مصدق انك قاعد تكلمني بموضوع مثل هذا... والله بتيب لعمرك مشكله مع اهلك... 
ناصر: قلت لك انا اتصرف معاهم لا تخاف... المهم متى بنسير نخطبها..؟؟ 
علي: مادريبك... خلني استوعب ا ول.. 
ناصر: خير البر عاجله وانا حلى لي الموضوع الصراحه... وابا اعرس قبل ما ارجع الامارات واذا استلزم الموضوع بمدد اجازتي... المهم ارجع وهي معاي... 
علي: ههههههههههههه...مشكله الحماس اللي فيك... شقتك جاهزه لاستقبال عروس.؟؟ 
فكرت شوي... 
ناصر: لا...بس ماعليه بنجهزها رباعه هههههههههه... شوف.. البنت عيبتني.. ومن شفتها وانا افكر فيها..فليش اخلي البنت فخاطري يمكن هذي هي نصيبي... 
علي: بس انته ماتعرف عنها شي على طول قررت تخطبها.. 
ناصر: ما اعرف صح...بس بعرف ان شاء الله بعد العرس..المهم متى نروح نخطبها..؟؟؟ 
علي: هممم... انا بقول لاحمد انه بنزورهم باجر او بعده..لين مانضبط للموضوع..وبنسير انا وانته وعبدالعزيز وبنتفاهم ويا الشايب هناك... 
ابتسمت وفركت ايدي مع بعض بحماس واضح وظحك علي علي يوم شافني بهالصوره... 
علي: والله انك مينون اذا بتسوي هالشي.. 
ناصر: يننتني هالبنت يوم شفتها بصراحه... 
قالي علي بعتاب.. 
علي: نااااااااااااااااااصــــــــــــر... 
ناصر: سوري سوري... ظنك بيوافق.. 
علي: والله مادريبه.... هالشايب محد يفهم عليه... 
ناصر: الله يهديه ويوافق.. 
علي: ما اتخيل انك بترد الامارات معرس... اخاف اذا ماناسبك الوضع تعق عليه انا اللوم باني يبتك هني...!! 
ناصر: انته مالك خص... مب خبل انا... اعرف اني قررت هالشي بنفسي وانا مسؤول عن قراري وبعدين لا تفاول عليه ان شاء الله بتوفق وياها انا متاكد.. 
علي: شو دراك..؟ 
ناصر: هههههههههههههه يمكن ماتدري ..لكن اقدر اقولك اني اعرف كيف اتعامل مع أي نوع من البنات.... 
رفع علي عيونه للسما وهو يتنهد... 
علي: ياللــــــــه احمد ربي اللي هداك... 
ناصر: ههههههههه الحمد لله... 
كنت فعلا مستانس بهالشعور اليديد... باني مقبل على حياة يديده... لكن يوم تذكرت مهرة..خازت الابتسامه عن ويهي..!!.. 
لكن شو اسوي...! مهرة ماقدر اوصل لها.. وفوق هذا البنت كارهه شوفتي ومن تشوفني تموت من الخوف... اذا صار وتزوجتها..!!. بنعيش حياة غير طبيعية مليانه مشاكل وتناقضات..وفوق كل هذا..البنت بتكره نفسها وبتكرهني اكثر واكثر... خلها تعيش حياتها احسن... مع واحد احسن مني...يمكن راشد..ولد خالتها ذاك..!!... 
وانا ان شاء الله اني بنساها اذا خذت سعاد... 
رجعت الابتسامه مره ثانيه يوم رجعت سعاد تحتل افكاري...!! 
ومره ثانيه استغربت من التفاوت في ذوقي... من سووومه لمهرة...من مهرة لسعاد..!!!... 
وهالطريج لازم يخلص... خلني اتزوج واستقر وافتك... شو قاصرني انا ماعرس من اللي ابغيها..!! 
واذا كنت بتريا نوره لين ماتنخطب وتعرس شكلي بتريا وايد... نوره يمكن تكون فهمت قصدي لكن احتمال قوم يدوه ومايد مافهموا بعدهم اني مابغيها... 
ويمكن من اييهم حد يرفضونه بدون مايرجعون لها لانهم يتريووني انا... 
وفيه احتمال ثالث بان كل الناس يعرفون ان نوره عندها ولد عم ..يعني "معرس محتمل"... بالتالي يمتنعون عن الخطبه عشان مايتعرضون للرفض...!!.. 
صدق وضع يقهر... 
قمت انا وعلي ورجعنا للجماعه نكمل سوالف...لكن بالي انا كان مشغول بسوالف خاصه فيه...! 

اليوم: الاحد.. 
المكان: بيت خلفان.. 
الوقت: السابعه والنصف مساءا.. 
----------------------------------------- 
(مهرة)... 

كنت في المطبخ يالسه اسوي للشيخ سيف والشيخ مبارك كورن فلكس... 
تاثير مبارك مب زين على سيف...علمه عالكورن فلكس... وانا علمت مبارك ياكل كورن فلكس مع حليب ساخن... 
والسبب اللي خلاني اخدمهم اليوم هو " الامتنان" لمبارك... اللي قاعد من العصر يدرس سيف انجليزي في حجرته...!!.. زين جان بيفلح اخويه بالانجليزي ..نعمه... 
كانت الخدامه قاعده تسوي العشا ...وريحة الاكل الحلوه شاله الدنيا... 
سمعت صوت سياره تدخل البيت.. خليت اللي في ايدي وركضت للدريشه... 
وشقيت حلجي بابتسامه...مش لاني شفت راشد ياي بسيارته..لكن لاني شفت خالي ينزل من السياره ويتجه صوب بيتنا...اخيرا ياانا... 
رجعت للكورن فلكس..عشان اخلصه واروح بسرعه للبيت... 
وبعد دقيقه.. 
راشد: ياسلاااااااااااام شو هالريحه الحلــ....اووه..انتي هني..؟!!.. 
قال سؤاله الاخير بلهجه بارده وغير مباليه...لكني مااهتميت.. التفت له ببرود ورديت اصب الحليب عالكورن فلكس... 
اوووففف..شو يايبنه هذا هني احين..!!! 
لاحظت راشد يتقرب ببطئ ويوقف عدالي..بشكل خلاني ابتعد عنه شوي... 
راشد: شحالج مهرة خانوم.؟! 
انقهرت... 
مهرة: يوم قاعد تطنز مابرد عليك..!! 
تجاهلته ورديت اكمل شغلي..بينما راشد سكت شويه .. 
راشد:........ كل شي بتجلبينه ظرايب انتي.؟!.. 
مهرة: ماتشوف عمرك كيف تسال قاعد تطنز..؟! 
راشد: ماا طنز...فيه شي يسمونه سوالف جان تعرفينه..!! 
مهرة: انا اعرف السوالف كيف... انته احين شو يابك هني.. 
راشد: يايب خالج.. 
مهرة: اقصد المطبخ.. 
راشد: يوعان ماتغديت...كيفي بيت خالتي... 
وعشان يثبت هالشي مد ايده وخذ صحن كورن فلكس وقعد ياكله.. 
مهرة: ايييييييييييه هذا مال سيف ومبارك ... 
وبعد ما كل منه شوي..رجعه راشد في الصحن.. 
راشد: اصلا مب حلو.. 
زادت العصبية في داخلي...هذا ناوي على شر اليوم.. 
مهرة: عشان انا مسويتنه يعني..؟!!.. 
بطل راشد عيونه مستغرب.. 
راشد: منوو طراج انتي...!!.. 
سكت عنه ومارديت...مادري ليش هو مصر يكلمني دايما..مع انه واضح علي اني ماريد اكلمه...مب لشي...لكن لانه يذكرني بكل الرياييل اللي اكرههم...!!.. 
طريقة كلامه...افتخاره بنفسه...ثقته.. حركاته...كشخته..اووووفففف...!!! 
راشد: مهرة...شو مشكلتج وياي بالضبط..؟؟ شو مسويبج انا..؟! 
مهرة: ماشي... ماعندي مشكله وياك.. 
راشد: عيل ليش تعامليني جي..؟؟.. جني عدو لج مب ولد خالتج الوحيد... 
مهرة: مب وحيد...مبارك ولد خالي بعد... 
رفع راشد حواجبه... 
راشد: احين طلع لنا مبارك بعد..؟؟..مبارك ولد خالج من كم يوم بس...انا ولد خالتج طول عمرج...قمتي تقارنيني فيه الحين.؟!!.. 
تنفست بعصبية....احين شو مشكلته هذا..شو يبغي..منو دايسله على طرف..!! 
مهرة: لا ما اقارنه فيك... مبارك غير عنكم...غير عن الشباب اللي هني... 
راشد: منو ياب طاري الشباب احين...؟!!!!.. 
مهرة: انته تراك من الشباب.. وانا ماحب الرياييل... 
عقد راشد حياته.. 
راشد: شووووووووه.؟!!.. 
مهرة: مثل ماسمعت...اكره ماعندي اشوف واحد من الشباب خصوصا اللي مثلك جي... 
راشد: ليش شو مسويبج نحن..؟؟؟ 
مهرة: اووفف..ماشي... 
راشد: يعني انتي مب طبيعيه مثلا.؟!!!.. 
انصدمت...شو يقصد..؟؟!!.. ليش يقولي هالكلام.. 
مهرة: شو تقصد راشد.؟ 
قال لي بجراه واضحه.. 
راشد: اقصد ان الله خلقنا جي كل طرف ينجذب للطرف الثاني...هذي طبيعتنا...واللي يطلع عن هالقاعده يكون مب طبيعي... 
ماصدقت انه قاعد يقولي انا كلام مثل هذا... 
مهرة: كيف تقولي هالكلام..؟؟ انته ماتستحي.؟؟ كيف تجرأ اصلا تفكر اني من هالنوع..؟!! 
راشد: من كلامج انسه مهرة...والا شو مسويبج نحن تعادينا جي...برايج كرهي كل الشباب اللي تبينهم بس انا ولد خالتج من اهلج يعني ومب غريب عنج... 
مهرة: بلى غريب... انا ماعرف عنك اي شي... 
راشد: والله ما افتكرتي تسالين.. 
مهرة: وليش اسال؟؟؟ 
راشد: اوهوووووووووو يعلج ماسالتي انزين...اناغلطان يوم ارمس خبله شراتج... انقلعي...!! 
بطلت عيوني منصدمه...هذا ياي يصارخ علي فبيتنا ويسبني ...وفوق هذا انقلعي..؟؟؟.... طلع راشد من المطبخ وهو مفووول من عصبيته... 
تنهدت..برايه..احسن...يمكن اللي صار يخليه مايكلمني ابدا بعد اليوم...فكه.. 
تريييت لين ماسمعت سيارته تطلع من البيت.. عقب شليت الصينية وانا اتفادى نظرات الخدامه اللي كانت اطالعني بفضول واضح بسبب الموقف اللي صار مع راشد... 
دخلت بيتنا ودخلت على طول الصاله والصينية بايدي... خالي يابر وابويه كانوا يالسين يسولفون.. 
ابتسمت.. 
مهرة: السلام عليكم... 
يابر: وعليكم السلام..هلا ..هلا والله وغلا ببنت مريم... 
حطيت الصينية عالطاوله وتقربت من خالي ووايهته..ويلست عداله.. 
مهرة: شحالك خالي...عساك طيب.؟ 
يابر: بخير فديتج شحالج انتي ؟.. 
مهرة: بخير ..عنبوو ياخالي مانشوفك موول دومك الا فبيت خالوه...!! 
ظحك خالي ظحكه حلوه... 
يابر: انا ياي اليوم عشانج انتي مخصوص..خبرني مبارك انج تبين تشوفيني.. 
مهرة: زين سوااا... بس عن اذنك خالي شوي بروح اوديلهم هذا فوق وبرد... 
ظحك خالي مره ثانيه.. 
يابر: حتى هني مأذنكم عليه هذا انا قلت بيودره يوم بايي.. 
مهرة: هههههههه لا والله ماودره وفوق هذا علم سيف عليه بعد.. عن اذنك.. 
شليت الصينية ورحت فوق..ماقدرت ادق الباب بسبب اللي في ايدي ...فقمت ادق بريلي... 
سيف: مفتووووووووح... 
مهرة: بطل الباب ماروم ابطله... 
وبعد ثواني فتح سيف الباب... وخذ الصينية من ايدي... 
سيف: وصل وصل الاكل وصــــــــــل... 
اعتدل مبارك في قعدته وقال.. 
مبارك: يبتيه فوقت مب مناسب...ترا اخوج شارد عن سؤال... 
مهرة: هههههههه ماعليه عقب ماياكل بيرد يجاوب عليه... 
راقبتهم وهم يبدون ياكلون اللي يبته... 
مهرة: شو تشوفونه طعمه حلو.؟؟؟ 
مبارك: هي حلو.. 
سيف: تسلم ايدج...عاد اللي يقول انتي صانعه الكورن فلكس..تراج الا صبيتي الحليب الحار عليه.. 
حطيت ايدي على خصوري.. 
مهرة: ليش عيل راشد يقول مب حلو..؟!!!... 
اطالعني زوجين من العيون باستغراب....وماجاوبوا.. على شو يجاوبون بالله..!! 
خليتهن وسكرت الباب وراي ..ورجعت انزل واسولف مع خالي تحت... 
----------------------------- 
اليوم: الاحد.. 
المكان: غرفة يوسف.. 
الوقت: الحادية عشره والنصف مساءا.. 
--------------------------------- 
(يوسف)... 

قمت عن شبريتي بعد ماياست من محاولات النوم الفاشله.... انا ماقدر اعيش جذي..!!!.. كنه خبلت بي... مره جذي ومره جذاك...!!! 
من شفتها يوم الجمعه مع ولد خالتها خليفه وهي ماطلعت من بالي... خفت لايكون بينها وبين ولد خالتها شي... 
في النهاية والحق ينقال...خليفه حبوب...واسمراني خريش.. ليش مابتحبه بالله... مب احسن عن واحد بارد مثلي.؟؟!!!.. 
بس شو سبب عيل الملفات الموجوده في كمبيوترها...ليش انا؟..افتتان مثلا...وعقب تغيرت مشاعرها..!! 
قمت باندفاع مفاجئ وطلعت من الغرفه... 
اسوي اي شي عشان اتاكد...اي شي... 
دقيت الباب على منى... وانا اعرف انها ماترقد احين... 
منى: تفضل مفتوح.. 
فتحت الباب وسكرته وراي...منى كانت فارشه اوراق عالشبريه وتدرس.. 
يوسف: عليج امتحان؟ 
منى: كويز صغير... خير يوسف؟..بغيت شي؟ 
تقربت منها وقعدت عالشبريه... 
تكلمت وانا مب مجهز اي شي من كلامي ومب عارف شو اقول اصلا ومن وين ابدا... 
يوسف: منّــووه... ابا ارمسج فسالفه بس اباج تحلفين انها بيني وبينج وماتطلع لحد.. 
منى: والله ماتطلع لحد.. خير؟ 
يوسف: احم... انا...تراني شفت الملفات اللي في كمبيوتر كنووه...!! 
لاباس كبدايه...ظربه مفاجئة...وفعلا ويه منى انعفس..وعقب اتبسمت باسف.. 
منى: نحن كنا شاكين انك شفتها... ويا ويهك ليش تفتش..؟ 
يوسف: ماكنت ناوي افتش لكن...مادري ..فضول 
اداركت زلة لساني وما فتنت على نوره...مافيني عالمشاكل خلها تولي...انا عندي قضية اهم الحين..!! 
منى: مسكينه كنووه... 
يوسف: من متى كنووه تحبني.؟؟!!!.. 
منى: هههههههه من كثر ما هو وقت بعيد ما اذكر بالضبط متى بدت تحبك...!! 
مادري شو اقولكم..لكني حسيت بشعور غريب...كانه كائن خفي يتحرك في بطني.. 
يوسف: وليش ماخبرتيني...؟! 
منى: وليش اخبرك... كنه تباك تحبها لنفسها.. ماتباك تحبها او تعطف عليها لانك تدري انها تحبك.. 
تملكني الشك... 
يوسف: حسب معرفتج بكنه..اذا درت اني انا شفت ملفاتها...تظنين انها بتسوي اي شي بس عشان تثبت لي عكس اللي شفته..؟!!. 
هزت منى راسها بالايجاب...باقتناع تام.. 
منى: هذي هي كنه... بتسوي اي شي...!! 
فجاه نقعت من الضحك بصوت عالي.... 
يوسف: عشان جي ..!!!.. 
ورديت اظحك مره ثانيه.... 
الشيطانه كنه عرفتني اني انا اللي تكلمت معاها ذاك اليوم..كيف عرفت الله اعلم... لكن عرفت..وتعمدت تقولي الكلام اللي قالته عشان تثبت لي انها ماتحبني...!!.. 
ورديت اضحك واضحك....ما ادري اضحك عليها لانكشاف الخدعه....او اضحك من وناستي...!! 
منى: ليش تضحك..؟؟! شفيك..؟ 
يوسف: ماشي..بس حبيت اتاكد...يعني مابينها وبين خليفه ولد خالتها شي.؟؟ 
منى: لالالالالالالا... عيال خالتها كلهم مثل خوانها بالنسبه لها ...والله كنه شارتنك من الخاطر وماتشوف غيرك... ماتتصور شكثر... 
تنفست بارتياح...حسيت بدفء يلفني ويطمني...حسيت اني محبوب مره ثانيه... 
وسكت.. 
منى: يوسف...ليش ماتخطبها..؟؟ والله مابتحصل احسن منها تحبك وتراعيك.. 
يوسف: تبين الصدق.. انا من فتره.. بديت اهتم فيها.... 
منى: من بعد ماقريت الملفات صح..؟ 
يوسف: صح.. 
منى: هذا هو اللي كنه ماتبغيه... 
قالت منى كلامها بظيجه... 
يوسف: بس فيه شي ماتعرفينه.. مره انتي خليتي الماسنجر مفتوح وييت انا وكلمتها على اساس انتي..وسالتها شو شعورها صوبي..واذا ييت اخطبها بتوافق او لا..مادري ليش سالت بس بغيت اتاكد... قالت لي ..او بالاحرى قالت لج انتي.. انتي تعرفين شعوري تجاه اخوج وتعرفين انه ماينزل لي من زور..واذا يا يخطب بجوته برا البيت...!! 
ظحكت انا..وظحكت منى معاي بصوت عالي... 
منى: صدق..؟!! 
يوسف: هي والله صدق... 
منى: مستحيل تكون جاده... 
يوسف: انا احس انها عرفت اني انا اللي ارمس مب انتي..وتعمدت تقولي هالكلام عشان تحسسني انها ماتحبني مثل ماقلتي..المهم انا صدقتها..وتميت متظيج تحسبتكن مسويات فيني مقلب تبن تضحكن علي...تقدرين تقولين من بعد هالسالفه بديت فعلا اهتم اكثر من قبل... 
ابتسمت منى بوناسه... 
منى: والله لايقين على بعض.. 
يوسف: هههههههه تو الناس على هالكلام...اول خليني اأدب ربيعتج هذي اللي لاعبتبي ومخربطه اموري.. 
منى: ههههههههه عندك اياها بس شوي شوي حرام ماتهون علي ترا.. 
يوسف: خليها عليه...المهم مثل ماقلت لج..وانتي حلفتي ان الكلام هذا مايطلع لحد... 
منى: وانا عند كلمتي لا تخاف... 
يوسف: زين..يالله تصبحين على خير وبالتوفيق في الكويز.. 
منى: وانته من هله... 
خليت منى وسكرت الباب وراي...توجهت لغرفتي وانا مرتاح من المعلومات اللي عرفتها... 
والله وطحتي فايدي يا كنه... بظربها عالوتر الحساس ..!!.. 
وبنشوف

ــــــــــــــــــــــــــــــــــــــــــــــــــ ـــــــــــــــــــــــــــــ

نهاية الجزء التاسع والعشرون 

اليوم: الخميس... 
المكان: غرفة ناصر في الفندق.. 
الوقت: السادسه والنصف مساءا.. 
------------------------------------------------ 
(ناصر)... 

وقفت جدام المنظره بعد مارغت علي وعبدالعزيز من الغرفه ... كنت ابغي اقعد شوي مع نفسي من دون مايكونون هذيلا المتحمسين يدورون حوالي... 

اليوم عرسي...!! 

اليوم بتنجلب حياتي فوق تحت ...يا للاسوا..لا للاحسن.... 
ماتوقعت انهم يوافقون... بصراحه...لكن بعد مشاورات دامت اسبوع بينهم.. ردوا علي بالموافقه... وصار الموضوع جدي... 
تفهموا رغبتي بالاستعجال... لاني ابغي اشل حرمتي وارجع معاها الامارت... فاضطرت سعاد مسكينه انها اجهز نفسها فوقت قياسي...ويحضرون للحفله البسيطه ويعزمون المعازيم المقربين جدا.. وكنت انا المسؤول عن كل المصاريف..رغم انهم حبوا يساعدون لكن فعلا ما كان له داعي ....لاني ادبرت كل شي بسهوله .. وفعلا حسيت بالفرق بين ترتيبات العرس في الامارات وترتيبات العرس هني.... فرق شاسع.. والا منو يخطب ويتزوج في الامارات خلال ثلاث اسابيع بس..؟؟؟؟ مستحيل هالشي يصير... 
لكن موافقه سعاد فرحتني وايد... حسب ما خبرني علي عن طريق حرمته..ان سعاد رفضت في البدايه..عقب خبرتها حرمة علي (لانه هو خبرها) بانه الخطيب هو نفسه اللي دخل عليها المطبخ...بعدها ترددت...صلت استخاره.....وفي النهاية وافقت...! 
حسيت ان وجود اخت سعاد في الامارات طمنها اكثر من انها مابتكون غريبه تماما... واكيد ان حرمه علي خبرتهااشياء وايد عن طبيعة الحياة في الامارات.... 
كل اللي اتمناه اني اكون سويت شي صح.. كل اللي اعرفه انه رغبتي عارمه باني اتزوج سعاد واشلها معاي واخليها فبيتي... احس اني برتاح من بعدها من هم كبير... صحيح بدخل على مشكله اكبر وهي كيف اغبي زواج مثل هذا لين ما اخبر اهلي بطريقه مناسبه... لكن مع ذلك احس باني برتاح اكثر... واحساسي نادر مايخوني... 

المهم ان هالشي صار احين...ولازم اكمله للنهاية...لانه خياري انا ...ومحد اقنعني فيه او أثر على رايي... بالعكس حاولوا يمنعوني عنه...لكني انا كنت مصر عليه ومازلت... لكن لابد من الخوف البسيط هذا والتوتر.. لاني على وشك اني اخذ خطوة مهمة وايد... 
اطالعت نفسي في المنظره عشان اتاكد من اناقتي... وكشختي... 
علي كان يباني البس بدله...لكني رفضت ما اتخيل نفسي ببدله... فاكتفيت بلبس انيق... 
مليت صدري بالهوا عشان اهدي نفسي شوي...وطلعت... علي وعبدالعزيز كانوا واقفين في الممر يتريوني.. 
عبد العزيز: هااااااااه المعرس...!! شعليك.. 
ناصر: عبدالعزيز بليز لا تبدا ... 
علي: اشوفك ماغيرت لبسك.. 
ناصر: لبسي كاشخ بما فيه الكفايه...مافيني عالبدله شكلي غلط... 
علي: على راحتك... 
ناصر: ايه اقولك..بيخلوني اشل سعاد اليوم والا باجر... 
علي: اظني بتشلها... انا شليت حرمتي... 
ناصر: لايكون فتكسي بشلها؟..الحق ماعندنا سياره.. 
علي: ههههههههههه هد اعصابك عماد عنده سياره وهو اللي بيوصلكم في حال شليتها... 
ناصر: وين بنبات انا حجرتي مشتركه مع عبدالعزيز.. 
عبدالعزيز: نحن تولينا هالموضوع عنك نقلنا اغراض علي وحطيناهن في حجرتنا..وانته بتسير حجرته... 
ناصر: خلاص عيل حلوو..حجرتك مرتبه؟؟.. 
علي: هههههههههههههههه... ماعليكم بنوصيهم يعدلونها بشكل خاص اليوم... 
ابتسمت بتوتر وكملنا طريجنا.. 

في بيت بو احمد.. حريم وايد شفناهن يدخلن البيت..وكلهن من نفس النوع مع قوم سعاد..يعني متسترات من فوق لتحت...الظاهر انهم مايرابعون الا اللي من نفس طينتهم...او يمكن هذيلا اهلهم بعد.. 
في البيت كانن الحريم يتجهن تجاه ثاني ويختفن ورا واحد من البيبان...اما نحن فاتجهنا يسار لمجلس الاستقبال اللي اعتدنا نقعد فيه...لكن هالمره كانوا الريايل والشباب الموجودين يتخطون العشره ..حوالي 20 او 25 شخص..حسب ماعرفت كلهم من الاقارب المقربين ...وبعض الجيران... 
يازينهم.. 
ابتسمت وهم يستقبلوني استقبال حار...احمد تولى مساله التعريف وسلمت عليهم كلهم..لكني بصراحه من اترك ايد الاول وامسك ايد اللي بعده..نسيت اسم الاول...!!.. 
عقلي ماكان متفيج لتذكر الاسماء او التركيز على هالرسميات... لاني لين الحين مب مصدق انه اليوم عرسي... احس اني حاضر حفله او شي مب عرس... 
لكن هذا اللي انا اخترته..وان شاء الله الله بيباركلي فيه... 

حضر (المأذون).. ويلس بيني وبين بو احمد...مابجذب عليكم..ايدي كانت فيها رجفه بسيطه...خلاص بعد لحظات سعاد بتكون زوجتي...وفعلا بعد دقايق..تم الزواج على خير... اما بالنسبه لسعاد... فوكلت ابوها عنها... 

وحسب مافهمت بعد دقايق اني ما بدخل على سعاد..الحريم بروحهن ونحن بروحنا...ومابشوفها الا وقت ما اشلها...وبعد بيوصلونها هم لي عند الباب...ومتغشيه... يعني مافي امل اشوفها الا يوم نوصل الغرفه...!! 

فاجئنا اخو بو احمد..يعني عم سعاد..بانه قدم استعراض ماكنا طالبين له..بس هو على حسب كلامه لازم الناس تعرف ان عندنا عرس..!!.. 
وبصراحه عني انا استمتعت بالشباب اللي يستعرضون بالسيوف...بصراحه شي خطير يعني...واستانست عليهم وايد.. ومن بعدها حسيت اني فعرس صدق..يعني شي حس وصوت..وربشه.. 

بعد ساعات قليله وقفت عند الباب بتوتر واضح..عدالي كان واقف "عمي"..بو احمد.. ومن الصوب الثاني عماد... جدامي واقف عم سعاد وخوالها اثنينه... اما علي وعبدالعزيز فكانوا واقفين برا... للحشمه... 
لانه احمد ساير اييب لي سعاد...زوجتي.. 

بعد دقايق طلعت سعاد .. متغشيه بالكامل... يقودها اخوها احمد...ووراها امها وخواتها الكبار..وحده حرمه علي والثانيه ماخذنها سوري...والزغاريط مشتله... ويمشن ورا سعاد... 
انا بصراحه مارمت اطالع فيها...تميت يا اني اطالع الارض او اني اطالع التعابير المرسومه على خوانها واهلها وهم يشوفونها... 
تقربت سعاد وسلمت على عمها وخوالها..واخوانها.....واخر شي طاحت فحظن ابوها عدالي وانفجرت بالصياح..!!!.. 
حسيت اني متلوووم...لاني بشلها عن اهلها..بس هذي سنه الحياة الواحد شو بيسوي يعني.؟ كل العرايس يصيحن..!. 

مسكها ابوها وطلع معاها لبرا البيت..وركبها السياره...اشرلي انا عشان اركب عدالها.. وركبت وقلبي يدق مثل الطبل...ركب عماد جدام وركب عداله احمد......وحركوا السياره وانا مازلت اسمع الزغاريط والحشره ورانا... 
كانت سعاد ملتمه على نفسها وايديها في حظنها ومنزله راسها.... 
ماقدرت اتامل شي فيها غير يديها...ناعمه وبيظا...والدبله اللي شريتها لها تلمع فصبعها ...تبون الصدق حلى الخاتم اكثر وهو في صبعها...صحيح كانت سعاد لابسه خواتم ثانيه... بس انا ما انتبهت الا للدبله... 

عماد واحمد رجعوا يباركون لي مره ثانيه...وباركوا لسعاد..لكنها ماردت عليهم... عاد بدوا يغلسون عليها عشان يخف جو التوتر شوي لكن سعاد ساكته ولا رمست حتى ماتحركت...خفت لا تكون رقدت...!!!..تسويها... 

يوم وصلنا الفندق...وبناءا على طلب سعاد احمد نزل معانا بينما عماد تم في السياره...وانا شليت شنطة سعاد الصغيره من الدبة....لصقت سعاد في احمد ونحن نمشي...وانا العب بمفتاح غرفة علي في ايدي...فتحت لهم الباب لكني سرقت نظره قبل لترتيب الغرفه ..وفعلا كانت مرتبه وفوق هذا حاطيلنا ورد عالطاوله... 
ناصر: تفضلوا... 
دخلت سعاد ودخل بعدها احمد.... وانا عقبهم...وحطيت الشنطة عدال الباب... 
احمد: يالله يا سعاد زوجك بدوا يشوف وجهك..!! 
هزت سعاد راسها بالرفض... 
ناصر: ههههه خلها على راحتها... متى مابغت بتعق الغشاة... 
احمد: ايه بس هيك مابيصير...!!..عالعموم انا مارح طول عليكون عماد بينتظرني بالسياره... 
مد ايده لي... 
احمد: مبروك مره تانيي... مابدي وصيك ياناصر على سعاد... غاليي علينا كتير...بدّك تحطا بعيونك... 
ناصر: الله يبارك فيك..ولا توصي...سعاد بعيوني من الحين... 
احمد: الله يوفئكون ياناصر...طيب انا بستاذن منكون.. 
ناصر: بوصلك... 
احمد: لالالا خليك هون مع سعاد... 
ناصر: لالا بنزل اوصلك للسياره وسعاد بتفتك شوي من وجودنا بتاخذ راحتها وبتعق غشوتها لين ما ارجع...صح سعاد؟ 
هزت سعاد راسها مره ثانيه بالرفض.... 
ظحكنا انا واحمد عليها... 
ناصر: برجع بعد شوي مابطول... 
طلعنا انا واحمد من الغرفه وسكرنا الباب ورانا... وصلت احمد للسياره وشكرتهم.. وعقب ماراحوا تنفست الصعداء على قولتهم لانه كل شي تم على خير بدون مشاكل..رجعت للفندق ... 
دقيت الباب على عبدالعزيز وعلي... فتح لي علي الباب.. 
علي: هاااه المعرس راغوك من اول ليله...!!! 
ناصر: ههههههههههههه لا...بس ابا ثيابي...نسيت اشلهن... 
دخلت وانا متحمل تغليسات عبدالعزيز عليه... لميت اغراضي الشخصية في الشنطه ..شليتها وطلعت عنهم ورحت للغرفه الثانيه... 
دقيت الباب قبل ما ادخل..بس ماحصلت جواب بالتالي دخلت على طول....!! 
كانت الغرفه فاظيه.. انصدمت..وين راحت..؟...خيبه لا يكون شردت..!!!! 
حطيت شنطتي عدال شنطتها وقفلت الباب وراي...مسكت تيلفوني واغلقته...اخاف حد من اهلي يدق فباله ويتصلبي... 
اكيد سلوى في الحمام...!!... عقيت الجاكيت الجلدي اللي كنت لابسنه وتميت بالقميص والبنطلون... مابغيت ازقرها او اضغط عليها برايها متى مابتكون جاهزه بتطلع...رحت وفتحت شنطتي وطلعت اغراضي الشخصية..مشط عطر وغيره من الامور وحطيتهن عالتواليت... وتوني كنت بطلع ثياب حق النوم والفوطه الا وباب الحمام ينفتح... 
وتطلع منه سعاد.. 
لابسه فستان ابيض...ناعم وحلو...ولامه شعرها بتسريحه مرتفعه.... والميك اب خفيف... 
فز قلبي يوم شفتها جي..واخيرا.. يحقلي اتاملها واشوفها قد ما ابا..وباي شكل اباه...بصراحه سلوى جميلة جدا... 
القت علي نظره سريعه خجوله وتراجعت تبا ترجع الحمام... 
ناصر: تعالي تعالي... بتمين في الحمام طول الليل..؟!!.. 
ابتسمت ابتسامه غير ملاحظه من صغرها...وتمت واقفه مكانها... 
ناصر: احم...تعالي سعاد..يلسي برمسج... 
ويلست على الكرسي وخليت لها الكرسي الثاني عشان تقعد عليه...وبعد تردد..يت ويلست وعيونها مركزه علىايدها اللي فحظنها... 
ناصر: بذمتج...تعرفين شكل ريلج؟؟ 
توقعت تستحي لكنها ظحكت فجاه ...فاجئتني وفاجئت نفسها الظاهر لانها سكتت بسرعه واكتفت بابتسامه... 
ناصر: ههههههههه ..المهم...لا تلوميني اذا ماكنت اعرف اتصرف..بس بما ان الكل باركلج ماعداي..حبيت اقولج مبروك.. 
سعاد....الله يبارك فيك...وانته كمان.. 
ابتسمت..صوتها حلوو... 
ناصر: الله يبارك فيج...وان شاء الله تتهنين معاي ياسعاد واوعدج اني ماقصر فيج واسعدج على قد ماقدر.. واذا شفتي مني تقصير لا تترددين بانج تخبريني به.. 
سكتت... 
ناصر: سعاد..اسالج سؤال اجاوبيني بصراحه..!! 
بعد تردد هزت راسها بالموافقه... 
ناصر: فكره الزواج من خليجي مخوفتنج صح..؟؟ 
وبعد تردد ثاني... 
سعاد:... شوي.. 
ناصر: تبين الصدق...انا بعد...وبيني وبينج..مافكرت اتزوجج الا يوم شفتج.. 
حمر ويهها سعاد وابتسمت... 
ناصر: بخصوص هذاك الموقف...آسف ماكان قصدي ..الغلط من احمد وعبدالعزيز ربيعي ..مادلوني مكان الحمام عدل فقمت دخلت بهالطريقه... 
سعاد: ماعليه ماصار شييي... 
ناصر: تعشيتي.؟؟ 
هزت راسها بالنفي... 
ناصر: وانا بعد مارمت ابلع شي...تبينا نطلب عشا؟.. 
سعاد: براحتك ... 
ناصر: قولي ناصر... 
رفعت نظرها واطالعتني باستغراب.. 
ناصر: قولي .. 
سعاد: ليه..؟ 
ناصر: بس جي قولي... 
سعاد: ههههههه...ناصر.. 
ظحكت واستانست في نفس الوقت... سعاد مطت اسمي بلهجة سوريه وطالع حلو منها... 
ناصر دقايق بطلب عشا... 
سرت عند التيلفون وطلبت عشا من الفندق نفسه... 
شوي شوي وبمرور الوقت تبدا سعاد تاخذ وتعطي معاي...رغم ان الخجل مازال موجود..لكني ما اعتبرته حاجز... ومبدئيا.. مزاج سعاد وهداوتها المريحه للاعصاب ناسبتني.. 
---------------------------------------- 
اليوم: الجمعه.. 
المكان: بيت ام سلطان.. 
الوقت: الواحده ظهرا... 
---------------------------------------- 
(منى)..... 

كنت يالسه عدال كنه مستانسه اني اقنعتهم اني اسير بيت يدوه اليوم...كلهم كانوا موجودين...امي و يدوووه وخالوه ام مايد..ميثا حرمه محمد (اخت مايد الكبيره).. وعيال محمد شموس وسلطان...والبنات نوره وعاشه ولطوف... وانا وكنه...يعني كان ربشه صدق... اما الرياييل فكانوا بعدهم مايوا من الصلاة... 
كل البنات كانن مرتبشات ماعدا كنه.. ونوره.. 
نوره وعرفنا سببها لانه ناصر مب موجود ومسافر... 
بس كنه ليش متنكده... 
دزيتها بجتفي شوي شوي وانا ابتسم.. 
منى: اييه..كنووه...شفيج حبيبي متنكده اليوم؟ 
كنه: ماشي.. 
منى: مب عليه انا.. 
كنه: بس ماتظحكين علي؟ 
منى: ههههههههه لا.. 
كنه: طالع.؟ خلاص ظحكتي مابقول.. 
منى: ظحكت قبل السالفه مب عقب..يالله قولي.. 
كنه: طحت عن شبريتي اليوم عشان جي متنكده.. 
رصصت عيوني واطالعتها بشك.. 
منى: لووووتيّــــــه... 
اطالعتني كنوه بطرف عينها اونها معصبه..حسيت انها ولاول مره في التاريخ ماتبغي تخبرني شو فيها.... صحيح حزت فخاطري... لانها بهالطريقه تبعدني عنها..بس يمكن اللي مزعلنها شي خاص جدا وتستحي تخبرني به....ماعليه مابغصبها ..عمي ماغصبتها على شي اصلا.. 
منى: خلاص على راحتج ...لا تقولين..بس ممكن تنسين اللي مزعلنج وتفرفشين شوي ويانا.. 
ابتسمت كنه.. 
ورفعت ايدها وحطتها حوالي كتوفي ولصقت راسها براسي علامه تحبب... 
كنه: معاج حق..اسفه..انتي ماتينا دوم وانا يالسه متنكده... 
وباستني على خدي... 
عاشه: طاااااااااااااااااالع الفلم الهندي....شوفوا هناك... 
التفتوا كلهم لنا وظحكوا... 
ام مايد: الله يديم محبتكن يابناتي... 
ام سلطان: بنيوزهن ريل واحد وبنخليهن عدايل... 
منى: هههههههههههههههه بنتعاون انا وكنوه عليه..اسميني مابظاربها عسب ريل... 
كنه: هي والله يخسي الا هو... 
ام محمد: لا يابوي عيل بنيوزكن خوان عشان ما اتفارقن... 
قلت انا بصوت واطي في اذن كنه.. 
منى: يعني انا باخذ ناصر وانتي خذي يوسف هههههههههههه.... 
ابتسمت كنه..لكني حسيت ابتسامتها مجامله...وماتعنيها... 
بعد دقايق من السوالف...سمعنا صوت ابويه من برا... 
بو محمد: هوووووووووود... 
ام سلطان: هــدا...اقرب فديتك محد غريب.. 
دخل ابويه ياي من الصلاة ومعاه مايد .ومحمد...ويوسف اخويه وعلى ويهه ابتسامه خبيثه... 
يوسف اول مادخل اطالعني انا..ويوم دققت النظر..كان يطالع كنه بصراحه...ابتسمت..هذا على شو ناوي ليش جي يطالعها.؟؟ 
قلت بشوف كنه اذا منتبهه...لكني يوم التفت حصلتها حصلتها منزله عينها للارض وعلى ويهها تقطيبه...!!.. 
استغربت..شومستوي بينهم هذيلا.... شو سوا هالمجرم فيها..!! والله اذا كان هو السبب في زعلها جي براويه دواه...!! 
لكني تميت ساكته في الوقت الحاضر... 
يلسوا الرياييل معانا وسولفوا...لكني حسيت داخليا ان حرب بارده دايره بين يوسف ونظراته الماكره والخبيثه... وكنه المعصبه والمتظايقه... 
كان بينا وبين يوسف مسافه بسيطه..والصاله كبيره ومتروسه...ونادر ما حد منهم ينتبه لشخص الثاني

انا كنت حاطه يوسف بين عيوني وخاضعتنه للمراقبه الشديده.... ابا اعرف شو سالفته وشو سر هالابتسامات والنظرات.... ادري قالي انه مهتم فيها بس كان مطنش فتره طويله وفجاه اليوم جلب..!!!... 
مسكينه كنه ماتستاهل هاللعواز... 
كان يوسف يلعب بتيلفونه...فجاه صاح بايده... رد عليه وقال... 
يوسف: آآلووه... (وفجاه شق حلجه وعلت على ويهه ملامح حالمه)...هلاااااااا والله وغلااااا.... مرحبا ملايييين...ويييييييييينكم عنبووووو؟؟!!!... 
انا عن نفسي استغربت..يوسف مايكلم ربعه بهالطريقه..!!!... 
اما عن كنه فرفعت راسها بحدّه واطالعت يوسف بنظرات اقرب ماتكون " نـــاريّـــة"... 
يوسف: بخييير وسهاله..توني بس استويت بخير...ههههههه هي والله...شحالكم انتوا.؟؟.. والله حتى انا... 
وقام من مكانه وطلع برا الصاله وبرا البيت من دون مايصد صوبنا ...!!!.. 
وفي اللحظة اللي طلع فيها يوسف من البيت قامت كنه من مكانها وطلعت برا الصاله هي بعد... 
استغربت انا من اللي صار...ويوم التفت لباقي الموجودين حصلتهم لاهين وما انتبهوا...بالتالي انسحبت انا بعد .. 
تحسبت كنه لحقت يوسف لكني حصلته يالس فسيارته لكني ما انتبهت لويهه عدل بسبب المخفي.. 
عيل اكيد كنه ركبت فوق... 
فكرت اسير عند كنه... لكني تراجعت وطلعت برا البيت ووقفت عند سياره يوسف..نزل هو الدريشه وهو يبتسم... 
ماكان يتكلم في التيلفون... 
منى: يوسف..شو عندك؟؟ 
يوسف: كنوه مطرشتنج؟ 
منى: لا كنوه من طلعت انته طلعت هي بعد وشكلها ركبت فوق...شو صاير بينكم..؟؟ 
يوسف: ههههههههههههههه... 
منى: طالع يظحك....ايييه خبرني..!!! 
يوسف: كنه تتحسب عندي حبيبه...هههههههههههههه... 
شهقت... 
منى: شووووووووه..؟؟؟ 
يوسف: مثل ماسمعتي.. مثل ماحاولت توهمني انها مااطيقني..انا بوهمها انه عندي حبيبه... 
منى: حرام عليك..وانا اقوووووول شفيها متنكده اليوم... 
ظحك يوسف باجرام... 
يوسف: سيري شوفيها...اذا صاحت هاتيلي البشاره.. 
منى: اذا صاحت بييبلك السم وبخليك تشربه... 
يوسف: هههههههههه بس والله حلفت عليج ماتخبرينها باني اجذب...خليها تفهم اللي تبغيه خليني اتصرف وياها على راحتي.. 
منى: حرام عليك يوسف ليش جي تلعب باعصاب البنت... 
يوسف: هي لعبت باعصابي وانتي ماقلتي شي ولا دافعتي عني... 
منى: انته ماتحبها..بس البنت تموت فيك حرام تعذبها جي... 
يوسف:المهم سيري شوفيها وخليني على كيفي... 
منى: ماعليه انزين يايوسف... 
خليت يوسف وسرت عند كنه فوق...وبعد ماطولت وانا ادق الباب فعلا حصلت البنت غرقانه بدموعها... 
ماعليه يايوسف...ماعليه.. 
------------------------------------ 
اليوم: السبت.. 
المكان: بيت بوراشد.. 
الوقت: الخامسة عصرا.. 
----------------------------------- 
(راشد).... 

نشفت شعري عالسريع وسحّيته.. حطيت اغراضي عالسريع فمخباي هن والنظاره.. حطيت السفره عجتفي ونزلت.. 
مسكين سهيل يترياتي من الصبح تحت...يوم نزلت حصلته داق سوالف ويا خالته ومتفيزر عدالها عالارض يشرب قهوة وياكل رطب... 
راشد: يالــــــدب...!! 
ام راشد: ياااااااالله ياولدي وين طاحه المتن سهيل حتى اظعف عنك... 
راشد: ان تميتي تطعمينه جي مابيدش حتى من الباب.. 
سهيل: على راسك والا على راسك...؟!!.. انا وخالتي كيفنا قول بس انك تغار... 
ييت ويلست عدالهم... 
راشد: شحقه اغار انا ولدها الوحيد.... 
ام راشد: غلطان... سهيل بعد ولدي انته مب بروحك.. 
سهيل: ويييييييييييييييييييو... 
مسكتني امي من ايدي باهتمام... 
ام راشد: احين اسمع انته زين انك ييت..انا من خبرتني بالسالفه وانا ادورلك الحرمه الزينه...!! 
تلاقت نظراتي بنظرات سهيل المستغربه...لانه ماكان يدري بقراري هذا... لكنه فضل السكوت وعدم التدخل.. 
راشد: انزين..وحصلتي؟ 
ام راشد: حصلت كم بنية بس الواحد يدور الاقرب... وماحصلت انسب من ليلى خت عبدالله ريل اختك فاطمه... 
فكرت باهتمام بليلى... اللي ماشفتها غير مرات قليله تنعد عالاصابع وكله وهي متغشيه..ماكد شفت ويهها ...ولا اعرف الشي الكثير عنها... 
راشد: كم عمرها؟ 
ام راشد: عمرها 24 سنه وتشتغل في مستشفى... اصغر منك بسنه ومناسبة...حشيم وبنت عرب ونعرفها عدل ونعرف اهلها... 
سكت...بصراحه مابغيت امي تستمر بوصف البنت جدام سهيل..فظيحه..اذا صار نصيب بيني وبينها بيكون سهيل يعرف حرمتي واوصافها وبصراحه مارضيت من الحين بهالشي... 
راشد: ماعليه احين نحن مستعيلين وبنرمس في السالفه هذي بالتفصيل يوم برجع....تامرينا بشي؟ 
ام راشد: سلامة راسك ابويه.. 
راشد: الله يسلمج... 
حبيتها على راسها وقمت.. 
راشد: يالله سهيل... 
سلم سهيل على خالته وقام وياي...لبست نظارتي وطلعنا.....واول ماطلعنا من البيت...قال مع ابتسامه خبيثه.. 
سهيل: متى بتودر هالطبع..؟! 
راشد: أي طبع؟ 
سهيل: الغيره هذي اللي فيك... كل ما اسوي شي بتسوي شراتي... بدلت سيارتي سرت انته تبا تبدل سيارتك... عزمت اني استقر واعرس وعزمت انته ويايه...شووو هااا.؟! 
راشد: ههههههههههههههه شو يعني ماتباني اخطب وانا اكبر عنك بسنه..؟!.. 
سهيل: هههههههههه لا والله افا عليك بو سنيده مبروك مقدما والله يوفقك... 
راشد: الله يبارك فيك ولو انه تو الناس على هالكلام...بعدنا نحن ندور الحرمه المناسبه...وان شاء الله خير.. 
ركبنا سياره سهيل وقال لي وهو يشغل السياره... 
سهيل: على طاري الخطبه...احم...وقتكم احين مناسب..؟!! 
ظحكت وحطيت ايدي على جتفه ... 
راشد: ههههههههههههههههههههه هي مناسب ياسهيل توكل علىالله... 
سهيل: هههههههههههههههه والنعم بالله... خلاص على خير برمس ابويه اليوم او باجر ان شاء الله... 
راشد: على خير... احين انته من صدقك بتسير المول؟ 
سهيل: هي والله من ثلاث اسابيع مالعبت بليارد....اذا وراك مشوار ثاني مابنسير.. 
راشد: لالا ماوراي شي...يالله نسير... 
ويوم كنا في المول..وقبل مانركب الطابق الثاني... 
سهيل: راشد.. شو رايك ناخذ هدية لقوم خالي...!! 
صديت لسهيل مستغرب...هدية ...ولخاله؟..غريبه.. 
راشد: لقوم خالي؟ ليش؟ 
سهيل: تراهم متحولين بيت يديد... احس الكل ساهم الا نحن... 
راشد: بالله عليك انا وانته وين نعرف نختار اثاث بيت.. 
سهيل: جي نحن شو قاصرنا مانعرف...!!..تعال تعال بندخل هالمحل بنشوف... 
راشد: متفـــــــــــيّـــــــــــــج....طب طب السالفه تعال... 
سحبني من ايدي باصرار.. 
سهيل: لا والله يا تي وياي الا بنشوووف انزين... 
دخلت معاه من دون نفس لمحل اثاث واكسسوارات للبيوت...وقمنا نتفحص المعروضات... 
راشد: انا مريت امس عليهم ماشفت عندهم شي ناقص.... امايه وعمتك ماقصرن... 
سهيل: انزين مب لازم اثاث...ناخذلهم شي ثاني... 
راشد: قم قم نطلع قلت لك نحن ماننفع لهالسوالف... 
وطلعنا من المحل اللي ماكملنا فيه عشر دقايق... 
ورحنا فوق نلعب بليارد...وفي نص اللعبه قال سهيل بحماس.. 
سهيل: انا اعرف شو ناخذلهم... 
راشد: يووووووووووه انته بعدك على هالسالفه...شو صاير عليك.؟؟ 
سهيل: فظيحه ياراشد الريال متحول بيت يديد وتوه بيستقر... 
راشد: اسمحلي..بس... من وين طالعه الشمس؟؟؟!! 
سهيل: من الشرق كالمعتاد... لكن السالفه احس اني وايد جاف وياهم.. كلكم تقبلتوهم وصارت علاقتكم معاهم حلوه وطبيعية الا انا....يمكن الهدية تذوب الثلج... 
راشد: لو تبا صدق تذوب الثلج على قولتك تراك مب محتاج هدية... 
سهيل: ادري بس...انا ابغي ... 
راشد: انزين وشو قررت؟ 
سهيل: جهاز ديفيدي مع نظام سينما... شرايك؟ بيستانس عليه بو عيون خضر... 
راشد: هههههههه هذا اللي طلعت به...؟ حلو والله .. 
ابتسم سهيل بوناسه.. 
سهيل: ادري انها هدية حلوه... جان يقر برووك فبيتهم شوي... ماسك اخويه وطايح وياه حواطه وظحك وسوالف.. سواف ثانويه عامه انا اباه يدرس مب يحوط!!... 
راشد: ههههههههه بس حسب معلوماتي ان مبارك يدرس اخوك انجليزي..ويقولون تحسن مستواه... 
عقد سهيل حياته وقال.. 
سهيل: منو قالك؟.. 
راشد: سمعت شويخ تسولف ويا مبارك بهالخصوص...!! 
اعتدل سهيل في وقفته من عقب ماكان مستعد انه يضرب ظربه.. 
وعقد حياته.. 
سهيل: وهذي ليش تسولف وياه حضرتها.؟؟؟ 
راشد: ماتسولف ..ملعوزتنه ماتشوفه مايقعد فبيتنا كله فبيتكم... 
سهيل: هههههههههههههه هي جان جي برايها... ياحافظ على بنت خليفه... 
ظحكت انا عليه وعلى افكاره الهبله... 
كملنا لعب ونحن نسولف سوالف مختلفه....لكني "ضمنيا".. كنت افكر بالعروس المحتمله لي..ليلى.... اليوم بسوي ويا امي تحقيق بخصوصها.... 
--------------------------------------------- 
اليوم: السبت.. 
المكان: في شقة ناصر... 
الوقت: التاسعه مساءا... 
---------------------------------------------- 
(ناصر).... 

فتحت باب شقتي بارتباك ممزوج مع حماس... لاول مره ادخل حرمه بيتي... حتى ايام ماكنت صايع وظايع وراعي بنات ماكنت ادخلهن شقتي.. كنت اتلاقى معاهن في اماكن ثانيه..صحيح يعرفن شقتي وين بالضبط.. لكن بناءا على تعليماتي ماكانن يدخلنها...لاني كنت اخاف ان حد يشوفهن... 
لكن اليوم الوضع مختلف...سعاد زوجتي...وانا ما ارتكب أي اثم او غلط... 
التفت لسعاد وفتحت الباب...وابتسمت لها.. صح ماشوفها من ورا غشوتها الغليظه اللي مادري كيف مافطست منها لكن احس انها تبتسم لي هي بعد... 
ناصر: تفضلي...بريلج اليمنى..ههههههه... 
دخلت سعاد وهي تقول " بسم الله".... 
حطيت الشنط الكبار الخاصات بسعاد..وعدالهن شنطتي المتوسطه...سكرت الباب ورانا...وقفلته...وسعاد رفعت غشوتها وبان ويهها المنور بابتسامه...وهي ادور بعيونها على الشقه... 
حطيت ايدي على كتوفها وضميتها شوي لي.. 
ناصر: تبارك البيت ياسعاد... على قد حاله لكنه يضمنا... هذي الصاله... 
دخلت سعاد الصالة ... 
سعاد: كتير حلوو ناصر... انا حاسيي اني راح ارتاح هون... 
ناصر: اتمنى... طبعا ادري انج بتعدلين فيه وايد فخذي راحتج كلها ..البيت بيتج... 
اطالعتني سعاد بعيون تجنن وتلمع.. كل ما اطالعني جي احس بقشعريره... 
سعاد: يسلمو حبيبي... 
ابتسمت لها...علاقتي بسعاد امس تخطت مراحل... صحيح مازالت خجوله... لكن تعجبني يوم تحاول تجرأ.... 
سعاد كانت من النوع اللي بيظهر مشاعره بدون خجل وجدام الكل... يعني لو حوالينا مية شخص وشخص..وهي فخاطرها تقولي كلمه تحبب...بتقولها بدون تردد ومابتسوي أي وزن للناس اللي حوالينا.... 
حسستني من اولها اني الوحيد المهم والاهم بالنسبه لها.... طبعا هي لين احين ماشفت منها الشي الكبير..لانه هو بس يوم واحد مر علينا.. لكن امس يوم طلعنا بسوريا...حسيت انها من هالنوع...فعلا حسيت انها مب شايفه غيري من الناس... 
سعاد لها شخصية مرحه..مريحه... طبيعية وعفويه...وعمرها 23 سنه... 
مسكتها من كتوفها ودزيتها جدامي وهي تظحك... 
سعاد: ههههههههههههههههه لويييييييييييين بدك تاخدني..؟؟ 
ناصر: براويج غرفة النوم... 
سعاد: ههههههههههه طيب ليش مابنشوف الغرف التانيي اول..؟! 
ناصر: هههههههه لانه ماشي غرفه غير غرفه النوم..الباقيات فاظيات ما اثثتهن لاني مب محتاجهن..بخليهم لج... 
سعاد: طيب المطبخ..بنشوف المطبخ اول.. 
ناصر: سعـــــــــــاد.... 
سعاد: هههههههههههههههه خلص خلص متل مابدك..!! 
غرفة نومي هي الوحيده اللي كنت مختارنها من خاطري...وعلى ذوقي...كانت نوعا ما فخمه..لكنها مريحه... لانه باختصار غرفة نومي هي الوحيده اللي كنت اهتم فيها لانها مكان لرقادي...وعلى ايامي زمان...كان الرقاد اهم شي بيومي...!! 
سعاد: ياااااااااااااااي... حلويي كتييير كتير... 
عقت سعاد شيلتها وغشوتها وعباتها المختلفه عن عبايا بنات الامارات..كان شكلها غريب نوعا ما...وشكلي بقولها تغيرها... 
المهم انها عقت العباة والشيله والباقي على الشبريه وبانت البدله اللي لابستنها... بدلة لونها اخضر..نص كم...مع تنوره من نفس اللون لكن افتح شوي وطبعا كانت طويله... 
ماكنت شايف البدله اللي لابستنها قبل مانروح المطار لاني يوم طلعت من الحمام حصلتها لابسه عباتها وجاهزه... 
ناصر: اووش اووش ياسعاد...شو هالكشخه كلها... 
دارت على نفسها جدامي بدلع واضح وهي تضحك.. 
سعاد: لعيووووونك حبيبي... 

خبلتبي... قمت ومسكت ويهها وبستها على عيونها.... هالسعاد قريبه من القلب وتنحب بسرعه.. 
ناصر: فديت عيونج انا.... عمري تبينا نطلب عشا... انا ميت من اليوع... 
سعاد: بطبخ لك انا اذا بدك..!! 
ناصر: لالالالالا عروس واخليج اطبخين..؟ بعدين نحن تونا ياين من المطار وتعبانين.. خلينا نتعشى ..ونتسبح..ونرقد على طول... 
سعاد: والشنط.؟؟ 
ناصر: خليهن لين باجر بتكونين فاظيه طول اليوم وبتنشغلين فيهن... 
غمضت سعاد عيونها وهي اطالعني بشكل متكرر...ومستغرب.. 
سعاد: ليش ناصر..؟؟.. وانته وين بدك تروح؟ 
مسكت يديها ويلست انا عالشبريه وهي واقفه جدامي... 
ناصر: عيوني انا مضطر اسير عند اهلي باجر واقضي عندهم اليوم...وبرد ان شاء الله على صلاة العشا... 
ضغطت سعاد على ايدي وملامحها متوتره... 
سعاد: ايمتا بدك تئيللووون عن زواجنا..؟؟.. 
ناصر: قريب ان شاء الله...ماباج تشلين هم هالموضوع...خلي ثقتج فيني عاليه....اوكي؟

ابتسمت سعاد .. 
سعاد: اوكي.... ممكن تجيبلي الشنط لهون...بدي طلع تياب النوم وتيابك ... 
ناصر: حق شو.؟ 
سعاد: مابدك تاخود دوش.!!.. 
ناصر: هي صح... من عيووووووني ماطلبتي...بييبلج الشنط....بس انا لا اطلعيلي ثياب باخذ من الكبت ثياب.. 
كافئتني سعاد ببوسه على راسي... .... استغربت منها...ودوخت بعد منها... 
سرت ويبت لها الشنط.. اما انا فطلعت لي فوطه وشورت وقميص خفيف...ودخلت الحمام وخليتها تستكشف بيتها بروحها.... 
وبعد ماطلعت خليتها هي تتسبح... اما انا فسرت اطلب عشا... ويلست في الصالة اترياها.... 
حسيت بفرح كبير... حسيت البيت مليان علي واني مب بروحي... عندي حد اسولف وياه... العب وياه... احبه واهتم فيه... 


اليوم: الاحد... 
المكان: في الجامعه... 
الوقت: الحادية عشره... 
------------------------------------------ 
(مهرة)... 

قررت اليوم اكلم عليا عن السبب اللي يخليها هي وحمده يتحاشني بهالطريقه...كنت مستغربه منهن من فتره طويله... 
مثل ماتعرفون انا وهن كنا نتلاقى من تسع لعشر وعقب نروح محاضرة العربي... لكني صارلي اسبوعين وانا اقعد بروحي في هالساعه...لانهن ماقامن يقعدن معاي مثل قبل.... ويوم اقول بسالهن قبل الكلاس.. يدخل الاستاذ قبلهن واضطر اني اقعد ساكته..وهن تعودن يدخلن بعد مايدخل الاستاذ بشوي...يبتسمن لي ..ويروحن يقعدن ورا..مكان بعيد عن المكان اللي متعودات يقعدن فيه عدالي... وبعد المحاضره يطلعن بسرعه..!!!..ومن عقبها ماشوفهن...!!! 
لكني قررت اكلمهن في بريك الخمس دقايق بين محاضرة العربي الاولى وومحاضرة العربي الثانيه... 
وقبل ماتطلع عليا مسكتها.. 
مهرة: عليا...شحالج؟ 
عليا: هلا مهرة..بخير شحالج انتي..؟ 
مهرة: الحمد لله...ممكن اكلمج برا شوي.؟؟ 
لاحظت التوتر على ويه عليا... 
عليا: خير مهرة..؟؟ 
مهرة: سالفه صغيره ابا اسالج فيها...تعالي وياي... 
رحت مع عليا خارج المبنى ...وهي لحقتني مضطره..... وخارج المبنى وقفت جدامها وعقدت ايديه جدام صدري.. 
مهرة: عليا انا بدخل بالموضوع بشكل مباشر...انا غلطت عليكن فشي..؟؟ 
عليا:..لا مهرة..ليش تقولين جي؟ 
مهرة: لاحظت انكن تتحاشني.. في البريك اللي متعودين نتلاقى فيه ماقمتن تن...عنبوو كلمه شحالج ماقلتنها لي من كم اسبوع...شو مستوي؟ 
تلفتت عليا حواليها بارتباك... 
عليا: انتي بروحج تشوفين متى نحضر الكلاس.. 
مهرة: خلج من الكلاس ليش في البريك ماقمتن تتلاقن معاي..؟؟ 
عليا: مايعيبنا الكافتيريا... 
قاطعتها.. 
مهرة: الا قولي ماتعيبكن القعده وياي والا كنتن تقدرن تقولن لي مهرة بنقعد في المكان الفلاني... وانا ماعندي مانع... 
عليا: اوكي اوكي تبين الصدق.... بصراحه مهرة وبدون زعل..سمعنا رمسه عنج ماعيبتنا...فقلنا نبتعد عن الشبهات احسن عشان ماتلحقنا الرمسه نحن بعد.... 

انصدمت..وتم قلبي يدق سرعه... 
مهرة: عليا انتي شو تقولين..اي رمسه هذي..؟ 
عليا: خلينا نسير الكلاس احسن الاستاذ بيعصب.. 
مهرة: لا قوليلي شو سمعتي عني خلاكم تبتعدون جي..؟! 
عليا: يقولون انج ...انج مرابعه شلة خايسه... وتروحين السكن وايد وتقعدين هناك...!! 
مهرة: انزين وشوفيها..السكن بارد ونرتاح هناك اكثر... 
عليا: مادري مهرة هذي الرمسة اللي وصلتنا...البنات اللي تقعدين معاهن سمعتهن مب زينه ونفس السمعه لحقتج انتي بعد... 
مهرة: انا ماشفت منهن شي ظرني لين الحين... صحيح هن خبايل شوي وظاربنهن الخراش بس ماسون شي يظرني...او يظر حد ثاني.. وفوق هذا يهتمن فيني ويحبني صدق...ويسالن ويراعن وراعيات فزعه ... وياما اثبتن لي هالشي...!! 
عليا: هذيلا يبن يخربنج مثلهن... 
مهرة: أي خراب اللي تتكلمين عنه..انتي تشوفين اطباعي تغيرت..مثلا قمت البس بنطلون وفريت الشيله؟؟ عنبو ان النقاب بعدني اتنقب ياعليا... 
عليا: مادري يامهرة مادري... بس نحن خفنا على عمارنا اذا حد شافنا يالسات وياج يتحسبنا من نفس فئة ذيلاك البنات... هذي هي كل السالفه... 
انقهرت من عليا وسطحية تفكيرها... كيف يفكرن جي فيني... وشوفيها اذا رابعت بنات متحررات شوي...!!..لين الحين ماسون شي يظرني... 
قلت لعليا بقهر واضح.. 
مهرة: مشكوره ياعليا على حسن ظنج فيني... ودام هذي قوة ربعتكن فيني انا مابغيها... 
خليتها ورجعت الكلاس .. وتميت الساعه الثانيه من المحاضره وانا افور من الغيظ ..وطبعا مافهمت شي من كلام الاستاذ... وطلعت من المحاضره اول ماخلصت ..لميت كتبي بسرعه وسرت... 
حاولت حمده تكلمني بعد ماعرفت شو السالفه الي دارت بيني وبين عليا لكني رفضت اسمعها من زود قهري... ورحت الكافتيريا... عند قوم سلوى.... 
اللي يوم شافني اشتغلت التراحيب فيني...نسنّي شوي الزعل اللي فيني.. 
سلوى: هلا والله وغلااااااااااا بمهاااااااااااااري....مرحبا ملاييين... 
وبعد السلامات...يلست عدالها وسالتها عن اخبارها.... 
جان تروح تعطيني ورده لونها اصفر... 
مهرة: حقي..؟؟؟ 
سلوى: الورد للورد.... شحالج حبيبي..؟؟ 
مهرة: شكرا سلوى...بخير شحالج انتي؟؟ 
سلوى: باركيلي... 
مهرة: مبروووووووووووك لشوو؟ 
سلوى: يبت علامه كامله في الكويز... 
مهرة: والله...تستاهلين والله مبروووك... الله يستر استاذ الكمبيوتر بيعطينا اليوم الدرجات... 
اطالعتني سلوى بتشكك... 
سلوى: شوفيج مهاري شكلج مب طبيعية اليوم... 
مهرة: لا تقولين عيني مب راكبه.؟؟؟ كنت متاكده من اني ركبتها اليوم الصبح خيبه لايكون طاحت...؟!!.. 
سلوى: هههههههههههههههههههههه لالا كل شي موجود فمكانه الحمد لله... لكن الابتسامه المعتاده مختفيه... 
مهرة: في الصيانه... 
سلوى: شو اللي خربها...؟؟!! 
ترددت من اني اقول لسلوى...ماريد اظايقها مثل ما ظايقوني بكلام تافه... فقمت األف.. 
مهرة: الاستاذ نازعني... 
سلوى: لييش الله يخسه..!!!... 
مهرة: تاخرنا في البريك وقال عنا مستهترات... 
سلوى: مالت عليه مايستحي.... 
مهرة: طبّيـــــه.... المهم خلينا نتغدا لين ما ياذن الظهر... عقب بنسير نصلي... 
سلوى: دامج متظايجه يلسي وانا بييبلج الغدا... 
مهرة: لا والله خليني بنش عادي....يمكن شوفه الاكل تنسيني الظيجه... 
سلوى: هههههههههههههه خلاص يالله قومي... 
رحت مع سلوى ناخذ الغدا... لكن مافي شي نجح بانه يخوز رمسه عليا من بالي... ياترى ليش قالوا هالكلام..؟؟؟.. شوفيهن قوم سلوى عمري ماشفتهن يسون شي جايد بمعنى جايد يعني... صحيح خبايل وايد وراعيات ربشه لكن ماكد شفت وحده منهن تكلم شاب او شي جي...هذا على حسب علمي... 
--------------------------------------- 
اليوم: الاحد... 
المكان: سيارة يوسف... 
الوقت: السادسة مساءا... 
--------------------------------------- 
(يوسف).... 

طلعنا انا وخالد من الجامعه وركبنا سيارتي.... كان خالد معاي لانه سيارته خربانه... 
خالد: ممكن اعرف شو فيك..؟!! 
التفت له مستغرب... 
يوسف: شوفيني..؟! 
خالد: شو اللي شاغل بالك ياخي...شرحك اليوم مب شي.. كله اتئتئ ..تردد بكلامك..وكل شوي تصنف وتقول آآآآآآآه..وترد تكمل... ومب مركز..واوراقك مب مرتبه مع انه مرتبينهن قبل المحاضره... شو تبانا نخسر درجات ونحن على اخر كورس...!!! حتى خليتني انا اخربط يوم شرحت وراك.. كله بسبب عدم تركيزك... 

معاه حق...ماكنت مركز... كنه وموقفها كان شاغل بالي... وتلومت لاني صيحتها...حسب كلام منى..كنه صاحت وايد وتحطمت من اللي فهمتها اياه... 
يوسف: سوري مادري شفيني.. يمكن كنت مشغول برجعه ناصر... 
خالد: لا مب ناصر اللي شاغل بالك ...شي ثاني لو بعدني ماعرفك... 
يوسف: مثل شو مثلا... 
خالد: شدراني بك..!!.. المهم بليز أي شي فبالك خله برا قاعة المحاضره مافينا نخسر درجات.... 
يوسف: ان شاء الله... 
ابتسمت وانا اتذكر رساله كنه لي بعد الرساله اللي طرشتها لها.... طرشت لي كلمتين لا غيرهن + الرساله الي طرشتها... " طحت من عيني"... 
ساعتها ظحكت عليها مستانس بتاثرها بالرساله....لكن احين يوم اذكرها تحرقني الكلمه شوي... 
مب شوي وايد....!!.. اوففف مادري ليش سويت جي بس ابا اقهرها باي شكل... 
خالد: متى رد اخوك؟ 
تذكرت ناصر اللي شفته وقعدت معاه من 2 لين 3 ونص... 
يوسف: راد امس في الليل... 
خالد: استانس عاد..؟؟؟ 
يوسف: حسب كلامه يقول وايد...وانا بعد اصلا شفته مستانس مبين على ويهه يعني... 
خالد: يااااحيه... كان فاقد الحيويه في الفتره الاخيره... 
يوسف: هي الكل لاحظ عليه انه متغير.. 
صاح تيلفوني في هاللحظة وطلع لي رقم غريب... 
يوسف: آآلوووه... 
وصلني صوت منى.. 
منى: يسووووف...وين انته؟ 
يوسف: وعليج السلام والرحمه... 
منى: اوهوووووووو وين انته؟؟ 
يوسف: في السياره شو تبغين..؟؟؟ 
منى: خلصت دوامك صح..؟ 
يوسف: هي خلصت...شو فخاطرج..؟ 
منى: تعال الجامعه... 
يوسف: الدريول موجود في البيت... 
منى: ادري بس انا اباك انته تيني... 
يوسف: ليش يعني..؟ 
منى: اقنعت كنووه اني اوصلها وقلت لها ان الدريول اللي بييبنا... 
سكت شوي وانا افكر برمسه منى.. 
يوسف: شو فخاطرج انتي شو تبغين تسوين..؟؟ 
منى: اباك ترد لي كنوه الجديمه....والا تراني بزعل عليك زعله شينه تسمع.. 
يوسف: ههههههههههههه كيف كيف..؟؟ شو تبغيني اسوي؟ 
منى: اباك تراضيها ...حرام عليك البنت ماتعرف حتى تبتسم... 
ابتسمت لكني من داخل عورني قلبي بصراحه... 
يوسف: مايسوى عليها... 
منى: حرام عليك يوسف والله... ارحمها ويا هالراس.. 
يوسف: مارحمتني هي عيل... 
منى: قلنالك انته غير عنها... المهم احين شووو...بتينا والا..؟؟ 
يوسف: ان شاء الله بعد جذي ربع ساعه يمكن... 
منى: تمام...يالله باي... 
يوسف: فمان الله... 
واول ماسكرت التيلفون انصدمت بظربه قويه على جتفي.... 
يوسف: آآآآآآآآخ...شفيك..؟؟ 
صديت لخالد اللي كانت ابتسامته شريره.. 
خالد: يعني هـــــــــــــذا اللي شاغل بالك...مارحمتك هااااااه..منووو هذي اللي مارحمتك مسود الويه...!!! 

انصدمت يوم ادركت اني تكلمت بصوت عالي وبحرية جدام خالد...وانتبهت انه من يابت منى طاري كنه نسيت خالد وطوايفه...!!! 
يوسف: فهمت غلط... 
حاولت ابرر موقفي.... بس خالد كان مقتنع ...من يوم يومه شيطان... 
خالد: لا فهمت غلط ولا شي خل عنك...يالله منو هذي خبرني...يالسبال وانا اقول شفيك مب انته الاولي وبالك دوم مشغول...ثرك متولع يالهرم ولا تقول... 
يوسف: ههههههههههههههههههههههههههههههههههه الله ياخذك...جب.. 
خالد: والله ياترمس... 
يوسف: انزل انزل وصلنا بيتكم... 
خالد: والله ما انزل الا يوم ترمس... 
يوسف: مب لازم تدري.. 
خالد: ابن اللذينا انا اخبرك كل شي ولا ادس عنك... 
يوسف: هممممممممم..بنت عمي... 
خالد: الحمد لله يوم انها بنت عمك....تحبها؟ 
يوسف: مادري... 
ظحك خالد وصفعني على ويهي صفعه خفيفه... 
خالد: ههههههههههه اون مادري...اصحى يابابا.... شوف شكلك كيف غادي يوم رمست عنها... 
يوسف: خل عنك مب متغير فيه شي... بعدين ماواحيت احبها..!! 
خالد: ليش بنت عمك توك بس تعرفها..؟؟ 
يوسف: تقدر تقول جذي... 
سكت خالد واستغرب.. 
خالد: صدق والله ماكنت تعرفها قبل..؟؟؟؟ 
يوسف: ياغبي اعرفها بس مب بشكل مقرب... 
خالد: وشو اللي خلاك تعرفها بشكل مقرب.. 
يوسف: اكتشفت انها ....انها تحبني وايد...ومن سنين...عشان جي... 
خالد: مسكييييييييييييينه....(وسكت شوي يفكر..)....شوف يوسف...اذا ان شاء الله يعني صار نصيب بينك وبينها... تحذر تخبرها انك ما اهتميت فيها الا عقب ما اكتشفت انها تحبك... مب زينه فحقها وبتفهمك غلط... 
يوسف: ادري..لا تحاتي...اذا كنت بحبها لاني اكتشفت انها تحبني جان حبيتها من زمان... لكن انا لين احين مب عارف اذا هو حب او لا..بصراحه اكلمك والله... 
خالد: انته فبدايه الطريج...يوم بتكون صدق تحبها بروحك بتعرف بهالشي... مثلا..تفكر فيها؟ 
يوسف: هي .. 
خالد: قبل ماترقد؟ 
يوسف: اكثر شي هي.. 
خالد: همممممممممم تغار عليها؟؟ 
يوسف: ...هي... 
ظحك خالد... 
خالد: اذا صار وخطبوها لك ...بتوافق عليها... 
يوسف: هههههههههههههههه انا وافقت وخلصت... 
خالد: هههههههههههههههههههههههههاي...(ورد صفعني مره ثانيه..).. لا ويقول ماعرف اذا حب او لا...روح روح... 
نزل خالد من السياره وشل شنطه اللاب توب والملف... 
خالد: بتصلك عقب..مشكور عالتوصيله ياروميو... 
يوسف: ههههههه العفو..يالله سكر سكر الباب... 
خالد: ههههههه باي... 
سكر خالد الباب ودخل بيتهم..اما انا فرحت للجامعه.... 
لكني رجعت اوقف بنص الطريج... نزلت من سيارتي ورحت للكرسي الوراني... وقعدت ارتب فيه واخليه شوي يتشاهد...عقيت اغراضي كلها في الدبه... لين ماصارت مقبوله... مافيني على لسان كنه تقعد تعلق على سيارتي مره ثانيه... 
وعقب ماخلصت ترتيب رديت شغلت السياره وتوجهت للجامعه...وانا افكر بالطريقه اللي بفهم فيها كنوه اني لا اغازل ولا شي...وماعندي حبيبه اسمها ريم...!! 
----------------------------------------------



نهاية الجزء الثلاثين


الجزء الواحد والثلاثون... 
----------------------------- 
اليوم: الاحد... 
المكان: رسبشن الجامعه... 
الوقت: السادسه وخمس دقائق مساءا.. 
----------------------------- 
(كنه).... 
يلست بروحي اعاني من الاكتئاب في واحد من الكراسي بعيد عن البنات.... لاعت جبدي من صدعتهن... اصلا لايعه جبدي من كل شي... 
ماتصورت فيوم ان هالشي يصير معاي....!!...والصدمه كانت كبيره علي... 
كنت متحمله فكره ان يوسف مايحبني
...لكن في نفس الوقت مافي بنت فحياته ... لكن الحين.
..مايحبني..وفوق هذا عنده حبيبه..؟!!....ريم..!!
..وع شو هالاسم البايخ...!! 
تنهدت وانا اعرف اني اقص على عمري.
..اسم ريم فعلا اسم حلو...لكني كرهته 
بس لمجرد انه اسم حبيبة يوسف.... 
السبال يوسف... 
من اليوم ورايح هذا اسمه
....والا هذي تصرفات يتصرفها
..؟؟؟ يقوم يحبله وحده مادري 
من وين وفوق هذا يكلمها عالتيلفون
...يعني شو يتوقع من بنت من هالنوع
...!!..كنت اتحسبه اعقل من جذي... 
بس مااااااااااااالت.... 
تنهدت بظيج مره ثانيه...
منقهره من الحب اللي 
مازال موجود رغم كل اللي عرفته.
... احس نفسي احترق من داخل.....مختنقة..
.. ودي اذبح حد...ودي اذبح يوسف...وريم.. 
رفعت راسي يوم شفت منى راجعه من بعد ماراحت تتصل تيلفون للدريول... 
قعدت عدالي وعلى ويهها ابتسامه... 
منى: خلاص الدريول في الطريج...شووو كنه بتمين جذي متنكده...!! يالله فرفشي.. 
كنة: والله يا منى انا اشوف لو اتصل بدريولنا احسن ..مافيج تتمررين بعدج بيتنا وتتحملين مزاجي... 
منى: لا عنبووو شو هالكلام ياكنوووه لو بعدج اول مره تروحين معاي.... 
بغيت الطف الجو شوي... 
كنة: الصراحه ريحة دهان دريولكم ما اتحملها... 
منى: هههههههههههههههههههههههههه ربّج بعد اليوم متعطر ومب مدهن...انتي وحظج.. 
كنة: هذا عطره مال الياسمين مال الهنود...ريحة الدهان بعدها ابرك... 
منى: سدي خشمج انزين لين ماتوصلين بيتكم... 
تمينا انا ومنى نسولف عن اشياء تافهه... وبعد دقايق قامت تشوف السياره اذا وصلت او لا...ورجعت لي بويه احمر.. 
منى: يالله كنوه... السياره يت... 
حمدت ربي لاني بروح البيت اخيرا وبرتاح...شليت كتبي والشنطه...تغشينا وطلعنا... 
لكني ماحصلت ستيشن ذهبية واقفه ....اللي اذكر انها سياره قوم منى.. جان اوقف.. 
كنه: منّوووه... 


وقفت منى .. 
كنه: وين سيارتكم ماشوفها..!!! 
منى: انتي تعالي وياي.... 
مشيت بتردد... 
كنه: شوو غيرتوا سيارتكم؟ ماشوف ستيشن انتي وين سايــــ.... 
وقفت مكاني وانا مصدومه حتى كلامي ماكملته..حاولت منى تسحبني عشان امشي لكني رفضت.... 
يوسف..!!!!.. 
شو اللي يايبه هني؟ وليش منى ماقالت لي..؟؟؟ 
اطالعت منى بنظرة ناريه مع اني اعرف انها مابتشوفها لانه انا وهي متغشيات... 
درت على نفسي ومشيت صوب الرسبشن مره ثانيه... 
منى: تعااااااااااااااااالي وين سايره بتفظحينا.. 
كنه: ماريد اسير ويا اخوج...شحقه ماتقوليلي يا****ه..؟!!! 
منى: يالله عاد كنوووووه فديت روحج بس هالمره.. 
كنه: مابا...روحي انتي ويا اخوج برايج وانا بتصل بالدريول... 
مسكتني منى من ايدي... 
منى: عشان خاطري انزين.. 
كنه: ليش ماتقوليلي انتي؟ 
منى: هممم انا ما ادريبه انه هو بايي..قلت لامي طرشيلنا السياره الظاهر الدريول مب موجود وطرشت يوسف... يالله عاد كنوه عشان خاطري... 
كنه: ماعليه انزين يامنّوووه... حطيتيني بموقف بايخ...طوفي جدامي....وان كلمني اخوج بكفخه على راسه... 
منى: هههههههههههههه سوي اللي تبغينه فيه والله يستاهل...بس تعالي... 
مشيت مع منى وانا متظايجه..+ فرحانه+...متوتره حدّي..... 
قلبي كان يدق بقوو...مهما كان هذا يوووسف... 
وصلنا السياره..ركبت منى عدال اخوها وانا ركبت وراها... 
ماعقيت غشوتي...ولا حتى سلمت....وحسيت وجود يوسف طاغي على كل شي... 
التفت لي يوسف باستغراب ورد وجّه انتباهه للشارع... 
وقال بلهجة ممطوطه.. 
يوسف: عــــــنبووووو شو بلاهم العرب مايسلمون هالايام...لا خالد...ولا منى...ولا حتى كنه...!! 
انقهرت... ليش يطنز عليه..!!!..ناقصه انا ..!!..ما جنه مسوّد ويهه يبا يزيد عليه بعد.؟؟ 
سكت ولا ر ديت عليه.... 
بطرف عيني شفته يلتفت لي...وبعدها التفت لمنى... 
يوسف: شو بلاهم الشيوخ.؟!.. 
كافئته منى بظربه على جتفه...استانست عليها... 
منى: بس عاد ارمس عدل... 
يوسف: ارمس هندي تشوفيني..؟!!..تراني ارمسكن عدل...شفيها بنت عمج.. 
منى: مادريبها متنكده مب كل الناس مستانسه شراتك.. 
ابتسم يوسف...لازم بيبتسم عنده حبيبه تونسه اكيد مستانس ..من عقبها تم ساكت طول الدرب...لين ماوصلنا البيت... 
يوسف: سلمي على يدووه.. وامج واهلج كلهم... 
رديت عليه بصوت واطي.. 
كنه: يوصل...مشكورة منى عالتوصيله...فمان الله.. 
سكرت الباب ومشيت صوب بيتنا.. وانا مستانسه اني ماشكرته هو... من اليوم ورايح مابعطيه ويه نهائيا... 
شفته يتراجع بسيارته ويطلع من بيتنا.. اما انا دخلت البيت وعلى طول رحت حجرتي وانا ميته من التعب..الجسدي والنفسي... 
----------------------------------- 
اليوم: الاحد... 
المكان: سيارة يوسف.. 
الوقت:السادسه والنصف مساءا... 
----------------------------------- 
(يوسف).... 
طلعنا من بيت يدووه بعد مانزلت كنه.... كنت انا مشغول بافكاري... كنه فعلا متظايجه وايد... وشكلها ..كرهتني.. 
وانا ماباها تكرهني... 
قطعت افكاري منى وهي تمسك ايدي وتعظها بقووووو اقوى ماعندها... 
اطالعتها ببرود.. 
يوسف: شو تسوين بالضبط..؟! 
فجت ايدي بعصبية.. 
منى: اهب..ماتحس.. 
يوسف: هههه لا ما احس... 
منى: صدق انك ماتحس... شحقه مارمست انا عيل شحقه طالبه منك تيبنا..؟!... 
يوسف: اولا ماروم ارمس جدامج....ثانيا شو تبيني اقولها يعني؟ .. 
منى: قولها الصدق... 
يوسف: اللي هو؟ 
منى: انك تحبها وسويت هالحركه بس عشان تغايظها والا هي جذب فجذب.. 
يوسف: شو شو شووووه؟؟.. احبها؟... من وين يبتيها بعد هذي؟!.. 
تمت منى اطالعني بصدمه...سكتت فتره عقب ردت تقولي بهدوء.. 


منى: ماتحبها؟ 
يوسف: انا قلت لج رديت اهتم...ماقلت لج حبيتها وخلاص... 
منى: انزين شو الفرق..؟! 
يوسف: فرق كبير... 
منى: انزين المهم تفهمها انك ماتغازل وهالسوالف...حرام عليك.. 
يوسف: يصير خير... 
منى: يووووووووووووووووسف... 
يوسف: خلاص قلنالج يصير خير شو تبغين اكثر بعد.. 
منى: والله انك غير شكل.... 
يوسف: سلمتي على ناصر انتي؟ 
منى: لا...ناصر في البيت؟؟...كيف يا ؟ سيارته فبيتنا.. موقفنها هني ووصله محمد ترا. 
يوسف: ياي فتكسي الغزال...صعبه؟.. 
منى: ياحيه.. ياب هدايا؟ 
يوسف: هههه هذا اللي همج؟ اذا ياب هدايا او لا... ياب حق ابويه بشت من داخله صوف حق الشتا... 
منى: وانا؟؟؟ 
يوسف: مادريبه شو يابلج هذا ان يابلج شي.. 
منى: ياويله ان مايابلي شي..يعيبني شغل براااا....استانس يوم حد اييبلي هدية مب من الامارات... 
يوسف: قولي استانس عالهدايا بشكل عام... 
منى: هي والله هههههاي... 
ابتسمت للسرعه اللي تبدل فيها مزاج منى... قبل كانت محتشره عشان كنه وبسرعه غيرت الموضوع... 
احسن فكتني... 
موضوع كنه اعتبره موضوع شخصي وخاص... 
وماريد اتكلم فيه مع أي شخص ماعدا كنه... 
وصلنا البيت ونزلنا...سيارة ناصر مازالت موجوده في البيت شكله ماطلع مول.. 
دخلنا وحصلناه منسدح عالارض ورافع شمووس بين ايديه فووق...وشموس تتكركر... 
كانت امي ومحمد اخويه وحرمته ميثا موجودين... 
سلمنا انا ومنى عليهم ويلسنا عندهم... 
اعتدل ناصر ويلس وحط شموس في ثبانه.. 
منى: شحالك ناصر؟ هاااااه شو سوريا؟ 
ناصر: الحمد لله...سوريا حلوه وجوها يشرح النفس... 
منى: اشوفك مبيض... 
محمد: تريي عليه يومين وبترد صبغة الوكاله مكانها... 
ناصر: هههههههههه يالله عاد لي يسمعك يقول انا مقطع بالسمار... 
منى: لا انته شوي اسمراني..سمار حلوو يعني.... 
ناصر: يعني مب حلو علي البياض؟ 
منى: لا مب حلو البياض عالرياييل... 
ام محمد: خوزي انتي عن اخوج...ولدي حلو عليه كل شي فديته... 
يوسف: احم احم.... 
ام محمد: حتى انته حلو عليك كل شي.. 
يوسف: هي توج.. انا اصغر عيالج... 
منى: انا اصغر عيالها.. 
يوسف: منو قال انج محسوبه انتي؟ انتي جائزه مجانية مرفقه وياي...زياده يعني... 
ناصر: استغفر... 
يوسف: هههههههههه استغفر الله... المهم انا بخليكم عندي شغيله صغيرونه عالكمبيوتر... 
ناصر: وهالشغيله اتم كم ساعه؟ 


يوسف: هههههههه ساعه... 
ناصر: احسب حسابك تراني عقب صلاة المغرب بسير بيت يدووه بسلم عليهم وعلى مايد..وانته بتسير وياي... 
يوسف: ليش يعني؟؟ مافيني اسير انا... 
ناصر: بتسير..مافيني يدوه تستلمني بروحي هناك... 
فكرت شوي بالموضوع...احتمال اشوف كنه... 
انتبهت لنفسي..عنبو توني شايفنها ماواحيت اشتاقلها...!!.. 
لحظه منو قال اصلا اني اشتقت لها؟..اوووووه... 
يوسف: خلاص اوووكي ... 
خليتهم وطلعت من الصالة وبالي مشغول بمشاعري المزاجية... 
ركبت حجرتي وعقيت اغراضي عالمكتب... 
مابدلت ثيابي لاني ادري اني بطلع بعد نص ساعه او اكثر... 
شغلت كمبيوتري عشان اكتب الرساله اللي من كانت كنوه في السياره وهي تدور وتدور في بالي... 
بس لازم اكتبها عدل عشان ما استبق الامور بينا... 
شغلت النت وفتحت ايميلي على طول...وطرشت رساله لكنه... 
" السلام عليج بنت العم.. 
شحالج؟..ادري متنكده...وادري اني انا السبب فزعلج هذا....بس بغيت اقولج اني انا ..مازلت مثل ماتعرفيني.. لا اغازل بنات..ولا عندي حبيبة اسمها ريم.... سويت هالمقلب فيج ردا عالمقلب اللي سويتيه فيني يوم كلمتج ذاك اليوم وقلتي انج بتشوتيني برا البيت اذا ييت اخطبج... واني انا ما انزل لج من زووور...!!.. واباج تعرفين ان تاثير كلامج هذا علي كان كبير...نفس التاثير اللي تركه المقلب اللي انا سويته فيج.... لكن الفرق اني تقبلته كريال انجرحت كرامته...وانتي تقبلتيه كبنت انجرحت مشاعرها.... 
في الاخير ماتهونين علي اتمين متنكده بسببي عشان جي اطرش لج هالرساله.. رغم اني هنت عليج اتم متنكد ولا وضحتيلي الامور... 
لي طلب .... من اليوم ورايح خلينا نعامل بعض بدون تصنع بليز.... 
وعلى فكره انتي مب مجبوره تردين على رسالتي لكن ان رديتي عليها اظن اني بستانس بالرد... 
ولد عمج يوسف.." 
وقبل ما اطرشها تميت اقراها كم مره...اتاكد من اني ما بينت لها شي اكثر مما يجب...لاني خفت تكون مشاعري تجاه كنه مب ثابته...اخافها تفهم من هالرساله اني احبها وتحط امل على هالشي..واخر شي اكون انا ماحبيتها فعلا... ويكون شعور مؤقت... وانا اقدر اجرح أي بنت بس بنت عمي بصراحه ماقدر... 
طرشت الرساله وانا اتدعى انها تكون خطوه للامام مب لورا... 
وفي بيت يدوووه... شفنا الكل...ماعدا كنه...حسب مافهمت من كلامهم...كنه كانت نايمه... 
وكانت تجتاحني رغبة كبير اني اقوم اوعيها واخليها تقرا الرساله الحين...!!.. كنت متحمس لردة فعلها... 
بس مابيدي شي غير الانتظار....! 
اليوم: الاحد.. 
المكان: بيت خلفان.. 
الوقت: التاسعه مساءا... 
------------------------------------------ 
(سهيل).... 
كنت يالس مع ابويه وخالي ومهرة وحمد اخوي في الصالة بعد العشا... 
مهرة ماطاعت تروح تتعشى بس عشان تقعد مع هالخال اللي ادمنت عليه بشكل غريب... 
من تشوفه ماتقدر تتزحزح من مكانها.. 
اما انا ..كنت متحمل القعده معاه بس لاني كنت ابا ارمس ابويه.... اخاف اني اروح فوق وارجع احصله ساير يرقد... عشان جي قعدت اتريا خالي يروح عشان امسك ابويه مسكه.... 
كفاية تاجيل بالموضوع... 
بعد نص ساعه واخيرا راح خالي... وكان ابويه على وشك انه يدخل غرفته وينام... 
سهيل: ابووويه...لا تسير ترقد ابغيك فسالفه... 
رد ابويه يقعد وهو معقد حياته... 
بو حمد: خير سهيل؟... 
سهيل: الخير بويهك يابويه...انا...انا ابا اكمل نص ديني... 
حسيت ان الابتسامه علت ويوه الموجودين...ابويه..حمد..حتى مهرة ابتسمت.. 
بو حمد: تبا تعرس؟ 
سهيل: ان شاء الله... 

حمد: عاش بو الشباب...قول لعمتك تدورلك حرمه.. 
سهيل: ماباها ادورلي اروحي تنقيت انا... 
حمد: بس بس عرفناها هههه... 
بو حمد: تبا شيخه بنت خالتك ميره؟... 
فقط ويهي....ابويه اييبها كاااااااااش...وبشكل مباشر... 
سهيل: هي ابا اخطب شيخه... 
بو حمد: شيخه حرمه والنعم فيها... وانا ماعندي مانع بالعكس...باجر برمس عمتك تروح تخطبها ولا يهمك... 
سهيل: تسلم يابوويه ماتقصر.. 
بو حمد: تبا شي ثاني؟ 
سهيل: ربي يطول بعمرك.. بس بغيت اارمسك عن هالسالفه مافي شي ثاني.. 
بو حمد: على بركه الله...عيل انا بقوم ارقد عنكم... 
سهيل+حمد: تصبح على خير.. 
راح ابويه غرفته وتمينا نحن الثلاث... 
حمد: من متى معزم؟ 
سهيل: من زمان...بس بغيت امور قوم خالي تستقر عشان اخطب...مابغيت اربشهم زياده... 
حمد: وان عرستوا وين بتسكنها؟ راس مالك غرفه.!! 
سهيل: يوووه لين ذاك اليوم يحلها الف حلال... وبعدين غرفه وحده تسدنا سنه سنتين ...بندبر عمارنا...ولا ترد ترمس ابويه فسالفه بيت يديد... 
حمد: بس يا سهيل لين متى بنتم مستظيجين جذي ونحن عندنا القدره انه نتحول بيت يديد اكبر واوسع ويضمنا كلنا... 
سهيل: اذا انته مستظيج تحول ياخي نحن بيتنا مابنخليه... 
حمد: شو تقول انته انا ماريد اسكن في بيت انتوا مب موجودين فيه..!! 
سهيل: خلاص تحمل بنشوفلنا صرفه ان شاء الله...المهم مانطلع من بيتنا ابويه مابيطيع.. 
قالت مهرة فجاه.. 
مهرة: ورا بيتنا مساحه كلها نخل...ليش ماتشلون النخل وتبنونها...؟! 
سهيل: صدقها والله...ليش لا.؟ 
حمد: اووهوو بعدنا بنقعد نكسر ونهش ونبني في البيت..؟!..متحمل هو ارووحه جديم..!!... 
سهيل: بس هذا حل منطقي.. صدق والله النخل بنوديهن المزرعه ...باجر برمس ابويه في هالسالفه... 
قام حمد من مكانه... 
حمد: كيفكم يابويه... انا بقوم ارقد وراي دوام... 


قام حمد من مكانه وراح..وانا قمت ويلست مكانه عدال مهرة..مسكت الرموت وقعدت ابدل القنوات... ماحسيت انه فيني رقاد... يمكن من الحماس... او الراحه...فعلا حسيت ان حمل يبل اختفى عن ظهري.. 
فجاه وصلني صوت مهرة.. 
مهرة: شيخه تحبك ...!! 
انتفض جسمي كله من كلام مهرة... شيخه تحبني؟ هذي شدراها..؟؟ 
التفت لها بسرعه وقلبي يدق مثل الطبل... 
سهيل: شو دراج؟ هي قالت لج؟ 
مهرة: لا...عيونها قالت لي..هههه... 
سهيل: لالا صدق... 
مهرة: والله محد قالي بس احسها جي..من تصرفاتها... سرحانها بويهك..مادري احسها جي... 
ابتسمت...ياحليلج يامهرة شعرفج انتي بالحب ..!!.. 
سهيل: الله يسمع منج... ان شاء الله توافق... 
مهرة: اطمن..بتوافق.. انا بسير اعطي سمجتي اكل ماعطيتها اكل اليوم... 
قامت مهرة من مكانها وركبت فوق... وانا تميت اروحي ابدل القنوات واسوي عمري اشوف التلفزيون... 
مناك انا سرحان بافكاري الخاصه...ولا ادري شو اللي ينعرض جدامي في التلفزيون...! 
ان شاء الله شيخه توافق.....ان شاء الله.. 
-------------------------------- 
اليوم: الاحد... 
المكان: شقة ناصر.. 
الوقت: الحادية عشره والنصف مساءا.. 
--------------------------------- 
(ناصر).... 
فتحت باب الشقة وانا متلوم من التاخير على سعاد...لكني ماقدرت اتفجج منهم.. والمصيبه مافي اداة اتصال بيني وبين سعاد...تيلفون ماسويت لها لين احين..والشقة اساسا مب مركب فيها تيلفون انا... 
سكرت الباب وراي وقفلته.. وعلى طول دخلت ايدي فمخباي وطلعت الدبله اللي كنت عاقنها عن يشوفونها اهلي.. ولبستها.. 
الشقة كانت هادية وساكنه...يمكن رقدت؟... 
دخلت الصالة ..وقفت وانا ابتسمت...ياحليلج ياسعاد... 
كانت راقده عالكرسي وظامه ايدينها لصدرها..لابسه بنطلون جينز ابيض..وقميص قطني ناعم فيه شخابيط بالوردي والرمادي... لبس مختلف عن اللي كانت لابستنه الصبح.... 
لاحظت في سعاد شي...انها يوم تطلع برا البيت تتغطى بالسواد من فوق لتحت....اما داخل البيت....تلبس أي شي يخطر على مزاجها ... 
وهذا شي يعيبني فيها.. 
تقربت منها ويلست عالارض.... اتامل في جمالها ونعومتها...فيها شي هالانسانه ماقدر اقاومه... ولا قدرت اقاومه الحين...تقربت منها وبستها بين حواجبها... 
على طول تحركت سعاد وفتحت عيونها...واول ماشافتني ابتسمت لي احلى ابتسامه ناعسه شفتها.... 
ياربي تخبّل صدق... 
ناصر: شحالهم الحلوين؟!.. 
يلست سعاد وتمغطت بدلع...مثل القطاو...يلست انا عدالها... 
سعاد: اهلين ناصر..ايمتا جيت؟ 
ناصر: توني بس...تعالي.. 
مسكتها من ايدها وقربتها مني... اسندت راسها على صدري وضميتها... 
قلت لها بصدق.. 
ناصر: اشتقت لج سعاد... 
سعاد: انا كمان... كيفون اهلاك؟.. 
ناصر: كلهم بخير وسهاله... انتي شو سويتي طول اليوم بدوني؟ 
سعاد: ترتيب وتنضيف..وتفتيش ههههههههه... 
ناصر: تفتشين في اغراضي انا..؟؟ 
سعاد: ههههههههههه أي باغراضك انتا....وبعدين زارتني امل وطبخنا العشا مع بعض... 
ناصر: منو امل بعد؟ مسرع مارابعتي الحريم..!!.. 
سعاد: ههههه شو عم بتؤول والله ماعم بفهم عليك...؟!... 
ظحكت وقلت لها بلهجة سورية.. 
ناصر: امل ميييين ولييييييه...؟. 
سعاد: هههههههههه امل اختي ولاك... 
ناصر: اهاااااااااا امل حرمة علي...ياحيها... 
ابتعدت سعاد عني واطالعت بويهي.. 
سعاد: تعشيت؟.. 
ناصر: هي تعشيت... 
سعاد: ليه تعشيت..؟!..انا لساتني ماتعشيت كنت عم بتنظرك..!!.. 
ناصر: حلفي... عيل والله يا تعشى مره ثانيه عشانج بس... هاتي العشا وانا ببدل ثيابي... 
سعاد: ههههههههههه لك تئبرني شو مهضوم...دئايئ بس.. 
راحت سعاد المطبخ وانا اتبعها بنظري... 
هالانسانه متعه للنفس والنظر بعد...ماشاء الله عليها... 
رحت الحجره وعلى طول انتبهت للمسات الانثويه الموجوده...واغراض زياده...طلعت الغرفه مليانه ومسكونه فعلا... يوم كنت انا فيها اروحي كانت تقريبا فاظيه ماعدى يوم العوزها بثيابي... 
فتحت الكبت... كانت ملابس سعاد مستحله معظم الكبت لكن القسم الخاص بي من الكبت كان مرتب جدا اكثر عن ترتيبي انا.. 
طلعت لي ثياب ودخلت اتسبح سبوح خمس دقايق.. 
ويوم رجعت الصالة حصلت سعاد صافة الاكل على طاولة الصاله الزجاج.. 
ناصر: ليش حاطتنه فوق سعاد نزليه عالارض... 
سعاد: انا مابعرف آكل عالارض... 
ناصر: وانا ماعرف اكل عالطاوله.. 
نزلت سعاد العشا عالارض... 
سعاد: بس هيك مو حلوو... 
ناصر: ليش مو حلوو لك حلوو كتييير... 
سعاد: لا مو حلوو..بدك تشتري طاولة طعام صغيري تـحتى ناكل عليها... 
ناصر: تبيني آكل فصوب وانتي فصوب..؟! 
قالت سعاد بدون فهم.. 
سعاد: شوووه.؟ 
ناصر: يعني انا اكل عالارض وانتي تاكلين اروحج عالطاوله؟؟؟.. 
سعاد: لا بدك تاكل معي.. 
ناصر: وليش انتي ماتاكلين وياي تحت.. 
سعاد: واللهي مابعرف.. 
ناصر: يلسي انا بلقمج.. 
مره ثانيه قالت.. 
سعاد: شوو؟ 
ناصر: انا بدّي طعمك انتي ماتعملي شي... 
اطالعتني سعاد بعيون بريئه وبرطمت.. 
سعاد: ليييه عم تتمصخر علييي..؟!!... 
ناصر: لك والله ماعم بتمصخر عليكي... 
سعاد: لكن ليه عم تحكي متلي..؟! 
ناصر: لحتى تفهميلي سعاااااادوووه.... 
تمت تطالعني مسويه عمرها معصبه...وعقب كلنا تناقعنا من الظحك.... 
ناصر: يلسي يلسي الاكل بيبرد... 
يلست سعاد عالارض.. 


وبما اني متعشي تميت الا القمها اول شي... 
ناصر: اقول سعاد... مب أي حد يدق الباب تبطلين له...اول شوفي منو عند الباب اذا كان ريال لا تردين ابد عليه... 
سعاد: عارفي حبيبي...انا مافتحت الباب لامل الا لما شفت ابنا الصغير بين ايديها.. 
ناصر: زين.. علي يايبنها؟؟ 
سعاد: ايييه علي جابا..بس مافات البيت.. ما ايلتيلي...بكره عليك شغل.؟ 
ناصر: لا عيوني اجازه لين السبت...شو ماتبين تتحوطين انتي؟؟ 
سعاد: والله بدنا نطلع..؟؟.. حلو كتير... 
فرحت من فرحة سعاد... LPJITDG,H
بس كنت متخوف لا حد يشوفني وياها...عشان جي قررت اتبادل ويا عبدالعزيز بالسيايير...عشان عالاقل محد يشوف سيارتي ويوقفني...ويشوفون سعاد وياي... ويوصل الخبر لاهلي .....وتستويلنا مصيبه...!!.. 
بعد ماخلصنا العشا شلته سعاد المطبخ وانا قعدت اطالع التلفزيون... 
تاخرت سعاد بالمطبخ... لكن بعد دقايق رجعت لي وفي عينها نظره حذره.. 
وفي ايدها دفتر اصفر..!!!!. 
كان الواقع صفعني على ويهي صفعه قوية تصحيني... كيف نسيته.!!!..احين شو بقول لسعاد....!!.. 
تذكرت للحظات حسيتها ساعات..مهرة... كيف اني من عرست مافكرت فيها...انشغلت بسعاد.. 
رجعت اذكر نفسي باني المفروض اصلا اني ماافكر فيها...وكنت مابذكرها لولا ان دفترها في ايد سعاد الحين.. 
اللي يت ويلست عدالي بتردد... واناحاولت اتصنع الهدوء... 
سعاد: ناصر... وانا عم رتّب اليوم لئيت الدفتر هاد... تصفحتوا وشفت فيه اسم بنت على حد علمي.. 
وسكتت... حسيتها مب متجرأه تطرح علي السؤال لخوفها من الجواب.... شغلت مخي بسرعه احاول اخترع جذبه بيظا تنقذني من الموقف.. 
خذت الدفتر من يديها وجلبته بين ايدي اسوي نفسي احاول اتذكر الدفتر.. 
عقدت حياتي.. 
ناصر: هييي..هالدفتر مال منى اختي.. اصلا مال ربيعتها في الجامعه... ونسته مره عندي ومارديته لين احين لها..انساه... 
كنت اطالع جدامي وانا اتهرب من نظرة سعاد.. صحيح ياما جذبت عالبنات ولعبت بنظرات عيوني بما يتفق مع الموقف وكانن يصدقن... لكني الظاهر فقدت هالقدره احين مع سعاد...اعرف انها بتشوف الجذب بعيوني.. 
يمكن لانه الموضوع يتعلق بمهرة... اللي من اذكرها احس كاني اضغط على جرح قديم فصدري ما التئم.. 
سعاد: عم تحكي جد؟.. 
ناصر: هي..ليش يعني بجذب... 
سعاد: ناصر..مارح لومك ازا كانت الك ماضي... بس بدي تحكي السدئ (الصدق).. 
حسيت اني مكشوف مكشوف...ولو اصريت على جذبتي بتتظاهر انها تصدقني لكن من داخل هي مب مصدقه... 
ليش هالجذبه ماقدرت اعديها؟؟... ليش حسيت ان ملامح ويهي تفظحني... 
آآخ يامهرة...ياترى صحّت ايدج المكسوره والا بعدها...؟!.. 
التفت لسعاد وقلت.. 
ناصر: حياتي من قبل ما اخذج ماتعنيلي الشي الكبير... 
ابتسمت سعاد.. 
سعاد: لكن ليييه عم شوف الألم بعيونك.؟!!.. 
نزلت عيني على طول وبعدتها عنها.... 
ناصر: سعاد بليز... انا ابا انسى وكنت ناسي فعلا الا يوم ذكرتيني انتي احين... 
سكتت شوي سعاد...وبعدها قالت بصوت حزين.. 
سعاد: بتحبا؟... 
تفاجأت والتفت بسرعه لسعاد.. 
ناصر: لا سعاد.... 
هزت سعاد راسها بحيره... 
سعاد: عيونك عم بتؤول شي تاني... 
ناصر: خلج من عيوني... انا اعرف نفسي ... السالفه ومافيها اني غلطت في حق هالبنت وماسمحت لي الفرصه اني اعتذر لها .. طاح دفترها جدامي وشليته على امل اني ارجعه فيوم...لكن مابتسمح لي الفرصه عشان جي قررت انسى على امل ان البنت تنسى بعد.... هذي كل السالفه... 
سكتت سعاد وحسيتها مب مصدقه... او متظايقه من اللي عرفته... 
مديت ايدي ومسكت ايدها... 
ناصر: انسي السالفه سعاد...انا ابا ابدا حياة يديده وياج ولا اريد أي وحده ثانيه تشغل بالي غيرج... وابا منج انتي بعد تنسين هالسالفه هذي ولا تذكريني فيها مره ثانيه لاني فعلا كنت ناسي.... وصدقيني مب مهمة لا تشغلين بالج فيها... 
سعاد:.... طيب...متل مابدّك... 
سكت شوي..ورجعت اقولها بلهجة مزح عشان اخفف من ثقل الجو... 
ناصر: ترومين تمشين لين الغرفه والا لازم اشلج بعد...؟!.. 
ظحكت سعاد... 
سعاد: لا ما بئدر... 
ناصر: يالله...انا ما ادلع حريم...مابشلج.... عندج ريول امشي بهن.. 
قمت وبندت التلفزيون ومشيت عنها وانا ادري انها بتنقهر وبتلحقني... 
وفعلا يت سعاد تركظ وتعلقت برقبتي وثقلها كله على ظهري... انا بغيت اموت من الظحك... 
ناصر: انزلي يالخبله.. 
سعاد: مابدّي... 
تميت اظحك على خبالها وشليتها لين الغرفه وفريتها عالشبريه.... 
وخلينا الدفتر في الصالة..وانا مقرر اني اطلعه برا الشقه واحطه باي مكان...يمكن فسيارتي..بس المهم سعاد ماتشوفه مره ثانيه وتذكرها..وتنكد علي عيشتي...! 
اليوم: الثلاثاء... 
المكان: غرفة مهرة.. 
الوقت: الثالثه صباحا... 
--------------------------------- 
(مهرة)..... 
فزيت من رقادي كالعاده بعد كابوس ثاني... 
تميت اناهي واتنفس بسرعه...رفعت ايدي ارفع شعري عن ويهي... 
مهرة: متى بفتك من هالحاله انا...!!! 


دزيت الفراش عني بظيج... فعلا لين متى بتم احلم كوابيس جذي... في النهار اقدر اتهرب من اللي صابني واقدر التهي عنه بالتفكير والسوالف...لكن في الليل يرجعلي الموقف باوضح درجاته... 
لين متى؟!... 
يلست عالشبريه وانا احس ثياب نومي لاصقه بجسمي... مع ان الغرفه بارده ...!!..لكن مادري كل ما احلم هالحلم احر.. 
تلفت حوالي ادور غرشة الماي والكوب...وصبيت كوب كامل وشربته... 
حشى كاني راكظه ميل..!!.. 
فكرت ارجع انام لكني كرهت النوم بسبب هالكوابيس اللي ماتخلص.... قمت وشغلت الليت...ودخلت الحمام وغسلت ويهي.. 
طلعت من غرفتي وكنت ناويه انزل تحت اطالع التلفزيون شوي لين الصبح...لكني من وصلت غرفه سيف وقفت مكاني... 
سمعت غنا وحشره...خيبه هذا شو يسوي نص الليل..؟!.. 
تراجعت ووقفت عند بابه..هي فعلا صوت اغاني يعني اناماسمعت غلط.... مديت ايدي ومسكت الباب وفتحته بسرعه.... كنت بدخل لولا ان عيوني تلاقت مع عيون خضر ضاحكه بدل ماتتلاقى بعيون سيف...تراجعت على طول في خلال جزء من الثانيه وسكرت الباب.. 
يالفظيحه...هذا مبارك...بس شو كان يسوي رافع العصا فوق ويظحك..؟!.. 
لازم اعرف... 
رجعت غرفتي ولميت شعري ولبست شيلة صلاة...ورجعت مره ثانيه غرفة سيف... 
حصلت سيف واقف عدال مبارك ومسوي نفس حركه مبارك... 
مهرة: انتوا شو تسووون نص الليل..؟!!.. 
سيف:اقدر اسالج نفس السؤال؟ 
مهرة: انا توني ناشه... 
سيف: شو موعنج لا تقولين اصواتنا.. 
مهرة: لا حلمت حلم مب زين ولاعت جبدي من الرقاد عقبها.... 
مبارك: شو حلمتي..؟! 
اطالعت مبارك الفضولي.. 
مهرة: حلم مب زين يطرووونه..المهم شو تسووون انتوا.. 
يلس سيف عدالي وهو يبتسم.. 
سيف: ماشي سمعنا اليوم بخطبه سهيل...قال مبارك اذا صارت حفله وجي بترزفون قلت له اكيد ..قال لي انا بعد ابا ارزف بس ماعرف... 
عق مبارك العصا....ومسك خواصره.. 
مبارك: وهذا اللي يقول مابخبر حد...مالت عليك... 
سيف: قصدت الرياييل...وبعدين مهرة مب اي حد.. 
مبارك: مالت عليك وعليها انزين؟ 
مهرة: ايه ايه انا شو يخصني.. 
مبارك: يخصج لانج سالتي لو ماسالتي مابيقولج... 
سيف : يالله عاد لا تكبر السالفه... راونا يالله مره ثانيه... 
رفع مبارك صبعه وقال لي بتهديد... 
مبارك: if you laugh… I will kill you.. (ان ظحكتي بذبحج).. 
جان اظحك من اولها ... 
مبارك: اوهووووووووو شوف اختك.. 
سيف: مهروه بس نحن عندنا شغل جدي... 
مهرة: وعندك مدرسه بعد باجر... 
سيف: مابداوم باجر. 
مهرة: ليش ان شاء الله.. 
سيف: آآآه باجر بيكون عندي صداع.. 
مهرة: ماشاء الله من احين محضر العذر... 
مبارك: يقص عليج باجر عنده اكزام..(امتحان)... 
مهرة: اهاااااااااااااا وليش مابتحظر؟؟ 
سيف: يابوي نحن ثانويه عامه وماشي محسوب غير الامتحانات النهائية شحقه امتحن...؟!.. المهم يالله يالله مبارك راوني... 
مبارك: اوكي يالله ستارت ميوزك.. 
شغلوا لمبارك اغنية من اغاني ميحد..وقعد يرزف.. كمبتدئ صغير كان لاباس فيه.. كنت اظحك بس مب على مبارك كنت اظحك على سيف اللي قاعد عدالي ويالس يشجعه...الامره عاااشوو...ومره يااابس....ومره مادري شو يقول..!! 
والله خفتهم يوعون البيت كامل... 
مهرة: خففوا اصواتكم شوي...سواف تراك متحمس وايد... 
مبارك: ايييه اخبرك ياني الرقاد... 
سيف: بنفرش لك هني وارقد.. 
مبارك: لالا برد بيتنا...اصلاماباقي شي عن الصلاة.. 
مهرة: خالي مابيعصب؟ 
مبارك: وليش يعصب...لا عادي عادي.. انتي قومي سيري رقدي عندج جامعه... 
مهرة: ماريد ارقد.. 
مبارك: بترقدين غصب طيب... سيف رمس اختك...بترقد باجر عليهم في الكولج.. 
سيف: يالله قومي انتي ارقدي.. 
مهرة: خلووني يالسه حرااااااام... 
سيف: عندنا سوالف خاصه نحن قوووومي... 
مهرة: شو سوالفه؟ 
سيف: مهروووووووووووووووه...!!.. 
مهرة: خلاص خلاص بسير... 
قمت عن شبرية سيف وطلعت... ورجعت غرفتي وقفلت الباب وراي... 
عقيت شيلتي وانسدحت عالشبرية... 
ياحليله مبارك عليه سوالف... يبا يتعلم كل شي ويندمج بسرعه... 
ياترى ليش ما احس تجاهه بالنفور مثل راشد وباقي الرياييل؟؟؟...ليش هو غير ؟... 
يمكن لانه كان وحيد فتره طويله ومحتاج عايله واخوان وخوات..!!!..والا شي ثاني؟.. 
تذكرت بنات الشلة وسوالفهن عن شباب اهلهم وحركاتهم ومواقفهم وغيره... 
لا يكون انامثلهن..؟!...لايكون بيي اليوم اللي اطري مبارك جدام بنات الشله واخبرهن عنه بنفس اللهفة والبسمه والنظره الحالمه..؟!!.. 
وتميت افكر بهالموضوع لين مارقدت فعلا.... لكن هالمره بدون كوابيس...! 
-------------------------------------- 
(بعد اربعة ايام من الاحداث السابقه...).. 
-------------------------------------- 
اليوم: السبت.. 
المكان: غرفة شيخه.. 
الوقت: الرابعه عصرا.. 
-------------------------------------- 
(شيخه)... 
وقفت جدام المنظرة وحطيت شيلة صلاة كبيره ولونها ابيض على راسي.. احاول اتخيل نفسي عروس.. 
ياسلام من قدي... 
فريت الشيله وفتحت شعري اشوف اذا احلى افتحه او اسويه تسريحه... 
وكالعاده قررت اني افتحه...ورجعت احط الطرحه.. 
اصد يمين ويسار...وتاخذني الاحلام وتيبني... 
اتخيل الناس يتاملون فيني باعجاب..اتخيل نفسي امشي عالستيج...اتخيل نفسي قاعده عالكوشه والعيال حوالي... 
اتخيل سهيل واقف عدالي..!!.. ماسك ايدي... ويبوسني على راسي.... 
ياااااااااااااااي بموت... 
اكيد سهيل بيكون كاشخ... 


فجاه انفتح الباب وحرمني من احلامي الورديه...التفت وراي بسرعه وعقيت الشيله... 
ام راشد: شو تسوين يالخبله..؟!.. 
شيخه: ...مـــ...مـــاشي. ماشي امايه...شفيج؟ 
ام راشد: ابوج معصب ونازعني انا...يقول متى بتردون عالعرب صبرناهم وايد.... 
ابتسمت...ويلست عالكرسي بدلع... 
شيخه: امااااااياااااااااا خلينا نتغلى شوي عليهم... 
ام راشد: يابنتي مب زيييين ..عيب.. 
شيخه: لا زين...ومب عيب... العيب ان نطلع ملقوفين من ايون يخطبون عنبوا نقولهم موافقين.. 
ام راشد: يعني انتي موافقه..!! 
انصدمت وعظيت على شفايفي من زلة اللسان.... 
شيخه: لالالا انا ماقلت جي بعدني افكر.. 
ام راشد: سيري لاااااااااااه انا بقولهم البنت موافقه وخلاص عذبتيني... 
حركت امي ايدها بعصبية وطلعت من الغرفة.... 
وانا تميت اظحك عليها... 
حليلج يا امي...كل يوم تسالني حوالي اربع مرات....وطفرتها من كثر ماقولها بفكر.. 
ماتدري اني مفكره من زمان...ومستشيريني وماخذين رايي... 
فعلا ماكان له داعي التفكير...لاني مستحيل احصل واحد يفهمني وافهمه...ومتعود علي ومتعوده عليه....وفوق هذا يحبني واحبه مثل سهيل... 
واذاكان عالنكدية اللي فيه يمكن اقدر اغيره بعد الزواج... 
الزواج..!!!...ياااااااااي بموت من الوناسه ....ماصدق... 
تميت ادور على نفسي وشعري يدور معاي... فجاه سمعت صوت راشد.. 
راشد: هب وناسه عليج عنبووج بنت..!!.. كل ها عشان انخطبتي...؟!.. 
فقط ويهي ..نزلت عيوني للارض وعلى طول حسيت بحراره تحرق ويهي... 
يالله يالفشله شو بيقول اخويه احين عني.؟!.. 
سمعته يظحك ظحكة خفيفه...وتقرب مني.. 
راشد: مبروووك ياشويخ ..خبرتني امي انج موافقه.... وسهيل ريال والنعم..وان شاء الله ترتاحين وياه... عالعموم هو يستاهلج وانتي تستاهلينه...!! 
بغيت ارد عليه بس حسيت صوتي اختفى...جان اقوم اهز راسي.. مسويه عمري مؤدبة... 
يلس راشد عالشبرية وقال... 
راشد: زين افتكينا من هالموضوع لانه حضرته من خطب وهو مب طايع يطيح بيتنا مسويلي فيها ثقيل عاد اونه...!! وانا ماداني اسير بيتهم... 
يلست عداله عالشبرية مستغربه.. 
شيخه: ليش راشد؟؟.. 
رفع راشد كتوفه بحيره وقال.. 
راشد: بس..عشان مهرة تظايج يوم تشوفني هناك... 
تنهدت وانا اتذكر مهرة وموقفها العدائي من الشباب... مسكين ياخوويه كله يطيح على راسه... 
راشد: بتخبرج هذي مريضه نفسيا او شي فيها مب صاحيه.؟!!!.. 
شيخه: ليش تقول جي عن البنت .؟!..مافيها شي .. 
راشد: اخر مره صارت بينا مواجهه مب حلوه... قالت لي انا اكره الرياييل اللي مثلك..!!.. شو سويتبها انا احين؟!.. 
استغربت... ماقالت لي شيخه عن هالموقف..!!!..والظاهر ان راشد نرفزها وايد عشان يطلع من مهرة كلام مثل هذا.... 
شيخه: يمكن ماتعني كلامها راشد.. 
راشد: ليش تغطين عليها...انتي بروحج تشوفينها كيف تتجاهلني.... كنت في البدايه واصارحج اني كنت مهتم فيها وافكر اني اتقرب منها ... بس هي ماتعطي حد فرصه يتقرب....عالعموم خلاص انا شليتها من بالي نهائيا... 
شيخه: مهرة حبووبه اذا عرفتها عدل... 
راشد: ادري ياشيخه..بنت عرب حشام مابتظهر الا حشيم....بس هي من تشوفني تنجلب اطباعها مادري شو يصير فيها ... الله يعين اللي بياخذها... 
ابتسمت.. 
شيخه: يمكن تكون انته...؟! 
راشد: لا مب انا لاني قلت لامي تخطبلي وخلاص.. 
شهقت...ماكنت اعرف هالشي ولا حد خبرني.. 
شيخه: والله؟ منووووه؟ 
راشد: هي اقترحت مهرة اول شي بس انا رفضت.... وعقب اقترحت ليلى خت عبدالله ريل فطيم... 
على طول اول شي قلته في نفسي "وااااااااااااااع"... بس حاوت اخلي ويهي طبيعي لانه حكمي عليها هو شخصي بحت... 
كرهتها لانها من تشوفني تظحك علي عالموقف اللي سواه فيني اخوها عمر...والا انا بصراحه ماشفت من البنت شي معيب.. 
شيخه: اهاااااااا ليلى... 
راشد: شرايج فيها؟ لا تمدحين شي مب زين فيها لا تلحقين امي..انا ماسالتها لاني ادريبها بتمدحلي حتى السيلانية... 
شيخه: هههههههههه اوكي...ليلى اكبر مني بسنتين... 
راشد: ادري وتشتغل فمستشفى... ابا عن شخصيتها.. 
شيخه: حلوه هي بصراحه.. 
قاطعني راشد.. 
راشد: لا توصفين شكلها لي حرام...يمكن مايصير نصيب بيني وبينها..!!!.. قوليلي عن شخصيتها... 
شيخه: عاد انا ماعرفها وايد..شوف بتصل بفاطمه وبسالها عن ليلى وبخبرك.. 
راشد: بس لا تلمحين مول لفطيم انه نبا نخطبها.. 
شيخه: ولا يهمك 
راشد: خلاص اووكي... انا بسير ويا سهيل السوق حضرته مصرررر ياخذ دي في دي حق قوم خالي... 
شيخه: كريم كريم ياحافظ عليه... 
اطالعني راشد بطرف عينه وهو يقوم ويبتعد عني.. 
راشد: من اولها..؟!!.. الله يعينا عليج.... 
خلاني راشد وطلع وانا تميت اظحك عليه....وعلى نفسي... 
وهالمره مانسيت اقفل الباب قبل ما استسلم لاحلامي الوردية مره ثانيه....
اليوم: السبت... 
المكان: سيارة راشد.. 
الوقت: الخامسة مساءا.. 
-------------------------------------- 
(راشد).... 

وقفت جدام بيت خالووه افكر ادخل السياره او لا... 
عقب فكرت بانه احسن لي ما ادخل عشان ما اتلاقى ويا مهرة... 
مسكت تيلفوني ادق لسهيل عشان يطلع... لكن القهر حصلت تيلفونه مغلق... 
الهرم شحقه غالقنه؟.. اوهوووو... 
دقيت على سيف... وهذا الثاني كان مب موجود في البيت طلع مع مبارك وجمال...يعني مايروم يزقرلي سهيل... 
لاحول ولا قوة الا بالله... بندت سيارتي ولبست نظاراتي الشمسية ونزلت... 
فتحت باب بيتهم ودخلت... 
وسبحان الله كانه شي مرتب من قبل او لابد منه..شفت مهرة في الحوش..وجدام ويهها كاميرة فوتوغرافية كبيرة شوي على ويهها الصغير... 
سكرت الباب وراي بقو شوي عشان تنتبه اني موجود... 
وانتبهت فعلا...وعقدت حياتها...وفوق هذا صارخت علي.. 
مهرة: طيّرت العصفوووووووووووور....!!!... 
عقدت حياتي... من اولها هزاب الله يعينا ...انا شو مسوي بحياتي عشان الله يعاقبني جي.!!.. 
راشد: شو سويت بج..؟!!.. 
نزلت مهرة الكاميرا بياس...ومبرطمه... 
مهرة: طيرت العصفوووور من ساعه الاحقه ... 
راشد: شو تبينه؟ 
مهرة: ابا اصوره شو اباه يعني اسولف وياه؟!!.. 
تقربت منها وانا اقول بهدوء... 


راشد: بييبلج قفص متروس عصافير بس دخيلج مافيني على الظرايب.. 
مهرة: ماريد انا عصافير بقفص كنت اباه عالشيره ... 
راشد: من وين لج كاميرا انتي.؟؟ 
مهرة: مالت مبارك عطاني اتعلم عليها... 
حسيت بقهر داخلي يتصاعد... 
مبارك مبارك مبارك.... على راسه ريشه هذا..؟؟.. غيرعنا يعني؟؟؟...تراه واحد من الشباب ليش مب كارهتنه هو بعد.؟!.. 
راشد: ليش ماصورتي مبارك..؟؟... 
ابتسمت مهرة ابتسامه كبيره....عرفت ان الابتسامه مب لي...الابتسامه كانت لذكرى في بالها هي... 
مهرة: هههههههه صورته اربع صور هو وسيف... 
قلت بقهر واضح.. 
راشد: حلو...وايد حلو.. بيتبارك الفلم... 
اختفت ابتسامه مهرة.. حسّت اني اطنز بها.... وقبل ما تقولي كلمه سم ثانيه بادرتها بطلب... 
راشد: ممكن تزقرين سهيل لانه تيلفونه مغلق... وهاتي الكاميرا انا بصورلج العصفور مالج... 
مهرة: مـــابــــــا.... 
راشد: ....نــــقـــــعــــــي...!!! 
ماردت علي مهرة ودخلت داخل البيت...اما انا يلست على دري الميلس الصغير...اتريا سهيل... 
آآآخ ياربي هالبنت ترفع الضغط...!... لها طريقه استفزازية عجيبه ... اطلع اسوا اطباعي.. والا انا مب عصبي ولا اني انقهر بسرعه... 
بس من هالانسانه...!!.. 
بطيت وانا قاعد وانقهرت من هالتاخير...ليش سهيل تاخر هالكثر..؟!!.. 
مسكت تيلفوني ورديت اتصلبه عل وعسى فتح تيلفونه... وفعلا حصلته مفتوح.. 
سهيل: آلوووه.. 
راشد: وينك ياخي صارلي ساعه يالس تحت اترياك... 
سهيل: طالع.؟!...انزين جان قلت انك تحت... 
راشد: تراك غالق تيلفونك طرشت لك مهرة تزقرك... 
سهيل: مهرة..؟!!...مايتني ولا زقرتني... 
مت قهر..بغيت اروح داخل واظربها... 
شو من السنع فيها هالبنت..؟!!...تشوفني يالس في الشمس اروحي....!! 
راشد: احلف انها مازقرتك..؟! 
سهيل: والله مايتني...خلاص دقيقه وبنزل لك ...باي.. 
سكر سهيل اما انا تميت افور من غيظي...ماعليه يامهرة... 
وبعد مايا سهيل شفته يتبسم..توايهت وياه وطلعنا من البيت... 
راشد: ماسالت مهرة ليش مازقرتك وخلتني ملطوع برا؟؟ 
سهيل: هههههههههههههههه بلى... 
راشد: شو قالت لك؟؟.. 
سهيل: سالتها ليش مازقرتيني مثل ماطلب منج راشد...قالت لي محد قاله يقولي نقعي...ههههههههههههه.. 
سكت...حتى ماشاركته الظحك...وفجيت غيظي في السياره وقمت اسرع... 
سهيل: شياك عليها..؟؟ 
راشد: ياخي تقهر والله اختك كله تهازب... 
سهيل: لاحظت عليها مسويه لسان من دخلت الجامعه... 
سكت عنه احاول اهدي اعصابي واطرد مهرة من بالي... 
وبعد دقايق.. 
راشد: تعال صح...مبرووووووووووك... 
التفت لي سهيل متفاجئ... 
وعيونه كلها تلمع بامل.. 
سهيل: على شوو.. 
راشد: عالموضوع اللي تتريا الموافقه عليه... 
ابتسمت لسهيل...وبادلني هو ابتسامه اوسع واحلى... 
سهيل: احلف..؟ 
راشد: هههههههه والله... 
سهيل: مابغييتووا...تاخرتوا شوي.. 
راشد: هذي شويخ اونها ثقيله ماتبا توافق سرعه.. 
سهيل: ههههههههههههه...آآخ يالراحه كنت على اعصابي والله... 
راشد: مبرووك مبروووك تستاهل.. وعقبال العرس والله يكمل على خير ان شاء الله... 
سهيل: الله يبارك فيك يارب وعقبالك.. 
راشد: آمين... احين وين..؟! السوق.؟! 
سهيل: هي..بناخذ الدي في دي اللي شفناه ذاك اليوم وبنوديه بيت خالي.. 
راشد: اتصلت بسيف وحصلته طالع ويا مبارك وجمال.. واخاف خالي في الدوام..منو بيفتح لنا الباب... 
سهيل: ماعليه بنتصل بهم وبنخليهم يلاقونا هناك... بعدين تقولي عمووه احين عندهم هندي يطبخ لهم وينظف لهم البيت وجي.. من قبل ترا نحن مبونا نطرش لهم... 
راشد: حتى امايه كانت اطرش... بس نحن مانبا نسير نجابل الهندي هناك.. 
سهيل: لالا ماعليك بنقولهم يسبقونا البيت ... 

اما نحن فرحنا السوق... 
-------------------------------- 
بعد شهر من الاحداث السابقه... 
-------------------------------- 
اليوم: الاثنين.. 
المكان: مكتب ناصر.. 
الوقت: الحادية عشره صباحا.. 
-------------------------------- 
(ناصر)... 

كنت مشغول في المكتب يوم رن تيلفوني...وشفت رقم غريب...فكرت اطنشه لكن الرنين كان ملح... 
ناصر: آلوووه.. 
المتصل: السلام عليكم.. 
ناصر: وعليكم السلام والرحمه هلا.. 
المتصل: شحالك ناصر...؟ 
استغربت...صوت ماعرفه..ورقم اول مره اشوفه... 
ناصر: بخير وسهاله ومن صوبكم؟ 
المتصل: الحمد لله بخير وعافيه... ماعرفتني شكلك.. 
ناصر: اسمحلي والله ..لا ماعرفتك منو الريال..؟! 
المتصل: وياك احمد بن محمد... 
تذكرت وبضبابية احمد ولد خالة مايد...اكبر مني بسنه... عنده اخو اصغر منه اسمه حامد..واخوهم الصغير خليفه.. 
ناصر: مرحبا الساااااع ...شحالك؟ 
احمد: بخير وسهاله الحمد لله...اخافني شغلتك والا شي.. 
ناصر: لالا ابدا افا عليك... 
احمد: زين اخويه انا بغيتك بكلمه راس..اذا تروم تترخص من دوامك شوي انا يالس فسيارتي تحت... 
ناصر: خير يا احمد؟ 
احمد: خيييير خير لا تخاف بس الموضوع اللي ابا ارمسك فيه مايصلح اكلمك عنه في المكتب... 
ناصر: خلاص ابشر...دقايق بترخص وبنزل لك.. 
احمد: وانا اترياك ..خذ راحتك... 
ناصر: مابطول. ..يالله فمان الله.. 
احمد: حياك الله.. 
سكرت عن احمد وانا مستغرب ..!!!..شو يبغي فيني هذا..!!!.. 
لكن ماشي فايده من التساؤل خلني اشوف شو عنده... 
طلعت من المكتب ورحت اترخص لباقي الدوام... 
وبعد دقايق نزلت ادور سياره احمد...اللي ما اعرف كيف شكلها... لكني شفته هو نازل من بي ام سودا.. تقرب مني وسلم علي.. 
وبعد السلامات والاخبار.. 
قال لي احمد بابتسامه.. 
احمد: عازمنك على عصير..هههههه تعال... 
ناصر: هههه صبر.. بلحقك بسيارتي عشان عقب ارد البيت.. 
احمد: على راحتك.. 

وفي احد المطاعم... 
احمد: اكيد انته مستغرب شو اللي خلاني اطلبك بهالشكل.. 
ناصر: اكيد عندي فضوول... 
احمد: الله يسلمك الموضوع شخصي شوي.. واباك توسع صدرك لاني ما ادري اذا كان بيضايقك ... 
زغت من كلامه...لا يكون يدري باني متزوج..!!!...ويبا يفضحني احين..؟!... 
الله يستر... 
ناصر: خذ راحتك احمد قول اللي فخاطرك..ولا تحاتي شي.. 
احمد: احم... الله يسلمك الموضوع يتعلق ببنت خالوه..اقصد بنت عمك.. نوره... 
عقدت حياتي..ماتصورت انه هذا هو الموضوع اللي يايبنه من العين لبوظبي عشان يكلمني فيه..!!!.. 
ناصر: نوره..!!!..خير شفيها؟.. 
احمد: مافيها شي...بس..همم.. مادري اذا انته خاطرك فيها او لا...احم..شوف.. بصراحه انا ابغي اخطبها وكل ماتكلمت عند اهلي قالوا ناصر ولد عمها وناصر ولد عمها... وانته لين احين ماتحركت ..واخاف البنت اييها واحد غريب ويطيّرها عني... 
ابتسمت... هذا وين كان قبل كم شهر..؟؟ وين كان من زمان ليش ماتكلم الا عقب ما تزوجت انا من برا...!! 
جان الحين نوره متزوجه وانا بتخير أي بنت ثانيه غيرها من البلاد... 
انتبهت لنفسي...!! 
كلامي يدل على ندم...وانا مب ندمان اني خذت سعاد...اصلا بكون محظوظ اذا حصلت بنت من البلاد مثل سعاد...ونسبة اني احصلها هي 25% ... ومحد يرضى بهالنسبه في مساله زواج... 
ناصر: والله ياخويه شو بقولك... انا البنت لا حيرتها ولا تكلمت عليها عشان يشبصونها فيني..مسكينه منقطع نصيبها والسبب انا.... وانا كم مره قلت لهم اني مابغي نوره اشوفها مثل اختي ماقدر اخذها.. بس هم رافضين..وتميت انا معاند عن سالفه العرس بس عشان يغيرون رايهم لكنهم ماغيروا رايهم... وانته جان تبا تخطبها انا اشجعك وتراني ما اشكل أي تهديد... واذا قالولك قوم يدوووه ناصر وناصر قولهم انك كلمتني بنفسك وعرفت اني مالي خاطر على نوره... ساعتها محد بيحصل حجة عليك لانك ريال ماتنعاب ماشاء الله ... 
ابتسم احمد براحه.. 
احمد: الله يبشرك بالخير... خفت تكون حاط عينك عليها وتنقد عليه.. 
ناصر: هههههه افا عليك لا بنقد ولا شي عادي مافيها شي...الصراحه زينه.. 
احمد: صح ..وانا ماقدرت اصبر اكثر ابا اعرس بسرعه .. 
ناصر: الله يوفقك يارب... 
احمد: الجميع ان شاء الله... انزين ناصر..مشكوور وماقصرت... اسمحلي عاده ماباخرك اكثر وباخذ من وقتك...ورايه درب لين العين وزين جان وصلت قبل الغدا... 


ناصر: افا عليك يا احمد عزيز وغالي..سلم عالاهل..ومبرووك مقدما... 
احمد: هههههه وايد متفائل.. 
ناصر: هههههههه اشجعك ياخي... 
احمد: ماتقصر والله ...يالله شي فخاطرك علينا.؟!. 
ناصر: سلامة راسك... حياك الله... 
احمد: فمان الله... 
تفارقنا انا واحمد جدام المطعم..راح هو سيارته وانا رحت سيارتي..وتوجهت للشقة.... 
فعلا من خاطري فرحت لنوره... احمد ريال والنعم وشخصية...اصلا كل عيال خالتها فنانين وماعليها الا تتنقى... 
ليش تعلقت بواحد مثلي ما ادري...مع اني ما اظهرت لها غير النفور... 
بس فعلا ليته يا من زمان هالاحمد.. ليته خذ نوره وخطبها قبل ما انا اتزوج سعاد... 
جان انا مفتك من الورطه اللي انا فيها...مب بسبب سعاد....بالعكس سعاد فاقت كل توقعاتي وعايش معاها بسعاده.. 
لكني كل اخر اسبوع يوم ارجع العين بروحي واتظاهر اني مازلت عزابي.. اتعذب.. مب متجرأ اخبر اهلي.. ردة فعلهم بتكون عنيفة... 
احسن لي اخلي الموضوع مكتوم...مفتك من صدعتهم... 
بعد ماوصلت الشقه وفتحت الباب... الحمد لله اني اقنعت سعاد باني ما البس دبله بحجة انها تظايقني ومب متعود عالخواتم.. وتقبلت الموضوع بشكل عادي.. لانه وايد رياييل متزوجين مايلبسون دبل وهالشي مايعني بانهم يرفضون واقع انهم متزوجين...!!..لكن بس جذي حسب طبيعتهم... 
سكرت الباب وراي.. 
ناصر: سعاااااااااااد.... !!..وينج..؟!.. 
طلعت سعاد من المطبخ وويهها محمر.. وفي ايدها ملاّس متوسط.. 
سعاد: ليييه جيييت هلأ..؟!!.. 
ناصر: اطلع يعني...؟! 
سعاد: لا حبيبي بس تفاجئت.. 
تقربت منها عشان الوي عليها كالمعتاد يوم ارجع من دوامي... آخذ منها حنان... لكنها ابتعدت عني.. 
سعاد: لالالالا... (وقالت لي بالمواطن).. ريحتي مو حلوه.... 
ظحكت عليها وعلى طريقتها بالكلام...تبا تقولي ان ريحتها شياط وطبخ.. 
ناصر: مالي خص لازم اخذ حنان انا... 
وخذتها بحظني غصبن عنها لكنها ماخلتني اطول فابتعدت عني على طول... 
سعاد: خلص تركني خلص طبخ بعدين خود الحنان لي بدك ياه... 
وردت تدخل المطبخ... اما انا فرحت الغرفه وتسبحت وانسدحت بعدها عالشبرية...مادريت بعمري الا وانا راقد.. 

بعد فتره وعتني سعاد لصلاة الظهر.. قمت تمسحت ونزلت المسيد اصلي... وبعد مارجعت البيت قلت لسعاد تحط الغدا لاني ميّت من اليوع.... 
حطت سعاد الاكل على طاولة الطعام اللي اجبرتني اشتريها...تعودت اكل عليها لكني مازلت اكل بايدي... ومستحيل عاد اغير هالعاده.. 
وبعد الاكل كانت سعاد تصبلي جاهي احمر.. 
ناصر: سعاد سرتي ويا امل العياده اليوم..؟!! 
احمر ويه سعاد وهزت راسها بالايجاب.. 
ناصر: شفيج؟..شو قالولج؟ 
رفعت نظرها لي..وخذت الكوب من ايدي وحطته عالطاوله...مسكت ايدي الثنتين وابتسمت.. 
سعاد: انا حامل... 

صدمني كلامها بشكل ماقدرت استوعبه... 
حامل..سعاد حامل..؟!!.. 
وانا بكون ابو... ماصدق..ماصدق... 
ناصر: حلفي..؟!.. 
سعاد: والله العظيم.. 
قالتها سعاد وهي تظحك علي وعلى صدمتي... 
ناصر: سعاد ماصدق ماصدق.. 
سعاد: ههههههههههه بعد شهرين تلات لما يبرز بطني بدّك تسدئ... 
تعاديت انا من ابتسامه سعاد... 
ابتسمت بفرح كبير...عمري ماحسيت بهالفرحه بحياتي كلها ... 
ولد..؟!..او بنت...مب مهم بس عيالي انا..!!!... 
سحبت سعاد وحظنتها بقو...وما اكتفيت بهالشي ..بستها بوسه طويله على راسها عبرت فيها عن كل مشاعري تجاه هالانسانه.... 
كيف فكرت من فتره بسيطه بانه بيكون احسن لو ماخذت سعاد....!!!!. 
شو هالانانية شو هالتفكير البايخ..!!.. 
بالعكس انا فخور فيها.... 
قلت لها بكل صدق ولاول مره فحياتي اقول هالكلمه لانسانه... 
ناصر: احبج سعاد... 

اليوم: الاثنين... 
المكان: ميلس بيت خالد.. 
الوقت: السابعه والنصف مساءا... 
------------------------------ 
(يوسف)... 

نقزت يوم سمعت صرخة خالد.. 
خالد: جـــــاوب..!!.. 
اطالعته ببلاهه... 
يوسف: هاااااه..؟!... 
فرّ خالد الاوراق اللي في ايده عالارض... 
خالد: انته مب ويه دراسه قم رح بيتكم... 
مديت ايدي وخذت الاوراق عن الارض.. 
يوسف: لالا والله بدرس بدرس... 
رد خالد سحب الاوراق مني.. 
خالد: لا ما بتدرس بتسرح مره ثانيه...شفيك ياخي هذي ثالث مره اسالك وماتسمعني...!! 
تاففت..وغطيت ويهي بايدي وقعدت افعص فيه يمكن اصحصح..!!.. 
يوسف: مادري.. 
خالد: يوسف...باجر ثالث امتحان منتصف لازم تشد حيلك نحن اخر كورس.... وانا اشوفك مووول مشغول بالك .. شفيك؟!.. 

شفيني..!!... ماعرف شو فيني... كل اللي اعرفه اني مشتاق لكنه... وابا اشوفها... 
من طرشت لها الرساله الاخيره وهي مندسه عني... تطلع جدام الكل الا انا... وكل جمعه تستغل فرصه غيابنا عشان تطلع تسلم على ابويه بس...ويوم يكون ابويه مب ويانا ماتطلع مول... 
كم مره عرضت اني اوصلهم بس هي ترفض تركب معاي... 
شو السالفه ليش هالغياب؟ حسب علمي انا ماسويت شي يزعلها واذا على سالفه المقلب اعتذرت لها تراني... 
خالد: طالع..!!!.رد يسرح...يسوووووووف بسك عاد... 
يوسف: انا الا مظيج عليك خالد خلني اسير البيت بدرس اروحي هناك وانته لا تظيع وقتك وياي... 
خالد: اقعد...اسميك مابتدرس في البيت ...قولي شوفيك شو الموضوع... 
تنهدت.. 
خالد: اهاااااااااا انا اعرفها هالتنهيده مالت شو... 
يوسف: ههههههههههههههههه الله ياخذك...جب خلاص بروح بيتنا... 
خالد: تعال والله يا تخبرني... 
يوسف: ماصار شي عشان اخبرك به... 
خالد: عيل شفيك..؟!.. بنت عمك؟!!.. 
يوسف: بنت عمي بخير وسهاله.... واسمحلي انا بسير عنك اذا قعدنا جي مابندرس الليله... 
خالد: ماعليك يالهيس...برايك روح.. 
خذت اوراقي وطلعت عن بيت خالد وركبت سيارتي.... 
وانا بالي كله عند كنه وعن سبب غيابها.... 
وصلت البيت ودخلت الصالة...حصلت منى يالسه وفي ايدها دفترها مال الجامعه.. 
يوسف: السلام عليكم... 
منى: وعليك السلام... 
يلست على كرسي عدالها.. 
يوسف: وين امي؟؟.. 
منى: راحت السوق.. 
يوسف: ابويه؟ 
منى: بعده مارد. 
يوسف: وحرمه اخوج.. 
منى: تعشي عيالها... 
يوسف: وانتي وين؟ 
منى: انا سرت ادرس.. 
ابتسمت على منى وخبالها..اجاوبني بكل برود وعينها عالدفتر مالها.... 
يوسف: وليش ما ادرسين فحجرتج..؟! 
منى: امايه قالت لي لا تخلين البيت فاظي... وبعد اتريا كنه تتصل عشان تقولي الكمية اللي داخله بالامتحان.. 
جمدت مكاني يوم سمعت كلام منى... 
كنه بتتصل..!!.. 
يوسف: تعالي على طاري آنسة كنه... شبلاها تندس عني..؟!!.. 
ابتسمت منى وعينها مازالت على دفترها... 
منى: تستحي منك...!!.. 
يوسف: شووووه..؟!!.. 
توقعت يكون السبب أي شي الا هذا... 
كنوه تستحي.؟..من وين طالعه الشمس..!!.. 
منى: هي تستحي شو فيها مب بنت وطبيعي تستحي...!!! 
يوسف: ماحيدها تستحي... 
منى: عاد هذا اللي صار...كيفك انته...!! 
فجاه رن التيلفون..كانت منى بترد بس وقفتها.. 


يوسف: خليه خليه..هذي كنوه.؟! 
منى: هي..شو تبا تسوي؟ 
يوسف: صبري... 
شليت السماعه وحطيتها على اذني.. 
مابنشوفها عالاقل نسمع صوتها... 
يوسف: آلوووه... 
لاحظت سكوت في الطرف الثاني..وحسيت انها بتسكر بويهي... 
يوسف: كنوووه..!! 
كنه:..هـ...هـــاااه.؟! 
ابتسمت.. شكلها متفاجئه... 
يوسف: السلام عليج.. 
كنه: وعليك السلام... وين منى؟ 
تجاهلت سؤالها.. 
يوسف: شحالج؟؟؟ 
كنه: بخير.. 
لاحظت انها ماسالتني عن حالي... هذي مب كنه اللي انا اعرفها..!!.. 
يوسف: انا مب بخير... 
كنه: لـ...ليـــش.؟!.. 
يوسف: شو ليش؟..لين متى بتمين مندسه عني جي..؟!!.. 
كنه:.آآه...انا...انا مب ...مب مندسه..ليش تقول جي.؟!.. 
تجاهلت سؤالها مره ثانيه...وقلت باندفاع..بدون تفكير.. 
يوسف: كنوه ان تميتي جي برسب في اخر كورس لي... 
كنه:.........هاه..؟!!.. 
حسيتها صدق منصدمه من اللي قلته...كيف لا..دامني انا نفسي انصدمت من اللي قلته... 
اظن اني قلت كلام اكثر من اللازم... 
يوسف: ماشي... هذيه منى... 
فريت السماعه على منى اللي كانت تبتسم بخبث... شليت اوراقي ورحت فوق... 
ليش قلت لكنه اللي قلته...!!!.. 
احين بشو بتفكر... !! 
مالت على هاللسان اللي دومه يزل... 
-------------------------------------- 
اليوم: الثلاثاء.. 
المكان: في الجامعه.. 
الوقت: الرابعه مساءا.. 
-------------------------------------- 
(مهرة).... 

طلعت من قاعه الامتحان مستانسه... الحمد لله كان الامتحان سهل... 
واللي مفرحني انه اخر امتحان منتصف امتحنه... 
اطالعت ساعتي وعرفت انه الوقت اللي تطلع فيه سلوى من محاضرتها... 
فكرت اروح افاجئها واترياها عند الكلاس... 
مسكينه هي دايما تترياني عند كلاساتي... 
مشيت ومشيت لين ماوصلت عند المبنى اللي فيه محاضرتها..وترييتها جدام القاعه...ويوم طلعت.. 
مهرة: سلوى...!! 
التفتت سلوى تشوف منو يزقرها ويوم شافتني ابتسمت ابتسامه واسعه.. 
سلوى: هلا والله فديييييييييييييييت اللي يترياني... 
تقربت سلوى وحظنتني كالمعتاد... حاولت اغير فيها هالعاده واوضح لها اني ما احب الملامسات هذي لكن مافي فايده مافهمتني.... في الاخير استسلمت... 
سلوى: شحالج حبيبي.؟! 
مهرة: بخير شحالج انتي.؟!!.. 
سلوى: الحمد لله...هاااه بشري شو سويتي بالامتحان؟ 
مهرة: واااايد حلووو... اقولج تعالي نروح الكافتيريا مشتهية قهوة... 
سلوى: اووكي...اقولج مهاري بتتاخرين اليوم؟؟ 
مهرة: اكيــــــــــد.... ماسويتي فيني خير ياسلوى... علمتيني على يوم الثلاثاء وصرت ما افوت كل اسبوع لازم اتاخر... 
سلوى: هههههههههههه مافيها شي تقعدين مع ربعج تسولفين وتغيرين جو وتفجين ضغط طول الاسبوع.. وبعدين اليوم تاخيرنا غير عن كل مره.. 
مهرة: ليش يعني شو الفرق ؟ 
سلوى: اليوم الحفله في السكن... عيد ميلاد خدّوووي... والبنات بيرقصن وبتستوي الربشه والالعاب... 
مهرة: حلفي..؟؟ حفله مره وحده؟!..يالله ماخبرتونا بنتعدل...!! 
سلوى: هههههههههه تعالي عندي السكن وتعدلي هناك ... 
مهرة: فكره والله... خلينا بس نفجج روسنا بالقهوه عقب بنسير السكن... 
سلوى: حلو.. 

وفي السكن... 
دخلنا حجرة سلوى وقفلت سلوى الباب وراها... 
سلوى: عاد اليوم لازم تعقين عباتج... 
مهرة: شحقه بعد..لالا مافيني.. 
سلوى: حرام عليج ماكد شفتج بلا عباة.. لابسه قميص ايده طويله..؟! 
مهرة: هي.. اصلا كل قمصاني ايدها طويله... 
سلوى: عيل والله يا تعقينها... 
مهرة: استحي... 
سلوى: عنبووو يامهرة تستحين مني...!!! 
ومن بعد اصرارها عقيت العباة وعلقناها.. 
مهرة: يالله طلعي العده بنتمكيج... 
سلوى: ياعيني...ارووحج ناعمه تلبسين وردي بعد لا صراحه افضل انج ماتتمكيجين.. 
مهرة: شحقه عاد.. 
سلوى: يابوي بتيمعيلج حبايب وانا اغار... 
مهرة: ههههههههههههههاي مالت عليج..يالله هاتي ماشي وقت.. متى بتبدا الحفله؟ 
سلوى: الساعه خمس ونص... 
طلعت لي سلوى الميك اب مالها وقعدنا نسولف ونظحك اكثر عن ما نتعدل... 
وبعد ماخلصنا... طلعت لي سلوى بمنكر ثاني.. 
سلوى: مهرة اطلب منج طلب ماترديني.. 
مهرة: ماعاش من يردج...آمري.. 
سلوى: ابا اشوف شعرج... 
مهرة: بس... حاضرين.. 
فتحت لها شعري...وتخبّلت عليه سلوى... 
سلوى: خليني اسشوره لج.. 
مهرة: مايحتاج سيشوار.. 
سلوى: ادريبه ناعم بس اقصد من تحت عشان يبين انه مدرج... 
مهرة: حق شوو الا بلفّه اخر شي.. 
سلوى: لااااااااه خليه مفتوح للحفله.. 
مهرة: نعم..؟!!.. 
سلوى: شوفيها الا بنات وبتشوفينهن كلهن فاجات شعورهن... 
مهرة: استحي سلوى.. 
سلوى: من شووو والله بتنسين نفسج من الربشه... 
وبعد التفكير..شفت انه مافيها شي دام كله بنات... 
مهرة: اووكي بس لا تحرقيلي اياه..شويه بس مايتحمل شعري.. 
سلوى: ولا يهمج... 

وبعد ماخلصنا بصراحه انعجبت بشكلي بالمنظره..شعري طالع احلى...والمكياج خفيف وحلو.. ولبسي بعد حلوو.. 
اما بالنسبه لسلوى.. 
لبست قميص بيج مع بنطلون اسود وله تنوره صغيره شكلها رخامي والوانها بين الاسود والبيج...وفتحت شعرها هي بعد اللي كان قصير لين الكتوف... 
خلال ربع ساعه تجمعن البنات بشكل سريع... ورتبن الصالة الخاصه بالقسم وعلقن منشورات احتفالية والمسجل على صوب والاشرطه شكثر عداله... 
والبنات كل وحده تقول الزود عندي... كل وحده احلى من الثانيه... وكاشخات عالاخر.. في بعضهن مصخها باللبس وقامن يلبسن لبس شوي اقدر اسميه كاشف.. لكن الاغلبية اكتفن بالقمصان الكت او النص كم.. والبناطلين..او التنانير الظويجه... 
عرض ازياء... 
المهم... 
بدت الحفله واشتل الرقص.. والصريخ والتصفّير شال الدنيا...بصراحه انا ارتبشت وقمت اصفق... 
وبعد نص ساعه شفت نفسي مسحوبه لنص الغرفه.. 
البنات: يالله مهرة راوينا... 
مهرة: لالالالالالا يابوي انا بس اتفرج ما ارقص... 
البنات: يالله عاااااااد محد عندنا هني مايرقص.... سلوى بترقص معاج.. 
ودزوا سلوى بعد لنص الغرفه.. شفتها مب معترضه لكن بصراحه انا ما اعرف ارقص... 
عشان جي انسحبت باصرار ورجعت مكاني...تمت سلوى مع كم بنت يرقصن انواع مختلفه من الرقص... 
فجاه حسيت حد يدقني على كتفي.. 
التفت شفت بنت متحجبه...ويهها ابيض وخالي من المكياج.. 
مهرة: نعم.؟!.. 
البنت: السلام عليكم ورحمة الله وبركاته... 
مهرة: وعليج السلام والرحمه..هلا.. 
البنت: اختي ممكن اكلمج لدقايق... 
مهرة: تفضلي.. 
هزت البنت راسها.. 
البنت: ماينفع هني..تعالي معاي... 
تبعت البنت ورحنا لوحده من الغرف... وكانت الغرفه مرتبه جدا وخاليه من الخرابيط ... 
مدت البنت ايدها لي ..وقالت مع ابتسامه.. 
البنت: انا اسمي سلامه... 
سلمت عليها وابتسمت لها.. 
مهرة: عاشت الاسامي..وانا مهرة... 
سلامه: تفضلي اختي..قعدي.. 
يلست بتردد...مااعرف شو تبا هالبنت مني... 
مهرة: آآمري سلامه..شو بغيتي تقوليلي..؟!... 
سلامه: في الحقيقه انا شريكه سلوى بالغرفه... 
مهرة: اهااااااااااا هي سلوى خبرتني عنج... 
سلامه: شو قالت لج..؟!.. 
مهرة: ماشي ..قالت انج تستخدمين الغرفه لتغيير الثياب بس.. اما النوم فتنامين مع ربعج.. 
سلامه: سلوى هي اللي طفشتني من الغرفه بحركاتها...الله يهديها... 
مهرة: كيف.؟!..ليش؟ شو صار بينكم..؟!.. 
سلامه: اللي صار بينا خليه مستور... اختي انا طلبتج عشان انصحج نصيحه لوجه الله...ابتعدي عن هالبنت...!! 
مهرة: ليش.؟! 
سلامه: البنت هذي مب زينه...وانا من شفتج اول مره في السكن وشفت ويهج عرفت انج مب من نوع هالبنت... 
مهرة: وسلوى أي نوع من البنات.. 
سلامه: اناماريد اتكلم عنها الله يستر عليها... لكني انصحج ابتعدي عنها لانها بتظرج... 
مهرة: والله ياسلامه انا مع هالبنت لاكثر من شهرين...وماكد ضرتني بشي لين الحين...بالعكس هي اكثر وحده تداريني وتهتم فيني وتسال عني... 
سلامه: سلوى خبيثه... والخبث نوع من انواع الذكاء... سلوى تترياج شوي شوي تتحولين مثلها... 
مهرة: مافهمت كلامج.. 
سلامه: شوفي كيف كان شكلج اول مره دخلتي السكن...وشوفي شكلج الحين...!!.. 
قالت جملتها باشمئزاز صدمني.... وتميت ساكته... 
سلامه: شوفي انتي بنفسج وقارني...شو تغير فيج من عادات واطباع من عرفتي سلوى..اذا انتي مب منتبهه سالي اهلج انا متاكده ان الاشياء اللي تغيرت فيج وايده... انا اول مره شفتج في السكن لاحظت توترج وخوفج الواضح من المكان وما الومج..لكن حاليا تتصرفين كوحده من الشلة اللي مرابعتنها... 
مهرة: انتي متى شفتي هذا كله... ليش كنتي تراقبيني..!! 
سلامه: انا ما كنت اراقبج... انا كنت موجوده يوم كنتي موجوده لا اكثر ولا اقل...لكني من النوع من البنات اللي مايلفت انتباه بنات مثلكن...عشان جي ما تلتفتن لي...ولا تنتبهن لوجودي... 

معاها حق... تعودنا نشوف البنات الكشيخات في الجامعه وما نلتفت للبنات المنقبات او اللي شكلهن ملتزمات... 
مهرة: حتى لو كلامج مايخليني ابتعد عن سلوى..والي كنتي تسالين عن الاشياء اللي تغيرت فهي غيرت فيني اشياء مب زينه.... قبل كنت ظعيفه شخصيا وما اقدر ارد على أي اهانه او كلمه جارحه اما الحين اقدر... قبل كنت ما احب اخالط الناس اما الحين اتصرف بثقة بوجود الناس... 
سلامه: توج في بدايه الطريج... انا ما اجبرج على اتباع نصيحتي ...انا بس حبيت انصحج قبل ما تندمين.. 
تنرفزت...ليش الكل يحاول يدخل فحياتي ...!!..ماعندكم سالفه غيري..؟!... 
قمت من مكاني ودزيت شعري لورا كتفي... 
مهرة: مشكوره عالنصيحه...لكني مابحكم عالبنت دامني لين احين ماشفت منها شي غلط...اسمحيلي.. 
فتحت الباب وطلعت من الغرفه..ورجعت انضم للحفله... 

اليوم: الاربعاء.. 
المكان: بيت بو راشد.. 
الوقت: الثامنه مساءا... 


------------------------------------- 
(سهيل).... 

قعدت اظحك على راشد وهو متشلح وراكب الدراجه اللي كنا نحاول نصلحها في الحوش.. 
قام عنها راشد وشاتها.. 
راشد: الله ياخذج من دراجه يعلج ماشتغلتي...!!.. 
سهيل: لا تدعي محتايينها نحن لباجر... 
راشد: مب لازم تسوقون دراجه باجر... 
سهيل: ياخي سيرة بر بلا دراجه ماتسوى.. 
راشد: خيستلي كندورتي ياخي حاول فيها انته...بسير ابدل ثيابي بياذن العشا ونحن الا ويا هالخربه..!!! 
دخل راشد البيت وهو يسب ويلعن... توني كنت بتقرب من الدراجه اصلحها الا واشوف مبارك وسيف داخلين بسياره مبارك... 
نزل مبارك وشاف الدراجه وتفاجئ..وابتسم.. 
مبارك: يلعن ابووووووووووووها .. من وين يبتوها..؟!!.. 
سهيل: هذي دراجه راشد كانت في مزرعه ابويه ..بس خربانه مادري شو علتها... 
مبارك: خز خز خز عنها خلها علي....هذي بنشلها باجر البر.؟! 
سهيل: هي عشان جي نحن يايبينها... شوفوا شغلكم وياها... 
تحاوطوا سيف ومبارك بالدراجه جنهم ناوين على سرقه... خليتهم انا واستغليت الفرصه ودخلت المطبخ... 
اشوف الغلا كله واقف يقص طماط.... 
سهيل: ياحظ الطماط... 
ابتسمت شيخه بدون ماتلتفت لي... 
شيخه: اطلع قبل ما ايي راشد ويشوفك... 
ابتسمت وتساندت عالطاوله اللي تقص عليها... 
سهيل: وشعلي انا من راشد...؟!.. 
كنت قريب وايد منها ..رفعت شيخه السجين وحطت راسها على صدري وهي تبتسم بتحدي... 
سهيل: بتذبحيني..؟!.. 
شيخه: هي نعم..والا يالله اطلع... 
سهيل: بالسجين ياشويخ..!! قدها انتي هالحركه..!!!... 
هزت راسها بالموافقه... 
سهيل: بتخيسين كندورتي طماط... 
شيخه: برايك... 
سهيل: بعدين بيتحسبونه روج...!!.. 
خوزت شيخه السجين على طول وعلى ويهها نظره زايغه...شكلها بلعت التهديد... 
تميت انا اضحك واضحك عليها والبشكاره اطالعنا بفضول... 
شيخه: سهييييل...اوهوو يالله اطلع... 
سهيل: مابطلع... ههههههههه والله انج ...المهم شحالج؟ 
شيخه: بخير شحالك انته؟؟ 
سهيل: الحمد لله...ليش يالسه تطبخين.؟!.. 
شيخه: فطيم تراها بتي هي وريلها في أي وقت..ويالسه اسوي اكله يديده... 
سهيل: عيل بتعشى عندكم... 
ابتسمت شيخه.. 
شيخه: حياك.. شحالها مهرة؟ 
سهيل: امس هازبنها ابويه.. 
شيخه: لييييييييييش؟!!.. 
سهيل: متاخره في الجامعه لين 8 في الليل... شو تسوي هالكثر فيي الجامعه..؟!!.. 
شيخه: حرااااام كلنا كنا نتاخر ايام الثلاثاء في الجامعه.. 
سهيل: مهرة مب بحاجه لهالتاخير كل اسبوع...كنا سامحين لها لين 6 بس مصختها امس... عنبو من 8 الصبح لين 8 في الليل ماتتعب..؟!!.. 12 ساعه وهي في الجامعه.!! حشى... 
شيخه: مسكينه.. 
سهيل: المهم...بتين طبعا باجر ويانا البر.. 
شيخه: اكيد ان شاء الله... 
سهيل: زين احسن عالاقل بنشوفج اكثر ...ليش من خطبتج وانتي تندسين عني..!! 
شيخه: يااااه لاني خلاص خطيبتك المفروض ماتشوفني لين العرس.. 
سهيل: عيل لو ماخطبناج احسن.. 
اطالعتني شيخه بنظره معصبه... 
سهيل: ههههههههههههههه.. شويخ... خلينا نملج.. 
شيخه: لا لا لا انا قلت لا كم مره بقول... 
سهيل: بكفخج تراني ويا هالراس... 
شيخه: مش بحاجه للملجه نحن ..قبل العرس باسبوع بنملج ان شاء الله... 
سهيل: يعني بعد خمس شهور.. حرام عليج... 
شيخه: مب حرام..يالله برا... 
سهيل: عنبو هالويه لج.. 
فعلا قهرتني.. جان اسير اكفخها على راسها وطلعت عنها وهي تظحك...!!.. 
ورجعت اشوف بصدمه كبير ان مبارك قدر يشتغل الدراجه ..يالس عليها حاليا وشاق الحلج يظحك...!! 
عنبو هالويه لك انته بعد...!! 
جانّنا نحن من اصبحنا نحاول فيها وهذا قعد عندها ربع ساعه او اقل وشغلها..!!!.. 
انتاج بريطاني ماينلام... 
-------------------------------- 
اليوم: الاربعاء.. 
المكان: بيت بو راشد... 
الوقت: الثامنه والربع مساءا.. 
-------------------------------- 
(راشد).... 

بدلت ثيابي وتوظيت عشان صلاة العشا...ورجعت انزل تحت... في أي وقت بيون قوم عبدالله ... 
كنت على وشك اني اطلع لولا ان امي اللي يالسه في الصالة هي وابويه زقرتني.. 
راشد: هلا امي.. آمري.. 
ام راشد: تعال فديتك برمسك... 
ييت ويلست عدالها هي وابويه... 
ام راشد: انا حصلت لك البنت الزينه... 
حست بوزي متظايج من هالطاري... 
راشد: امي..ما يأستي.؟؟ انا يئست... ليلى خطبناها ورفضت اون ماتبا تسكن في العين....وخطبنا شما اللي بيتهم على طرف الشارع وقالوا صغيره تبا تدرس... خطبنا حمده اللي امها تقرب لج من بعيد وطلعت محيّره لولد عمتها ونحن ماندري...بس خلاص انا شكلي مابعرس... 
ام راشد: ياولدي عين خير... هذيلا ماكانن نصيبك وانا غلطت يوم ماسالت عنهن عدل...بس هذي انا سالت عنها زين واحس انهم مابيرفضونا... عرب حشام ومن اصل وانته تعرفهم اظني..وابوك يعرفهم ...وانا اروحي اعرف امهم.. 
عقدت حياتي.. 
راشد: على منو طاح الدور هالمره...؟!.. 
ام راشد: ابوك اروحه ذكرني بهم.. من كثر ماهم زينين... تعرفه سلطان الـ.(...)... 
عقدت حياتي احاول اتذكر...لكني ماتذكرت... 
راشد: منووه..؟! 
تدخل ابويه في السالفه وقال لي.. 
بو راشد: سلطان الـ(...).. وعياله محمد وناصر ويوسف...اللي حضروا عزيمه حمد ولد خالتك يوم مترقّي...!! 
راشد: هييييييييييييي...شو بلاهم؟؟ 
ام راشد: هم هذيلا بعد شو بلاهم...!!.. 
راشد: من وين تعرفينهم انتي.؟! 
ام راشد: حرمه سلطان كانت دوم تتزاور ويا مريم خالتك الله يرحمها.. واحيدها كانت تيب وياها بنت صغيرونه من زمان... وتخبرت عنهم والبنت لا مخطوبه ولا محيره لحد..عندها ولد عم واحد ومالج... اسمها منى وتدرس في الجامعه سنه ثانيه يقولون... وانا احيدها البنت حليوه... 
قعدت افكر بالموضوع واجلبه براسي... 
عيال سلطان ماشاء الله عليهم رياييل وماعليهم قصور..عالاقل هذا اللي شفته منهم لين احين لانه معرفتي بهم سطحية... 
لكن ليش لا...الواحد مايعرف وين النصيب... 
راشد: انتي ظامنتهم يعني هذيلا... 
ام راشد: والله ياولدي انا متفائله خير..واللي مشجعني ان ابوك متشجع بنفسه لهم ويشوفهم مناسبين... 
سمعت الاذان ياذن... وشفت ابويه ينش عشان يصلي...قمت انا وياه وانا اقول لامي.. 
راشد: كيفج امايا سوي اللي تشوفينه مناسب... 
ام راشد: على بركه الله.. 
طلعت مع ابويه من البيت وشلينا معانا الشله اللي موجوده برا... سهيل ومبارك وسيف..وسرنا كلنا المسيد... 
لكن ما اخفي عليكم تفائلت هالمره بهالخطبه... والسبب ذكرى صغيره تعد لا تذكر يعني لكنها برزت في بالي بشكل غريب... منى هذي..اخت ناصر.. 
شكلها هي نفسها اللي شفتها في العين مول مع ناصر... يوم نبهته ان الشباب كانوا يتمشون جدامها... 
شكلها هي نفسها اللي بتخطبها لي امي...!!..
-------------------------------- 
اليوم: الاربعاء.. 
المكان: بيت علي بن سالم.. 
الوقت: التاسعه والنصف مساءا 


------------------------------- 
( ناصر).... 
كنا معزومين عالعشا انا وسعاد فبيت علي ... بمناسبه حمل سعاد... 
هالاسبوع قلت لاهلي انه عليه زام وما اقدر اييهم... لانه بصراحه ماهنالي اخلي سعاد بروحها هالاسبوع بعد...خصوصا بعد ماعرفت انها حامل... والوحام شوي متعبنها... 
قام علي واستغل هالفرصه وعزمنا عالعشا هو وحرمته... 
وحاليا خلصنا عشا ويلسنا في الميلس...طبعا الحريم كانن رواحهن في البيت... 
علي: ماقلت لي ناصر.... مرتاح مع سعاد..؟!.. 
ابتسمت.. 
ناصر: هي الحمد لله..مرتاح.. 
علي: اكيد..؟! 
ظحكت.. علي من تزوجت سعاد وهو يحس نفسه هو السبب ... مع انه ماله خص لا من قريب ولا من بعيد.. 
ناصر: والله شو اقولك..سعاد مثالية زياده عن اللزوم بعد... 
علي: شقايل يعني زياده عن اللزوم... 
ناصر: يعني مريحتني عالاخر.. ولين احين مانقدت عليها شي.. 
علي: وليش احس انك مب راضي بهالشي.. 
سكت شوي.. 
ناصر: ما اعرف كيف اشرح لك... 
علي: خذ راحتك.. 
ناصر: شوف..بقولك جدولها اليومي وانته احكم بنفسك... سعاد تقوم من النوم ثلاث ونص..تقعد تصلي قيام الليل لين صلاة الفجر..توعيني.. اسير انا اصلي في المسيد..وهي تصلي في البيت..ارجع احصلها مخلصه صلاة وقاعده تقرا قرأن... ارجع انا مره ثانيه وارقد لين ست ونص جي.. توعيني مره ثانيه سعاد اقوم احصل ثيابي وكل شي جاهز..اتلبس واتريق واطلع... اروح الدوام..حسب ماقالت لي هي ..انها بعد ما انا اطلع الدوام هي ترجع ترقد لها ساعتين ثلاث..عقب تنش عاد تسوي شغل البيت..لين حزة الغدا...تطبخ الغدا وعقب تدخل الحجره تتكشخ لي قبل ما ارجع من دوامي.. ويوم ارجع تستقبلني احلى استقبال..واحصل ثيابي جاهزه للسبوح.....وبعد الغدا انا ارجع ارقد..اما هي تقعد تفرش كتبها اللي يايبتنهن وياها من سوريا وكانت تدرس منهن...تدري انته ان عماد كان اييبلهن مدرسات يدرسونهن مواد جامعية لانهن مايدرسن في الجامعه لين الثانوي وبس..لانه الجامعه مختلط... المهم هي يابت كتبها وياها..ومن يعديها الظهر قعدت تدرس منهن اللي تقدر عليه..لين العصر..توعيني اصلي... بعد الصلاة اذا انا قعدت في البيت وياها ترا هي تقعد مجابلتني وماعنده شغله غيري..واذا طلعت عنها تروح مره ثانيه لشغل البيت او تشغل نفسها باي شي.. في الليل نتعشى..نسولف شوي.. والساعه 11 نحن رقود...واذا صار وسهرنا..احصلها في نص السهرة رقدت عدالي عالكرسي.. وعلى هالحال.. هذا روتينها اليومي.. 
علي: ههههههههههههههههههههههههههههههه وانته شو قاهرنك ياخي كل شي عندك مرتب ومنظم.. بالعكس غيرك يتمنى حرمه جذي.. 
ناصر: ماقلنا شي... انا مب متظايق لانها منظمه... بس خاطري احصل عليها سبب يخلينا نتظارب عالاقل... 
علي: ليش عاد..؟! 
ناصر: بس جي عشان نكسر الروتين...خاطري مره احصل الغدا مب جاهز..او محروق او تهم ...خاطري مره احصل كندورتي محروقه مثلا.. البيت لايث...اغراظ ظايعه.. او تنسى توعيني للدوام... شي جذي.. 
علي: يابوي احمد ربك على راحة البال والله انك خبل صدق.. 
ناصر: والله اني حامد ربي.. ومستانس وياها..بس تعرف بعد الظرايب حلوه ههههههههههه.. 
علي: ههههههههههههه انته مب صاحي..المهم ماقلت لي ..متى ناوي تخبر اهلك.. 
ناصر: هممممممممممم والله مادري ياعلي..كل مااروح لهم يفتحون لي سالفه الزواج وما اتشجع اقولهم احسها صدمه قويه عليهم.. 
علي: يعني بتم جذي...وهالمسكينه ساكته ولا اعترضت ولا شي.. 
ناصر: والله ادري...يعني شووف..سعاد مره وحده بس قلت لها تثق فيني بخصوص هالموضوع وطلبت منها ماتذكره...ومن عقبها ماسالتني شي اذا قلت لهم او لا..تترياني انا من نفسي اقول....يعني غيرها من الحريم بيزن على راسي وبيسوي صدعه...!!! 
رد علي يظحك...لكن انا احس انه حياتنا ناقصنها شي فعلا... ناقصنها الظرايب اللي اشوفها بين كل زوجين وهذا امر عادي وطبيعي حسب علمي...!!.. 
ناقصنها الزعل والغيره... 
صح نحن نظحك ونسولف وايد..نغايظ بعض وايد بس ماتوصل ابدا لدرجه الزعل دايما اشوفها بشوشه وتظحك وتاخذ الامور بسهوله... 
علي: المهم انته احزم امرك وحاول تخبر اهلك... لا تصدمهم كلهم مره وحده..حاول تخبر شخص شخص كل حد بروحه عشان تكون الصدمه اقل...وخل امك وابوك اخر شي... خبّر الصغار اول.. 
ناصر: والله الكبار مثل الصغار صدمتهم وحده وكلهم عيونهم علي الحين يتريوني اقول لامي ابا اعرس.. 
علي: حط فبالك ان وقتك محدود.... ماظني تبا ولدك يفتح عالدنيا واهل ابوه مايعرفون بوجوده...!! 
ناصر: صح كلامك..بس خلني احصل الشجاعه...انا والله بقولهم وماعليه لاني فخور بسعاد... بس قسم بالله اني خايف على امايه لا اييها شي... ومب محصل اسلوب معين يخفف عليها الصدمه... 
علي: شوف توقع اي شي..طبيعي يزعلون عليك...يمكن يقاطعونك فتره طويله...بس الصراحه واجبه... 
ناصر: انا اهلي وايد عزيزين عليه يا علي .. رغم اني اقصر فيهم دوم بس والله مالي غيرهم... 
علي: كلناجذي ياناصر...الله يعينك وراك مهمة كبيره ولازم تتخطاها... 
تنهدت وقلت.. 
ناصر: الله يستر... 
فعلا الله يستر من الياي... سعاد مالها ذنب تتلعوز معاي... هذي مشكلتي انا ولازم احلها... 
بس متى..؟!.. 
اليوم: الخميس.. 
المكان: سيارة مبارك... 
الوقت: العاشره صباحا.. 
----------------------------------- 
(مبارك)... 
التفت وراي بالسياره وانا اظحك على سيف اللي منسدح في السيت الوراني... 
مبارك: هااااه سواف...!!! مره بترقد.؟! 
سيف: هي نعم انا يوعان رقاد... 
مبارك: برايك ارقد يوم بنوصل بنوعيك... 
سيف: هذا اذا رمت ارقد من سواقة خالي... 
ظحكت انا وظحك سيف... التفت لابويه اللي اصرر انه هو يسوق سيارتي..لانه سيارته صغيره .. وبحجه اني انا ما اعرف ولا تعودت اسوق في البر...مناك هو ارووحه متوله عالسواقه في البر.. 
مبارك: ابويه الله يهديك بس من التنقيز...!!.. 
يابر: شو عرفكم انتوا... عيل تباني امشي على دوبي وهم سابقيني... 
مبارك: يابويه انته مب شراتهم هذيلا متعودين... 
يابر: وابوي عليك وانا شوو..؟!.. 
مبارك: انته صارلك 27 سنه ماسقت في البر.. 
سكت عني وتم مركز عالسواقه...خفت على سيارتي بصراحه بيكسرها...!!. 
لو ركبنا كلنا مع سهيل ومهرة مب احسن..؟!!.. بعد سهيل سواقته ياحيها.. 
قوم خالتي ميره كانوا كلهم راكبين مع خليفه ريل خالووه.. ومعاهم راشد وخالوه وشيخه.. اما فاطمه بنت خالوه ركبت مع ريلها... 
خلفان ريل خالتي مريم الله يرحمها ماطاع يسير ويانا اون ماله بارض عالرحلات... ونفس الشي حمد اللي واعد حرمته على قولته بسيرة بوظبي.. 
بعد ماوقفوا كلهم نحن ماصبرنا انا وسيف..شلينا السياره ورحنا نتحوط رواحنا.. ماكانت السواقه في البر بذيج الصعوبه اللي تصورتها... 
يوم رجعت بالسياره للمكان اللي موقفين فيه.. جدمت سيارتي وبغيت اوقفها عدال سيارة ريل خالووه.. فجاه طلعت جدامي مهرة من ورا السياره وانا ماشفتها..وشكلها هي بعد ماانتبهت اني بعدني ماوقفت السياره ... عشان جي اجدمت بهالشكل... 
والنتيجه كانت ان مهرة طاحت عالتراب.. سمعت سيف يصرخ ويقول شي بس مافهمته من صدمتي... نزلت من السياره بسرعه ونزل سيف وراي.. 
مبارك: oh my god…oh my god… 
كنت خايف موووت عليها... خيبه لو ياها شي والسبب انا وين بودي بويهي..!!.. 
ومن دون ماحس تقربت من مهرة ومسكت ايدها...شكليا كانت بخير..لكن ملامح ويهها معتفسه... 
مسكت ايدها ويلست عدالها اساعدها انها تقعد...كان سيف من الجهة الثانيه ملامح ويهه مليانه خوف هو الثاني.. 
سيف: مهرة ياج شي..؟!.. 
مبارك: im sorry …im sorry… mahrah are you okay..?! 
تنفست مهرة بصعوبه وبسرعه التموا علينا الموجودين... سهيل..راشد..شيخه... اما البقية وبسبب فاصل السيايير اللي سووه بينا وبينهم..ما انتبهوا... 
سحبت مهرة ايدها من ايدي بارتباك وتقربت اكثر من سيف.. 
مهرة: انا بخير...مافيني شي...بس انصدمت هههههههه... 
ظحكت ظحكه جافه فغير محلها..!! شو يظحكها هذي احين... 
تقرب سهيل مني ومسك مهرة من الايد اللي انا كنت ماسكنها بها... حسيت نفسي غريب...تراجعت شوي على ورا... 
سهيل: قومي مهرة قومي...شي يعورج..؟؟ 
قامت مهرة بمساعده خوانها ونفظت التراب عنها.. 
مهرة: مافيني شي انا بخير والله... ماياني شي.. 
رفعت مهرة نظرها لي.. كانها تبا اطمني.. 
مبارك: آسف..والله ماشفتج طلعتي فجاه جدامي... 
مهرة: لا تخاف ماياني شي ..ادري ان الغلطانه طلعت فجاه من ورا السياره.. 
مبارك: حتى لو هذي دعمه... 
مهرة: حسيتبها جنه حد دزني بقو..والحمد لله ان الرمل تحتي... يت سليمه تراني واقفه جدامكم مافيني شي... 
تمينا واقفين متحاوطيبها نطالعها بتشكك .... 
مهرة: اوهوووو يالله تفرقوا لا تمون جي بتخوفون خالوه علينا وبتنكدون علينا السيره من اولها... تعالي شويخ نسير... 
سحبت شيخه معاها وراحت تتمشى معاها بعيد... 
تميت انا واقف مكاني متلوم... تقرب مني سهيل وعلى ويهه ابتسامه..حط ايده على كتفي.. 
سهيل: لا تحاتي البنت بخير... مافيها شي.. 
مبارك: والله ماشفتها ياسهيل والله... 
سهيل: ادريبك ماشفتها يعني لو شفتها بتدعمها..؟!.. المهم تعال خلنا ننزل الدراجه من سيارتك.. 
مشيت مع سهيل وسيف عشان ننزل الدراجه..اما راشد فاختفى..شكله راح عند قوم ابوه... 
لكني طول الوقت تمت مهرة فبالي متلوم فيها...وكل شوي استرق النظر لها اشوف اذا بانتعليها علامات الالم او لا.. 
يافظيحتي فيج يامهرة... 
------------------------------------ 
اليوم: الخميس... 
المكان: في البر... 
الوقت: الثانية عشره ظهرا.. 


------------------------------------ 
(شيخه).... 
يلست انا ومهرة على نكوود بعيد شوي عن الجماعه... 
يلست مهرة وهي ماسكه ايدها اللي كانت مكسوره.. 
مهرة: آآآآآآآآخ... ياويلي من هالايد اللي ماتصح... 
شيخه: شفيها كانت بخير...!!.. 
مهرة: تبين الصدق اجبت عليها يوم طحت..وعورتني...بس لا تخبرين مبارك حرام.... 
شيخه: عنلااااااااااااته زاد ياكثر ماا دارين عليه...!!!... 
مهرة: حرام عليج ماشافني انا اللي طلعت جدامه... 
شيخه: وانتي بعد بقره.. 
مهرة: هههههههههههههههه راضية ياحرمه اخويه... 
شيخه: ترضين لنفسج وماترضين السب لمبارك... 
رفعت مهرة عينها بمعاني مختلفه افهمها عدل.... 
انصدمت..ماتوقعت للحظه ان مهرة..... 
شيخه: مهرة...!!!.لا تقولين.!!.. 
ابتسمت مهرة انعم ابتسامه شفتها عليها فيوم..ورجعت تنزل عيونها... 
شيخه: تحبينه..؟!!.. 
تنهدت مهرة.. 
مهرة: اظني ياشويخ...والله مادري.. 
شيخه: مباااااااااااااارك..؟!!.. 
مهرة: وشوفيها.؟!..مبارك هو الوحيد اللي تقبلته...الوحيد الي اقدر اطالع ويهه من غير خواني طبعا بدون ماتلوع جبدي منه... 
شيخه: وانا اقول ليش متقبلتنه بهالسرعه... والله ماتصورت انج يامهروه بتحبين مبارك..تحسبتج تحبينه مثل اخوج.. 
مهرة: اول شي كنت احس جي... بس تذكرت كلامي لسهيل من زمان..بانه مافي بنت تعتبر اي ريال مثل خوها غير اخوانها فعلا... يمكن انا منغشه بشعوري...يمكن هذامب حب اخوي مثل ماكنت انا اتصور..يمكن اني احبه صدق ومب منتبهه على نفسي... 
شيخه: مبارك طيوب ويستاهل.. بس بعدني احس انه اجنبي وغريب عنا...صح هو اندمج بسرعه ويانا وجي لكن مع ذلك احسه شوي غييير مختلف.. 
مهرة: هالاختلاف هو اللي حببني فيه... لاني ظامنه انه ماعنده الافكار البايخه اللي في بال معظم شبابنا... ومختلف عنهم... مادري..بس صرت من اشوفه احس غير..اني مستانسه وايد... 
شيخه: هههههههههه الله يهنيج يامهرة...ولو اني كنت اتمناج لاخويه... 
على طول اعتفس ويه مهرة... 
مهرة: اخوج دومه يسبني وينازعني... 
شيخه: هو يقول نفس الكلام عنج... 
مهرة: يجذب عليج.. هو دوم يتسببلي..وبعدين شيخه انتي تعرفين فكرتي عن شباب العين خصوصا كيف ماطيقهم ولا اطيق حركاتهم وراشد يذكرني وايد بذاك السبال... 
عقدت حياتي...هذي معلومه يديده.. 
شيخه: كيف يذكرج فيه..؟!!.. 
مهرة: يعني...نفس الطول نفس العرض.. نفس التسفيره.. واللحية المرتبة....يعني هو مايشبهه لكن فيه اشياء مشتركه بينهم من ناحية الشكل العام... 
شيخه: وانتي حافظه شكله هاذاك..؟؟ 
مهرة: آآآآخ عمري مابنسااااه لو صبغ شعري الشيب...يعله مايتوفق ياربي... 
سكت انا عن مهرة...وسكتت هي شوي تفكر... فجاه ابتسمت وقالت.. 
مهرة: فديييييته والله... 
انصعقت.. 
شيخه: منوو تتفدين لايكون ذاك الخسف.. 
مهرة:لاااااااااااااااء..يخسي...اقصد مبارك ...شفتيه كيف مسك ايدي ويلسني..؟!!..بغيت اموت من المستحى... 
شيخه: ههههههههههههههههههههههه والله انج خبله البنت توها مدعومه وهي متفيجه تستحي... 
ظحكت مهرة بحماس... 
من ناحيتي صحيح اني ما اشجعها علىهالحب... لاني احس مبارك مختلف.. 
لكن اذا كان حب مبارك بيخليها دايما تظحك جي...فخلها تحبه قد ماتبا...!! 
الا ياحظ مبارك فيها... 
ــــــــــــــــــــــــــــــــــــــــــــــــــ ـــــــــــــــــــ
نهاية الجزء الواحد والثلاثين 


الجزء الثاني والثلاثين.

. -------------------------- 
اليوم: الخميس.. 
المكان: البــــر .. الوقت: الثانية عشره والنصف..
--------------------------- 
(مهرة).... 
مازلت منبهرة من اعترافي الجريئ لشيخه بحبي لمبارك...اللي ما اكتشفته الا من يومين فقط.. من بعد مانازعني ابويه على تاخيري في الجامعه لين الساعه ثمان... الموجودين كانوا سيف وسهيل وعمتي امنه وعفرا..يعني كل سكان المنزل ماعدا حمد 
اخويه ... ساعتها انصدمت لانه ابويه اول مره ينازعني جي... وماقدرت ارقد ليلتها...وسهرت في الصالة بعد ماتاكدت من نوم الجميع... 
لكني فجاه انصدمت بمبارك يدخل علي الصاله وكان نازل من عند سيف... سيف الظاهر كسرت خاطره وايد قام وخبر مبارك بالسالفه.... 
وهذا االاخير يوم شافني قعد يراضيني ويذكرني شكثر ابويه يحبني واكيد كان كله نابع من خوفه علي... حسيت بالفرح يومها...اول مره حد يهتم يراضيني بهالطريقه.. ويداري مشاعري... ابتسمت لمبارك فرحانه.. هو تحسبني ابتسم له شاكره وباني خلاص رضيت... فعلا انا رضيت.. لاني نسيت سبب زعلي اصلا... وانشغل تفكيري كله بمبارك... اللي ما طول بالكلام معاي ليلتها..طلع من البيت وراح بيتهم لتاخر الوقت.. 
لكني فعلا من بعدها ماقدرت ارقد...وبدال ما انشغل بنزاع ابويه المحرج لي... انشغلت بعيون مبارك الخضر...!! شيخه: يابوي لا تحبينه جان بتمين تسرحين جي..!!!.. 
انتبهت لشيخه عدالي ..اللي نبهتني بدزه خفيفه... وابتسمت.. كنت على وشك اني ارد عليها لولا اني شفت من بعيد سهيل ياي صوبنا..وفي ايده عصا لاقطنها من تحت سمرة من السمر.. 
قمت قلت لشيخه بمكر.. مهرة: احين بنشوف منو بيسرح..!!... روميو ياي صوبنا ومب ناوي على خير..!!! التفتت شيخه للمكان اللي كنت انا اتطالع فيه..!!.. وقالت بصوت واطي.. 
شيخه: وابووويي..!!..بسم الله الرحمن الرحيم... بسم الله الرحمن الرحيم... يارب يارب دخيلك لا يطلع طبعه العصبي الحين..!! 
ظحكت انا بينما سهيل وصل صوبنا ومعقد حياته...حرك عصاه بعصبية... 
سهيل: شو تسون يالسات هني ومخليات خالووه تقرقع الجدور روحها..؟!!.. وفاطمه وياها ولدها االصغيروني وين تروم تساعد...؟! 
شيخه: هااااه..؟!... نحن مايبنا غدا جاهز..؟! 
سهيل: منو بيطبخ لج من صباح الله خير شيخه خانوم... قوووومن...!! 
وحرك عصاه بعصبية يسوي عمره بيظربنا عظهورنا... تناقزنا انا وشيخه بعيد... 
مهرة: بسم الله انزين انزين بنساعد... انا تراني ماعرف اطبخ.. 
سهيل: محد طلب منج طبخي عالاقل قطعي بصل.. 
مهرة: يبتوا صابون عاد عشان نتغسل؟ 
التفت سهيل وهو منقهر حده لشيخه.... واشر علي بايده...! 
سهيل: هذي وين مفكره نفسها رايحه..؟!!!.... 
شيخه: شدراني... 
مهرة: عيل مابقصص بصل بروح امسك خليفه الصغير وبخلي فاطمه تساعدهن... 
سهيل: مافيج سنع صدق... 
مهرة: والله انا مافهم شي في الطبخ... 
سهيل: المهم ساعدي سوي أي شي ولا تقعدين تسولفين هني... يالله.. 
حرك عصاه مره ثانيه..جان نتراكظ انا وشيخه بعيد عنه...فجاه زقرني سهيل.. 
سهيل: شي يعورج؟!.. 
سهيل: مهروووه.. 
رديت له وقلت.. 
مهرة: لبيه... 
سهيل: شي يعورج؟ 
سهيل: يعورج شي.؟!!.. 
سكت شوي...وابتسمت...استانس يوم حد يسال عن حالي ويهتم شوي....حتى لو كان بدفاشه على طريقه سهيل جذي..!! 
مهرة: لا مايعورني شي...بس ايدي شوي اجبت عليها.. بس عادي بخير.. 
سهيل:أي ايد؟ المكسوره؟ 
مهرة: هي.. 
سهيل: يايبه المشد وياج؟ 
ويوم وصلت عند الحريم اللي متيمعات عند الجدور.. قالت لي فاطمه انها هي بروحها تبا تطبخ مع امها بس تبا حد يمسك خليفه... 
مهرة: هاتييه انا بمسكه.... 
مديت ايدي وخذت خليفه الصغير بحظني... 
حسيت بالرهبة والحنان الفظيع يوم شليته بين ايدي.... 
ساعتها تمنيت لو تيب عفرا ياهل عشان افرح فيه في البيت...!!... 
كنت مسحووره بويه خليفه ..اتامل كل شي صغير فيه... وخدوده الحمر..وشعره اللي مثل الريش الناعم... 
سمعت صوت خالتي تقول لي.. 
ام راشد: امايه سيري به بعيد عن الدخان فديتج..صدره مايتحمل.... 
مهرة: ان شاء الله... 
ضميت خليفه اكثر لحضني ومشيت بعيد... وين اروح..؟!.. 
خالي يالس مع ريل خالتي وعندهم نسيبهم عبدالله... !!..بروح الجهه الثانيه... 
خطواتي من دون ادراك قادتني للتجمع اللي مسوينه خواني..مع مبارك..وراشد... 
كان راشد توه نازل عن الدراجه ومن الجهه الثانيه واقف مبارك ماسكنها ويكلم فهوود ولد فاطمه.. وعلى ويهه ابتسامه.. اما سيف واقف يتفرج..وسهيل واقف معاه.. 
وانا وقفت اتفرج بعيد في الظله عشان خليفه ماتيه الشمس.. 
ومن دون شعور قعدت اهز نفسي مع خليفه مع انه نايم ومب محتاج هز... 
ابتسمت وانا اشوف مبارك يحط سفرته على جتفه باهمال..ويرفع كندورته ويركب الدراجه... ترييته يسوقها لكني اكتشفت انه يتريا فهود يركب معاه... 
مسك راشد ولد اخته وركبه ورا مبارك... 
تمسك فهود في مبارك بقوو.... بيني وبينكم...حسدت فهود..!!.. 
شغل مبارك الدراجه وطاربها بسرعه فظيعه...طارت سفرته اللي جتفه بعد ماشلها الهوا... وطاحت على بعد خطوات مني.. 
اطالعتها وانا معقده حياتي...ورفعت نظري للبقية..محد تحرك عشان يشلها..كيف يخلون سفرة مبارك اطيح عالتراب جي..!!.. 
تحركت ببطئ..ونزلت عالارض وشليتها...نفظتها عن التراب... ورفعتها وحطيتها فوق جسم خليفه الصغير.. 
محد انتبه لي.. 
ماعدا راشد... اللي اطالعني بنظرات غريبه...اقدر اسميها اشمئزاز او احتقار... 
ماعطيته أي اهمية وقعدت اضحك على صريخ مبارك .... 
كان يصارخ مثل الصيّع... وهو يقفز عالنكاكيد...وسيف ميت من الظحك عليه... 
تراجعت ورحت للفراش اللي فارشينه للحريم.. وبالصدفه كان عدال سيارة مبارك.. 
وعاد انا ويا فضولي التام..فتحت باب السياره اشوفها من داخل لاني ماكد ركبتها غير مره..وكنت راكبه طبعا في السيت الوراني..... 
حطيت خليفه عالكرسي وانا تميت واقفه..انتبهت لوجود جريدة..سحبتها وشليت خليفه ورديت سكرت الباب... 
يلست عالفراش وخليفه في حظني... والجريده جدامي وقاعده اجلب فيها.. وسفرة مبارك عدالي عالفراش..!! 
مرت نص ساعه... وشيخه كل شوي تروح وترجع لي.... وانا اجلب في هالجريده...لين زهقت منها وخليتها.. 
وقعدت اتامل في ويه خليفه والامس ملامحه الناعمه بصبعي بخفة... 
كنت كل ما اقرب صبعي من طرف شفايفه..يحيس بوزه كانه يبا يبتسم...وهالحركه فيه خلتني اتخبّل عليه... وتميت كل شوي اسويها وهو مسكين متوذي مني يبا يرقد براحه... 
فجاه حسيت بحد يطب على بعد مسافه صغيره عالفراش ويقعد... 
مبارك: هاللووو...! 
فز قلبي يوم شفت مبارك فجاه ..بلا سفره..ويهه احمر.. ويناهي.. 
وعيونه خضر كالعاده... 
ابتسمت.. 
مهرة: اهلين.. هااه استانست.؟! 
مبارك: ونااااااسه... مت من الظحك على فهود من ركب لين نزل وهو خاش ويهه فظهري ولا شاف شي وميت من الزياغ... لاوي عليه بقو..وكل ما يحس اني ركبت نكود قرصني فبطني بايده...!! 
مهرة:ههههههههههههههه ... عاد انته ماخليته يستمتع طرت به مسكين..لو سقت به شوي شوي.. ولدنا مب متعود... 
ظحك مبارك بشطانه...لكن يوم طاحت عينه على سفرته انتبه انها مب موجوده عنده..واختفت ابتسامته وحلت مكانها ابتسامه اصغر..ومؤدبه اكثر.. 
مبارك: ثانكس... 
مهرة: على.؟!.. 
مبارك: لانج يودتي سفرتي.. (ومد ايده وخذها)... اقول.. متاكده انه ماشي يعورج.. 
ابتسمت.. 
مهرة: هي متاكده لا تحاتي.. 
مبارك: ظهرج...رقبتج...ايدج..أي شي متاكده؟؟!!.. 
مهرة: اظني ابوك الدكتور مب انته لو شي عورني بطير عنده...لا تحاتي.. 

ابتسم مبارك.. ومد ايده وسحب الجريده وقعد يجلب فيها... ويتاملها بتركيز وهو معقد حياته..والجدية واضحه على ملامحه... 
كان شكله جنان... 
لكني من داخلي حسيت فعلا انه مب حاس بوجودي عداله...نساني تماما... معقول؟! 
خربت علينا الجو شيخه...يت محتشره.. 
شيخه: هااااه بو الشباب اشوفك متفيزر هني عند الحريم..؟!! 
رفع مبارك راسه متفاجئ.. ورفع حواجبه بعد فوق وتلفت حواليه يدور هالحريم اللي تطريهن شيخه..!! 
مبارك: what? 
شيخه: شو وات ماوات بعد روح عند الريايل.. 
مبارك: ليش؟...وشوفيها ان قعدت هني؟ 
شيخه: هذا مكان حريم...وهناك مكان الرياييل.. 
مبارك: انزين بس محد غريب.. 
شيخه: وابوي عليك منقوود تقعد مع مهرة رواحكم جي .!! 
عقد مبارك حياته معصب.. 
مبارك: شو تخرفين انتي..؟!!..ليش شو فيها.. 
شيخه: مابيلس اشرح لك انا..يالله شل شلوعك وروح عند الرياييل كمل قرايه...لا ايي سهيل احين بعصاه.. 
هز مبارك راسه بظيجه..ولم الجريده وقام..واجه شيخه وقال لها فويهها.. 
مبارك: old fashion…! ( يعني موضة قديمه).. 
خلاها وراح عند قوم خالي...وخلا سفرته للمره الثانيه ... وايد ينساها الظاهر بعده ماتعود على اهمية وجودها.. ابتسمت شيخه بمكر ويلست عدالي..اما انا فاطالعتها بعصبية وانا امد ايدي واسحب سفرته عدالي... 
مهرة: سباله جان خليتيه يالس..!! 
شيخه: اسفه... شفت عصبية سهيل مره ومافيني اشوفها ثاني مره بليز... 
ظحكت على تفكير شيخه المنحصر بسهيل.... 
كله تفكر بسهيل وردة فعله تجاه امور ماله خص فيها.... سهيل سهيل سهيل...!!! 
ياترا ان خطبني مبارك بتم انا بعد افكر بنفس الطريقه..؟!!!!... 

اليوم: الخميس.. 
المكان: صالة بيت سلطان.. 
الوقت: الثانية عشره والنصف ظهرا.. 
------------------------------------ 
(منى)... 
اول مانزلت للصالة شفت ابويه ويوسف ومحمد يطلعون منها لبرا البيت.... 
التفت لامي وقلت.. 
منى: وين سايرين؟! 
ام محمد: .......... 
التفت لامي مستغربه...شفتها سرحانه وهي تمسح بايدها على شيلتها السودا اللي طرفها جدام امي بحركة لا ارادية... 
منى: اماااايه..!!!.. 
ام محمد: هاااه..شو فيج؟!.. 
منى: اقولج وين سايرين؟ 
ام محمد: منوو هم؟! 
منى: قوم ابويه.. 
ام محمد: سايرين المسيد يصلون بعد وين سايرين...!! 
تنهدت امي وقعدت مره ثانيه تمسح بايدها على شيلتها....كانها تنظفها من الخيوط الصغيره اللي لاصقة فيها..!!!. 
يلست عدالها وانا معقده حياتي.. 
منى: امايه فديت روحج بلاج..؟!.. 
ام محمد: ماشي.. 
منى: بلى فيج شي...تفكرين وايد.. شو مستوي.. 
ام محمد: والله يابنتي افكر في اخوج هذا اللي شيبلي راسي... 
ابتسمت.. 
منى: ناصر..؟! 
ام محمد: منو غيره الله يهديه ياربي... 
منى: تراه قالج عليه زام ومايروم ايي هالاسبوع...!! لا تحاتينه احين ريال هو عنبووو.. 
ام محمد: بس هذا هو السبب... الولد مب طبيعي ... 
منى: بسم الله عليه اخويه شفيه..!! ليش تقولين عنه جي.. 
ام محمد: ماكد مر عليه فحياتي ريال رافض الزواج مثل اخوج... 
منى: امي ماله خاطر عالعرس احينه مافيها شي عادي..عنبو وايدين يعرسون يوم يوصلون الثلاثين.. 
ام محمد: لا..انا عيالي ايوزهم في سن مناسب.. حق شو مايبا يعرس عشان يلعب... لا تحطين فبالج اني ماعرف حركات الشباب هالايام...انا ماريد لولدي الغلط والسمعه الشينه بين الناس... خله يلحق اخوه ويعرس ويستقر ويرتاح من هاللعب... 
اتظايقت بصراحه من كلام امي عن ناصر.... صحيح انه نحن كلنا نحس انه ناصر طايش بس ماحبيت فكره انه يرتكب الغلط...ولا حبيت امي تاخذ هالفكره بعد.. 
منى: امايه لا تقولين جي عن ناصر...! 
ام محمد: الواحد يقول الحق... انا هالولد مول مب عايبتني تصريفاته.. واللي حارق قلبي انه فبوظبي لا نعرف شو يسوي هناك ومرابع منو وشووو يصير عليه.. 
منى: امايه ترمسين عنه جنه ياهل بو عشر سنوات.. مب ريال عمره 25 سنه...!!!.. 
ام محمد: حتى لو... انا مابرتاح الا يوم اشوفه متزوج ومستقر.... ولا يفكر اني بمشي على شووره وبترياه لين ماهو يقرر ويقولي خطبيلي... 
سكت شوي..امي كلامها مايطمن والظاهر انها تبا تبدا بالمشاكل... ومع ناصر...اللي ابدا مايرضخ لراي حد واللي في راسه بيسويه...!!!.. 
الله يستر.. 
قلت لها بخوف.. 
منى: امي شو قصدج؟ على شو ناويه.. 
ام محمد: بعد على شو ناويه..؟!... بروح اخطب له ... 
شهقت. 
منى: امايه.. من دون شوووره.!!! 


ام محمد: هي نعم...بنغصبه عالعرس لكنه عقب بيشكرني... 
منى: امايه دخيلج... ناصر غير عن محمد تراه... انتي دلعتيه وايد واحين ماقام يسوي شور لحد... 
ام محمد: هذي غلطتي... لكني بخطب له وبخليه يلتزم غصبن عنه وعقب بيتقبل كل شي... 
منى: اماايه..ليش ظنج ناصر مايبا يعرس؟ 
ام محمد: عشان يلعب بعد عشان شو...!! 
منى: لا يا امايه...ناصر رافض الزواج لانه يعرف انكم بتيوزونه نوره وهو مايبغيها... 
ام محمد: وشوووو له مايبغيها..!!.. اصل وجمال وادب واخلاق وراعية بيت وملتزمه..وفوق هذا بنت عمه وشارتنه... شو يبغي اكثر..؟!! نوره بتحطه بعيووونها... انا بروحي احس ياناس انها شارتنه وغالي عندها حرام نفرط بالبنت...!! 
منى: ممكن انه نوره تبغيه...بس هو ماله خاطر عليها امايه شقايل بتغصبينه..!! 
حركت ايدها امي معصبه... 
ام محمد: اخوج بطران... مادري منو يبا يلقط لي وحده من هالظايعات اللي يكلمهن في التيلفون... 
منى: امايه لا تحطين فذمتج يمكن ناصر مب راعي هالسوالف... 
ام محمد: عيل يعرس ويستقر ويسمع شور اهله مثل باقي الشباب... 
منى: خطبيله انزين وحده غير نوره وانا اضمن لج انه بيوافق.. 
ام محمد: وشحقه اروح بعيد دام البنت جدام عيوني...وانتوا شو عرفكم بالمعنى والواجب... البنت يتيمه وماشفنا منها عيب ... شحقه نفرط فيها دامها اقرب البنات واخيرهن...!! 
منى: امايه نوره ماعرفتيها زين مثل مانحن عارفينها..اطباعها لا تعيبنا ولا تعيب ناصر... والا مابيفرط فيها هو بعد..!!! 
ام محمد: ياما حريم تغيرن على ايد رياييلهن... بعد العرس بيسنعها مثل مايبغي ويشتهي...!! 
منى: امايه هو يبا ياخذ البنت من بيت اهلها مربايه ومسنعه على مايبا... مب ياخذها يربيها فبيته..!! 
عصبت علي امي هالمره صدق.. 
ام محمد: اسميج من بنت ...قومي عني... عيل والله ما اخطب لناصر غير نوره... وبشوفه شو بيسوي..! 
منى: اماااااايه لا تحلفين... 
ام محمد: خلاص انا حلفت... بخطب له نوره وفي اقرب فرصه... واذا هو ريال صدق مابيخالف شور اهله... عنبووها سنه...!!.. 
قامت عني امي وراحت حجرتها...الظاهر عشان تصلي وتهدي اعصابها... اما انا فبصراحه تميت ارتجف.. 
من الخوف.. 
خايفه من الحين من ردة فعل ناصر عالموضوع..!!.. 
ومتلومه لاني نرفزت امي وخليتها تحلف من دون قصد مني... احين انا السبب في عناد امي بناصر..!! 
الله يعينك ياخويه... 
ومن دون تفكير..سحبت التيلفون ورحت للصالة الصغيره المخصصه للضيوف... واتصلت على رقم ناصر.. 
مغلق..!! 
اكيد يصلي... 
ترييت عشر دقايق..ورجعت اتصل...بعد مغلق..!! 
متى بتخلص الصلاة...!! 
ترييت بعدني ربع ساعه عشان اضمن انه الصلاة خلصت فبوظبي... 
واتصلت.. 
والحمد لله حصلته مفتوح هالمره... 
ناصر: آآآآلووه...!! 
منى: مرحبا ناااصر... السلام عليك.!! 
ناصر: وعليج السلااااام هلا منّوووه...شحالج؟! 
منى: بخير ناصر..انته شحالك؟! 
ناصر: الحمد لله...شحالها امايه وابويه وخوانج كلهم..!! 
منى: كلهم بخير وسهاله...آآآه.. كنت في المسيد تصلي.؟! 
ناصر: هيي...خير شو مستوي.. 
منى: همم... ابغي اقولك شي مهم... اذا حد وياك الافضل انك تقوله يروح واتم بروحك.. 
ناصر: ............ لحظة.. 
سكت..وسمعت ناصر يتكلم مع شخص... وبعدها رد وكلمني.. 
ناصر: خير منى..شو صاير شغلتي بالي..؟! 
منى: اماايه ياناصر... 
قال لي بنبره خوف.. 
ناصر: شفيها امايه..!! 
منى: امايه معصبه عليك... 
سكت شوي ناصر وبعدها قال.. 
ناصر: علي انا؟..شو السبب..!!! 
منى: عشان عرسك..!! 
طال سكوت ناصر هالمره اكثر واكثر.. 
بعدها قال بنبره تردد..نبره غريبه...مرتبكه.. 
ناصر: كيف...كيف..!!.آآه..لا ياربي... 
استغربت.. 
منى: شفيك..؟!..شو اللي كيف كيف... معصبه لانك رافض الزواج قامت وحلفت تخطب لك بروحها ومن دون شورك..!! 
ناصر: شوووووووه.؟!!. يعني مااا..!!.. اوووف عيدي عيدي من اول تشوشت...والا اقولج لحظة شوي... 
بعدت السماعه عن اذني واطالعت فيها مستغربه.... 
ردة فعل ناصر غريبه جدا جدا... الظاهر انه عنده صداع ومفتر راسه ..!! 
والا بالله شو اللي في كلامي يخليه يتشوش ومايفهم..!! 
------------------------------ 
اليوم: الخميس.. 
المكان: احد شوارع ابوظبي.. 
الوقت: الواحدة ظهرا.. 
------------------------------- 
(ناصر)... 

نزلت التيلفون وحطيت ايدي على قلبي .... قلبي اللي كان يهدد بانه ينقز من صدري... 
ياربي كيف مت من الزيغه..!!.. 
كلام منى كان غير مفهوم وتحسبتها تقصد ان امي درت عن عرسي...!! 
انا اباهم يعرفون لكن مب بهالطريقه...ماباهم يعرفون عن طريق غيري..!!.. 
اضطريت اني اسكت شوي عشان اتمالك اعصابي...عشان اقدر اعالج المشكله اليديده اللي بدت تطلع بحياتي... 
كانه انا مب كافيني اللي عندي من مشاكل..!!! 
تنهدت ورفعت التيلفون مره ثانيه.. 
ناصر: آلووه..! 
منى: هلا ناصر..شفيك؟ 
ناصر: ماشي..عيدي من اول وبالتفصيل...شو صار؟!. 
منى: امي اليوم معصبه عليك..يوم سالتها عن السبب قالت انها تفكر فيك ومب عايبنها الحال اللي انته فيه... ومب عايبنها رفضك للزواج... ومن ناحيتها هي تشوف ان نوره ماتتعوض... وقمت انا ادافع عنك قامت عصبت زياده علي... وحلفت انها تخطب لك نوره باسرع فرصه ومن دون شورك..وتحطك بالامر الواقع.. وتاخذ نوره... 
ناصر: اووووففففف...ناقص انا..!!! 
غمضت عيني بتعب.. مع اني من شوي قايم من النوم...قبل الصلاة بشوي..لكني حسيت برغبة في الرقاد عشان اشرد من كل هالمشاكل كالعاده...!! 
النوم افضل وسيلة للهرب... 
احين شو الحل... بضطر اني اقول للعايله اني معرس ... وامنع امي من انها تخطب نوره ونتفشل...!! .. 
منى: عاد هذا اللي صار وانا بصراحه ماتهون عليه امي تسوي فيك جذي...فقلت اخبرك احسن... عشان تتصرف.. 
ناصر: سويتي زين يوم خبرتيني.... شي طبيعي اني مابرضخ لرغبة امايه... قلنالها من زمان خطبيلي وحده ثانيه بس هي عنيده...واللي ماتعرفه اني اعند منها.. وانا نوره مابخذها.. مب لاني انا ماباها وبس..لكن لانه شخص غيري ياني واستاذن مني انه يخطبها اذا كنت مابغيها وانا عطيته الليت الاخضر... بس بعد لازم نتصرف بسرعه..المهم انتي لاتقولين لحد عن هالرمسة ولا تخبرين حد انج قلتيلي... 
منى: المهم اللي في بال امايه مايصير لاني مستحيل ارضى بنوره حرمه لاخويه... 
ناصر: ههههههههههههههه اطمني مابتصير حرمه اخوج... 
منى: هههههه اوكي..الله يعينك صراحه..المهم بخليك كلهم متيمعين في الصالة بسير عندهم.. 
ناصر: تمام..ومشكوره يالرويترز... 
منى: ههههه العفو...باي 
ناصر: فمان الله مب باي.. 
منى: اوكي اوكي..فمان الكريم 
سكرت عن منى وقعدت افكر باللي بسويه... 
صحيح شمس..وحر شوي...لكن الحراره اللي في قلبي اخس...لازم اتصرف.. والا صدق بتورط...!! 
دورت في تيلفوني عالسريع رقم احمد... 
واتصلت به..الوقت مب مناسب ادري... لكن مافيي مجال اني اتريا.. لاني اعرف امايه يوم تحط فبالها شي..!! 
احمد: مرحبا... 
ناصر: السلام عليك احمد.. 
احمد: مرحباااا الساع وعليك السلام ياهلا... 
ناصر: شحااااااالك؟ 
احمد: بخير وسهاله ومن صوبك؟! 
ناصر: مانشكي باس...اسمحليه الوقت مب مناسب بس عندي موضوع مهم ابا اكلمك فيه... 
احمد: افا عليك حياك الله متى ما اتصلت...خير ياناصر؟! 
ناصر: الخير بويهك يااحمد... همم ...بروحك؟ 
احمد: هي نعم انا فسيارتي ساير البيت.. 
ناصر: تمام.. تذكر الموضوع اللي تكلمنا فيه من قبل كم يوم..!! 
احمد: هي نعم اذكر.. 
ناصر: حلو..بغيت اعرف اذا تحركت او سويت شي بخصوص هالموضوع.. 
احمد: لين الحين لا... ابويه تعبان شويه قلت بتريا لين يطيب..!! 
ناصر: سلامته مايشوف شر.. 
احمد: الله يسلمك.. 
ناصر: بس ياخويه انصحك انك تتصرف خلال هاليومين...واذا كلمت اهلك اليوم بعد يكون وايد احسن.. 
احمد: وليش العيله..؟!.. 
ناصر: والله ياخويه مادري شو اقولك...الوالده معصبه عليه وحلفت تخطب لي نوره باسرع وقت... وعيوزنا يوم تحط شي فبالها مشكله مع اني كم مره قايلها اني مابغي نوره بس هي مصره... وانته تدري انها اذا خطبت ماظني قوم يدووه يردوونها اذا فاهم شو اقصد... 
سكت احمد شوي... 
احمد:....... ناصر متاكد انك ماتبغيها..؟! 
ناصر: يعني لو ابغيها بخليها لك؟!... انا اعتبر نوره مثل ختيه وماقدر اخذها...بس العيوز الله يهديها... المهم بغيت اطلب منك انك تخطبها بسرعه عشان امايه يوم تقرر تكلمهم تكون انته خاطبنها ومخلص... 
احمد: ههههههههههه والله انته عليك خطط... انزين يمكن تقرر تخطب لك كنوه...!! 
ناصر: هههههههههههاي لالا مستحيل هي عندها خطط ثانيه لكنه... 
احمد: فهمت عليك... عالعموم مشكور لانك خبرتني...ودام جي السالفه بنستعيل شوي وربك يعدي الامور على خير ان شاء الله... 
ناصر: آآمين يارب والله يوفقك...بس مثل ماقلت لك اليوم كلمهم وباجر الصبح قول لامك تكلم ختها وتخطب بسرعه.. 
احمد: عنبوووو..!! 
ناصر: هي هي كل شي بسرعه بسرعه...لمصلحتك ترا... 
احمد: ههههههههه خلاص ولا يهمك... 
ناصر: تمام..اسمحلنا غثيناك... 
احمد: لا والله افا عليك ياناصر عزيز وغالي.. 
ناصر: تسلم..يالله بخليك عيل...سلم على الاهل.. 
احمد: يووصل ..وانته سلم من صوبك.. 
ناصر: يبلغ ان شاء الله..فمان الله.. 
احمد: حياك..فمان الكريم... 
سكرت عن احمد وانا جزئيا مرتاح...لكني مازلت متوجس واخاف مشكله تصير ورا قرار امي هذا... 
ان شاء الله بس يصير اللي فبالي...! 
خشيت تيلفوني في مخباي وسرت للبنايه اللي فيها شقتي... 
يوم وصلت الشقة حصلت راعي الدكان واقف عند الباب... 
عقدت حياتي وسرت له... 
ناصر: هااا شعندك؟!.. 
عطاني راعي الدكان لزق مال الجروح..استغربت..يمكن سعاد طالبتنه... عطيته فلوسه ودخلت البيت.. 
ناصر: سعــــــــــــــاد...!! 
لا جواب.. 
تخطيت الصالة ورحت لغرفة النوم..حصلت سعاد هناك تصلي.. يلست عالشبريه اترياها تخلص... ويوم خلصت لفت السياده واطالعتني بابتسامه... 
سعاد: هلأ جيت؟!.. 
ناصر: هي... تقبل الله منج... 
سعاد: منا ومنكم صالح الاعمال... 
ناصر: آمين... سعاد انتي طالبه لزق اليروح؟... 
سعاد: اييه.. جابووو؟..عطيني اشوف؟! 
ناصر: شو عطيني انتي بعد قولي عطني اشوف.. 
سعاد: ههههههههههههههه طيب عطني اشوف.. 
عطيتها الكرتون الصغير ..ويوم مدت لي سعاد ايدها لاحظت انها لافة صبعها بكلينكس...والكلينكس خايس دم... 
مسكت ايدها وانا معقد حياتي... 
ناصر: شو يارحنج؟... 
سعاد: السكين.. مافي شي خطير عادي.. 
خذت عنها اللزقه ولزقت الجرح في صبعها بنفسي... مسكت ايدها بعدها وبستها... 
ناصر: انتبهي لعمرج ثاني مره... يعلني ما اكل جان بتمين تيرحين عمرج جي...!!.. 
ابتسمت.. 
سعاد: لا تؤول هيك ماصار شي.. 
ناصر: سعاد...تبيني اييبلج خدامه؟!.. 
سعاد: لأ لأ لشووووه الخدامي؟؟!! 
ناصر: عشان تساعدج انتي حامل الحين وماترومين على شغل البيت..!! 
ابتسمت سعاد مره ثانيه وقعدت عدالي عالشبرية.. 
سعاد: ازا امي ادرت على بيت كبير..وعلى زوج واولاد ..وفوء هيدا كلو كانت حامل...انا بئدر.. 
ناصر: بس انتن بنات هالزمن اضعف بوايد من حريم قبل... ماتتحملن.. 
سعاد: لأ بنقدر...هاد كلو دلع ماتشيل هم ... 
ناصر: يعني ماتبين خدامه؟!.. 
سعاد: لك ناصر... البيت صغير ومكفينا انا وانتي..بدنا ندخل مره غريبي كمان علينا ..!! متل مابتؤول تخرب الجو علينا... خلينا هيك احسن انا مو تعباني من شغل البيت...! 
ناصر: شو قلتي؟..انا وانتي؟؟.. كم مره بعلمج قولي انا واونته مب انا وانتي... 
قعدت سعاد تظحك... 
وظحكت انا وياها... 
ناصر: المهم جهزي نفسج اليوم العصر بنروح البحر... 
ماتت سعاد من الوناسه... 
ناصر: بس لا تفكرين نفسج بتسبحين..!! 
سعاد: المهم بدنا نطلع...! 
ناصر: وبنتعشا برا بعد... 

كنت احس بالذنب تجاهها...وبسوي اي شي عشان اسعدها...!!.. 
الله يعدي الامور على خير... 
انا استاهل اي مشكله تصيبني...بس سعاد لا..مالها ذنب... 
اليوم: الخميس.. 
المكان: البـــــــــــر... 
الوقت: الثانية والنصف ظهرا... 
----------------------------------------- 
( راشد)... 

عيني قامت تحرقني...اليوم مالبست النظاره في الشمس مع اني لازم البسها وهذي نصيحة الدكتور.. 
وفوق هذا المهب اللي هبّت علينا فجاه طيرت علينا الرمل... فجيت سفرتي وتلثمت بها..وتوجهت لسيارة ابويه.. بطلت الباب ودورت داخلها على نظارتي.. 
لبستها وتوجهت عند قوم ابويه وخالي.. 
راشد: يابويه وين بترومون تتغدون فهالمهب... 
بو راشد: والله انا اشوف انه مابنروم نتغدى بعد... تبونا نغير البقعه؟ 
يابر: السيح واحد والمهب وحده ...مابنروم نتغدى الاكل بينترس رمل.. 
عبدالله: اسميها اختربت السيره... شو يعني نرد البيت نتغدى؟ 
بو راشد: لا مابنرد البيت...ليش مانسير مزرعه خلفان.. 
راشد: فكره والله... لين مانوصل هناك يبالنا ساعه اذا بتسيرون خلونا نقوم الحين.. 
بو راشد: مابنروم نقعد هني والمهب مابتهدا... خبرهم خلهم يلمون اغراضهم وبنروح.. 
خليتهم وسرت عند قوم امايه وفاطمه وشويخ... 
راشد: امااايه.. 
ام راشد: لبيه.. 
راشد: لبيتي حاية...ابويه يقولكم لموا اغراضكم وشلوا غداكم بنسير مزرعه خالي خلفان...بنتغدى هناك... 
ام راشد: ليش؟ 
فاطمه: صدقه امايه مابنروم نتغدى هني..!! المهب عمتنا... 
ام راشد: متى تبون اتغدون انتوا العصر؟؟؟ 
راشد: نتغدى العصر عالاقل بنتهنى بالاكل ..مب هني بنندفن رمل.. 
ام راشد: خلاص اللي تشوفونه.. 
راشد: هاتي الجدر ماترومن له انا بشله... شويخ سيري بطلي دبة سيارة ابويه.. 
شيخه: اوكي.. 
ام راشد: هااا عاد عن ينجب عنك.. 
راشد: عنبوو يا امايه..!! يالله يالله انتوا خلصوا... وين مهروه ماتساعدكم؟ 
فاطمه: خلها ماسكه خلووف ويالسه في سيارة مبارك عن المهب... 
حست بوزي بظيج...يا هالمبارك اللي مب رايمه تبتعد عنه..اذا مالصقت فيه هو تلصق بغرض من اغراضه.. 
يا سفرته يا سيارته... !!.. اوففف 
شليت الجدر وحطيته في دبة السياره... ومن ورا نظارتي شفت مهرة يالسه في سيارة مبارك ..بعيد عن المهب ومستانسه ومرتاحه..ونحن نكرف...!! 
يمعت الشباب عشان يشلون الاغراض الثقيلة عن الحريم... مبارك وسيف تكفلوا بالدراجه يحملونها.. وحشروا مهرة اللي كانت قاعده داخلها... قامت ونزلت عنها وركبت في سيارة سهيل... 
وبعد ماخلصنا تحميل كل الاغراض اللي نزلناهن... 
سهيل: وين ساير راشد؟ 
راشد: بسير سيارة ابويه.. 
سهيل: لا تعال تعال اركب ويانا... 
راشد: لا..مهرة عندك.. 
سهيل: بنفرها ورا..مليت ياخي في الطريج يوم ياييين ...ماعرف اسولف ويا مهروه.. 
راشد: بتظايج اختك.. 
سهيل: عندها خليفه ولاهيه وياه.. 
راشد: بيشلونه عنها... 


سهيل: لا سمعتها تقول لفاطمه تخلي خليفه وياها لين المزرعه... 
راشد: همممممممم..اوكي.. 
مشيت ويا سهيل للسياره... 
سهيل: مهرووه ركبي ورا راشد بايي ويانا... 
رفعت مهرة نظرها لي منقهره.. 
مهرة: برايكم عيل بركب عند قوم خالي... 
راشد: شو يركبج عند قوم خالج ركبي ورا مابناكلج.. 
قهرتني صدق...شو فيني انا يرب ماتتحمل القرب مني؟!.. 
حتى في سيارة وحده ماتبا تركب وياي؟ ماصدقت تحصل سبب عشان تربع تركب عند مبارك... 
سخيفه..!!! 
سهيل: مهرووه ماشي سيره ويا قوم خالي..ركبي ويانا مثل ماييتي ويانا... 
نزلت مهرة وفي ايدها خليفه...دارت عالسياره وركبت ورا سهيل...وركبت انا جدام وتحركنا... 
في نص الدرب.. سيارة خالي ورانا دقت لنا هرن عشان نوقف... 
وقف سهيل ونزل دريشته..ومن صوبه وقفت سياره خالي ونزل مبارك دريشته...كان بلا سفره ولابس نظارات.. 
سهيل: هاااااااه..؟!.. 
مبارك: بتخبركم سفرتي عندكم؟؟؟ 
كتمت غيظي من سخافة السؤال... موقفنا عشان يسال عن سفرته..!!.. 
سهيل: سفرتك؟ مادري والله...!! 
سمعت مهرة تظحك..التفت ورا حصلتها تفتح دريشتها...وتفر على مبارك سفرته وهي مبتسمه... 
مسكها وضحك هو بعد... 
مبارك: ثانكس ماي سكريتري..!!.. يالله توكلوا..سوري عطلناكم... 
سهيل: لا عادي... 
سكر سهيل دريشته وقال وهو معقد حياته.. 
سهيل: مهروه؟ ليش عندج سفرة مبارك؟!.. 
مهرة: كم مره يفرها وايودها له ويوم اعطيه اياها مره ثانيه.. يرد ينساها... دوم ينساها.. واحصل نفسي مغصوبة اني ايودها له... 
سكت سهيل شكله ماعطى الموضوع اهمية زايده.. 
اما انا بصراحه مابلعت التبرير...!!.. 

في المزرعه..خالي خلفان اللي عطيناه خبر من قبل انه بنييه كان يتريانا... نزلنا اغراضنا وحطينا الغدا في المطبخ.. وسلمنا مسؤوليته للحريم... 
الحريم طبعا من دون مهرة... اللي مشت بخليفه وراحت يلست عالمريحانه ... حسيت للحظه انها حاطه نفسها في فقاعه وماتدري عن هوا دارنا.... 
وعلى طاري الهوا...الجو هني هادي وحلو.. فرشولنا فراش خارج الاستراحه الصغيره في الظلة ويلسنا عليها ونحن ميتين يوع... 
وبعد ماتغدينا.. اذن العصر.. 
قال لنا خالي خلفان بانه في مسيد بسيط مسوينه قريب من هني... توضينا ورحنا.. 
ونحن في الدرب سحبني ابويه من ايدي وقال لي في اذني.. 
بو راشد: تشوف هالمزرعه الي عدل مزرعه خلفان..! 
راشد: هي بلاها..؟!.. 
بو راشد: تعرف منو راعيها؟!. 
راشد: لا والله ماعرف ... 
بو راشد: مالت سلطان الـ(....)... .. 
التفت له متفاجئ ومستغرب... 
راشد: اللي تبون تخطبون لي بنته؟!!.. 
بو راشد: هي نعم... 
راشد: سبحان الله ياصغر الدنيا... 
التفت ابويه لخالي خلفان وقال.. 
بو راشد: اقول بو حمد... سلطان موجود اليوم فمزرعته؟!.. 
خلفان: هي نعم يا عقب الغدا...عالساعه 3 جي... واحيده مشغول ويا العمال.. 
بو راشد: جي شو يسووون؟!.. 
خلفان: مادريبه اون يبا يسوي حوض سباحه للصغار... اللي عندهم مال الكبار يخافون الصغاريه يغرقون فيه.. 
بو راشد: ظنك بنلاقيه في المسيد..؟! 
خلفان: معلوووم بو محمد مايفوت فرض.. 
بو راشد: ياحيه.. 
التفت لي ابويه بنظره لها معنى.... 
انا عن نفسي ارتبكت..وبحركة لا ارادية التفت لكندورتي اشوفها وصخة والا نظيفه...والحمد لله كانت نظيفه... 
احتمال يكون هذا الريال عم المستقبل.... 
محد يدري...!! 
---------------------------------- 
بعد اربع ايام من الاحداث السابقة...
--------------------------------- 
اليوم : الثلاثاء... 
المكان: صالة بيت سلطان... 
الوقت: الثامنه مساءا.. 
-------------------------------- 
( يوسف)... 

دخلت من بعد امي البيت... تونا يايين من بيت يدووه... كالعاده..ماشفت كنه... 
كنت انا منزعج ومشغول بافكاري وما انتبهت لانزعاج امي بعد... 
كنت مفكر ان امي سايره زياره بس..مب لغرض معين... 
لكن من دخلنا البيت اكتشفت العكس... 
يلست امي عالكرسي متظايجه ..كنت انا على وشك اني اروح حجرتي..لكني سمعت منى تسال امي بلهفة وتوتر.. 
منى: ها امايه.. شو صار وياج؟ 
عقدت حياتي وتراجعت... شو بعد شو صار؟!!.. ليش شو المفروض يصير؟!!.. 
تراجعت ويلست في كرسي منفرد.. 
رفعت امي ايدها فوق مقهوره وهي تقول.. 
ام محمد: حسبي الله على بليس هالولد....ظيع البنت من ايدنا حسبي الله ونعم الوكيل..!! 
بطلت انا عيوني...التفت لمنى وحصلت ابتسامه بدت ترتسم على شفايفها... 
يوسف: امايه شو صاير؟ 
ام محمد: شو بعد شو صاير؟.. اخوك ماغيره مشيبلي راسي... تم ياجل وياجل في سالفه العرس...ويوم قررت اني اخطب له بدون شوره..ماواحيت افج حلجي بكلمه لام مايد الا وهي تقولي هالخبر..!! 
يوسف: هدي اعصابج امايه..!!..أي خبر؟!.. 
ام محمد: نوره خطبها احمد ولد خالتها...!! 
انصدمت...ماتوقعت للحظة ان نوره بتوافق على شخص ثاني غير ناصر..!!..معقوله يئست من المحاولة؟!.. 
يوسف: شوووو؟!... نوره انخطبت؟...متى؟!.. 
ام محمد: شو دراني متى...قريب شكله الا هاليومين... 
منى: امايه بدال ما اتمين معصبة جي ادعي بالتوفيج للبنت... 
ام محمد: الله يوفقها ان شاء الله لكني مقهوره من اخوج... لو هو مب معاند جان الحين نوره فبيتنا وام عياله لكن هو الله يهديه ياربي... 
يوسف: امايه..تبين الصدق محد منا يبا نوره تكون حرمه ناصر...ماتناسبه وهو مايبغيها...!! 
ام محمد: عاد الحين طارت البنت ومافي فايده نرمس في هالسالفه... والا انتوا شو تعرفون اصلا بهالامور...!! 
يوسف: خلاص هدي اعصابج اكيد نصيبه في بنت ثانيه...!!... وان شاء الله بتكون احسن عن نوره بمية مره...!! 
سكتت شوي امي وقالت... 
ام محمد: دام ماتبون نوره خلنا نخطب له كنه عيل..!! 

حسيت كانه حد ظربني بوكس على معدتي بقو... 
كنه... تتزوج ناصر.؟!!... 
رفعت نظري لامي برعب.. 
منى: لااااااا ...امي شفيج ... كنه مب لناصر... 
ام محمد: ليش؟ تراها بنت عمه ... حالها حال نوره... 
كنت بعترض..بقول أي شي... لكن الالم كان اكبر من قدرتي عالكلام.... 
طول عمرها امي تفضل ناصر علينا كلنا.... امي مستعده ادوس على قلبي وتيوز كنه لناصر بس عشان تشوف ناصر مستقر ومستانس... 
اما انا فليش تهتم... 
بس كنه.... كنه لي... لي انا مب لناصر..!!... 
زادتني هالفكره جمود...واذا كنت مب قادر اتكلم قبل احين فعلا ماقدرت لا اتحرك ولا اتنفس..!!! 

منى: امي... لا تخلين العصبية تعميج...ناسية انج شاورتي يوسف بخصوص كنه..!! 
التفتت لي امي اطالعني.. 
ام محمد: تراه رفض... 
عقدت حياتي مقهور..فعلا ساعتها اعترضت لكني مارفضت... وفوق هذا بالاخير رضخت وقلت لها تسوي اللي تبغيه... ليش ما اعتبرت اني وافقت؟؟.. والا هي تحرف الكلام باللي يمشي مع مزاجها وخططها.!!.. 
منى: يوسف ؟؟ رفضت كنه؟!!... 
اطالعتني منى صدمه... كنت بقولها لا... لكن امي قاطعتني.. 
ام محمد: تراه تم متردد في السالفه الا انا غصبته عقب... ويوسف ماعليه لين احين ماتخرج هو.. بياخذ عايشه يوم تتخرج من الثانوية..هذي اخر سنه لعايشه... ولين ماتتخرج كده هو تخرج من الجامعه واشتغل واعتمد على نفسه.... 
غمضت عيوني بالم... لهالدرجه وصلت القساوة عند امي... تيوز فلان بفلانه وعلان بعلانه من دون ماتسال او تحاتي مشاعرنا؟!... 
منى: يوسف... ارمس قول شي شفيك ساكت... 
تنهدت...حسيت الهوا يعورني وهو يدخل بارد لصدري... 
قمت من الكرسي وانااقول لها بهدوء... 
يوسف: ماتفرق يامنى قلت والا ماقلت... اللي تباه امج بتسويه...! المهم عندها ان ناصر يستانس ويستقر... 
خليتهم وطلعت من البيت...ركبت سيارتي وتميت ادور بها في الشوارع... 
شو هالحظ اللي علي.... من اتعلق بانسانه ياخذها شخص ثاني عني... 
هذي للمره الثانيه اسكت... كنه بطير من ايدي... 
وانا ابا كنه لي... ماتحمل فكره ان ناصر ياخذها عني... 
ما اتحمل فكره ان أي شخص يتقرب من كنه اساسا.... 
بدون حاسية مسكت تيلفوني واتصلت على رقم بيت يدووه... 
سمعت صوت لطيفه اللي في الاعدادي ترد علي... 
سكت..ومارديت... 
لطيفة: آلوووه..منووو عاد؟!!.. 
وبعد سكت... ماكنت ابغي اسمع صوتها هي... 
شوي وسمعت صوت كنه من بعيد... 
كنه: منووو لطوف؟ 
لطيفه: مااااادري مايردون... 
كنه: هاتي اشوف..سيري عند يدوه تباج تهمزينها..... آلووه...!! 
قز قلبي من مكانه يوم سمعت صوتها....!! وينج ياكنه ماتدرين باللي تخطط له امي.... !!.. 
كيف بقولج باللي يصير..؟!..كيف بتصرف..!!. 
وقفت سيارتي في باركن وتميت ساكت... 
وكنه بعد تمت ساكته... 
بعدها قالت لي.. 
كنه: تكلم عاد لا اتم ساكت...!! 
تنهدت انا وسكت... 
كنه: يوسف...رقمك طالع في الكاشف والا ناسي؟!.. اعرف انك انته متصل ارمس...!! 
قلت لها بصوت اعلى بشوي من الهمس.... واضح فيه الالم... 
يوسف: ماقدر.. 
كنه:.......... يوسف شفيك..؟!.. 
يوسف: بموت... 
سمعتها تشهق بخوف... 
كنه: بسم الله..ليش تقول جي...؟!.. 
تنهدت مره ثانيه وسكت...شو بقولها يعني.. 
كنه: يوسف لا تخوفني...!!!!... 
يوسف: امي تبا تخطبج لناصر كنوه...!! 
كنه:............. 
يوسف: بسوي اللي اقدر عليه عشان امنعها... واذا طلع الموضوع من ايدي...بس اباج تعرفين اني بذلت جهدي عشان تكونين لي... وماتحطين بخاطرج عليه... سمحيلي... 
سكرت قبل مايكثر الكلام بيني وبينها.... اغلقت تيلفوني لاني ماريد حد يتصلبي ولا اريد حد يكلمني.. 
حركت سيارتي وطلعت من العين... توجهت لبوظبي.. 
لازم اكلم ناصر شخصيا واشرح له كل شي.... 

اليوم: الثلاثاء... 
المكان: سيارة مبارك.. 
الوقت: التاسعه مساءا.. 
----------------------------------- 
(مبارك)... 

قعدت اجلب الصور بايدي وانا ابتسم... اللقطات اللي مصورتنها مهرة تظحك... خصوصا الصور اللي فيها انا وسيف..كلهن على غفله... واشكالنا غلط... 
تركزت نظراتي على صورة معينه... فيها مهرة وسيف حاط ايده حوالي كتوفها..ويظحكون نفس الظحكه.. ونفس التعبير الاهبل...ومن وراهم كان يالس سهيل في الصالة يلعب بتيلفونه ومايدري انه طالع بالصوره.. 
ابتسمت .... هالصورة جديرة باني احتفظ فيها... 
فتحت السدة وحطيتها داخل...اما البقية لميتهم بالظرف مالهم ونزلت من السياره...دخلت الميلس وانا اتصل على رقم البيت... 
مهرة: آآلوووه...!.. 
مبارك:.. هلا..مهرووه تعالي الميلس بعطيج شي... 
مهرة: منو مبارك؟؟ 


مبارك: لا ريلج... هي مبارك بعد شو... تعالي صدق وين سيف؟ 
مهرة: طلع ويا جمال... 
مبارك: حد عندج في الصالة؟ اذا محد بدخل البيت... 
مهرة: لا حد ..عمووه وعفرا ... وابويه يالس ويا حمد وسهيل... 
مبارك: شعندهم متيمعين؟؟ 
مهرة: قاعدين يقنعونه عشان يشل النخل ورا البيت ويبني فيه قسم يديد حق سهيل.. ترا ماشي مكان له عقب العرس.. 
مبارك: اهااا..اوكي تعالي الميلس بسرعه... 
مهرة: اووكيك...باي.. 
مبارك: باي.. 
سكرت التيلفون ..وقمت اشغل التلفزيون...ورديت اقعد مكاني.. 
انتبهت لمهرة يوم دخلت الميلس مع ابتسامه مؤدبة وخجولة مرسومه على ويهها.. 
مبارك: مرحبا الساع بمهرة بنت خلفان... قربي... 
ابتسمت مهرة اكثر.. 
مهرة: قرييييب...شحالك؟ 
مبارك: بخيييير... (وعقدت حياتي يوم شفتها بعدها حاطه المشد على ايدها من يوم الحادث)... مهرووه... بعدها ايدج تعورج؟؟ 
مهرة: لاا.. 
مبارك: والله انج جذابه... ليش ماتقولين انها تعورج وايد بنوديج المستشفى..!! 
مهرة: ماريد انا بخير مافيني شي.... وبعدين مافيني يربطون لي ايدي مره ثانيه ماصدقت افتك منها... 
تنهدت...ورجع لي اللوم مره ثانيه... 
مبارك: im so sorry.. 
مهرة: don’t be.. .... المهم شو يايبلي ولد خالي العزيز... 
مديت ايدي ومسكت الظرف... 
مبارك: يايبلج الصور الهبلة اللي مصورتنها... 
مهرة: اللــــــه...حمضت الافلام..!!.. 
مبارك: لا..ملّحت الافلام....ههههههههاي... 
خنفست مهرة وقالت... 
مهرة: لا تستخف دمك... المهم مشكوووور وايد ..بروح اشوفهن.. 
رفعت حواجبي متفاجئ.. 
مبارك: شوفيهن هني شحقه تروحين داخل يعني؟!.. 
مهرة: منقوود... 
مبارك: شو سالفتكم انتوا والمنقود ليش كل شي على حظي يستوي منقود يعني..؟!!.. 
مهرة: هههههههههههههههه لو حد غير موجود ماعليه بس جي.!!..رواحنا..!!.. منقود..!!.. 
التفت عن مهرة واطالعت التلفزيون وانا حايس بوزي... مب عاجبني هالمنطق... 
لو كنت افكر بمهرة تفكير الريال بالحرمه جان انا اروحي قلت لها دخلي داخل البيت وابتعدي عني... لكن انا اعتبر مهرة مثل اختي.... 
انا رديت من الغربة متعطش للاهل للخوات والاخوان... طول عمري عشت وحيد رغم علمي بانه عندي اهل... وبما ان شيخه ماتستلطفني ذاك الزود...اعتبر مهرة اختي الوحيده هي وسيف...مثل اخواني واعزز... واكثر شخصين ارتاح معاهم هني... 
مهرة: شو زعلت..؟!.. 
مبارك: لا مازعلت بس مب مقتنع بالمنطق هذا...المهم سمعي... تعشيتوا؟ 
مهرة: هييي تعشوا الرياييل...ماتعشيت؟؟ 
مبارك: لا والله وميت من يووووووعي... 
مهرة: ماعاش اليوع ياولد خالي... بس ليش ماتعشيت ويا خالي فديته.؟!.. 
مبارك: خالج خون فيني ..عازمنه واحد من ربعة الجدام.. وانا سرت اييب الصور ونسيت عمري...قلت بتعشى وياكم بس جدمتوا العشا انتوا اليوم... 
مهرة: ماعليه مايهمك... بسير اشوف لك في المطبخ عشا... 
مبارك: مشكووووره يابنت عمتي... 
ابتسمت مهرة وشلت صورها وراحت...وتميت انا اروحي... 
وبعد عشر دقايق دخلت مهرة بصينية صغيرة... يلست انا عالارض وهي حطت الصينية جدامي... 
مبارك: ياسلااااااااااااام كل هذا لي... 
مهرة: هههههههههه هني وعافيه... 
مبارك: يعافيج... تعالي تعشي وياي عاد... 
مهرة: طالع.!! شو اقولك انا..؟!..بعدين انا متعشيه وخلاص.. 
مبارك: اوهووووو عاد مهروووه والله مايهنيلي اكل اروحي بعاف العيشه... عالاقل يلسي لا تخليني اروحي لين مااخلص عشا... 
تلفتت مهرة متردده... تقعد او لا... 
مبارك: يلسي اقووولج... 
مهرة: انزين..بس شويه... 
مبارك: طول عمرج بخيله... 
يلست مهرة عالارض في مكان قريب ..مكان اقدر اشوفها فيه بسهوله...بديت انا اتعشى وبدت مهرة تفتح الظرف وتشوف الصور اللي مصورتنها... 
وكل ماتجلب صوره تبتسم...وكل ماتبتسم ابتسم انا وياها لا ارادي... هالبنت ناعمة وايد... ليت امي حية عشان تشوفها..جان حبتها..!!... 
سرحت وانا اتذكر امي... سنه مرت على وفاتها...مشتاقلها وايد... خاطري اكلمها عن كل شي صار وياي..صحيح اني اقرب لابويه من امي...لكن في امور ما اقدر اتكلم فيها الا مع امي... خصوصا سوالف البنات.. ومشاكلي معاهن ايام المدارس... تعودت منها التفهم والاستعداد للاستماع الدايم.. اما ابويه اقدر اسولف وياه واضحك...دايما كانت روحه مازالت شابه..وهو اصلا مب كبير ذاك الزود... كان يعتبرني ربيعه اكثر الاوقات...اما بخصوص المشاكل..ما اكلم ابوي الا في المشاكل الجايده...!!.. 
التفت لمهرة مره ثانيه بعد ما اصدرت ظحكه.. ابتسمت لها وهي تراويني الصوره اللي كنت فيها زاغد سيف.. وهي تظحك عليها مستانسه... 
ياترى كيف عاشت كل هالسنين بدون امها..!! انا سنه واحس نفسي مشتاق لامي بشكل فظيع .....اكيد عمتها عوضتها...بس حسب كلام سيف عن افراد العايله... العمة مب زود مفتكره فيهم... 
ولاحظت بعد... ان مهرة مب زود مقربه من عمتي ميره...حيرتني..منو لعب دور الام في حياة هالبنت..!!.. تذكرت كلام سيف... مهرة ماكان طول عمرها جي... حسب كلام سيف...رجعتي انا و ابويه لحياتهم غيرتها وخلتها تظحك اكثر..اجتماعية اكثر.. تسولف اكثر.....اما هي من قبل كانت شوي منغلقه على نفسها...خصوصا اول مادخلت الجامعه...ياترى ليش؟!.. 
مهرة: مبارك...فيه صورة ناقصة...!! 
بطلت عيوني مستغرب...ثلاث افلام وكل فلم حوالي 30 صوره وماشاء الله عليها تذكر انه فيه صورة ناقصه..!! 
مبارك: يمكن احترقت... 
وبما اني ما اعرف اجذب...جاوبتني مهرة بوقاحه... 
مهرة: او انسرقت.... 
رفعت عيني لها وهي اطالعني بمكر... ابتسمت...مسكت تيلفوني وفريته عليها... 
مبارك: اتصلي بالشرطه... 
مسكت مهرة تيلفوني... 
مهرة: مابتصل...بفتش... 
زغت... التيلفون مليان صور عائلية... من فرحتي فيهم من اشوف لقطة حلوه صورتها... ووايد من الصور تخص مهرة... وكلها على غفله وماتدري عنهن...!!.. 
مبارك: ياويلج....هاتي.. مررره ماصدقتي انتي...هاااااااااتي...!! 
تقربت منها وسحبت التيلفون من ايدها... غصبن عني..صار فيه تلامس بالايادي... تلامس بسيط ماحسيت به لكنه ترك اثر على مهرة...انصبغ ويهها بال****...!!.. 
حطيت التيلفون عدالي وانا مب عارف بشو افكر او احس... ليش مهرة استحت..؟!!... وليش ماتستحي..هذي بنت وخجوله وانا داخل حياتها يديد...طبيعي بتستحي...!!.. نزلت عيني وكملت عشاي... 
لكن من طرف عيني شفت مهرة تلم الصور... 
مهرة: خلاص بسك قعدنا وياك شوي..صار لازم ادخل... 
بيني وبينكم... قلت احسن تروح...مافيني اسوي لها مشاكل. او اهلها ينقدون عليها بسببي.. 
مبارك: برايج سيري...مشكوووره عالعشا... 
مهرة: العفوو... فيه العافيه...ومشكور انته عالصور.. 
مبارك: العفوو... 
خلتني مهرة وطلعت من الميلس... وتميت انا اروحي اكمل عشاي... وافكر باشياء مختلفه... 
واكثر شي فكرت فيه ...براءة مهرة وعفويتها...!!... 
--------------------------------- 
اليوم: الثلاثاء.. 
المكان: شقة ناصر... 
الوقت: العاشرة مساءا.. 
-------------------------------- 
(ناصر)... 

يئست من محاولاتي اني اساعد سعاد...وهي مب طايعه تخليني اصك شي...اون انا بخرب...!!.. بالتالي طلعت من المطبخ فاقد الامل في المساعده... 
رحت الصالة وتوجهت للمكتبه...مسكت الفلم اللي استاجرته وطلعته من غلافه وحطيته في الفيديو.. وخليته يعيد من اول... 
سمعت تيلفوني يصيح...دورته عالسريع وين فارنه... ومسكته... "يوسف"... 
استغربت.. اول مره يتصل هالحزه..!!.. 
فكرت اروح اقول لسعاد ما تتكلم لين مااخلص...بس رديت تذكرت ان سعاد مشغوله بالمطبخ تغسل صحون العشا ومابتطلع الحين... 
ناصر: مرحبا... 
يوسف: هلا ناصر..شو رااقد.؟!.. 
ناصر: لالا بس ماسمعت التيلفون.. شحالك يوسف؟ 
يوسف: الحمد لله شحالك انته.؟! 
ناصر: بخير ..بخير وسهاله...علوم الاهل.؟!.. 
يوسف: كلهم بخير ..اقولك..انته في شقتك؟! 
ناصر: هي نعم..آمر.؟! 
يوسف: ابا اشوفك ظروري.. وانا احين فبوظبي بس اباك ادليني وين البناية.. 
بغيت اغص... 
يوسف ياي هني... هني الشقة..!!.. الله يستر الله يستر.. 
يوسف: الووه.. 
ناصر: هاااه... انته وين احين؟ 
يوسف: اقولك فبوظبي... 
ناصر: وين بالضبط؟!.. 
يوسف: في شارع الـجوازات.. 
ناصر: اقول ترياني عند الـ(...)... وانا بييك.. لانك مابدلها شوي تظيع..اوكي؟ 
يوسف: لا تبطي علي.. 
ناصر: مابتاخر..يالله فمان الله... 
يوسف: فمان الكريم.. 
سكرت عن يوسف وقلبي يدق دق...شو بسوي....!!.. أي حجة بستخدمها عشان ماادخله الشقة..!! 
ماشي فايده يمكن يقرر يبات بعد ...!!!..لازم اتصرف وبسرعه.. 
خذت مفاتيحي ورحت للمطبخ... 
ناصر: سعاااد... 
سعاد: عيووونا... 
ابتسمت بارتباك... يارايقه انتي...!! 


ناصر: تسلم عيونج.. اقول سعاد..اخويه متصلبي ويبا اييني الشقة..وهو مايدري لين احين اني معرس... اباج تشلين الصور واي اثر ممكن انه يشك فيه من الصالة...اوكي؟ لين عالاقل اخبره... 
تمت سعاد ساكته تستوعب اللي قلته... 
سعاد: رح تئيلوو؟!!.. 
ناصر: لابد اني اقوله ...ماتعرفينه هذا انتي ذكي وبينتبه على جو البيت...وباني مب بروحي ساكن فيه... 
سعاد: طيب..ولا يهمك.. 
ناصر: واباج يوم ارجع تندسين في الحجرة وتصكين على عمرج لين ما انا ازقرج...اوكي؟ 
سعاد: طيب.. 
قالتها سعاد بتسامح...وايد عليها متحمله حركاتي البايخه... 
حطيت ايدي على خدها بتودد.. 
ناصر: سوري حبيبي بس مضطر.. يالله بروح.. 
سعاد: الله معك حبيبي...!.. 
خليتها وطلعت من المطبخ ومن الشقة... 
ركبت سيارتي ورحت ليوسف... مريت عدال سيارته ولا انتبه..وبعد التدقيق..حصلته ماسك السكان ومسند راسه عليه بتعب.. او ياس....عقدت حياتي متوجس... 
انا من ربشتي ماسالت اخويه شفيه يايني هالوقت لين بوظبي...!!!... شو هالانانية اللي فيني..!!.. 
دقيت هرن... فز يوسف..وانتبه لي.. نزل من سيارته عشان يواهني..ونزلت انا بعد وتوايهنا.. 
ناصر: خير يوسف بلاك روعتني تراك..؟!.. 
يوسف: تبانا نرمس في الشارع..!!..خلنا نسير شقتك وهناك يصير خير... 
ناصر: اللي تشوفه... 
ركبت سيارتي وانا متوتر... 
رحت لشقتي ويوسف وراي... فتحت الشقة وانا مطمن من انه سعاد اندست في الحجرة لاني اتصلت بها وخبرتها اني واصل..قبل ما انزل من السياره... 
دخل يوسف الشقة وحسيت انه مب عاطي اهمية للشقة بانه يتفرج عليها... بس اول ماشاف انه على يمينه فيه صالة..دخلها مستعيل ويلس عالكرسي يتنهد وهو معقد حياته... 
استغربت..حالة يوسف صعبه واكيد الموضوع جايد... والا أي انسان طبيعي يدخل مكان لاول مره شي طبيعي انه يدور بعينه عالمكان بفضول..!!!.. 
سكرت الباب ودخلت انا بعد الصالة ويلست عداله... 
ناصر: يوسف..الاهل كلهم بخير؟! 
هز يوسف راسه بالموافقه... 
ناصر: شفيك ياريال روعتني تراك..ارمس..!! 
تراجع يوسف وتساند على ظهر الكرسي بتعب واضح... 
يوسف: تعرف ان امي سارت تخطب لك اليوم.؟!... 
عقدت حياتي.. 
ناصر: احلف..؟!!.. 
يوسف: وتدري ان نوره طلعت مخطوبه وخاطبنها احمد..!!!.. 
تنفست بارتياح بعد ماكنت حابس انفاسي...الحمد لله اللي ابغيه صار والخطة نجحت.. 
ناصر: الحمد لله... 
اطالعني يوسف بنظرة ماقدر اسميها الا بالنارية...اطالعني بقهر وغضب واضح.... 
قال لي بعصبية... 
يوسف: وتدري ان امك الغاليه قررت تخطب لك كنه بدال نوره..؟!!!... 
انصدمت من كلام يوسف وتميت ساكت فاج حلجي... ياربي انا من وين بييبها والا من وين..؟!... احين طلعت لنا كنه...!!.. وبعدين وياها امي..!!.. لين متى هالحاله يعني.!!.. 
رن تيلفون يوسف في هاللحظة ورد عليه بعصبية.. 
يوسف: هاااااه.؟!... شو تبين.؟!.. مافيني شي.... ليش؟... مافيني شي قلت لج... اوفف عند ناصر... هي فبوظبي... ماعرف منّوووه خليني فحالي.... لا تقوليلها شي ليش من متى يهمها هي اصلا وين رحت ومن وين يييت والا اذا مت والا بعدني حي... خلاص....خلاص قلت لج... باي.. 
هديت اعصابي عشان اعرف اتعامل مع مزاج يوسف الصعب... اول مره اشوفه جي... حتى يوم تفارق عن حبيبته اللي في النت ماكانت حالته جي ....معصب ومقهوور من الكل...!!!... 
ناصر: هد اعصابك يوسف...ليش تكلم منى جي وهي زايغه عليك...!! 
يوسف: ................ 
سكت عنه..ادري انه يوسف ماتهون عليه منى ينازعها... على قد مايظارب وياها يحبها وايد...واكيد انه حالته هي السبب في انه تخليه يتعامل معاها بهالطريقه.... وادري انه بيتلوم عقب يوم يهدا ... 
ناصر: تعشيت..؟!. 
تندمت على هالكلمه اول ماقلتها ...لانه يوسف اطالعني بنظره معصبة ثانيه...وقام من مكانه وهو يفاتن... 
يوسف: منو يفكر بالاكل انته بعد ناصر...سمعت اللي قلت لك اياه؟؟... امايه تبغي تخطب لك كنه...!! 
ناصر: بس انا ماريد كنه... 
يوسف: انا اللي ابا كنه مب انته...!!... 
ناصر: ادري... 
يوسف: عيل تصرف...!! لا اتم ساكت عنها جي... انته هني فبوظبي وماتدري هي شو تخطط هناك...امك من تحط شي فبالها على طول تنفذه وماتسوي شور لحد ... اليوم مسكتني وقالت لي وصلني بيت يدتك وسرت بها وانا مادري انها سايره بتخطب نوره..مادريت الا يوم رديت البيت وياها وكانت معصبه لانها اكتشفت ان نوره مخطوبه...قامت وفكرت بكنه...وانا بتيوزني عويش... 
ناصر: مابيصير شي من هالكلام انته بس اهدا واقعد.... 
حرك يوسف ايده بعصبية.. 
يوسف: ماريد اقعد... 
ناصر: يوسف...!!!.. 
التفت لي يوسف ويديه على خواصره..وعلى ملامحه الظيج التام... 
ناصر: اقعد... 
تافف يوسف وقعد ... 
ناصر: انته قلت لامي انك تبغيها... 
يوسف: مب ذاك اليوم مشاورتني جدامك بخصوص كنه.؟!.. 
ناصر: هي.. 
يوسف: مب انا اعترضت في البدايه عقب وافقت..؟!... 
ناصر: صح.. 
يوسف: احين قالت لمنى اون انا اصلا رافض كنه... وانها هي غصبتني عليها عشان جي انا سكت.. على كيفها تحرف الكلام عشان بس تنفذ اللي في بالها...كل اللي يهمها هو انك تتزوج وتستقر.. اما ولدها اللي هو انا مايهمها اذا حرمته من الانسانه اللي يبغيها تكون زوجته... عادي بتيوزني حتى من البشكاره... 
ظحكت على كلام يوسف الانفعالي... بالعكس يوسف وايد غالي عند امي ..بس هو يحس انها ماتحبه ذاك الزود..لانها دايما بالها مشغول فيني... اما يوسف الله راضي عليه وهي مطمنه عليه...لانه مب طايش مثلي... 
يوسف: تضحك بعد..؟!!!.. 
ناصر: عين من الله خير... بنحط لك عشا وبتعشى... وبترقد الليله هني...وباجر ان شاء الله برد وياك العين وبنرمس امي وابويه في السالفه ... جي مب عكيفها هي تزوج وتخطب بدون ماتشاور ..الدنيا مب فوظه... 

عقد يوسف حواجبه وقال... 
يوسف: بنحط..؟!...

تسرطت انا متوتر... يا وقت الاعتراف...اذا كان بيبات عندي فاكيد انه بيلاحظ وجود حرمه في البيت...ومب حلوه انه ينصدم فيها..خلني اخبره...يوسف ثقة...ويعتمد عليه... 
ناصر: هي... انا مب ساكن اروحي في البيت... 
عقد يوسف حياته مب فاهم.... 
ناصر: مالومك لانك ماانتبهت... بسبب حالتك الحين...لكن مب ملاحظ ان البيت معدل زيادة عن اللزوم بالنسبة لعزابي.؟!!.. 
عقد يوسف حواجبه اكثر وقام يتلفت حواليه...بدهشة تامه... 
وانا على اعصابي.. 
مساله وقت بس وبيفهم يوسف كل شي من نفسه...يوسف ذكي بما فيه الكفاية عشان يعرف... 
وفعلا..بعد دقيقه...قام من مكانه والدهشه مسيطرة عليه... رفع سبابته بويهي وقال لي بتهديد.. 
يوسف: لا تقولي..!! 
قمت انا بعد وواجهته ... 
ناصر: الله يبارك فيك... 
قال لي بتهديد.. 
يوسف: نـــاصـــــر...!!!.. دخيلك لا تقولي... 
ناصر: هذا اللي صار يايوسف.. تزوجت.. صارلي اكثر من شهر احين متزوج... 
ارتفعت انفاس يوسف وهو يتامل بويهي بمشاعر ممزوجه.... 
يوسف: اكثر من شهر...بس...بس انته كنت في ســوريــ....لا...لا لالالالا ناصر لا تقولي انك خذت سورية..!!!.. 
من زود صدمه يوسف رفع ايدينه وغطا بهن ويهه... كانه يبا يمنع نفسه انه يشوف الحقيقة...!.. 
ناصر: هي نعم خذت سورية لكنها ماتقل باي شي عن بنات البلاد..ويمكن احسن عن بعضهن بوايد.... 
مادريت الا ببكس سنع على غزي طيّر ويهي الصوب الثاني.. ومامرت ثانيه الا ويوسف ماسكني من ثيابي ويدقبي عالايدار وراي بقو... 
يوسف: كيف قدرت...كيف قدرت تسوي جي كيف...؟!!.. 
مسكت ايديه ابا ابعدهن عني بس مادري من وين طلعت هالقوة فيوسف مره وحده...مسكين ما الومه تراكمت عليه المشاكل وماقام يعرف كيف يتصرف.... 
ناصر: هد اعصابك يوسف... 
رد يقولي مره ثانيه... 
يوسف: كيف قدرت...كيف قدرت تسوي جي باهلك ناصر كيف..!! تبا تذبح امايه علينا انته... ليش جي سويت ليش.؟!.. 
ناصر: هذي حياتي وانا حر فيها... 
يوسف: شو حياتك وانته حررر...يابوي نحن ماعندنا حياتي ماحياتي... شو تبا تسوي بامي انته... وين تبا ابويه يودي ويهه من الناس..!!.. كيف مافكرت فينا وبسمعتنا كيف تسوي جي كيف؟!!... 
مع كل سؤال كان يوسف يدق بي عالايدار... 
كنت اقدر ادزه عني بكل سهوله لكني مابغيت اظارب وياه... خله ينفس عن غضبه يمكن يهدا بشكل اسرع... 
ناصر: يوسف... قلت لك هد اعصابك وخلني افهمك كل شي... 
تم فتره ماسكني على هالحال يطالع ويهي ووده يذبحني ويفتك مني... لكني شوي شوي قدرت ابعد ايده عني... طلبت منه انه يقعد بس مارد علي وتم يطالعني بنظرات شيطانية...!! 
بالتالي يلست انا... وخبرته بكل اسبابي وكل شي دفعني للزواج من سعاد... وطمنته من سمعة سعاد الشريفه واني ماتعرفت عليها عن طريق حرام او شي... خبرته بانه اصرار امايه على تزويجي من نوره هو اللي خلاني اتزوج من دون علمهم... 
وبعد ماخلصت كان يوسف قرر انه يقعد..ويحط راسه بين ايديه بياس... 
يوسف: ماصدق انك سويت اللي سويته ماصدق... 
ناصر: هذا نصيبي من الدنيا وخذته يايوسف ... لا تكبر المسائل.. 
يوسف: لا اكبر المسائل؟؟ الظاهر بعدك مب عارف انته شو سويت فينا..!! حوالي شهرين وانته معرس..ولا قلت...ليش ماقلت ..؟ ليش ماخبرت حد... 
ناصر: مايتني الجراه صراحه اخبر قوم امايه.. 
يوسف: طبعا مابتيك الجراه...مسود ويهك... 
قهرتني كلمه يوسف...مهما كان انا اخوه اللي اكبر عنه... 
ناصر: بس عاد...!!!... يكون فعلمك انا فخور بزواجي من سعاد... واعتبر ان حظي من السما... وبكون فخور اكثر بعد بالياهل اللي بتيبه..!! 
التفت لي يوسف بصدمه.. 
يوسف: حامل بعد..؟! 
ناصر: الحمد لله الله عطانا... 
سكت يوسف عني وتم يتامل فويهي... 
يوسف: شو من الحياة عشت ياناصر..؟!!.. 
ناصر: امور وايده صارت وياي محد يعلم بها غير ربي... المهم..تبا تشوفها؟ 
ابتسم يوسف بسخرية... 
يوسف: ليش لا...صدمة ورا صدمة اليوم...!! 
ناصر: خلك مؤدب عاد وياها.. دقايق بزقرها... 
تنفست الصعداء على قولتهم بعد ماطلعت من الصالة... هذا يوسف وموقفه جذي صعب...شقايل البقية؟ الله يستر...!!.. 
دخلت غرفتي حصلت سعاد يالسه عالشبرية مرتبكه.... 
سعاد: شو صار.؟!.. 
ناصر: خبرته..انصدم طبعا هذا شي طبيعي.. بس مصيره بيتقبل الموضوع..تعالي سلمي عليه... 
سعاد: واللهي خايفي..!! 
ناصر: لا تخافين يوسف حبوب...لبسي شيلتج البيظا وبدلي ملابسج لبسي شي ثاني استر...وتعالي الصالة اوكي.. 
سعاد: مابدي ادخل لحالي خلك معي. 
ناصر: اوكي يالله بدلي بسرعه.. 
بعد مابدلت سعاد وخلصت طلعت معاي للصالة...طول والوقت وهي متشبصه بايدي بقو...خايفه موت من المواجهه بينها وبين يوسف.. 
دخلنا الصاله ..حصلت يوسف واقف عند الدريشه ومعطينا ظهره... 
ناصر: يوسف... 
التفت يوسف لي ولسعاد..تركزت انظاره عليها وعقد حياته مره ثانيه... 
ناصر: هذي سعاد حرمتي... سعاد هذا يوسف اخويه اللي اصغر مني.. 
رفضت سعاد انها ترفع عينها لكن يوسف ماخوز عينه عن سعاد.. كانه يبا يشوف شو اللي خلاني افضل سعاد على أي بنت ثانيه..!!!.. 
عقدت حياتي له اباه يقول أي شي يخوز التوتر...وزين انه انتبه لي.. 
يوسف: آآه...مرحبا سعاد.. شحالج؟ 
سعاد: الحمديلا...كيفك انته.؟!.. 
يوسف: لاباس...مبروك عالزواج ولو انها متاخره ... 
سعاد: يبارك فيك يارب... 
كل هذا وسعاد مازالت متمسكه فيني وعينها للارض... 
ناصر: سعاد ماعليج امر حطي ليوسف عشا مب متعشي.. 
سعاد: تكرم عينك.. 
يوسف: لالا سعاد لا اتعبين نفسج انا ماشتهي العشا اصلا...وشكلي برد العين الحين... 
ناصر: وين وين وين.؟؟ انته تعبان وماتروم عالسواقه وبعدين الوقت متاخر..بات عندنا اليوم.. 
يوسف: لا مايصير.. 
ناصر: بلا يصير..بتتعشى..وبترقد عندنا... باجر انا باخذ اجازه يوم وبروح وياك العين وبنحل المشكله ذيج..!! 
تنهد يوسف.. 
يوسف: ماعليه ببات بس مابا عشا صدق... 
سعاد: بعملك ساندويش خفيف مع عصير طيب؟!.. 
يوسف: ..... مابردج ياسعاد..مشكوره... 
سعاد: العفوو هاد الواجب...عن ازنكون...!! 
حسيت ان سعاد ماصدقت تحصل سبب عشان تنسحب..وفعلا انسحبت وراحت للمطبخ تسوي سندويش ليوسف.. يترس به بطنه عالاقل.. 
وبعد ماتعشى يوسف .. خذته للغرفة اللي ما اثثناها لين احين... انا قلت بخليها صالة صغيره لنا والصالة الحالية بخليها ميلس لاستقبال الظيوف... اما سعاد قالت لا...بنخليها غرفة للبيبي..والغرفه الثانيه غرفة غسيل..!!.. 
ولين الحين ما اثثنا غرفة البيبي هذي بشي مناسب... وكانت فاظيه تماما.... 
حطينا ليوسف فراش سميك مثل الشبرية المنخفظة مع لحاف وكل شي...وبصراحه حسدته على هالرقده لاني احيانا اشتهي الرقده عالارض... 
المهم خليناه يرتاح... 
ونحن دخلنا حجرتنا نرقد بعد...هذا اذا قدرنا نرقد من اللي صار معانا اليوم...!!!.. 
والا انا يبون يخطبون لي كنه...!!..والله مصخره صدق...!! 
-------------------------------- 
اليوم: الاربعاء.. 
المكان: بيت بو راشد.. 
الوقت: الثانية عشرة ظهرا.. 
-------------------------------- 
(شيخه)... 

ترييت امايه لين ماتخلص من كلامها في التيلفون مع عمة سهيل... وبعد ماسكرت وهي مبتسمه... 
شيخه: امايه انتوا خلاص عزمتوا...؟!!.. 
ام راشد: باذن الله... انا متفائله.. واخوج بعد احسه متفائل.. وابوج متشجع..والبنت ماعليها كلام وهالمره تخبرت عنها وايد.... لا مخطوبه ولا محيره لحد..وماعندها ولد عم يزاحمنا عليها..عندها ولد عم واحد ومالج... عمرها عشرين سنه وتدرس في الجامعه.. انا اشوفها مناسبه وايد... 
شيخه: همممم..حلوه عاااااد..؟!!..لا تبلشون اخويه بشينه..!!... 
ام راشد: وابوي عليج انا....انا احيدها البنت حليوة يوم صغيره مادريبها عاد يوم كبرت... 
شيخه: همممم..ليش ماتخلون مهرة تشوفها في الجامعه اذا حلوه قبل ماتخطبون.. 
ام راشد: انتي احين لا تقعدين تسوين لناحركات بنات بايخه...مب لازم تشوفها بنت خالتج.. انا احيد البنت حلوه... واهلها كلهم حلوين شحقه بتطلع هي شينه... 
شيخه: هههههه مثل ما انا طلعت شينه بينكم كلكم حلوين... 
اطالعتني امي بنص عين.. 
ام راشد: يام المكر واليور انتي...تبين الا حد يمدحج...!!.. 
شيخه: هي امايه من زمان ما مدحتيني..!! 
ام راشد: مب محتايه مدح احين عندج ريل يمدح فيج..!.. 
كان الغرض انها تسكتني..ونجحت... حسيت بحراره بويهي من طاري سهيل... 
لكني تمالكت نفسي ورديت ادخل بالموضوع اللي هامني احين.. 
شيخه: انزين ومتى بتسيرون تخطبونها وتشوفونها..؟!.. 
ام راشد: بالجمعه ان شاء الله بسير انا وآمنه بيتهم...بنشوف البنت اذا قدرنا وبالمره بنخطب ان شا ءالله... 
شيخه: بس عاد لازم تعطونهم خبر انكم بتزورونهم..؟!... 
ام راشد: اكيد بنتصل بهم.. 
شيخه: امايه اسير وياكم..؟!!. 
ام راشد: قري محلج... بتينا اختج اليوم وبتخاوينا يوم الجمعه صوبهم.. 
شيخه: شمعنا فاطمه يعني..؟!.. 
ام راشد: اختج حرمه معرسه انتي بعدج بنت... 
شيخه: يعني لازم اعرس اول وعقب اقدر اشارك في هالزيارات الرسمية,.!!. 
ام راشد: هي نعم... 

وبعد ثلاث ساعات... 


كنت يالسه اتغدا وياهم وكنت يالسه عدال راشد... تقربت منه وقلت له.. 
شيخه: شعليك بيخطبون لك يوم الجمعه.. 
غص راشد بلقمته وتم يتحنحن.. 
ام راشد: حلال حلال...شو قلتيله حسبي الله عبليسج من بنت..!!. 
شيخه: ماقلت له شي هو وايد حساس ولدج... 
ام راشد: سكتي عنه خليه يتغدا....!!.. 
قعدت اظحك على ويه راشد المنعفس... وكملت غداي.. 
تقرب مني راشد وقال لي.. 
راشد: ماقالت لج شي عنها..؟! 
شيخه: نفس المعلومات اللي قالتها لك... 
راشد: بتسيرين وياهم انتي؟ 
شيخه: ماخلتني... ابا اتاكد اذا حلوه البنت والا شينه..والا وسط.. 
ابتسم راشد.. 
راشد: مب مهم الجمال كثر الشخصية... اباج تسيرين تعرفينها عن قرب كيف تسولف وكيف تتصرف... 
شيخه: اقنع امك وانا حاضره... 
بو راشد: بس عاد من هالمصاصر عيب عليكم... 
شيخه: تصاصر انته وعيوزك بعد لا تهتمون فينا... 
ام راشد: شيخووووه !!!..مسودة الويه ماتستحين..!!.. 
تدخل راشد وقال لامي.. 
راشد: صدق بتسيرين صوب العرب بالجمعه..؟! 
ام راشد: ان شاء الله فديتك ..بسير انا وآمنه وفاطمه اختك...وان شاء الله خير.. 
راشد: شللي شيخه وياج امايه...اباها تسولف ويا البنت وتعرفها عن قرب.. 
بو راشد: لا... البنات مايسيرن في هالزيارات عيب... 
برطمت انا...وراشد حاس بوزه... 
ام راشد: اختك تحاتي الجمال ... انا بقولك اذا حلوه او لا مب لازم راي شويخ..!! 
راشد: والله اذا على الجمال خوانها كلهم حلوين ...مابتطلع زد هي من بينهم شينه..!! 
قلت لهم مره ثانيه... 
شيخه: عادي انا طلعت شينه من بينكم... 
التفت لي راشد مستغرب.. 
راشد: حرام عليج شويخ انتي وايد حلوه... 
ظحكت انا مستانسه... 
ام راشد: بس ارتحتي؟ ماعليك منها هي من اصبحت تعيد هالكلام علي.. خاطرها تسمع مدحه وسمعتها احين منك... 
راشد: ههههههه عنلاتج يالمستقطعه... 
شيخه: من حقي... والله حليلي مب عاطيني ويه في البيت... بتعرفون قيمتي يوم اروح عنكم... 
بو راشد: شوو ياكم على بنتي....؟!... 
ام راشد: بنتك مبزنها وايد تراك... 
بو راشد: برايها اخر العنقود هاي... 
شيخه: وختامه مسك صح ابويه..؟! 
بو راشد: صحين بنت خليفه.... بس ماشي سيرة ويا امج هذي مشاوير حريم مب بنات... 
شيخه: ابووووويااااه... 
بو راشد: لا.. خلاص عاد.. 
سكت عن الموضوع ...مستحيل يخلووني اسير وياهم.. 
التفت لراشد وقلت.. 
شيخه: مافي امل تعرف اذا حلوه او لا....امي بتغشك.. 
راشد: ههههههههههههههههه.. 
ام راشد: عنلاتج من بنت شقا حاطة دوبج من دوبي دوم...كلي وانتي ساكته... 
شيخه: وين اكل وانتي حايزه الروب كله..!!! 
عطتني امي طاسه الروب بالخيار بعصبية... 
ام راشد: اندوج كلي... بس فكيني من صدعتج... 
تميت انا وراشد وابويه نظحك على امي وهي تتحرطم علي... 
يعيبني اغايظ امايه.... وبشتاق للحظاتنا هذي بعد ما اعرس... بس اكيد اني مابقطع اهلي كل يوم بيييهم...!. 

اليوم: الاربعاء.. 
المكان: صالة بيت سلطان.. 
الوقت: الرابعه والنصف مساءا.. 
------------------------------- 
(منى)... 

من امس وانا ملازمه امي مثل ظلها.... اخافها تسويها وتتصل بقوم يدووه وتخطب كنه لناصر تلفونيا..وتحطنا بالامر الواقع.... 
انا كنت مستعده امنعها باي طريقه... لانه اللي تسويه غلط... 
وبيني وبينكم... احيانا ماتعجبني تصرفات امي... احسها متسلطه ...!! .. وماتحط أي وزن لرغبات عيالها... 
في النهاية هذي حياتهم مب حياتها هي...!! 
المهم اني ماخزنت عنها من امس... الا وقت الرقاد... حتى اني نشيت من وقت اليوم لاني اعرف امي اغلب شغلها تقظيه الصبح ونحن رقود... 
لا من شاف ولا من درى...! 
لكني شفت امي متوتره وحاطه بخاطرها.. بسبب موقف يوسف منها... ويوم قلت لها امس انه ماينلام لانه زعل.. قالت انا امه..جذي يرد علي ويعطيني ظهره وانا اكلمه..؟!... 
هذا اكثر شي زعل امي في السالفه.... لانه يوسف طلع من طوره ورد علينا بذاك الرد قبل مايطلع من البيت... 
وامس..انا كنت حاسه ان امي خايفه عليه ...لكنها كانت تكابر ..وماطلبت مني اتصل فيه غير مره وحده.... 
ويوم قلت لها انه عند ناصر فبوظبي ويمكن يبات هناك..اطمنت شوي ونامت بعدها....!!.. 
منى: امايه اصبلج قهوة.؟!.. 
ام محمد: لا مابغي قهوة...!!.. 
منى: انزين ليش معصبه عاد خلاص هدّي... 
ام محمد: انا مادري شو قصرت به عليكم... ليش عيالي مايسمعون شوري..على ما اشاورهم بشي قالولي لا مانبا... !! 
منى: ماقصرتي الله يطول بعمرج يامايا..بس مساله زواج ناصر من كنه غير وارده وفاجئتينا بها... 
ام محمد: ليش يعني..؟!!. 
ماعرفت شو اقول لامي... ماقدر اشوه سمعه كنه واقول ان كنه تحب يوسف...وماقدر افشي اسرار يوسف واقول لامي بانه يوسف بدا يتعلق بكنه فعلا.... 
منى: مادري هالشي حاطينه من زمان في بالنا ان كنه ليوسف...!!..كيف فيوم وليله تغيرين هالفكره...!!.. 
ام محمد: انزين يوم اخوج يوسف مايبا كنه شو المانع... 
منى: ويمكن يباها انتي حتى ماخذتي شوره مسكين...!!.. بعدين مب شرط يعني ناصر ياخذ وحده من بنات عمه ...هو من قبل مايبغيهن ..يبا وحده من برا العايله بس انتي اللي رافضه...!! 
ام محمد: والله انا مابغي الناس ترمس علينا وعلى ولدي...!!.. ماباهم يقولون فضل الغريبه على بنت عمه اليتيمه..!!..
منى: امايه الناس شلوا هالفكره من بالهم هالزمن... الناس تغيروا..الا انتوا بس ميبسين روسكم... 
كانت امي بترد عليه لولا انها سمعت صوت سيارة... 
ام محمد: قومي وايجي شوفي منو ياي..؟!.. 
قمت من مكاني وسرت للدريشه... 
صديت لامي وقلت.. 
منى: هذا ناصر ويوسف يايين من بوظبي الظاهر..!! 
تنهدت امي بارتياح...لكنها تمت قاعده مكانها تتظاهر بالبرود... 
اما انا فتميت واقفة مكاني اتريا خواني يدخلون... وانااشم المشادات الكلامية يايه بالطريج وياهم...!! 
دخل ناصر قبل يوسف...وكان مبتسم.. كانه مايبا مشاكل.. 
اما يوسف فدخل عابس الويه... 
ناصر: السلام عليكم... 
تقربت انا ووايهت ناصر.. وبعدها راح ووايه امايه... اما يوسف بعد مادخل وسلم بالكلام راح صوب الدري.. 
ناصر: يوسف..!!..ماسلمت على امك..!!!.. 
وقف يوسف وتنهد...الظاهر بعده زعلان على امي... 
تراجع ومشى صوب امايه بتكاسل... حب امي على راسها..وامي تمت جامده وزعلانه... 
شاف يوسف ان امي ما تجاوبت... رفع كتوفه بياس وهو يطالع ناصر كانه يقوله :" انا سويت اللي علي".. 
وبعدها تراجع وراح... 
ناصر: انزين اقعد ويانا..!!.. 
يوسف: اوفف..انا من امس مابدلت ثيابي ولا تسبحت ابا اروح ارتاح شوي... عن اذنكم... 
راح يوسف.. وتمت امي قاعده..وانا وناصر بعدنا وقوف...اطالعت ناصر..كان يبتسم ابتسامه غريبه ويحاول يمسكها... 
تميت انا اطالعه بتعجب.. ويوم رفع نظره وشافني... حط ايده على قلبه وقال لي بصوت واطي 
ناصر: مشكله هذا..!!.. 
وظحك... وماقدرت الا اني اظحك معاه على يوسف اللي الظاهر انه فعلا مغروم... 
يلس ناصر عدال امايه.. وحط ايده حوالي كتوفها وهو يظحك عليها... 
ناصر: هاااااه ام محمد...شحالج..؟!.. 
اطالعته امي بنص عين يوم لاحظت نبرة صوته الخبيثه....وناصر مازال مبتسم ابتسامه وسيعه.. 
ام محمد: قم عني...!! 
ناصر: هههههههههه...شو مسويه امايه من ورايه اعترفي...!! 
ام محمد: شو بعد سويت .؟ ماسويت شي... 
ناصر: هههه والله..!!..طلعي لسانج بشوف اذا فيه نقطه سودا..!! 
نقعت انا من الظحك... على اسلوب ناصر الغريب.... 
يوم كنا صغار ...امي كانت تطلب منا نطلع لساننا عشان تشوف اذا فيه نقطه سودا او لا..اذا فيه نقطه سودا معناته نحن نجذب...!!.. 
اسلوب عيايز... 
ام محمد: عنلاتك... والله اني ماسويت شي..بغيت اسوي لكن مارمت اسوي كله من تحت راسك...!! 
ناصر: ههههههههههههه... والا طلعت نوره مخطوبه..!!..شفتي..؟!..هذا عشان تعرفين يوم تتصرفين باموري من دون علمي شو يصير..!!!.. 
ام محمد: موول لا تعرس انزين ناصر؟؟ خلاص انا غسلت ايدي منك... 
ناصر: شقااااايل قالوا بتخطبيلي كنوووه..!! 
ام محمد: ماببلي بنات الناس فيك...! انته مب صاحي... 
ناصر: صدق؟!.. عيل مافي داعي نرمس في الموضوع الحمد لله غيرتي رايج من نفسج... 
ام محمد: ماصدقت عاد انته.!!..لا تخليني اعاند فيك واخطب لك كنه صدق ..ساعتها بشوفك كيف تقدر تتفجج وتعاند... 
اختفت ابتسامه ناصر وحلت مكانها الجدية التامه.. 
ناصر: امايه.. هوسج بعرسي خلاج تنسين ولد الثاني... يوسف خاطره في كنه...حطيتوها فباله من متى.. وشاورتيه فيها ووافق... وحط آماله وخططه كله على اساس انه كنه بتكون زوجته مب وحده غيرها... واحين تسحبين منه كل هالامور بس عشان تيوزيني انا؟!!... 
ام محمد: انا مانسيته...وبعدين هو ماقالي انه يبغيها.. 
ناصر: وين بيروم يقول ليش انتي شاورتيه اصلا..!!.. بروحج تخططين وتخطبين وتيوزين ونحن المعاريس اخر من يعلم..!!.. 
ام محمد: شو تباني اسويبكم يعني من اقولكم شي عاندتوني فيه ماتقولون عيالي...!!. 
ناصر: امايه..شو رايج تخطبين كنه بس ليوسف..ترا مافيها شي ان عرس يوسف قبلي.. اذا هو مستعد للعرس والالتزام انا مب مستعد بعدني... 
ام محمد: ماصارت هذي ولا بتصير... 
ناصر: ليش عاد... 
ام محمد: بس جذي.. 
ناصر: انزين شحالج انتي؟ شو اخبارج..؟!..شو اخبار الرجيم كم كيلو زدتي؟!..اووه اقصد نقصتي..!! 
ظحكت امي فجاه بشكل غير متوقع على حركات ناصر... وظحكت انا وياها... 
سبحان الله كيف ناصر وابويه هم الوحيدين اللي يقدرون يخمدون مزاج امي العصبي..!!.. 
ناصر: انزين ترا يوسف حاط بخاطره وايد عليج..مع انه المفروض مايحط بخاطره بس عاد تراه زعلان.. 
ام محمد: انا اللي زعلانه عليه... عيل يرد عليه برد شرا السم ..ويعطيني ظهره وانا اكلمه..!!.. 
تدخلت انا ادافع عن يوسف.. 
منى: امايه يمكن ماسمعج.. 
ام محمد: لله سمعني.. 
ناصر: بالنسبة لحالته يوم وصلني الشقة وهذا بعد ماهدى.. اظن انه ماسمعج صدق يوم طلع من عندكم لانه صدق كان مفوووووول... تشوفين هالعلامه الحمرا هني؟!.. 
واشر ناصر على فكه العلوي.. كانت فيه علامه حمرا خفيفه.... تقربنا انا وامي نطالع فيها بتعجب.. 
ام محمد: وابويه ياولدي شو اللي ظاربنك..؟!.. 
ابتسم ناصر وقال.. 
ناصر: يوسف.. هههههههه عطاني بكس وكسر ظهري وهو يدقبي عالايدار..!! 
شهقت امايه...وانا استغربت واستبعدت هالتصرف من يوسف...يوسف عمره ماتصرف بهمجية... متميز بمخه العملي والديناميكي... مايستخدم العنف الا جان السالفه فعلا جايده.. 
ياسلااااااااااام...لهالدرجه يوسف انقهر من قرار امايه ؟!!..لهالدرجه كنه فخاطره ويبغيها؟!..يمكن حبها صدق مثل ماهي تحبه..!! 
ابتسمت.. 
ول عليج ياكنه...ببشرها بهالشي اليوم..! اكيد بتموت وناسه.. 
ام محمد: حسبي الله عبليسه شوووو ياه عليك يظربك جي..؟!.. 
ناصر: من كثر ماقهرتيه... تحاتيني انا وناسيتنه هو...مارام يفج غيظه فيج ياني لين بوظبي يفج غيظه فيني...
ام محمد: لا حول ولا قوة الا بالله العلي العظيم...والله مادريت به انه يبغي كنه لهالدرجه... 
ناصر: احين دريتي..يوزيهم وافتكي.. 
ام محمد: من عقبك.. 
ناصر: اغسلي ايدج مني انا مابعرس... 
ام محمد: اسميك بتعرس... 
ناصر: اقول امايه وين ابويه؟!.. 
ظحكت يوم غير ناصر الموضوع مره ثانيه...واللي يظحكني اكثر ان امي دايما اطيح بالفخ ... 
ام محمد: ابوك سار مزرعته مشغول بالعمال... 
ناصر: جي شو بتسووون؟!.. 
ام محمد: عيالنا يوم يسيرون المزرعه مايرومون يتسبحون في الحوض العود... قلنا بنسوي لهم حوظ صغير.. 
ناصر: اهااااا زين تسوووون... منّــوووه...روحي هاتي شماس من عند امها...متوله عليها.. 
منى: وين ميثا محد اليوم سارت بيت يدوووه..وشلت عيالها وياها... 
عقد ناصر حياته وقال.. 
ناصر: محمد وين؟! 
منى: سار دبي ويا ربعه... 
ناصر: متفيّـــــــــج... 
تم ناصر يسولف ويانا وماطلع من البيت الا بعد المغرب...!!.. 
اما بخصوص يوسف.. راحت له امي وقعدت معاه ربع ساعه تقريبا... ومن بعدها نزلت هي تكمل سوالف... ونزل يوسف بعدها وويهه احمر شوي...مافيه أي مظهر من مظاهر العصبية... لكن بعد مب منفتح الملامح كالمعتاد... مر علينا بدون كلام وبدون مايطالع فويوهنا... فتح الباب الخارجي وطلع بسيارته..! 
عاد شو صار وانقال بينه وبين امي.... الله اعلم..!. 
----------------------------------- 


اليوم: الخميس... 
المكان: بيت خلفان.. 
الوقت: العاشرة صباحا.. 
---------------------------------- 
(سيف)... 
نزلت عالدري بسرعه وانا اعقم معاقم كندورتي... لكن من عيلتي ماقدرت عالمعاقم الفوقانية... الكندورة عربية ومعاقمها صعبة ..!!. 
سيف: صباح الخير عمووه... 
آمنه: هلا سيف صباح النور...وين ساير؟ 
سيف: دبي.. مبارك يا؟ 
آمنه: جني سمعت سياره بس مادري منو فيها..يمكن هو ودخل الميلس.. 
سيف: زين..يالله فمان الله... مابرد تراني الا مسا... 
آمنه: الله يحفظك.. 
طلعت برا البيت... شفت سيارة مبارك..وهو قاعد فيها... فاتح دريشته.. وفارش جريدة " الخليج تايمز" عالسكان ويالس يقرا فيها وهو يتعلج... 
كنت على وشك اني اروح صوبه يوم شفت مهرة طالعه من المطبخ.. في ايدها صحن سندويش.. وفي الايد الثانيه عصير..!!.. 
وسارت به صوب مبارك اللي شله عنها بابتسامه...سرت صوبهم وانا معقد حياتي... 
سيف: شمعنى يعني لمبارك..!! 
مبارك: لو سمحت صف طابور... هذي طلبيتي انا... 
سيف: يالزطي...!!!.. ثنتين بتاكل؟! 
مبارك: يوعان... 
مهرة: ولد خالك دلوع..احين بسويلك غيرهن... شو ها ليش مب متعقم..؟! 
سيف: مارمتلهن مافيني ظفور.. 
مهرة: هات.. 
رفعت راسي ووقفت معتدل ومهرة تعقم لي المعاقم...بالنسبه لي انا متعود... دايما مهرة تعقم لي المعاقم الصعبه حتى يوم كنت صغير..كانت تهتم بلبسي وكل شي... لكن مبارك الظاهر مب متعود على هالمظاهر.. 
وايج لي مستغرب...وعلى ويهه ابتسامه ... 
مبارك: ياللــــــه ياللـــــــــه يالدلع... مانروووم ياخي...!! 
سيف: جب.. 
مهرة: لا تتحرك...!! 
مبارك: هذا اختك تبزيك جي... عيل يوم تعرس حرمتك شو بتسوي؟!!.. 
سيف: ههههههههههههه.. 
مهرة: ان تحركت ثاني مره مابتعرس ولا حد بيدلعك لاني بذبحك...!! .. اوقف عدل....ارفع راسك...!! 
مبارك: ذلّــــــــت ابــــــوك على هالعقم... 
تنهدت مهرة..وفجت كندورتي.. لفت وراها وبحركة سريعه خذت صحن السندويشات من ايد مبارك وحطته في ايدي.. 
مبارك: ايييه ايييه... ريوقي..!!.. 
مهرة: ادب لك عشان تسكت....!! 
ورجعت تعقم لي المعاقم وانا اضحك على شكل مبارك الشيطان...كان يفكر احين كيف بيشل الصحن من ايدي..!!.. 
لكن بعد ماخلصت مهرة من المعاقم... اطالعت انا في السندويشات في الصحن ... وبعد دقيقه سلمتهن لمبارك... 
مبارك: هههههههههاي عاش الولاء... 
سيف: مب عشان خاطرك والله..بس ماحب البيض.. 
مهرة: اوووه صح !!...بسويلك شي ثاني لحظه.. 
سيف: لا تبطين وسندويشه وحده تسدني...بعدين ابا عصير منغا مب برتقال... 
مهرة: اوووكي.. 
راحت مهرة والتفت انا لمبارك اللي كان يطالعني بابتسامه... 
مبارك: دوم ادلعك جي؟!.. 
ابتسمت... 
سيف: هيه.. تحسبني بعدني صغير.. 
هز مبارك راسه شوي.. 
مبارك: ليتني مكانك...!!.. 
على طول طارت ابتسامتي..وحلت مكانها تقطيبه..!!..شو يقصد مبارك بهالكلام..!!..ليش يبا يكون مكاني.؟!.. 
انتبه مبارك لملامح ويهي وتوتر.. 
مبارك: oh .,. no no no…!!...اقصد ليت عندي اخت ادلعني شراتك..!! 
عقدت حياتي اكثر.. 
سيف: تبا اخت شراتي..؟!!!.. ياخي شفيك.؟!... 
مبارك: لالالاء... اقصد ياريت عندي اخت ادلعني مثل ما ادلعك اختك ...!! 
سيف: اهاااااا... 
عقد مبارك حياته وقال.. 
مبارك: اركب السياره... 
درت عالسياره وركبت عداله وانا اقوله بحماس... 
سيف: تدري...حفلة اليوم يقولون بيحظرونها شخصيات معروفه..!! 
مبارك: هممم..سيف.. اهلك اذا دروا بالسالفه مابيعدونها على خير.. 
سيف: شو عرفهم هذيلا عقليتهم قديمه... احين الناس اطوروا... 
مبارك: هذا اللي انته تبا تصدقه عشان تسوي اللي تبغيه.. 
سيف: انزين حرام اسوي اللي ابغيه... انا احب الغنا.... 
مبارك: بس مجتمعك مايحب الغنا.... 
سيف: صار مجتمعك انته بعد مبارك..! 
مبارك: صح... بس انا عقليتي مختلفه وتربيتي مختلفه.. والمجتمع اللي عشت فيه 20 سنه مختلف 180 درجة عن هالمجتمع... 
هزيت راسي باسف.. 
سيف: ليتني تربيت مثلك..!! 
مبارك: والله انك غبي..انا اللي حاسدنك على تربيتك ومجتمعك... والله انكم عايشين بنعمه... هناك محد له خص فحد..ماتحس انك مهم عند حد... 
سيف: انزين حلاته هذا احسن شي... 
مبارك: مب صاحي انته... المهم اسكت اختك يت..!! 
سكت لين ماوصلت مهرة عند دريشة مبارك ومدت لي صحن في سندويش لي... 
سيف: مشكووره... 
مهرة: مب الا مشكوره هاتلي شي من هناك.. 
سيف: هههههههههه من عيوني بييبلج.... 
مهرة: عن لخبال... مبارك خل بالك من خويه... 
مبارك: عشان جي انا ساير وياه.. 
مهرة: ههههههه يالله ...الله يحفظكم... 
خلتنا مهرة ورجعت تدخل البيت...اما نحن فطلعنا من البيت... وخطفنا على جمال..وشليناه ويانا مثل مامتفقين من قبل...! 
المسا.. وفي الحفله... كنت انا رابع واحد يغني.. وكنت من شوي مخلص فقرتي.. وربعي يالسين عدالي بالاضافه لمبارك... حسيت بلمسه على كتفي..التفت حصلت ريال غريب ياشر لي ..يطلب مني اني اتبعه..!!.. 
التفت مبارك معاي مستغرب.. 
مبارك: شو؟! 
سيف: مادري.. احين برد.. 
مبارك: ايي وياك؟! 
سيف: لالا..احين بيي... 
نشيت من مكاني وتبعت الريال... كان المكان ظلمه وازعاج.. وماتبينت ملامحه عدل.. 
الريال: تعال معاي.. 
سيف: خير؟!.. 
الريال: كل خير ان شاء الله انته بس تعال... المكان هني ازعاج... 
طلعنا برا ..وكان المكان شوي هدوء.. 
تاملت في ويه الريال ولا عرفته... 
ابتسمت بتوتر.. شكله شخصية.. ومب صغير في السن..!!..شو يبغي فيني.؟!.. 
الريال: معاك حسين الـ (....)... 
مد لي حسين ايده وسلمت عليه... 
سيف: سيف الـ(......).... 
حسين: ادري..تخبرت عنك..واعرف انك من العين..؟!.. 
سيف: هي نعم.. 
حسين: انا اصلا من دبي...شكلك ما عرفتني... 
سيف: لا والله اسمحلي ماعرفتك... 
حسين: انا ملحّن... 
تنفست بقو...ملحن..!! حسيت من قبل انه ضليع بهالامور... 
سكت وماقلت شي... 
حسين: ليش سكت؟!.. 
سيف: هههههههههه ماعرف شو اقولك... اول مره اتلاقى مع ملحن.. 
خش حسين ايده فمخباه وطلع باكيت زقاره...حط وحده فحلجه وولعها...وانا اراقب الزقاره اكثر مما اراقبه هو... 
اشتقت للتدخين... 
مد لي حسيت الباكيت وقال.. 
حسين: ادوخ.؟
تسرطت...وعقدت ايديني جدام صدري..عل وعسى اقدر امنعها من انها تمتد وتاخذ صلب زقاره..!! 
سيف: آآآه..كنت ادوخ...وودرتها.. 
حسين: احسن لك...عادة سيئة.... وبتظر صوتك... بيظيق صدرك ومابيتم عندك نفس طويل مثل اللي تتمتع فيه الحين ما شاء الله... 
سيف: شكرا.. 
حسين: لا صدق...على فكره انا ماكلمت حد من الشباب هني غيرك... صوتك الوحيد اللي دخل مزاجي....صحيح بحاجة لشوية تهذيب لكن لك صوت مميز وحلو... 
استانست....الا قولوا مت من الوناسه... 
سيف: تسلم من ذووقك... 
سحب حسين نفس من الزقاره ونفخها...تجمع الدخان علينا... مادري كيف حسيت الدخان يعطي لمحة شريرة لهالحسين اللي واقف جدامي...يطالعني بعيون مرصصه...!! كانه يعرف شي انا ماعرفه...!! 
حسين: كم عمرك؟!.. 
سيف: 18 سنه... 
رفع حسين حواجبه.. 
حسين: ثانوية عامه..! 
سيف: هي نعم.. 


حسين: شد حيلك...لا تشغل نفسك بالغنا وتلتهي عن الدراسه...تخرج اول بمعدل يرفع الراس.. وبعدها اذا قررت تتخذ الغنا مهنة... اتصل بي..! 
ابتسم لي حسين ومد لي بطاقه صغيره... 
خذت البطاقه منه بايد متوتره... 
سيف: مافهمت...يعني انته بتساعدني؟!. 
حسين: ماسمعت اللي قلته؟!.. لك صوت مميز ونادر... واذا كنت جاد في سالفة الغنا... اقدر اقدمك للناس المناسبين...واوقف معاك لين ماتثبت اقدامك عالساحه الفنية...!! وانا متاكد انك بتنجح.. 
سيف: قصدك استوي مطرب..؟!..والناس تعرفني؟؟...واسجل شرايط وغيره؟!.. 
قال حسين ببرود... كانه يتكلم بهالموضوع كل يوم... 
حسين: ليش لا...؟!.. غيرك مب احسن عنك... وصوتك احلى عن وايد اصوات موجوده عالساحه...!!. 
قلت له ببلاهه مب مصدق هالعرض المغري اللي انعرض علي... 
سيف: من صدقك انته..؟!.. 
عقد حسين حياته ورفع ايده يشوف ساعته.. 
حسين: تاخرت... عندي شغل الحينه مضطر اروح..وانته فكر بكلامي... واحتفظ بالبطاقه لا تظيعها... ترا مب سهل توصل لارقامي اذا ظيعت البطاقه... 
سيف: ولا يهمك بحافظ عليها...وو..مشكور وايد عالعرض... ماتقصر.. 
هز حسين راسه مره ثانيه ونفخ مجموعه دخان ثانيه انتشرت في الجو... 
حسين: العفو... بس حافظ على صوتك.. لا تشده وايد... ودامك ودرت الزقاره خلك بعيد عنها... يالله بالتوفيق.. 
سيف: الله يحفظك.. 
تميت واقف مكاني اطالعه..مع ابتسامه فرح على ويهي..وماسك البطاقه كانها كنز... 
ومثل ماتوقعت...سيارته كانت فخمه.... 
رجعت ادخل القاعه...ويلست عدال مبارك...ومازلت ابتسم... 
مبارك: شو يبا منك؟!.. 
سيف: مسكين يبا توقيعي... 
مبارك: هههههههههههههاي لا صدق.. 
سيف: بقولك عقب..خلني ساكت اريح صوتي لين يخلص منصور غنا... 
مبارك: بعدك بتغني وراه؟ 
سيف: هي..بعدني غنيتين انا...!! 
مبارك: يابوي ياني الرقاد خلنا نرد البيت.. 
سيف: جي تو الناس...اقعد اقعد.. 
وتمينا يالسين هناك لين 11 في الليل..وعقبها صار لازم نرجع البيت... 
بس هالمره عاد كنت ميت من وناستي بسبب اللي صار... 
-------------------------------- 
اليوم: الجمعة... 
المكان: بيت ام سلطان.. 
الوقت: الثانية عشره ظهرا... 
-------------------------------- 


(يوسف)... 
يلست مكاني ميت قهر...لو مب حشمة يدوه وابويه وقوم امايه جان قمت وصفعت ناصر.... 
قاهرني.. 
يالس عدالي.. بالاحرى لاصق فيني...يراقب مثل ما انا اراقب كنه..وهي ادخن ابويه..واخوها مايد من بعده.... ونفس الشي كان يراقبها من اول مايينا..وهي تسولف وتظحك مع ابويه ويدوه.. 
وكل شوي ايي يصاصرني... " محلاها"... والا.." اسميها امي عرفت تتنقالي"... والا.." اذا ماتلحلحت بقول لامي تتوكل على الله وتخطبها لي"... 
وانا ساكت عنه..ادري انه يغايظني.. لانه ادرك شكثر انا احب كنه وابغيها... والا مابوصل له لين بوظبي بس عشان اطلب منه انه يتصرف...!!.. 
هي احبها...شفيها يعني اذا اعترفت بهالشي؟!.. بنت عمي احق من الغريبه بهالحب كله... 
وكنه حبتني لسنين وماطالبتني بشي ولا حتى لمحت لي... 
ومب كثير عليها اني ابادلها هالحب... بالعكس هي تستحقه كله وتستحق اكثر منه بعد... 
هديت اعصابي ..اذكر نفسي بان ناصر متزوج ...ومستحيل يفكر بكنه..هو بس قاعد يغايظني... بس حتى لو ما اتحمله يطالعها ويدقق جذي فيها..!!.. 
ذكرت نفسي بالكلام اللي قالته امايه... طمنت قلبي بصراحه... وانا عن نفسي استسمحت منها...فعلا ماسمعت انها كلمتني وما تقصدت ابدا اني اعطيها ظهري واروح..!!.. 
اما عن كلامها ...فقالت لي بانها بتشاور ابويه اذا طاع انه يخطب لي انا قبل ناصر..تراها بتخطب لي كنه بدون تردد... لكن اذا ماطاع فبنضطر انه نصبر لين ناصر يعرس... 
لكن ناصر معرس..!! متى ناوي يخبرهم هذا عن زواجه عشان انا اخطب بسرعه واخلص...!!!.. 
المشكله اني احس انه مب ناوي ابدا يخبرهم...!!.. 
ومابيخبرني انا لو اني ماسرت له لين الشقه...!! 
تنهدت وابتسمت وانا اتذكر النظره اللي تبادلناها انا وكنه اول ماييت.... 
سلمت علي بشكل عادي ...لكن ماكان شي عادي ابدا في نظرتها.... 
كنه ادركت اني احبها..في نفس الوقت اللي ادركت انا نفسي اني احبها..!!.. 
حسيت انها استقرت عاطفيا...!!.. 
خبرتني منى انها كلمتها وطمنتها بخصوص الفكره المينونه اللي طلعتها امي...بانها خلاص تفركشت..وكانت مجرد فكره يائسه لتزويج ناصر...اللي متزوج اصلا..!!.. 
رفعت نظري واناا شوف منى تتقرب من كنه.. 
منى: هاتي بدخن خواني فديتهم عيال البطة السودا محد دخنهم... 
ام محمد: عيال منو قلتي..؟! 
منى: اقصد عيال الشيخه حمده طول الله بعمرها... 
كنه: هههههههههههه... 
شلت منى المدخن وسارت ادخن محمد..وعقبه ناصر..وعقبه انا...... 
طلعنا من البيت نحن الرياييل وسرنا المسيد... 
قلت لناصر بصوت واطي.. 
يوسف: الظاهر تباني اسويلك علامه عالغز الثاني...!!.. 
ناصر: هههههههههههههههه عنبو امره ما اتحمل... انا قعدت اغلس عليك عشان انبهك ما ااطالعها وايد لا ينتبهون عليك... 
يوسف: والله انته اطالعتها اكثر مني.... 
ناصر: انا عادي مثل اخوها انته لا... 
يوسف: انته بس تنتبه لانك مركز علينا... الباقين مايفتكرون يطالعونا منو نطالع وشو نسوي..!! 
ناصر: يجوز.. 
رحنا نصلي ورجعنا..تغدينا وقعدنا سولفنا...لكني طول الوقت ماشفت كنه من بعد ماطلعنا للصلاة... 
يوم رجعت البيت رقدت.. وقمت بعد صلاة المغرب....نشيت اتسبح واصلي .. ونزلت تحت ببجامه نوم رمادية... ماكان لي خاطر اطلع من البيت... 
في الصالة شفت سلة العطور محطوطه عالطاوله على غير العاده..والفواله موطايه... 
بس الصالة فاظيه...يلست وقعدت اجلب في القنوات... شوي الا ومنى يايتني ويلست.. 
منى: راحن الحريم..؟!.. 
عقدت حياتي.. 
يوسف: شكلهن جي.... منو ياينكم؟!.. 
منى: حريم اول مره اشوفهن... وين امايه..؟! 
يوسف: مادري... هذيه يت... 
رفعت راسي اطالع امي كانت يايه من برا... 
منى: وين كنتي امايه..؟!.. 
امي كانت تبتسم..ابتسامه اقرب للضحك.. 
ام محمد: اوصل الحريم للباب... 
يوسف: منو ياينج امي؟!.. 
ظحكت امي... 
ام محمد: هههههههههههه ياحليلج يابنتي...!! 
اعتفس ويه منى... 
منى: شفيني.؟!..انا والا شما؟! 
ام محمد: انتي... 
يوسف: ليش شفيها؟!.. 
ام محمد: هالحريم يايات يخطبن اختك...!! 
ابتسمت...وعقبها ظحكت...اما منى فويهها هالمره صدق اعتفس.. 
يوسف: هههههههههههههه لا والله.!!.. 
منى: شووووووه..!!!.. ماسمعت زين.. 
ام محمد: مثل ماسمعتي..! 
يوسف: من قوم منوووه... 
ام محمد: مادريبك جان تعرفهم ابويه...قوم خليفة الـ(...)... 
لزمني وقت عشان اتذكر الاسم... 
يوسف: شو اسمه الريال؟!.. 
ام محمد: راشد..عمره من عمر اخوك ناصر... 
تذكرته... ريال والنعم... كان موجود في عزيمه حمد ربيع محمد خويه... 
بطلت عيوني منصدم...ياربي مصغر الدنيا... راشد هو ولد خالة حمد... حمد اخته او تقرب له ذيج البنت اللي اغمى عليها يوم شافتني...او يوم شافت ناصر..ما ادري... شو اسمها..؟!...مهرة... سمعت ناصر يزقرها مهرة...!! 
ام محمد: شفيك سرحت..؟!..عرفته..؟!.. 
انتبهت..وقررت اأجل افكاري لبعدين... 
يوسف: هي عرفته... راشد ريال حشيم بس معرفتي به سطحية... وانتي شو قلتي للعرب؟! 
منى: لا تقولهم شي انا بعدني صغيره ماريد اعرس... 
ام محمد: قلت لهم بنتشاور وبنرد عليهم خبر...!!.. ام راشد حرمه بنت اصول..كنت اعرف اختها المرحومه مريم.. حرمه خلفان ربيع ابوك من سنين... رحمة الله عليها كانت حرمه ولا كل الحريم...!!.. 
يوسف: الله يرحمها... وين ناصر؟ 
ام محمد: ناصر فديته توكل بوظبي من العصر.. 
راح بوظبي..!!..ياخساره كنت بخبره بهالخبر اليديد...وبخبره بصلة القرابة بين خطيب منى ومهرة البنت الغريبه اللي لين احين ماعرفت دورها فحياة ناصر الغريبة جدا جدا...!!.. 
يوسف: راح بوظبي...ياحيه... 
الظاهر اشتاق لسعاد.... 
بطرف عيني شفت منى تقوم من مكانها وترجع لحجرتها فوق... وشكلها متظايق من الخاطر... 
الظاهر خبر الخطوبه فاجئها...يمكن مب مستعده له... 
حتى انا تفاجئت... 
شكله هالاسبوع موسم خطبه...كل الناس تبا تخطب..!!! او تنخطب... او تنصدم بخبر زواج سري ماكنت تدري عنه..!!..
ــــــــــــــــــــــــــــــــــــــــــــــــــ ــــــــــ
نهاية الجزء الثاني والثلاثين 


الجزء الثالث والثلاثون.. 
------------------------------ 
اليوم: السبت... 
المكان: بيت سلطان.. 
الوقت: الثامنه والنصف صباحا... 
------------------------------- 
(منى)... 
تاففت معصبه وانا امسك شنطتي الصغيره واحط فيها اغراضي بسرعه... 
لفيت شيلتي وخذت اغراضي ونزلت عالدري ركظ... 
طلعت برا ازقر الدريول...لكن طلعت لي جوليتا... 
جوليتا: شو يريد مدام.؟!.. 
منى: جوليتا وين علي.؟!.. 
جوليتا: ألي روه مع ماما وام هميد.. 
عقدت حياتي معصبه.. 
منى: شووو؟! امي سارت مع ام حميد يارتنا؟! 
جوليتا: يس مدام.. 
منى: وين ساااروووا..؟! 
جوليتا: ازبه مدااام... 
اووووف...هذا وقته امي تروح العزبه..؟!..يعني بس لاني تاخرت ضاعت علي فرصه اني اروح الجامعه..!!.. 
اليوم من اوله غلط....لا مب اليوم...من امس وهو غلط... 
والا من وين طلع لي هالراشد بعد ويبا يخطب...شو دراني انا هذا شو من الطبش...!!..قلن البنات في الدنيا..؟!..ماحصلوا غيري..؟!. 
انا مب مستعده... 
صح اني ما افكر بخالد مثل قبل...لكن احس قلبي مب خالي تماما عشان اكون مخلصه حتى بتفكيري لشخص ماكد شفته ولا عرفته...!! 
شو هالورطه...؟!.. بسبب هالخبر المفاجئ ماقدرت ارقد امس...والنتيجه اني تاخرت بالنوم اليوم...وفاتتني محاضرة الساعه 8.... 
احين منو بيوديني الجامعه؟!..كنوه بتلعن خيري..!! 
رجعت ادخل البيت..فريت اغراضي عالكرسي... شليت عباتي فوق..واديييها ركظ عالدري..لين ماوصلت غرفه يوسف... 
دقيت الباب بس مارد علي الظاهر انه راقد.. 
قمت فجيت الباب ودخلت... 
ظلام وثلج... 
ياربي ياحبه للبرد هالانسان... 
حصلته متلحف وراقد على بطنه.. وشكله جي مرتاااااااااااااااااااااح... 
منى: يوووسف..!!..يووسف قوم... 
ماتحرك... لوح خشب ومحطوط... 
تقربت منه اهزه شوي.. 
يوسف: هممممممممم..! 
منى: قوم يووسف قوم ماعندي وقت.. 
بطل يوسف عينه بتكاسل... 
يوسف: شو تبين؟!.. 
منى: قووم ودني الجامعه.. 
يوسف: اووففف منّووه هذا وقته سيري ويا الدريول.. 
منى: يعني لو محصله الدريول بيييك انته؟!.. 
يوسف: وين سار ولد اللذينا..!! 
منى: شلته امايه وسارت العزبه... 
يوسف: اوووف منووه انا دوامي يبدا 10 مافيني اقوم خليني راقد.. 
منى: لا بتقوم..وبتوصلني...مواعده كنه الساعه 9.. عندنا شرح للتقرير..ولازم اروح..يالله تحرك.. 
اظني انه من طاري كنه نش يوسف...قام وهو يتافف.. 
يوسف: اوووففف والله انكن قــــهــــــــر....!!.. 
دخل يوسف الحمام وبعد دقايق طلع..لبس بجامه نوم وسحّى شعره عالسريع..شل مفاتيحه وطلع من الحجره.. 
منى: شو هااا مابتلبس كندوره.. 
يوسف: شحقه تراني الا برد البيت ومابنزل من السياره..! 
منى: كيفك.. 
تبعت يوسف لتحت وركبنا السياره ورحنا.. 
في الدرب.. 
يوسف: وليش متاخره حظرتج؟! 
منى: عاد خلاص لا تذلنا...! 
يوسف: لا صدق ليش متاخره؟! 
منى: ماقدرت ارقد امس... 
يوسف: عنبوو يا منـّــوه...امس من المغرب ماشفناج..ولاحتى تعشيتي...ماتسوى عليج هالخطبه... 
ظربني عالوتر الحساس...عقدت حياتي وسكت... 
يوسف: ليش انتي رافضه الفكره بدون تفكير.. 
منى: بعدني صغيره.. 
يوسف: امي يوم كبرج تربي محمد وشما وحامل بناصر...! 
منى: ذاك على زمان اول.. 
يوسف: قولي غير هالكلام... 
منى: اووفف..خبرتوا ابويه هاااه؟!.. 
يوسف: اكيد انه خبرنا ابويه...ووكلني اتخبر عنه..وهو بنفسه بعده بيسال... 
منى: لا تسالون انا ما ابغي اعرس.. 
يوسف: محد شاورج لين احين..اول بنشوفه اذا مناسب لج ..اذا طلع مناسب ساعتها بنشاورج ولين ذيج الساعه لمي ثمج واسكتي.... 
وفعلا سكت...لكن في داخلي كنت اسب كل شخص اعرفه...ميته قهر... 
يوسف: على فكره راشد من ويهه يبين انه فنان..صح انا ماعرفه زين لكن نادر ما يخوني احساسي بالناس...!. 
تنهدت وسكت...الظاهر اني بسمع اسم راشد وايد هالايام ...اوكي..بتحمل..لين مايشاوروني وبقولهم ماريد.. 
وتنتهي السالفه...! 
----------------------------------------- 
اليوم: السبت.. 
المكان: الجامعه.. 
الوقت: العاشرة صباحا.. 
---------------------------------------- 
(كنه)... 
طلعنا انا ومنى من المحاضره...انا عن نفسي كنت مستانسه... الاستاذ بشرنا بانه شرحنا كان حلو وبيعطينا علامه زينه...وموضوع التقرير اللي سويناه مبتكر وحلو .... 
الوحيده منى اللي مب حلوه اليوم...شفيها؟!.. متنكده وكله تتنهد...جنها طايحه فمصيبه مب عارفه كيف تخلص منها... 
كنه: وين تبينا نسير؟!.. 
منى: ماريد مكان زحمه... 
كنه: نسير المبنى اليديد مانروح له دوم.. 
منى: يالله.. 
تمشينا انا ومنى لين المبنى اليديد... المشهور ببرودته ... يلسنا في مكان منعزل شوي.. 
كنه: شو اخبارهم الاهل..؟!.. 
قالت لي منى بذهن شارد.. 
منى: كلهم بخير.. 
ابتسمت...لا مب صاحيه البنت.. 
كنه: شو اخباره يسووفي.؟!.. 
عقدت منى حياتها وصدت عني صوب ثاني.. 
منى: سخيف..!! 
شهقت منصدمه.. 
كنه: شووو؟!.. ليش؟!.. 
منى: اول مره يطلع لي جانبه التسلطي المتغطرس هذا...!!.. 
كنه: يوسف لا تسلطي ولا متغطرس... 
منى: بس طلع حاله حال اخواني الباقيين وابويه..امبوني كنت اتحسبه غير.. 
كنه: شووو السالفه شفيج؟!.. 
تنهدت مره ثانيه.. 
منى: كنوووه... يوني خطاطيب..! 
اول شي سويته ابتسمت.. 
منى: لا تبتسمين ماشي يفرح.. 
هالمره ظحكت... 
كنه: ليش عيوني ؟..شفيج متظيجه.؟!.. 
منى: مابا اعرس.. 
سكت.. 
كنه: لايكون بعدج تفكرين بخالد.. 
منى: همم..لا مب اني افكر فيه بس ماحس نفسي مستعده.. 
كنه: انتي متفاجئه لا اكثر.. 
منى: متفاجئه وماريده بعد.. 
كنه: ليش مب زين؟! 
منى: مادري..ماعرف عنه شي غير اسمه.. 
تحمست ..وابتسمت.. 
كنه: شو اسمه؟! 
منى: ..راشد الـ(.....).... ! 
كنه: اللــــــــــــــــــه امووت على اسم راشد..من بعد يوسف طبعا.. 
منى: قسم بالله ماعندج سالفه ...! 
كنه: هههههههههههه انزين بعد خبريني شو تعرفين عنه؟!. 
منى: ماشي.. يوسف يعرفه شوي ...اللي اعرفه ان العايلتين متعارفات..وراشد هذا كبر ناصر عمره 25 سنه..وعقبها ماسمعت شي من كلامهم لاني سرت عنهم فوق... 
كنه: حلو والله....عمره حلو مناسب لعمرج... 
منى: والله؟!..عيل شورايج تاخذين ناصر بما انه بنفس السن..وانتي بنفس عمري.. 
كنه: انا حالتي مختلفه... 
منى: واالسن ماله خص في اي شي في مسائل الزواج.. 
كنه: انزين وليش رديتي على يوسف بانه متسلط.. 
منى: اليوم تراه وصلني...وقعد يقولي في السياره اون مايسوى عليج ... وراشد ريال فنان حسب معرفتي به... وقال لي ان ابويه وكله انه يتخبر عنه...قلت له لا تتخبر لاني ماريده..قال لي محد طلب رايج لين احين اول بنشوفه اذا مناسب لج ..ساعتها بنشاورج..ولين ذاك الوقت لمي ثمج واسكتي...!!...قهرني..! 
حسيت بقلبي يذوب... 
ابتسمت ابتسامه حالمه... 
كنه: وااااااااااااااااااااااي فديت تسلطه وحركاته والمنطق اللي يتكلم به...عسل ياناس.. 
اطالعتني منى مقهوره...وانا اضحك عليها... 
كنه: ههههههههههههههه طولي بالج حبيبتي.. خلي هالامور يفكرون بها اهلج..ويوم اييج الدور ويشاورونج مثل ماقال يسوفي.. صلي استخاره وشوفي..!!.محد يعلم وين النصيب..مع اني اسمع زغاريط من بعيد.. 
ظربتني منى بقو.. 
منى: نظفي اذنيج...مابتسمعينهن لين اربع سنين بعدج.. 
كنه: خييبه..!! 
منى: والله...تقهرون الواحد محد حاس فيني... 
كنه: ماعندج سبب مقنع عشان ترفضين اذا هو مثل مايقول الغالي "فنان"... 
منى: سكتي سكتي لا ترمسين في السالفه يبتيلي صداع... 
كنه: انزين...والا وصلج يوسف؟!.. كان واعي من الصبح؟! 
منى: لا انا وعيته.. 
كنه: ياحظج..كيف كان راقد..؟! 
منى: كالعاده.. 
كنه: على بطنه..ياااااااااي...نازعج اكيد يوم وعيتيه.. 
منى: كالعاده بعد... لازم يذلني اذا وصلني الجامعه...يتم يتقحطن جنه عيوز... 
ظحكت وانا اتخيل يوسف... 
خلال الايام اللي طافت.. انا ويوسف قفزنا قفزه في علاقتنا.. شكرت حرمه عمي في داخلي على فكرتها االمينونه اللي خلت يوسف يتحرك...ويحس... 
صحيح كان ملمح لي انه يحبني من قبل وانه مايصبر عني ومتوله...لكني صمدت وتميت اتغلى واطنش...!! 
لين ماطاح صدق هالمره... 
اتصاله عنالي الشي الكبير... ماهمتني الفكره اللي طلعتها حرمه عمي..كثر ماهمني شو يعني اتصال يوسف بذيج الطريقه...وكلامه... 
قال لي بيموت... بيموت اذا كنت لغيره؟!..معقول؟!.. 
ليلتها مارقدت من كثر وناستي..صحيح زعلت على فكره حرمه عمي وقعدت احاتي..وافكر بمشاعر يوسف حاليا كيف متعذبه..لكن من جهة ثانيه...ماقدرت اتجاهل شو يعني عذاب يوسف تجاه هالفكره..وليش اهتم...لانه يحبني اكيد ويبغيني..!..وهذا بالنسبه لي الاهم... 
حتى لو بيذبحوني بعدها مابفتكر..المهم اني عرفت انا شو بالنسبه ليوسف... 
امس من كثر ما كنت مستحيه اني اواجهه..كنت مابطلع جدامهم..لكن عمي قام يتشره بالتالي طلعت.. وسلمت عليه... 
يوسف كان مختلف...نظرته مختلفه....هادي وايد..وشكله رد يستحي مني مثل قبل.. 
لانه ماكلمني ابدا طول الزياره...بس رد علي السلام وقالي شحالج.؟!.. 
حتى هالكلمه الصغيره قالها بصوت واطي.. 
اما بالنسبه لناصر..فكان خريش على غير العاده...!!.. ويا راسه..!! اكيد استانس لانه اختي انخطبت... افتك من التهديد..!!..عالعموم احمد يستاهل نوره اكثر من ناصر.. ونوره ظاهريا هادية وايد من انخطبت..تحاول تاقلم مشاعرها وتوجهها لاحمد..اللي دايما ودايما كان يهتم بنوره بشكل متحفظ.. كان واضح بالنسبه لي انه يبغيها...!!لكن نوره ابدا ابدا ماكانت تلتفت له...واكثر..كانت تتكبر وماتعطيه ويه وتتغلى وايد... 


احسها كانت مستمتعه باهتمام احمد فيها ..مثل اللي تلعب..!! 
لكن بما انه صار خطيبها احين..لازم تخلص له حتى بافكارها وبمشاعرها.. 
في النهاية احمد يستاهل...محب ومحترم... اكثر من ناصر الوقح اللي جرح اختي بالصميم ويا هالراس له.. 
قلنا حلو بس مب تخقق على بنت عمك انزين..!! 
مالت...! 
--------------------------------------
اليوم: السبت... 
المكان: بيت بو راشد.. 
الوقت: الثالثه ظهرا.. 
-------------------------------------- 
(راشد)... 
نشيت عن الغدا وانا مب رايم اسرط شي.... من كثر ماكانوا يتكلمون عن "منى".. الخطيبة المرشحه.. ويتكلمون عن تفاصيل زياره امايه لهم امس... 
انا مب اني مظايق... !! بالعكس... ومب اني فرحان بعد... بس ظاربني مثل الحفوز.. متوتر.. مادري اذا بتناسبني اللي اختارتها امي لي او لا...!!!.. 
ام راشد: وين فديتك ماتغديت.. 
راشد: بسني.. الحمد لله... 
نشيت تغسلت..ورجعت اقعد معاهم... ماريد شي من كلامهم يفوتني...!!.. 
صبيت لي شاهي احمر ويلست... وهم بعدهم يتغدون... 
شيخه: امايه انتي شفتيها البنت.؟!.. 
ام راشد: هي نعم شفتها .. هي اصلا اللي استقبلتنا وقربت بنا..عقب زقرت امها.. 
شعور غريب.. 
احس بالاهتمام لانسانه ماعرفها ولا كد شفتها..!!!!... كيف يتفسر هذا.؟!.. 
شيخه: وشو شفتيها؟!.. 
ام راشد: والله شفتها والنعم.. هادية ورزين ... 
شيخه: مانبا الاطباع امايه...!! 
ام راشد: بنتي حرام اوصف بنت جدام رياييل..او اوصف أي حرمه.. اذا صار نصيب ان شاء الله بين اخوج وبينها ذيج الساعه بقولكم كيف شكلها...والا رواحكم بتشوفونها... 
ابتسمت.. يازين افكارج يامايه...ليت شويخ مثلج...!! 
شيخه: انزين امايه ماقلنالج قوليلنا مقاساتها كامله...كلمه وحده حلوه او لا.. 
ام راشد: ماشاء الله عليها.. 
ابتسمت انا اكثر... 
شيخه: جمال صارخ والا ناعم..؟!.. 
فكرت امي شوي... 
ام راشد:.... ناعم..وايد ناعمه البنت... 
استانست... مثل ما انا كنت افضل... مهرة جمالها ناعم ..لكن السباله نفسيتها خربانه هالبنت ما اطيق حد.. 
ماعدا مبارك طبعا...!!.. 
ابتسمت لي شويخ وظربتني على ريلي.... 
شيخه: شعليييييييييييييك بو سنيده .... 
راشد: ههههههههههههه.. مع اني احس انج بعدج مب مرتاحه..تبين تشوفينها بنفسج.. 
شيخه: شي اكيد..بس اصبر علينا شوي..وبنيبلك تقرير كامل .... 
راشد: استريحي لا تظيجين بامي.. 
ام راشد: ليتها تسمع منك..اللي يقول خاطبين لها هي مب لك انته...تدخل في كل صغيره وكبيره.. 
شيخه: شفيج امايه اخويه الوحيد ابا اضمن استقراره النفسي والعائلي والعاطفي...!! 
بو راشد: بس بس انتي...قمتي تخورين اشوفج... 
شيخه: ليش دوم تشرشحوني انتوا؟! مب بنتكم انا ؟!.. 
ام راشد: بنتنا لكنج مب عاقل حالج حال البنات صدعه..!!.. 
شيخه: فديتني والله بتشوفون عقب ماروح بيفضى عليكم البيت بتمين انتي متجابله ويا شيبتج...!! 
تمينا نضحك على شويخ وتحرطيماتها..وهي كل شوي تقولنا" ماعليه انزين ماعليه"... 
راشد: المهم امايه متى بيردون عليج.؟!.. 
شيخه: مستعيل الاخ... 
راشد: عندج مانع.؟!.. 
ام راشد: والله قالتلي ام محمد بنخبر ابوها واخوانها وبنتشاور وان شاء الله خير..بيردون علينا خلال هالاسبوع ان شاء الله... انته بس طول بالك.. 
راشد: ماعندي شي اسويه غير الصبر... على خير ان شاء الله... انا بقوم انسدح شوي لين العصر.. شيخووه وعيني عند الصلاة لا تنسين... 
شيخه: ان شاء الله.. 
خليتهم وسرت فوق ارقد... 
لكني مارمت ارقد...تميت الا افكر... لو انرفضت؟؟ الرفض صعب على كرامه أي ريال... وانا انرفضت ثلاث مرات لاسباب مختلفه ماتتعلق فيني.... لكن يمكن انها تتعلق فيني بس هم الفوا اسباب من عندهم.؟!... هاي المره الرابع اللي اخطب فيها واذا انرفضت عاد صدق مول مابخطب عقبها... 
حشى الواحد يتعقد..!... 
لكن من جهة ثانيه ان وافقوا....!!.. انا مستعد فعلا للزواج.؟!..بقدر اتقبل منى.؟!..واحبها كزوجه.؟!... 
وانا...بتتقبلني؟!..بصلح لها كزوج.؟!... 
واذا طلعت نحيسه مثل مهروه شو بسوي.؟!... 
اوفففف...مب حاله هذي..!!...شو يصبرني انا لين مايردون علينا... كل مره اتم جي احاتي.؟!.. 
يمكن غفت عيني نص ساعه..وبعدها سمعت صوت شويخ يوعيني...نشيت وانا تعبان اكثر من اني مرتاح...امحق قيلوله..!.. 
قمت توضيت وصليت العصر.. 
نزلت تحت حصلت امايه يالسه مع شيخه..واظن انهن محتشرات كالعاده بسبب سيرة بوظبي اللي تبا تروحها شيخه عشان تجهز لعرسها... 
ام راشد: وين بتروح غناتي.؟!.. 
راشد: بسير ويا سهيل الفندق عشان نحجز القاعه ليوم العرس... 
ام راشد: هيي..برايك الله يحفظك.. 
كانت الساعه خمس تقريبا يوم وصلت بيت خالوه مريم الله يرحمها..اتصلت بسهيل عشان يطلع... 
سهيل: بعدني ماتسبحت... 
راشد: ووشوووو تتريا من الصبح...؟!.. 
سهيل: مادريبك انك بتي بسرعه جي...خلاص دقايق خلني اتسبح وانته اقرب في الميلس.. 
راشد: لا تبطي.. وين سيف ومبارك؟! 
سهيل: اظني طلعوا... 
راشد: وحمد.؟!.. 
سهيل: موجود اظني..دق له وبينزل لك.. 
راشد: هممم..مافيني احشره اخافه راقد والا عند حرمته والا شي..برايه بس المهم انته لا تبطي... 
سهيل: ولا يهمك...فمان الله.. 
راشد: فمان الكريم.. 
وقفت سيارتي في الظله.. ونزلت...دخلت بيت خالووه ..وعالميلس على طول.. 
في الميلس..ماواحيت اقعد عشر دقايق بروحي... 
الا وبقطوه...سيامية..لونها بني لكن ويهها اسود...شعرانية..وعيونها خضر...وهي نوعا ما صغيره...هاجمة علي الميلس... 
بطلت عيوني وانا اشوفها اطالعني بفضول... 
ماطولنا على هالحال والا وانا اسمع صوت مهرة.. 
مهرة: ياحماااره وين شارده عني..!!.. 
تجاهلت القطوة ورفعت نظري لا اراديا تجاه مهرة اللي اقتحمت الميلس.. 
طاحت عيني بعينها ..تفاجئت هي للحظات.. 
مهرة: اووه..انته هني.؟!.. 
راشد: هي انا هني عندج مانع..؟!.. 
مهرة: بسم الله سيده بيظارب..!!!! 
تجاهلتني ومشت صوب القطوه..لكن القطوه شردت عن مهرة وتقربت مني وقعدت تتمسح فريولي.. 
وكردة فعل مباشره..قعدت انا اعاطس..مب مره..ولا مرتين..ثلاث عطسات ورا بعض... 
لدرجه انه مهرة قعدت اطالعني بعيون مفتوحه مستغربه الزجام المفاجئ... 
اشرت بصبعي للقطوه المتطفله عند ريولي... 
راشد: شليها عني..؟!.. 
عطست مره ثانيه.. 
مهرة: حليلها تستلطفك..!!.. 
راشد: يعلها ماتستلطف شليها عني...!! 
مهرة: انته عوف حتى ويا الحيوانات..؟!.. 
انفجرت فويهها...منو فاكره نفسها تحكم علي على كيفها..!!. 
راشد: عندي حساسية من القطاو شليها عني...!! 
مهرة: اهااااا... (تقربت مهرة وشلت القطوه اللي كانت عدال ريولي..وخذتها بحظنها)... عنبو ..حساسية من الشمس..حساسية من القطاو...شو خليت.؟!. 
كتمت عطسه ثانيه تصاعدت في نفسي...استغربت ان مهرة تذكر انه عندي حساسية من الشمس..!! 
خلقة ربي..ذنبي يعني.؟!.. 
راشد: عندج مانع.؟!..كيفي انا... 
بطلت مهرة عيونها كانها تذكرت شي فجاه.. 
مهرة: لايكون شيخه بعد عندها حساسية عنهن؟! 
راشد: شيخه تموت في القطاو بس ما رامت تربي وحده بسبتي... 
مهرة: اشواا.. خفت اضطر اني اعقها عقب عرس سهيل اذا كانت شيخه عندها حساسيه..!! 
راشد: لا اطمني...المهم من وين يبتيها هالساحره.؟! 
مهرة: حرام عليك حلوه... 
راشد: من وين يبتيها؟! 
مهرة: سيف يابلي اياها من بيت ربيعه مايبوونها... 
عطست مره ثانيه... بعدها قلت لمهرة بعصبية... 
راشد: ..شليها برا الميلس اذتني...احين بتم اعاطس طول اليوم بسبتها....والله يستر جان ماتتنفخ عيوني بعد..!! 
كانت القطوه جنها تفهم..تقولون تعرف اني اتكلم عنها.... اطالعني بعيون كبيره وخضر وسط ويه كله اسود...!!! ...بطريقه معينه ذكرتني بمبارك بعيونه الخضر...!! 
وقعدت انا اطالعها باستغراب...قلت من دون حاسيه.. 
راشد: بسم اللــــــــــه....اهــــــب...!!.. 
مهرة: ههههههههههههاي احسن تستاهل... كل ماتي بيتنا بفر عليك القطوه... 
اطالعتها بقهر...الموقف يظحك..اللي غريب عني وعن مهرة بيضحك عالوضع...وبيعتبر مهرة قاعده تمازحني وتغايظني...لكن انا اعرف انها فعلا تكرهني ومستانسه باني متظايج... 
راشد: سيري براااا انتي وهالساحره مالتج... 
طلعت مهرة برا الميلس وهي تظحك علي مبسوطه...وانا اسبها فخاطري... 
ان شاء الله بس منى تكون مختلفه عن مهرة بكل شي...حشى هذي اطلع الشيب...الله يعين اللي بياخذها بس..!! 
يوم ركبنا انا وسهيل السياره... شافني كل شوي امشش خشمي.. وعيوني الي بدن يدمعن...اطالعني بفضول وقال.. 
سهيل: لا تقولي انك مريض...!! 
راشد: مابقولك.. 
سهيل: شفيك.؟! 
راشد: اختك الخبله... 
سهيل: ههههههههه...شفيها؟!.. 
راشد: دخلت قطوتها علي الميلس وانا عندي حساسية شديده من القطاو... 
سهيل: يوووووووووووه الله لا بليتنا.... 
راشد: عاد ربي خالقني جي شو تبوني اسوي اذبح عمري..؟!.. 
سهيل: من القطاو عاد...! 
راشد: انزل...انزل من سيارتي لا بركة فيــ... لا تخليني ادعي عليك... 
سهيل: ههههههههههههههههههههههاي...والله انك..انزين هد اعصابك.. نحن سايرين نحجز مب سايرين نظارب الخلق.. 
تاففت...شو هالعايله اللي تقهر..؟!.. 
سهيل: المهم... سمعت شويخ تتقحطن امس على خالووه وفطيم. 
عقدت حياتي... 
راشد: بخصوص..؟!. 
سهيل: مادريبها... وين كانت تبا تسير وياهم؟ 
راشد: هييي.. سايرات يخطبن لي وشيخه تبا تسير تشوف البنت..!! 
سهيل: والله..؟!!...عند قوم منووه؟!.. 
راشد: هممم... خت محمد ربيع اخوك حمد.. 
سهيل: لا والله..!!.. طرت بعيد... 
راشد: عاد ابويه متشجع لهم... 
سهيل: هي حتى ابويه يمدح في بو محمد وايد...ربيعه من سنين يقول.. 
راشد: خبرووني... 
سهيل: انزين ومتى بيردون عليك؟!.. 
راشد: مايندرا..قالوا خلال هالاسبوع جنه... 
سهيل: بالتوفيق..مابيحصلون اخير عنك.. 
راشد: تسلم...رفعت لي معنوياتي.. 
سهيل: ههههههاي ليش مبونك متحطم..!! 
راشد: يابوي انا مب شراتك من اول ماخطبت يوافقون علي..ردوني ثلاث مرات.. 
سهيل: هههههههههههه اهب رد الشهادة عويهك ... لئيم.. 
راشد: ههههههه والله...انزين ماعليه.. 
----------------------------------
اليوم: السبت.. 
المكان: سوق بوظبي.. 
الوقت: الثامنة مساءا.. 
--------------------------------- 


(ناصر)... 
انا وسعاد في السوق حاليا.... من بعد مابات يوسف عندنا...قررنا ناثث الغرفه الفاظيه... لانه محد يظمن الظروف...نحتاج غرفة ضيوف فعلا... 
بنفس الوقت بتكون غرفة مؤقته للياهل يوم يكبر... 
ارتجف قلبي فرح يوم تخيلت ياهل يركض عندي بالشقه...!!.. 
سعاد عيبتها كذا غرفه..لكن انا كان ذوقي شوي صعب...وماعجبوني... ولازم نتفق على الغرفه... وانا ماريد الغرفه تكون أي كلام..!!.. 
رن تيلفوني...طلعته من مخباي..شفت اسم "يوسف" عالشاشه..!! 
ابتسمت...لايكون امي ردت عاندت في سالفه كنه..ويوسف متصل يشتكي.؟!.. 
ناصر: مرحبا... 
يوسف: هلا ناصر..شحالك؟ 
ناصر: بخير الله يسلمك...شحالك انته وشحال الاهل... 
يوسف: كلهم بخير وسهاله...وين انته اسمع صدعه عندك..!! 
ناصر: انا في السوق مع المدام بتعتي..! 
يوسف: هههههههههههههه الله يخسك...المهم اسمع..ابا اخبرك شي ظروري..يوم بترد البيت..وبتتاكد انه اللي حواليك مايسمعونك..اتصلبي ظروري...! 
عقدت حياتي مستغرب.. 
ناصر: لايكون نفس السالفه؟!..انا رمست امايه... 
يوسف: لالالا سالفه يديده صارت عقب ماسرت..وماتخصني انا..المهم اتصلبي اوكي.. 
ناصر: خلاص اوكي.. 
يوسف: فمان الله.. 
ناصر: حياك.. 
سكرت عن يوسف..وكملنا انا وسعاد حواطه عالمحلات.. 
وبعد نص ساعه... 
وقفت لي سعاد معانده... 
سعاد: خلص ناصر انا تعبت..!! 
ناصر: تبينا نرد...! 
سعاد: ياريت.. ومابدي اطبخ كمان بدك تشتري العشا من برا.. 
ناصر: هههههههههههه من عيوني ياعيوني...يالله خلينا نسير.. 
وبعد ماشرينا العشا وسرنا الشقه... 
عطيت كيسه العشا لسعاد... 
ناصر: انتي زهبي العشا..وانا بسير اصلي..يمكن اتاخر شويه لاني بكلم يوسف يبغيني فسالفه... 
سعاد: طيب ...خود راحتك.. 
خليت سعاد وطلعت من الشقه وتوجهت للمسيد اصلي العشا... وبعد الصلاة... اتصلت بيوسف.. 
يوسف: هلااا... 
ناصر: بالمهلي...هاااه علومك.؟!.. 
يوسف: علوم الخير...وين انته احين؟! 
ناصر: توني طالع من المسيد...شو مستوي يوسف زيغتني...! 
يوسف: وانته على كل شي بتزيغ..! 
ناصر: احيدها مشاكلكم ماتخلص... 
يوسف: اول شي اقعد لانك بتنصدم من اللي بقوله لك.. 
ناصر: اللهم طولك ياروح..ماشي مكان اقعد فيه هني وين تباني اقعد عالرصيف.؟!..قول خلصني..! 
يوسف: مــهـــرة...!!.. 
شو اقولكم...نسيت حتى اني اتنفس...ذكر اسمها يزعزع لي كياني...آآه ياويلي يامهرة...!!..تم قلبي يدق بالقو ومب عارف بشو اقول او ارد على يوسف...مب عارف هو ليش ياب طاريها...بس ما اطمنت من اللي بيقوله عقب...كنت خايف اسال...!!. 
يوسف: وينك؟!.. 
ناصر:...ويــ,,,ــاك..شفيها مهرة؟!.. 
يوسف: تعرف اللي يقرب لها راشد..؟!..هو ولد خاله حمد..بس ماعرف حمد شو يقرب لمهرة اظني انها اخته... 
ناصر: يمكن..شفيهم؟!.. 
يوسف: تذكر راشد انته؟! 
ناصر: هي تلاقيت وياه كم مره شفيه؟!.. 
يوسف: يا امس يخطب اختك منى...!! 
ناصر: شووووووووووووه..؟!!!!!... 
عقدت حياتي ورفعت صوتي..حتى انه بعض الناس والمارين تلفتوا لي باستغراب وفضول..!!.. 
راشد ..اللي كنت دايما احس بالتهديد من اشوفه...يخطب اختي؟!..ليش؟!..كنت متوقع يخطب مهرة او يمكن خاطبنها اساس او شي...دايما كنت احس برابط بينهم...والحين طاح على اختي انا..!!!. 
ناصر: ليش؟!..قلن البنات..!! 
يوسف: شو دراني..عاد هذا اللي صار.. 
ناصر: ليش مايروح يخطب مهرة..!! 
يوسف: همممم...يمكن خطبها ورفضت..!! 
غمضت عيوني متالم... معقوله يكون هالكلام صحيح..!!..معقوله يكن راشد خطبها ورفضت ..يمكن تكون تعقدت بسبب اللي سويته فيها...!!!.. 
يتني فعلا رغبة باني اقعد عالرصيف الحين... 
ناصر: وليش ماخبرتوني؟!..والا انا مب اخوها وماتبون تاخذون رايي..؟! 
يوسف: امايه قالت بتخبرك ..قلت لها خليه انا بقوله بطريقتي...لاني كنت ابا انبهك لمهرة... 
ناصر: شفيها مهرة شفيها..!!!.. 
يوسف: مافيها شي...بس اذا صارت هالخطبه بتكون قرابة بين العايلتين...وهالشي يشمل مهرة...ماتبا تخبرني شو بينك وبين هالبنت.؟!!... 
اخبره بشوو والا بشو؟!.. 
باني تحرشت بها؟!..وعقدت عليها حياتها..!!.. 
ناصر: مابيني وبينها شي... 
يوسف: اسمحلي ياخويه ماقصد ..بس تراك جذاب... 
ناصر: قلت لك مابيني وبينها شي.. 
يوسف: قول ماريد اقولك بس لا تجذب.. 
ناصر: اوكي ماريد اقولك... 
يوسف: ناصر دخيلك خبرني شو تعنيلك هالبنت...شو صاير بينك وبينها...ليش اغمى عليها جدامنا جذي..!! 
تنهدت بعذاب ماريد اتذكر الي صار... ماريد اتذكر شكل مهرة وهي تطيح جدامي..وانا واقف مب قادر عالاقل اني اسندها...!!.. 
ماريد اتذكر اني انحرمت من اقل شي اقدر اسويه عشانها...!!..وتميت واقف مكاني اتفرج عليها وهي طايحه عالارض...في الشمس..بشكل مؤلم جدا..! 
ناصر: ماقدر يوسف..لا تذكرني دخيلك... 
يوسف: هممم...اوكي.. بس ابا اعرف رايك بهالخطبه... 
ناصر: مادري.. انا ماشفت منه شي عيب لكن معرفتي به سطحية جدا..ابا ارفض لاسباب شخصية...لكني اخاف اظلم اختي واقطع نصيبها..عشان جي ما بدخل في السالفه هذي انتوا اسالوا عنه وتشاوروا...وخبروني شو تقررون...! 
يوسف: مايصير ياناصر انته اخوها مثلنا... 
ناصر: بس ولا واحد منكم متورط مثلي... انتوا ماصار وياكم أي شي بياثر على قراركم اما انا بلى... 
يوسف: همم... يعني اقولهم رايك من راينا..؟! 
ناصر: هي... والله يجدم اللي فيه الخير لمنى... 
يوسف: على خير..خلاص بخليك..وانته لا اتم تهويس بالسالفه عن تحس عليك الحرمه..!! 
ناصر: بحاول ولو انه مستحيل... 
يوسف: الله يعينك..ليتك بس تخبرني قسم بالله بياكلني الفضول... 
ناصر: لو الموضوع يخصني بروحي جان خبرتك ولا غبيت عليك... لكنه يخص مهرة بعد وماقدر اتكلم عنها وياك...او مع أي شخص كان... 
يوسف: لهالدرجه الموضوع صعب... 
ناصر: هو صعب..وبيني وبينك مهرة بالنسبه لي شي ماتقدر تتخيله... 
يوسف: اسالك للمره الثانيه..تحبها؟!.. 
ناصر: مب حب يايوسف.... مهرة مثل..مثل الفقاعه... ماقدر المسها...ماقدر اتكلم فحضورها..وماقدر حتى اني اتنفس لا تتلاشى..بس اقدر اني اطالعها...حتى يوم اطالعها ماشوف غير صورتي المعكوسه.. او اشوف الي وراها...شفافه..!!..فهمت؟!.. 
يوسف:...... لا والله مافهمت...! 
هزيت راسي باسى.... 
ناصر: ولا بتفهم يايوسف... خل اللي في الخاطر..في الخاطر.. محد بيفهم علي غير مهرة نفسها...!!.. 
يوسف: بس انته ماحاولت تحصلها عشان تفهم عليك... 
ناصر: لاني اعرف اني مابحصلها...وصولها مستحيل بالنسبه لي...عالعموم خلنا من هالسالفه.. متى بتردون عالعرب! 
يوسف: مادري بابويه...يبانا نتخبر.. 
ناصر: خلني على علم بكل الامور اللي تصير وياكم اوكي..! 
يوسف: فالك طيب...يالله فمان الله.. 
ناصر: فمان الكريم... 
سكرت عن يوسف بايد مرتجفه... 
ليش بعد ماحسيت اني استقريت .. ترجع لحياتي مره ثانيه...!..معقول ربي ينتقم مني؟!..والا مهرة هي اللي يالسه تنتقم مني..!!.. 
بتسببلي رعب فحياتي...رعب اني اشوفها مره ثانيه...وانسى معاها كل شي فحياتي... اهلي..ربعي...زوجتي..وحتى نفسي..!.. 
من اشوفها بنسى حتى اني موجود في الدنيا...!!..صحيح اني انشغلت عن التفكير فيها لاني تزوجت سعاد.. لكني ابدا مانسيتها... دايما كانت مركز افكاري وحيرتي...!! 
تنهدت بتعب...ماقدر اواجه سعاد بهالمزاج... رجعت المبنى وركبت سيارتي...وتوجهت للبحر... 
يلست هناك افكر واهويس لين الساعه عشر تقريبا...كنت غالق تيلفوني..ادري بسعاد بتتصلبي...وماقدر اكلمها احين... 
صحيح بينشغل بالها علي...بس شو اسوي ماقدر اكلمها...!!.. 
كيف بتصرف بوجود مهرة فحياتي بصفتها من الاقارب..!!... 
كيف؟!.. 
بعد ثلاث ايام من الاحداث السابقه.. 
--------------------------- 
اليوم: الاربعاء.. 
المكان: بيت سلطان.. 
الوقت: الثالثه ظهرا.. 
-------------------------- 
(يوسف)... 
صبيت لي جاهي وانا مستغرب غياب منى عن الاكل... معقوله بعدها تحاتي سالفه الخطبه..!! حشى مايسوى عليها... 
تذكرت ان امي شاورتها امس..لانه نحن اتفقنا..الريال ماينعاب.. لقطه مثل مايقولون... شحقه نرده..؟!.. بالتالي وبعد ماوافقنا كلنا عليه قلنا لامي تشاور منى في السالفه..بس اكيد امي ماقالتلها كل اللي تعرفه.. بعدين بسير اكلمها... 
طلعت من غرفة الطعام وحصلت جوليتا في الدرب.. 
يوسف: جوليتا انتي زقرتي منى عالغدا.؟! 
جوليتا: منى ودي غادا فوق.. 
يوسف: طلبت غداها فوق؟! 
جوليتا: يس سر... 
يوسف: اوكي... 
تحركت وركبت الدري.. وبحركه حماسية بطلت على منى الباب بقو.. 
يوسف: ليش حضرتج تتغدين بروحــــ......اوبس..!!! 
انصدمت يوم شفت منى منسدحه عالشبريه على بطنها وريولها فوق.. وكنه قاعده عالارض لكن مسنده ايدها عالشبريه عدال منى.. وبينهن اوراق يدرسنها.. 
اما انا قفط ويهي...احمر وازرق..وكل الوان الطيف...!!.. 
شو تسوي كنه هني.؟!..متى يت..؟!!..ماشفتها.. 
اما بالنسبه لكنه انصدمت وعلى طول عدلت شيلتها...فيما يخص منى ماتحركت من مكانها...وفوق هذا هزبتني.. 


منى: هاااااااي شو هذا من متى انته تبطل علي الباب جي....!! 
يوسف: سوري ماكنت ادري ان كنه هني... (ابتسمت بتوتر) شحالج كنووه؟!.. 
ابتسمت كنه لي ... 
كنه: بخير الحمد لله..شحالك انته يوسف؟! 
يوسف: بخير وسهاله...عشان جي طالبات غداكن فوق... 
منى: هي نعم...تغدينا وخلصنا.. 
تقربت منهن اطالع الي في ايدهن.. 
يوسف: شو تسون؟!.. 
منى: نرتب بحث قاعدين... 
سحبت كرسي التواليت وقعدت...مجابل كنه ومنى... 
منى: اشوفك قعدت..!! 
يوسف: هي اباج فسالفه..!! 
منى: آآآه لا...امي رمستني امس بليز لا تبدا انته بعد...!! 
يوسف: شو قالت لج امايه.؟!.. 
كنة: احم..عن اذنكم بروح اقعد عن عمي شوي... 
اطالعت كنه بنظرة سخرية..عاد اونها تبانا نتكلم براحه... 
يوسف: يلسي يلسي وين تبين؟!. عمج رقد.. 
كنه: انزين بسير وبرجع بعد شوي... 
يوسف: يعني اللي بقوله كله بينقل لج بعدين...وفري وقتج ويلسي الاجان مب طايقه القعده وياي... 
رفعت كنه حواجبها متفاجئه ويلست بدون كلام... 
ابتسمت وصديت لمنى... 
يوسف: فكرتي بالموضوع؟!. 
منى: لا.. 
يوسف: ليش؟! 
منى: لاني ماريد افكر.. 
يوسف: لا تظيعين نصيبج...راشد ماينعاب..ريال والنعم ومن عايله محترمه... 
منى: مابظيع نصيبي ان شاء الله لاني بعدني صغيره وفاول شبابي...!! 
يوسف: لا تقفلين مخج يابنت الناس... عطيني سبب واحد للرفض... 
منى: انا مب مستعده يوسف... 
يوسف: ليش..؟!.. كل حد يقول جي في البدايه بس من تنخطبين بتندمجين بسرعه... 
منى: انا مب مثلك اتاقلم بسرعه...!! 
يوسف: ماحاولتي.. امي شو قالت لج عن راشد؟! 
منى: ماخليتها تتكلم عنه اصلا... 
يوسف: عيل انا بخبرج عنه..واباج تكبرين عقلج يامنى ترا السالفه مب لعب... 
تاففت منى.. 
جان تظربها كنه.. 
كنه: بلا دلع..سمعي اخوج شو يبا يقولج .... عيب عليج تتاففين جي... هلج يبون مصلحتج..يزاهم يعني..!! 
منى اطالعت كنه وهي معقده حياتها معصبه...اما انا فابتسمت لكنه بشكر... 
يوسف: شكرا..سمعي منى.. راشد..مثل ماتعرفين عمره خمس وعشرين سنه...يشتغل في الاتصالات..خريج جامعه طبعا... من عايله صغيره ..محد غيره ولدهم يعني بيبزونج اخر بزا... وماحد بينافسج في البيت من حريم خوان ثانيات فاطمني من هالناحيه...عنده خوات ثنتين وحده معرسه وساكنه في دبي واللي اصغر عنه قالولي انها مخطوبه وبتعرس قريب...يعني البيت بيخلى لج..والريال تراه حشيم ومحترم...وماكد حد شاف منه شي شين... بار بوالدينه ويحن عليهم... ومب راعي حركات بنات...لا يدوخ ولا يشرب الحمد لله.. عارف ربه ويدل درب المسيد...اذا بغيتي رايي انا مرتاح له.. وما احس انج بتحصلين احسن منه... انا مابغصبج لكن كل اللي اطلبه منج تفكرين..!! .. 
والتفت لكنه اللي كانت اطالعني من الصبح بنظرات حالمه من دون ماتحس.. وقلت لها بسرعه.. 
يوسف: شو اطالعين....! 
انصدمت كنه وحولت عينها عين بسرعه ... ظحكت انا وظحكت منى بهدوء.. 
منى: هممم... ماقلت لي شو سيئاته...اكيد عنده سيئات مب ملاك ..! 
يوسف: سيئاته الله يسلمج..هممم...والله ماعرفت عنه سيئات هالشي ينعرف بالعشره.. 
منى: ياسلام بتورطوني فيه...!! 
يوسف: اطالعي الجوانب الحلوه اللي فيه بدل ما تدورين جوانب سيئه..!!.. 
تدخلت كنه بحماس.. 
كنه: كيف شكله..؟!!.. 
يوسف: شتبينه انتي كيف شكله.؟!... 
عقدت حياتي لها...احاول اخوفها... لكن منو اخوف هذي كنه..!!. 
كنه: طالع... يعني تبون تيوزونها شين.؟!.. 
يوسف: وشلج انتي اذا حلو والا شين...المفروض هي تتخبر... 
كنه: انا اسال بالنيابه عنها والا شو ابغي فيه يعني..؟!.. 
يوسف:.. ويا هاللسان اللي عليج.... همممم... راشد وسيم.. طوله مناسب.اقصر مني بشوي..يمكن طول ناصر... عريض..مب متين ولا ظعيف وايد يعني جسمه متناسق..لحيته جي مرتبه بس خفيفه شوي.. اسمراني...لكن مب وايد..يميل للبياض اكثر.. اذا وافقت بييبلها صورته تشوفه...من حقها... 
التفتت كنه لمنى بحماس.. شكله راشد نال موافقه كنه....اما منى حاست بوزها متردده.. 
كنه: منى شكله فنان هالراشد....!! 
يوسف: كنوه... 
كنه: هااه؟! 
يوسف: جـــــــب... 
تمت كنه تظحك وادركت غيرتي عليها...واحمر ويهها حيا... 
منى: بفكر.. 
يوسف: فكري..وصلي استخاره... عالاقل من حقه انج تاخذينه بعين الاعتبار وتفكرين مب ترفضين منيه والدرب..!! بدون سبب مقنع..! 
منى: ان شاء الله... 
يوسف: ومتى بتردين علينا؟! 
منى: اوهوو عاد لا تضغطون علي..!! 
يوسف: خلاص خلاص... يالله بخليكن تكملن شغلكن... 
منى: يوسف.. 
يوسف: هااه؟ 
منى: خبرتوا ناصر.؟ 
يوسف: هي وقال رايي من رايكم.. 
منى: بايي هو اليوم؟!. 
يوسف: لا قال انه بايي باجرعنده شغل اليوم... 
منى: اهااا.. 
يوسف: يالله برايكن... 
قمت ورديت الكرسي مكانه...ويوم خطفت عدال الشبرية مسكت المخده الصغيره وفريتها على راس كنه وطلعت... وانا اسمع ظحكتها في اذني... ويتردد صداها فقلبي...!!.


-------------------------------- 
اليوم: الاربعاء.. 
المكان: سيارة سهيل.. 
الوقت: الثالثه والنصف ظهرا.. 
--------------------------------- 
(سهيل)... 

سهيل: ان ماسكتن بوقف وبنزلكن ترا.... 
سكتن شيخه ومهرة بشكل مؤقت... قبل مايبدن يهذربن مره ثانيه... 
انا شو اللي بلاني واقنعت خالوه بانه قوم راشد ايون معانا بوظبي..؟!.. 
لو شال مهرة بروحها مب احسن لي..؟!. 
شيخه بصراحه يوم اتلاقى مع مهرة مادري شو يصير فيها...تهذرب وماتسكت..!! 
المصيبه في اشياء تااااااااااااااااااااافهه..وانا وراشد من الصبح انتفخت روسنا ونحن نسمع خريطهن..!! 
راشد: مايحتاي احين نزلهن.. 
مهرة: هي عاد ماتصدق انته..!!.. 
راشد: تصدقين..من الصبح ادور سبب..!! 
مهرة: ليتني مابدلت ثيابي..كنت شاله لولو وشعرها لاصق فكندورتي.. لو تميت لابستنها جان انته رحت وطي... 
راشد: شفتي شويخ.. لا تحايزين عنها بروحها بنت خالتج عوفه ...عافان الله مادري على منو طالعه..! 
سهيل: راشد بقعدك ورا عندهن...ومهروه لمي ثمج..تحملن نص ساعه لين مانوصل بوظبي بس نص ساعه عيشونا في هدوء...اوف.. 
سكتوا.. 
وحسبت لهم دقيقه بالضبط قبل مايردون يرمسون...وفعلا... 
نطت شويخ تقول لمهرة اونها بصوت واطي.. 
شيخه: ماتخافين لولو تشرد.؟!..منو بيطالع عليها.. 
غمضت عيوني منقهر.. يعل مامن قطوه يارب...تتخبرن عنها كل حين..! 
سهيل: شويييييييييييييييخ....!! 
شيخه: شووووو انزين نسوووولف..! 
سهيل: لا تسولفين.. 
شيخه: ارمس بصوت واطي ما ازعجتك.. 
سهيل: لي يسمعج يقول انا فحجره وانتي فحجره..ترانا الا فسياره وحده حتى لو تتنفسين بسمعج.. 
شيخه: احين ماتباني اتنفس بعد.. 
سهيل: لا.. 
شيخه: اموت يعني.؟!.. 
سكت... الله لا قاله يالسباله... عقب عمر طويل... شفيها هذي تعق رمسات بايخه وماتحاسب...!!.. 
سمعت مهرة تظحك... 
مهرة: هههههههههههههههه سكت...معناته لا لا تموتين..! 
شيخه: متاكده؟...اخافه الا السكوت علامه الرضا يامهرة... 
تحرك راشد بيشغل الاذاعه... اطالعته بنص عين...شو بعد يبايزيد ازعاج السياره..!!..ناقصين نحن؟!.. بروحه عندنا شيخه اف ام....ومهرة اف ام... يكفن وزود..! 
سهيل: حطلهن حديث جان ينطمن ويسكتن... 
راشد: والله فكره زينه... 
شغلنا لهن شريط حديث...سكتن شوي...يسمعن...لكن ماطولن بالسكوت..هالمره بدن يناقشن القضايا اللي يطرحها الحديث.!!!!! 
انا وراشد اطالعنا بعض والظحك فعيوننا... 
حد يحاول يسكت حريم سايرات رحله للسوق مخصوص؟!...من سابع المستحيلات..!! هتلر بنفسه مايروم يسويها..! 
وصلنا بوظبي..ورحنا احد المراكز المعروفه..حسيت بحد يمسك كم ايدي..التفت حصلت مهرة.. 
مهرة: سهيييل.. 
سهيل: شفيج.؟!.. 
مهرة: عطشانه..! 
سهيل: ليش ماقلتي في الدرب الدكاكين مكوده.. 
مهرة: توني عطشت.. 
سهيل: شو تبغين؟! 
مهرة ماي.. 
التفت للبقية.. 
سهيل: حد بعد عطشان...؟!. 
راشد: هي انا عطشان... 
سهيل: خلاص عيل بييبلنا كلنا.. وين بتسيرون انتوا.. 
راشد: بندش هالمحل وانته لا تبطي .. 
سهيل: خلاص اوكي.. 
سرت عند المطاعم وخذت اربع غراش ماي صغيره ورجعت... 
مهرة كان مشوارها بسيط..كانت بس تبا تاخذ قطعه للفستان.. وبتفصلها فوقت ثاني لانه اليوم ماشي وقت... اما شيخه فكانت صعبه شوي..تباتاخذ كذا قطعه لفساتين السهرة على قولتها.. وذوقها صعب..بطلوع الروح تقتنع بقطعه وتاخذها.. 
راشد: هلكتينا تراج..هذا سابع محل ندخله... 
شيخه: انتوا يايبينا مخصوص عشان نتشرى لا تقعدون تذلونا... 
سهيل: بتاكلك بلسانها لا ترمس.. 
راشد: اعرف اعطي طراق سنع والله.. 
مهرة: خيبه كله عندكم بالظرب..خلوا البنت تتشرى براحتها... 
شيخه: والله..!!..سيروا قعدوا انتوا ونحن بنحوط.. 
ظحكت انا بسخرية على الاقتراح... 
سهيل: كل المقّلع هني وتبنا نروح ونخليكن رواحكن.؟!..المهم يالله خلصن ...شوفي شويخ هذي حلوه.. 
شيخه: اععع.... 
ظحكت... والله عادي عندها تفشلني جدامهم...ماترفض بادب.. اععع مره وحده.!!..امحق خطيبه وزوجه مستقبل..!! 
سهيل: مب منج من اللي ينقيلج... 
شيخه: خلني انقي بروحي...مشكور.. من شوي تقولي موتي.. 
سهيل: هههههههههههههههههههههههههه....ماقلت انتي بروحج قلتي... المهم..انا ابا اسير اشتري ساعه..راشد بتقعد وياهن؟! 
راشد: وين بتسير؟! 
سهيل: بسير اشتري ساعه وبرد ..ماظني اطول... 
راشد: وبتخليني ويا هذيلا !! 
قلت لراشد بغياظ.. 
سهيل: هيي..اختار لك قطعه وياهن انته بعد... 
اطالعني راشد بقهر.. 
راشد: عنبو هالويه لك... 
سهيل: ههههههههههههه يالله كيف انته وختك ماتتحملون...يالله بسير انا.. 
راشد: روح... 
طلعت من المحل وسرت لواحد من محلات السيع..وبعد ثلث ساعه اتصلت براشد اشوفهم وين.. 
حصلته ميلسنهم في واحد من المطاعم المفتوحه.. 
ييت عندهم ويلست.. 
سهيل: هاااه اشوفكم يالسين.. 
راشد: واخيرا تعبت شيخه ورحمتنا... 
التفت لشيخه مستفسر.. 
شيخه: خذت اربع قطع..وباقي قطعتين.. 
سهيل: يعني بعدنا بنرد نكمل؟ ياجماعه بياذن المغرب علينا... 
شيخه: لا بنسير..باخذهن من العين... 
سهيل: احين انتي قطعتين باقياتلج بس.! وفي العين بكبرها مابتحصلين هالقطعتين؟!. 
شيخه: بلى بحصل..بس...هني احلى... 
سهيل: بطرانه انتي.. 
راشد: المهم يالله خلونا نسير... 
مهرة: صبروا خلونا نكمل عصيرنا ونرتاح شوي..! 
راشد: كمليه في السياره... 
مهرة: تباني اشل عصير وياي؟!..شو قالولك؟! 
تجاهلها راشد وصد صوبي.. 
راشد: شريت؟!..اشوفها ؟! 
عطيته ساعتي يشوفها... 
راشد: وايد حلوه...مبروووكه.. 
سهيل: الله يبارك فيك.. 


شيخه: اشوف اشوف.. وااااااااو...بكم؟! 
سهيل: شو يخصج انتي بكم...!! 
راشد: بس لا تبدون..خلونا نسير والله ياني صداع من الزحمه والحشره.. 
قمنا كلنا... 
سهيل: مهرة انتي خلصتي؟ اشتريتي.؟!.. 
مهرة: بسم الله عليك اخويه....ناسي انك دافع عن قطعتي...الخضرا..!! 
سهيل: هي صح...نسيت... 
وصلنا السياره.. حطينا الاكياس في الدبه وركبنا..وتوني بشغل السياره الاوبمهرة تنط.. 
مهرة: لحظه لحظه.. وين شنطتي..؟! 
سهيل: وين ذلفتيها..!! 
شيخه: يمكن فواحد من الاكياس.؟!.. 
نزلت مهرة تشوف االاكياس في الدبه..ونزلت انا معاها..فتشنا..وماحصلنا.. 
سهيل: احين شوو؟!.. 
انضم لنا راشد.. 
راشد: حصلتوها؟!.. 
مهرة: لا.. 
راشد: نسيتيها في المطعم يمكن... 
مهرة: يا في المطعم يا في ذاك المحل... اللي انزحم رياييل..تذكره؟!. 
رصص راشد عيونه يحاول يتذكر.. 
راشد: اي واحد.. 
مهرة: هذاااااااااك...اوهووو احين شو بسوي.. 
سهيل: انا ريلي تكسرت منكن مافيني ارد ادخل.. 
راشد: انا بسير اشوفها في المطعم.. 
مهرة: واذاطلعت في المطعم... 
راشد: تعالي انزين شوفيها وين.. 
ترددت مهرة واطالعتني بتوتر... 
سهيل: سيري خلصينا بياذن المغرب.. 
مهرة: انزين.. 
راحت مهرة مع راشد يدورون الشنطه..اما انا فرجعت للسياره... 
شيخه: وين راحوا... 
سهيل: بيدورون شنطه مهرة... 
سكتت شيخه...وسكت انا...ابتسمت.. 
سهيل: هاااه مدام سهيل... واخيرا بروحنا...! 
شيخه: والشيطان ويانا.. 
سهيل: عوذ بالله...يعني لازم تخربين اللحظه.. 
شيخه: ماشي لحظه عشان اخربها.. 
سهيل: الا قولي زايغه... 
شيخه: من الشيطان.. 
سهيل: منّي... 
شيخه: ليش في فرق بينك وبين الشيطان.؟! 
سهيل: هههههههههههههه عنلاتج زاد... اييه شويخ..شريت لج شي.. 
شيخه: والله..؟!!..شووو!! 
مديت ايدي للكيس عدالي..وطلعت منه العلبه الصغيره اللي فيها الساعه اللي خذتها لشويخ...وعطيتها اياها.. 
سهيل: ان شاء الله تعيبج.. 
فتحت شيخه العلبه الصغيره .. 
شيخه: يااااااااااااااااي..وايد حلوه ....سهييل شكرا..ليش عبلت علىعمرك.؟!.. 
سهيل: كيفي.. 
شيخه: هههههههههه مشكوور..وايد حلوه والله... 
استانست يوم شيخه حبت الساعه اللي اخترتها... 
كان خاطري من زمان اهديها شي بس ماعرفت باي طريقه...والحمد لله يت من نفسها... 
سهيل: العفو...

اليوم: الاربعاء.. 
المكان: احد مراكز ابوظبي.. 
الوقت: السابعه مساءا.. 
---------------------------------------- 
(مهرة)... 

دخلت مع راشد المركز مره ثانيه وانامتوتره..في نفس الوقت مستغربه من نفسي.. 
ليش من بعد ماعرفت ان راشد تقدم لبنت ماعرفها..صرت اكثر ارتياحا معاه.؟!.. ما اكرهه مثل قبل..!! 
هل لانه من قبل كان يشكل تهديد لي.؟! كنت خايفه بانه يتقرب مني... وانا كنوع من الحماية الذاتية قمت اكرهه وانفره مني..!!.. 
وبعد ماراح هالتهديد صرت مطمنه اكثر..!! 
امري غريب..! 
عدلت غشوتي ومشيت بسرعه... 
اطالعت راشد بقهر..يتعمد يمشي بسرعه..!! 
مهرة: ايييييه...تباني اتخرطف واطيح وافشلك والا شو؟! 
وقف راشد واطالعني باستغراب.. 
راشد: ليش؟! شو سويتبج بعد الحين..!! 
مهرة: اونك عاد... ماتشوف عمرك تمشي جنه الشيطان يركظ وراك... 
راشد: ترا انتي الشيطان وانتي تركظين وراي.. 
مشيت عنه ولبسته...اما هو مشى عدالي وهو ساكت..وهالمره خطواته كانت ابطأ.. 
راشد: ابا افهم بس ليش ماطيقيني والله مب ماكل حلالج انا..!! 
قلت له ببرود من دون ما التفت له.. 
مهرة: انا ما اكرهك.. 
راشد: قصدج الكره شي بسيط..وشعورج تجاهي اخس من جي.. 
مهرة: هههههههههههههه يمكن..وانته ليش مهتم... 
راشد: لانج بنت خالتي عشان جي اهتم...ماذكر اني غلطت عليج فشي.. 
مهرة: انسى السالفه ... خلنا نبدا من اول.. 
قلت جملتي بتهور... لدرجه ان راشد وقف واطالعني باستغراب واضح.. 
راشد: شو قصدج نبدا من اول.. 
وقفت انا بعد وواجهته.. مرتاحه جزئيا لانه مايقدر يشوف ويهي من الغشاة.. 
مهرة: اقصد اني اسفه على تصرفاتي من قبل كانت لي اسبابي واحين زالت.. انسى وخلنا نبدا من اول.. 
راشد: يعني...يعني انتي ماتكرهيني.؟!.. 
مهرة: لا ما اكرهك راشد..انته ولد خالتي..ماقدر اكرهك.. 
رصص عيونه راشد واطالعني بتشكك..هز صبعه السبابه فويهي وهو يقول.. 
راشد: ماصدقج انتي تحت راسج شي تبين تسوين مقلب فيني اعرفج... 
ومشى عني..وقعدت انا اضحك عليك..مسكين!!..حالته صعبه.. 
راشد: وصلنا... 
وقفنا جدام المطعم المفتوح اللي كنا قاعدين فيه.. 
مهرة: شوف نحن هناك كنا قاعدين...بس رياييل يلسوا مكانا... 
راشد: وقفي انتي هني وانا بروح اسالهم جان شافوا شنطه... 
تميت واقفه مكاني اتلفت...خايفه لا يتحرش فيني حد من هالشباب.. لكن راشد سال ورد بسرعه لي.. 
راشد: ماشافوا شنطه.. يمكن عاملات التنظيف شلنها؟!.. 
مهرة: يمكن.. 


راشد: صبري بسال عند الكاونتر... والا اقولج تعالي لا اتمين واقفه هني.. 
مشيت مع راشد عند الكاونتر..وسال... ونفس الجواب... 
شنطتي مب موجوده هني.. 
مهرة: راشد يمكن في اخر محل دشيناه..!! 
راشد: دخلنا وايد محلات نسيت اي واحد.. 
مهرة: انا اذكره... من هالصوب.. 
مشينا انا وراشد عند المحل الاخير اللي دخلناه... 
مهرة: هذا هو... 
دخلت..وعلى طول رحت عند الهندي اللي يبيع وسالته عن شنطتي.. 
ابتسم.. نزل تحت الطاوله ويابها لي... 
تنهدت بارتياح يوم شفتها... 
مسكتها وحظنتها كانها كنز عزيز.. 
مهرة: ثانكيووو.. 
هز الهندي راسه وقال لي "ولكم"..وبعدها طلعنا انا وراشد من المحل.. 
ويوم كنا ننزل الدري المتحرك.. من دون قصد التفت للجانب الثاني من الدري..اللي كان صاعد.. 
حسيت الدم كله يشرد من ويهي...ارتفعت انفاسي ودقات قلبي زادت... 
هذا هو... هذا الريال.... لابس سفره وعقال لكني اعرفه باي حال.. 
حسيت بالخوف الفظيع... 
ليش كل ما اقرب انساه يطلع لي... مب كافي الكوابيس..!!!.. 
من دون قصد تقربت من راشد وتمسكت في ايده..عمليا..انخشيت وراه.. مع اني اعرف انه مابيقدر يشوفني ولا بيعرفني بسبب غشوتي بس ماريد اشوفه ماريد..!! 
حسيت بايد راشد ترتجف.. التفت لي مستغرب.. في نفس الوقت اللي كنا فيه نتقاطع مع ذاك الريال..هو راكب ونحن نازلين.. 
راشد: شفيج؟!..شو بلاج مهرة؟!.. 
واظن انه بدون حاسيه..مسك ايدي اللي ماسكتنه هو بعد.. 
حسيت بايده البارده...انتفضت..وابتعدت عنه.. انا شو قاعده اسوي؟!... 
اطالعني راشد باستغراب واضح... 
راشد: شفيج؟!.. 
مهرة: لا ماشي..ماشي ..بس...بس كنت خايفه لا اطيح عالدري.. 
راشد: انزين تمسكي عدل.. 
قصده مايباني اتمسك فيه..!!..اوكي اسفين ازعجناك...!..من دون قصد..ماشي يصير معاك من دون قصد يعني؟!... 
ماعليه جان مادخلت عليك قطوتي يوم بتدخل بيتنا...!! 
تمسكت عدل لاني حسيت اني فعلا بطيح..كل شوي التفت وراي اشوف اذا الريال بعده موجود..لكنه ركب وراح في حال سبيله ..مب داري عن الاعصار اللي خلفه وراه...في نفسي..!! 
ليش دايما يطلع فحياتي..!!.. مب كفايه اللي صار..!! 
خلص الدري ومشيت بارتجاف صوب السياره... ركبنا.. وتحركنا لخارج بوظبي..وبعد دقايق وقف سهيل وراشد عشان نصلي المغرب عالطريج... 
وبعدها كملنا طريقنا...ولين مادخلت حجرتي وسكرت على نفسي الباب..كانت ايدي بعدها ترتجف من الموقف...! 
ارتحت شوي على شبريتي وصليت العشا.. حطيت الكيسه اللي فيها قطعه فستاني في الكبت.. عطيت سمجتي اكل..ونزلت تحت... 
مهرة: عمووه ماشفتي لولو..!! 
آمنه: منوو لولو بعد.!!.. 
مهرة: قطوتي لولو... 
آمنه: شفتها في الحوش المغرب.. 
شهقت.. 
مهرة: لا يكون شردت؟! 
آمنه: ابركها من ساعه شعرها يتطاير في كل مكان.. 
مهرة: حرام عليج عموووه...!! 
مشيت عن عمتي وانا متظايقه من كلامها... حرام كله ولا لولو... حبووبه.. طلعت الحوش وقعدت ازقرها..وادورها ورا الشير.. 
ماحد..سرت المطبخ... 
مهرة: كوري..ماشفتي ماي كات؟!.. 
اشرت لي البشكاره صوب الحوش مره ثانيه... 
مهرة: محد في الحوش.. 
كوري: آي دونت نو... 
خليتها ورديت اطلع للحوش... عقب افتكرت بالميلس..يمكن في الميلس...هي تحب تروح هناك دوم.. 
مشيت صوب الميلس وشفت نعلان جدام الباب.. وبعد التدقيق..عرفت نعال مبارك ونعال سيف اخويه...بس عشان اتاكد تميت واقفه عند الباب اتسمع.. سمعت صوت سيف يشاتم ومتحمس..بس ماشي حس لمبارك.. 
مهرة: سييييييييف..!! 
سيف: هااااااااه..!! 
مهرة: حد عندكم غريب..! 
سيف: لا تعالي.. 
تحجبت ودخلت الميلس.. سيف كان يلعب بلاي ستيشن ومندمج فيها..اما مبارك يالس وماسك واير صغير.. يسحبه عالارض وهو مبتسم على شكل لولو وهي تلعب بالخيط وتتبعه... 
ابتسمت... مادري ليش خطر فبالي راشد..وحساسيته من لولو.. 
فرق بين مبارك وراشد ياناس... ظحكت وانا اشوف مبارك يمسك لولو ويرفعها فوق متخبل عليها.. 
مبارك: she is so cuuuuuuuuuuuuute…!! 
مهرة: هههههههه راشد يقول عنها ساحره.... 
مبارك: بالعكس..اجنن..مثل اللي نشوفها في الصور..تسدج عيونها... 
وقد مبارك يهزها مستانس فيها....عقب يلسها في ثبانه وقعد يمسحها...ييت انا وقعدت.. 
مهرة: من متىعندكم لولو..؟! 
سيف: من المغرب وهو حاشرني بها..شليها عنه... 
مهرة: هههههههههه هاتها مبارك بعطيها اكل.. 
مبارك: توني عاطنها جبن... 
مهرة: ههههههههههههههههههههههه والله انك متعبل..لا لولو اكلها غير هاتها... 
حطها مبارك عالارض..ورجعت لولو تتمسح فيه..وبعد ثواني ركبن في ثبانه ويلست مطمئنه... 
شكلها عشقته.... 
مثلي.. 
سبحان الله .. 
مهرة: لولو تعااااااالييييي... 
مبارك: ماتباج... 
مهرة: يالله عاد عطني اياها عن حد اييكم الميلس وانا هني.. 
مسكها مبارك وحطها عالارض.. شليتها انا ورجعت المطبخ... 
وحيطت حقها اكل..لكن الخبيثه من خلصت اكل شردت عني ورجعت الميلس.. 
لاحظان مبارك..! 
--------------------------------- 
اليوم: الاربعاء.. 
المكان: شقة ناصر.. 
الوقت: التاسعه والنصف مساءا.. 
----------------------------------- 
(ناصر)... 

نزلت من سيارتي وفتحت الدبه... طلعت فراش الشبرية اللي خذته من شوي.. هالفراش يكمل الغرفه اللي اثثناها من يومين.. 
صارت عندنا غرفة ضيوف.. شي طيب..!!.. 
ركبت المبنى ودخلت الشقة... 
سعاد كانت تقرا كتاب في الصالة... يوم دخلت رفعت راسها لي وابتسمت.. 
سعاد: رجعت..!!.. لك اهلين وسهلين.. 
ناصر: بالمهلي يام مايد... 
هي نعم..قررت اسمي ولدي (اذا طلع ولد)..مايد..على يدي...مب على مايد ولد عمي.. لانه محمد اخويه سما سلطان علىابويه ..فماحبيت اكرر ... 
اما اذا طلعت بنت.. بسميها حمده على امايه... 
سعاد: شو جايييب معك؟! 
ناصر: يبتلج فراش للشبريه..بس شو فراااااااااش... تعالي وياي براويج.. 
سكرت سعاد الكتاب فرحانه وتبعتني... 
وفعلا الفراش طلع وايد حلو عالشبريه..الحجرة حاليا كامله وجاهزه.. استانسنا فيها انا وسعاد... 
ورجعنا الصاله .. 
ناصر: يالله عاد احين عزمي اهلج عشان يباتون عندنا...ههههههه.. 
سعاد: ليه مابتعزم اهلك انته؟!.. نفسي شوووفن ناصر.. 
حسيت بحرقه فقلبي وبتوتر.. 
ناصر: بيييبلج صورهم ..والا اقولج بييبلج افلام مصورينها..بتشوفينها وبتستانسين... 
سعاد: هلأ هاد اللي ادرت عليه..!! صور وافلام..؟..ليه مابشوفن عالطبيعه مافكرت بهالشي.؟!.. 
استغربت..اول مره سعاد تناقشني بهالموضوع...!! 
ناصر: بصفتج شوو تشوفينهم ياسعاد.؟! 
سعاد: بصفتي مرتك شوو يعني؟!. 
ناصر: سعاد اهلي مايدرون اني متزوج... 
سعاد: ايمتا بدّك تئيلون؟!.. 
ناصر: قريب ان شاء الله.. 
سعاد: ايلتيلي هالكلام من تلات شهور وماصار شي... 
ناصر: سعاد امي واهلي مايتحملون يسمعون خبر مثل هذا...تبيني اذبح امي انتي.؟!..وابويه يتبرا مني.. 
سعاد: لكن ليه تزوجتني؟! 
ناصر: لانج عيبتيني.. 
سعاد: مو كافي اساس للزواج هاد... ناصر انا حامل.. ابنك بدوا ينولد واهلك مو عرفانين فيه؟! 
ناصر: لا ان شاء الله بخبرهم قبل ماتربين... 
تنهدت سعاد.. وهي اطالعني بعيونها الخبيره... 
اما انا فماقدرت اطالع فيها...لاني ادري بنفسي مقصر... 
سعاد: عندي احساس انك مابدك تئيلون ناصر..حتى بعد ما اولد..! 
ناصر: ليش تقولين جذي.. 
سعاد: بعرفك... فتره بسيطه لي عرفتك فيها بس بعرفك ناصر..مارح تئيلون...! 
ناصر: احين انتي اظاربيني على شي ما استوا... اصبري عليه شوي... 
سعاد: لإيمتا..؟!!... بئلك الصراحه لو كنت بعرف اني رح عيش زواج مابيختلف عن زواج السر شي..ماكنت تزوجتك..!! 
انصدمت...التفت لها بسرعه وعيوني اطلع شرار... لكن مع ذلك ماهز شعره من راس سعاد... 
ناصر: هذا كلام تقولينه لي..!! 
سعاد: لكن هيك بدّك تعيشني طول العمر..!!!.. 
ناصر: سعاد..افهمي.. يوم بشوف الوقت مناسب بقولهم.. 
سعاد: وليه ماعم تئيلون هلأ..!! 
ناصر: وين اقولهم...الكل مسلط الاضواء علي يتريوني اعرس..امي من تشوفني كلمتني بهالموضوع... اخويه اللي اصغر مني يترياني انا اعرس بس عشان يخطب بنت عمي ويخلص.. كيف تبيني اقولهم انا معرس وخلاص.. بتنجلط امي..! 
سعاد: ... بسوريا..إلت لبابا انك رجال...وبتعمل اللي براسك... واقنعتوا فيك..وصار اللي صار....هلأ لما رجعنا مابدك تتحمل نتيجة تصرفاتك..!!!.. 
ناصر: شو قصدج من هالكلام.؟!.. 
قالت لي سعاد باندفاع... وقهر.. 
سعاد: لو كنت رجال كفاييي كنت التيلون ما اهتميت لشي... 
ناصر: ســــعـــــــــاااااااد..!!!.. 
ينوني بغت تطلع..!!.. اول مره حد يقولي هالكلمه...انا مب ريال..!!... 
لو مب ريال جان مديت ايدي عليها الحين وظربتها عشان تتادب... 
اطالعتني سعاد كانها تلوومني على كل شي... في خلال ثواني انملت عينها كلها دموع... قامت وراحت لغرفة النوم..وسمعت رقعة الباب...وفوق هذا القفل اللي بالباب..!!! 
تنهدت بغضب ..وقهر... 
محد قالي...حسدت الحرمه..!!..امبوني اتحسبها ماتظارب وعايشه حياتها بسلام طلعت مخبيه وايد فخاطرها والحين انفجرت..!! 
والنتيجه اني ببات في الغرفة اللي جهزتها من يومين... 
محد قالي اجهز الغرفه... 
احين سعاد مابتفج الباب عقابا لي... 
لكنها هي بعد غلطت..المفروض ماتقولي كلام مثل هذا...يجرح أي ريال... 
هي مب فاهمه الظروف... ماقدر اقولهم...اخاف على امي..وابوي... حتى يدوه بتطيح من الصدمه...انا اعرفهم اهلي وايد يكبرون المسائل وبيشوفونها مصيبة من المصايب الكبرى... 
اذا شفتهم نسوا سالفه عرسي...ويئسوا منها...بقولهم... 
مش قبل... 
لاني امي حاطه آمال كبيره علي وانا اتريا هالآمال تتلاشى...وبعدها امي بترضى باي شي حتى بسوريه...وبتتعود عليها وبتتقبلها...وفوق هذا بتحبها..خصوصا انها ام عيالي..!! 
صح كلامي والا انا قاعد اخدع نفسي؟!!.. 
اليوم: الخميس.. 
المكان: غرفة منى. 


الوقت: الحادية عشره صباحا... 
------------------------------ 
(منى).... 

سرت صوب الكمبيوتر وقعدت..شغلته..ودخلت النت ادور كنه... انا بحاجه اني اتكلم معاها ظرووري... 
بس للاسف ماحصلتها... 
وانا ماريد اطلع من الغرفه...اخاف امي تشوفني وتمسكني..وتسالني عن رايي في السالفه..!!.. 
خليت الكمبيوتر شغال وقمت عنه.. قمت اذرع الغرفه ساير ياي.. 
بتخبل.. احس انه حد لازم اييني ويقولي شو اسوي بالضبط...من دون تفكير.. 
ماريد افكر في السالفه... ما اظمن المستقبل...ما اظمن شي..كيف اتخذ قرار..؟!! بيغير حياتي كليا..! 
النجاح بالزواج وتوافق الازواج احس انها ظربه حظ... حد يتوفق فيها وحد لا.. 
شو يعرفني انا اني بكون بين اللي بيتوفقون..!!!!... 
وقفت عند الدريشه ..اطالع حوش بيتنا كاني ماشوفه... 
بالرغم من صلاة الاستخاره.. اللي صليتها امس... 
الا اني ماحس بشي...وفوق هذا خايفه...خايفه لاني احس نفسي بوافق...!!..احس نفسي مجبره باني اوافق... 
ليش؟!.. 
تنهدت بتعب من التفكير .... ماقدرت ارقد امس...واليوم ناشه من الصبح ولين احين ماطلعت... اخاف تشوفني امي..تسالني..واقولها موافقه..!! 
ساعتها بتورط...هل انا فعلا مستعده للالتزام ..!!... 
اووففف بس لو كنت اعرفه جان تسهل علي الموضوع وبقدر اني اعطي قراري بسهوله...بناءا على معرفتي الشخصية به... 
بس انا ماعرف شي عنه...صح اعرف معلومات عامه بس هذا مايعد شي ابدا...انا بحاجه لمعرفه شخصية..!!.. 
تذكرت كلام ابويه امس... 
راشد مب الاول ولا الوحيد اللي يا يخطبني...لكنه الوحيد اللي طلع مناسب... 
البقية اللي يوني ماكانوا مناسبين..عشان جي ماشاوروني فيهم... ولا خبروني عنهم... 
السالفه عند اهلي مثل التحدي... 
وراشد هو الوحيد اللي تاهل للنهائيات... 
ياربي بموت من التفكير..!!.. 
انتبهت لحركه في حوش بيتنا...سياره داخله... ويوسف واقف عند الميلس... 
شهقت..هذي سيارة خالد..!!!!... 
تم قلبي يدق بالقو وانا اشوف طلته المميزه..ينزل من السياره وهو يبتسم...ولابس نظارات..وايه يوسف..تكلموا شوي..عقب رجعوا للسياره وراحوا... 
صابني الحزن... 
ليش ماكان خالد من نصيبي وهو داخل قلبي...ليش كان لوحده غيري..!!!... 
النصيب...!! 
وراشد..؟!..معقوله يكون هو نصيبي؟!.. 
سمعت بذهن شارد صوت الماسنجر يعلن عن دخول شخص من قائمتي...! 
ركظت اشوف منووه..وفرحت يوم شفتها كنه... 
فديت روحها تحس فيني..!! 
كلمتها على طول... 
منى: كنوووووووه... 
كنه: هلا صباح الخير ياويه الخير انتي... 
منى: صباح النور.. 
كنه: شحالج حبي؟! 
منى: بخير شحالج انتي.. 
كنه: الحمد لله....حصلتي الكتاب اللي ظاع؟!..في معلومات نبغيها للبحث..ومب مالنا بعد مال مكتبه زايد ياويلنا ان ظاع... 
منى: مادورته.. 
كنه: ليش؟! 
منى: كنووه انا بتخبل من كثر ماهوويس.. من الجمعه اللي طاف وانا لا ليلي ليل ولا نهاري نهار..بتخبل..!! 
كنة: انا ماقلت لج خلي هالامور يفكرون فيها اهلج وانتي ارتاحي.. 
منى: اهلي موافقين كنووه ويتريووني اقرر...وانا ماعرف شو الاحسن لي ولمصلحتي...! 
كنه: قوم عمي وعيال عمي لو مايدرون ان راشد هذا يناسبج جان ماجدموه لج... وهم ما اظني انهم يبون لج اللعواااز... 
منى: ادري.. بس ورغبتي الشخصية..؟!..ذوقي انا بالناس... 
كنه: كيف بتحكمين عليه وانتي ماتعرفينه....خوانج واهلج يعرفووون الريال ويمدحون فيه... 
منى: ادري ياكنه بس والله ماعرف.. 
كنه: صليتي استخاره؟! 
منى: هي صليت...اقولج احس نفسي ملزمه اني اوافق من كثر ماهم يمدحون فيه... لكن بيني وبينج خايفه بموت من الزياغ...! 
كنه: تبين نصيحتي؟! 
منى: انا من الصبح اترياج عشان اطلب نصيحتج...محد كثرج يفهمني واكيد بتحسين اللي انا احس فيه... 
كنه: فديتج والله اني احس فيج...بس تبين الصدق..لو كنت انا ما اعرف يوسف... وياني هالخطيب الفلته...جان وافقت بعد ماشفت اهلي موافقين ومتشجعين... في النهاية هم اخبر وادرى منج بهالامور.. تراهم يوزوا شما اختج واكيه مستانسه بزواجها ومتوفقه الحمد لله... 
منى: ما اظمن انه حياتي بتكون مثل حياتها... 
كنه: توكلي على الله... في فتره الخطوبه بتعرفينه اكثر.. اكيد انه بيتردد على بيتكم وبيزوركم..وبتشوفينه... وترا في ناس تفهمينهم بمجرد ما انج تشوفين ويووههم... 
منى: انا ماوافقت عشات تستوي فتره خطوبه... 
كنه: بس ان شاء الله بتوافقين وبتستوي فتره خطوبه..وبتشوفين هالراشد... وبتنغرمين فيه، وكولولولوليش.! 
ظحكت غصبن عني من حركات كنه...وتفائلها الكبير... 
منى: ههههههههه خبله..ياريتني متفائله مثلج... 
كنه: متى انا نصحتج بشي وندمتي..؟! 
منى: ابدا.. 
كنه: عيل وافقي منى... والله انا احس انه فنان...واحساسي نادر مايخيب.. 
منى: بتلحقين يوسف.. نفس الكلام قاله لي.. 
كنه: واي فديت هالطاري انا...!! شخباره ؟! 
منى: توه طالع مع خالد.... 
كنه: وانتي شفتي خالد؟! 
منى: هي توني من الدريشه...! 
كنه: عشان جي متنكده ويا هالراس...شوفي..خالد بالنسبه لج ربيع اخوج وبس... وبعدين الريال خاطب ومخلص مافي داعي تفكرين فيه..فاهمه.. 
منى: ان شاء الله عمتي.. 
كنه: هي توج... المهم خبريني شو كان لابس يسوفي..؟! 
قعدت اظحك مره ثانيه على هالخبله... صدق انها تاخذ كل الامور بسهاله...وماعندها هالتعقيدات... 
تنهدت وانا اجاوب كنه ...بوصف شامل ليوسف اليوم...كالعاده.. 
لكن بالي كان بالخطوه اليايه اللي بتخذها... 
ياترى اسمع كلام كنه واوافق.؟!.. 
---------------------------- 
اليوم: الخميس.. 
المكان: شقة ناصر.. 
الوقت: الحادية عشرة والنصف.. 
--------------------------- 
(ناصر)... 

قمت من رقادي متكسر... مب متعود ارقد في شبرية غير شبريتي...!!.. بالاضافه لاني كنت متظايق من حالنا اللي انجلب خلال دقايق...!!..طلعت من الغرفه وانا ادور بعيني سعاد.. اسمع صوت تحركها بالبيت...! 
دخلت غرفة النوم ومنها للحمام..تسبحت وطلعت اتلبس والم شوية ملابس في شنطة صغيره.. 
تسفرت ..وتعطرت..خذت اغراضي وطلعت من الغرفه للمطبخ... 
حصلتها هناك... تجهز اغراض الغدا... 
ناصر: صباح الخير.. 
سعاد: ............ ! 
حست بوزي..متظايق.. تقربت منها وهي عاطتني ظهرها...بستها على راسها.. 
ناصر: بعدج زعلانه مني؟!.. 
سعاد:.......... 
ناصر: ترا حتى انتي كلامج يزعل ...بس انا ماروم ازعل عليج مدة طويله... 
ونفس الشي ساكته ولا ردت علي... 
عنيده..! 
ناصر: سعاد عاااد... لا اتمين جي... 
تاففت سعاد ..مسكت فوطه نشفت فيها ايدها وطلعت من المطبخ... 
لحقتها وانا بعدني مصر عالمحاوله...ولو انها ماتشجع الواحد يراضيها..لابستني..! 
ناصر: سعاد انتي عقلج اكبر من جي... لا تسوين هالحركات كلميني..! 
يلست عالكرسي مال الصاله ومسكت الروموت وقعدت تبدل ...وهي لين الحين ما اطالعتني بنظره.. 
انقهرت... في تاريخي الفاسد كله...ماكد طنشتني بنت ابدا مثل ما سعاد مطنشتني... 
وهالشي يجرح كرامتي وكبريائي... وعقابا لها تخليت عن المحاوله.. 
ناصر: خلاص...كيفج...بس لا تقولين اني ماحاولت...انا بسير العين...شي فخاطرج؟! 
سعاد: ............ 
ناصر: خلاص عيل فمان الله... 
وقفت اترياها ترد علي ... كنت بطلع..بس ماهانت علي..وخّيت عليها وبستها على راسها مره ثانيه...ليتها بس تتخلى عن لعناد...مب زين الزعل لها ...ولا للياهل... 
بس شو اسوي فيها ..بخليها تهدا لين باجر... 
شليت شنطتي وانا اتنهد وطلعت من الشقه... 
في السياره... زحمة الطريج كانت غير شكل اليوم...والاشاير في بوظبي بلا قياس... تمشي خطوتين واشاره...!! 
كنت افكر بخطبه منى... معقول تكون عطت ردها قبل ما انا اوصل؟!.. 
ياترى شو بتقرر..!!.. هلا فعلا بتتقرب العايلتين؟!.. والا بنرجع مثل قبل..! 
من دون حاسيه مديت ايدي وفتحت سدة السياره..وطلعت الدفتر الاصفر... 
بمجرد اني امسكه...ترجع بي الذاكره لورا..واشوفها واقفه جدامي متنقبه.. وانا من التهور لدرجه اني كنت بروح اكلمها اذا وقفت اكثر..!!.. 
ساعتها كنت حاس ان روحي تندفع لها قبلي... 
بس الخوف هو اللي يبعدها عني... 
ابتسمت.. 
لو تدري بمشاعري العنيفة تجاهها جان صدق خافت..!!.. 
حركت سيارتي وطلعت خارج بوظبي... والدفتر الاصفر عالسيت اللي عدالي... 
اطالعته بطرف عيني وابتسمت..عقب ظحكت... 
اتخيلها قاعده عدالي في السياره.... 
تخيلتها حرمتي... وسايرين لاهلي عشان نقضي عندهم اخر الاسبوع..!! وبعدين نرجع للشقه.. 
ارتجفت...بمجرد التفكير انها زوجتي صابتني بروده باطرافي...! 
لو صدق حصلتها...جان حطيتها على عرش عالي...ممنوع حد يمسها... ولا حتى انا..! 
اطالعت ساعتي وبعدها وقفت عدال مسيد قريب... عشان اصلي الظهر.. 
وبعدها استأنفت المسير... 
مسكت تيلفوني واتصلت بامي... 
ام محمد: مرحبا.. 
ناصر: هلا امايه...السلام عليج 
ام محمد: وعليك السلااااام والرحمه ياهلا وغلا ..شحالك فديتك؟! 
ناصر: بخير الغاليه شحالج انتي؟! 
ام محمد: الحمد لله بخير وسهاله..وينك فديتك ماييتنا...! 
ناصر: ياينكم احين في الدرب...عن اتغدون عني... 
ام محمد: ان شاء الله الغالي بنترياك... 
ناصر: شخبارها منى؟! 
ام محمد: والله اختك حالتها حاله..لا تاكل..لا ترقد..لا تكلمنا...ولين احين مانزلت من حجرتها بالعاده تنزل واجابلني... 
ناصر: بعدها ماقررت؟! 
ام محمد: لا والله ياولديه بعدها ماعطتني رد..وانا مستحيه من الجماعه تاخرنا عليهم.... 
ناصر: ماعليه شو عليهم هم ان صبروا شوي؟ جي هذا زواج مب لعبه الواحد يتسرع فيه... 
ام محمد: الله يجدم اللي فيه الخير... 
ناصر: المهم انتي لا تسالين منى عن رايها الا يوم اوصل انا واكلمها... 
ام محمد: ليش فديتك شو صاير؟! 
ناصر: ماشي صاير انا اخوها حرام اعطيها رايي واكلها وانصحها..! 
ام محمد: هيي جان جذي برايك ..تحسبتك تعرف شي مانعرفه... 
ناصر: الي اعرفه كله تعرفونه.. وماشي خطير يعني بس ابا اكلمها قبل ماتتخذ قرارها... 
ام محمد: على خير غناتي.. لاتسرع فديتك... 
ناصر: ولا يهمج..يالله فمان الله.. 
ام محمد: فمان الكريم.. 
سكرت التيلفون وحطيته عالمسند ماله..التفت للدفتر... ابتسمت.. 
ناصر: شفتي يامهرة..!!.. انصح قوم امي بانهم مايستعيلون في العرس..مادري ليش مانصحت عمري يوم خذت سعاد... 
مادري شفيني...لاتلوموني ...تخبّلت...!... 
فعلا تخايلت لي مهرة قاعده وتطنز علي..وعلى هالحال اللي وصلت له..! 
التفت للدفتر معصب شوي.. 
ناصر: كله منج... لو مب خوفج مني جان خذتج بس ادري مافي مجال..! 
سكت شوي..ورديت اقول وانا احرك ايدي اشرح.. 
ناصر: يعني لاتفهمين غلط مب اني ندمان...سعاد فنانه...بس...بس لو خيروني...باخذج انتي..! 
تنهدت...وبعد دقايق شكيت فيها بسلامه عقلي..مسكت الدفتر ورجعته للسده وسكرت عليه وانا اقول.. 
ناصر: انخشي داخل..بتخبلين بي ان تميتي هني...! 

في البيت.. نزلت وماسك الشنطه بايدي...دخلت بيتنا..حزه غدا..وحصلتهم كلهم متيامعيين...كل افراد الاسره الكريمه.. 
حتى منى..! 
ناصر: السلام عليكم ورحمة الله.... 
نشوا كلهم يوم دخلت عليهم...حتى شوابي مع انه المفروض ماينشون... 
سلمت عليهم كلهم...ويلست... 
التفت لمنى وابتسمت لها..وهي ويهها مصبوغ احمر.. 
ناصر: هااااااااااااه منى...!!..شحالج؟! 
منى: بخير.. 
ناصر: قالولي منخشه فحجرتج شياج؟! 
منى: ماشي.. 
ناصر: قومي ودي شنطتي فوق.. 
نشت منى شلت شنطتي وسارت بها فوق...حسيتها ماصدقت تحصل سبب عشان تختفي عن الانظار... 
التفت لشماس اللي خلت حظن امها ويتني تحبي وهي تظحك لي..والظرسين الصغار توهن طالعات... 
ياربي ياغلاة هالبنت.. 
ناصر: هلاا والله وغلا باللي متعني ويايني....تعالي فديتج.. 
مسكتها ويلستها فثباني..بستها...وانا افكر...ليتني يبت ولد اكبر منها جان خذتها لولدي... 
ظحكت على نفسي... من احين افكر بتزويج ولدي؟!.. 
عيل ماتنلام ثرها امي..!! 
خمس وعشرين سنه وهي تخطط بتزويجي.. 
ناصر: احين ابويه شو قررتوا بخصوص راشد؟! 
بو محمد: والله ياناصر الريال ماينعاب..ومناسب..ومن عايله زينه ومحترمه... ليش نرده.؟! 
ناصر: لا يكون ضغطتوا على منى؟! 
ام محمد: وين ظغطنا عليها؟!..صارلها يومين وهي تفكر وبتكمل الثالث بعدها ...محد ظغط عليها ولا شي... 
سكت عنهم.. 
الظاهر انهم متفقين وخالصين... ويتريون كلمه من منى عشان يقربون بالريال...!!.. 
وبالعايله كلها معاه...!! 
آآآآآآآآه الله يستر... 
بعد الغدا.. سرت لمنى في غرفتها.. حصلتها يالسه عالشبريه تكتب في اوراق.. 
سكرت الباب وراي وتقربت منها.. 
ناصر: شو تسوين؟!.. 
منى: اكتب البحث..استريح ناصر... 
يلست عالشبريه مجابلنها..وابتسمت لها بتعاطف.. مقدر الضغط اللي تحس فيه... 
ضغط انا احس فيه من كملت 22 سنه... 
ابتسمت منى ونزلت عينها.. 


منى: انته بعد ياي تكلمني.؟! 
ناصر: ليش انا زد عن محمد ويوسف وابويه وامي..؟! 
رفعت منى صبوعها تعد عليهن.. 
منى: وكنه وميثا وشما بعد اتصلت وعطتني محاضره.. ناقص بس جوليتا تي وترمسني...! 
ناصر: ههههههههههههههههههههه فرحانين فيج... 
هزت منى راسها وقالت.. 
منى: والله مادري..انته شرايك؟!.. 
ناصر: تدرين شو... انتي تحسين بنفسج صغيره عالعرس صح؟! 
منى: صح.. 
ناصر: فكري من الناحية الثانيه...انا كريال.. مستعد اعرس بوحده عمرها 19 سنه يعني اصغر عنج..وبعتبرها كبيره وعاقله وقد المسؤوليه ..مابعتبرها صغيره ابدا... 
قلت هالكلام والتفكير بمهرة مسيطر علي... 
منى: وانته حاط فبالك وحده عمرها 19 سنه؟! 
ناصر: هههههههههههه لا.. بس اقولج بشعور راشد تجاه هالزواج..مابيعتبرج صغيره او ياهل لاتخافين..! 
منى: مب هذا اللي انا خايفه منه...اخافه مايكون مناسب لي.. 
ناصر: قوليلي شي...شو قالولج عنه..راشد يصلي؟! 
منى: هي.. 
ناصر: اخلاقه عاليه..! 
منى: يقولون.. 
ناصر: تبين اثبات على هالكلام؟!.. 
منى: ياريت.. 
ناصر: تذكرين ذاك اليوم يوم وديتج العين مول... 
عقدت منى حياتها.. 
منى: هي.. 
ناصر: تذكرين يوم ركبنا الطابق الثاني وكنا سايرين محل العبايا... يوم زقروني شباب اثنينه...خليتج وسرت..تذكرين؟! 
منى: هي... 
ناصر: واحد منهم كان راشد... والثاني سهيل ولد خالته... يوم كنت اكلمه..كنت الاحظه كل شوي ويطالع وراي كانه يطالعج انتي...ساعتها انقهرت... بس تعرفين شو قالي عقب؟! 
قالت لي منى بدهشة من هالمعلومات اليديده... 
منى: شوو؟! 
ناصر: قال ناصر هذيلا اهلك اللي واقفين هناك؟ قتله هي...قال اسمحلنا ان شغلناك عنهم بس الاحسن تروح لانه الشباب كل شوي يخطفون عدالها ومب زين...!! 
فجت منى حلجها متفاجئه... شكلها ماتوقعت انها صادفت هالراشد فيوم من الايام ولو بطريق غير مباشر..!! 
منى: ماصدق.. 
ابتسمت.. 
ناصر: صدقي..كبر فعيني من يومها..ماتصورت اني بصادف شخص يهتم جي بناس مايعرفهم... يعني لو كنت مصادف واحد ثاني مابيفتكر بيقول هو حر باهله..بس راشد لا..نبهني لج فوقت كنت غافل فيه عنج..لكن هو منتبه.. 
وسكت شوي اخليها تستوعب هالكلام.... 
ناصر: انا مب اني اضغط عليج عشان توافقين..انا عادي عندي ان وافقتي او رفضتي هذي حياتج... بس فكرت انج بحاجه لمعلومات اضافية... وهالموقف بالذات رغم انه صغير ويمكن ماينذكر.. لكني احسه بياثر على قرارج مهما كان... 
رفعت منى عينها لي..ابتسمت شاكره... وبادلتها انا الابتسام... 
ناصر: فكري..محد بيضغط عليج ابدا

قمت عنها.. وطلعت من الغرفه وسكرت الباب وراي... 
----------------------------------------- 


اليوم: الجمعه.. 
المكان: بيت بو راشد.. 
الوقت: السادسه مساءا.. 
---------------------------------------- 
(راشد).... 

اليوم بطوله ماطلعت من البيت... مالي بارظ... ياني سيف ومبارك من شوي..صدعولي راسي وراحوا... 
حالتي مب طبيعية من يوم الاربعاء.... 
من يوم مالصقت فيني مهرة..وغرزت صبوعها في ايدي بقو...معقوله كل هذا عشان كانت بطيح... 
ياريتها كل ماتمشي عدالي اطيح عيل جان جي بتتمسك فيني كاني المنقذ الوحيد لها... 
كلامها..وتصرفاتها كلها مختلفه من ذاك اليوم... 
صارت اكثر انفتاح...صحيح ماتعاملني مثل مبارك ...لكن ماتعاملني مثل قبل بعد..!!.. 
شو صار وخلاها تغير رايها؟؟... 
قالت عندي اسباب واحين راحت... قالت خلنا نبدا من يديد...!! 
شو تقصد بتخبل..!!! 
حاولت اشلها من بالي واناافكر بشي ثاني...تدريجيا حصلت نفسي افكر بالخطيبه المحتمله منى.. 
تاخروا بالرد...اسبوع كامل عنبو.!! 
يمكن رفضوا..!. 
بيني وبينكم..ارتحت لهالفكره لاول مره...من قبل كنت خايف انهم يرفضون احين ابغيهم يرفضون... 
عشان تسمح لي الفرص باني اتقرب من مهرة اكثر وفي النهاية اخطبها مثل ماهو في خاطري من زمان...!!.. 
دامها بدت تعاملني زين..وعقلت...ليش مااعطي علاقتنا هذي فرصه..!!.. 
تميت يالس في الميلس وابدل في هالقنوات ... وتاخذني الافكار وتيبني... 
فجاه قررت اترك كل شي للنصيب... 
اذا وافقوا ترا مصيري اخذ هالبنت...واذا رفضوا... بخطب مهرة .. 
سمعت اذان المغرب ياذن..قمت وبندت التلفزيون وطلعت من البيت وسرت المسيد اصلي... 
وبعد مارجعت من الصلاة دخلت البيت.. كانت امي وشيخه يالسات والابتسامه على ويوههن...! 
اول مادخلت نشت شيخه ولوت عليه شوي وفجتني...استغربت.. 
شيخه: واي فديت اخويه انا... 
ام راشد: هههههههههههه قومي عنه خليه يقعد ..من وصل نشبتي فحلجه عنبو..!! 
شيخه: مستانسه.. 
راشد: شفيكم...؟!..شو مستوي امايه؟! 
ام راشد: مبرووك غناتي... 
تنهدت...وعرفت سلف شو تبغي تقولي... شعور غريب..حسيت اني زعلان..منحبط... 
راشد: ردوا عليكم؟! 
ام راشد: هي قبل الصلاة..البنت واهلها وافقوا والحمد لله... 
اغتصبت ابتسامه ... طلعت جافه ومب من الخاطر.. 
ييت ويلست اخذ التفاصيل... 
شيخه: شفيك مب مستانس.. 
راشد: مب اني مب مستانس..بس... وايد تاخروا لين ماردوا علينا..! 
ام راشد: من حقهم فديتك يتخبرون عنك وينشدون.. واحيانا هالامور تاخذ اكثر من اسبوع... 
راشد: يالله على خير.. 
تبخر الامل اللي تكون من يومين..خلال ثواني بسيطه... 
مافي امل لي مع مهرة.. مع اني استلطفها..تعجبني..والوحيده اللي اطلع اسوأ اطباعي...!!.. لكن هذا النصيب وانكتب... 
صار لازم امحي اسم مهرة واحط بداله منى... 
منى..!!.. لفظة غريب على لساني...!!!.. 
شيخه: والله انه مب طبيعي ولدج...راشد شفيك ماتبغيها؟! 
راشد: شو عرفني انا بها عشان ابغيها والا لا... 
شيخه: عيل تفائل ويا هالويه ليش جي..!! 
راشد:هههههههه خلاص بس يبالي فتره اتعود... المهم امايه متى بنخطب رسمي؟! 
ام راشد: بومحمد عازمنكم الخميس الياي عالعشا...منها خطبه رسمية..ومنها تعارف للعايله.. بتسير انته وابوك وعيال خالتك وخلفان...وان شاء الله كل شي بيعدي على خير.. 
راشد: على خير...خبرتوا ابويه؟ 
ام راشد: يوم بايي بنخبره...!! 
هزيت راسي بالموافقه...وقمت عنهم وسرت فوق حجرتي.. 
كنت ببدل ثيابي وبطلع اغير جو....لكني يلست عالشبريه افكر وماتحركت .... 
خلاص خطبت...لحقت سهيل.. 
بس سهيل خذ وحده طالما تمناها... 
انا خذت وحده ماعرفها!!.. 
سمعت دق عالباب... 
راشد: تفضل.. 
دخلت شيخه وهي اطالعني بفضول..يلست عدالي عالشبريه.. 
شيخه: راشد.. 
راشد: هاااه.. 
شيخه: انته ماتباها هالبنت؟! 
راشد: رديتي تساليني..! 
شيخه: راشد اشوفك مول مب متشجع لها... 
راشد: مب هذي هي السالفه.. 
شيخه: عيل شو هي السالفه؟!.. 
راشد: كنت حاط فبالي انهم بيرفضون... 
شيخه: انته كنت تباهم يرفضون؟!.. 
سكت.. مادري شو شافت على ويهي وفهمته باني فعلا كنت اباهم يرفضون... 
شيخه: راشد..تخبلت انته...انا اول مره اشوف واحد يروح يخطب عشان الناس ترفضه..!! 
راشد: انا كنت اباهم يوافقون قبل...بس بعد ..بعد ماردينا من بوظبي اول امس..!! مادري.. 
شيخه: راشد..انته تفكر بمهرة صح؟! 
رفعت نظري لها..وسكت... 
ابتسمت شيخه بتسامح... 


شيخه: راشد... مهرة عمرها مابتفكر فيك كزوج..مهرة ماتصلح لك.. 
راشد: ليش يعني... 
شيخه: ماقدر اقولك ليش..بس انا اعرف مهرة زين... مهرة تكره الرياييل... 
راشد: بس هي قالت لي يوم الاربعاء يوم دخلنا المركز ندور الشنطه...قالت انا ما اكرهك وخلنا نبدا من يديد... 
هزت شيخه راسها وهي مبتسمه.. 
شيخه: هذا لاني خبرتها انك بتخطب غيرها وماتفكر فيها كبنت بتتزوجها...!! 
عقدت حياتي متفاجئ...هالكلام يغير اللي كنت افكر فيه 180 درجه... احين مهرة صارت تعاملني زين بس لاني خطبت؟!... 
راشد: شو تقولين انتي.؟! 
شيخه: اقولك الصدق عشان ما تم حاط امل عليها..رغم حبي لمهرة..ورغم اني كنت اتمنى انها تكون لك..بس والله مابتسعدك.. مهرة ماتصلح لك.. 
تميت ساكت...مب عارف بشو افكر... 
كيف خدعت نفسي بهالطريقه...؟!.. عنبوا ماصدقت اشوف منها معامله زين الا وفكرت فيها من اول ويديد..!!!.. متى بتوب يعني..؟!.. 
انقهرت من نفسي اكثر من اي شي ثاني... 
خليت شيخه في الحجره بروحها وطلعت من البيت بكبره... ظايج صدري ومب عارف شو اسوي.. 
------------------------------------- 
اليوم: السبت.. 
المكان: بيت خلفان.. 
الوقت: الرابعه مساءا.. 
------------------------------------ 
(مبارك)... 

وقفت سيارتي عدال بيت بو حمد.. نزلت من السياره وانااشوف سياره سهيل داخله البيت.. دخلت وراها .. وشفت يوقف السياره وتنزل منها مهرة..ويرجع هو يريوس ويطلع من البيت بعد ماسلم علي عالماشي بدون ماينزل من السياره... 
التفت لمهرة اللي كانت بنقابها كالمعتاد... 
مبارك: شحالج زورو.؟! 
مهرة: ويا هالويه..!! 
نقعت من الظحك...شكل مهرة وهي متنقبه..اطالعني بعيون معصبه..ومب مبين غير هالعيون..وصوت الشتيمه.. يعني شي ينقع من الظحك بصراحه... 
مهرة: ظحكت بلا ظروووس..شحال خالي؟! 
مشيت عدالها وانا الاحظ فرق الطول بيني وبينها...!! 
مسكينه ضئيله..!! 
مبارك: في المستشفى..!! 
شهقت مهرة.. 
مهرة: شفيه؟! 
رفعت حاجب واحد ونزلت الثاني مستغرب... 
قلت لها ببرود.. 
مبارك: working…!! 
مهرة: اوووف.روعتني.. 
مدت ايدها وعقت النقاب.. وتحجبت... 
مبارك: احم احم..سويلي درب... 
مهرة: لحظه.. 
دخلت مهرة البيت وبد ثواني طلعت تاشر لي... 


مهرة: ساير عند سيفوو.؟!.. 
مبارك: هي نعم...قال لي تعال مادري شو يبغيني..! 
مهرة: بليز قول له يدرس شوي ماشي باقي غير شهر عن امتحاناته مال المنتصف.. 
مبارك: ولا يهمج...برص عليه رصصصصصصصه... 
تاثرت باهتمام مهرة باخوها...بصراحه هي تتصرف على اساس انهاامه ومسؤوله عنه..بينماهو مهمل ومب مفتكر ذاك الزود...!! 
ركبنا الدري مع بعض ونحن نسولف عن اشياء تافهه... وبعدها افترقنا يوم وصلنا للغرف.. 
دخلت هي غرفتها وانا غرفة سيف... 
لكني ماتعديت عتبة الباب من صدمتي من اللي شفته..!! 
مبارك: منو اللي مسوي جي..؟! 
قام سيف عن الشبرية متظايج.. وهو يطالع العود المكسور عالارض..بشكل عنيف... 
سيف: منو غيره..ابويه اكيد... 
سكرت الباب وراي .. 
مبارك: ابوك شدراه..! 
سيف: شكله كان يفتش بشكل دوري على غرفنا..ومب غافل عنا مثل ماكنت اتصور..!!.. انا مايبت العود غرفتي الا من فتره بسيطه ونادر ما اخليه يبات هني..!! ويوم تجرأت وخليته شوف شو صار..!! 
مبارك: ماكلمت ابوك؟ 
هز سيف راسه بالنفي.. 
سيف: ييت من المدرسه شوي متاخر وكان ابويه راقد ساعتها.. وماطلعت لين احين... 
مبارك: ظنك شو بيسوي؟! 
سيف: بينازعني...بيظربني... عادي عنده ابويه بيسوي اي شي المهم يعاقبني...يعتمد على مدى عصبيته وظيجته..! 
توترت...حسيت بمشكله يايه بالدرب... 
مبارك: this is not good 
ابتسم سيف بسخرية كانه مب مهتم باللي يصيرله كثر ماهو هامنه العود الغالي اللي فقده... 
وبعد نص ساعه من مواساة سيف.. ياني اتصال من ابويه يطلب مني اروح له المستشفى لانه سيارته اختربت وهو مضطر يطلع مشوار...ويبا سيارتي.. 
طلعت من غرفة سيف..ابتسمت يوم شفت لولو تركظ ..ومهرة تركظ وراها... 
مهرة: لوولووو...!! 
وقفت مهرة يوم شافتني واقف..اما انا فابتسمت وانا اطالع لولو تتمسح في ريلي... نزلت وشليتها بين ايديه وقعدت احججها عند اذنيها وهي تخرخر مستانسه... 
اطالعتني مهرة بقهر واضح .. 
مهرة: ليش تحبك ماتحبني انا؟!..دوم تشرد عني الخايسه..!!.. 
ظحكت.. 
مبارك: خليني اعطيج دروس عن القطاو...اولا... القطوة الانثى تحب تقعد عن الرياييل...والقطو الذكر يحب يقعد عن الحريم...ماكنتي تدرين بهالشي؟! هذي حقيقه علمية بس غير مسجله ههههههاي.. 
مهرة: احلف..!! 
مبارك: والله..لو كنتي تعرفين للقطاو كفاية جان لاحظتي عليهن.. الاناث يحبن الرياييل والعكس بالعكس..نفس الشي القرود...الدرس الثاني...هو انج دوم تربعين وراها ..والقطاو مايحبن حد يربع وراهن ...يتغلن عليج ويشردن.. جربي انتي تجاهليها..تلقينها بروحها تيج تطلب منج حنان واهتمام... 
ابتسمت مهرة معجبه بهالمعلومات.. 
مهرة: ماشاء الله عليك شدراك؟!.. كانت عندك قطوه؟! 
مبارك: قطوه وجلب..ودوم يتظاربون.. في النهاية جلبي مات...وقطوتي عطيتها بنت يارتنا الصغيره تربيها... 
مهرة: اهااااااااا.... زادنك تعرف لهن عدل... بس مسكين شو اللي ذبحه الجلب؟! 
نزلت لولو عالارض.. 
مبارك: كبير في السن.. عندي من انا صغير..المهم انا بسير ابويه طالبني...نزلي سويلي درب... 
مهرة: هههههه اوكي..تعالي لولو.. 
قعدت تزقرها وهي تمشي جدامي...والقطوه تبعتنا... ظحكت وانا احس ان لولو تتبعني انا ماتتبع مهرة...لكن مهرة مستانسه تتحسب لولو تتبعها هي..!!

ــــــــــــــــــــــــــــــــــــــــــــــــــ ـــــــ

نهاية الجزء الثالث والثلاثون 


الجزء الرابع والثلاثين.. 
--------------------------- 
اليوم: السبت.. 
المكان: شقة ناصر... 
الوقت: الرابعه والنصف مساءا.. 
--------------------------- 
(ناصر).... 

عقدت حياتي وانا راقد..كنت اسمع وبشكل مزعج صوت منبه..!!!...لاول مره من عرست اسمع صوت منبه..!.. 
بطلت عيوني ادور مصدر هالازعاج عشان اكسره... ومنو حطه لي هالوقح...!!.. ماداني المنبهات... 
التفت ليساري حصلت المنبه عالطاوله..مديت ايدي وبندته.. وقبل ما اسحب ايدي حصلت ورقة صغيره مساندة عالمنبه... 
استغربت..شليتها وفتحتها.. 

" صلاة العصر..".. 

حست بوزي متظايج..سعادووه محد غيرها...بعدها زعلانه علي... ولا وعتني لا لصلاة الفير ولا للدوام..زين اني بروحي نشيت يوم سمعت صوتها قايمه...وصلاة الظهر تراني في الدوام... 
بغيت اراضيها امس.. لكنها ماتعطيني مجال مب مسوتلي سالفه... وانا ماداني ارمس حد مايطالع فويهي.. !!..او مايخليلي مجال ومايعطيني كامل انتباهه..!! 
وهالشي خلاني اطنشها بزعلها... 
بس عاد لين متى؟!..الزعل اكثر عن ثلاث ايام مب زيييين..!!! 
فريت الورقه وقمت دخلت الحمام..توضيت..لبست ملابسي وشليت اغراضي وطلعت من الغرفه.. 
التفاته بسيطه مني عرفت ان سعاد في غرفة الغسيل جنها قاعدة تكوي الملابس...! 
خليتها وطلعت برا الشقه للمسيد... 
ويوم رجعت..حصلتها مازالت فمكانها تكوي..تساندت عالباب اطالعها بحيره.. 
شو اسوي فيها هذي؟!.. اما هي...ولا كاني موجود...! 
ناصر: سعاد... اذا كنتي الحرمه السنعة اللي انا تزوجتها..بتكبرين عقلج وبتين الصالة عشان نتفاهم... 
وبهالجملة خليتها ورحت للصالة...فريت سفرتي على واحد من الكراسي ويلست اترياها تي... 
كنت شاك بانها بطنشني كالمعتاد... 
لكن الظاهر انها كبرت عقلها فعلا ولحقتني للصالة... 
يلست على كرسي منفرد واطالع الارض بنظرات حزينه.. 
كسرت خاطري... ادري انه الغلط مني انا... خيبت ظنها واملها بهالزواج... ماكملنا ثلاث شهور الا وهي تعيسه..!!!.. 
قمت من مكاني ويلست عدالها...مسكت ايدها بايديني الثنتين عشان ماتسحب ايدها مني... 
مابخليها هالمره الا وهي راضيه..!!.. 
ناصر: اطالعيني سعاد... انا مب شين لهالدرجه...!!.. 
النكته ماحصلت صدى...!!..تنهدت... 
حاولت مره ثانيه.. 
ناصر: سعاد..مب انتي حرمتي؟..ماتبين مصلحتي ومصلحتج ومصلحة اهلي ..وولدنا..!!! 
رفعت سعاد نظرها لي بنظرة عتاب...كانها تقولي اكيد اني ابا هالشي كله..! 
كملت.. 
ناصر: كيف تفكرين اني ماريد اعيش حياة طبيعية معاج...كيف تفكرين اني ماريد اخبر اهلي لاني ابا احتفظ فيج كزوجه بالسر..!!..يعني انا ماريد ولدي يعيش بين اهله وعمامه ويدوده..!!.. انا فخور فيج والله ولا تفكرين للحظة عكس هالكلام... انا بس اطلب منج شوية وقت..!! 
سعاد: صارلنا تلات شهور ناصر..!!.. 
ناصر: ادري... انا بخبرهم والله...عاجلا ام آجلا بقولهم... بس مش الحين..اذا قلت لامي والا ابويه الحين هالخبر... امي بتنجلط وابويه بيموت قهر...لا سمح الله يعني... بس كلهم عيونهم مسلطه علي حاليا... وحاطين فيني كبير الامل...!!.. 
سعاد: وشو اللي راح يتغير طيب؟!... 
ناصر: انا بس اترياهم يفقدون الامل مني باني اعرس..تدريجيا بيلتفتون ليوسف اخويه وبيخطبون له وبيفرحون فيه... لين مايفقدون الامل..ساعتها بيتقبلون أي شي اقوله المهم اني في النهاية استقر... لكن مش وهم حاطين امل.. والله اني مابالغ لكن اادري انه الخبر بيكون وقع الصاعقه عليهم... 

سكتت سعاد وحسيت انها مب مقتنعه.... 
ناصر: تذكرين يوم يانا يوسف ذاك اليوم؟ 
سعاد: أي.. 
ناصر: تدرين شو كان يبغيني؟ قبلها بكم يوم راحت امي من دون موافقتي بيت عمي ناويه تخطب لي البنت اللي طالما تمنتها لي.. .. وربج ستر وطلعت البنت مخطوبه من ايام... قامت يوم رجعت البيت خطرت في بالها تيوزني بنت عمي الثانيه اللي كانت تتمناها من قبل ليوسف... ويوسف يباها ... تخيلي ..يعني لهالدرجه ..كانت بتحرم ولدها الثاني من سعادته بس عشان تيوزني انا.... 
عضت سعاد على شفايفها متاثره بالسالفه..حسيتها تفكر بيوسف وكاسر خاطرها لانها على قولتها.." استلطفته"... 
سعاد: وشو صار؟ 
ناصر: يوسف يا تراه هني وخبرني..وظربني مثل ماتدرين..والخلاصه رحت وكلمت امايه واقنعتها تشل الفكره هاي من بالها عشان يوسف...!...وعدت علي خير... لكن صدقيني.. انا متاكد انها بتبدا من اول ويديد اول ماتحصل بنت تدخل مزاجها... لكن انا واقف فحلجها مابخليها تكمل مشاريعها.. 
وابتسمت لها...عشان اطمنها وما اخوفها من مشاريع امي الاجرامية...! 
وابتسمت هي بعد.. فرحت بشوفه هالابتسامه اللي كانت ماتفارقها...حرمتني منها ثلاث ايام تقريبا... 
سعاد: يعني ماراح تتزوج غيري؟!.. 
ظحكت بصوت عالي... وسعاد اطالعني بعين معجبه... وبعدها قلت بصوت واطي... 
ناصر: مستحيل... انتي مدام ناصر ومحد غيرج... 
ظحكت سعاد بعد تعبيرا عن رضاها... حطت ايديها حوالي كتوفي... 
سعاد: لك يؤبرني شو وسيم...! 
حظنتني سعاد بشكل ماسوته من زمان... استانست... 
حسستني بانه المياه رجعت لمجاريها...! 
واخيرا... 
--------------------------- 
اليوم: السبت... 
المكان: غرفة سيف.. 
الوقت: الخامسة عصرا.. 
--------------------------- 
(سيف)... 

تنهدت باسف عالعود المكسور جدامي..اللي لين الحين ما تجرأت اني اقوم واجمع بقاياه...خفت اني اذا لمسته انفجر من غيظي وقهري... 
حتى الصلاة صليت بعيد عنه وفي الغرفه ماطلعت للمسيد... 
ليش ابويه يسوي جي.؟!..شوفيها يعني اذا كنت ادق واغني؟؟..هوايه لا غير... 
ماكفرت انا... 
ولا لحقت الشباب باللي يسوونه من اشياء محرمه كبيره... 
انا بس غنيت...شو فيها؟!..صوتي حلو واتمتع به...!!! 
تاففت..واستجمعت شجاعتي وقمت عشان اجمع بقايا العود...لكني ماوصلت نص الطريج الا واسمع دق عالباب... 
رحت صوبه وفتحته....كانت مهرة.. وعلى ويهها ملامح القلق... 
سيف: شفيج؟ 
مهرة: انته شفيك..؟!..ماطلعت من غرفتك اليوم... 
سيف: تعبان شويه.. 
مهرة: انزين...همم...ابويه يباك في الميلس...!! 
سكت انا...ومهرة اطالع فويهي بخوف... 
مهرة: سيف شو مسوي؟!.. 
سيف: ماسويت شي..في نظري انا..بس ابويه درا اني اغني... وكسر العود... 
فتحت الباب عشان تشوف العود المكسور..شهقت مهرة بخوف.. 
مهرة: ليش دخلت العود البيت قلت لي مابدخله البيت انته... 
سيف: اضطريت اني اييبه...!!.. 
مهرة: سيف اخافه يظربك... 
سيف: خليه يظرب لين بسّه...صراحه ابويه مادري كيف يفكر.. 
مهرة: ياويلي...بقول له سيف طلع.. 
عطتني ظهرها ومشت عشان ادبر لي حجه عشان ناخر العقاب..لكن.. 
سيف: تعالي...شو اتحسبيني زايغ..!!.. اذا على سالفه الظرب برايه يظرب...اظني مابحس بظربه لانه شويبه الحين مايروم يظرب قو... 
ابتسمت عشان شوي اطمن مهرة...لكنها برطمت زياده... على حالتي انا لاني اكابر وبروح اواجه ابوي والظرب المتوقع... وبعد لانه ابويه صار شيبه ومايروم يظرب قو...!!. 
لين متى هالبنت بتم رقيقة المشاعر جي...عيزت وانا احاول اخليها اقوى...ماشي فايده بسرعه تتاثر...!! 
سيف: لا تهتمين...ماظني بيسويبي شي..لانه فج غيظه بالعود وخلاص... 
مهرة: بسير وياك... 
سيف: لا...وقفي عند الباب تسمعي بس لا ادشين... 
مشيت جدامها ساير صوب الدري عشان انزل واروح للميلس..وين كان ابويه يترياني... لكن مهرة رجعت تلحقني وقالت بخوف.. 
مهرة: لا تلاسنه سيف بليز...أي شي يقوله لك قوله ان شاء الله انزين... لا اتعصب به زياده ترا ابويه مايتفاهم.... 
سيف: لا تخافين مهرووووه... 
مع ذلك قعدت تقرقر على راسي لين ماوصلت الميلس.. وقفت هي عند الباب ..اما انا فدخلت... 
شفت ابويه يالس تحت عالارض ومتساند عالكرسي وراه... التفت لي...بنظره حااره... 
بصراحه ماقدرت اطالع فيه ونزلت عيوني.. 
سيف: السلام عليكم... 
تقربت منه..عشان اوايهه..واستغربت انه وقف لي ووايهني.. بالعاده ابويه عادي يخليني اوخي عليه... 
استغربت الصراحه وماعرفت كيف افسر هالشي... 
سيف: شو امسيت ابويه..؟!.. 
يلست معاه عالارض..وقلبي يدق دق...ماكد صارت مواجهه بيني وبين ابويه غير مره يوم انطردت من المدرسه في ثالث اعدادي...كنت متظارب مع الاولاد..وفصلونا لثلاث ايام...ماظربني يومها لكنه سمعني كلام سم... ومن يومها وانا اخاف ادخل فمشاكل...لاني مثل ابويه ما اسيطر على اعصابي... وهالسنه ماسك عمري بالقو عن حركات منصور وفارس اللي دايما يتحرشون فيني...بس عشان ما اخيب ظن ابويه فيني ...وعشان ما اسمع كلام ثاني يسم البدن منه... 
لكني على وشك اني اسمع حاليا... 
بو حمد: الحمد لله... 
سيف: قالولي تباني...!.. خير؟ 
بو حمد: انته تعرف زين شو الموضوع... 
سكت..ومارديت عليه...حتى ما اطالعت فويهه.. الزولية كانت بالنسبه لي مكان آمن حاليا اني اطالع فيه...بعيد عن عيون ابويه... 
بو حمد: يمكن اني قصرت بتربيتك ياسيف.. من بعد وفاة امك الله يرحمها...لكني ابدا ابدا ماتوقعت انك بتطلع غير خوانك.. نسيت انه المتابعه والارشاد ظروري..وان النشأة في عايلة محافظه مايعني بالضروره انك تطلع مثل خوانك بالفطره.... خوانك انا ربيتهم مع امك بكل حرص... لكني اعترف اني قصرت فيك... 
سكت.. حسيت بحزن انه فكر بهالطريقه...بس لاني غنيت يعتبره تقصير بالتربية..!!.. اوكي انا ادري ان اهلي مقصرين بتربيتي لكني ماسويت ذاك الشي الجايد يعني..!! 
ماقلت شي لاني حسيت انه في خاطره رمسه ثانيه... 
وفعلا... 
بو حمد: اقولك شي.. ليش انا ما اباك تغني.... لاني انا كنت اغني فشبابي... وادق عود وكل شي مثلك جي.. كنت اعتبره هوايه لكن اعجاب الجماعه زاد فيني ...كنت احس انهم مايصبرون عني في أي تجمع او عزيمه لازم انا موجود...ومايصير غنا بدون وجودي..لكن يوم سرت اخطب امك..حتى ماخذوا خطبتي لها بعين الاعتبار.. قالوا عني لااااه هذا صايع يغني ويطقطق...اتظايقت وايد يومها ...ودرت الغنا..والتحقت بالجيش...وبعد ثلاث سنين اقتنعوا باني ريال والنعم بسبب انجازاتي...خطبت امك مره ثانيه وهالمره وافقوا.. لا تحط فبالك ياسيف ان نظررة الناس تغيرت...ماتغير شي بين اول والحين..لكن الفرق انهم صاروا اكثر... واللي يشجعون على هالشي اكثر عن قبل...لكن مازالوا الناس ينقدون على الريال اللي يسوي اشياء تقلل من رجولته... وانا ماباك تعيش نفس الظروف..ماريد ولدي يوم يسير يخطب عند الناس يفكرون بطلبه مرتين ويترددون...شوف ماشاء الله حمد...شوف سهيل... من يخطبون يتوفقون ماشاء الله لانهم رياييل... انا ماقول انك مب ريال لكنك بحاجة لشوية نصح...وارشاد...حتى لو كان متاخر... 


بعد كلام ابويه شي كلام..؟!... سكت... ماعرفت بشو ارد عليه... اقول له مثلا انه كان تسلية لا غير...؟!.. لا ماكان تسلية... كنت افكر جديا بالغنا... 
بو حمد: انا ماقولك لا تغني... غن بين خوانك..ربعك...لكن لا تحطه فبالك كمستقبل لك او كمهنه...ولا تخلي الناس كلها تعرف انك تغني وادق...لا تحط فبالك اني ماعرف وين تروح وشو الحفلات اللي تسوونها ومنو الناس اللي يحظروونها... انا اعرف لكن بغيتك ترتد من نفسك...لكني شفتك تكثر سيراتك...وكل ماييك تزيد... وقام مبارك يروح وياك الله يهديه... 
استغربت... 
سيف: كيف عرفت؟!.. 
بو حمد: اخاف اقولك تقوم تسويلك مشكله مع الريال.. 
سيف: لالا والله مابسوي بس قولي.. منو كان يدري.؟!.. 
بوحمد: راشد ولد خالتك...خبّر سهيل مره بالموضوع عن سيراتك لدبي بس سهيل مافتكر يسال او يتحقق من الموضوع.. قام خبرني انا... 
سيف: وراشد شو عرفه..؟!.. 
بو حمد: عمر اخو نسيبهم عبدالله ساكن في دبي.... ويعرف كل هالسوالف اللي تسووونها وكم مره شايفنك... 

مليت صدري بالهوا عشان اهدي شوي اعصابي... كل هذا يصير من وراي؟!.. كانوا يتجسسون علي...؟!..باي صفه ان شاء الله... ماعندهم احترام للخصوصيات..!!!... 
قهر والله... 
بو حمد: المهم...ماريد اسمع انك سرت حفلات مثل هذي...تسمع؟..انته ريال الحين وعيب امد ايدي عليك..لو كنت اصغر جان تصرفت معاك تصرف ثاني... لكن دامني حاشمنك وعادنك ريال...خلك قدها وكون صدق ريال... لا تخيب ظني فيك ياسيف...لا تخلي الناس يظحكون على ابوك ويقولون عنه ماعرف يربي عياله...!! 
وبعد هالكلام...نش ابويه وطلع من الميلس...سمعته يركب سيارته ويطلع... 
بالعاده هو يطلع من وقت للمزرعه...لكن اليوم اخر سيرته عشاني الظاهر... 
ماعرفت بعدها شو اقرر...مامرت خمس دقايق الا ومهرة داخله الميلس... 
يلست عندي وهي تقول... 
مهرة: ان غنيت ثاني مره انا اللي بظربك...تسمع...!!!.. 
ابتسمت..مهرة تخاف علي اكثر من نفسي..وتخاف ابويه المره الثانيه اللي اغني فيها مايتفاهم ويقوم يمد ايده... 
بس بيني وبينكم..مابقول اني عفت الغنا بعد كلام ابوي لانه هالشي مب صحيح..بعدني اتشوق للغنا... 
لكن قل حماسي للنص...!!.. 

بعد اربع ايام.. 
----------------------------------- 
اليوم: الخميس... 
المكان: بيت ام سلطان.. 
الوقت: السادسة والنصف مساءا.. 
---------------------------------- 
(كنه)... 

طلعت من المطبخ وانا شاله المدخن بين ايدي... مايد يالس في الصالة يتريا المدخن عشان يتدخن ويروح بيت عمي سلطان... ويدوه بتروح معاه..كل هذا عشان خطبة منى الرسمية.. 
كنت فرحانه حدي بهالظروف.... فرحانه لانه منى حصلت لها شخص بيكون سند لها في الايام اليايه...شخص تشغل به تفكيرها... تتفائل بحياتها معاه... 
وراشد من الكلام اللي سمعته واضح انه ريال والنعم... 
وان شاء الله يكون يستاهل منى بكل رقتها وثقل عقلها وحشمتها... 
دخلت البيت حصلت مايد واقف جدام المرايه المعلقه عالايدار... ويعدل الغتره والعقال بجدية تامه..ابتسمت... مساكين الرياييل..كشختهم هالسفره والعقال بس... 
التفت لي مايد... 
مايد: يبتييه..زين.. هاتي.. 
كنه: صبر بحط عوده من عند يدوه... 
مايد: وزقريها بطريقج ..تاخرت.. 
دخلت غرفة يدووه حصلتها ادور شيلة زينه تلبسها... 
كنه: يدوووه عطيني عووده بدخن مايد.. 
خلت يدوه اللي في ايدها وطلعت لي عود...حطيته انا في المدخن وقعدت انفخ فيه.. 
كنه: يدووه... بتتعشون هناك؟ 
ام سلطان: هي .شو فخاطرج.. 
كنه: يدووه العروس بنت عمي وربيعتي وحبيبتي...ودوني وياكم.. 
ام سلطان: ماعندي مانع انا بس شاوري امج... 
كنه: لازم...؟ بقولها شاورت يدووه.. 
ام سلطان: انا يدتج وامج تراها امج...سيري شاوريها والا ترا والله ماتزررييين بلا شورها... 
كنه: انزين انزين.. 
طلعت من غرفة يدووه ودخلت غرفة امايه..حصلتها تتكلم في التيلفون... 
كنه: اماايه... 
اشرت لي امي بايدها عشان اسكت... 
بس انا مستعيله مابقعد اترياها لين تخلص سوالف.... 
كنه: امايه..بسير عندهم انزين..؟! 
اشرت امي بايدها مره ثانيه كانها تقولي رووحي..وكانت هي مندمجه تسمع الطرف الثاني عالخط... 
ابتسمت..تعمدت اظللها واقولها بسير عندهم...بتتحسبني احين اقولها بسير عندهم في الصاله..شكلها ماتدري اني اقصد بسير عندهم يعني معاهم... 
ظحكت وطلعت.. 
رحت عند مايد...وقف هو ثابت عشان ادخن كندورته.... 
كنه: شاورت امايه وبسير وياكم عند قوم منى.. 
مايد: اوهووووووو وين تبين؟!.. 
كنه: بسير عند العروس...بشوف نفسيتها.. عيل انته ليش تسير؟ 
مايد: واغمي عليج... انا عمي طالبني..وبعدين انا لمنى بمثابة عمها... ولد عمها الوحيد ماتبيني اسير خطبتها؟..وبعدين هي بمثابه تعارف للعايله مب بس خطبه لازم اكون موجود... 
عطيته المدخن عشان يدخن سفرته بروحه... 
كنه: هب تروحون عني بلبس عباتي وباييي...مابطول.. 
خليته ورحت البس عباتي...ورحت معاهم لبيت عمي... 

يوم وصلنا بيت عمي..نزلت من السياره وانا اعق غشوتي واتحجب..بطرف عيني شفت ناصر لابس سفره وعقال ومتكشخ مثل مايد..وتوه يطلع من الباب الرئيسي للبيت... 
لبسته لاني صرت ماحب اشوفه..وفتحت باب يدووه ومسكت ايدها على تنزل بسهوله.. 
ناصر: مرحبااااا الساع... 
مايد: اهلييييييييييين بولد العم.... (وتوايهوا)... شحالك؟؟ 
ناصر: بخير وسهاله شحالك انته ميوود.. 
مايد: جي اصغر عيالك انا تزقرني ميود..!! 
ناصر: اوص اوص خلنا نسير نسلم على عيوزنا... 
اخيرا نزلت يدوه بسلامه من السياره...استغرقت عملية نزولها اكثر مما اتصور...لكن طاحت عباتها..نزلت انا اييبها ومن طرف عيني اشوف ناصر يتقرب ويحب يدوه على راسها ويسلم عليها...شليت عباة يدوه وقعدت انظفها عن الغبار... 
ووصلني صوت مايد يرحب مره ثانيه... 
مايد: حيــــاللـــــــــــــه الخرّيـــــج..!!.. 
بطلت عيوني..!! وبردة فعل مباشره رفعت نظري...ادور على احلى خريج عرفته...كتمت ابتسامتي وانا اشوفه يتوايه مع مايد... 
يوسف: الله يحييييييييك يالمعرس..شحالك؟ 
مايد: بخير وسهاله شحالك انته....؟!.. 
صحيح كان صوت ناصر وهو يسولف مع يدوه اقرب واعلى بالنسبه لي... لكن كاني ما اسمعه...كانه مب موجود اصلا... 
اذني كانت تستقبل صوت يوسف وبس..! 
يوسف: بخير وعافيه الحمد لله... 
التفت يوسف صوبنا...تلاقت عيوني بعيونه...حسيت ان الوقت وقف....بالرغم من انها ثواني حسيت بها اطول من جذي...بوايد... 
ابتسم يوسف وسار صوب يدووه...... اما ناصر فانسحب وسار عند مايد... 
تقرب يوسف ومد ايده يمسك راس يدووه عشان يبوسه... في نفس الوقت اللي كنت انا احط عباة يدوه على راسها... 
وحط ايده على ايدي بشكل مب مقصود... 
حسيت انه مب مقصود...يوسف حشيم ومايسوي هالحركات ... خصوصا علنيا جذي... وبحضور يدوه اللي عصاها دوم في ايدها.. 
شهقت وسحبت ايدي... حسيت برجفه في كل جسمي... 
مسك يوسف العباة اللي كانت بطيح بسرعه.. في نفس الوقت رفع نظره لي وهو يبوس راس يدوه ..بنظره ماكره جدا استغربتها على عيون يسوف.... 
لدرجه انه شككني بنوايااه... 
يوسف: شحالج يدوووه..عساج طيبه.. 
وبظحكه حلوه عدل عباة يدوه فوق راسها وخلى يدوه تمسكها عدل... 
ام سلطان: بخير غناتي شحالك انته؟ 
يوسف: بخير دام شفناكم... حياج امايه يالسه في الصاله ويا شما اختي وميثا والعيال... 
ام سلطان: ماشاء الله شما عندكم؟ 
يوسف: هي نعم يت هي وريلها ... 
ام سلطان: عيل وين العروس..؟ 
يوسف: منخشه فحجرتها...ههههه.. 
ام سلطان: ماشاء الله بالمبارك بالمبارك... وانتوا وين بتسيرون؟ 
يوسف: الله يبارك فيج.. بنسير المسيد الغاليه ماشي باقي عن الصلاة... 
ابتعد يوسف عن طريج يدوه وهي تمشي..اضطريت انا اني امشي عدالها عشان اساعدها تركب الدري الامامي.. 
ابتسم لي يوسف يوم خطفت عداله... لا انا سلمت ولا هو سلم...مادري ليش.؟ 
انا عني كنت مستحيه صراحه...اما هو مادري شو عذره.. 
لكن بالنسبه للسلام بالعيون...ترانا سلمنا ونص... 
ساعدت يدوه على ركوب الدري ودخلنا البيت.... 

في البيت حصلنا الحريم متيمعات والوناسه على ويووههن..شو عليهن خطبه منى اليوم.. 
نشن كلهن يوم شافن يدوه داخله.. وانا معاها... 
وبعد السلامات.. 
كنة: منّوووه فوق؟.. 
ام محمد: هي نعم فوق جان بترومين تنزلينها زين... 
حركت شما ايدها بعصبية... 
شما: وهي ليش منخشه تراها وافقت محد ظربها على ايدها... 
ام محمد: تستحي يمكن... 
كنه: انا بحاول انزلها لكن ان نزلتها لا تقعدن تغلسن عليها... 
شما: هههههههههه العروس ماتحس نفسها عروس الا اذا تعرضت للتغليسات...انتي بس نزليها ونحن بنستلمها.. 
كنه: ههههههههههههه لا عيل ازبن عندها فوق احسن... 
خليتهن وركبت فوق..دقيت على منى الباب... 
منى: منوووووه؟؟؟ 
كنه: عمتج... 
منى: كنوووووه...اللـــه... 
ظحكت وانا اسمع صرخه الفرح والمفاجئه على صوتها...بطلت الباب وهي تظحك... 
لوت عليه وباستني.. 
منى: فديتج والله ييتي بالوقت المناسب... 
كنه: عشان تعرفين انج غاليه ... 
دخلنا وسكرنا الباب ورانا..وبديت انا افصخ عباتي... 
كنه: شحالج يالعروس... 
احمر ويه منى ونزلت عيونها وابتسمت... 
منى: زينه... 
علقت انا عباتي وشيلتي بالكبت..وطلعت لي من كبت منى شيلة بيت... 
كنه: شحقه منخشه هني؟؟؟ ليش ماتنزلين كلهن متيمعات تحت... 
منى: ما اتحمل نظراتهم..تعرفينهم انتي... نزلت عالغدا اتغدى وعفت حياتي ... 
ظحكت.. 
كنه: ليش شو سووبج.. 
يلست منى عالشبريه وحايسه بوزها مع ابتسامه خفيفه.. 
منى: محمد وناصر طاحوبي طيحه...تعليقاتهم مب مباشره كله من بعيد لبعيد بس انا فاهمه عليهم.. 
يلست انا عدالها وانا اظحك.. 
كنه: كيف يعني من بعيد لبعيد شو يقولون... 
منى: محمد مسوي عمره ريال مستعيل عالعرس...وناصر حرمه ماخلصت تجهيزها لعرسها..!!..وعاد مسوين حوار بينهم... اونه انا وراشد... 
كنه: هههههههههههههههاي..وكل هذا مب مباشر.؟؟ 
منى: لا ترا هم مالفضوا اسمي..ما اطالعوا فيني..ولا جنهم يتكلمون عني..لابسيني...والجماعه يتكركرون وانا ويهي منتفخ من الغيظ... 
كنه: ليش تنقهرين هم يبونج تتعودين عالفكره وتستوين عادي مايبونج اتمين مستحيه جي لانه ماصار شي لين احين.. 
منى: ادري بس بعد...احس باحراج... 
كنه: المهم انتي سمعي... تعالي بنوايج عليهم يوم بيووون...بنشوف هالراشد هذا... 
بطلت منى عيونها وهزت راسها بالرفض... 
كنه: شفييييج؟! 
منى: لالا...مب مستعده لشوفته بعدني... 
كنه: قسم بالله يبالج طراق..الا مره مب مستعده للعرس ومره مب مستعده للشوفه..عيل متى تبين تشوفينه بالله؟!.. 
منى: مصيري بشوفه .. بس ماريد حد يقول عني ملقوفه ماصدقت.. 
كنه: منو بيقول ماحد غيري عندج... 
منى: ماريد انتي وايجي وخبريني رايج فيه.. 
كنه: مب الحين...قومي بنصلي اول.... اكيد هم بعد بيصلون المغرب وبيطلعون... 


وبعد الصلاة...بندت ليت الغرفه عشان مايشوفوني يوم اوايج عليهم...وبعد تقريبا ربع ساعه من الوقفه شفت سيايير وايد تدخل البيت..تم قلبي يدق بالقو.. مع انه مالي خص ابدا بس مادري ليش تحمست.. 
كنه: تعالي تعالي يالبقره لا يفوتج... 
منى: هههههههههههههه مابا... 
كنه: والله انج غبية كيف تفوتين لقطه مثل هذي.. 
منى: شوو شفتيه؟ 
كنه: بعدهم مانزلوا سياييرهم وصلت بس.. 
منى: مالت عليج ومحتشره على شوو... 
سكت وانا اشوف رياييل وايد ينزلون من السياير...ثلاثه كبار في السن شوي.. وخمسه شباب كل واحد اكشخ من الثاني وبصراحه ماعرفت منو منهم المعرس...!!... 
كنه: اخ يالقهر يا منّوووه كل الشباب كاشخين ماعرفت أي واحد فيهم المعرس... 
منى: احسن.. بس شو عرفج عنبوا نحن فوق ماتشوفين ويوههم.. 
كنه: ما اطري ويوههم انا اطري لبسهم ..تسفيرتهم..المشيه..الشكل العام...وااي فدييييييييييييييت هالشوف ياربي... 
ظحكت منى لانها عرفت اني شفت يوسف تحت...تذكرت ملامسته لايدي من شوي وحسيت بويهي احترق... 
شفته يسلم هو وناصر ومايد وعمي ومحمد ..حتى جاسم ريل شما بنت عمي طالع لهم... ياسلاااااام وناسه والله... 
كنه: اخر لحظه هذي...تعاااااااالي... 
منى: برايهم.. 
بعد لحظات سكرت الستاره وولعت الليت... 
يلست عدال منى.. 
كنه: والله انج غبية..المهم قومي ننزل... 
منى: يدوه تحت...وتبيني اقعد عندها؟...من وين تتحسبين الاهل يايبين اللسان الطويل عيل..لو اقعد عندها بتستلمني صدق.. 
كنه: هههههههههه انتي تعطينهم فرصه لانج تستحين بس لو بينتيلهم انج ماتستحين ما بيغلسون عليج مره ثانيه... قومي... 
مسكت منى من ايدها ونزلنا تحت نقعد عند باقي الحريم... 
اليوم: الخميس.. 
المكان:. ميلس بيت سلطان... 
الوقت: الثامنه والنصف مساءا... 
--------------------------------- 
(راشد).... 

كنت يالس مع كل توتر اعصابي... على يميني ابوي.. وعلى يساري يوسف.. مجابلني ناصر مع محمد ووياهم حمد ولد خالوه وسهيل... 
بحكم اني المعرس..كان مفروض علي اندمج مع عم المستقبل... اللي قاعد عدال ابوي وعلى يمينه خالي خلفان و خالي يابر.. اما يوسف اللي قاعد على يميني فالتهى عني بسيف ومبارك اللي كانوا على يساره يسولفون بطريقه مينونه... 
كان موجود بعد واحد اسمه مايد يصير ولد عمهم الوحيد...وجاسم ريل اختهم... 
باختصار الميلس كان متروس رغم انه كبير... لكن حسيتهم مرتبشين ومستانسين... 
بصراحه.. الواحد سهل يندمج معاهم والدليل ان حتى سهيل نفسه اندمج بسرعه...لكن انا ولاني متوتر حدي ماقدرت اسولف عدل بدون ما انشغل بافكاري الخاصه... 
تكلمنا بالامور الرسمية وكل حد عطا كلمته للثاني وتمت الخطوبه رسمي... 
البنت مازالت تدرس وفي بداية طريجها لكني قلت انه ماعندي مانع ابدا انها تكمل ومابوقف بطريجها.... 
بخصوص موعد العرس...حطوا في بالهم انه يكون في بداية الصيف...وانا بالنسبه لي شفته موعد مناسب.. 
تجاهلت طلب شويخ باني اطلب الملجه ..مب وقته..تو الناس.... ورانا شهور لاحقين عالملجه... وماباهم يقولون مب شايف خير مستقطع عالعرس..!!.. 
لكن في النهاية شفت عمي ريال طيب ومحترم وشخصية... عياله وايد مسويله قدر..يوم ينش نشوا..اذا بيقعد قعدوا..وابدا ابدا مايسوون شي قبله...وخلال كل كلامنا..ماشفت واحد منهم نطق بشي.. بو محمد كان يتولى كل الكلام الا اذا التفت لهم وطلب رايهم ولو بنظره..ساعتها يرمسون... 
بو محمد: سمعت انك خاطب يا سهيل... 
التفت سهيل لعمي سلطان وهو مبتسم... 
سهيل: هي نعم خاطب.. 
بو محمد: متى بتعرس ماشا ءالله.؟! 
سهيل: شهر اربعه ان شاء الله... بس بعدنا ماحددنا أي تاريخ... 
بو محمد: بالبركه ان شاء الله... يعني عرسك قبل عرسنا ... 
سهيل: ان شاء الله..اذا كنتوا بتعرسون في الصيف.. على خمسه او سته... 
وبعد نص ساعه .... 
بو محمد: يالله يا جماعه قربوا عالعشا... 

سرنا غرفة الطعام وين كان العشا محطوط..بصراحه ماقصروا.. مب مخلين شي مب مسوينه... وبديت اتسائل اذاكانت منى شاركت بتجهيز العشا او لا..!!.. 
بعد العشا ماتاخرنا وايد عندهم لانه ماحبينا نكون ثقال... فانتقلوا كل اللي في الميلس للحوش.. 
وقبل مانسلم..حسيت بحد يحط ايده حوالي كتوفي.. التفت حصلته يوسف مبتسم.. 
يوسف: تعال نسيبي شويه ابغيك... 
راشد: هههههههه وليش السرّية.... 
يوسف: لانه سرّي... 
راشد: سرّك مادفنته لين الحين؟... شووو هذا روح ادفنه تحت المسيد.. 
يوسف: ههههههههههههههه لا والله ينكت بعد..تعال تعال... 
سحبني لمكان بعيد شوي عن تجمع الرياييل... 
وقال لي بصوت واطي.. 
يوسف:.. بطلب منك طلب...بس لا تقول عني ملقوف ولا ما استحي لانه مايخصني..بس تقدر تعتبره وعد ولازم انفذه... 
رفعت حواجبي لاني مافهمت كلمه من اللي قاله...شو يخربط هذا.. 
راشد: كيف.؟!..شو تقول؟ 
ابتسم يوسف وتحنحن... 
يوسف: احم... اذا عندك صوره جاهزه اباها..واذا ماعندك ياريت تصور وحده يديده معتبره لاختي... 
ماقدرت اكتم ابتسامتي... مامرت ثواني الا وانا اضحك... 
يوسف: ليش تضحك..؟!..ههههههههه صدق والله اكلمك.. 
راشد: لازم صوره؟ بصراحه انا ماحب التصوير...قولها توايج احين من الدريشه وتشوفني.. 
يوسف: لا...ماتوايج اختي عالرياييل عـــــيــــــــــب... تبا صوره تشوفها بروحها على رواق...بدون ماحد يحرجها...لانها تستحي وايد...وانا وعدتها اني اييبلها صوره بعد مايصير الموضوع رسمي... 
ابتسمت.. 
راشد: فاااااااااااالك وفالها هي بعد طيب... اقرب فرصه ان شاء الله تكون الصوره عندك... تامر بشي ثاني؟ 
يوسف: تكشخ... لا تتسفر تسفيره بداو جنك ياي من العزبه تكشخ عدل... 
وظحك علي... اليوم انا مب متسفر...لابس سفره وعقال...تذكرت عقب انه شافني في عزيمه حمد..وكنت يومها متسفر...!! 
راشد: هههههههههههه والله عاد مثل ما انا بصور...مابغش حد... وبعدين انا اتسفر اي كلام يوم اكون مستعيل والا اعرف اتسفر عدل مب اهبل .. 
يوسف: افاااااا...محشوووم ماقلت عنك اهبل انا...بس اتحسبك بديوي تتسفر شرات الشواب.. 
راشد: انا بديوي لكن اعرف اتكشخ بعد ...وين ماتحطني بركب عادي.. 
يوسف: هههههههههههههههههاي هي جي اباك... 
وبعد تبادل السوالف مع الجميع..ركبنا انا وسهيل وابويه سيارتي وتحركنا ..والبقية كل حد في سياره ... 
راشد: هااه سهيل شو شفتهم؟ 
بو راشد: شو بعد ثرك بتتشاور فيهم...؟ 
راشد: لا انا عيبوني.. 
سهيل: والله ناس طيبين ياراشد ..الله يوفقك... 
راشد: آمين.. 
سهيل: عمي شحقه مارمستهم عشان الملجه..! 
راشد: لالالالالا تو الناس.. 
سهيل: شو تو الناس ماتبا تعرف اللي بتاخذها.؟!.. 
بو راشد: ماطلب مني ارمسهم عشان الملجه...!!! 
راشد: ماريد الحين عقب شهر ..شهر ونص...شهرين... 
سهيل: والله انك خبل.... 
بو راشد: على راحته.. 
راشد: كل ماقربت الملجه من موعد العرس كان احسن بنظري.. 
سهيل: احسن لو كنت تعرفها...بس انته ماتعرف شي عنها ولا حتى شكلها... 
راشد: وايدين عرسوا جذي قبلي ومتوفقين الحمد لله.. 
سهيل: كيفك والله.. مع اني انصحك تملج بسرعه عشان تعرفها عدل... 
بو راشد: انا من رايي انه يملج بعد شهر... او شهرين... مب زين كل الامور تمشي بسرعه... طبخوا على نار هادية.. 
راشد: كلام ابويه صح...خلنا نعيش فتره خطوبه اول..عقب ملجه..عقب عرس.. 
سهيل: تاخذ نصيبك من كل شي يعني؟ 
راشد: هي نعم... 
سهيل: عيل شمعنى انا مابملج الا قبل العرس باسبوعين.؟!...انا بعد ابا اخذ نصيبي.. 
تناقعنا انا وابويه من الظحك على سهيل.... اللي شويخ مطفرتبه ماتبا الملجه... 
بو راشد: هههههههههههههههه والله يابويه نحن ماعندنا مانع لكن شويخ انته تعرفها زين راسها يابس.. 
سهيل: رمسووها عمي مب زين عليها جي.. 
راشد: ولا بتسمع لحد .. بعدين مثل ماتقول انته الملجه قريبه من العرس احسن في حاله انك تعرف حرمتك...وانته مب الا تعرفها الا خابزنها وعايننها عدل ... 
سهيل: شو قصدك يعني ماله داعي.؟! 
راشد: ماله داعي.. 
سهيل: سوق سوق...سوق وانته ساكت لا انش لك احين... 
راشد: بعدين تعال... ليش تقلدني ولابس سفره وعقال...احين لو شافونا داخل مابيعرفون اي واحد المعرس فينا.. 
سهيل: طالع...طاحت علي انايعني؟.. حمد لابس سفره وعقال... 
راشد: حمد ينشاف انه اكبر واحد فينا...وينعرف انه عمره مب 25... اما مبارك وسيف ينشافون صغار... 
سهيل: عمي ولدك مستقطع... 
راشد: لا والله... 
سهيل: عيل من احين تحاتي شافتك والا لا ..واذا عرفتك والا لا... 
سكت يوم ادركت اني فعلا كنت متوتر اكثر شي يوم طلعت من الميلس..ويوم دخلت... كنت خايف انها توايج وتراقب...بعيبها او لا...؟!.. 
بس ما انتبهت ساعتها لاني كنت متوتر... 
راشد: ما احاتي..بس خلاص اسكت..محد يطيح فلسانك حشى...!!!.. 
سهيل: ياحليييييلك يالمعرس... 
ظحكت ... استانست علىهالكلمه... فعلا الواحد يوم يحس نفسه على وشك الاستقرار يحس بشعور غريب احلى عنه مافيه... 
الاعاد جان كان مغصوب... 
وانا مب مغصوب..رغم اني يتني فرررة راس من مهرة...لكني تخطيتها من بعد كلام شيخه ذاك اليوم.... 
خل مهرة لنصيبها..لانها مب نصيبي...ولا بتكون نصيبي... 
------------------------------------- 
اليوم: الخميس... 
المكان: بيت سلطان.. 
الوقت: العاشرة مساءا... 
------------------------------------- 
(يوسف)... 

صديت لمايد بعد مازقر اسمي... 
مايد: بالله عليك يوسف..ماعليك امر ازقرلي يدوه... تاخر الوقت بنسير.. 
يوسف: يمكن بعدهن يتعشن..؟!.. 
مايد: المهم اول مايخلصن يطلعن تاخرنا.. 
يوسف: شو عايلنك انزين انته.؟! 
مايد: تعبان والله.. 
يوسف: هممم..خلاص بسير ازقرهم... 
نشيت عنهم وخليتهم يالسين في الميلس...دخلت الصاله حصلت الحريم كلهن متيمعات..مااعدى منى... كنه كانت توها ناشه عن العشا...نزلت عيونها يوم شافتني وراحت صوب المغاسل... 
يوسف: يدووه.. مايد مستعيل.. اقوله بتباتين عندنا؟!.. 
ام سلطان: لالالا فديتك بروح..ما اعرف انا ارقد على غير فراشي.. 
يوسف: بعطيج شبريتي..ارقدي عليها يوم واحد عقب بتروغيني من الحجره... 
ام سلطان: ههههههههه لا غناتي خل شبريتك لك انا بسير بيتي ما اصبر.. 
يوسف: صدق عيوز.. 
ام سلطان: شوو قلت.؟!.. 
ام محمد: عيب يوسف .. 
يوسف: اقول صدق غزال شفيكم انتوا...!! 
طلعت كنه من عند المغاسل والكلينكس في يديها وهي تبتسم..شكلها سمعت كلامي وتظحك عليه حالها حال الجميع.. 
ام سلطان: كنه..يالله امايه سيري لبسي عباتج بنسير البيت... 
كنه: ان شاء الله يدوه..احين بايي.. 
مشت كنه من عدالي وركبت الدري وانا اطالعها بطرف عيني... 
ورجعت اسال امايه 
يوسف: وين العروس عيل؟! 
ام محمد: اختك ماصخه مابغت عشا... 
يوسف: جي شو سويتوبها..؟ 
ظحكت شما وميثا... 
شما: نحن طفرنابها... 
يوسف: حرام عليكم...لا هنيتوا عليها بغدا ولا بعشا...يابوي منى هب مثلكم قوية ويه... 
شما: اييه ..عنلاااتك شو قصدك انا قوية ويه.. 
يوسف: مب جي بس انتوا تتحملون المزح ..هي ماتتحمل ..بتكره ريلها قبل ماتاخذه... 
شما: خلاص حشى يابوك محد بيرمسها...مايسوى عليها... 
يوسف: ان سمعت انكم غايظتوها ياويلكم... 
صدق عصبت... حشى الواحد كم يتحمل..!!؟؟ عطيتهم ظهري ومشيت صوب الدري..مسكت تيلفوني وطلبت لمنى وجبه من كوخ الدجاج..وخليتهم يوصلونها البيت وبسرعه... 
كسرت خاطري الصراحه مايسوى عليها هالعرس...!!!.. 
ركبت الدري وسرت صوب حجرة منى..توني بفتح الباب الا وكنه بويهي لابسه عباتها والشيله... 
ابتسمت انا اما هي شهقت متفاجئه... 
وتراجعت..بينما انا تجدمت ودخلت الحجره وسكرت الباب وراي... 
يوسف: باركتي لبنت عمج..؟! 
كنه: من زمان... 
كانت منى تسمع كل كلامنا وتراقبنا...بس ما اهتميت..تراها تعرف كل شي...!!.. 
ابتسمت بكنه بخبث وهي اطالعني باستغراب.. 
يوسف: عقبالج...الله يرزقج بواحد يسعدج... 

مادري كيف فهمت كلامي انسه كنه..لكن ابتسامتها اختفت وحل محلها تعبير غريب...صدمه على احراج على عصبية...وفازت العصبية...عقدت حياتها وقالت لي.. 
كنه: وعقبالك.. وان شاء الله الله يحط بدربك وحده تيننك...واطلع لك الشيب...!! 
ظحكت منى...اما انا انصدمت... 
يوسف: بسم الله شو قلت لج انا..؟!

كنه: ماشي..ماقلت شي ابدا... 
يوسف: يزاي قاعد ادعيلج... 
كنه: مب بحاجه لدعواتك انا خلها لعمرك...لازم تحاتي نفسك وادور لك بنت ترضى فيك...!.. 
ومن زود العصبية اللي انفجرت فيها...دزتني عن الباب ..فتحته وطلعت ورقعته وراها..اما انا وقفت مصدوم... 
اول مره اشوفها معصبه جي.... 
واللي قهرني ان منى قاعده تتكركر... 
يوسف: شوفيها هذي.؟!... شو قلتلها انا..؟!.. 
قعدت منى تظحك وتظحك... 
يوسف: اييييه...قولي شو قلت لها انا..؟ شفيها؟!.. 
منى: ههههههههههههههه..آآآآآآخ بطني يعورني...تتحسبك تدعي انها تحصل واحد غيرك يعني ياخذها...انقهرت...!!.. 
يوسف: والله ماقصدت جي... 
سرت وبطلت الباب اوايج بالممر.. كان فاظي..!! 
راحت مابتقعد تترياني ...!! 
رديت ارقع بالباب.. 
يوسف: قهر... راحت... غبية انا ماقصدت جي... عقبالج كلمه يقولونها بهالظروف...شو تباني اقولها يعني.. 
منى: بتفهمك صح وبشكل احلى بوايد لو قلت لها "عقبالنا ياكنه"... 
ظحكت.. تقربت من منى ويلست عدالها عالشبرية.. 
يوسف: اخافها ماتتحمل هالجمله ..كبيره عليها...يمكن اطيح بحظني... 
منى: ههههههههههههههه بعدك ماعرفت كنه...صح تموت فيك لكن مب ظعيفه لهالدرجه... 
يوسف: عنلاااتها متى ماتبا تفهم غلط هذي وتسوي مشكله...المهم... ليش ماتعشيتي.؟!.. 
نزلت منى عيونها. 


منى: ماطاعن يسكتن عني.. 
يوسف: هزبتهن لج...وقالن مابيغايظنج مره ثانيه...وتراني طرشت لج وجبه بتوصل بعد شوي.. 
منى: مشكوووووووور والله اني ميته من اليوع.. 
يوسف: ماعاش اليووووووع يابنت سلطان... المهم.. تمت الامور كلها على خير.. وخوفج ماكان بمحله لانهم ماطلبوا ملجه لين الحين.. 
تنهدت منى بارتياح... 
منى: احسن... 
يوسف: بس يمكن يطلبون عقب... المهم انا كلمت راشد بخصوص الصوره.. 
شهقت منى.. 
منى: يالفظيييييحه يا يوسف من احين؟!!.. والله احراج.. 
يوسف: ماسويت له كاني ماني.. قتله يا تيبلي صوره جاهزه يا تصور وحده يديده.. قاللي فالك وفالها طييب...هههههه اول بادي قال انا ماداني التصوير خلوها توايج وتشوفني... 
قعدت انا اضحك...اما منى ابتسمت باحراج واضح وغطت ويهها بيديها.. 
منى: يالفظييييييييييحه يا يوسف شو بيقوووول عني..!! 
يوسف: يخسي رشود يقول شي...هذا من حقج.. 
منى: بعد رشوود من احين...!! 
يوسف: يييييييييه رشوووود وسهيلوووه وحمود وسواف وبرووك..صغرتبهم كلهم ظربت وياهم صحبه... 
منى: ههههههههه منو هذيلا.؟!! قالت لي كنوووه وايد ياييييين... 
انقهرت... 
يوسف:شو شو شو..؟!.. كنه السباله كانت توايج عالرياييل.؟! 
منى: ههههههههههه هي كانت تباتشوف المعرس أي واحد عشان توصفه لي.. 
يوسف: لا والله...!..وشو عرفها هي أي واحد المعرس؟! 
منى: ماعرفت تراها بس قالت لي كلهم كاشخين... 
القهر زاد في نفسي..تمنيتها ترجع عشان اعطيها طراق.... 
لا وفالحه تتزعل وتفهم غلط.... وهي بروحها تسوي الغلط..!!..خقاقه...!! 
منى: يالله قولي منوو هذيلا كلهم..؟! 
يوسف: اهله.... ابوه اسمه خليفه.. ريل خالته اسمه خلفان..وخاله اسمه يابر... خلفان هذا اللي يستوي ريل خالته عنده عيال حمد..ربيع خوج محمد..وسهيل..هذا ربيع راشد الروح بالروح قالولي مايتفارقون... والصغير سيف هذا ثانويه عامه... ومبارك ولد خاله يابر... 
حسيت ان منى افتر راسها بهالمعلومات...عقدت حياتها وسكتت... 
مالومها عالقلق اللي صايبنها...حياة يديده جدامها وناس يداد بيصيرون من اهلها بعد... لازم تتعود على هذا كله...!!.. 
يوسف: منى...اطمني.. راشد انسان جدا محترم وراعي سوالف..مرح مب وايد جاد.. انا متاكد انج بترتاحين وياه... بيحطج فعيونه...هو واهله ناس وايد طيبين... 
تنهدت منى.. 
منى: الله يسمع منك.... 
تذكرت شي وظحكت.. 
يوسف: اما عندهم وااحد...مبارك هذا..ولد يابر خال راشد..انا مافهمت السالفه عدل لكن حسب مافهمت انه طول عمره ساكت في بريطانيا هو وابوه وماردوا الا جريب.. شو عيونه يا منّووه..خضـــــــر...يجنن.. وعليه رمسه فظييعه ..بس اسمعيه بتموتين من الظحك.. 
ابتسمت.. 
منى: ليش يعني؟! 
يوسف: يحيس لسانه وايد...خبل مب صاحي.. 
منى: والله؟!..مينون يعني؟!. 
يوسف: لا يالخبله اقول يعني انه خريش راعي سوالف هو وسيف ربشوني عن كل الرياييل.. امبوني يالس عدال راشد ابغي اير منه رمسه عشان اعرفه زين... لكن هم يالسين عدالي من الصوب الثاني شوي شوي وانا لابس راشد وداق سوالف وياهم... 
منى: ههههههههههههههههههه انه يعيبونك الخبايل...!! 
يوسف: هي والله واكبر خبل خالد...ذكرتيني مادقيت له... مطرشلي خمس مسجات كلها سب... المهم انا بسير وانتي اطالعي على راعي المطعم يوم يوصل... 
منى: ان شا ء الله ..ومشكور

يوسف: العفو..عروس ماباج تموتين من اليوع... 
منى: هههههههه مابموت من اليوع دام انتوا ورايه.. 
ابتسمت لها وطلعت من غرفتها...ورديت ظحكت وانا اتذكر موقف كنه الخبل.... والا انا اباها يعني تاخذ غيري.؟!!... انا اخويه مادري شو سويت به لمجرد بس التفكير بالموضوع..كيف غيره؟!.. 
------------------------------------- 
بعد اسبوعين من الاحداث الماضية.. 
------------------------------------ 
اليوم: الاربعاء.. 
المكان: بيت خلفان.. 
الوقت:الثامنه والنصف مساءا.. 
------------------------------------- 
(مهرة)... 

من دريشة حجرتي شفت سيارة خالي تدخل البيت... ابتسمت.. سكرت الستاره ولبست شيلتي ونزلت الدرج بسرعه... 
في الصالة شفت عمتي وعفرا يالسات... 
مهرة: عمووه ابويه وين؟!.. 
آمنه: بعده مايا ابوج... 
مهرة: شفت سيارة خالي يايه..اظني بيدش الميلس..حد هناك؟ 
عقدت عمتي حياتها تتذكر.. 
آمنه:..همم.. لا ماظني حد هناك ... 
مهرة: ما اعلنوا عن رمضان بعدهم؟ 
آمنه: لا والله نتريا بعدنا... 
مهرة: انا بسير عند خالي عيل.. 
تحجبت بشيلتي وطلعت من البيت سايره صوب الميلس...وفعلا ماكان حد في الميلس غير خالي... 
دخلت عليه مبتسمه... 
مهرة: هلا والله بخالي... 
قام خالي وهو يبتسم بعد... 
يابر: حيالله بنت خلفان... (وايهته)...شحالج بنتي؟! 
مهرة: بخير خالي شحالك انته عساك طيب..؟!.. 
يلس خالي عالارض ويلست عداله... 
يابر: بخير وسهاله..وينه ابوج؟ 
مهرة: قالت عموه بعده مايا ...اكيد على وصول...دقيقة خالي بييبلك الدلال.. 
يابر: لالا تعالي مابغي شي.. 
مهرة: لالا افا عليك لازم عاد.. 
خليته وسرت المطبخ ... حطيت الدلال وفواله بسيطه في صينية وشليته... 
يابر: ماتقصرين يابنت خلفان.. خوانج وين؟ 
مهرة: كلهم طالعين..من متى هم يقرون في البيت اصلا..؟! 
يابر: ليش مايقعدون؟! 
مهرة: مادري.. طول ماانا اذكر وافتهم وهم مايقعدون في البيت ابدا... سهيل وحمد كانت امي شوي ترص عليهم من الساعه عشر تقفل الباب خلاص..فيضطرون ايون قبل..لكن... من توفت وهم..مايقعدون... 
رجع لي الحزن المعتاد كل ما اذكر امايه...ونفس الشي حسيته على ملامح خالي.. 
يابر: اكيد تفتقدينها...انتي وسيف ما تمتعتوا بحنانها ورعايتها لكم وايد... 
مهرة: هذا اللي الله كاتبنه... وصدق كلامك نفتقدها بشكل ماتتخيله...سيف ذكرياته عنها خياليه..انا بعد شوي ياحيني.. 
ابتسم خالي وسكت... 
بعد تردد رجعت اسأله.. 
مهرة: خالي....هممم...زوجتك..المرحومه ...كيف كانت...؟! 
ابتسم خالي.. بالم بسيط... 
يابر: تبين تشوفينها؟ 
مهرة: ياريت... 
حط خالي ايده فمخابيه وطلع البوك..فتحه على صوره وحده...ابتسمت وانا اطالعها...صحيح غريبه عنا..وشكلها اجنبي....لكني شفت عيون مبارك في عيونها... 
مهرة: مثل عيون مبارك..! 
يابر: العيون والعصبية هالشيئين الوحيدين اللي خذهن مبارك من فاطمه الله يرحمها.... 
عقدت حياتي.. 


مهرة: العصبية؟؟؟ مبااااارك؟!!.....وين العصبية؟؟! 
يابر: هههههههههههه صبري عليه بعدج اكثر بتشوفينها....هو لين احين ماحصل شي يعصب عشانه..لانه من تحولنا هني وهو عايش فرحه ماتتخيلينها... 
ابتسمت انا متعاطفه ومستانسه.. 
مهرة: اخاف وناسته هذي ماتطول...!! ويرجع يحن لبريطانيا.... 
يابر: يجوز...لكن مش قبل وقت طويل...بعده ماشاف كل شي بالامارات... لين مايشبع منها مابيفكر ببريطانيا مره ثانيه...! 
مهرة: شو بخصوص دراسته؟ بيكملها هني والا؟! 
يابر: هي بيسجل على كورس ثاني في جامعه الامارات... 
مهرة: خالي ظنك بيتاقلم؟.. الدراسه هني غير عن بريطانيا حسب علمي... 
يابر: مجبور يتاقلم...والا كيفه... طولي طولي عالتلفزيون... 
التفت للتلفزيون شفت المذيعه تقول شي...طولت عليه... 
كانت تقول ان اول ايام رمضان المبارك هو باجر وبانهم شافوا القمر وتاكدوا انه باجر.... 
مهرة: اللـــــــــه باجر رمضان...عيل ماشي خالي السحور والفطور بعد عندنا ... 
ظحك علي خالي وهو يلتفت للباب... 
يابر: مرحبا الساع... 
راشد: السلام عليكم... 
التفت مصدومه من سمعت صوت راشد..هذا متى يا..؟!..ماسمعت صوت سيارته...اكيد بسبب صوت المذيعه العالي... 
يابر+مهرة: وعليكم السلام والرحمه... 
تقرب راشد من خالي وتوايه معاه عقب يلس في الجهه الثانيه مجابلني عدال خالي... 
راشد: شحالك خالي..؟! 
يابر: بخير وعافيه شحالك انته؟! 
راشد: الحمد لله...(ورفع عيونه صوبي).. شحالج مهرة؟! 
مهرة: الحمد لله...من صوبك؟! 
راشد: بخير وعافيه...اشوفج يالسه هني؟ 
مهرة: استغليت الفرصه..حصلت خالي اروحه... وخالي نادر مايتحصل ارووحه..بغيت استفرد به.. 
راشد: لشوو تخططين؟! 
مهرة: مب شراتكم انا دوم افكر بمصالحي... 
اطالعني راشد مقهور... 
راشد: بديتي.؟!..احين شو قلت لج انا ... 
يابر: شوفيك اطيش بسرعه.. 
راشد: دومها تتحرش فيني هذي...عقب تردهاعليه..! 
مهرة: ياحليلج يالمسكينه.... جان انا احين اتحرش فيك انته تقولي شو تخططين شو قصدك يعني؟!... 
سكت راشد شوي وعقب قال.. 
راشد: متى اخر مره قستي فيها لسانج؟ شكله طول عن اخر مره... 
وبغياظ مديت له لساني على طوله... لدرجه انه بطل عيونه مستغرب من وقاحه الحركه... 
خالي ظحك بطول حسه... 
راشد: بسم الله يالافعى...! 
مهرة: تحذر عن تنلدغ...! 
يابر: هههههههههههههههه..... مهرة عيب بنتي...! 
مهرة: ماتشوفه هو شقايل يتحرش..! 
يابر: راشد اسكت عنها... 
راشد: هاااه..يوم اقولك كله يطيح على راسي اخر شي..غاشتنكم ببرائتها...والا هي من داخل مكور...! 
شهقت بصوت عالي... 
مهرة: اناا...؟!!!!!!.. 
راشد: لا يدوه... 
يابر: بس خلاص...ولا كلمه... 
سكت راشد وصب لعمره قهوة... 
راشد: اعلنوا عن رمضان؟!.. 
يابر: هي اعلنوا..باجر رمضان ان شاء الله... 
راشد: ياحيه..مبروك عليكم الشهر... 
يابر: الله يبارك فيك.. 
التفت لي راشد وقال.. 
راشد: سيري زقري سهيل.. 
رفعت حواجبي.. 
مهرة: ليش ماتتصلبه.. 
قال راشد بعصبية.. 
راشد: ملخص رصيدي..سيري زقريه...اليوم بطوله ماشفته.. 
مهرة: ماتصبر؟ 
راشد: شوف شوف...تشوفها خالي...؟.. لا ماصبر عنه سيري زقريه.. مابيطيح نصج.. 
مهرة: شفت سيارته برا؟!.. 
سكت راشد وتم يدور بعينه يتذكر.. 
راشد: ....لا...مادري.. 
مهرة: سهيل مب موجود..طالع.. 
راشد: وين راح..؟!..عافان الله .. 
مهرة: شارد عنك ... 
راشد: احسن لج انتي بعد تشردين لا انش لج... 
يابر: كبر عقلك تتمصخر وياك.. 
راشد: ماداني مصخرتها...!! 
ظحك خالي وقال... 
يابر: لو خذتها مابتيسر تتمصخر وياك جي..! 

جمله خالي سببت لي ولراشد صدمه...وهو ما انتبه لجملته المحرجه..اطالعنا انا وراشد بعض بتوتر...لكني ظحكت بتوتر وقلت لخالي.. 
مهرة: لا انا وراشد مانداني بعض ... ابركلنا جي... 
يابر: افا يامهرة انتوا اهل واخوان شو بعد ما ادانون بعض..! 
مهرة: هههههه لا اسولف الا.. استانس يوم اغايظه لانه ينقهر مني بسرعه...بس مبارك يوم اغايظه يرد علي بدال الكلمه عشر...ماروم له...! 
التفت بعيني لراشد اباه يتكلم...يقول شي عشان يبدد الموقف المحرج... لكن عيونه كانت عالارض وهو يلعب بفنجان القهوة وساكت...شكله سرحان...معقوله اثرت عليه جملة خالي؟! 
الله يهديك ياخالي الريال توه خاطب ...تقوم تقوله هالكلام؟!. 
يابر: هي مبارك ملسون ال**** في المغايظ والسوالف والمصخره ....!.. 
مهرة: حليله...انزين انا بخليكم وبسير عندهم داخل... خالي لا تنسى تتسحر عندنا وباجر الفطور بعد عندنا.. 
يابر: ان شاء الله مهرة ...بييكم لا تحاتين.. 
مهرة: وانته بعد راشد..تسحر عندنا... 
رفع راشد عينه صوبي بنظره هادية وقال.. 
راشد: مشكوره عالعزيمه... بشوف اول ترتيب قوم امايه... 
مهرة: على راحتك...يالله بخليكم.. 
خليتهم وطلعت من الميلس..شفت لولو قطوتي يالسه تربع ورا حشره صغيره تزحف... ظحكت ..سرت ومسكتها ورديت بها الميلس... 
وقفت عند الباب وقلت لراشد بمغايظ.. 
مهرة: راااااااااااااااشد...حد عيونه خضر بيسلم عليك... 
عقد راشد حياته يوم شاف لولو.. 
راشد: دخيل الله يامهرة شليها برا...مافيني.. 
مهرة: ههههههههههههه خلاص خلاص... 
شليت لولو وطلعت من الميلس وسرت البيت...ماكملت خمس دقايق الا وسلوى متصله تبارك لي بالشهر...! 
اليوم: الخميس... (اول ايام رمضان).. 
المكان: بيت خلفان... 
الوقت:.. الخامسة مساءا.. 
----------------------------------------- 


(مبارك)... 

وقفت سيارتي جدام بيت قوم سيف ونزلنا انا وهو...قفلت السياره ووقفت شوي بعيد عنها اطالعها باعجاب...مستانس بالمخفي اللي ركبته توني... 
مبارك: فنان صح..؟!. 
سيف: هي ..الحين توها سياره تتشاهد... 
مبارك: شو قصدك قبل ماتتشاهد..!! 
سيف: لا.. 
مبارك: والله انها كانت فنانه شعرفك انته... 
خلينا السياره وسرنا صوب باب البيت...فتحه سيف ودخل وخلت من بعده.. 
سيف: اسمحلي انا بسير اتسبح قبل الفطور.. 
مبارك: مسموح... 
سار سيف صوب البيت..اما انا بصراحه فرت راسي ريحة الطباخ الحلوه...تحرك بطني باصوات غريبه..وبشكل لا ارادي سرت صوب المطبخ... 
محد كان فيه غير البشكاره اللي كانت تركظ شرق غرب... ومهرة اللي كانت حاطه ايدها على خصرها..وبالايد الثانيه ماسكه خاشوقه (ملعقه).وتخلط بها العصير.. 
مبارك: شو تسووون..؟!.. 
فزت مهرة واطالعتني بعيون مفتوحه... رفعت ايدها وعدلت شيلتها شوي.. 
مهرة: اهلين مبارك... شو نسوي بعد نجهز للفطور.. 
تقربت منها وغمزت لها .. 
مبارك: قولي الصدق..كم مره فطرتي..؟! 
مهرة: ماتخبر حد..!..سبع مرات ... 
مبارك: قولي والله..؟!!.. 
مهرة: والله بس عاد كان هذا في اول شهر صمته يوم كنت صف خامس.. 
مبارك: ويا هالويه..... يالله كيف عطشااااااااااان..!! 
ابتسمت مهرة ومدت ايدها خذت كوب..صبت لي عصير شوي وعطتني اياه..مسكته وقربته ...كنت بشرب فعلا لولا اني تذكرت فجاه اني صايم...بعدته عني وحطيته عالطاوله.. 
مبارك: غربلات بليسج والله اني كنت بشرب زين اني اذكرت... 
نقعت مهرة من الظحك وتمت تظحك وتظحك علي... حتى انها مسكت بطنها وابتعدت عني وهي تظحك بصوت عالي علي.....ومن حلات شكلها وهي تظحك قعدت انا اظحك معاها... 
مبارك: تعرفين امي الله يرحمها شو كانت تسويبي في رمضان.؟! 
مهرة: شو؟! 
مبارك: كانت تدري اني انسى عمري بسرعه...تقوم وتقفل باب المطبخ عني..عشان ماادشه وافطر من دون ما ادري.. 
مهرة: ههههه والله عرفت لك عيل...ليش تنسى عمرك انته؟! 
مبارك: تدرين هناك كل اللي حوالي مب مسلمين اصلا عشان يصومون...شوي شوي انسى اني فعلا برمضان.. عندج مثلا اليوم..ماكد حسيت بحلاة رمضان مثل اليوم... 
مهرة: بعدك ماشفت شي...الايام اليايه احلى ان شاء الله... 
مبارك: اتوقع هالشي ... المهم كم باقي عن الاذان.؟ 
مهرة: نص ساعه تقريبا... 
مبارك: زين...وين خوانج؟ 
مهرة: كلهم امره في الميلس... ابويه وخالي..وحمد وسهيل.. سيف يا وياك؟ 
مبارك: هيه سار يتسبح... اقولج..حطيلي الملاحه يوم بتحطون الفطور اوكي.. 
مهرة: شو تباها؟ 
مبارك: يعيبني ازيد الاكل ملح....لا تنسين اوكي... 
مهرة: اوكي.. 
رجعت مهرة تخلط العصير اما انا فطلعت من المطبخ..وانا اتذكر شكل مهرة وهي تظحك بعفوية وبراءه...ابتسمت... وجود مهرة فهالبيت يلطف اجواءه بشكل كبير...بدون مهرة في البيت كان بيكون بايخ... 
يوم رفعت نظري جدامي وشفت لولو منسدحه تتشمس... 
مبارك: لولوووو.... تعالي تعالي...!! 
وبحركه بسيطه مني نشت لولو وتبعتني للميلس... 
هناك حصلت الكل متجمع مثل ماقالت مهرة... 
مبارك: السلام عليكم... 
نشوا كلهم يوم دخلت ولولو وراي... سلمت عليهم كلهم ويلست... 
خلفان: هااااه مبارك شحالك؟! 
مبارك: بخير خالي شحالك انته عساك طيب.. 
خلفان: بنعمه الحمد لله... 
مبارك: الله يعطيك الصحه والعافيه... (التفت لسهيل).. راشد مابيفطر ويانا؟! 
سهيل: لا راشد بيفطر ويا اهله..راس مالهم هالولد تباهم يفطرون بلاه؟! 
ابتسمت ابتسامه جانبية.. 
مبارك: شيخه ماتسدهم...؟! 
تعمدت اغايظ سهيل..اللي اطالعني بنص عين.. 
سهيل: تسدهم ونص...لكني مب مخلنها لهم بشلها عنهم... 
مبارك: هههههههههههههه ريلاكس ريلاكس... 

بعد الفطور... كان بطني متروس فول... 
يابر: بالله عليك مبارك صبلي عصير... 
التفت لهم وقلت.. 
مبارك: منو بعد يبا عصير؟! 
حمد: انا... 
صبيت لحمد وابويه عصير ووديته لهم.. وعقب توجهت للباب.. 
سيف: وين ساير؟! 
مبارك: ان قعدت بينقع بطني بروح امشي شوي في الحوش.. 
سيف: بايي وياك... 
نش سيف وطلع معاي من الميلس... 
مبارك: الحوش مافيه مكان نمشي فيه نسير برا... 
سيف: يالله.. 
في الحاره... 
مبارك: ما قلت لي.... شو صار ويا ابوك؟ 
سيف: بخصوص؟!.. ..هيييييي لالا تفاهمنا... 
ابتسمت.. 
مبارك: تفاهمتوا والا انهزبت.. 
سيف: هههههههههههه والله انا مانطقت بكلمه الرمسه كلها من عند ابويه بس ماتقدر تقول عنها مهازب... 
مبارك: كيف يعني؟!.. 
سيف: مادري.. يعني كلمني بهداوه ابدا ماعلّى حسه...خلاني استحي اني اقول كلمه جدامه او اعترض... تدري..قال لي انه يدري بسيراتنا الحفلات ومنو يحظر وشو نسوي... 
مبارك: كيف عرف؟! 
سيف: تعرف فاطمه بنت خالتي..شفت ريلها عبدالله...اخوه عمر تراهم في دبي..واون شافني كم مره..سار وخبر راشد عني...شوف السبال..! 
مبارك: الدنيا صغيره... بس راشد مابين عليه انه يدري عنك شي.. 
سيف: من زمان خبر سهيل وسهيل ماتحرك..جان يسير ويخبر ابويه..اونه يخاف على مصلحتي..!.. 
مبارك: عنبو انته ريال المفروض ايي ويرمسك انته مب يرمس اخوك والا ابوك.. 
سيف: يمكن مايبا يتزاعل وياي والا شي...!.. 
مبارك: يمكن بعد...المهم انته انتبه لدراستك ماباقي شي عن امتحاناتك مال نص السنه اظني... 
سوا سيف حركه تدل على عدم اهتمام.... 
مبارك: اييه صدق ارمسك..انته ثانويه عامه ولازم تشد حيلك.. 
سيف: يابوي هذا كله مب محسوب..يحسبون بس امتحانات اخر السنه... 
مبارك: حتى لو...عود نفسك على النتايج الزينه... حرام يعني تفرح اهلك فيك ؟؟!!!.. 
سيف: انزين انزين بدرس... 
مبارك: وودر الغنى... 
سيف: ههههههههه تحلم..ابويه نفسه ماطلب مني اودره... 
مبارك: طالع.؟!..عيل شو عنه كانت هالرمسه كلها..؟! 
سيف: قال لي برايك تغني عند ربعك..اهلك..بس مب تاخذ الغنا مهنة او تفكر فيها بشكل جدي ولا تغني فكل مكان وتصير الناس تدريبك انك تغني واطقطق..لانه يسيئ للسمعه.. 
مبارك: صدقه مب زين ....تعال بنرد البيت... 
سيف: امحق مشي.. 
مبارك: بس شوية للتسييييح ههههههه... 

يوم دخلنا البيت..حصلت مهرة يالسه على دري المطبخ.. والقطوة عدالها تاكل اكل من صحن صغير... لولو يوم شافتني يت صوبي..لكن مهرة مسكتها من ذيلها وسحبتها بشكل خلاني اضحك.. 
مهرة: ياربي يا هالقطوه اللي من تشوف طرف كندورته طارت عنده....تعالي كلي خلصيني... 
مبارك: هههههههههه محد قالج تحطينها في الحوش... 
مهرة: تعال عاد اقعد عندها عشان تقعد تاكل.. 
مبارك: متفيجلج انتي وقطوج....مافيني بطني بينقع ان يلست... 
مهرة: اووووه..عيل خذها البيت وياك هالقطوه مابغيها... حشى ما ادانيني مادري شو مسوبها... !!!.. 
نشت مهرة ودخلت البيت وهي معصبه.....انا وسيف دخلنا الميلس ولولو ورانا... 
--------------------------------------- 
اليوم: الخميس.. 
المكان: بيت بو راشد... 
الوقت: العاشرة مساءا.. 


--------------------------------------- 
(سهيل)... 

وقفت سيارتي داخل حوش بيت خالووه..ونزلت.. توني بسير صوب البيت الا ويطلع فهوود ولد فاطمه بنت خالتي واييني يركظ... 
سهيل: اهليييييييييين فهود... خشمك..! 
وايهني فهود وهو يظحك.. 
سهيل: شحالك..! 
فهود: بخير.. 
سهيل: امك داخل؟!.. 
فهود: هيه.. 
تقربت منه وصاصرته.. 
سهيل: خالوه شيخه وين؟ 
لكن فهود ماسايرني ...قال لي بصوت عالي وصل للكل.. 
فهود: في المطبخ..! 
سهيل: اوص...لا تصارخ.. 
خليته وسرت صوب البيت... 
سهيل: هووووووووووود... 
ام راشد: هـــــــــدا فديتك تعال محد غريب... 
دخلت البيت وحصلت خالوه وفاطمه في ثبانها خليفه الصغير يالسات.. 
نشن يوم شافني دخلت... 
سهيل: السلام عليكم... 
ام راشد+ فاطمه: وعليكم السلام ورحمة الله... 
تقربت من خالوه وحبيتها على راسها.. 
ام راشد: حبتك العافيه فديتك... 
سهيل: شحالج خالوووه؟؟ عساج طيبه؟! 
ام راشد: بخير وسهاله شحالك انته غناتي..؟! 
سهيل: بنعمه الحمد لله...مبروك عليكم الشهر.. 
ام راشد: الله يبارك فحياتك... 
التفت لفاطمه ... 
سهيل: شحالج ام فهد...وشحال العيال..؟! 
فاطمه: كلهم بخير وسهاله ..شحالك انته وشحال الاهل؟! 
سهيل: يسلمون عليكم...استريحوا..انا ياي الا اسلم عليكم وابارك لكم بالشهر...قوم راشد اظني في الميلس!. 
ام راشد: هيه فديتك في الميلس راشد وعبدالله... 
سهيل: وين عمي عيل؟!.. 
ام راشد: ساير يلوف ربعه اون ماشافهم اليوم... 
سهيل: ياحيه..برايكم عيل انا بسير عندهم الميلس... 
ام راشد+ فاطمه: الله يحفظك... 
خليتهم وطلعت من الصالة...ومن البيت...احترت وين اروح اول ..المطبخ والا الميلس؟ بس ان دخلت الميلس مابظهر.. 
بالتالي رحت المطبخ.. شفت شويخ مندمجه تخلط شي... 
وكان صوت الخلاط عالي شوي ومادرت بي وانا اتقرب..لكن من شافت طرف كندورتي فزت... 
وشهقت.. 
شيخه: بسم الله نقزتني وطيحت قلبي... 
تلفت حواليه باستهبال.. 
سهيل: وينه؟!..عن يخيس...!...لحقي لحقي دوريه...كله ولا هذا عاد.. 
ابتسمت شيخه بخجل... 
وابتسمت انا وياها... 
سهيل: شويخ.. 
شيخه: هااا... 
حست بوزي انا مب عايبني... 
سهيل: شويخ... 
شيخه: هااااه... 
سهيل: سباله..جي تردين على ريلج.. 
شيخه: عيل شي ريل يسمي حرمته شويخ..!!! 
سهيل: ادلعج ويا هالويه... 
شيخه: هيييييه..ادلعني..!!.. انزين احين شو تبا؟! 
اطالعتها بقهر واضح...تتعمد تقهرني... 
اطالعتني شيخه بنظره صغيره وعقب نقعت من الظحك... 
سهيل: صلحيها ...صلحيها لا اسوي شي ماشفتيه...! 
رفعت شيخه يديها وحطتهن جدامها كانها تدافع عن نفسها ..وهي بعدها تظحك... 
سهيل: صلحيها اقولج..! 
شيخه: ههههههههههههههه خلاص خلاص..بصلحها... 
سهيل: يالله اشوف.. 
تمت شيخه تظحك بسبب شكلي المعصب..مناك انا اتظاهر..بس هي مب رايمه ترمس من الظحك... 
شيخه: انزين انزين.. 
سهيل: يالله صلحيها... 
تقربت منها اهددها اكثر...جان تشرد عند الثلاجه... 
شيخه: صبر انزين شوي.. 
سهيل: ماوراي شغل انا اترياج.. 
وبعد لحظات هدت فيها شيخه.. 
شيخه: شو اعيد انزين.؟! 
سهيل: انا تقوليلي احين شو تبا؟!... 
شيخه: لا اقصد اقول يعني لمنو ادين بشرف هالزياره ...؟! 
سهيل: هيييييه...توج..الله يسلمج ياي اقولج مبروك عليج الشهر..ولو انج مافيج سنع لا تقوليلي شحالك سهيل ولا تقولين مبروك عليك ولا تفتكرين فيني امحق خطيبه.. 
شيخه: هههههههههههه..الله يبارك فيك سهيل... ماعليه بنتعلم السنع من عندك ان شاء الله... 
سهيل: بنشوف.. شو تسوين انتي من الصبح؟! 
شيخه: فواله... 
سهيل: خلصيها بسرعه لاني مابطول عندكم وايد .. 
شيخه: واذا ماعيبتك؟!.. 
سهيل: بجبه عراسج.. يالله بسير لا تنشب فيني ريحه المطبخ... 
شيخه: دامني اعرفك عدل بتخطف على سيارتك وبتتعطر ... 
سهيل: هههههههههههههههههه يا****ه... 
خليتها وطلعت من المطبخ ...وفعلا خطفت عالسياره تعطرت..وعقب سرت الميلس عند راشد وعبدالله...!

بعد ثمان ايام من الاحداث السابقه.. 
------------------------------------- 
اليوم: السبت.. 
المكان: بيت سلطان.. 
الوقت: الرابعه والنصف عصرا.. 
------------------------------------ 
(منى)..... 

نزلت من حجرتي واناانقز عالدري...احس بالانتعاش بعد السبوح.... حشى الجامعه وفرمضان شي يلوع بالجبد الصراحه... وماصدقت دوامي يخلص.. عشان ارجع البيت... 
نزلت في الصاله وماحصلت فيها غير سلطون الصغير وشماس اللي كانت تراقبها البشكاره.. قلت فخاطري اكيد في المطبخ.. 
يوم طلعت من البيت حصلت سيارة يوسف داخله البيت.. نزل من سيارته وهو معقد حياته وشال ملف.. 
منى: هااااه يييت.؟!.. 
يوسف: يييت..شو فخاطرج؟!. 
منى: بسم الله شفيك معصب.؟!. 
يوسف: مب كل الناس مخطوبه مثلج ومرتاحه.. 
اول شي انقهرت..عقب مت من الظحك...تذكرت انه كنوه بعدها فاهمتنه غلط..وانا عنادا فيها على صغر عقلها ماشرحت لها شي...! 
منى: ههههههههههههههههههههههههههه... 
يوسف: ظحكي...شو وراج ماتظحكين.. 
مشى عني منقهر وسار البيت....وانا يلست اضحك عليه وانا امشي صوب المطبخ... 
هناك حصلت ميثا وامايه والبشكاره معاهن... 
منى: شو تسووووون...! 
ام محمد: هاااه بنتي ييتي...تعالي عاونينا هبابنا نخلص.. 
منى: شو تبوني اسوي؟!.. 
ام محمد: مادري.. اخلطي السلطه وتبليها...هذا ابسط شي.. 
منى: ان شاء الله امايه.. 
حوالي اقل من ساعه..يعني ساعه الا ربع تقريبا وانا اعابل وياهم في المطبخ....تبلت السلطه...سويت عصير... قليت وياهم السمبوسه.... وفوق هذا عدلت الهريس...يعني اشتغلت عدل... 
كان احساسي باني ابا اتعلم كل شي كبير... قريب بصير حرمه بيت...وماريد اكون اقل من امايه اللي ماشاء الله عليها تعرف كل شي..ابا اكون مثلها...ماريدهم يقولون عني بنت فلان ماتعرف لشغل البيت..!! 
اباهم يقولون عني حرمه والنعم... 
ارتجفت وانا افكر بالسرعه اللي تقبلت فيها فكره اني مخطوبه...صحيح ماشفت راشد لين احين..لكن في بالي تصور معين عنه... 
حاولت كم مره اعصر مخي واتذكر الشخصين الي وقفوا مع ناصر في العين مول...!! لكني ماتذكرتهم ابدا لاني ما التفت صوبهم الا مره ومن ورا الغشوه يعني الرؤيه غير واضحه ابدا... 
لكن ليش انا مستعيله...؟!.. انا بس من ثلاث اسابيع مخطوبه لا غير... تو الناس... 
قالولي ان راشد خلال هالاسابيع الثلاث زارنا بس مرتين...طبعا غير زياره الخطوبه.. وفي الزيارتين يدخل الميلس..يسلم عالموجودين.. ويزقرون له ابويه امايه يسلم عليهم..وخلاص..عقب يسير... 
ويوسف ماذكره لين الحين عشان الصوره لانه يستحي... 
يقول انا قلت له مره ومافيني اتم اطلب منه اكثر من مره.... 
الساعه خمس ونص كنت اساعد البشكاره على نقل الفطور لصالة الطعام مالت الميلس... 
صالة الاكل كان بابها مجابل باب الميلس... لكن المغاسل والحمامات كانت بين البابين ..في النص يعني... 
ام محمد: يالله يالله منّووه شلي لقن الصالونه وديه الميلس بسرعه قبل لا ياذن ونحن ماخلصنا... 
منى: انزين انزين... 
مسكت لقن الصالونه وشلينه وياي لغرفه طعام الميلس... توني كنت بدخلها..الا وبريال طالع من الحمام اللي بين الصالتين.. كان متحسّر...متحسر يعني رافع كم ايده لفوق.. شكله كان يتوضى..! 
انا ارتبشت يوم شفت واحد جدامي ماعرفت شو اسوي.... 
احط اللقن عالارض واتغشى؟ 
والا اكمل طريجي بسرعه للصالة..؟!.. 
والا ارد من وين ماييت.؟!.. 
من زود صدمتي تميت ادور بتوتر فمكاني مب عارفه وين اسير..اخر شي بلا وعي قررت اني ادخل صالة الطعام واسكر الباب وراي... 
والريال كان اروحه مصدوم يطالعني بتوتر.. لكنه بسرعه كسر عينه وراح للميلس...في نفس الوقت اللي انا دخلت في صالة الطعام.. 
حطيت اللقن عالفراش مال الفطور تحت..وربعت اسكر الباب وتساندت عليه.. 
تنفست بقو...ياربي شو هالموقف المحرج..!! منو هذا..!!..اول مره اشوفه... 
يالفظيحه يالفظيحه احين كيف بطلع..؟!.. 
مشيت بسرعه للمكتبه اللي كانت فيها مرايه صغيره وتاملت شكلي... 
بسم الله.. 
ويهي محمر ومتلعوزه...وشيلتي بيظا وحالتي حاله... 
فجاه شهقت... 
حسيت كانه بكس قوي ظربني على بطني... 
لا يكون هذا راشد؟؟!.... 
بموت...بمووووت...صح كنت ابا اشوفه بس مب جي...مب جي..!!.. 
شكلي غلط...يلوع بالجبد... 
ان شاء الله مب هوو 


. 
بيتنا ايونه وايد رياييل...ان شا ءالله مب هو يالله يارب يطلع مب هو... 
دخيلك ياربي لا تحطني بهالموقف...!!..بلييييييييييييز... 
فجاه انفتح الباب ... 
نقزت وصرخت مره وحده... 
بعدها تنهدت بارتياح.. 
كانت البشكاره... 
جوليتا: شووووفيييه؟!.. 
منى: اوص...قصري حسج...فيه ريال برا؟ 
جوليتا: كولو داخل ميلس..!!! 
منى: زين.. 
تغشيت وطلعت وانا اتنافظ من فوق لتحت...لكن الحمد لله ماكان حد في الطريج... 
طنشت المطبخ ورحت البيت على طول... 
وفي حجرتي..على طول طرت للدريشه...ابا اشوف السياره الغريبه الموجوده.... 
كانت سياره اول مره اشوفها فبيتنا... 
ان شاء الله يكون ريال غريب يارب... 
هديت بالي وطنشت السالفه...رحت بدلت ملابسي وتوظيت..لين ماخلصت كان الاذان ماذن... 
شربت ماي من الدبة الي عندي بالغرفه...وصليت..وعقبها نزلت افطر... 
بعد الفطور بساعه... 
دخل يوسف وقال.. 
يوسف: منّـــووه تعالي وياي فوق..؟! 
انتفض قلبي متروعه من هالزقره... 
منى: شوووو؟ 
يوسف: مابكلج..تعالي فوق بعطيج شي.. 
مشى عني يوسف وركب فوق...وبتردد..مشيت انا وراه... 
بدال مايدخل حجرته دخل حجرتي انا... 
دخلت وراه... 
منى: شو فيك؟! 
خش يوسف ايده فمخباه وطلع لي ظرف.. 
اطالعت الظرف برعب... 
منى: شو هذا..؟! 
يوسف: صورة راشد...اليوم يابها لي...وقال السموحه عالتاخير بس كان ناسي...! 
حسيت ان قلبي طاح فبطني...!! 
راشد كان هني اليوم...!!..وانا ماشفت غير سياره غريبه وحده في البيت..!! 
لا يكون هو؟!.. 
لا...لااااااااء... 
مديت ايدي بارتجاف ومسكت الظرف كاني امسك افعى سامه...!... 
لكني مافتحتها... 
رفعت نظري ليوسف وشفته يحط ايده على خواصره.. 
يوسف: بعدها كنوه فاهمه غلط؟!.. 
منى: هي.. 
يوسف: ليش ماشرحتيلها؟! 
منى: عشان اأدبها ماتفهمك غلط ثاني مره واطيش فويهك جي... ماريد حرمه اخو بزيه... 
الظاهر ان الكلمه عيبت يوسف لانه ابتسم.. 
يوسف: ساعتها انا اعرف اتفاهم وياها...بس شرحيلها انتي احين اني ماقصد اللي فهمته.. 
منى: هههههههههه بفكر.. 
يوسف: لا تذلينا عاد.. 
منى: افا ياخويه ماعاش اللي يذلك ...بس انا اباك تكون جامد مب كل ماتزعل استهميت انته عشان تراضيها..الغلط منها انها فهمتك غلط..وماعطت حد فرصه للشرح... رغم غلاتها عندي بس ترا لها اطباع مب حلوه...ولازم تتعدل.. 
يوسف: يعني؟ 
منى: طنشها شوي خلها تحس.. 
يوسف: هههههههههههههه هذي تحس؟ اشك بالموضوع..! 
منى: بتحس انا اعرفها... 
يوسف: خلاص..بخليج تشوفين ريلج..اظني من الصبح تبين تروغيني عشان تشوفينه... 
ابتسمت... 
مايدري اني شفته من شوي؟!..وبازفت طريقه ممكنه؟!.. 
منى: بالعكس اباك تقعد اكثر عشان اطول ماشوفه..اخاف انصدم بشيانته... 
يوسف: من ناحية الشيانه اطمني..مابتنصدمين...برايج.. 
خلاني يوسف وطلع...تميت ثواني اتامل الظرف.. ابتسمت..واخيرا يا "الخطيب"..بشوفك..! 
رحت وقفلت باب الحجره وانسدحت على شبريتي.. 
رفعت الظرف وشميته...توقعته يكون معطر نفس حركات الشباب.. !! لكن الظاهر هالراشد مب نفس الشباب..ولا عنده سوالف التعديل هذي وهالحركات... لانه الظرف ريحته عادية جدا...!! 
انحبطت نوعا ما...لكني صرفت الموضوع عن بالي لانه مايعني شي.. 
فتحت الظرف وقلبي يدق مثل الطبل.. 
وبحركه بطيئه طلعت الصوره من الظرف... 
نظره وحده لها ورجعتها داخل الظرف وغطيت ويهي بايديني... 
هو نفسه..!! 
يالفظييييييييييييحه..!!!... 
كيف كان شكلي...احين بيغير رايه بيقول ماريدها... 
خيبه احين كيف بظهر جدامه مره ثانيه..؟!... انا متاكده انه مابينسى لاني انا مستحيل انسى هالموقف... 
وبرغبة فظيعه بالصياح رديت اطلع الصوره واتامل فيها...فعلا كنت ابا اصيح عالموقف اللي انحطيت فيه..لكن الدموع ماطاعت تطلع... 
بس قهر مكبوت... وتنهدات غريبه بين الصياح وبين الظحك الهستيري...اذاكنتوا فاهمين شو اقصد..!! 
فعلا ماعرفت شو اسوي ساعتها اضحك او اصيح... 
قعدت اتامل في ملامح راشد الهادية... عيون بنية..حواجب صارمه...لحية مرتبه..خشم طويل ورفيع.!!! 
فرق شاسع بينه وبين خالد.... 
خالد حيوي ..يفتن.... ابتسامته ماتفارقه... 
لكني بشكل غريب حسيت ان راشد..اثقل..واكثر شخصية... 
خالد يوم كنت اطلع جدامه بالغلط ماكان يكسر عينه كانه متعود على هالموقف..بس راشد حشم... كسر عينه وراح عني.. 
لكن يمكن عرفني؟!... 
يالفظييييييييحه لو عرفني..!!!..اكيد عرفني محد بنت غيري في البيت... 
ورجعت ادفن ويهي في المخده من زود الاحراج... 
---------------------------------------------- 
بعد اسبوعين من الاحداث السابقه.. 
---------------------------------------------- 
اليوم: الثلاثاء... 
المكان: في الحرم الجامعي.. 
الوقت: الرابعه والنصف مساءا.. 
---------------------------------------------- 
( مهرة).... 

حطيت سماعه التيلفون وانا مستانسه...التفت لسلوى وقلت.. 
مهرة: تمت المساله...استاذنت من سهيل اني افطر في الجامعه بس قالي لا تتاخرين وايد...وهو تكفل بانه يخبر ابويه ...بيقوله اني مستاذنه منه وخلاص... 
سلوى: ان شاء الله مايسويلج حشره نفس ذاك اليوم... 
مهرة: لا ان شاء الله مابينازع... يالله نسير... 
مشينا انا وسلوى لين الباصات اللي بتوصلنا للسكن....لانه الكافتيريات مسكره في رمضان...ماتفتح... 
مهرة: باقي البنات وين؟ 
سلوى: كل وحده لاهية بشغل...يشطبن على ابحاثهن..تدرين عاد اني احين اخر الكورس.. 
مهرة: يبالي والله ادرس اشوفني لابسه الدراسه... 
سلوى: بتقعدين تدرسين وانا بساعدج لين ما ياذن..وعقب بنسير نفطر... 
مهرة: الكمبيوتر عندي احلا من الحلاوه...والعربي والانجليزي مايباله...انا عقدتي الرياضيات..!! 
سلوى: همممم صح اني مب شاطره زود في الرياضات بس بحاول اساعدج باللي اتذكره.. 

في احد ممرات السكن...تلاقينا ببنات وايد صرت اعرفهن عدل..وما استحي منهن لانهن تعودت على شوفتي... 
وحده من البنات مسكت سلوى وباستها...بابتسامه واسعه قالت لها.. 
البنت: هااااااااه سلوى اشوفج انتي وشرشورتج هني اليوم....!! 
ابتسمت من الكلمه اللي قالتها.... خمنت بعقلي الباطن انها تقصد ربيعتج...!!.. لكن سلوى قالت.. 
سلوى: هههههههههههههه لالا تو الناس علينا لا يروح فكرج بعيد...المهم وين باقي الشله.؟!.. 
البنت: في غرفة حنان في المبنى الثاني... 
سلوى: اهااااااا ياحيهن ...بنتلاقى عيل عالفطور ان شاء الله.. 
البنت: تمام..بخلي لج الجو...تشاو.. 
غمزت لسلوى ولي..وراحت...رجعت سلوى ومسكت ايدي ورحنا للغرفه.. 
مهرة: شو قالت لج البنت؟!.. 
سلوى: شووه؟ 
مهرة: مادري شو قالت كلمه... 
سلوى: ههههههههههههههه لا ماعليج تسولف هذي خبله طبيها...!!.. 
مهرة: اييييه..ماريد اسير غرفه حنان ..هذاك المبنى ماحبه... 
سلوى: مابنسير له اطمني...بنتلاقى في المطعم... 
مهرة: احسن... 
دخلنا غرفه سلوى...وكالعاده سلوى قفلت الباب وعقت عباتها وشيلتها... وانا سويت نفس الشي عشان اخذ راحتي بالدراسه...مسكت كتابي الرياضيات وفتحته.... 
سلوى: شوووو سيده بتبدين في الدراسه؟!.. 
مهرة: عيل؟ 
سلوى: خلينا نسولف شوي... 
يلست عدالي سلوى....سوري..مب عدالي..لاصقه فيني...وحطت ايدها على كتوفي.... كانت قريبه وايد مني بطريقه ماحبيتها... 
مهرة: عن شو تبينا نسولف؟! 


سلوى: همممم عن أي شي..مثلا..ماتخططون تون لاماره (...........)..؟!.. تعالي...ابا اعزمج بيتنا.... 
مهرة: ان عزمتج انا بيتنا بتين؟ 
سلوى: همممممم لو حد دبر لي تصريح للخروج من السكن بيييج وببات عندج بعد...! 
مهرة: هههههه نفس الحاله لي..عطيني تصريح من اهلي عشان ازورج هناك... 
سلوى: ياخسااااااره...ماشي باقي عن الكورس الا ويخلص... 
مهرة: بينا تيلفون.. 
سلوى: مايسدني..! 
مهرة: انتي اهلج مايفكرون ايون العين؟!.. عشان نتلاقى فمكان يوم بتين... 
سلوى: ماظني ...مالنا حد في العين... 
مهرة: اقترحي عليهم الفكره يمكن يطيعون.. 
سلوى: بقولهم بس انا اعرفهم اهلي...مابيطيعون...!.. مهرة ليش ماتاخذين موبايل؟ 
مهرة: شو اباااااابه الموبايل؟ 
سلوى: يعني... اييلي خاطر احيانا اكلمج نص الليل يوم اكون هناك... بس احس اهلج بيتظايقون لو اتصل بتيلفون البيت في الليل..!! 
مهرة: صح مايرضيهم...وانا اصلا ارقد من وقت سلوى ما اسهر...والموبايل مب محتايتنه مافيني عالمشاكل... 
سلوى: أي مشاكل يابوي الناس احين اطوروا ..وكل البنات عندهن موبايلات...بالعكس اذا شافن بنت ماعندها موبايل يستغربون في أي عصر عايشه... 
مهرة: لا اطوروا ولا شي الا قولي استخفوا... صحيح ان فيه من البنات قد المسؤوليه اللي يعطونهن اياهن اهلهن...بس في بنات يستخدمنه باشياء تسيئ بسمعتهن... ماعليه البنات اللي في الجامعه يمكن شوي يحتاجنه..بس تنقهرين صدق يوم تشوفين بنت في الاعدادي راكزه السماعه على اذنها وتتمشى في الاسواق لا حشمه ولا شي... حشى يابوج ماريده الموبايل.. 
سلوى: ول ول ول...كل هذا؟! 
مهرة: هي عيل شو اتحسبين؟!.. 
سلوى:هههههههههه المفروض تكونين منفتحه اكثر من جي مهرة... 
مهرة: انا افضل اني اكون (اولد فاشن) على قولة مبارك...!! 
سلوى: هههههههه مبارك ولد خالج؟ شخباره؟ 
مهرة: مستانس... 
ابتسمت لذكرى مبارك..وفجاه حسيت اني متولهه للرجعه للبيت عشان اشوفه...لانه خالي ومبارك يفطرون عندنا ويتسحرون بعد عندنا من بدا رمضان...لانهم رواحهم في بيت وهم اثنينه..ماتهنيلهم العيشه...عشان جي ايون عندنا تحلالهم القعده اكثر..وتحلالي انا اكثر واكثر... 
رجعت افتح الكتاب وانا اعتدل في قعدتي وابتعد شوي عن سلوى.. 
مهرة: يالله يالله خليني ادرس... 
قعدت ساعه احاول اني ادرس.. واحاول اني ادخل سلوى في جو الدراسه معاي عشان تساعدني...لكن خبرتها بالرياضيات قليله وطلعت ناسيه اللي درسته... وانا كنت غايبه كم كلاس بالتالي فاتني الشرح ومب قادره افهم شي... 
ومن ابا اندمج شوي خذتني سلوى بالسوالف...لين ما طبيت الدراسه كلها وقعدت اسولف لين اذان المغرب.. 
ساعتها سرنا نفطر... 
وشكثر حسيت بالغرفه وانا افطر فمكان غير بيتنا...فمكان بعيد عن خواني وابويه..وعموووه وعفرا...وخالي ....ومبارك..!.. 

اليوم: السبت.. 
المكان: شقة ناصر.. 
الوقت: الثامنه مساءا.. 
------------------------------------- 
(ناصر).... 

كنت يالس اتعطر واتسفر ..اتجهز لصلاة التراويح في المسيد ..يوم يتني سعاد لابسه عباة وشيله وغشوه فوقهن.. 
ناصر: وين سايره؟!.. 
سعاد: إيلتيلاك اني رح روح السوووء مع امل... 
ناصر: الحين؟ 
سعاد: لكن ايمتا ناصر...؟! .. 
كانت سعاد بتروح مع اختها اللي تسوق سياره للسوق.... تبا تتشرا للعيد اغراض وغيره...انا بوديها لو اني ادل الاماكن اللي تباهن...لكن امل من متى هني وادل بالضبط من وين تشتري اشياء حلوه ...بالتالي سمحت لها انها تروح مع اختها...وحطت في بالي فكره اني اسير السوق اروحي انا بعد اتشرى نعال وسفره وهالسوالف للعيد...!!.. مافيني اتم اأجل المشترى لين اخر لحظة...واتم لين الساعه 2 في السوق ماخلص..!!! 
ناصر: انزين يت امل؟!.. 
سعاد: عم تستناني بالسياره... 
ناصر: يالله بوصلج لين السياره وبسير المسيد عقب.. 
ابتسمت سعاد لي بشكر...وحظنت ايدي ومشت معاي للباب..طلعنا وقفلنا الباب ورانا.... 
عند السياره..سلمت على امل من بعيد ووصيتها على سعاد...وبعدها خليتهن يروحن بطريجهن وانا توجهت للمسيد اصلي.. 

بعد صلاة التراويح رجعت للمبنى ..ركبت سيارتي ورحت السوق... اتصلت بسعاد...كانن بعدهن يتسوقن..وماخلصن..وبع د ما اطمنت عليهن سكرت ورحت اتشى اغراض انا بعد.. 

بعد ثلاث ساعات دواره حصلت اللي بالي وخذته...لكني ماخلصت كل الاغراض...برجع بعدين..احين تعبان.. 
بالتالي رجعت الشقه...وحصلت سعاد في الشقه تترياني.. 
حطيت اكياسي عالكرسي.. 
ناصر: هاااااه..؟ تشريتي؟!.. 
سعاد: ايييه اشتريت...شغلات كتير حلوي..لحظة بدي فرجيك... 
وراحت سعاد للحجره تيب اغراضها اللي اشترتهن...فرحتها مثل فرحه اليهال...ابتسمت ويلست عالكرسي وشغلت التلفزيون.... 
وبعد دقايق حصلت نفسي محاط بالاغراض...كانت سلوى تراويني البدلات واشياء وايده وتاخذ رايي فيهن... 
ناصر: كلهن حلوات...مبروكات... 
سعاد: الله يبارك فيك...مافرجيتني اغراضاك؟ 
ناصر: ماخذت غير نعال..وعقال..وكمن سفره.. الباقي عقب...عيزت.. 
يلست سعاد عدالي وحطت ايدها على جبيني... 
سعاد: شوفيك حبيبي تعبان؟ مريض؟ 
ناصر: لا مب مريض بس ارهاق شوي... 
سعاد: سلامات حبيبي.. 
ناصر: الله يسلمج...اقول سعاد...انا بقولج شي بس مابغيج تزعلين.. 
سعاد: شوو؟ 
ناصر: هممم..انتي تعرفين اني لازم اعيد عند اهلي... بس اول يوم..ثاني يوم بييج هني..بقولهم انه عندي شغل... 
برطمت سعاد على طول ونزلت عينها للارض... 
ناصر: سعاد...حاولي تتفهمين بليز...هذا عيد ولازم اكون عند اهلي.. 
سعاد: عارفي...بس بدي ضل لحالي.؟!.. 
ناصر: بوديج عند امل شرايج..؟!.. 
سعاد: ........متل مابتريد... 
لمت اغراضها بعصبية وراحت للغرفه... 
حسيت انها زعلانه.....الا اكيد زعلانه..من حقها تزعل.. 
هذا اول عيد يمر علينا ومابقظيه عندها.... 
انزين العيد ثلاث ايام مب يوم واحد بس..!!..لازم تتفهم الظروف شوي..وان شاء الله عيد الفطر الياي بنعيده رباعه...!! 
نشيت وبندت التلفزيون.. خذت اكياسي وسرت الغرفه.. حصلت سعاد ترتب اغراضها في الكبت بعصبية... 
يلست عالشبرية..وانا اطالعها بتعب... مافيني اتكلم...انا تعبان وابا ارقد بس....مب متفيج للزعل احين... 
ناصر: سعاد... تعالي يلسي... 
بتردد ...خلت سعاد شغلها ويت وقعدت عندي... 
ناصر: العيد ثلاث ايام ياسعاد...انا عندي اهلي يوم وعندج يومين..!!.. 
سعاد: بس بيضل اول يوم عيد هو احلى يوم... 
ناصر: نحن كل الايام عندنا حلوه.. بليز سعاد والله اني تعبان ومافيني اتكلم زود... ادري انه من حقج تكونين معاي ..عند اهلي..في يوم عيد.. لكن صبري عليه شوي نحن شو اتفقنا..؟!.. 
سعاد: طيب... 
قالتها من دون اقتناع... تنهدت وقلت بتعب... 
ناصر: سعاد... 


سعاد: خلص فهمت عليك ...ومارح ازعل.. بتفهم الوضع.... بدك جيبلك اسبرين؟ 
ناصر: ياريت..لاني منهد حيلي وبرقد..وعيني عقب عند السحور... 
سعاد: تكرم عينك...دئايئ...وبجيبلك اسبرين... 
راحت سعاد..وانا قمت وعقيت ثيابي وطحت عالشبرية... احس جسمي متكسر... 
ردت سعاد بالباندول..كلته..وعقبها غطيت فرقادي... 
------------------------------------- 
اليوم: الاثنين.. 
المكان: بيت خلفان.. 
الوقت: التاسعه والنصف مساءا.. 
-------------------------------------- 
(مبارك).... 

ردينا انا وسيف من صلاة التراويح... كنا بندخل الميلس لكن سيف سحبني للبيت.. 
سيف: لاعموه ولا حرمه حمد موجودات اليوم.... يعني محد غير مهرة... 
مبارك: اوكي.. 
في الصالة حصلنا مهرة يالسه متربعه على الكرسي...فاتحه كتاب في ثبانها... وبقلم رصاص قاعده تلاعب لولو عالكرسي عدالها... 
مبارك+سيف: السلام عليكم.. 
رفعت مهرة نظرها لنا باكتئاب... 
مهرة: وعليكم السلام.... 
يلس سيف عدالها عالكرسي ..اما انا يلست في كرسي مجابل.. 
سيف: شوفيج كئيبه؟!.. 
مهرة: برسب في الرياضيات..!!.. 
سيف: هههههههههههه عادي... 
مبارك: خيبه ليش؟؟ 
مهرة: شو وايد اشياء مب فاهمتنها ولا حصلت حد يشرح لي... والامتحان قريب... 
كسرت خاطري...عاد الا رياضيات هو..؟!.. 
مبارك: عطيني اشوف...(خذت الكتاب من عندها.)..شو اللي مب فاهمتنه..؟!.. 
يلست مهرة عالارض وتنهدت...وبشكل لا ارادي يلست انا بعد عالارض ..مجابلنها.. وسيف يطالعنا باستغراب... 
قعدت مهرة اجلب الصفحات تراويني الدروس اللي مب فاهمتنها.. 
مبارك: انزين عطيني وقت اقراهن واشوفهن...ولين ماخلص انتي سيري المطبخ شوفيلنا فواله.. 
مهرة: عنبو توكم زاطين لين بسكم.... 
سيف: نبا تحلية الحين... كريم كاراميل...كيك..أي شي..سيري.. 
نشت مهرة وراحت المطبخ... 
سيف: وين بتفهم له هذي مناهج جامعه وانته مادخلت الجامعه..!! 
ظحكت... 
مبارك: هههههههه مناهجنا في المدارس اصعب عن مناهجكم في الجامعات يا سيف.. 
سيف: والله..مطورين يعني انتوا..! 
مبارك: هي عيل اشو...الكتاب هذا بسيط... بسرعه فهمت عليه.. 
سيف: ماشاء الله عليك... 
مبارك: لا تخاف بدرسك انته بعد.. 
سيف: لالا مشكور ماريد... 
مبارك: ماذكر اني شاورتك... 
وبعد دقايق..يت مهرة وهي شاله صينية فيها شوية فواله لي ولسيف... 
مبارك: سلمتي... 
مهرة: الله يسلمك.. 
مبارك: تعالي يلسي كتابكم تراه سهل..بس انتي مقفله مخج عنه... 
ابتسمت مهرة بفرح..ويلست بحماس. 


مهرة: والله...الحمد لله عيل ان شا ءالله مابرسب.. 
مبارك: لا مابترسبين...بس قوليلي اول...ليش الصفحات هذي امره بيظا جنها يديده؟ 
مهرة: لاني ماكنت حاظره.. 
مبارك: عشان جي مافهمتي شي..وليش ماحظرتي حظرتج؟ 
مهرة: هممم ماذكر ليش غبت... 
مبارك: افاااااا يامهرة.. 
سيف: هي والله اخ عليج يامهرة...تغيبين عن محاظراتج؟ 
مهرة: اوووووه عاد خلاص طاف اللي طاف.. 
مبارك: شو طاف اللي طاف...لو انا احين ماشرحت لج كيف بتنجحين؟ بس عشان كم يوم غياب..شو استفدتي عاد شو سويتي بهالايام اللي غبتيهن؟ 
مهرة: شوووووووه ذاك اليوم كنت مريييييضه...!!!.. 
سيف: وباقي الايام... 
مهرة: عاد خلاص احين خلص الكورس وانتوا حاشريني على غيابي؟ 
مبارك: اشوفج تغيبين عن كلاساتج الكورس الياي.. 
مهرة: مابغيب مابغيب بس يالله اشرح لي عشان ادرب عقب عالمسائل..!.. 

قعدت نص ساعه اشرح لمهرة الدروس...وهي مندمجه كل الاندماج...وكل شوي تهز راسها فاهمه...رغم مصخرة سيف علينا.. لكنه في النهاية مل منا ..راح وركب البلاي ستيشن وقعد يلعب لاهي عنا... 
مهرة: ونااااااسه...حلو يوم تفهم الرياضيات...!! 
مبارك: عنلاتج انا اللي شرحي حلووو مب الرياضيات... 
مهرة: ههههههههه مشكور والله بدونك مادري شو كنت بسوي الصراحه... 
مبارك: بترسبين...بسبب غيابج.. 
مهرة: خلاص عاد مبااااااااارك ذليت ابوي... 
مبارك: عشان اتادبين..يالله روحي حلي المسائل اللي حددتهن لج وان مافهمتي شي تراني موجود ... 
مهرة: اوكي... 
شلت مهرة كتابها وقعدت عالكرسي... 
مبارك: هب هني...قومي قومي قومي...ما بتعرفين تحلين شي هني سيري الصالة الثانيه..وبعدين هاتي الكتاب عن تغشين.. 
مطيت عنها الكتاب وهي تظحك..شلت دفترها وراحت الصاله الثانيه..اما انا يلست العب مع سيف بلاي ستيشن...!.. 
وانا احس براحه اني قدرت اساعد مهرة.... 
ان شاء الله تتوفق بامتحاناتها المسكينه...!


ــــــــــــــــــــــــــــــــــــــــــــ

نهاية الجزء الرابع والثلاثون 


الجزء الخامس والثلاثين.. 
----------------------------- 
بعد اسبوع من الاحداث السابقه.. 
------------------------------- 
اليوم: الثلاثاء.. 
المكان: جامعة الامارات.. 
الوقت: الثالثه مساءا .. 
------------------------------- 
(مهرة)... 
اليوم اخر يوم من ايام امتحاناتي النهائية...وخلص الكورس على خير.... 
امتحان الرياضيات عديته على خير..صحيح عندي كذا غلطه اكتشفتها عقب...لكن بشكل عام الامتحان كان لاباس فيه بمساعده الغالي مبارك...!.. 
طلعت من قاعة الامتحان وانا مبتسمه... ميته عطش ...لكني مرتاحه لاني خلاص خلصت دراسه لهالكورس..وبقضي باقي رمضان براحه..!.. 
دخلت مبنى ثاني مقابل كانت تمتحن فيه سلوى... رفعت ايدي اشوف ساعتي...باقي عن طلعة سلوى شوي.. بقعد اترياها هني... 
ماقعدت خمس دقايق الا وتيني بنت من بنات الشلة اسمها امل... 
امل: هلااااااا والله بمهااااري...شحالج؟ 
وقفت وسلمت عليها... 
مهرة: مرحبابج زود الغاليه..انا بخير وسهاله انتي شحالج؟ 
امل: الحمد لله تمااااااام...شو خلصتي امتحان والا بتدخلين لامتحان؟ 
مهرة: لا والله توني طالعه من اخر امتحان لي والحمد لله كان حلو...ويالسه اتريا سلوى تراها هني تمتحن وبعد شوي بتطلع... 
امل: هييي ياحيها...ماكنت ادري ان امتحانها هني....انا امتحاني الساعه اربع في الدور الاول...والله يعيني... 
مهرة: الله بيسهل عليج ان شاء الله... انتي درستي عدل.؟!.. 
امل: لا والله مادرست عدل..تدرين وفاء تكلمني لين 3 في الليل امس..... 
تذكرت "حبيبة" امل اللي اسمها وفاء وهي من بنات العين... 
كل وحده من الشلة عندها ربيعه حميمه ..بمعنى "حبيبة او كلوزه"... 
مهرة: عنبوو لين ثلاث يا امل شو هالهذربة هالكثر؟!.. 
ظحكت امل بدلع.. 
امل: ههههههه تدرين بعد...سالفه تير سالفه...نشيت اليوم الصبح بس ودرست.... ماعليه بسيطه الماده... 
ابتسمت...وخطرت لي فكره اني استفسر منها عن معنى الكلمه اللي قالتها ربيعه سلوى في السكن من كم اسبوع... 
تذكرت في خاطري كلامها مع سلوى... 
((البنت: هااااااااه سلوى اشوفج انتي وشرشورتج هني اليوم....!! 
سلوى: هههههههههههههه لالا تو الناس علينا لا يروح فكرج بعيد...المهم وين باقي الشله.؟!..)) 
فكرت..ليش ما اسال امل عن معنى هالكلمه اللي شغلت بالي اسابيع...!!..وماتجرأت اني اسال.... امل من بنات السكن..يمكن تعرف هالمصطلحات المنتشره بين بنات السكن...!. 
مهرة: آآآه..امل... انتي تعرفين كل سوالف بنات السكن صح...! 
امل: هييييي طبعا... ليش؟ 
مهرة: ابد..ابا اتخبرج عن معنى كلمه...! 
رفعت امل حواجبها متحمسه... 
امل: أي كلمه.؟!..قولي.. 
مهرة: همممم...شو معناة كلمه....شرشوره؟!.. 
سكتت امل وهي اطالع ويهي باهتمام... 
امل: منو قالج هالكلمه؟!.. 
مهرة: انتي جاوبيني اول... 
امل: هممممم وماتنصدمين؟!.. 
مهرة: اتوقع أي شي..انتي بس قولي... 
امل:...آآآآه....الله يسلمج...شرشوره عند بعض بنات السكن...طبعا مش كل البنات يعرفن هالمصطلح....بس..هممم... 
مهرة: شفيج متردده.... قولي.. 
امل: شرشوره او..شرشورتي..معناها...شريكتي بالفراش...!!! 
بطلت عيني وتاملت فويه امل اللي انجلب كريه فجاه... انصدمت....شو هذا بعد؟؟...شو القصد من هالكلمه وليش انقالت لي ولسلوى؟!!!!... 
حسيت بغضب مكبوت وبالخداع... وقفت من الكرسي اللي كنت قاعده عليه وابتعدت عن امل وانا مازلت اطالع ويهها.. 
مهرة: انتي...انتي شو تقولين...تمزحين؟ 
امل: لا والله..ما امزح....منو قايل هالكلمه لج مهرة؟ 
مهرة: شريكه بالفراش...؟؟!!!... شو قصدج انتي... تقصدين بمعنى ثاني والا اللي فهمته.؟!! 
امل: اللي فهمتيه... مالها معنى ثاني ياحبي... 
تنفست بقو....حسيت بحراره تسري بعروقي... 
مهرة: وهالامور...تصير هني؟؟ في الجامعه؟؟ وبين البنات يا امل؟!.. 
ظحكت امل بسخرية... 
امل: هههههههه مهرة...انتي وين عايشه ؟!... 
بدون حاسية مني...خليت امل ومشيت مبتعده عنها...سمعتها تزقرني لكني ما افتكرت ارد عليها... 
نسيت سلوى اللي كنت اترياها مبوني...خليتها ورحت...رحت للمبنى المجاور...الخالي تقريبا من البنات...يلست وراه.. عقلي مب عندي... لفيت ايديني حوالي جسمي.. احس ببرد فظيع..ماله دخل بالجو..! 
ليش انقالت هالكلمه لي ولسلوى..؟!.. 
معقوله البنات يتحسبونا نسوي هالشي؟!!!... 
بس سلوى انكرت وقالت للبنت لا يروح فكرج بعيد... 
لالا...اكيد سلوى مب من هالنوع... والا جان من زمان تحرشت فيني..!! 
صحيح هي لها حركات بايخه احيانا تتلصق وتباوس بس انا اشوف هالاامور تصير بين كل البنات...وين ما التفت اشوف بنت لاصقه فبنت ثانيه... 
يعني هالامور عادية انا بس اللي متحفظه زياده عن اللزوم...!!والا يتراوالي؟!.. 
ياربي شو اسوي...؟!.. 
كيف اتصرف..؟! 
كيف امنع البنات من انهن يفكرن فيني بهالطريقه؟!.... 
اكيد ما اقدر... ما اقدر امنع الناس من الكلام....ماشي دخان بلا نار.... 
اكيد سيراتي السكن هي اللي عطتهن هالفكره... 
والحمد لله ان اجازتي بدت...الكورس الياي خلاص مابروح السكن... 
البنت مالها غير سمعتها... 
وماقدر افرط فيها... 
------------------------------------------ 
بعد اسبوع ........ 
------------------------------------------ 


اليوم: الاربعاء.. (اول ايام عيد الفطر المبارك)... 
المكان: سيارة راشد.. 
الوقت:الحادية عشره صباحا.. 
------------------------------------------- 
(راشد)... 
طلعت من بيت واحد من قرابتنا وتوجهت للبيت...كندورتي خاست برتقال... وبسير ابدلها قبل ماروح بيت قوم عمي..! 
في بيتنا شفت سهيل توه بيطلع من البيت...حظرته توه ناش من الرقاد... 
راشد: هاااااااااااه.... صح النوووووم.. 
ابتسم سهيل ابتسامه وسيعه.. 
سهيل: هلا والله... 
توايهت وياه.. 
راشد: مباركن عيييييييييدك... 
سهيل: عساك من العايدين والسالمييين.... شحاالك؟! 
راشد: بخير وسهاله...توك ناش..؟! 
سهيل: من ساعه... واول حد ييييته انتوا... 
راشد: ياااحيك والله... عيب عليك والله الناس ينشون من الصبح وانت معيّد راقد؟! 
سهيل: والله لين حصلت نعال مارديت من السوق... ويوم رديت ان ريولي تعورني ومارمت ارقد من ويعهن... 
راشد:لا والله..!!..واحين وين ساير..؟!.. 
سهيل: مادري والله ..امبوني اتشاور..انته وين بتسير؟ 
راشد: انا ببدل ثيابي وبسير عند قوم عمي..بتخاويني؟!.. 
ابتسم سهيل.. 
سهيل: عندك امل تشوف الخطيبه؟!.. 
ابتسمت انا بعد.. 
راشد: شفتها وخلصت.. 
مشيت عنه ودخلت البيت وهو يتبعني متحمس.. 
سهيل: تعال تعال...كيف؟!..ماقلت لي..؟!. 
راشد: ههههه ليش اقولك؟!.. مب زود شي يستاهل الذكر..!! 
مسكني سهيل من ايدي ووقفني في نص الحوش.. 
راشد: شوووه.. 
سهيل: شو شووه؟ خبرني!!. 
راشد: يوم ساير اسلم عليهم برمضان... طلعت جدامي بالغلط شاله ..مادري شو شاله ما انتبهت... 
سهيل: شدراك انها هي؟ 
راشد: هههههههه احساس... 
سهيل: هههههه وشو رايك فيها؟ 
رديت امشي عنه وانا اضحك على فضوله... 
راشد: ماعندي راي... المهم خلني اروح ابدل كندورتي بسرعه وبيييك... 
سهيل: ايييه راشد..! 
وقفت والتفت له... 
راشد: لبيه.. 
سهيل: لبيت حايه.. شويخ قالولي راقده تروم توعيها بسلم عليها... 
راشد: لا...بتسلم عليها عقب..بنقعد نترياها بعدنا لين ماتتلبس وتتعدل؟!.. 
سهيل: راشد عااااااد.. 
راشد: لااااااء... 
دخلت البيت عنه وخليته في الحوش يدبر نفسه... سهيل مب غريب.. من اهل البيت... 
رحت حجرتي وبدلت كندورتي بكندوره بيظا ثانيه...رديت اتسفر مره ثانيه...عقب قلت...ليش ما البس سفره وعقال.؟!.. 
يمكن اشوفها مثل ذاك اليوم.... وهالمره اكيد بتكون متعدله ومتكشخه...!! 
صح ذاك اليوم ماكانت متعدله... بس بصراحه..ملت عيني...ومن شفتها وخيالها يتراوالي كل ما فظيت لنفسي... وقعدت بروحي... 
شي طبيعي..مب هذي زوجه المستقبل؟!.. 
وبقرار سريع بدلت السفره بسفره وعقال.. وخذت لي وقت وانا اظبطها... شوي الا وداقلي سهيل.. 
سهيل: ياخي شو تسوي هالكثر؟!.. 
راشد: ههههههه احين بنزل... 
سكرت عن سهيل...وبعد نظره اخيره عالمنظره..ترششت بالعطر ونزلت... 
خلى سهيل سيارته فبيتنا ورحنا بسيارتي.. 
طول الطريج وسهيل يطالعني بنص عين... 
سهيل: شحقه بدلت السفره؟!.. 
راشد: فيها شي؟ نحن عيد...!! 
سهيل: ول...طلع لك لسان بعد... 
راشد: تعاديت من ختك... 
سهيل: على طاري اختي..طاحت على ايدها الكوايه وحرقتها اليوم الصبح... 
شهقت انا منصدم.. 
راشد: حرقتها الكوايه؟ كيف؟ 
سهيل: قالولي متعبله سايره بتكوي سفره ابويه...طاحت على ايدها الكوايه وهي حاره.. واحين لافتنها.. 
هزيت راسي باسف.. 
راشد: مسكييييييييينه... 
سهيل: متاكد انك مب داعي عليها... 
راشد: هههههههههههههه لا والله مادعيت عليها ولو اني اتمنى للسانها القص بس... بس صدق اختك شي ياينها على ايدها...كل الظر ايي في يديها...! 
سهيل: من زين ذيج الايد....ايد يهال من صغرها... 
راشد: ههههههههههه حليلها... 
وبعد دقايق..وصلنا بيت عمي... كانت السيايير وايد جدام بيت عمي.. 
سهيل: زحمه عندهم راشد.. 
راشد: شو عليك انته يوم زحمه نحن نسايبهم....!..انزل انزل.. 
داخل بيت عمي... تلفت انا حوالي بحذر...ماشفت حد..دخلنا الميلس... الموجودين كانوا عمي... ومحمد... ووايد من قرابتهم ...حوالي سته او سبعه... 
وبعد خمس دقايق ساروا الموجودين وتمينا نحن الاربع.. 
راشد: وين عيل ناصر ويوسف؟ 
بو محمد: نشوا متاخر وساروا يسلمون على يدتهم....من شوي طالعين قبل ماتون انتوا... 
سهيل: ثرهم الا من رباعتي ينشون متاخر.. 
بو محمد: ههههههههه والله هذا هو حال الشباب الحين ماقاموا يهتمون زود بايام العيد والنشه الصبح.. 
راشد: اصلا ماتحس بحلاة العيد الا الصبح... 
سهيل: لا تستلموني عاد....!!!.. 
راشد: ههههههههههههه مايتحمل هذا... عمي ..عمتي وين؟ بسلم عليها... 
محمد: امي داخل... احين بتصلها بقولها تتلقالك عند الباب... 
راشد: تمام... 
وبعد دقايق نفس الوقت اللي كان محمد بيوصلنا لمكان عمتي..دخلوا رياييل..سلمنا عليهم ..وعقب اشرت له يقعد معاهم وانا بسير اروحي مع سهيل.. ابتسم لي محمد شاكر... 
طلعنا من الميلس ومشينا صوب البيت منحرجين.... اول ماوصلنا طلعت لنا عمتي...لابسه برقعها لكن بعد متغشيه بشيلتها... 
ام محمد: مرحبا مرحبا الساع.... 
راشد: لمرحب باجي عمتي...شحالج؟ 
ام محمد: بخير وسهاله ياراشد شحالك انته وشحالك اهلك؟ 
راشد: كلهم بخير وسهاله ويسلمون عليج.. 
ام محمد: الله يسلمك وياهم من الشر... 
سهيل: شحالج خالتي؟ عساج طيبه؟! 
ام محمد: هلا والله ..بخير شحالك انته؟ 
سهيل: بخير وسهاله الحمد لله... 
ام محمد: منو الريال؟!.. 
ابتسم سهيل. 
سهيل: سهيل بن خلفان... ماعرفتيني خالووه افاااا... 
ام محمد: هلا والله ومرحبا بولد خلفااان..هلا بولد الغاليه رحمة الله عليها....ماشاء الله عليكم كبرتوا ياولدي وانا نظري خف.. 
سهيل: الله يعطيج الصحه والعافيه... 
راشد: عمتي...مباركن عيييدج...خذيتينا باالسوالف ماشاء الله عليج نسيتينا نبارك لج.. 
ام محمد: ههههههه عساكم من العايدين والسالمين ياراشد... 
فجاه سمعت صوت يلعلع من داخل البيت.... 
......:... اماااااايه ام حميد عالتيلفووون...!! 
ابتسمت انا وسهيل...وعمتي تلفتت منحرجه... 
ام محمد: سلم سلم ابويه على اهلك كثير السلام...وقــ... 
قاطعها الصوت من اول ويديد لكن هالمره مع صوره... 
......: اماااااااااااااايه ام حميد تباج بســــ.... 
رفعت نظري وانا اشوف منى..لابسه مغربي احمر...يجنن... متكشخه ولابسه شيله سودا... خفيفه... 
تلاقت عيوني بعيونها وحسيت على طول ببروده فاطرافي... 
وبشكل سريع رفعت ايدي وحطيتها على عيون سهيل.... في نفس الوقت اللي شهقت فيه منى وردت تدخل داخل البيت... 
ام محمد: حسبي الله على بليسج من بنت خبله....!!!... 
ابتسمت انا ..مسك سهيل ايدي وخوزها عن عينه وهو يقولي معصب.. 
سهيل: شفيك..؟!.. 
قتله بصوت واطي.. 
راشد: ماباك تشوف.. 
سهيل: هههههههههههههههههههه .... 
راشد: اوص... المهم عموووه مانطول عليج انا بغيت بس اسلم عليج قبل ماسير... ورانا مشاوير وايده بعدنا.. 
ام محمد: فيك الخير ياولدي مسموحين..ولا تقطعنا عاد خلنا نشوفك... 
راشد: ان شاء الله الاهل بيونكم باجر... 
ام محمد: حياهم الله البيت بيتهم متى مايووا... فمان الله... 
راشد+ سهيل: فمان الكريم... 
تراجعنا عن ام محمد اللي دخلت البيت معصبه على حركه منى... ابتسمت يوم تذكرت شكلها... اتمنى بس ان سهيل ماواحا يشوووفها...!! اطالعته بنص عين... 
راشد: شفتها؟! 
سهيل: انته خليت حد يشوف...!!! 
راشد: ههههههههههه احسن... 
سهيل: شو دراك انها هي نفسها..! 
راشد: محد غيرها بنت في البيت ياخي شفيك..!!..بعدين قلبي دليلي... 
سهيل: قالي حتحبي..!! ترارارا... 
راشد: هههههههههههههههههههههه والله انك خاااااااااام ..اسكت خلنا ندخل نسلم على قوم عمي قبل مانطلع... 
دخلنا الميلس ننضم للبقية قبل مانطلع من بيت عمي... 
بس عاد هالمره الشوفه غير عن كل شوفه...ذكراها خلت الابتسامه مرسومه على ويهي طول اليوم...!
اليوم: الاربعاء... 
المكان: سياره ناصر... 
الوقت: الحادية عشره والنصف صباحا... 
------------------------------------------ 
(يوسف)... 
التفت لناصر اطالعه بفضول... 
يوسف: ناصر... 
التفت لي ناصر وكملت انا كلامي... 
يوسف: سعاد شو تسوي اروحها هناك؟ 
رجع نظره عالطريج وعقد حياته... 
ناصر: فبيت اختها... 
يوسف: عندها اخت بعد هني؟ 
ناصر: هي..اختها حرمه ربيعي... 
يوسف: اهااااااااا.... بس حرام تخليها جي..متى بتخبر الاهل.؟! 
ناصر: آآآآآآآآآه يا يوسف...مب وقته الحين... 
يوسف: متى وقته عيل يا ناصر؟ انا ماشوف انه في وقت مناسب عشان تخبرهم خبر مثل هذا... 
ناصر: بيني وبينك انا بعد... لكن انا اترياهم يلتفتون لك ويفقدون الامل فيني... 
يوسف: بس الحرمه حامل...ولين ما يفتكرون فيني يبالهم شوية وقت... 
ناصر: انته احين تخرجت من الجامعه وخلاص... بعد فتره بتستلم شغلك في الجيش... تقدر انته تصر عليهم انك تعرس وتستقر... 
يوسف: اووف لا تذكرني... ماريد اشتغل في الجيش ابا افنش.. 
ناصر: وين تفنش احين...صدق انك غير شكل...يعني طول فتره دراستك وهم يصرفولك معاش عشان بعد ماتتخرج ترجع تشتغل عندهم...والحين تقول خلاص مابا الجيش.. 
يوسف: والله طفره الجيش يا ناصر... مايناسبني... 
ناصر: انته لين احين ما اشتغلت..اشتغل اول وشوف اذا يناسبك او لا... 
يوسف: مابيناسبني...! 
ناصر: لا تحط هالفكره فبالك لا تتلعوز عقب....الجيش مايفنشون بسهوله ترا...يبالك سنه ركيظ لين مايفكرون مجرد تفكير بالموضوع هذا... 
يوسف: الله يعين... 
سكت وانا متظايق من هالسالفه...من تخرجت وانا احاتي كيف بفنش من الجيش... خالد ماعنده مشاكل انه يكمل شغله في الجيش.. وبيشتغل الشهر الياي.... 
بس انا ماريد الجيش...ماريده..!.. اففف... 
وصلنا بيت قوم يدووه...نزلنا انا وناصر من السياره... ودخلنا الميلس... 
كان هناك مايد...واحمد وخليفه...عيال خالته....وخوان حرمته.. 
المهم انه سلمنا عليهم ويلسنا عندهم شوي... 
وبعد عشر دقايق من السوالف... 
ناصر: انا بسير اسلم على يدوه... 
يوسف: بسير وياك.. 
مايد: انتوا مب غرب البيت بيتكم... 
يوسف: ماتقصر يا مايد...يالله نسير.. 
طلعنا انا وناصر من الميلس..وسرنا صوب البيت... 
ناصر: هووووووووووود..ياهل البيت... 
ام مايد: هدااا...قربوا.. 
دخلنا انا وناصر الصالة... حصلنا يدوه متفيزره.مع ام مايد... ونوره...وعويش بنات عمي... 
ناصر+يوسف: السسسسسسسلام عليكم ورحمة الله... 
نشت يدوه ونشت ام مايد والبنات... وردن علينا السلام.... 
ناصر: مبااااركن عيييييييدكم... 
ام سلطان: عساك من العايدين والسالمين هلا بالغالي... 
حبها ناصر على راسها وابتعد ..تقربت انا منها وحبيتها على راسها... 
يوسف: شحالج يدوووه؟؟ 
ام سلطان: هلا والله بخير فديتك شحالك انته؟ 
يوسف: بخير وسهاله...مباركن عيدج... 
ام سلطان: عساك من عوادته الغالي..شحالكم ؟!... 
يوسف: بخير وسهاله يسلمون عليكم الاهل.. 
وبعد ماسلمنا عالجميع يلسنا... نوره طلعت.. واول ماطلعت تنهد ناصر بارتياح...وقام يسولف وياهم بشكل طبيعي.. 
ام سلطان: عويش..سيري زقري خواتج خلهن يسلمن على عيال عمهن....عيب اليوم عيد..! 
عاشه: ان شاء الله يدوه... 
طلعت عويش من الصاله وانا اتبعها بنظري... بتروح تزقر كنوه الزعلانه لين احين...اخافها ماترد عليه زين جدامهم.!!.. لالا...كنوه مب خبله... 
ام سلطان: منو منكم عنده رقم راشد ريل منى؟!.. 
يوسف: انا عندي..شو تبينه يدوه؟ 
ام سلطان: ابا رقم امه... اتصلنا بامك ماترد علينا ... 
يوسف: هههه امايه مرتبشه العرب ماوقفوا عندها... 
ام سلطان: مايخالف انته عطني الرقم بتصلبه اروحي... 
يوسف: لالا انا بتصلبه وباخذ الرقم... وبعطيج اياه... 
خشيت ايدي فمخباي بطلع تيلفوني... بس ماحصلته..خشيته في المخبى الثاني بعد ماشي... 
تلفت حوالي ادوره...ماشي... 
يوسف: نسيت تيلفوني في السياره... 
ام سلطان: سيير يييبه...! 
يوسف: ان شاء الله... 
اول مانشيت دخلت لطيفه متحجبه مع عويش..سلمنا عليها...وباركنالها بالعيد... 
ام مايد: وين كنه عيل؟! 
عويش: كنه في المطبخ امايه وانا مابسير المطبخ اخيس ريحتي طباخ... 
ام مايد: يارج الله انتي...!!!.. 
ابتسمت انا على طريقه ام مايد بالكلام مع بناتها.... 
عويش: بتي عقب...برايها... 
طلعت انا من الصاله ... فتحت باب السياره وانا عيني على باب المطبخ... خذت تيلفوني ورديت اسكر السياره..!! 
تميت واقف.... 
اروح والا ماروح..!! 
اوكي لحظه...انا عطشان...بروح اشرب ماي...صح؟ 
ابتسمت بخبث وتوجهت للمطبخ..... 
دخلت راسي اوايج منو موجود... !!...كنه والبشكاره... 
كنه ماسكه كوب عصير وتشرب منه ..عقب ردت تقول للبشكاره.. 
كنه: زيدي شكر...وبعدين وايد غليظ حطي شويه ماي... 
يوسف: على طاري الماي...!! 
نقزت كنه والتفت ورا وهي مبطله عيونها....ابتسمت انا لها معجب... 
يوسف:..... انا عطشان...! 
كنه كانت اساسا متحجبه خوفا من الدريول لا يدخل المطبخ... بس ماشي يخفي التورد على غزوزها...ولمعه عيونها... اللي عاطيه كنه شكل ثاني مختلف.... 
كنه: بسم الله...!! 
يوسف: انا بخير الحمد لله انتي شحالج؟! 
ابتسمت كنه وعدلت شيلتها بتوتر... 
كنه: الحمد لله... 
يوسف: مباركن عيدج كنوووه... 
كنه: عساك من العايدين والسالمييين...!!.. من متى هني؟ 
يوسف: من شوي...شو عندج شرب...!! 
صبت لي كنه عصير وعطتني اياه.. 
كنه: ذووقه...نجرب فيك..! 
شربت شوي من العصير وطلع حلو.. 
يوسف: حلو...لمنو انتي تسوين؟! 
كنه: للظيوف اذا حد يانا...قهروني مسوين تانج..!!!!..حد يسوي تانج في عيد؟!.. 
يوسف: ههههههههههههه... سامحيهم ماخذوا شورج من قبل... 
كنه: تطنز...! 
يوسف: هي... والا ابا افهم أي عقل داخل هالراس الصغير...!! اظني راسج متروس حصى...!.. 
كنه: وانا ابا افهم شو من الدم يمشي في عروقك... اظني ثلج مب دم....! 
تنهدت... 
يوسف: والله ماقصدت الي انتي فهمتيه ... يعني لازم اقولج حرفيا عقبالنا عشان تفهميني صح؟!.. 
حمر ويه كنه ونزلت عيونها... 
كنه: ماكنت اتريا منك هالكلمه اصلا... 
يوسف: عقبالج كلمه تنقال في هالظروف... مافي داعي تفهمينها اني اقصد عقبال ماياخذج واحد غيري... 
سكتت كنه منحرجه...وكملت انا بلهجة انعم..وصوت اوطى.. 
يوسف: حد يتمنى الموت لنفسه.؟!.. 
رفعت عينها لي متفاجاه من كلامي...وانا ابتسمت... 
كانت تبا كلام حلو يطلع مني....!!..هذا كلام حلو.... خلها تجرب... وتنحرج...محد قالها..!! 
كنه: شو تقول انته...؟!.. 
يوسف: انا من الصبح اقول اني عطشان بس الظاهر بنت عمي انج بخيله...!!!. 
كنه: هههههههههههه... ماي والا عصير.. 
يوسف: ماي.. 
راحت كنه وصبت لي ماي وعطتني الكوب... ورفعته انا لويهها قبل ما اشربه... 
يوسف: نيتي صافيه مثل هالماي.... خلج مثلي...ان شفتج زعلتي على شي تافه والا فهمتي غلط ماتلومين الا نفسج... 
ابتسمت كنه وشربت انا الماي... حطيته عالطاوله وطلعت من المطبخ ورحت البيت... 
ناصر: هالكثر تيب تيلفون؟!.. 
يوسف: ياني تيلفون ويلست ارمس برا... صبري يدوه بتصل براشد احين.. 
اتصلت براشد وخذت منه رقم البيت وعطيته يدوه...وبعدها استاذنا وطلعنا...رجعنا الميلس نسولف شوي.. 
عقب قال ناصر نطلع عشان يمديلنا نروح لحد ثاني نسلم عليهم قبل صلاة الظهر... 
----------------------------------------- 
اليوم: الاربعاء.. 
المكان: سيارة ناصر.. 
الوقت: الحادية عشره وخمس واربعون دقيقة.. 
------------------------------------------ 
(ناصر)... 
كنا في طريجنا لبيت راشد نسيبنا... يوسف اقترح انه نروحلهم الحين احسن عن عقب.. 
ناصر: يمكن مب في البيت..!! 
يوسف: توني متصلبه انا قايل انه في البيت وعنده سهيل.. 
دق قلبي بقو... 
ناصر: سهيل بعد..!!.. 
يوسف: شفيها؟!.. 
ناصر: ماشي.. 
اطالعني يوسف بتفحص... 
يوسف: من ريحة مهرة هاااه..؟!.. 
ناصر: اوووووووووه يوسف قايلك لا تطريها....!!.. 


يوسف: خلاص خلاص... 


سكت عن يوسف...وقعدت اتذكر مهرة وشكلها..عقب هزيت راسي ابا اطلعها منه...قلت الا افكر بشي ثاني احين..مابخليها تسيطر على تفكيري طول اليوم... 
والبديل كان سعاد.... اللي اتصلتبها اول ماخلصت صلاة العيد..وباركت لها...راضيتها يوم قتلها انها اول شخص باركت له بالعيد.. كانت يالسه بيت اختها امل...عشان ما اتم بروحها وتزهق.. 
رغم انها كاسره خاطري بس ان شاء الله فتره وبتعدي.... 
وصلنا بيت بو راشد...ودخلنا الميلس سيده... 
هناك حصلنا بو راشد وراشد..وخاله يابر...وسهيل.. 
سلمنا عليهم وباركنا لهم بالعيد... 
راشد: عيل سرت لكم انا البيت ماحصلتكم... 
ناصر: متى سرت؟ 
راشد: عقب ماطلعتوا انتوا... 
ناصر: هييي سرنا بيت يدوه... 
راشد: ناشين متاخرين قالولي...من ربع سهيل... 
ناصر: ههههه هي والله كنت في السوق ويا يوسف... 
يابر: مادري ليش تاجلون شغلكم لين اخر يوم... 
بو راشد: ماعطوكم الحريم شوي... قبل مايبدا رمضان هن مجهزات وخالصات.. 
يوسف: ههههههه هي الحريم شغلهن مختلف بعد مب نحن... وينه عيل بو حمد قلنا بنحصله عندكم؟! 
اطالعت يوسف باستغراب... 
ليش يسال عنه؟! شو يبغي فيه؟!.. 
سهيل: ابويه في البيت مب رايم يتفجج من ربعه كل ساعه حد اييه..وحمد يسير ويرد عليه...! 
يوسف: عيل بنسيرله لين بيته بنسلم عليه... 
بلعت ريجي بصعوبه...وابتسمت ابتسامه مجامله للموجودين....!! 
ماعليه يا يوسف... ماعليه جان ماكفختك ...! 
وفعلا بعد ماطلعنا كفخته كفخه على جتفه...وانا معصب حدي.. 
يوسف: آآآآخ...شوفيك؟..تبا تظارب شو؟!.. 
ناصر: شو تبا تقولهم بنسير له البيت؟! 
يوسف: منوو هووو؟! 
ناصر: خلفان... 
يوسف: هييي...عيب عليك استح على ويهك هذا اكبر عن ابوك..قول بو حمد ... 
ناصر: كله واحد...احين بينقد علينا ان ماسرنا... 
يوسف: لا مابينقد.. 
ركبت السياره وانا اقول بظيج.. 
ناصر: شو دراك؟! 
يوسف: مابينقد لانه بنسيرله... 
ناصر: انا مب ساير هناك... 
يوسف: ليش؟!...عندهم وباء وانا مادري..!.. 
ناصر: انا مب ساير وخلاص... 
يوسف: غربلات بليسك مايسوى عليك يابوي..بندخل نسلم وبنطلع...هذا ربيع ابووك. ونسابتنا...عيب مانسلم عليه... 
سكت انا متظايق...انا قد ما اقدر احاول ابتعد عنهم...احين يبا يوديني بيتهم مره وحده..!!.. البيت اللي صارت فيه معظم هالمواقف.. 
تحرشي فيها...اغماء مهرة...!!... اكثر حدثين ياثرون في نفسي...!!..كيف اقدر اروح.. 
ناصر: مابروح... 
يوسف: والله يا تروح... 
ناصر: لا.. 
يوسف: يمكن تشوفها..! 
كانه صفعني على ويهي... 
تنازعتني الرغبه باني اروح...واني ماروح.... 
ناصر: ماريد..ماريد اشوفها... 
يوسف: جذاب.. 
ناصر: يوسف..!!!!!.. 
يوسف: والله انك جذاب...بتموت وتشوفها... خلنا نسير لا تظيع الوقت ماشي باقي عن الصلاة... 
حركت سيارتي وانا معصب.... 
بروح وبنشوف..والله يعيني.... 
وصلنا بيت بو حمد...تميت واقف اطالعه برعب... 
يوسف: يالله نزلنا... 
لكني مانزلت..تميت يالس استجمع قوتي ...واهدي نفسي.... 
لو شفتها..!!..شو بسوي؟!.. 
اليوم: الاربعاء.. 
المكان: بيت خلفان.. 
الوقت: الثانية عشره والربع ظهرا... 
---------------------------------- 
(مهرة).... 
آمنه: يالله مابغينا نتفجج من هالعرب...!! 
ابتسمت وقمت انا من مكاني الم كواب العصير واحطهم في الصينية.....عفرا كانت رايحه من شوي بيت اهلها تسلم عليهم..وتمينا انا وعمتي نستقبل الحريم اللي يونا...وهالعيد كانوا غير عن كل مره...يوا وايد حريم..طبعا كلهن ماعرفهن... 
ماعدا خالووه اللي يتنا تسلم وهي واقفه ماطولت ابدا وعقب ردت بيتها... 
آمنه: انا بسير ارتاح شوي في الحجره وبتمسح لصلاة الظهر..خلي بالج من البيت يامهرة... 
مهرة: ان شاء الله عمتي.. 
راقبت عمتي وهي تروح....صارت طيبه معاي الفتره الاخيره.... يمكن لانه شخصيتي الانطوائيه الظعيفه تغيرت... 
صرت اقعد معاهم اكثر...اهتم بالبيت اكثر... واليوم ماشردت عن أي حرمه يتنا...كلهن سلمت عليهن وكنت اجتماعية معاهن رغم اني مستحيه من داخلي ... 
صحيح انه الجامعه تغير البنات وايد...يا للاحسن....او للاسوا.... 
بعد شوي حسيت بالباب ينفتح...ويدخل سيف اللي اطالعني بسرعه وقال... 
سيف: مبارك بيدش... (تحجبت انا..وشفته يمسك كندورته وينفظها عن صدره بظيج)..افففف عرقت رغم انه الجو بارد...بروح ابدل ثيابي... 
راح سيف فوق يبدل ثيابه ودخل مبارك وراه ...كنتي توني اشوفه اليوم بس... والاخ مبارك استغل وصول الشتا عشان يكشخ بكندوره سودا وسفره حمرا.... 
كانت طالعه عليه جنان.... 
ابتسم لي مبارك بفرح... 
مبارك: مرحباااااااا.... (ووقف يطالعني من فوق لتحت مع ابتسامه)... يالغياااااااره...سبحان الله يالتطقيم..!!! 
اطالعت انا كندورتي وانا اظحك... كنت لابسه كندوره حرير مفصصه بفخامه.. لونها اسود وعليها نقوش و ورد احمر... 
مهرة: ههههه والله مادريت بك....! 
مبارك: عيدج مباااااااااارك....اللي هو انا مباااارك... 
مهرة: هههههههههههههههه عساك من العايدين...حشى يالخقه اللي فيك جان انته عيدي..!!! 
مبارك: غصبن عنج.... ( عقد حياته واطالع ايدي بفضول)... شفيها بعد يدييييييييييييج؟!!!...اوووف... 
مهرة: حرقتني الكوااايه... 
وبرطمت بدلع... 
مبارك: افاااااا... شو تبين بالكوايه يالخبله الكوايه اثقل عنج...! 
مهرة: هههههههههه سرت اكوي سفره ابويه وطاحت على ايدي... 
مبارك: شافها ابويه؟! 
مهرة: هو اللي لفها لي... لا تحاتي حرق بسيط... 
عقد مبارك حياته والتفت للباب... 
مبارك: حد ياي... اسمع سياره... برايج... 
سكت انا ماحبيته يروح عني بهالسرعه... 
مهرة: يمكن مب في بيتنا... 
مبارك: لالالا هني جدام البيت.... 
فتح مبارك باب البيت وطلع ...اما انا سكت زعلانه... ماشبعت من شوفته...قمت توجهت للدريشه عشان اراقبه .... 
شفته يتوجه للميلس...دخل لدقايق.. ورد طلع اول ما انفتح باب بيتنا... 
وقتها انا ما افتكرت اطالع منو ياي... تميت اطالع مبارك وهو يظحك..ويمد ايده يسلم..وبعدها يوايه...وغصبن عني ولقرب ويه مبارك من ويه الريال الثاني.... 
انتبهت.... 
بغيت اطيح من طولي... تمسكت عدل في حد الدريشه... وانا اتنفس بصعوبه... 
هذا نفس الريال....نفسه ...ليش كل ما اكون فرحانه يطلع فحياتي مره ثانيه...وبشكل غير متوقع... 
شو يايبنه بيتنا....؟!.. 
ليش مايموت ويفكني..! 
سكرت الستاره وابتعدت عنها ...يلست عالكرسي وانا ارتجف..... حسيت بانه ويهي بارد... !!.. 
سيف: شفيج..؟!!.. 
نقزت من مكاني وانا التفت لسيف بسرعه... 
مهرة: هااااه؟!.. 
اطالعني سيف باهتمام وهو يعقم معاقم كندورته اللي لبسها توه..! 
سيف: شفـــــــيج؟!.. ليش اتنافظين..! 
مهرة: آآآه...ماشي..مافيني شي.. 
عقد سيف حياته مب مصدق.... 
سيف: ويهج اصفر...!!.. 
مهرة: ظربتني دوره راس...يمكن فقر دم... 
سيف: لاحوول..انا قايل براقب اكلج لكن التهي عنج...وانتي مستويه مثل اليهال لازم الواحد يظاربج عالعيشه... !!..موتي انزين..!! 
طلع سيف من البيت معصب...وانا اطالعه مستغربه عصبيته جي... ماكمل ثواني الا وهو راد... وبحركه غريبه حبني على راسي... لاول مره فيي التاريخ سيف يسويها...!!!! 
سيف: ما اقصد والله لا تزعلين... الله يطول بعمرج عيوزي... 
ابتسم لي وانا ظحكت عليه...طلع ورا مبارك...وراح الميلس... عند ذاك الريال...!!... 
مقهوره لاني مب قادره اعرف أي شي عنه...!!.. ماقدر اسال.. 
دايما بيتم لي شيطان مجهول الهوية..!! 
دخيلك ياربي فكني منه..ماريد اشوفه مره ثانيه ماريد...! 
-------------------------------------- 
اليوم: الخميس... 
المكان: بيت بو راشد.. 
الوقت: السادسه والنصف... 
-------------------------------------- 
(شيخه)... 
كنت احط اللمسات الاخيره على مكياجي يوم دخل علي راشد... 
شيخه: شوو هذا...دق الباب اول..!! 
راشد: ...سوري... نسيت... 
يلس راشد عالشبريه يطالعني... 
راشد: اييه..منو بيوديكم؟! 
شيخه: انته...!! 
راشد: لا والله...ماقلتولي من قبل..!!!.. 
شيخه: ليش مب فاظي.. 
راشد: لو مب فاظي بفظي عمري ههههه.... 
شيخه: اقول بعد... 
راشد: فاطمه ليش ما يتنا؟ 
صديت صوبه وقتله... 
شيخه: خليفة عنده موعد تطعيم..بتينا باجر بتقعد اسبوع... حلوه انا..؟!.. 
راشد: حلوه... ماوصيج شيخه...ابا تقرير مفصل عن شخصية منى... 
شيخه: مايهمك...خلها علي.. انته بتقعد هناك عندهم؟! 
راشد: ان حصلت حد بيلس ان ماحصلت بروح وانتوا اتصلوبي يوم تبون تون..!! 
قمت انا ولبست عباتي وشيلتي..ونعالي... حطيت لي كم غرض في الشنطه..وتعطرت... 
راشد: خيييييييييبه هالكثر عطر شويخ...!!.. صح انه حالج من حال ريلج... سيري شوفي امايه جان خلصت انا بترياكم في الميلس.. 
شيخه: مابتبدل ثيابك؟!.. 
راشد: حق شو بعد اما انج خراطه...ثيابي زينه..استعيلن... 
... 
في السياره...راشد حشرنا..كل شوي يوصينا بانه مانتكلم عن الملجه..لانه مايبا يملج الحين... 
وامي كل شوي تقوله انزين ...ان شاء الله.... مايهمك... 
اخر شي هزبته وسكت...! 
يوم وصلنا بيت نسايبنا...حسيت اني مستحيه ادخل هالبيت...اول مره ادخله وناس ماعرفهم...!! 
وقفنا راشد عدال البيت ...طلعت لنا ام محمد... 
ام محمد: مرحبا مرحبا الساع...حيالله من يا.... 
سلمنا عليها كلنا حتى راشد...وعقبها راشد راح الميلس ونحن دخلنا البيت... 
تلقت لنا حرمتين ثانيات... وحده اسمها شما..عرفت انها اخت منى الكبيره...والثانيه اسمها ميثا ..حرمه ولدهم محمد..وبنت عمهم في نفس الوقت... 
يلسونا في ميلس صغير للحريم...مرتب.. وحلو...من المستحى اللي حسيت فيه قمت اتلفت حواليه بارتباك... 
شما: انتي شيخه خت راشد؟ 
شيخه: هي نعم..اخته الصغيره... 
شما: هي ماشاء الله.... يشبهج المعرس عاد والا لا...؟! 
شيخه: ههههههههههه شويه... 
شما: بسّه جان شبهج..ماشاء الله الله يحفظج من العين...قالولي مخطوبه... 
ام راشد: هي شيخه خاطبنها ولد اختي سهيل.. 
ام محمد: هي سهيل ريال والنعم يانا هني امس وسلم عليه...ماعرفته ماشاء الله عليه كبر... احيده توه صبي يوم كنت اسير للمرحومه مريم... 
ام راشد: هي فديته من توفت امه وهو مايخوز عن بيتنا... 
ام محمد: يشوفج انتي امه يا ام راشد...الله يخليج لهم ويخليهم لج.. 
ام راشد: آآمين يارب... 
ميثا: متى عرسج شيخه؟! 
شيخه: شهر اربعه ان شاء الله...وكلكم معزومين ترا... وبطاقتكم ان شاء الله بتوصلكم اكيد... 
شما: ان شاء الله...ربي يوفقج..... جهزتي عاد والا؟ 
شيخه: والله كل ماحصل الفرصه اجهز...ان شاء الله بخلص عالوقت... 
منى: السلام عليكم... 
التفت متعجبه من نعومه الصوت اللي وصل لاذني.. شفت جدامي منى..بكامل زينتها..بكندورتها الكحلية.. ومكياجها الخفيف..وابتسامتها الخجول... 
نشينا كلنا يوم دخلت.. 
ام راشد: هلا والله ومرحبا بعروسنا...هلاا بمنى وعليج السلام... 
تقربت منى من امي سلمت عليها وحبتها على راسها... 
منى: شحالج عمتي..عساج بخير... 
ام راشد: بخير فديتج شحالج انتي....مباركن عيدج.. 
منى: عساج من العايدين والسالمين ياربي..انا بخير وسهاله....(والتفتت لي وابتسمت ابتسامه ناعمه..ماقدرت الا اني ابادلها نفس الابتسامه)...مرحبا...شيخه اظني..! 
شيخه: بلحمها وعظامها ههههه..هلا والله...(سلمت عليها) ..شحالج منى؟ 
منى: بخير وسهاله..شحالج انتي شيخه ؟ 
شيخه: بخير وعافيه..عيدج مبااااارك... 
منى: عساج من العايدين والسالمين... .استريحوا...استريحي عمووه لا اتمين واقفه... 
يلسنا...وانا معجبه بحركات منى ونعومتها...وهداوتها...وحلاوة لسانها... 
يلست منى عدالي.. وارتحت من هالشي...عشان اقدر اسولف وياها عدل.... 
على طول قعدت اتخيلها واقفه عدال راشد...حسيتها تناسبه... ظاهريا لين الحين...بعدني ماتعرفت عليها باطنيا..!.. 


بس ما اتوقع انها تختلف عن راشد واطباعه وايد.. 
التفت لها وقلت لها بصوت واطي.. 
شيخه: هاا شخبار النتايج؟ طلعتيهن والا بعدج؟! 
منى: هي طلعتهن...الحمد لله كلهن بي وسي... 
شيخه: مبرووك تستاهلين.. 
منى: الله يبارك فيج... 
شيخه: بنت خالتي في الجامعه..سنه اولى اسمها مهرة خلفان الــ(.....)... ماتعرفينها؟!.. 
عقدت منى حياتها... 
منى: مادري والله ماظني..ماعرف بنات سنه اولى ...انا وكنه مانختلط بالبنات وايد..! 
شيخه: منو كنه؟! 
منى: بنت عمي...توام روحي...ههههههه... 
شيخه: اوهووووووو بيغارون عيل عربج لا تقولين هالرمسه جدامهم... 
منى: ههههههههههههههههه...والله انج..مافيها شي...قالولي هو بعد عنده توام روح.. 
شيخه: هيي...ريلي... 
بطلت منى عيونها مستغربه... 
منى: والله؟..اللي خاطبنج هو ربيع راشد وايد؟ 
شيخه: هي...سهيل..ولد خالووه... 
منى: توني ادري.. 
شيخه: انا من اعرس بشل عنه توام روحه وبيتم خالي..انتي بعد لازم تتفرغين له هههه.. 
منى: هههههههههه لا تحاتين بنت عمي بعد بياخذها اخويه عني... 
شيخه: بس عيل تظبطت الامور... 
منى: هههههههههههههه والله انج سوالف... انتي مخلصه جامعه صح.. 
شيخه: هيي خلصتها...افتكيت.. 
منى: ليش ما اشتغلتي؟ 
شيخه: ياريت..بس ماطاعوا اهلي... 
منى: عقب ماتعرسين بتشتغلين؟ 
شيخه: ههههههه سهيل اخس عن اهلي ...مابيطيع هو بعد.... 
منى: عيل انا مخططه اشتغل بعد ماخلص دراستي ...مابيخليني راشد؟ 
شيخه: يمكن يسويلج استثناء....بعدين بعدج مشوار..ثلاث اسنين دراسه... 
منى: لا سنتين..خلصت السنه الثانيه وان شاء الله اني اخلص في الوقت المناسب... 
شيخه:آمين..عشان تفتكين... 
منى: هي والله... عن اذنج فديتج... 
نشت منى وطلعت برا....وبعد دقايق رجعت شاله صينية عصير وظيفتنا...والبشكاره يابت البقية... 
منى شكلها متعوده على استقبال الظيوف ومجابلهم...فرق بينها وبين مهرة...!! 
مهرة ماتعرف تتصرف بحظور الظيوف...!!..لانها دايما انطوائية ماتحب الناس.... 
وبعد ماتفاولنا قلت لمنى توديني غرفتها... 
منى: تبين تروحين غرفتي؟ 
شيخه: اذا ماعندج مانع...المهم نقعد على انفراد... 
منى: عادي والله عندي...تفضلي... 
نشينا واستاذنا من الجماعه وركبنا فوق ...والحمد لله ماصادفنا حد بالطريج... دخلنا غرفة منى اللي كانت مرتبه بس الشبريه شوي الفراش ملعوز... 
وبمجرد سحبه بسيطه من ايد منى..اعتدل..ببساطه... 
شيخه: وايد نعووومه حجرتج....!! مثلج.. 
منى: هههههه تسلمين..من ذوقج... 
يلست عالشبريه واشرت لمنى تقعد عدالي... 
منى: شكلج عندج سوالف. 
شيخه: اكيد..مب انا اخت المعرس وواسطتي كبيره..!! 
منى: ههههههههههه اوكي شو فيه المعرس.؟! 
شيخه: ابا اعرف رايج فيه... 
نزلت منى عيونها بخجل... 
منى: زين.. 
شيخه: بس؟! 
منى: شو تبيني اقول يعني.. 
شيخه: خذي راحتج وقوليلي بالتفصيل شو شعورج... 
منى: شيخه انا ماعرفته عشان يكون عندي شعور معين تجاهه...بس... 
شيخه: بس شو.. 
منى: ههههه كنت قبل استحي واتجنب التفكير فيه...بس امس طلعت بالغلط برا وهو كان يسلم على امايه...وعنده واحد ثاني...اول ماطاحت عينه علي مد ايده وغطى عيون اللي كان واقف عداله ...!!! 
نقعت انا من الظحك... 
شيخه: شووووووه...ماخبرني انه شافج..! 
منى: مرتين شافني... 
شيخه: كييييييف؟!! 
منى: مره الاسبوع الثاني من رمضان اظني.. كان طالع متوظي من حمام الميلس وانا شاله الصالونه بوديها غرفة الاكل...شافني في اخس صوره ممكن اكون عليها ... هذي اول شوفه..وثاني شوفه امس ... 
شيخه: اللي كان وياه امس هذا سهيل... 
منى: خمنت انا بعد.... بس اقولج والله من بعد حركته امس...حسيته غير... مثل اللي ...يغار جي..بس هو مايغار بس..مادري..ماكان يبا سهيل يشوفني...عقبها حسيت اني استلطفه... 
شيخه: يا وناسته عيل...!! 
شهقت منى.. 
منى: لا تخبريييييييييينه..حرام عليج بتحرجيني... 
شيخه: لا عادي.. 
منى: لالالالالالالالا....لا تقوليله دخيلج.. 
شيخه: ههههههه انزين بس قوليلي...راشد مطرشني يبا يعرف شخصيتج.. 
منى: ياسلام..انا ماعرف شخصيته.... 
شيخه: افااا..انا بقولج... 
منى: يالله قولي... 
شيخه: انا مابمدح اخووويه...لكن الصراحه راشد شهم...محترم.. ملتزم دينيا...مرح... بس مايحب حد يغايظه ينقهر بسرعه... يهتم باهله واللي حواليه... اذا سوا شي غلط يتلوم بسرعه ويتم كم يوم متلوم... والحلو فيه انه يقعد في البيت...مب مثل سهيل دومه مايقعد عند اهله وايد.. بس ان شاء الله بغير فيه هالعاده... وشو بعد شوبعد..!!...هي ..ترا راشد ماينسى... يعني اذا وعدتيه بشي ونسيتيه..مابيذكرج..بس بيتم يتريا اللي وعدتيه به... واذا زعلتيه حتى لو بدون ماتحسين انه زعل...بيتم زعلان لين ماتراضينه..ولا بيقولج شو اللي مزعلنه لازم انتي تعرفين بروحج... 
منى: ول... كل هذا...؟!.. 
شيخه: هي وبعد تراه متقلب شوي في رايه....اليوم يبا شي...باجر يبا شي ثاني... 
برطمت منى... 
منى: انقهر انا من اللي يتقلبون جي.. 
شيخه: ههههههههه كيفج عاده...بس مب وايد هالطبع فيه يعني... على خفيف...!.. المهم يا دورج...خبريني عشان اروح اخبره واطمنه حشرني... 
منى: هممممممم... شو بقولج... انا احب الظحك والسوالف...اعتبر نفسي طيبه... هادية... حساسه وايد... ترا هذا طبع مب زين فيني الحساسية الزايده....همممم شو بعد..؟!... انا مب متقلبه... واحب اطلع واحوط...بس احب احوط مع الاهل يعني ... مب زعاله...ولا اظني اني كد وزعلت شخص...عفويه.... بس.. 
شيخه: حلوو...بقوله... اقول منى... بسالج سؤال مع انه بيذبحني ان درا اني سالتج لانه كذا مره موصننا لا نطري السالفه هذي الحين...! 
منى: سالي لا تحاتين... 
شيخه: متى تفضلين تكون الملجه...؟!.. 
منى: هو متى يباها؟ 
شيخه: يباها قريبه من العرس...بس انا اقول لو يعني تملجون قريب عشان اتعرفون على بعض... 
منى:انا رايي من رايه.... اشوف الملجه قريب العرس تكون احسن... 
شيخه: ليش برايج؟ 
منى: مادري... ماريد اتعود عليه قبل العرس... 
شيخه: ههههههههه اما انج غريبه اغلب البنات يبن يتعودن على رياييلهن قبل العرس... 
منى: هههه هذيلا مستلغثات عالعرس... انا ابا اعيش كل فتره بروحها..ابا استمتع... بعدين عرسنا في الصيف ان شاء الله...يعني حوالي خمس شهور بعدنا... خمس شهور تبينا نملج حشىىىى صدق بيمل مني.. 
شيخه: ههههههه على راحتج... 
ابتسمت منى ومدت ايدها ومسكت ايدي...تضغط عليها ... 
منى: انتي وايد طيبه...خساره انج ما بتكونين في البيت يوم انا بسكن فيه...! 
شيخه: ولا يهمج بطب عليج كل يوم ... تراني الا ساكنه في العين وقريب مب بعيد...! 
منى: ههههههههه جذي طمنتيني...!! 
باختصار...حبيت حرمة الاخو هذي...!
بعد عشره ايام..... 
---------------------------------------- 
اليوم: الاحد... 
المكان: غرفة سيف... 
الوقت:الخامسة عصرا.. 
----------------------------------------- 
(مبارك).... 

طلعت من غرفة سيف..ساير صوب غرفه مهرة.... سيف قال لي ان الدكشنري عند مهره... 
دقيت عليها الباب... عقب فكرت..خفتها تتحسبني واحد من خوانها وتفتح بلا شيله.!!. 
مبارك: مهرة انا مبارك...بطلي... 
لا جواب... 
قلت يمكن مب في الغرفه...واذا راقده اكيد بتقفل صح..!! 
فتحت الباب..ودخلت راسي بس... ابتسمت وانا اشوف مهرة تصلي العصر...متحجبه بشيله صلاة...تسحب عالارض من طولها...!! 
فتحت الباب ودخلت... 
مبارك: هههه حليلج يامهرة... 
توجهت صوب المكتب افتش عن الدكشنري... دورت في الرفوف ماحصلته...وتوني بفتح السده الا وبصوت مهرة يلعلع... 
مهرة: لا تفج لا تفج... 
نقزت من مكاني...ورفعت نظري لمهرة.. 
مبارك: ليش؟!..شو في السده..! 
مهرة: ماشي..شو ادور؟ 
استحيت من مهرة وقمت من مكتبها... 
مبارك: دكشنري... 
فجت مهرة السده وطلعت لي الدكشنري..تمشي صوبي والشيله تسحب وراها عالارض...كان شكلها يظحك...رغم انه "المفروض" يوحي بالوقار... 
مهرة: لا تزعل اوكي بس السده فيها اسرار ماحب حد يشوفهن... 
مبارك: لا عادي بس ماكنت اتوقع ان عندج اسرار عنا... 
مهرة: هههههه كل شخص عنده اسرار حتى انته... 
خذت عنها الدكشنري وابتسمت... 
مبارك: صدقج... 
شليت عنها الدكشنري ورجعت غرفة سيف... غصبن عني انشغل فكري باللي موجود داخل السده.. 
سيف: حصلته.؟!.. 
مبارك: هي هذووه... مادري شو تباه انا يالس اترجم لك... 
سيف: مايصير نعتمد على نفسنا...بعدين انته تيبلي معاني انجليزيه ثانية صعبه...هذا اييبلي غير شوي اسهل... 
مبارك: كيفك... 
بعد نص ساعه من الدراسه مع سيف عشان امتحان الانجليزي باجر..دخلت علينا مهرة وفي ايدها صينية... فيها جيك عصير مع كواب..وسندويشات... 
مهرة: يعطيكم العاااااااااااافيه...!!.. 
نش سيف من تسديحته وتمغط بكسل يوم شاف العيشه يايه بالطريج... 
سيف: يعااااااااافييييييييييييج...حيالله العيوز... 
مبارك: يااااااااااالله كيف ييت عالعوق... من شفتها تصلي وتسحب شيلتها وانا ابا اعرف بمنو تذكرني...!!! 
سيف: ههههههههههههه.... 
مهرة: جذي.؟!!.... اوكي كملوا دراسه... 
شلت صينيتها وردت بتطلع.... 
سيف: لالالالالالالالالالا والله انتي شيخه البنات..بس هاتي الصينية اللي في يديج...! 
مهرة: احين انا شيخة البنات هاااه...!! 
مبارك: دووووم مب يوم يا بنت خلفان... تسلم ايدج شو يايبتلنا؟! 
ردت مهرة بالصينية وحطتها جدامنا... 
مهرة: شو بعد سندويشات وعصير... من الظهر وانتوا ادرسون خذوا راحه شوي... 
سيف: والله؟ روحي هاتي البلاي ستيشن عيل..! 
مهرة: الا هي...داستنها ومابطلعها الا يوم تخلص امتحانات ولا تفكر بالعكس.. 
سيف: اوهووووووووو اتم اسبوعين بلا لعب مهروووه...!!! 
مهرة: عندك 15 يوم اجازه العب لين ماتتكسر يديك... 
سيف: ول عليج..تدعين على ايدي بالتكسير؟!!!! 
مهرة: حرف الكلام على كيفك انته....يالله كل لا يبردن السندويشات...ساعتها ام دويس بتسخنهن لك... 
خلتنا مهرة وطلعت... 
سيف: كل فتره امتحانات تطلع لي الجانب الاسود منها....! 
مبارك: زارتنك زر...تستاهل... 
ابتسم سيف وهو يشرب العصير... وقال بلهجة حنونه.. وهو شبه سرحان... 
سيف: انا اعرف مهرة ليش تسوي كل هذا...! 
مبارك: ليش؟! 
حط الكوب عالصينيه ... 
سيف: تباني اييب معدل عالي... واحصل بعثه للدراسه في الخارج... او اقل شي تباه انه تقبلني جامعه من الجامعات واكمل دراستي.... 
مبارك: صدقها...تفكيرها صحيح 100%.... 
سيف: انا نبهتها كم مره اني ماريد اكمل دراسه...ابا اشتغل حالي حال اخواني... 
مبارك: ومن زين حال اخوانك يا سيف؟ حمد ونافعنه انه يشتغل في الجيش...بس شوفه..يقعد في البيت؟.. تشوفونه؟!!..لا....وسهيل مايبا الجيش لكن يشتغل بشهادة ثانوية عامه...من زود معاشه يعني؟!..واحين هو على ويه عرس.. صدقني بيحتاج بعدين انه يكمل دراسته وهذا ويهي... وراه عيال ان شاء الله ومصاريف... انته لا تستوي شراتهم...خلك احسن منهم... 
سيف: والله اني عايف الدراسه يا مبارك...اتريا بس اخلص ثانويه... عشان اشتغل واعتمد على نفسي... 
مبارك: حسب علمي تقدر تلتحق بالجيش وهم يصرفون عليك ويمشون لك معاش لين ماتتخرج..وعقب التخرج يحلها الف حلال... حتى لو اشتغلت في الجيش ييكون مستواك زين.. احسن من اللي بشهادة ثانوية عامه... 
سكت سيف وهو يفكر بكلامي...عقب مسك سندويشه وكلها... 
سيف: يصير خير... 
بهالكلمتين سكر النقاش في الموضوع... حسيته بعده مب مقتنع...لكن عالاقل..بدا يفكر بالخيارات الثانيه... 
وعلى هالاساس ااقدر اكمل مشوار مهرة معاه... 
مهرة بنت لا لها حول ولا قوة على سيف.... بس انا يمكن يسمع لي... 
كلام مهرة صحيح..ورغبتها منطقية وافضل.... 
لازم نوصل لطريقه نخلي سيف يكمل دراسته... 
------------------------------------------------ 
بعد شهر من الاحداث الماضية... 
------------------------------------------------ 
اليوم: الثلاثاء... 
المكان: سياره يوسف.. 
الوقت: الثالثه ظهرا... 
------------------------------------------------- 
(يوسف).... 

تاففت وانا ماسك هالخط....راجع للعين..... هذا اللي ماكنت اباه انا...هذا اللي كنت خايف منه.... 
اني انفر مكان بعيد عن العين... 
في النهاية فروني هني...في سويحان... 
اظرب خط كل يوم ....صبح ومسا... 
وطبعا من سابع المستحيلات اني افكر اسكن هناك... 
لازم اطلب تحويل...بموت ان ماحولت...انا مداوم من اسبوع وما تحملت..انس عمي بنطر... 
عنبو عيل اطلع من البيت خمس ونص... وعقب الدوام اوصل ثلاث ونص..؟!!... حشى.. 
هالاسبوع ماشفت اهلي زين كالمعتاد.... 
ولا شفت ربعي كالمعتاد.... 
ولا شفت كنه كالمعتاد.... 
من اوصل اتريا صلاة العصر اصلي وارقد لين المغرب..ومن عقب المغرب اقعد شوي وعقب اطلع واقضي اشغالي... وفوق هذا لازم ارقد من وقت عشان انش من وقت...!! 


صدق طفـــــــــررررره...!! 
شو ابا بالتخرج... تراني كنت مرتاح...شو ابا اتخرج..!!! 
يالله..باجر اربعاء... وبستاذن وبرد من وقت..بقولهم عندنا عرس... 
ابتسمت وانا اتذكر ربشة مايد..وقوم يدوه..حتى ابويه وامي بالعرس.. 
قررت اني اروح بيت يدووه ..اشوف ربشتهم اليوم...يمكن محتاجين شي... فظيحه ماعاونتهم في شي ..وهم ماقصروا ويانا في عرس محمد...لانه كان عرس اختهم بعد... 
المهم اني بسيرلهم اليوم ...! 
من زمان الصراحه ماشفت كنه ومتوله عليها...بالمره نقوم بالواجب... 

بعد نص ساعه وصلت العين بالسلامه... نزلت بيتنا واستغربت يوم حصلت سياره ناصر موقفه... 
غريبه اليوم الثلاثاء..وهو ما ايي قبل الاربعاء... 
دخلت داخل البيت وماحصلت حد ...شكلهم رقود... 
ركبت فوق وانا تعبان... توني امشي بالممر الا وناصر طالع فويهي.. وهو يعدل طربوشه كندورته... 
ناصر: هلا..ييت..!! 
توايهت مع ناصر.. 
يوسف: توني واصل..شحالك؟! 
ناصر: بخير..شحالك انته؟ بس بس لا تقول..لايعه جبدك ادري.. 
يوسف: الا قول طفراااان...المهم انته شو تسوي هني اليوم؟! 
ناصر: والله ياي اعاون مايد مسكين ولد عمنا ماله خوان ويتيم.. وابويه مايروم عالمراكظ وايد...ومحمد تراك تعرفه على كثر مشاغله... 
يوسف: فيك الخير.. انا برتاح شوي وبسيرلهم عقب ان شاء الله... 
ناصر: تمام..برايك عيل...! 
راح ناصر ودخلت انا غرفتي اتسبح... ولين ماتسبحت اذن العصر...صليت..وعقيت بعمري عالشبريه ورقدت...يمكن ماكملت ساعه.... 
ساعه وحده بس... 
الا وبدق سنع عالباب... 
يوسف: اوووووف هاااااااااااه؟!!. 
منى: اناااااا... 
يوسف: مفتوح الباب شحقه ادقين .!!!... 
دخلت منى ويلست عالارض..وتساندت بيديها عالشبريه عدالي... بحركه دلع قالت.. 
منى: تعبان؟! 
يوسف: بموت من التعب شو تبغين؟! 
منى: اخافك ما اطيع... 
يوسف: قولي.. 
منى: ابا اسير بيت يدووه...الحنايه عندهن وانا متفقه ويا امايه بتحنا عندهن... 
يوسف: بعدين... 
منى: متىىىىىى؟!! 
يوسف: يوم بنش ...بعد المغرب...جلبي ويهج خليني ارقد... 
منى: بعد المغرب متاخر يوسف.. 
يوسف: الحنايات يقعدن لين 3 واربع في الليل.... تتحسبيني ماعرفج..!!تبين الا تسولفين ويا بنت عمج... 
منى: ههههههههههه شيطان...يعني بعد المغرب.. 
يوسف: ان شاء الله...سكري الباب وراج... 
منى: فديت اخويه انا.... برايك ارقد..سوري عالازعاج... 
ردت منى تلحفني...ثانيه وردت شلت اللحاف عن ويهي.. 
عقدت انا حياتي معصب..شكلي مابرقد اليوم... 
منى: اقول يوسف..ماتغديت حبيبي...! 
يوسف: مابا يا منى مابا كل يوم تساليني هالسؤال حد يتغدى العصر..!! 
منى: بس انته من اشتغلت وانته ماتتغدى شو هذا بتظعف والظعف مب حلو عليك... 
يوسف: شو اسوي يعني...!! خليني احول بس من سويحان وبفتك عقب...خليني ارقد منى طلعي... 
منى: خلاص اوكي.. 
لحفتني منى وطلعت وسكرت الباب وراها... 
ورجعت انا اكمل رقادي... 

بعد المغرب لبست ثيابي وتكشخت...ونزلت الطابق التحتي...منى كانت لابسه عباتها وتترياني... 
يوسف: وين امايه؟! 
منى: عندهم.... 
يوسف: بيتم البيت خلي؟! 
منى: البشاكير هني شو تبانا نسوي يعني... 
يوسف: انزين يالله يالله ركبي... 

في بيت يدووه...نزلت منى ودخلت البيت ودخلت انا معاها ... 
قبل ما ادخل الصاله سمعت منى اللي دخلت قبلي.. 
منى: انا ييييييييييت.... 
كنه: هلااااا والله...مابغيتي تييين..!!! 
منى: اشوفج خلصتي يالخوانه... 
كنه: هي ابوي انا مب شراتج ماريد اتم لين نص الليل...!.. 
ابتسمت..في نفس الوقت استظجت لانه منى دخلت ..شافت حبايبها ونستني... 
يوسف: هووووووود.... 
كنه: ويه...يوسف هذا .!!.. 
منى: هييه...تعال تعال يوسف.. 
كنه: لحظة لحظة..لا تدخل... (لصقت اذني بالباب اسمع صوت كنه الواطي).. حسبي الله عبليسج غطي غطي ريولي... 
منى: شو اغطي بيخترب حناج... 
كنه: فظيحه اتم ماده ريولي جي ...لا يدخل لا يدخل... 
منى: بيدخل...يبا يدوووه... 
كنه: يعل ما من حنّا...غطي غطي ريولي... 
منى: عاد عن لخبال مب طالع منهن زود... 
يوسف: ادش والا اروح..!!! 
كنه: اقرب ولد عمي... الله يغربل بليسج يا منّـوه وقفي وقفي جدام ريولي... ياويلج ان طلعن... 
منى: ههههههههههههههههه...انزين هاه... 
دخلت انا الصالة..وكتمت ظحكتي عالمنظر... كنه كانت فارشه فراش...وحاطه المخده العوده تحت ريولها...وهي يالسه متسانده عالكرسي وراها...شكلها كان يظحك...السروال طالع وحالتها حاله...!! 
شقيت حلجي بالظحكه... درت على منى عشان اشوف ريول كنه... 
كنه: ايييييه لا ادور لا ادووووور... 
يوسف: اللــــــــــــــــــه متحنين العرب.... 
تمت كنه تتحرقص مكانها... 
كنه: خوز خوووووووووز.... 
يوسف: والله ماخووووووز.... اشوف.... 
منى: ههههههههههههه يوسف عيب قوم عن البنت.... 
يوسف: ماسويت شي انا ابا اشوف حناها بس... 
كنه: مابا ماباااا.... 
يوسف: انزين مب حنا ريولج..حنى يديج .... 
كنه: ياخي استح على ويهك... تشوفني متلعوزه .. اطـــــــلـــــــــع...!! 
يوسف: انا ما استحي على ويهي... 
كنه: انزين هااااااااه.... 
مدت كنه يديها جدامي تراويني حناها..وجلبتهن تراويني الحنا من كل الاتجاهات... 
يوسف: ياسلااااااام صراحه فنان.... وين خواتج ماتحنن؟ 
كنه: كل وحده فحجرتها.... 
يوسف: وانتي ليش هني...؟! 
كنه: انا اتريا المسلسل في التلفزيون... 
يوسف: اهااااااا..اقول كنه.. 
كنه: قوول.. 
ابتسمت بخبث.. 
يوسف: عقبااااالج... 
تلفتت كنه بظيج ادور منى... 
كنه: منـــوه...ظربيه ..والله يا تظربينه.... 
مسكت منى المخده وفرتني بها...وانا اضحك عليهن...وعلى كنه خصوصا... 
يوسف: انزين بس خلاص..وين يدوه؟! 
كنه: من دخلت تصلي ماطلعت... سيرلها.. 
يوسف: تبين الفكه مني... 
كنه: لاول مره هي... 
يوسف: ههههههه خلاص برايكن.... 
خليتهن وطلعت..رحت غرفه يدووه اسلم عليها واشوف شو ترتيباتهم... 


اليوم: الخميس... 
المكان: بيت خلفان... 
الوقت: الثامنه والنصف مساءا.. 
-------------------------------- 
(سيف).... 

يلست اتريا في الصاله وصول مبارك... معقوله مايعرف؟ لا يكون نسى..؟!.. 
مسكت تيلفوني بتصل به.... 
مبارك: هلا... 
سيف: وين انته ياخي؟!.. 
مبارك: احين بسير السينما...شاورتك قلت مابا... 
بغن ينوني يطلعن..!! 
سيف: قتلك مابا والا قتلك ورانا عرس نحظره يافالح..!! 
مبارك: wich one seeef…! 
سيف: انته شو ياخي...وين كان بالك وانا اكلمك؟! 
مبارك: in my head…! 
سيف: ماظني والله...عرس مايد ولد عمهم نسايب راشد..والا ناسي..!! 
مبارك: شوف مطولها وانته يايبنها...ولد عم نسايب راشد ولد خالتك...لازم نسير؟!.. 
سيف: عيب ياخي هذيلا يعتبرون نسايبنا..بعدين بنطمش..وهذا اول عرس اماراتي تحظره... 
مبارك: استحي والله... 
سيف: شو تستحي معزومين نحنا....وقوم سهيل وابويه وحمد راحوووووا....حتى ابوك راح.. 
مبارك: المطلوب.! 
سيف: المطلوب تروح بيتكم تتكشخ وتيني باسرع فرصه عشان نسير تسمع... 
مبارك: اسمع؟ الا قول انصمت اذني من زعيجك... 
سيف: قاهرني تراك... 
مبارك: كالم داون... احين بايي.. 
سيف: اترياك...باي.. 
مبارك: باي.. 
سكرت عن مبارك وانا اتافف عالتاخير... رفعت نظري يوم شفت سياره عمتي داخله...كانت مودية مهرة المكتبه تشتري دفاتر للكورس الثاني في الجامعه اللي بيبدا يوم السبت... 
امنه +مهرة: السلام عليكم.... 
سيف: وعليكم السلام والرحمه... 
امنه: انا بسير اصلي العشا... 
راحت عمتي ...اما مهرة يت ويلست عدالي عالكرسي.. 
مهرة: منو تتريا.؟! 
سيف: اتريا مبارك ايي ويشلني... 
مهرة: بتسيرون العرس انتوا بعد... 
سيف: هي عازمينا... 
مهرة: منو المعرس هو اصلا؟! 
سيف: مايد..عيال عمه يستوون خوان خطيبه راشد...وعمه سلطان ربيع ابويه الروح بالروح... 
مهرة: اهااااااااا... 
هزت مهرة راسها فاهمه....بس حسيتها مب مهتمه اصلا.... 
تجاهلت الموضوع وقعدت تبطل الاكياس ادور شي..عقب طلعت لي كم قلم... 
مهرة: شريت لك قلامة يديده..!! 
ابتسمت على خبال هالبنت...قلامه..؟!..قلم واحد يسدني شو اباهن هذيل...!! 
سيف: مشكوووووره ماتقصرين...حطيهن فحجرتي عاد... 
مهرة: انزين...ما عطوك نتايج امتحانات المنتصف؟!.. 
سيف: لين الحين لا... 
كنت مغبي على مهرة... طبعا عطوني نتايج الامتحانات...وماكانن مثل ما مهرة تتمنى...وانا هالفتره اعاني فيها كل سنه.. دايما يخيب ظن مهرة فيني...وماطيق زعلها وعتابها لي...والاسوا...تشجيها لي باني اشد حيلي واعوض في الامتحانات اليايه...!!! 
صحيح ان درجاتي احسن عن كل مره...بس مب في التسعينات والثمانينات...عشان تفرح بهن مهرة... 
مهرة: ان شاء الله بيطلعن وبيبيضن الويه...انته درست وايد وتستاهل علامات زينه... 
سيف: ان شاء الله ... انتي ليش تحاتين هذيلا مب محسوبات... 
مهرة: صح بس مهمات بعد.... 

بعد عشر دقايق من السوالف... وصل مبارك...وتعايز انه ينزل...دق هرن...وطلعت له برا وخليت مهرة اروحها في الصاله... 
مبارك: يبت العصي..!! 
سيف: هههههههههههههه ناوي ترزف شو..! 
مبارك: يمكن...اذا شفت الجو يشجع.... ابا اتدرب لعرس سهيل... مارزفت جدام حد من قبل الا جدامك انته ومهرة بس... 
سيف: تستحي يعني؟! 
مبارك: اتوتر... مب استحي...ههههههههه اخاف اغلط ويظحكون عليه...وان عقيت العصا بحلف مارزف مره ثانيه... 
سيف: افا عليييييييييييك ولد الخال...مابتعقها الساع.... انته ادربت بما فيه الكفايه ويولتك حلوه ...ويوله العصا مايبالها زود فن... ريلاااااااااااااكس... 
مبارك: المهم انته يبت عصي.!! 
سيف: بنحصل هناك يوزعون تراهم.... 
مبارك: والله زييييييييييين ابلاش... 
سيف: لا الشيخ تردها مب تسرقها... 
مبارك: جي شو قالولك ولد زطوط..!!.. 
سيف: ههههههههه محشوم... 
قعدنا نسولف لين ماوصلنا العرس... 
اللي كان من الخاطر طافح المكان من العرب الحاضرين.... ماشاء الله... 
سلمنا عاللي صادفناه...وقعدنا ندور قوم سهيل او أي شخص نعرفه عشان نقعد معاه.... 
في النهاية شفنا راشد يالس عند عمه... وسهيل ايول مع يوسف... وناصر واقف عند المعرس... 
ونحن قررنا نلصق عند هذيل...! 
----------------------------------------- 
اليوم: الخميس... 
المكان: عرس الرياييل... 
الوقت: التاسعه مساءا... 
--------------------------------------- 
(ناصر).... 

دق قلبي بقو يوم شفت اكثر شخصين ياخذون شبه من مهرة...واحد اخوها...وواحد ولد خالها... مادري من وين طلع هالولد خال بعد...احيده بس راشد انا... 
بس هذا يشبه سيف وايد...بالتالي ياخذ من مهرة بعد... 
مبارك+سيف: السلااااااام عليكم... 
مايد: هلا والله وعليكم السلام..حيالله الشباب... 
سيف: الله يحيييييييك...مبروكين مبروكين... 
مايد: الله يبارك فحياتك عقبالك... 
سيف: عقب خمس ست سنين ان شاء الله... هههههههه.. 
مايد: هههههههههههه هلاا مبارك شحالك؟! 
وبعد تبادل السلامات والاخبار... 
مايد: مشكوورين عالحضوور...نحظر افراحكم ان شاء الله... 
مبارك: هذا الواجب افا عليك... 
سيف: ماشاء الله عرب وايد ياييين... 
مايد: ماقصروا ويانا... قربوا استريحوا عالكراسي... 
سيف: لا نحن بنوقف هني عايبنا...امبونا بنسير عند الشواب بس قلنا قعدتهم ممله.. 
ناصر: هههههههههههه ليش عيل راشد يالس عندهم.... 
مبارك: راشد يقردن عمه اونك ماتعرف هههههههه... 
ناصر: ههههههه ظنك جي..!! 
سيف: شحقه ماتيولووون...!! 
ناصر: انا ريلي منفجه.... 
سيف: سلامااااااات....شياها؟! 
ناصر: الله يسلمك...ماشي مبونا نحمل اغراض اليوم الصبح وانا امشي انفجت... ماروم اأجب عليها وايد احين... 
مبارك: وانته مايد..عرسك وماتيول... 
مايد: خون فيني هذا شو اسويبه..!! 
سيف: يالله انا بدش وياك... 
مايد: لالااه...صدق؟! 
سيف: هي عيل اشوو ...صراحه تحمست... 
ابتسمت وانا اطالع فويه سيف ومبارك..بالاخص سيف... 
ياحظه...شل مهرة بين يديه وضمها...قدر يساعدها.... اخ ياربي متى بنسى انا هالموقف..!!! 
في النهاية حماس سيف انتقل لمايد....وراحوا ايولون... 
وتميت انا واقف مع مبارك... 
مبارك: انته خاطب ناصر والا شي؟!.. 
تفاجئت بالسؤال... 
ناصر: لا...ليش؟ 


مبارك: احسك رزين وايد على عزابي ههههههه.... 
ناصر: ههههههههههه شو يعني عزابي تباني ارقص ..! 
مبارك: ههههههههههههه يمكن... 
ناصر: وانته؟ 
مبارك: تو الناس عليه انا.. 
ناصر: جي كم عمرك؟! 
مبارك: 20 داخل على 21... 
هزيت راسي بتفهم.... اكبر من مهرة بسنه...!! .. ياترى بينه وبين مهرة شي..!! 
رن تيلفون مبارك..شله ورد عليه.. 
مبارك: آآلووووه... (وابتسم)...هلا مهرووه... 
التفت بسرعه منصدم....سمعت صح والا غلط....هذي مهرة...تتصل بمبارك؟!..ليش؟!... حاولت اهدي نفسي وانا اراقب ملامح مبارك زين مازين...ماريد يفوتني شي....ليتني اقدر الصق راسي براسه واسمع شو تقول...!! 
مبارك: شووفيج؟!... وين انا بعد ..في العرس ..ماقالج سيف..!!..شووووه؟..ماسمعج رفعي صوتج...انزين خيبه شوي شوي طريتي اذني......برايه نسى تيلفونه يوديه انتي له مابيموت بلاه....خلاص باي....هاااااه....شو بعد..؟!....ههههههههههه لا والله..!!!.... ماشي عيشه في البيت..؟!.. ...انزين نحن يمكن نتاخر...!!.... من وين انزين خلصيني..!!... خلاص اوكي.... بقوووله....باي... 
سكر تيلفونه والتفت لي...ابتسمت له انا بتوتر... 
مبارك: بنت خالوه متصله...سيف ناسي تيلفونه في البيت..!!.. 
ناصر: انا اظيع يوم انسى تيلفوني...!!..ماعرف بلاه... يوسف جي ينساه دوم... 
مبارك: انا اول شي اشله التيلفون... 
ناصر: ماتبا تيول..!! 
مبارك: هممم...لالالا....مب متعود ... 
ناصر: ليش؟ غريبه ..!! 
مبارك: تراني ماكنت هني بالامارات...ماردينا الا من فتره بسيطه.. طول حياتي انا في بريطانيا... 
انصدمت من المعلومات اليديده...ماكنت ادري بها من قبل.... 
ناصر: اهااااااا..... بس ماشاء الله اشوفك متاقلم.... 
مبارك: كنت مستعد من زمان للرجعه للامارات.... 
ناصر: ماحسيت نفسك مخنوق لين ماوصلتها..؟!.. انا يوم اطلع عن العين احس بظيج وما ارتاح الا يوم ارجع لها ...كيف الامارات بكبرها...!!! 
مبارك: تصدق...حسيت بهالشعور مع اني اول مره اطيحها... 
هو يرمس وانا اقول فخاطري ياحظه.... سولف وياها...يشوفها يمكن كل يوم...شكلهم متعودين على بعض والا ليش بدق له مهرة على تيلفونه...وبتطلب منه اييبلها اكل من برا مثل ماانا فهمت..!!.. 
ماقدرت غير اني احسده...بكل صراحه...! 
---------------------------------------- 
اليوم: الخميس... 
المكان: عرس الحريم... 
الوقت: التاسعه والنصف مساءا... 
----------------------------------------- 
(منى).... 

تلفت حوالي منحرجه ...اخاف حد يشوفنا مصطنات جي جدام شاشه النقل المباشر لرزفه الرياييل..!!.. 
كنه متخبله علي مب رايمه تتزحزح وهي عيونها متعلقه عالشاشه...! 
منى: يا كنه اعقلي بتشوفين الشريط عقب.... خلينا نروح لا يرمسون علينا العرب بيقولون بناتهم مستلغثات عالرياييل لاصقات بالشاشه...!.. 
كنه: مابا مابا....كيف تبيني اروح وانا اشوف حبيب القلب ايوول...واااااايه فديته...محلاه..شوفي شوفي اكووه طلع...!! 
منى: يالخبله الناس بترمس علينا....!!! 
كنه: انتي مخطوبه وانا ماريد حد يخطبني ماعدا شخص واحد....يعني طنشي... 
منى: ليش ماينخاف من الرمسه الاعشان ماينقطع النصيب..!! في اشياء اهم ويا هالراس.... 
كنه: اووه سكتي سكتي خليني اطمش... 
منى: يالبقره عييييييييب عرس اخوووج هذا قومي بالواجب يالخديه...!! 
كنه: نوره وخواتي الثانيات مب مقصرات...شوفي شوفي..ايوااا يوسف..يابس يابس...هههههه... 
منى: هههههههههههههههه.... ولا يبين حتى انه يوسف شعرفج انتي..! 
كنه: اعرفه انا اعرفه .... 
منى: غربلات بليسج انا اخويه ماعرفته.... 
كنه: اطالعي لراشد اكيد بتعرفينه... 
منى: ماريد..بطالع عقب الشريط على راحتي وبدوره... 
كنه: مابعطيج نسخه... 
منى: غصبن عنج... 
كنه: منو هذا اللي ايول ويا يوسف..؟!... 
منى: مب لازم تعرفين كل الرياييل... 
كنه: مب خالد؟!! 
التفت انا للشاشه اطالع.... تنهدت بارتياح.. 
منى: لا مب خالد... ماعرف منو هذا الشاشه مب زود واضحه في الفيديو اوضح... نسيييير كنه نسير.... 
سحبتها من ايدها غصب...ورحنا عند قوم امايه اللي كانن واقفات عند الباب.... 
اول ماشافنا امرن علينا نعطر الحريم.... استانست انا ان كنه بتنشغل بشي... اخاف الناس ترمس عليها مب زين..اول مااكتشفت وجود يوسف في اليواله وهي لاصقه فيها مب طايعه تتزحزح...حتى ريولها ماتعبت ماشاء الله عليها...!!... 
كنت مستانسه اليوم...العرس بشكل عام حلوو.. لكن المدحه اللي حصلتها من عمتي وبنتها فاطمه خت راشد العوده..كانت مدحه رهييبه...وتشققت عاد انا.... 
لاني اصلا ماكنت مقصره بالكشخه...يتحسبوني من خوات المعرس مب بنت عمه....!!.. 
خساره ان شيخه مب حاضره... يوم سالت عمتي عنها...قالت لي بنت...بعدها ماعرست..منقود تحظر اعراس... 
خفت ساعتها لا تنقد عليه اني حاظره عرس ولد عمي... بس عقب صرفت الموضوع عن بالي...عرس ولد عمي ليش مااحظر بالله...هذاك لو عرس انا معزومه عليه ناس غرب يعني ذيج الساعه منقود...صح...!.. 

اتمنى يكون صح..لاني ماريد باي طريقه اطيح من عين عمتي او حد من عيالها... 
خصوصا راشد... اللي صرت الفتره الاخيره اتقبله كشريك مستقبل وزوج..رغم اني ماعرفه....!! لكن من كثر مايتكلمون عنه في البيت... 
-----------------------------------

اليوم: الخميس... 
المكان: عرس الرياييل... 
الوقت: التاسعه والنصف مساءا... 
----------------------------------- 
(سهيل).... 

توني كنت بوقف عن اليواله مع يوسف... لاني تعبت بصراحه من الصبح وانا ايول...اللي يشوفني يقول اكيد هذا اخو المعرس جي مرتبش...!!!!... مب نسايبهم من بعيد..!! 
شفت راشد ياشر لي عشان ايي... التفت اطالع سيف.. اللي دخل ايول من شوي مع مبارك... من بعد ماكان ايول مع مايد...!!.. 
وشكلهم مستانسين مابيطلعون... المكان كان مزحوم يهال صغار ..هذا غير الرياييل والشباب... 
توني كنت ارد العصا للريال الا وبكفخه على راسي.... 
حسيت ان الارض ادور...وبصوت مزعج يطن في راسي... 
حسيت بنفسي انزل للارض...سمعت صريخ الرياييل حولي...ومنهم كان يوسف... كلهم مدوا يديهم واسندوني... وحد حط ايده على راسي مكان الظربه... 
يوسف: سهيل... وين يعورك سهيل.؟!.. منوه السبال اللي فر الكلاشن جي..!!.. 
الريال: واحد من اليهال ... 
يوسف: يا الله...سهيل..رمسني... 
تمالكت نفسي ووقفت... رفعت ايدي مكان الظربه... 
سهيل: مافييني شي...بخير انا بخير... 
لكني ماكنت بخير....الويع في راسي فظيع... خوزت ايدي واطالعتها.... 
الرؤية كانت مشوشه لي بسبب دوره الراس... 
لكني سمعت يوسف.. 
يوسف: دم.!!!!!... تعال تعال تعال.... 
سحبني ووداني عند ثلاجه كانت موجوده ورا القاعه في المطبخ... خذ الثلج منها وخوز سفرتي وحطه على راسي... 
يوسف: ابن اللذينا انا براويه... 
مسكت الثلج عنه واطالعت فيه... احاول اتمالك نفسي عن اترنح... مازلت احس بدوره..!!! 
سهيل: والله ماتقوله شي يوسف...الا ياهل وانا مافيني شي..!! 
سمعت صوت راشد من بعيد.. 
راشد: وييينه؟؟!!!.. 
ويوم وصل عندي اطالع فيني بفضول... 
راشد: شوووو يااه؟!... 
يوسف: واحد من العيال فر الكلاشن وطاحت على راس سهيل... 
راشد: اووووف... شي يااااك..؟!.. 
سهيل: ماشي ياني... 
يوسف: الدم ماطاع يوقف.... انا اقول تروح المستشفى يشوفونها... 
سهيل: لا تكبر الموضوع ياريال... 
راشد: عيل تباه يصب جي.؟!.. 


سهيل: عنبو عيل نحن ياما انفعلنا ياراشد ماسرنا المستشفيات... 
راشد: هي بس مب بحديده وفي قمة الراس...!!!.. 
سهيل: مافيني شي ..شوي وبيخوز... 
مسكني راشد من ايدي وقال ليوسف.. 
راشد: ماعليه اسمحلنا يوسف واستسمح لنا من الجماعه..انا بودي سهيل المستشفى بنشوفه اذا يبا تنظيف والا خياطه... 
يوسف: انتوا اللي اسمحوولنا ..والله اني متلوم فيك ياسهيل..اسمحلي.. 
سهيل: انته مالك ذنب وماصار شي عاادي... والله.. 
يوسف: لا الله مب عادي... 
سهيل: خلاص عاد ماصار شي..مب انته اللي عقيتها عراسي...ولا الياهل كان يقصد... ياهل تراه..وان نازعته ياويلك... باييك باجر صاحي بتطمن انه مافيني شي... 
حاس يوسف بوزه متلوم... 
يوسف: ماعليه... بس طمنوني ...راشد اتريا منك اتصال ترا الظربه مب هينه والله.. 
راشد: ولا يهمك بتصلبك من هناك وبطمنك...والحين من رخصتكم... 
يوسف: الله يحفظكم... 
سهيل: فمان الله... 
ابتعدت مع راشد عن يوسف...وانا مازلت اضغط على راسي بالثلج اللي بدا يذوب في ايدي....مسكت ايد راشد اسند نفسي..لاني احس نفسي امشي بعيد عنه بدون ماحس..اطلع عن الخط...!! ما امشي سيده.. 
راشد: قول الصدق...شو يعورك... 
سهيل: داير راسي...احس نفسي متخدر وشي يطن في راسي بصوت مزعج...!! 
راشد: اشوووف... 
خوزت ايدي اراوي راشد الظربه..والدم في ايدي... 
راشد: والله انه يبالها خياطه... 
سهيل: مابغيت الوم بالريال..! 
راشد: ماعليه احين بنسير وبنشوف شو بيقولون ...! 

في المستشفى... طلب الدكتور يسويلي فحص لراسي... وبعد الفحص قال لي اني اعاني من اثار الظربه لا غير وان دوره الراس بتروح تدريجيا... 
خاط لي الجرح..ونظفه..وحط لي ضمادة عليه... 
وقال زين انكم يييتوا...وما اهملتوها...!!.. 
وصلني راشد البيت وانا ميت من التعب... 
مب تعب... لكن دوره الراس عطت مفعولها ويابت لي الرقاد... 
ماشي بيخوز الدوره والصوت المزعج هذا غير الرقاد....!!.. 
وفعلا رقدت... 

وبعد حوالي ثلاث ساعات...رن تيلفوني اللي كان مازال عدالي عالشبريه... بطلت عيوني منزعج..ماريد اشله... منو هالثقيل متصل هالحزه..!!!.. 
مسكت التيلفون ورديت عليه... بصوت ثقيل بالرقاد... 
سهيل: آآآلوووووه.... 
شيخه: سهيل...! 
طار عني الرقاد جزئيا..اعتدلت في قعدتي...وانتبهت وانا معقد حياتي...!! 
سهيل: شويخ..!! 
شيخه: هي... 
سهيل: هلا...بلاج عيوني.؟! 
طلعت مني الكلمه بسبب النعاس والمفاجأة ..!!.. 
شيخه: انا ... انا اسفه اني اتصلت بهالوقت المتاخر...بس...بس ماكنت ابا حد يدري اني اتصلت بك...! 
سهيل: عادي شويخ اتصلي أي وقت تبينه...خوفتيني...شي صاير؟ بلاج؟! 
شيخه: خايفه عليك...انته بخير.؟!.. 
سهيل: انا مافيني شي... 
شيخه: خبرني راشد...انك انظربت على راسك..!!.. 
رفعت ايدي اتذكر الظربه.... 
سهيل: هييه....لا تخافين شويخ ظربه بسيطه وخيطوها..حتى اني نسيتها... 
شيخه: لا تقص عليه.. 
ابتسمت... 
سهيل: وغلاتج عندي... ما احس الا بشوي من ويعها...لاني متخدر..الظربه بسيطه لا تحاتين.... 
شيخه: لو مكان ثاني مابحاتي جي...بس عالراس سهيل..!! 
سهيل: فحصت انزين وقال الدكتور راسي بخير ... 
شيخه: الحمد لله عالسلامه... 
سهيل: الله يسلمج..... مشكوره وايد عالاتصال...فرحتيني...! 
شيخه: العفوو... هذا الواجب... كنت بصبر لين باجر قلت اكيد بشوفك وبطمن...بس والله ماقدرت ارقد... 
عظيت علساني بقو عن يزل...ويطلع منه كلام تنحرج منه شيخه وتعصب علي... 
شيخه: سهيل..!! 
سهيل: وياج..! 
شيخه: ليش ساكت؟! 
سهيل: اخاف تطلع مني كلمه تنازعيني عليها... 
شيخه:........... شو هي؟! 
سهيل: انتي طلبتي ترا... 
شيخه: ههههههههه قول.. 
سهيل:.... اقول فديتج... 
سكتت شيخه امممره... 
تفهمت حرجها... اول مره اقولها هالكلمه... عيل لو اقولها احبج شو بتقول..؟!!.. 
سهيل: بتسكرين؟! 
شيخه:....هيه.. 
سهيل: برايج... بس مشكوره وايد وايد عالاتصال..ولا تحاتيني انا بخير ومافيني الا العافيه.... 
شيخه: ان شاء الله دوم...تصبح على خير... 
سهيل: وانتي من اهل الخير...رقدي لا تسهرين.. 
شيخه: اوكي...فمان الله.. 
سهيل: فمان الكريم... 
سكرت شيخه عني...فريت التيلفون عدالي مستانس.... يازين هالظربه جانها خلت شيخه تتصل بي...تطمن علي... 
نادر ما تبين لي حبها....!! 
بس شيخه تبادلني نفس المشاعر... انا متاكد من هالشي...!

ــــــــــــــــــــــــــــــــــــــــ

نهاية الجزء الخامس والثلاثين 


الجزء السادس والثلاثين... 
----------------------------- 
اليوم: الجمعة.. 
المكان: بيت خلفان... 
الوقت: التاسعه والنصف مساءا.. 
------------------------------- 
(مهرة).... 
طلعت صينية الباشاميل الصغيره من الفرن... مب عزر عليه... حطيتها عالطاوله ومبارك يطالعني باستعجال.. 
مبارك: يالله يالله طرشيها... 
مهرة: مابا..يتريوني عالعشا وانته حابسني هني في المطبخ... 
مبارك: يالله عاد يالبزيه طرشيها... 
مهرة: البشكاره محد سارت الدكان ...شلها انته.. 
مبارك: اوهوووووو..هاتيها انزين.. 
عطيته الفوط الصغيره عشان يشل الصينية لانها حاره.... 
مبارك من درى اني مسويه باشاميل اليوم احتشر لانه ماسوينا حسابهم..لانه سيف عنده ربعه اليوم في الميلس... وعزر عليه اني اسويله صينية صغيره مخصوص لهم... 
والحين قوم عمووه يتريوني عالعشا وانا يالسه هني في المطبخ..!! 
عاد مب من زينها ذاك الزود هالباشاميل... ناقلتنها من الكتاب ومايندرابها صح بعد والا مسوايه غلط...الحين بنذوقها وبنشوف..! 
واخيرا خلصت...طلعت من المطبخ ودخلت البيت... 
حصلت عموه يالسه اروحها.. 
مهرة: وين عفرا؟!.. 
آمنه: تقول البشكاره ماتبا...! 
مهرة: كيف ماتبا المغرب قالت لي ياويلج ان ماخليتيلي..!!!.. 
آمنه: يمكن غيرت رايها... 
مهرة: بسير اشوفها..يمكن البشكاره مافهمت لها... 
خليت عمووه وركبت فوق...دقيت على عفرا... ماترد.. دخلت صالتها الصغيره..وكان غرفة بابها مسكر... 
ترددت..حسب علمي حمد مب موجود...يمكن رقدت؟ 
سرت ودقيت الباب.. 
عفرا: منوووه؟ 
كان صوتها شوي متغير.. 
مهرة: انا مهرة... 
وبعد دقايق...حسيت انه عفرا ماسمعتني...لكنها بطلت في النهاية وويهها محمر..مبين عليها كانت تصيح.. 
قلت لها بقلق.. 
مهرة: عفرا...شفيج..؟! 
دخلت الغرفه وسكرت الباب وراي..اما عرفه راحت وقعدت عالشبرية بتعب... 
عفرا: مافيني شي..!! 
سرت ويلست عدالها...وانا اتامل فويهها والخوف يتصاعد في نفسي.. 
مهرة: ليش كنتي تصيحين.؟!..فيج شي؟ حمد فيه شي..؟ اهلج لا سمح الله..! 
هزت راسها بالنفي... 
مهرة: عفرا دخيل الله لا تخوفيني شفيج؟! 
فجاه شهقت عفرا بالصياح..وغطت عيونها بايدها... قطعت قلبي.. عفرا فرفوشيه ومرحه واول مره اشوفها تصيح... 
مهرة: عفرا.... لا تصيحين كلميني شفيج؟ 
عفرا: حمد.. 
مهرة: شفيه حمد.. 
عفرا: مادري شفيه مادري... 
مهرة: رمسي عيل ليش تصيحين.. 
مشت عفرا دموعها وحاولت تتمالك نفسها.. 
عفرا: حمد...حمد وايد متغير عليه الفتره الاخيره.... 
مهرة: ليش؟ مشاكل بينكم.؟! 
عفرا: لا..ماشي مشاكل...حتى لو شي هو مايتكلم مايقولي شو مزعلنه... 
مهرة: ساليه... 
عفرا: سالته مايقولي شي...بس انا اعرفه متغير علي مب ريلي الاولي... 
مهرة: شو ظنج السبب؟!.. انتي مقصره فيه او شي.. 
عفرا: لا والله مب مقصره فيه والله الشاهد....بس... بس احس ان تاخري بالحمل هو السبب.. 
سكت.. 
ماعرفت شو اقولها...مافهم انا بهالامور... كيف اقدر اساعدها؟ ماقدر بعد اخبر عمتي بخصوصيات غيري... 
مهرة: فحصتي عفرا؟ 
عفرا: هي فحصت..وحمد فحص...كلنا بخير ومافينا شي...بس من الله.. 
مهرة: عيل اطمني حمد عاقل واكيد مب هذا السبب اللي مزعلنه...يمكن في شي ثاني... 
عفرا: لا.... انا احس انه يعرف غيري... 
شهقت برعب.. 
مهرة: يخونج؟!!! 
عفرا: يمكن...احس انه يفكر ياخذ غيري... 
مهرة: لالالالالا مستحيل مب مينون حمد... مابيحصل احسن منج... 
عفرا: حمد ريال يا مهرة...والريال قليل الصبر... اذا ماحصل اللي يبغيه عندي بيروح عند غيري مافي شي بيمنعه... 
مهرة: بيمنعه الحرام... 
ابتسمت عفرا بسخرية بين دموعها... 
عفرا: قليل مايعرفون شباب اليوم الحرام والحلال.... 
مهرة: هذي عصبيتج تتكلم...حمد مابيسويها انا متاكده...حمد يحبج وايد وايد...يمكن بس لاهي بشغله لا تنسين انه ترقى من قريب...واكيد مسؤولياته كثرت.. 
اطالعتني عفرا بعيون تحمل امل تتمنى انها تصدقه.. 
عفرا: ظنج؟! 
مهرة: تاكدي من هالشي... لا تسوين مشكله من ماشي... يوم بيرجع اليوم اذا كانت نفسيتج ونفسيته مرتاحه كلميه... قوليله عن سالفه الحمل..اذا هالشي مظايقنه بتلاحظين عليه وبيتكلم... واذا لا..ناقشيه قوليله انج مب مرتاحه بمعاملته الحالية لج.... مع اني احس انها تخيلاتج... 
عفرا: ان شاء الله خير يا مهرة... اتمنى اني اتخيل والله... 
مهرة: ان شا ءالله خير لا تحاتين...المهم تعالي تعشي انا مابكل من الباشاميل الا يوم انتي اجربين اول... مافيني اتسمم.. 
عفرا: هههههههه... بايعتني ثرج.. 
مهرة: لا والله فديت روحج بس اباج تظحكين شوي وتردين عفرا الجديمه...قومي تعشي .. 
عفرا: ما اشتهي.. 
مهرة: غصبن عنج بتين..والا والله اني ما اتعشى الا يوم انتي تتعشين.. 
عفرا: مهرة عااااااد.. 
مهرة: ماشي مهرة..قومي.. 
سحبتها من ايديها ونزلنا تحت... عشان نتعشى... 
وتفاجئنا يوم شفنا ان الباشاميل..كانت لاباس فيها بالنسبه لمبتدئة... بس طبقة الباشاميل يبالها شوية تظبيط... 
ماعليه اليايات اكثر... 
بس مسكينه عفرا... انا رفعت معنوياتها...لكني ما اظمن حمد بصراحه وردات فعله وتفكيره.. 
لاني باختصار... ماعرف اخوي بشكل وافي... 
------------------------------------------ 
بعد ثلاث اسابيع من الاحداث السابقه.. 
----------------------------------------- 
اليوم: الاثنين.. 
المكان: بيت سلطان.. 
الوقت: الثانية عشرة مساءا.. 
----------------------------------------- 
(يوسف).... 
دخلت بيتنا وانا في نفسي حسد...حسد من خالد...اللي دوامه في العين ومرتاح... 
ليش انا بالله مفرور في سويحان عيل؟؟!!... من شهر انا اكرف الحين ....بصراحه ماقدر اتحمل بروح بوظبي بنفسي وبكلمهم عشان النقل... 
اذا حولت العين برتاح عالاقل من الخط..ولو اني مب مداني دوام الجيش... 
دخلت الصالة حصلت منى منسدحه على الكرسي الطويل وفي ايدها الروموت... 
يوسف: شو مسهرنج؟ 
منى: بطالع هالفلم وبسير... 
يوسف: وراج دوام باجر... بسج من السهر.. 
منى: انادوامي ثمان مب خمس مثلك هههههههههههههاي... 
مت قهر... مب ناقصني خالد تزيدني منى بعد... 
تقربت منها وزغدتها من حلجها...وهي ميته من الظحك... 
يوسف: قولي آسفه...قولي... 
منى: مابقووووول .... 
فجاه سمعت باب الصالة يتبطل...دخل محمد ووقف مصدوم.. 
محمد: شياك على اختك؟؟؟!!! 
فجيت منى وابتعدت وانا مقهور.. 
يوسف: عيبت علي.. 
محمد: بخصوص.. 
يوسف: يحيدوني طفران من دوامي ومن يشوفوني زادوووني... 
عصب علينا محمد وعقد حياته... 
محمد: وتصارخون نص الليل عسب دوامات....يالله قوموا رقدوا...منـّـــووه بندي التلفزيون.. 
منى: حرااااااام محمد بتابع الفلم باقي شويه والله والله... 
محمد: الحـــيـــــــن..!!! 
يوسف: ويييييييييييو ...تستاهلين.. 
خليتهم وسرت عنهم فوق... رغم التعب اللي بحس به باجر يوم انش..الا اني مب رايم ارقد احينه... 
اطالعت كمبيوتري بوله... يالله كيف من زمان مايلست عليه... ماشي وقت الله يغربل الدوامات... 
وكاني اعاند بدوام الجيش...رحت وفتحت كمبيوتري والنت... 
ماسنجري الحالي كان فيه ناس مافيني اكلمهم..كله يطلبون مني اساعدهم وانا مب متفيج احين... 
بندته ودخلت ماسنجري الجديم...الشخصي... 
يلست اطالعه مصدوم...فرحان... مستغرب...ماعرف.. 
شفت ايميل وضحه اون لاين... استغربت... تحسبتها حذفتني من زمان...!!!!... 
تجدد في قلبي الوله لها...ولسوالفها.... 
يالله كيف قبل يوم ادش حتى قبل ما اسلم عليها ترحب بي وتسويلي حشره..وربشه...!!... 
وضحه قبل كانت مرحه...حتى انا....لكن احس من بعد ما افترقنا..انه كل واحد منا سرق هالحيويه من الثاني... 
تميت اطالع اسمها مب عارف اكلمها او لا.... 
لكني قررت اكلمها واخذ اخبارها.... 
يوسف: السلام عليكم... 
تم قلبي يدق بالقو وانا اتريا الرد منها.... 
وضحه: وعليكم السلام... هلا.. 
وارسلت لي ابتسامه وسيعه فرحانه... ضحكت يوم شفتها... للحظة ..نسيت نفسي... رجعت لي ايام قبل... 
والسهر لين الساعه 3...احيانا لين الصبح... 
يوسف: شحالج وضحه؟! عاش من شافج.! 
وضحه:انا بخير...عاشت ايامك يوسف..شحالك انت؟ 
يوسف: بخير... 
وسكت...ماعرفت شو اقول... 
وضحه: ان شاء الله دوم.. شحالها عمتي؟!.. 
ابتسمت... وضحه تسمي امايه "عمتي".. كانت تعتبر نفسها زوجتي...واهلي اهلها... 
يوسف: يسرج حالها وضحه...بخير...شحالها يدتج احيدها في المستشفى..؟! 
وضحه: عطتك عمرها يوسف.. 
ابتعدت عن الكمبيوتر منصدم... توفت؟؟!!... حسيت بغصة بحلجي..ادري اني ماعرفها ...ولا بيني وبينها أي صلة... لكن وضحه دايما تتكلم عن هاليده..وبشكل كبير كانت تذكرني بيدوه... تخبرني سوالفها دايما... 
يوسف: عظم الله اجرج... سمحيلي مادريت والا بعزيج من قبل... 
وضحه: من وين بتدري يعني...؟ عالعموم الدايم ويه الله..يدوه كانت تعبانه..والموت راحه بالنسبه لها.. 
يوسف: الله يغفر لها... واظني عرسج تاجل بسبب هالشي؟! 
وضحه:.......هي.. تاجل لين الصيف... 
استغربت شعوري بالهدوء تجاه هالموضوع...يمكن لاني خلاص تعودت... ويمكن لانه كنه صارت بحياتي احين... ابتسمت وانا اذكر كنه... 
يوسف: الله يجدم اللي فيه الخير لج..ويوفقج... 
وضحه: الجميع ان شاء الله... ممكن اسالك؟ 
يوسف: سالي.. 
وضحه: وانته؟ 
يوسف: انا شو.؟ 
وضحه: بعدني ساكنه قلبك؟ والا خلى من بعدي؟!.... 
ابتسمت.... بالم.. 
شو تبين بقلبي يا وضحه... تراج لعوزتيه وياج شو تبين اكثر؟!.. فكرت آلمها مثل ما آلمتني... ليش انا الوحيد اللي اعاني من الغيره..؟!...والتعب من الفراق..؟! والشوق..!! خلها تحس بعد.. 
يوسف: خلى..وامتزر من بعدج لين ماطفح يا وضحه.... 
سكتت وضحه فتره.. ادرك المها اللي بتحس فيه الحين... والنار... اللي بتشب فصدرها... بس خلها تذوق.. 
طال سكوتها...وانا احسب الدقايق لين ماتتمالك نفسها... 
وضحه: منوه؟!... 
يوسف: ليش تبين تعرفين؟! 
وضحه: بس.. من وين عرفتها يا يوسف..؟ من النت؟! 
ابتسمت بسخرية.. حسيت برغبة شيطانية بالانتقام منها...يمكن اندم بعدين.. بس احس اني لازم اجرحها.. 
يوسف: يخســـــي النت يا وضحه... هي اعز من جذي.. 
وضحه: عيل من وين؟ ماحيدك راعي مغازل وتيلفونات..؟! 
يوسف: انا مثل ما انا يا وضحه... اطمني فراقي عنج ما غير شعره فيني..! 
وضحه: يوسف بليز لا تعذبني... منو هالبنت؟! 
يوسف: بنت عمي..! 
وضحه: بنت عمك؟...ماشفتها الا يوم تفارقت عني بنت العم هذي؟! 
يوسف: كنت منعمي... 
وضحه: شو قصدك؟! 
يوسف: انتي كنتي عارفه انه نحن مابنتم رباعه...ليش ما نبهتيني؟!.. خليتيني ابني آمال على علاقتي معاج.. نسيتيني نفسي واهلي.... قمت ماشوف حد غيرج...مافكر بحد غيرج....واخر شي صفعتيني بالواقع يا وضحه...! 
وضحه: ظنك انا حالتي كانت ارحم عن حالتك؟ 
يوسف: انتي بنت ياوضحه..اسمكن نساء..تنسن بسرعه... يوم واحد بس يبالج تقعدين مع ريلج وعقبها بتنسيني انا وطوايفي كلها..مابتشوفين غيره... 
وضحه: حرام عليك... ليش تظلمني... 


يوسف: انا اللي انظلمت...مب انتي...لكن الحمد لله اني خلاص طويت هالصفحه وبديت من اول ويديد.. 
وضحه: اوكي.. اهم شي تكون انته مرتاح.... واللي صار بينا نصيب..لا انا حسبت حسابه ولا انت... كيف علاقتك معاها؟ 
يوسف: اثبت عن علاقتي معاج..... مع انها اقصر بوايد..... 
وضحه: كيف يعني؟ 
يوسف: الاهل كلهم يدروون... بنت عمي لي...وانا لها...هي وبس... 
وضحه: بتخطبها؟؟!!!!!!... 
يوسف: في اقرب فرصه...اتريا بس اخوي تستقر اموره..والا تلقيني خاطبنها من زمان... 
وضحه: ليش عيل انا ماخطبتني بهالسرعه؟! كنت تتحجج بالدراسه .!!! 
يوسف: خطبتج نستج حتى انج تحسبين لي ياوضحه؟ قبل كنتي تحسبين الايام!!...صباح الخير...انا تخرجت وخلصت والحين اشتغل.. لو كنتي صبرتي ولا استعيلتي جان انتي احين بامر رب العالمين خطيبتي انا..! 
وضحه: انا شرحت لك الظروف... 
يوسف: ظروف ماتهمني ولا عنت لي شي... 
وضحه: لهالدرجه انا وحبي لك طحنا من عينك؟! 
يوسف: طعنتيني في الصميم يا وضحه.... صدقيني هذا جرح مايبرى لو مرت علي عشر سنين ... شو تبين مني اكثر؟ 
وضحه: بس انا اشوفك بخير... 
يوسف: بنت عمي نستني اياج... حسستني اني محبوب..اكثر من الحب اللي انتي تحبيني اياه...اكثر بوايد..ماتتصورين شكثر... 
وضحه: يعلها الموت...يعلها المووووووت انزين... ! 
ارتجفت ايدي حتى اني ماقدرت اكتب شي او ارد عليها.... عورتني الكلمه... كيف تدعي جي على كنه؟!.. انا ماكد دعيت على ريلها عيل..!!! ثواني ووضحه كانت اوف لاين... عقت كلامها وطلعت.. ما استحملت.. 
بسم الله عليج يا كنه... يعل الدعوى ماتوصلج .... 
سكرت كمبيوتري وانا مرهق الاعصاب... 
بدل ما افكر بوضحه والموقف اللي صار....قمت افكر بكنه..!!.. فعلا كنت منعمي... 
ماكنت اتصور ان وضحه ممكن تدعي على أي شخص بالموت...!! 
صدمتني.... 
ليش تبا تعاستي؟!.. ماكفاها اللي صار؟ 
عقب رديت هديت... الغيره تسوي اكثر من جذي... 
ووضحه من يوم يومها تغار علي من الذبابه اذا طارت عدالي...!!!... 
لكن خلاص..كل حد له نصيبه الحين.... مافيي داعي للغيره..! 
ومع تزاحم الافكار....رقدت... عشان تستلمني الكوابيس... 
اليوم: الثلاثاء.. 
المكان: احد عيادات ابوظبي الطبية.. 
الوقت: العاشرة صباحا... 
------------------------------------- 
(ناصر).... 
التفت لسعاد اللي مسكت ايدي تنبهني بان البيبي..قاعد ينقز داخل بطنها... 
سعاد: هااات ايدك..! 
التفت حوالي منحرج.. لو حد شافني؟!.. بس الحمد لله القاعه شوي كانت فاظيه... وشو فيها ...حرمتي.. 
مديت ايدي وحطيتها على بطنها... ترييت لحظات...الا وهو يتحرك تحت ايدي... 
ظحكت انا مستانس... وظحكت سعاد بعد.. 
ناصر: فديت رووحه...شكله تظايق من القعده..قومي امشي شوي لا تفرصينه فبطنج..! 
ظحكت سعاد على غباء افكاري...اعتدلت في قعدتها تتريا اييها الدور... 
نحن من اصبحنا يالسين هني عشان فحوصات سعاد... سوولها فحوصات وايد..وماباقي غير فحص واحد ونسير... 
قالت لها الدكتوره... اللي عرفنا انها عراقيه.. 
الدكتورة: تبين تعرفين اذا ولد او بنت؟! 
ابتسمت انا متحمس... 
التفتت لي سعاد وقالت.. 
سعاد: لا..مابدي اعرف لحتى اولد... 
ناصر: ليييييييش...قوليلي انا ..انا ابا اعرف.. 
سعاد: لا...ناصر مو حلو هيك.. 
ناصر: شعليج انتي انا ابا اعرف... 
الدكتور: حلاته يوم يخبرونك وقت الولاده اذا بنت او ولد...انصحك بالانتظار.. 
ناصر: لاحوووول بعدنا اربع شهور لين ماتولد... 
الدكتور: بيمرون بسرعه... 
سكت انا معصب... كنت ابا اعرف... اتمناها بنت... بنت ابا اسميها على امايه...حمده...ابتسمت يوم خطرت لي فكره مينونه.... 
بنتي بيوزها سلطان ولد محمد اخويه....!!... ماجنه تو الناس على هالتفكير؟!.. 
طلعنا من المستشفى حوالي الساعه 12 بعد ماخلصت سعاد فحوصاتها الغريبه للحمل... ركبت السياره وعلى طول صاح تيلفوني.. 
كان يوسف.. 
ناصر: مرحبا يوسف.. 
يوسف: هلالالا...شحالك؟ 
ناصر: بخير وسهاله شحالك انته.. 
يوسف: الحمد لله...اقولك..انا فبوظبي..ماتروم تطلع من الدوام من وقت اليوم؟ 
ناصر: انا اصلا مب في الدوام...ساير ويا سعاد المستشفى عندها فحوصات واحين رادين البيت... 
يوسف: والله؟ زيييين على حظي... 
ناصر: شو تسوي فبوظبي؟ 
يوسف: سايرلهم هذيلا عشان معاملات التحويل...طفرت والله ابا احول العين كل يوم يعايروني هناك... 
ناصر: هههههههههههه..الله يعينك... 
يوسف: عيل انا في الطريج لشقتكم ...وبتغدا عندكم.. 
ناصر: هههههههههههاي ماطبخنا غدا... 
يوسف: افااااا.... عيل بشتري غدا وبييكم.. 
ناصر: والله ماتشتري..ولا انا بشتري..الغدا اليوم متكفلتبه حرمه عبد العزيز يارنا وربيعي... يوم درت ان سعاد مابتكون في الشقه اليوم تطبخ حلفت هي تسويلنا غدا... 
يوسف: اخافها اطرش على قياسكم بس... 
ناصر: ههههه لا ماظني... 
يوسف: خلاص اوكي..كم يبالكم لين توصلون؟ 
ناصر: في زحمه بوظبي واشايرها تسالني؟ قول ربع ساعه... 
يوسف: خلاص تمام عيل...يالله فمان الله... 
ناصر: الله يحفظك.. 
سكرت عنه وحركت سيارتي... 
ناصر: سعاد..يوسف بيتغدا عندنا... 
سعاد: حياه الله... 
التفت لسعاد وظحكت.... مسكينه تحاول تتكلم شراتي...!!.. 
ناصر: وين تبين؟! 
ظحكت سعاد وظربتني على جتفي... 
ناصر: متى تبينا نشتري اغراض البيبي؟! منز وهالسوالف.. 
سعاد: بعدييييين... 
ناصر: بعدين وين تبين تحوطين الاسواق وكرشتج جدامج.؟!.. 
اطالعتني سعاد بنظرة معصبه على الفاظي... ابتسمت لها 
ناصر: بتتعبين غناتي..! 
سعاد: خلص انا بثق بذوقك..اشتري لحالك... 
ناصر: ماعرف انا اتشرى سوالف يهال... 
وعلى هالنقاش وصلنا الشقه ونحن بعدنا ماخذنا قرار... 
ناصر: انسدحي شويه ارتاحي..وايد يلستي اليوم... 
سعاد: تؤبرني شو حنون... (وباستني على خدي)... انا بدي ياه ولد... بتمناه متلك هيك... 
ناصر: ههههههه انا اباها بنت عااد... 
سعاد: مارح تيجي بنت... 
ناصر: شدراج عاد.. 
غمزت لي سعاد وقالت لي وهي تمشي... 
سعاد: ابني وبعرفو... 
راحت للغرفة.. اما انا يلست في الصالة اتريا وصول يوسف... 
ويوم وصل...الهرم شفته شال اكياس... 
ناصر: شو يايب؟ 
يوسف: غدا هههههه خفته مايكفي نقوم نتورط... 
ناصر: شحقه عبلت على عمرك؟ 
يوسف: مافيها عباله... التنويع زين...وين سعاد؟ 
ناصر: ترتاح داخل... يوسف اليوم البيبي تحرك تحت ايدي... 
ابتسم يوسف.. 
يوسف: والله..؟؟.. حلييييله.. جي ماشفته من قبل يتحرك؟ عنبو ماشاء الله هي في الخامس احين.. 
ناصر: دوم يتحرك يوم انا مب موجود...ويوم انا في البيت يناحس فيني... 
يوسف: هههههههههههاي بيطلع نحس شراتك جي... 
ناصر: الله لا قاله..بنت ان شاء الله.. 
يوسف: امرك غريب... 
ناصر: انا اباها بنت...دلعهن حلووو... الولد اخاف اتم راص في تربيته حتى وهو صغير.. 
يلس يوسف والسخرية على ويهه.. 
يوسف: يعني اذا بنت بتبزيها عادي... 
ناصر: هي.. 
يوسف: واذا اختربت؟! 
ناصر: العصا لمحنايه موجوده طال عمرك.. 
يوسف: والله؟ ونعم الاب... تخربها وعقب تعاقبها؟!... 
ناصر: اسكت بس والله يا بزيها بزا... خلها تي بس انته... 
رفع يوسف ايده يتدعى.... حسيته جي خاين... 
ناصر: لا تدعي لي بولد... 
يوسف: الله يرزقك بولد ان شاء الله... 
ناصر: الله ياخذ بليسك .. المهم شو قالولك؟ بيحولونك؟ 
يوسف: غصبن عنهم...بس السالفه يبالها شوية وقت... 
ناصر: بترتاح والله.. 
يوسف: هي والله...تعذبت عذاب حشى... ما احس اني اعيش...احس اني بس اداوم وارجع ارقد..انش اداوم وارد ارقد..شو هالحياة..!! 
قعدت انا اظحك عليه... صدقه والله طفره... تذكرت اول ما اشتغلت..ما ارتحت الا يوم خذت شقه وسكنت في بوظبي...والا من قبل دومني ماسك خطوط...! 
رفعت نظري وانا اشوف سعاد متحجبه ويايه تسلم على يوسف بابتسامه عذبه....!.. 
---------------------------------- 
اليوم: الثلاثاء.. 
المكان: بيت خلفان.. 
الوقت: الثانية والنصف ظهرا.. 
-------------------------------- 
(سهيل)... 
كنت يالس اشرف على العمال اللي يايين يركبون غرفة النوم اليديده اللي خذتها.... الغرفة القديمه ماتنفع لي بعد الزواج...وشيخه تستاهل الافخم... 
سمعت صوت مهرة... 
مهرة: شو صاير بالبيت ؟..منو هذيلا؟! 
التفت لها.. مهرة في كورسها الثاني بناءا على طلبي خذت دوام متواصل من 8 لين 2...عشان ما تتاخر في الجامعه لين وقت متاخر... اذا بغت تتاخر..بتتاخر لين 4 وبس...اكثر عن جي ماشي.. 
وهي وافقت بدون اعتراض..كانه ناسب خططها...! 
الله يهدي.... 
سهيل: شفيج محتشره؟!.. 
عدلت مهرة حجابها ودخلت ادورني في الحجره..اطالعت العمال بفضول.. 
مهرة: عموه تقولك غدا.. 
سهيل: بايي.. 
مهرة: يركبون الغرفه اليديده؟ اللـــه.... 
سهيل: شرايج؟ 
مهرة: بعطيك رايي بعد ماتتركب كامله..وين بتحط الشبرية.؟! 
سهيل: هني... 
اشرت لها زاوية معينه... 
مهرة: اخ...حد يحط الشبرية تحت المكيف انته بعد.؟! 
سهيل: احب البراد...جذي بيوصلني البراد.. 
مهرة: واع..حتى مابيعطي للشبرية شكل... لو تبا شيخه تزين فوق الشبرية وتسوي لها حركات وبراويز مابتحصل مجال من المكيف... 
سهيل: وين تبين اوديها؟ 
اشرت مهرة على مكان ثاني...وقفوا العمال يطالعونها بفضول وهم يقولون شكلها بتغير رايه وبنضطر نبطل شغلنا كله... 
سهيل: ظنج؟ هناك بعيد.. 
مهرة: بس في الواجهه...واحلى... هني بتحط الكبت والتواليت...وبيتم لك هالمكان اذا بتحط كراسي او شي... 
سهيل: رايج وهداية الله... 
امرت العمال ينفذون كلام مهرة... احتشروا عليه وتموا يتحرطمون... لكني طيبت خاطرهم يوم قلت لهم اني بطرش لهم غدا... 
نزلت تحت ...حصلتهم متيمعين ماعدا حمد... طلعت برا عشان اقول للبشكاره تحط للعمال غدا... 
مادري شو خلاني التفت...حصلت حمد في سيارته يرمس في التيلفون ويظحك... عقدت حياتي..شو ميلسنه هذا فالسياره..!.. 
حد يرمس احين؟..اشرت له عشان يدخل...واشر لي هو بعد بانه بيدخل بعد شوي.. طنشته ورحت ارمس الخدامه اطرش الاكل للعمال... 
دخلت...تغدينا... ويلسنا بعدنا نسولف..وحمد بعده مادخل... ياني فضول...اتصلت به من تيلفوني..كان بعده مشغول...طلعت اشوفه...ماحصلت السياره..طلع..!!! 
امره غريب هالريال..!!.. 
حوالي الساعه اربع خلصوا العمال تركيب الغرفه وراحوا.... يت البشكاره تمشش وتخم الارضية عن الوصخ اللي خلوه وراهم... وانا حطيت كراتين اغراضي عالشبريه عشان افرز اللي ابغيه واللي ما ابغيه...مادريت الا وبمهرة يايبه المدخن فيه لبان ويايه.. 
مهرة: مبروكيييييين مبرووووكيييين...ياسلام شو هالكشخه..بصراحه الغرفه ولا احلى... 
ابتسمت. 
سهيل: الله يبارك فيج..حلوه والله؟ 
مهرة: هي والله ايد حلوو... تبا مساعده... 
سهيل: كنت اتريا تي الساعه اربع وبزقرج.. 
مهرة: شمعنى؟ 
سهيل: لاني بسير عنج وبخليج هني تكرفين اروحج... 
مهرة: عادي والله...بزقر عفرا تساعدني.. 
سهيل: لا...اذا تبين مساعده عندج البشكاره لا تخلين الحريم يصككن اغراضي 
مهرة:....وابوي؟؟..شو عليك انته؟ 
سهيل: بس ... 
مهرة: تستحي؟! هههههههههههههه... 
سهيل: لا ما استحي بس جي مابغي حد يصك اغراضي... يالله يالله اشتغلي... 
استفتحن مهرة بالكبت والثياب.. وقعدت تعدل... 
مهرة: عاد ابا شي من عندك مقابل المساعده.. 
سهيل: شو؟ 
مهرة: تصدق عاد..مافصلت فستاني لين احين؟! 
سهيل: ماعليه باقي شهر.. 
مهرة: تتحسب شهر بيكفي لتفصيل فستان؟؟ جي مابسير افصل كندوره انا... 
سهيل: انزين والمطلوب.. 
مهرة: ياخي عبروونا...ودوني افصل.. 
سهيل: انزين انزين لا تاكليني... ليش ماتسيرين ويا عمتج؟ 
مهرة: عموه السيره وياها تعكر المزاج بصراحه... 
سهيل: وانا ما اعكر المزاج؟ 
مهرة: انته شوي بربك بعد... 
سهيل: هههههههههههههه خلاص شوفيلج يوم قريب وبوديج.. 
مهرة: زين... 
قعدت افرز الاغراض واراوي مهرة وين تحطهن...وعقب خليتها ورحت عند راشد... 
اليوم: الثلاثاء.. 
المكان: بيت سلطان... 
الوقت: الرابعه والنصف مساءا.. 
--------------------------------------- 


(منى).... 
تاففت وانا ادخل البيت معصبه....هذي اول مره تسويها فيني كنه...اول مره تتخلف عن موعد... اليوم بطوله ماشفتها ونحن متواعدين الساعه 1... لانه دوامها مايبدا الا وحده ونص... 
على طول دخلت الصالة.. 
رفعت السماعه واتصلت ببيت يدوه... 
لا جواب... 
سكرت واتصلت مره ثانيه...... دقيقة وسكرت السماعه..!!..غريبه محد يرد... شو مستوي؟!. 
ماعرف رقم ام مايد والا بتصلبها...... نقزت من الكرسي ورحت ادور امايه... في تيلفونها مخزن رقم ام مايد..بشوفها هالكنه شو من الاعذار عندها عشان تغيب...! 
ال****ه... 
دخلت حجرة امايه..حصلتها فاظيه... ودورتها فطول البيت..ماحصلتها لا هي ولا ميثا ولا العيال...محمد مبونه يطلع لكن الحريم وين؟ 
ربعت فوق لحجرة يوسف....المفروض رجع من الدوام احين... لكن هو بعد ماحصلته ..!!! 
تم قلبي يدق بالخوف.... شو مستوي؟!.. 
نزلت تحت بسرعه ومسكت سماعه التيلفون...اتصلت برقم امايه... 
بطت لين ماردت علي... 
ام سلطان: مرحبا... 
عقدت حياتي.... صوت امي متغير ويرتجف.. 
منى: امايه... 
ام سلطان: هلا فديتج.. 
منى: امايه شفيج؟ وين انتوا؟! 
ام سلطان: وين اخوج؟ رد من بوظبي؟ 
منى: يوسف؟ لا محد... ماكنت ادري انه فبوظبي...انتوا وين؟ 
ام سلطان: محد في البيت مول؟ 
منى: لا محد...اماااايه قوليلي... 
صاحت امي... ارتفعت انفاسي ماعرفت شو اقول او شو اسوي.... 
وين اروح....منو اكلم عشان يخبرني شو صاير.؟ 
منى: امايه دخيل الله قوليلي شو مستوي؟ 
ام سلطان: كلنا بخير امايه لا تخافين.... 
منى: عيل وين انتوا وليش تصيحين.؟ 
ام سلطان: نحن كلنا هني في المستشفى... 
تم قلبي يدق بالقو.. 
منى: ليش.؟...منو مريض؟ يدوه؟ 
ام سلطان: لا يدتج هني يالسه... 
منى: امايه....قطعتي قلبي حرام عليج... 
ام سلطان: والله اني خايفه عليج يابنتي... 
منى: من شوووو...قوليلي لا تحاتين... 
ام سلطان: بنت عمج كنه... طايحه مريضه ... 
منى: كنه..!!!!...مريضه؟...شفيها امس صاحيه... 
رفعت ايدي ومسكت راسي اللي بدا يدور.... 
ام سلطان: مادرينابها الا الظهر... 
منى: كيف؟ 
ام سلطان: سوت حادث ويا الدريول والبشكاره وهي سايره الجامعه... 
طاحت السماعه من ايدي وماسمعت باقي الكلام..... 
كنه سوت حادث..!!! كنه...!!.. تجمعت الدموع في عيني بلمح البصر... 
يالله يالله رديت امسك السماعه... 
منى: الو...امايه... 
لكن امي كانت مسكره.... مارمت ارد ادقلها... تميت في الصاله اصيح واصيح.... 
غلطانه انا اني ماخذت تفاصيل... بس امي ماينخذ منها لا حق ولا باطل...لازم اروح اشوف بنفسي... 
بس كيف اسير المستشفى اروحي؟ مع الدريول..وانا لا عندي لا موبايل ولا شي عشان اتصل بهم واعرف مكانهم...!!! 
شو اسوي.؟!.. 
------------------------------------- 
اليوم: الثلاثاء.. 
المكان: شقة ناصر.. 
الوقت: الخامسة عصرا... 
------------------------------------- 
(ناصر)... 
كنت يالس في الصالة اشرب شاي حليب مسوتنه سعاد...وهي يالسه عدالي... 
رن تيلفوني وكان رقم البيت... 
اكيد استبطوا يوسف...يمكن هو غالق تيلفونه...!! 
ناصر: آآلووه... 
منى: ناصر... وين انته.. 
ناصر: وعليج السلام..!! 
استغربت من صوت منى المتغير...حتى ماسلمت عليه..مب عوايدها... 
منى: نااااصر... 
ناصر: شفيج؟! 
منى: وين انته؟ 
ناصر: هني في شقتي... 
منى: في الشقه؟؟ يعني ماخبروكم صح... 
عقدت حياتي.. 
ناصر: بشو يخبرونا؟! 
جهزت نفسي للاخبار الشينه...ليش هالبيت يخلى من المشاكل ؟!.. دومهم بمصايبهم...الحمد لله على كل حال... 
منى: يوسف وين؟ 
ناصر: شبلاج جنج عيوز تتخبرين عن كل حد....شو صاير.. 
منى: اول قولي.. 
ناصر: راقد... 
منى: الحمد لله انه مب عدالك...اسمع...كنه بنت عمي...سوت حادث وانا مادري شو الحال عليها... 
ناصر: شووووووووووه؟ حادث؟ متى وكيف؟ 
منى: والله مادري عن شي...امي خبرتني وسكرت...وماريد ادقلها مره ثانيه لانه ماينخذ منها لاحق ولا باطل...بيت يدوه كله فاظي وانا هني اروحي ويا البشاكير... 
ناصر: لاحول ولا قوة الا بالله...بتصلبهم احين وبطمنج... 
منى: انا مب متصله عشان اطمني... 
ناصر: عيل؟ 
منى: يوسف...يوسف بيموت ان درى ياناصر.... 
تذكرت يوسف... صح يوسف مابيتحمل خبر مثل هذا.... 
منى: دخيلك ياناصر... لا تخليه يسوق دخيلك... 
ناصر: ماروم له يامنى...تعرفينه انتي... 
منى: لا تخبره الا يوم تكونون في الخط... 
ناصر: ماروم اخلي سيارتي هني عقب منو بيردني بوظبي.؟ وهو بعد مايروم يخلي سيارته عندي وراه دوامات... 
وصلني صريخ منى ...لدرجه اني بعدت التيلفون عن اذني... 
منى: هذا اللي هامنكم انتوا سياييركم.... مب هامتنكم حياتكم لا تنفدون انتوا بعد...؟!!!!... 
ناصر: بس انتي لا تقعدين تصارخين علينا.... 
منى: طلعتووووولي الشيب... انا زايغه على يوسف... 
ناصر: حالتها خطيره هي؟ 
منى: مااااااااااا ادري...قتلك مادري شي... 
ناصر: بس خلاص باي بدقلج عقب... 
سكرت عنها قبل ماتصارخ مره ثانيه... مسكينه كنه..... مسكين حال يوسف لو يدري... 
حسيت بايد سعاد على ايدي.. 
سعاد: شو صار؟ 
اطالعت فيها...عينها قلقه... على اهلي اللي ماتعرفت عليهم... 
ناصر: بنت عمي سوت حادث وطايحه في المستشفى.... بنت عمي اللي يحبها يوسف... واحين مادري كيف بخبره بهالخبر...!!... 
سعاد: مسكييينه....!! 
سكتت سعاد وهي زعلانه على الحاله.... مسكت تيلفوني مره ثانيه واتصلت بمحمد اخويه....اكيد عندهم..مابيخليهم... 
محمد: مرحبا.. 
ناصر: هلا محمد...شحالك؟ 
محمد: الحمد لله... 
ناصر: وين انته؟ عندهم في المستشفى؟ 
محمد: منو خبرك؟ 
ناصر: منى.. 
محمد: منى منو خبرها؟ 
ناصر: اتصلت بامايه...ليش انتوا ان شاء الله ماتبونا ندري؟ 
محمد: مانبا حد يدري لين مانطمن على هالبنت كيف حالتها بالضبط... 
ناصر: قولي كيف صار الحادث؟ 
محمد: قالولي سايره الجامعه... ووياها البشكاره والدريول...الشرطي قال حسب ماخبروه انه الدريول اونه بيلف عن سياره ماشيه والاشاره حمرا في درب غلط... تجلبت السياره...كنه نطرت منها...الدريول بعده طايح ماندريبه شقايل حالته...والبشكاره ماياها غير كسر بالايد... ورضوض.. وبسبتها تاخروا لين ما خبرونا لانها البقرة ماتعرف لا الرقم ولا اسمهم الكامل ولا شي... نفعهم تيلفون الدريول بس يوم حصلوه..كان فيه ارقام البيت وجي... وبس 
هزيت راسي انا باسف...في نفس الوقت رفعت نظري وشفت يوسف توه داخل الصالة..يبتسم لويوهنا... تقرب ويلس عدالي..توترت..كيف ارمس جدامه احين.؟!..مايصير انش عنهم بعد واخليه اروحه ويا سعاد...بتنازعني هي وهو بعد... 
ناصر: انزين...يوم تعرف أي شي اتصلبي اوكي؟ 
محمد: ماعليه..يوسف عندك صح؟ 
ناصر: هي... 
محمد: بتون رباعه؟ 
ناصر: اظني...خلاص برايك محمد.. 
محمد: الله وياك... 
سكرت عن محمد والتفت ليوسف... 
حاولت ابتسم... 
ناصر: ارتحت بالرقاد؟ 
يوسف: الحمد لله ارتحت... عجيبة الشبرية بصراحه...تشفط الواحد شفط... 
ناصر: انا مادانيها لينه وايد....يعيبني الطبي.. 
يوسف: لا الطبي يكسر ظهري... 
مديت ايدي وصبيت له شاي..خله يروق شوي ...لين ما انا افكر بطريقه اخبره بها عن الحادث.... 
عطيته الشاي.. 
يوسف: سلمت... منو هذا محمد يرمسك؟ 
ناصر: هي.. 
يوسف: شو بلاه.؟ 
ناصر: مابلاه شي انا متصلبه.. 
يوسف: انزين انته قلت له يتصلبك اذا عرف شي...شو السالفه؟ 
قعد يوسف يشرب شاهيه وهو يطالعني وحياته معقده...يتريا مني جواب... 
شو اقوله؟! 
ناصر: بيني وبينه شغله بخبرك عنها عقب... 
حست سعاد بتوتر الجو... يمكن ماتبغي تشوف يوسف يوم ينصدم بالخبر...عشان جي طلعت من الصالة وخلتني اروحي وياه.. 
تميت انا متوتر....كيف اخبره؟ ...كيف اقوله عن حادث كنه بطريقه تخليه مايتهور بالسواقه ويطير؟ 
مافي طريقه مناسبه....!! 
حط يوسف كوبه عالطاوله وتنهد... 
يوسف: شفيك؟!!... 
ناصر: هاه...مافيني شي ليش؟ 
عقد يوسف حياته واطالعني بتشكك... 
ناصر: مافيني شي... 
يوسف: ناصر... انا مب ياهل واعرفك... 
ناصر: خلص شاهيك انزين... 
يوسف: ماباه... قول شفيك ؟ شو مستوي؟ 
حسيت انه يوسف من قبل حاس بالموضوع... ويمكن لا...يمكن بس كان متوتر بسبب تحويل الشغل..!! 
ناصر: قول لا اله الا الله... 
بهت يوسف بويهي ووقف عن كرسيه مصدوم... 
ناصر: لالالالا محد مات الحمد لله كلهم بخير وسهاله لا تخاف... 
يوسف: ناصر... لا تلعب باعصابي قولي... 
ناصر: بس حادث بسيط.. 
تم يوسف ينفس بقو...صدره يرتفع وينزل بسرعه....خايف من اللي بيسمعه... 
يوسف: منووه؟ 
ناصر: قتلك بسيط.. 
يوسف: انزين منوووه؟ 
ناصر: لاحول ولا قوة الا بالله...بنت عمك كنه... 
غمض يوسف عيونه بالم... يلس عالكرسي شوي شوي لين ما استقر عليه....يفكر... 
ناصر: يوسف... احين بنسير لهم... بس خلني ابدل ثيابي واييب اغراضي.... مافيها هي شي لا تخاف...دقيقه بس.. 
سرت عنه يوم شفته هادي....دخلت الغرفه وين سعاد موجوده... 
سعاد: ايلتيلو؟؟؟ 
ناصر: هي...مسكين... جهزي اغراضي بسرعه لين ما اتلبس... 


وبعد ماتلبست وخذت اغراضي.. 
ناصر: انا بروح العين اوكي سعاد... احتمال ابطي هناك... 
سعاد: ماجهزت اغراضك.. 
ناصر: ماعليه عندي ثياب هناك في الغرفه... باي حبيبتي.. 
بستها وطلعت من الغرفه....يوم دخلت الصاله....دورت يوسف....ماكان موجود.... التفت للباب..حصلته مبطل... 
ركظت برا الشقه....حسبي الله عبليسه....انا قلت لمنى...هذا ماروم له يوم يتخبل...!!...زين جي احين قص عليه مسوي عمره هادي وراح عني...احين وين بحصله..!! 
طلبت المصعد اللي كان مشغول.....دقيقه لين وصل لي وانا اتحرقص على اعصابي.... 
يوم نزلت دورت سيارة يوسف وانا اعرف سلف اني مابحصلها...ركبت سيارتي بسرعه وطلعت... 
اتصلت بيوسف...بس كان غالقنه....عرفت انه مابيفتحه... قمت اتصلت بالبيت...خبرت منى بتفاصيل الحادث وانا احاول اني اتجاوز السيايير اللي اقدر عليهن.... 
بوظبي زحمه... وين بروم اوصل له هذا بعد؟ 
منى: مسكينه يا كنه... يوسف بعده راقد؟ 
ناصر: يوسف...!!!. يوسف اونه بيترياني ...قص عليه وشرد ...احين ادوره ومب محصلنه... 
منى: شووووووووه؟؟؟ ياويلي ويلاه انا منو بحاتي كنه والا ييوسف...!!! 
ناصر: والله عاد انتي تعرفينه اخوج.... 
منى: الله يحفظه يارب... 
ناصر: وانا مالي دعوى بعد؟ 
منى: ويحفظك... كنه مب عزيزه عليك شرات ماهي عزيزه على يوسف وانته تدري...بيطلعن ينونه... 
ناصر: ان شاء الله بيوصل سالم ماعليج... 
منى: ان شاء الله..انزين اسمع ناصر..دخيلك اخطف عليه وشلني وياك انا ماروم اسير ويا الدريول.. 
ناصر: وين تبين؟؟ 
منى: لا تخليني اسويها صدق واروح ويا الدريول... انا الا عشان الناس ماترمس عليه وعليكم يالسه اترياك والا ماعليه من حد ابا اشوف كنه واطمن عليها ..... 
ناصر: بسم الله خليتيني علوج يابوج...سكتي سكتي خلاص بخطف عليج...بس خلج جاهزه 
منى: انا من يييت من الجامعه وانا بعباتي ماعقيتها... 
ناصر: زين لا تعقينها... يالله خليني اركز في السواقه وادور هالخبل... 
منى: برايك...لا تسرع انته بعد... 
ناصر: اوكي..باي.. 
منى: مع السلامه... 
فريت التيلفون عالسيت الثاني...وقعدت ادور يوسف...لكن ماكان له اثر..مادريبه وراي والا جدامي... الله يستر..... 
-----------------------------------
اليوم: الثلاثاء.. 
المكان: سيارة راشد... 
الوقت: السادسة وخمس دقائق مساءا.. 
----------------------------------- 
(راشد).... 

خلصت شغلي مع سهيل.... وكنت قريب من بيت عمي....قررت اني ادخل اسلم.. اما بالنسبه لسهيل..فرجع للسوق... 
قال ان مهرة دخلت في مخه انه يحط طقم كراسي صغير في الحجره ...وسار السوق يدور هالطقم اللي يناسب غرفته اليديده.... 
وقفت جدام بيت عمي ...وقفت سيارتي برا ونزلت وانا البس نظاراتي... 
فتحت باب البيت ودخلت.....من دون قصد رفعت نظري وشفت بنت ....يالسه على دري البيت الامامي... حاظنه راسها بين يديها ومسندته على ركبتها.... 
حسيت انها منى....يلستها تدخل على انها زعلانه.... 
وقفت هناك وماقدرت اتحرك...لا صوبها...ولا صوب الميلس...!! 
شهقت يوم هي رفعت راسها فاجه صوبي....مديت انا ايدي وفصخت نظارتي لسببين...عشان اتاكد من اللي شفته... وعشان بعد تعرفني وتميزني وماتخاف.... 
عقدت حياتي...شفت دموع بويهها...انا متاكد انها كانت تصيح....خوفتني... 
تحركت منى وتغشت ووقفت بتعب...اما انا فتلفت حوالي...غريبه ماشي غير سياره البيت...وين باقي السيايير؟!.. 
مشيت صوب منى... وانا اهدي نفسي...بكلمها...! 
مافيها شي..خطيبتي..! 
راشد: السلام عليج.. 
منى: ..وعليكم السلام... 
صوتها كان هادي بزياده... 
راشد: شحالج منى؟ 
منى: بخير.. محد في البيت..! 
راشد: لاحظت... شفيج منى؟! 
صاحت منى...عرفت هالشي بسبب ارتجافها ولانها رفعت ايدها تغطي ويهها حتى من فوق الغشوه..!! 
راشد: لا تخوفيني شفيج؟! 
منى: بنت عمي سوت حادث... 
راشد: شوووووه..!!.. وشحالها الحين؟ 
منى: مادري... 
راشد: كلهم في المستشفى؟ 
منى: هي..توام... 
راشد: وخلوج روحج....تبيني اوديج ويا البشكاره؟! 
منى:....آه..لا...ناصر باييني ياخذني.. 
راشد: ناصر في العين؟ 
منى: احيين ياي من بوظبي... 
راشد: زين... انا بسير عندهم اشوف شو السالفه....انتي لا اتمين واقفه برا جي دشي البيت... 
منى: ان شا ء الله.... 
راشد: ان شاء الله انها بخير منى..لا تحاتين... 
منى: والله اني زايغه محد طايع يرد عليه ويخبرني بحالتها... 
راشد: لو يصير جان انا طمنتج... بس ماعليه من اوصل هناك بلح على يوسف والا ناصر يخبرونج كل شي بالتفصيل... 
منى: مشكور راشد.. 
راشد: العفو..بس لا اتمين تصيحين اوكي... 
منى: اوكي... 
راشد: محتايه شي..شي فخاطرج؟ انا بسير... 
منى: سلامتك... 
راشد: الله يسلمج... فمان الله... 
خليتها وسرت وهي مقطعه قلبي بشكلها.... يمكن هذي بنت عمها الي وايد وياها...مسكينه... 
ركبت سيارتي وسرت المستشفى... وانا في الطريج اتصلت بيوسف..بس حصلته مغلق... سكرت واتصلت بمحمد وتخبرته عن مكانهم... 
والحمد لله انه ماسالني كيف عرفت...والا كنت بتورط...ماروم اقوله كلمت منى بينقد علي... 
وصلت المستشفى... وسلمت عليهم كلهم.... 
راشد: وين مايد عيل ماشوفه.... مب اخته..!! 
محمد: ماقلناله...مسكين توه معرس ومسافر مانبا نخرب عليه..وان شاء الله انها بخير... 
راشد: احين هي شوفيها بالضبط؟ 
محمد: عندهاكسر بالريل...رضوض وشموخ... وشاكين بظربه في الراس لانها نطرت برا السياره... ولين الحين فاقده الوعي...لين ماتقوم وتستجيب للي حواليها مايرومون يقولولنا شوفيها بالضبط... 
راشد: يعني هي لين احين ماقامت؟ 
محمد: لا... 
راشد: الله يشفيها مسكينه.... 
فكرت اتصل بتيلفون البيت واخبر منى باللي عرفته...بس عقب تراجعت...ماعرف تيلفون البيت...!! 
استحي اقولهم خبروا منى...قوية الصراحه...!! 


------------------------------------- 
اليوم: الثلاثاء... 
المكان: سيارة يوسف.. 
الوقت: السادسة والنصف مساءا.. 
------------------------------------ 
(يوسف)... 

توني داخل العين... وحالتي العصبية والنفسيه تحت الصفر.... 
كله من وضحه...هي اللي دعت عليها...كله من وضحه....كنه بتمووووت والسبب دعوة وضحه... 
كرهت وضحه من خاطري.... وطول الطريج وانا يا اني اسب وضحه..يا اني اتدعى لكنه بالشفا... 
مديت ايدي ومسكت التيلفون .... كان مغلق..ماتذكر اني غلقته...!! 
مب مهم..فتحه واتصلت بامايه....تخبرتها عن مكانهم..وسكرت... 
وحمدت ربي ان مستشفى توام قريب من دخله العين من صوب بوظبي... توجهت له بسرعه... 
دخلت المستشفى وانا اركظ اكثر من المشي... 
سمعت بحد يزقرني...التفت... كان يابر..خال راشد... 
يالله يالله تذكرته بحالتي هذي... 
يوسف: هلا يابر.. 
توايهت معاه.. 
يابر: شحالك؟ عسى ماشر اشوفك في المستشفى.. 
يوسف:آآه..بنت عمي طايحه في المستشفى ... 
يابر: افاااااااا ليش عسى ماشر.. 
قلت له بياس وانا شوي وبصيح.. 
يوسف: حادث... 
يابر: لاحول ولا قوة الا بالله...وين في أي قسم...؟! 
خبرته .سحبني ومشى معاي... لين ماوصلنا عندهم...كانوا كلهم متولفين...استغربت وجود راشد...حتى راشد موجود منو خبره؟!..يمكن درى بالصدفه...!! 
وبعد ماسلمت عالكل باضطراب..مسكت يابر ورحت به شوي بعيد.. 
يوسف: يابر...هذيلا مابيقولولي الصدق...دخيلك يا يابر كلم الدكتور او انته بنفسك شوفها وخبرني بالصدق..طلبتك... 
يابر: افا عليك بس...اطمن... احين باييك بروح اكلم الدكتور المشرف عليها... 
راح يابر عني.... يلست انا على كرسي قريب...لكني ثواني ونشيت عنه...ماروم ايلس... 
بعد فتره ..رجع لي يابر ومسكني... رحنا شوي بعيد... 
يوسف: بشر... شحالها؟! 
يابر: بنت عمك ناطره من السياره... عندها كسر بالريل...رضوض وشموخ بسيطه بتروح مع الزمن...لكن اللي مخوفني انها ماقامت لين احين... 
حسيت بايد بارده تعصر قلبي...ليش.؟ ليش ماقامت... 
يوسف: شو قصدك..؟! 
يابر: الاطباء يقولون عندها ظربه بالراس... مافي نزيف او شي الحمد لله ...لكنها فاقده الوعي... ماقامت...!! مانقدر نسويلها شي لين ماتقوم بنفسها... 
يوسف: مب فاهم عليك يابر.... 
كنت احس بالياس.... ليش ماقامت...ابا سبب...!! مافهم هالكلام كله...ابا سبب ليش ماقامت.؟! 
يابر: انته قلت تبا الصدق وهذا الصدق...بنت عمك اذا ماقامت لين باجر... تراها في غيبوبه..!! 

تنفست بصعوبه.... حسيت ان الاكسجين اختفى من المكان... يلست عالكرسي وراي وانا ارتجف من فوق لتحت.... 
غيبوبه..؟!!!... كنه في غيبوبه..!! 
يابر: خلك قوي...افا عليك يايوسف..!! 
يوسف: كيف يعني غيبوبه... 
يابر: بعد كيف يعني غيبوبه.... !! 
يوسف: متى بتنش؟! 
يابر: العلم عند الله...متى ماتكون هي مستعده انها تقوم...بتقوم...يمكن بعد ساعات...ايام...اسابيع...اشهر او سنوات...محد يعرف بالضبط ليش الانسان يروح في غيبوبه...ومحد يعرف بعد ليش وكيف يرجع من الغيبوبه..!!.. 
يوسف: لا...الله لا يقوله ان شاء الله بتقوم....بتقوم انا ادري... كنه عنيده مابتستسلم للغيبوبه...انا اعرفها...!! 
قمت اتكلم واخربط مثل المينون.... ماعرف بالضبط بشو افكر... 
غيبوبه لا....لا ياربي دخيلك تشفيها...!!... خذ نص عمري بس المهم تقوم....! 
الله يسامحج ياوضحه...كله منها هي...!! 
--------------------------------------- 
اليوم: الثلاثاء.. 
المكان: بيت سلطان... 
الوقت: السابعه مساءا.. 
------------------------------------ 
(منى).... 

طلعت من حجرة امايه وانا البس شيلتي... سكرت الليت ورديت اقعد برا... اذن المغرب...وناصر بعده ماوصل...!! وينه.!! 
تذكرت باحراج راشد وهو يقولي دشي داخل البيت.... ماسمعت كلامه... دخلت بس لين ماهو طلع من البيت عقب رديت اطلع واقعد عالدري... 
لين احين مب مستوعبه اني وقفت له وكلمته.... ماعرف هالشي صح او غلط...!!..يوم تطلع كنه من حالتها ونطمن عليها يمكن يرد لي عقلي واعرف انا بالضبط شو سويت...!!! 
يلست عالدري ...مع اني احس راسي داير من الاحداث اللي صابتني اليوم... بس لازم اروح اطمن على كنه... لازم... 
رفعت راسي وانا اسمع سياره تدخل..ويوم ميزتها انها سياره ناصر وقفت وركظت...ركبت السياره على عجل... 
ترييته يتحرك بس ماتحرك... التفت له..حصلته يطالعني باستغراب... 
ناصر: وايهي انزين..!! 
حركت ايدي بعصبية.... 
منى: متــــــفــــــــيّـــــــــج....!!! 
ناصر: مابتحرك الا يوم توايهين...! 
قربت اصيح... تقربت منه ووايهته... 
منى: يالله تحرك.. 
ناصر: بعد وحده... 
منى: اوهوووووووووو... 
ناصر: هههههههههههههههه خلاص خلاص..حشى محد يسولف وياكم.. 
حرك ناصر سيارته وطلع من البيت... 
منى: انته مب حاس اللي نحن حاسين فيه... 
ناصر: بنت عمي..كيف يعني مب حاس باللي انتوا حاسين فيه...!! 
منى: مب غالية عندك شرا ماهيه غاليه عندنا.... 
ناصر: غالية عندي...في النهاية بنت عمي...وبتصير ان شاء الله حرمه اخويه... لكن صح مب نفس درجة الغلاة...لا تحاتين ان شاء الله انها بخير... 
منى: ان شاااااء الله... 
سكت عنه وهو يسوق... 
منى: شفت يوسف؟ 
ناصر: لا ماحصلته...وغالق تيلفونه... 
منى: ياربييييييييييه.... 
ناصر: اذا بتمين لي جنج عيوز بردج البيت... 
منى: لالا خلاص ...بسكت... 
وبعد شوي تذكرت راشد...قال انه بيسيرلهم...ياويلي اخاف يحرجه حد بالسؤال ويقولهم عرفت من عند منى..!! بيذبحوني..!! 
منى: آآآه ناصر..ابا اقولك شي بس ماتعصب...! 
ناصر: بعصب... 
منى: عاد ناصر.. 
ناصر: قولي قولي... 
منى: هممم..انا كنت يالسه عالدري اترياك...يوم دخل راشد... 
عظيت على شفايفي زايغه من ردة فعله... التفت لي ناصر بسرعه وهو معقد حياته... 
ناصر: شو يايبنه..؟! 
منى: مادري... 
ناصر: وشو صار؟ 
منى: انا ..تغشيت عنه... 
ناصر: بس؟ 
منى: محد كان في البيت بغيت اقوله انه محد في البيت..... 
ناصر: كلمتييييييه..!!! عنبو هالويه لج.... يخلونج في البيت اروحج تقومين جي تسوين..!!! 
منى: ماكفرت انا كنت متغشيه والله اني واقفه عنه بعيد ومادار بينا كلام يغضب ربنا.... 
ناصر: انزين وعقب؟ 
منى: سالني شوفيج تصيحين وجي...قتله بنت عمي مسويه حادث وكلهم في المستشفى....قال انه بيسير يشوفهم....يمكن نحصله هناك...انا اخبرك بس عشان ماتحرجه جدامهم بالاسئله وتقوله من وين عرفت وجي... لا تساله اوكي... 
ناصر: مالت عليج...ان عدتيها ياويلج تسمعين..!!...هذي خطبه بس مب ملجه عشان تكلمينه... 
زعلت في نفسي...لكني استاهل النزاع شحقه اكلمه انا بعد..!! بس شو اسوي؟ فظيحه اشرد..!!!! 
منى: ان شاء الله... 
تم ناصر ساكت عني كانه مزاعلني...لين ماوصلنا المستشفى... 
وبعد اتصال اجراه ناصر..عرف ان كنه نقلوها غرفه لانه حالتها مستقره وماتحتاج للعناية المركزه... 
رحنا لهم...هناك شفت ناس وايد...ماميزت غير الحريم.. 
رحت عند امي سيده... 
منى: اماايه..شحالها كنه؟! 
ام سلطان: بخير بنتي بخير...الله يشفيها ... 
منى: ابا اشوفها... 
ام سلطان: احين امها وخالتها عندها بالغرفه تريي لين يظهرن وبندخل انا وانتي... 
منى: اوكي...وين الباقي...؟ 
ام سلطان: يدتج تعبت ووداها محمد البيت ويا نوره والبنات الصغار.. ماله لزمه يقعدن هني الا مسويات زحمه... 
منى: يعني هي بخير؟ 
ام سلطان: مكسوره ريلها...بس لين احين فاقده الوعي يقولون..ماقامت... 
هديت نفسي...فقدان الوعي هذا مب زين.....لكني بتريا لين ادخل واشوف بنفسي... 
منى: يوسف ياكم؟ شفتوه..؟ 
هزت امي راسها باسف... 
ام سلطان: اخوج اكووه يالس هناك اروحه ومايبا يرمس حد...سيري شوفيه..! 
اطمن قلبي يوم انه يوسف موجود وبخير...التفت للمكان اللي اشارت لي اياه امي... 
منى: هذاك الي يالس هناك؟ 
ام سلطان: هي... 
خليت امي ورحت صوبه...حسيت باحراج وانا امشي بين الرياييل... لكني عشان يوسف بروح...مسكين.. 
يلست عداله ومسكت ايده وهو مب حاس فيني.... 
التفت لي... 
يوسف: منو...منى؟! 
منى: هي انا منى.... 
يوسف: منو يابج؟ 
منى: ناصر...اطمن يوسف... ان شاء كنه بتكون بخير... 
اطمنه وانا اروحي مب مطمنه...!!.. 
يوسف: منى... كنه يمكن تدخل في غيبوبه....غيبوبه يا منى....!! 
شهقت.. 
منى: ليييييش؟ 
يوسف: عندها ظربه بالراس غير الكسر والرضوض... انا تخبرت يابر خليته هو يسير يسال ويقولي الصدق... قال لي انهم خايفين من ظربه الراس...مافي نزيف او شي... لكنها ماقامت لين احين المفروض تقوم...!! 
منى: انزين يمكن...يمكن تعبانه بس وبترتاح لين باجر

هز يوسف راسه متشائم... 
يوسف: يابر قال اذا ماقامت لين باجر تراها في غيبوبه.... ومحد يعرف متى بتطلع منها.. منى... في ناس يكملون سنوات وهم في غيبوبه....!! 
كان يوسف يائس وايد.... يالله يالله ماسك نفسه.... 
منى: منوو يابر هذا؟!!... 
يوسف: خال راشد...قتلج تراني.... 
تذكرت راشد فجاه... 
منى: راشد هني؟ 
يوسف: هي...واقف هناك... 
ما التفت..لكني ادركت اني مريت من صوبهم...اكيد شافني.... 
منى: شفتها انته؟! 
يوسف: لا... ماشفتها... 
منى: بتشوفها ان شاء الله...اطمن يوسف...خلك قوي... 
يوسف: الله كريم... امي تزقرج منى... 
التفت لامي الل يكانت تاشر لي عشان ادخل معاها... 
يوسف: بتدخلين؟ 
منى: هي بدخل..تبا شي؟ 
يوسف: ..... طمنيني... كلميها منى يمكن تسمعج وتقوم...هي تعزج وايد... 
منى: ان شاء الله .... 
قمت من الكرسي وسرت عند امي... عند الباب..سلمت على ام مايد..وهي تصيح...واسيتها شوي وعقبها دخلت مع امي... 
عقيت غشاتي.... انملت عيني دموع على طول...لين متى الواحد يتظاهر بالقوه....!!! 
كنه الحيويه...النشيطه...طايحه مثل الخلقة على هالشبرية.. ريلها مجبسه ومرفوعه فوق شوي... 
عندها شوية جروح بالويه ملزقينها لها.... لافين لها راسها بشاش ابيض.... 
المغذي ..والابر..والاجهزه..!!!... 
تقربت منها وانا ارتجف...انفجرت بالصياح ولويت عليها وهي راقده... 
وامي ماسكتني من كتوفي وتحاول تبعدني عنها وهي تواسيني... 
وبعد ماخلصت النوبه....بست كنه على يبهتها... تاملت ملامح ويهها....توحي بالهدوء والسكينه... 
في عالم مايدري عنه غير ربنا... ياترى هي راقده..!! والا فعلا في غيبوبه..!!!! 
منى: كنه..!!... كنه قومي دخيلج...! 


تكررت محاولاتي لكن بدون جدوى... ويوم شفت محاولاتي ماتنفع...يئست...ورديت اصيح مره ثانيه...!! 
مالومها ام مايد يوم طلعت من غرفة كنه وهي تصيح...اكيد هي حاولت قبلي... 

بعد ساعات في البيت... دخلت غرفة يوسف وانا شاله صحن بايدي... كانت فيه سندويشات ليوسف...اللي ماذاق شي ابدا.... 
كان مصر انه يقعد في المستشفى لكني من طلعت من عند كنه...ادركت انه قعدته بلا فايده.... كنه مابتقوم احين... عندي احساس بهالشي.... عشان جي حلفت عليه يرجعني البيت.... عن يبدون الناس يتكلمون عليه بانه وايد مشتط بسبب حادث كنه... صحيح ولد عمها....لكن خواني ما اهتموا ذاك الزود يوم اطمنوا عليها راحوا...واصلا كانوا طبيعيين يتكلمون عادي ...لكن يوسف منهار..اكيد بيلاحظون عليه... بيقولون بينهم شي.. وانا هالكلام لا يرضيني على يوسف ولا كنه بعد... 

دخلت غرفته حصلته يالس على شبريته....وماد ريوله جدام ومتلحف... مع انه كان مبند المكيف...!!!.. 
من متى يوسف يقعد في حجرته بلا مكيف..!!! 
منى: شفيك بردان.؟!.. 
يوسف: هي.... 
منى: بس الجو حر... 
يوسف: بردان... ماياج خبر او شي؟ 
منى: لا يوسف... لين باجر ماظني كنه تقوم... 
يوسف: ان شاء الله تقوم....بتقوم...! 
يلست عداله عالشبرية... 
منى: انته ماتعشيت...يبت لك سندويشات... 
يوسف: ماشتهي... 
منى: بتاكل... 
يوسف: مابا منى... 
منى: عشان خاطري....عشان خاطر كنه انزين...!! 
تافف يوسف... ورفض الاكل... شكيت انه مريض... مديت ايدي وحطيته على يبهته...وشهقت... 
منى: ايييييه انته محموم... ليش ماتقول... 
غمض يوسف عينه بتعب... 
يوسف: خليني ارقد منى... 
منى: لا...بتاكل هالسندويشات...عشان اعطيك بنادول..وعقب بترقد... 
يوسف: عطيني بنادول احين وشلي السندويشات ماباهن... 
منى: مابتاكل بندول وبطنك خالي...يالله كل لا ازقر لك امايه تحشرك احين انته تعرفها... 
يوسف: مابا انزين...ماباكل شي لا سندويش ولا بنادول...طلعي برا وخليني ارقد... 
واثباتا على كلامه انسدح وغطى راسه باللحاف... 
سحبت عنه اللحاف وعصب... 
منى: لا تطلعلي الشيب عاد... قوم ابا اكلمك شويه... 
يوسف: شوووه..؟ 
منى: كنه مابتقدر اداوم... شو اسوي؟ اخذ عذر من المستشفى واعطيهم اياه؟ عشان مايحسبولها غيابات..!! 
يوسف: لا... اصلا مابتروم اداوم بريل مكسوره... 
ظهر الاسف على ويه يوسف على حالة كنه..وكيف بتاثر على حياتها...وحياته.. 
منى: عيل شو اسوي؟ 
يوسف: وقفي لها هالكورس...خليها ترتاح من هالحادث شوي... 
منى: اوقف.؟!!... بس جي بتتاخر كورس كامل... كنه مسجله خمس مساقات حرام... 
يوسف: شو تبينها تسوي يعني تتبهدل من مبنى لمبنى وهي تسحب ريلها.؟! 
منى: اذا وقفت كنه انا بعد بوقف... 
يوسف: سوي اللي تبينه... 
رفع يوسف يديه وقعد يهوس على راسه...كسر خاطري.. 
منى: عشان خاطري كل عشاك عشان اعطيك بنادول وترقد... والله بزقر لك امايه ماعليه منك... 
يوسف: وانا ماعليه لا منج ولا منها... 
منى: شو تقول انته..!!! 
يوسف: منى ...دخيل الله ...والله مالي بارض خليني اروحي ... مافيني شده اشلج وافرج برا..عظامي متكسره...والا بسويها ولا علي... 
منى: بخلي السندويشات هني يمكن تنش يوعان... 
يوسف: شليهن ريحتهن تلوع بجبدي.... 
منى: مافيهن ريحه...!!! 
يوسف: انا اشم فيهن ريحه شليهن... 
منى: اوففففففف معاند في عمرك انته....برايك امرض ولا تصح... 
يوسف: احسن بعد ... 
شليت صحن السندويش وطلعت....انا مب زعلانه منه....مالومه...مريض وزعلان على حالة كنه... لازم نتحمل مزاجه لين ماكنه تصح...!! 
رجعت حجرتي وانا افكر... اوقف مع كنه.؟؟..والا اكمل دراستي واعين خير..!!!... 
مادري والله شو اسوي..!! 
----------------------------------- 
اليوم: الاربعاء.. 
المكان: بيت خلفان.. 
الوقت: الخامسة عصرا.. 
----------------------------------- 
(مبارك)... 

دخلت بيت خالتي المرحومه وانا مستانس... اليوم يوم ميلادي... دخلت الواحد والعشرين...ابتسمت وانا اتذكر امي الله يرحمها... ماكانت تفوت يوم ميلاد واحد...لازم تسويلي كيك وتعزم بنات خالاتي وخالاتي...ابتسمت اكثر وانا اتذكر شلة البنات الشقر والحمر اللي عمري ما اعتبرتهن من اهلي... 
لكن الواقع يفرض علي اني اعترف فيهن... فعلا هن بنات خالاتي..رغم انهن كافرات..!!! 
حتى هن ما اعتبرني واحد من اهلهن...ماعندهم ذاك الزود من الاعتبار لامور الاهل..!! 
فرق...بين هني...وهناك..!! ماحسيت ان عندي عايله فعلا الا يوم ييت هني...!! 
دخلت الميلس...شفت سيف يلعب بلاي ستيشن...ومهرة يالسه عنده وتفصفص في شهادته ..!! 
مبارك: السلام عليكم... 
ردوا علي السلام... مهرة قامت ويلست عالكرسي شوي بعيد وهي تعدل حجابها... 
مهرة: شووو هذا..!!... 75 في التاريخ.!!! ليييييييش..!!! 
سيف: اوهوووووووووووووو اذيتيني....قتلج مب محسوبات... 
مهرة : بتيب نفس العلامه في الامتحانات النهائية...!! ويمكن اخس..هذا نص الكتاب مارمت له كيف كل الكتاب..!!! 
مبارك: شوي شوي عليه مهرة... 
مهرة: شو شوي شوي هذي علامات هذي...!! 
مبارك: طبيه عنج بيدرس عدل في النهائي اوعدج بييب علامات زينه.... 
مهرة: والله ماظني... دامه مجابل هالبلاي ستيشن... الحمد لله انه ماعنده سياره والا مول مابنشوفه في البيت... 
سيف: ابويه واعدني بسياره يوم اتخرج... 
مهرة: اذا نجحت... 
سيف: ليش تفاولين علي.!!!.. 
مهرة: اباك تشد حيلك شوي مابيطيح نصك.. 
مبارك: صدقها... 
سيف: اطلع برا بيتنا... 
مبارك: ههههههههههههههههههههه... اسمع عاد فكونا من سوالف الدراسه... انا مستانس اليوم... 
مهرة: ان شاء الله دوم...بس اكيد فيه سبب... 
مبارك: اليوم يوم ميلادي.... 
مهرة: والله..؟!!.. كل عام وانته بخيييييييير... 
مبارك: وانتي بخير... 
شفت الفرحه على ويه مهرة.... اما سيف ظحك بسخرية... 
مبارك: where is my birthday cake? 
مهرة: ماقلت لنا والا بنسوي.... 
سيف: هههههههههه كيك..؟!!... بوي نحن ماعندنا هالسوالف...بنسوي لك قرص جان تبا... وبناخذ لك صلب من الشيره وبنحرق لك طرفه...وبنركزه في نص القرص...عقب انفخ جان تبا...!! 
مهرة: هههههههههههههههههههههههههه...حرام عليك.. يقص عليك نسوي كيك ليش مانسوي.. 
مبارك: خلينا القرص لك يالهرم...زطي ياناس.... 
سيف: ايواااا لحظه سكتوا...تيلفووووووون.... (طلع تيلفونه من مخباه ورد عليه)...آلووه... مرحبا... 
تلفت لنا وهو معقد حياته ويسمع... 
سيف: هي انا سيف.....هيييييييه اهليييييييين...لحظه شوي... 
قام سيف وطلع برا الميلس... استغربت حركته..!! 
مبارك: منو يكلم؟! 
مهرة: شدراني... حياة هالولد غريبه ومخوفتني... 
مبارك: لا تحاتينه وايد سيف ريال الحين....وكل ريال لازم يتعرض لمواقف تقوي من شخصيته وتخليه اثبت.... 
مهرة: يعني؟ 
مبارك: يعني خليه يخوض تجاربه ويتعلم منها... بدون هالتجارب مابتكون عنده خبره بالحياة... ولا قناعة باي شي... 
مهرة: من وين يبت هالكلام؟ 
مبارك: من عند ابويه... امي الله يرحمها كانت تخاف عليه حتى اني اطلع العب ويا الاولاد برا... دومها ميلستني في البيت. وتزقر الاولاد يلعبون ويايه داخل البيت..ابويه يوم يشوفني يقولي روح العب برا..وانا اطير مااجذب خبر... امي كانت تحتشر لانه يكسر كلمتها... لكنه قالها مايصير تردين عن الولد كل شي... هذا ولد وبيكون ريال مابيطلع بنت ... لازم يشوف الحياة بنفسه ويتعلم منها.... 
مهرة: فديت خالي والله ....سنفور مفكر... 
مبارك: هههههههههههههههه.... انا بربي عيالي نفس الشي ان شاء الله... 
رفعت مهرة نظرها لي وهي تبتسم.... عقب قالت.. 
مهرة: هذا اول يوم ميلاد لك في الامارات.... 
مبارك: صح... 
مهرة: فيه فرق؟ 
مبارك: شاسع... 
مهرة: كيف..وشو احلى.. 
مبارك: تساليني؟... انا من ييت هني وانا حاس فعلا بقيمه العايله والاهل.... هناك ماكنت اشوف خالاتي او الاهل بشكل عام غير في المناسبات...بس...بعد مب كل المناسبات..الكرسمس وهالسوالف ماكنا نسير... بس الاعراس...اعياد ميلاد..هالسوالف... احيانا يتيمعون بلا سبب...يقعدون يشووون وحد يتسبح في الحوض وحد يلعب تنس... بس باختصار ما كنت احس انهم اهلي...معارف..بس... 
مهرة: وهني؟ 
مبارك: هني انا عضو في مجموعه... وعضو مهم.. احس لي قيمه ... حد انتمي له... عندي ابو... عمام وخوال...عندي خاله...بنات خاله...عندي خوان وايد ...واخت... 
وابتسمت لها.... ابتسمت هي بعد.... 
مهرة: منو بنات الخاله ومنو الاخت.؟؟ 
مبارك: يبالها سؤال؟ 
ظحكت مهرة مستانسه....كنت اقصدها هي طبعا بالاخت.... وشيخه وفاطمه ببنات الخاله...لاني مب قريب منهم ذاك الزود بحيث يكونن خواتي..مب مثل مهرة... 
مهرة: هالاخت اظني مطلعتلك الشيب من كثر ماتتظارب وياك...!! 
عقدت حياتي مستغرب.. 
مبارك: لا انا وانتي ما نتظارب...!!.. 
اطالعتني مهرة شوي...عقب اختفت ابتسامتها... 
مهرة: كيف؟!! 
مبارك: شفيج...؟ 
مهرة: كنت تقصدني انا بالاخت؟! 
مبارك: هي... عيل شيخه بالله...شيخه ما تحبني ذاك الزود..! 
طاحت الشهادة بين يدين مهرة للارض... وهي اطالعني وعلامات الدهشة على ويهها.... 
تميت انا اطالعها ومشاعر غريبه تجتاحني.... شفيها مهرة؟ ليش اطالعني جي؟ ليش انصدمت؟!... 
مبارك: مهرة..!!... انتي تعتبريني اخوج بعد ...صح؟!.. 
هزت مهرة راسها بالنفي...وعلامات الالم والجرح على ويهها.... انصدمت...!! 
ارتفعت انفاسي ودقات قلبي..ماعرفت شو اقول.... 
مهرة ماتعتبرني اخوها....!!... مش مثل ماانا تصورت..!! 
مبارك: مهرة انا... 
قاطعتني وهي تهز راسها بقو وتقوم من الكرسي... 
مهرة: انسى...بليز... 
داست على شهادة سيف... من دون ماتحس... شهادة كانت تترياها بفارغ الصبر..والحين...!!!. مشت بسرعه برا الميلس...وتميت انا اروحي...!! 
يارب..ساعدني...كيف اتصرف..!!! علاقتي بمهرة احين بتخترب.... 
هاجمتني ذكريات عن مهرة وعني.... ذكريات واشارات كان ممكن افهمها بشكل ثاني لكني اخترت اني افهمها بشكل اخوي....!! 
ليش ما انتبهت من قبل جان ماحطيتها وحطيت نفسي بهالموقف المحرج 


اليوم: الاربعاء... 
المكان: بيت خلفان.. 
الوقت: السادسة الا ربع...مساءا.. 
---------------------------------------- 
(سيف).... 

سكرت عن اللي متصل وانا افكر... كان هذا حسين...الملحن... انتبه لغيابي عن الحفلات فتره طويله ..خذ رقمي من واحد من الشباب... 
استغربت اهتمامه الكبير فيني وبصوتي... 
خبرته بانه ابويه درى الموضوع وعصب وجي... ظحك... 
قال لي: كلهم جي فالبدايه...!!! 
شو يقصد.!...يعني عقب بيتقبل الموضوع..!!... بيستوي عادي عنده..!! 
طلب مني اروح الخمس الياي لدبي... بيلاقيني وبيوديني استيديو يجرب صوتي على وحده من الاغاني الوطنية اللي يبون ينزلونها...!!!... 
قلت له بشوف بفكر وبرد عليه خبر.... 
لكن هذي يبالها تفكير؟ الريال عطاني الفرصه لين عندي..ارفض؟!.. عشان شو؟؟ عشان مجتمع ممكن يرفضني بعدها..!! 
شو ابا فيهم انزين..!!.. مب محتاج منهم شي انا....!!.. 
لكن ابويه..!!!.. اووفففف شو هالحال..!! 
نزلت من سيارة مبارك اللي كنت يالس فيها ارمس براحه..ورديت ادخل الميلس.. 
حصلت مبارك يالس باكتئاب يتامل شهادتي... 
سيف: يا هالشهاااااده اللي كل حد يتمنظر فيها..!!.. لو عاطنكم صورتي ما بتتاملونها جي...!! 
رفع مبارك راسه واطالعني ببرود...فر الشهادة عالارض.. 
مبارك: منو متصلك؟!... 
سيف: مابتقول لحد؟ 
ييت ويلست عداله... 
مبارك: قول.. 
سيف: حسين الملحن تذكره... 
مبارك: شو يبابك؟ 
كان مبارك معقد حياته ومب راضنه الوضع..لكني انا كنت متحمس بالتالي طنشت... 
سيف: ما تتخيل... يباني اغني في اغنية وطنية بيخرجونها... مجمع مجموعه شباب يباهم يغنونها...شرح لي الفكره ويباني اكون واحد منهم... قال لي تعال الخميس الياي لدبي..بيلاقيني وبيوديني الاستيديو...!! 
ماتاثر مبارك بالفكره.. 
بالعكس عقد حياته اكثر.. 
مبارك: وانته شو قتله؟! 
سيف: قتله بفكر... 
مبارك: اتصلبه احين وقول له دور غيري انا ماقدر... 
سيف: ليييييييش؟ انا عايبتني الفكره... 
مبارك: ادري انها عايبتنك ..بس شكلك نسيت انته منوه ومنو اهلك... 
سيف: اوهووو شو عليه منهم...هذيلا يحاتون عمارهم ولا اهتموا برغباتي انا...انانييين... 
مبارك: انته اللي اناني... بتشوه سمعة اهلك كلهم بس عشان ترضي غرورك .... 
سيف: مبارك.... انا خاطري بالغنا...احب اغني... 
مبارك: لو ترتل قرآن وايد احسن لك واحسن لنا.... 
كانت كلمته في الصميم.... ارتل قرآن..!!!... 
سيف: ماعرف ارتل... 
مبارك: بتتعلم مثل ماتعلمت الغنا...استغفر الله ماشي وجه مقارنه لكن اقولك شي يفيدك وينفع آخرتك.... 
سيف: اوووه انته بعد لحقتهم مبارك...!!!... 
مبارك: ياويلك ان سرت يا سيف.... انا من عرفتك وانا داس امورك الخاصه لكن هالمره صدق بتخليني اخبرهم عليك... 
سيف: عليه منهم يعني انا...!!!! 
مبارك: غصبن عن خشمك عليك منهم هذيلا اهلك ولهم فضل عليك... 
سيف: بس عشاني اصغر واحد في العايله الكل بيتحكم بي..!! هذي حياتي انا كيفي...!! 
اطالعني مبارك مقهور... 
مبارك: اوكي كيفك.... بسير انا... 
حسيته زعل... بغيت اراضيه...والطف الجو شوي.. 
سيف: تعال ماعطيناك هدية يوم ميلادك.... 
قال مبارك وهو ساير برا الميلس... 
مبارك: استلمت الهدية وصدمتني..ماريد صدمات ثانية....باي.. 

عقدت حياتي مستغرب...شو يقصد؟!... انا يعني صدمته بالخبر؟... والا يقصد علاماتي؟!... 
اوهووو امرهم غريب هالعايله...!!.. 
----------------------------------- 
اليوم: الاربعاء... 
المكان: غرفة مهرة... 
الوقت: السادسة والنصف مساءا.. 
----------------------------------- 
(مهرة)..... 

رفعت راسي من المخده وانا امش دموعي واطالع لولو بقهر... 
كان خاطري اظربها... تذكرني بمبارك...مبارك اللي جرحني.... 
كانت لولو تناوي عدال راسي كانها حاسه اني زعلانه ومتظايقه.... رديت اصيح واصيح... 
ليش انا حظي جي في الدنيا...!! 
الانسان الوحيد اللي حبيته طلع يعتبرني اخته...!! ليش..؟!... 
انا شو ناقصني عن البنات... ليش ما انحب..؟!.. مب حلوه كفاية..؟!... شخصيتي ما تجذب؟!.. 
رجعت اكره الرياييل اكثر من قبل.... لكن يوم وصلت عند مبارك ماقدرت اني اكرهه... كنت احس بالجرح وبس... الجرح العميق...!! 
سمعت دق عالباب... تنفست بقو عشان اهدي اعصابي... مشيت دموعي بسرعه... 
وقمت ابطل الباب.... 
كان سهيل... 
سهيل: شو تسوين؟! 
ابتسمت..او حاولت ابتسم..وحسيت انها طلعت ابتسامه جامده..! 
مهرة: ماشي... 
سهيل: بياذن المغرب بعد شوي.. صلي ..تلبسي ..وانزلي...بوديج تفصلين فستانج.. 
مهرة: اليوم؟! 
ماكان لي نفس اروح.... 
سهيل: انا مفضي لج هاليوم احين ماتبين بعد؟!!... 
مهرة: لالا بسير بسير... خلاص بصلي وبنزل... 
سار سهيل عني ..ورديت انا اسكر الباب...رحت الحمام وتمسحت..وصليت.. 
بعد الصلاة حسيت ان نفسي هدت شوي... رغم اني متالمه في داخلي..... 
اوكي...مبارك يبا اخت...!!.. بكون له اخت...وبنشوف... 
رجعت الدمعه تهدد بالنزول لكني مسحتها بسرعه... يوم بدت الحياة تضحك لي..وحسيت ان لها قيمه... تقوم تسكر فويهي مره ثانيه...!!... 
تذكرت كيف اني فرحت يوم ذكر مبارك العيال...على طول تخيلت اني امهم...وهو ريلي... الفكره نفسها عطتني امل وتفاؤل وسعاده ما تنوصف...!! لكنه حرمني من هالحلم بكل قسوه....مابكون انا امهم...!!.. 
مابكون ام ابدا...!!.. لاني مابتزوج ابدا.... 
لفيت السيادة مالت الصلاة ولبست عباتي وشيلتي... حطيت الموديل اللي ابغيه في الكيس مع قطعة الفستان... شليت الكيس وشنطة الايد وطلعت... 
كان سهيل واقف عدال سيارته ويكلم سيف.. 
سيف: وين بتسيرووووووون..؟!!!.. 
سهيل: بوديها تفصل فستانها... 
سيف: وين؟ 
مهرة: العين مول... 
سهيل: نعم؟!...ماقلتيلي انه بنسير العين مول..! 
مهرة: شيخه تقول هناك شي مصممين لاباس فيهم... 
سهيل: هيه..بالغلا واليلا...!!.. 
مهرة: يالله مستخسر فيني فستان عرسك..!!.. ابويه بيدفع... 
سهيل: خلصيني ركبي السياره... 

في العين مول وبعد مافصلت فستاني طلعنا من المحل ونحن متظيجين من الزحمه... 
مهرة: سهيل.. 
سهيل: هااااااه..!! 
قالها بطريقه جنه يعرف اني بطلب منه شي... 
مهرة: طوف خلنا نشتري نعااااااااااال.... 
سهيل: ليش؟ 
مهرة: نعال حق فستاني..عقب محد بيوديني... وانته تعرف هالشي... 
سهيل: مهرة مافينا...تاخر الوقت... 
مهرة: مب وايد..الفلبينيه اخرتني وهي تاخذ مقاسات ...شو اسويبها... 
سهيل: ماعليه يالله...ابتليت بج شو اسوي بعد..!! 
مهرة: يالله حرام عليك انا اختك... باجر عن عرست وسرت عنكم بتفتقدوني في البيت... 
سهيل: ههههههههههههههه... جلبيها فلم هندي بعد... 
مهرة: بعدين في البيت...خلنا احين نشتري نعال... 
وخذت اقل من ساعه بشوي لين ماحصلت نعال مناسب للفستان...خذناه ورجعنا البيت... 
سهيل: راويتج انا الكراسي اللي خذتهن؟ 
مهرة: لا... 
سهيل: صح انتي كنتي في الجامعه..تعالي الحجره وبراويج... 
ابتسمت وتبعت سهيل... فرحه سهيل بزواجه تغطي على أي الم احس فيه...مسكين.. 
شكله مستانس لانه بيستقر مع الانسانه اللي يحبها... 
الله يوفقه هو وشيخه.. 
---------------------------------- 
بعد عشرة ايام من الاحداث السابقه... 
---------------------------------- 
اليوم: السبت... 
المكان: في المستشفى... 
الوقت: الخامسة عصرا.. 
---------------------------------- 
( يوسف).... 

دخلت المستشفى وانا متوتر كالعاده.... ان شاء الله اليوم اسمع خبر...أي خبر... 
توني مصلي العصر ومترجي رب العالمين يشفيها... 
عشر ايام وهي في غيبوبه... ماقامت لين احين...وانا احس اني مسؤول ... مب انا اللي استفزيت وضحه بالغيره لين ماخليتها تدعي على كنه بالموت..!!!. 
يارب...يارب تكون قامت اليوم...ماعندي الجراه اتصل واسال... 
حسب معرفتي....منى عندها... منى اللي ماطاعت تكمل دراستها من دون وجود كنه...وقفت لكنه..ولها بعد... 
وتحججت بانها تبا تجهز نفسها للعرس.. 
منى خلتني اتعجب من ربعتهن.... لهالدرجه قوية العلاقه بينهن..!!.. وتعجبت بعد من قوة منى في هالموقف.. كل ماتشوفني تشجعني... انا متاثر اكثر منها... لكن هذا مايعني انها ماتنزف من داخل..!! 
منى عمرها ماتفارقت عن كنه من الصغر... اكيد ان حالتها صعبه..!!..وتتظاهر بالقوة... 
وصلت غرفة كنه... ووقفت عند الباب... 
ادعيت لاخر لحظة....تكون كنه قامت....!! دقيت الباب... 
منى: تفضل... 
يوسف: انا يوسف منى...تعالي... 
بعد ثواني طلعت منى من الغرفه وهي اطالعني بفضول.. 
منى: هلا يوسف... 
يوسف: ....بشري..! 
منى: تحلى بالصبر يوسف.... 
تنهدت بقهر... 
يوسف: ماقامت؟؟! 
منى: لين احين لا... 
يوسف: بتقوم ان شاء الله... منو عندج داخل؟ 
منى: محد...ام مايد سايره ويا نوره دبي ..نوره تبا تتشرى حق عرسها... البنات في البيت مع يدوه... وامايه قالت بسير عنج شوي وبرد عندها شوية اشغال..من شوي سايره.. 
نزلت نظري وشفت مشط صغير في ايدها.. 
يوسف: شو ها؟ 
منى: كنت اسحي شعر كنه... ماتحب تكون ملعوزه...!! 
اطالعتها باعجاب... 
يوسف: ماشاء الله عليج يامنى قوية... 
منى: لازم الواحد يقوي قلبه في هالمواقف... كنه ان شاء الله بتقوم... انا متاكده انها بتقوم قريب... 
يوسف: انا بعد متاكد...بس يا منى الايام تمر واملي يضعف يوم عن يوم... 
منى: انا على عكسك..يوم عن يوم يقوى الامل عندي.... 
وقفت مب عارف شو اقول... 
بعد ثواني حسيت بمنى ماسكه ايدي...وتشد عليها... 
منى: كلهم دخلوا يشوفون كنه..الا انته... حتى ناصر دخل يشوفها بعد ما لبسناها شيله... 
يوسف: ماقدر اشوفها منى.... 
منى: ليش يوسف...شوفها يمكن ترتاح... 


يوسف: ماقدر اشوفها وهي جذي.... احسن لي ماشوفها... لين ماتقوم ان شاء الله بالسلامه...عقب بشوفها.. 
منى: يمكن تطول على هالحال...كم بتتريا؟! 
يوسف: العمر كله... 
منى: شوفها يوسف... (عقب ابتسمت بمرح) يمكن هي تترياك تشوفها عقب بتقرر تقوم..؟! اعرفها حركات كنوه...!! 
يوسف: ههههه... ماظني منى... 
فجاه سمعت صوت امايه... 
ام سلطان: ها فديتك انته هني... 
يوسف: هلا امايه... شياكم خليتوا منى اروحها هني... 
ام سلطان: سرت اشتري غريضات للبيت المطبخ يصفر... وانته شو تسوي هني؟ 
توترت... 
يوسف: آآه... ييت اطمن على كنه جان قامت والا لا... 
ام سلطان: ان شاء الله بتقوم لا تحاتي... 
خلتني امي ودخلت الغرفه...وقلبي دخل معاها.. 
منى: انته بتقعد هني... 
يوسف: مادري.يمكن اسير.. 
منى: زين ..برايك.. 
دخلت منى مع امي...وسكرت الباب وراها... 
كنت بسير..بس ماقدرت احرك ريولي.. حصلت كرسي قريب ..تميت يالس عليه... مادري ليش.!
اليوم: السبت.. 
المكان: في المستشفى... 
الوقت: الخامسة والنصف عصرا.. 
--------------------------------------- 
( منى).... 

دخلت وانا قلبي متقطع على يوسف... مسكين.... وايد متاثر... 
رحت واحتليت مكاني عدال كنه وكملت سحاي شعرها وعدلته...رفعت ايدي اطالع الساعه.... باقي نص ساعه عن موعد تشييك الدكتور عليها..!!..خلني البسها الشيله... 
خذت شيلتها ولبستها... 
ام سلطان: محد ياج فغيابي؟ 
منى: بس يوسف... 
ام سلطان: الله يهديها ام مايد هذا وقت بعد تسير دبي فيه..!! 
منى: مب منها يا امايه...من نوره اللي لا تعرف لا حشمه ولا اعتبار للمشاعر... 
ام سلطان: الله يهديها... 
منى: عيل اختها طايحه في المستشفى... مايندرا تعيش والا تموت...تصح والا اتم مريضه..وهي تحاتي عرسها وجهازها...!!.. وانتي كنتي تبين تبلين ناصر بها... 
ام سلطان: هي والله انج صادقه...انا ماصدقت الا يوم شفتها بعيني مب حافله اختها وحالتها... الحمد لله انه الله فك ناصر منها... حشى يابوج مادري كيف الناس جي غدوا..!! 
منى: مب كل الناس امايه..!!... مايد ماخبرتوه لين احين؟! 
ام سلطان: يبونه يستانس بعرسه .. باقي اسبوع وبيرجع ويوم بيي بيخبرونه... 
هزيت راسي بقهر بعد مالبست كنه الشيله ويلست... 
منى: والله انه بيعصب عليكم... انتي تعرفينه مايد مايرضى على خواته بشي..وهو المسؤول عنهن... بيلعن خيركم يوم استوى كل هذا ولا قلتوله... 
ام سلطان: مالنا خص نحن مابندخل.. امه ويدته وعمه وخواته كلهن قالن لا تخبرونه...وخلوه يستانس بعرسه... 
منى: الله يستر... 
بعد دقايق يا الدكتور..فحص كنه... وقال انه حالتها مستقره... والمساله مساله وقت لين ماتقوم... ورد طلع... 
قهرني... صحيح مابيده شي يسويه لكن بعد قهرني... يابروده اعصابه مب مهتم.... 
بعد ربع ساعه من طلعه الدكتور... لاحظت ان كنه قامت تتحرك... 
منى: امايه....امايه كنه تتحرك... 
ام سلطان: يمكن مثل كل مره... 
منى: امايه لا... كنه هالمره غير....!! 
قامت امي من كرسيها ووقفت عدال كنه من الصوب الثاني... فعلا كانت حركة كنه هالمره مختلفه ومستمره... بحركه سريعه مني هوست على زر اللي المفروض انه يزقر النيرس... 
ويوم دخلت.. 
منى: نيرس... كنه تتحرك...شكلها بتقوم... 
ربعت النيرس وزقرت الدكتور... اول مادخل فتحت كنه عيونها..صرخت انا بفرح... كنه فتحت عيونها...!!! 
يا الدكتور بسرعه وقعد يفحصها وهي اطالعه باستغراب شديد ... 
الدكتور: بشو تحسين؟...تسمعيني؟.. (وحرك ايده جدام ويهها)... تشوفيني؟!... 
عقدت كنه حياتها .. 
كنه: هي... 
ابتسمت انا بفرح... وماقدرت امسك نفسي اندفعت لكنه ولويت عليها.. 
منى: فديتج والله كنه الحمد لله عالسلامه حبيبتي...مابغيتي تقومين... 
ابتعدت عن كنه وعطيت الفرصه لامي تسلم عليها... ويوم ابتعدنا عنها... اطالعتنا كنه بعيون مستغربه ومدهوشه.. ويه ويه...بتفحص كامل... حتى الدكتور... 
اخر شي هزت راسها بحيره وقالت... 
كنه:...... منو انتوا؟!... 

كلمتين...بس وقعهن وقع الصاعقة علي..... منو انتوا؟... كنه تسالني انا وامي؟ منو نحن.!! 
منى: كنه..!!!.. 
كنه: انا..؟!... 
رجعت تعقد حياتها تفكر بحيره وهي ماسكه راسها... 
انهرت انا عالكرسي.... 

كنه ماتذكر منو نحن...!!... ماتذكر...!

ـــــــــــــــــــــــــــــــــــــــــــــ 

نهاية الجزء السادس والثلاثين 


الجزء السابع والثلاثين.. 
---------------------------- 
اليوم: السبت.. 
المكان: مستشفى توام.. 
الوقت: السادسة والربع مساءا.. 
---------------------------- 
(يوسف).... 

كنت على وشك اني اروح....لكني يلست زايغ مكاني يوم شفت الدكتور والنيرس ساير راد عالغرفه...!! 
شي صار عندهم داخل وانا مب متجرأ اقوم واشوف شو مستوي...ريولي ماتشلني...! 
بالتالي يلست اتريا هني برا... ان طلع الدكتور بزقره وبساله... 
بس تم قلبي يدق من الخوف... والتوتر... 
ترييت وترييت...لين عشر دقايق..انفتح الباب مره ثانيه... طلعت منه امي تصيح...ومنى مصدومه..!! 
قمت من الكرسي بدون ماحس... 
يوسف: شو صار..؟!.. 
سالتهم وانا ماباهم يجاوبوني...خفت... لا يكون...لا يكون كنه ماتت..؟!.. لالا لا سمح الله... ليش يصيحوون..؟! 
يلست امي عالكرسي اللي توني قمت عنه... اما منى...تساندت عالايدار وعيونها اطالع الفراغ.... 
خليت امي ورحت لمنى.. 
يوسف: منى.؟!..شو مستوي؟!..شفيها؟! 
اطالعتني منى باستغراب.. 
منى: انته مارحت.. 
يوسف: مارمت اسير... عقب شفت الدكتور يدخل عندكم ...شصاير شفيكم؟!..شفيها كنه؟! 
اطالعت منى ويهي بحيره... 
منى: كنه قامت...! 
ابتسمت... 
يوسف: والله..؟!..الحمد لله...(تبدلت ابتسامتي لضحكه فرح) ..عيل امي تصيح من الفرحه؟!.. كلمتيها...بشو تحس؟ بخير؟!.. 
كنت باكل ويه منى بعيوني من كثر اللهفة.... حسيت بفرحه خيالية... كنه قامت...قامت من الغيبوبه...!.. قلت لكم عنيده...! 
منى: يوسف....كنه ما.... ما... 
وسكتت مارامت تكمل كلامها... عيونها امتزرت دموع فجائية... 
اما انا اختفت الابتسامه عن ويهي....كنه قامت بس فيها شي...!!.. 
يوسف: ما شوو؟؟...شفيها؟! 
منى: ما تذكر شي....كنه ماتذكر شي...ناسيه حتى اسمها...ماتذكر أي شي... 
كردة فعل فورية..ظحكت وانا ابتعد عن منى... 
يوسف: تمزحين صح؟!...ايه عاد ..عن المصاخه...!! 
سكتت منى عني وقعدت تصيح وهي تهز راسها... 
وانا اتاملها...واتامل امايه..!!... كيف يعني كنه ماتذكر شي..؟!..مستحيل...مستحيل..! 

مشيت تجاه الباب لكن منى مسكت ايدي... 
منى: وين رايح...؟! 
يوسف: بروح اشوفها... 
منى: الدكتور راغنا يبا يفحصها اول... 
قلت لها وانا اخشع ايدي عنها... 
يوسف: فجيني...! 
فتحت الباب...ودخلت... 
كان الدكتور واقف ومعاه النيرس...يفحصون كنه.... وقفت مكاني عند الباب اطالعها.... ولهت عليها...!.. 
التفتت لي عيونها اطالعني باندهاش... 
الدكتور: لو سمحت اخي بنفحص المريضه..ممكن تنتظر في الخارج؟! 
طنشته...تقدمت من كنه ببطئ وهي اطالعني بعد باندهاش.. عقدت حياتها ...امتزجت الدهشة بحيره... 
ماصدقت انها ماتذكرني...ماصدقت...!! 
يوسف: كنه..!! 
كنه: منو انته؟!.. 
تحركت كنه في يلستها بانزعاج من وجودي المربك...اما انا وقفت مكاني مصدوم... 
منو انته؟!....انا تسالني هالسؤال؟ 
يوسف: كنه... ماتعرفيني؟!... 
حسيت انها تلعب معانا لعبه...ولعبه مب حلوه....ابدا... 
اطالعتني لدقيقه ثانيه...وعقب مدت ايدها ومسكت راسها.. 
كنه: ويهك مالوف.... 

بس؟؟!!!... مالوف؟! 

يوسف: حاولي اكثر... 
تدخل الدكتور وقال.. 
الدكتور: انته زوجها او شي؟ 
وانا كاني ماسمعته..لكن كنه سمعته..صدت صوبه وقالت بسرعه.. 
كنه: لا... 
ابتسمت انا... 
يوسف: شدراج؟!... 
كنه: مادري... مادري... 
قطعت قلبي... تنساني مره وحده؟!...انا..يوسف؟!!... عظيت على شفايفي بقهر...وهي لاحظت اني مقهور... 
والدكتور والنيرس يطالعونا بتعجب واضح... 
تنهدت كنه وقالت.. 
كنه: شوووه..؟!..منو انته... ماذكرك..انا ما ذكر شي... 
مسكت راسي انا بغيظ... 
يوسف: مابنخلص نحن...!!.. من مشكله لمشكله..!!...متى بنرتاح يعني هاااه..!!! 
يمكن شكلي اليائس اثر في نفسها.... لدرجه انها بدت تصيح.. 
كنه: منو انته.؟!. 
سالتني كانها تترجاني اجاوب...من بين دموعها... اطالعتني بنظره يائسه هي بعد.. 
يوسف: مابجاوبج على هالشي...بروحج بتعرفين منو انا.... 
الدكتور: لو سمحت انته تعبت المريضه ممكن تتفضل تطلع..!! 
نزلت كنه راسها وسلطت انظارها على حظنها... تذرف الدموع بصمت... 
اما انا...بعد نظره اخيره طلعت من الغرفه وانا ميت قهر.... 
اطالعتني منى بفضول... 
التفت لها انا وقلت.. 
يوسف: نستني..!!. 
منى: نستنا كلنا يا يوسف... انا بروحي مب مصدقه... 
رفعت انا ايدي وقعدت افرك ويهي بتعب... تنهدت... 
يوسف: مؤقت... كنه قاعده تستهبل لا اكثر... شوي وبترجع لها ذاكرتها وبنظحك كلنا على هالسالفه..!! 
منى: ظنك.؟! 
يوسف: انا متاكد... بس خلها ترجع بيتها وهناك بتتذكر كل شي... 
منى: اتمنى والله... 
يوسف: خبرتوا امها؟! 
شهقت منى.. 
منى: ويييه صدق...امايه ماقلنا لام مايد .... 
ام سلطان: مافيني شده اكلمهم غامضتني هالبنت اللي ماعينت خير مسكينه...مسكي التيلفون انتي اتصليبهم... 
خذت منى التيلفون من امايه... 
يوسف: لا تقوليلهم انها فقدت الذاكره..قوليلهم نشت وبس خليهم يردون بسهم من الهوامه...! 
منى: ليش ماتكلمهم انته.؟! 
يوسف: ماريد اكلمهم كلميهم انتي.... 
اتصلت منى بام مايد..وانا اتصلت بابويه ابشره لانه شال همها من طاحت... 
وانا قهري يفوق التصور اكثر من الزعل على حالتها.... 
انا تنساني.؟!..انا..!!..اوكي لو كنت مب عزيز لهالدرجه لكن منى.؟!..تنسى حتى منى..!! 
ماعليه ياكنه.... 
يا انا يا فقدان الذاكره مالج هذا....!!! 
------------------------------------- 
اليوم: السبت.. 
المكان: بيت خلفان.. 
الوقت: السابعه مساءا.. 
------------------------------------ 
(مبارك).. 

طلعت من بيتنا وانا ظايج.... ابا اسير بيت خالي خلفان... بس...مهرة كل ما ادخل البيت شردت عني... حسستني باني غير مرحب فيني في البيت...!!.. 
ياربي شو اسوي..!!.... كيف ارجع علاقتي معاها مثل قبل..!! 
احين صارلنا اكثر عن اسبوع ونحن على هالحال..!!.. 
معقوله كانت تحبني؟!... لين احين مب مصدق هالشي..!!.. 
انا ماكنت مفتكر بالحب والعلاقات الغرامية...لانه كانت عندي علاقات عائلية ابنيها بالاول..بعدين لاحقين على هالسوالف... 
لكن مهرة من اللي عرفته عنها...بانها بريئه وشفافه... كان المفروض انتبه...! 
بس يمكن عقلي الباطن اختار انه يتجاهل هالامور عشان تكون علاقتي معاها من طرفي علاقه اخوية تريحني...!! 
ماكنت ابغي تعقيدات...اما بالنسبه للمحبه فهي تستاهل اللي احسن مني ... 
كيف افهمها هالكلام..!!... 
مابكون مقنع....لاني اساسا...تفتحت عيوني عليها... شويه بس...لكني مازلت اشوفها مثل اختي...!! 
ما اتخيل نفسي احبها...!!... 
ابتسمت وانا اسوق سيارتي واتخيل... لو كنا انا ومهرة عايشين قصة حب... كانت حياتنا بتكون حلوه... مافي شي يمنعني من شوفتها ...!! والسوالف معاها..!! لكن هالقصة الحب هذي مابتصير... 
مهما كان... 
ابوها واخوانها مابيرضون انها تتزوج واحد امه اجنبية..!!!... مايعرف عدل كيف الحياة في الخليج والمجتمع الخليجي...!! 
متعود عالاجانب... صح هم يحبوني....لكن الحب غير وانهم يناسبوني غير..!! 
ليش مافكرت بهالشي قبل ماتحبني؟!...لالا..اكيد انه طيش شباب ومراهقه... مب عارفه بالضبط بشو تحس تجاهي عشان جي فسرته بانه حب....لكن اكيد هو حب اخوي اكيد.. 

عقدت حياتي وانا ادرك اني قاعد اطمن نفسي مره ثانيه..!!! 
بصراحه ماعرف بشو افكر..! 
وقفت جدام بيت قوم سيف وانا متردد بالدخله... 
اخر شي تاففت ودخلت وانا مب مهتم بشي.... 
وكانها كانت تترياني... مهرة كانت في الحوش..يالسه عدال ياسمينه...وتقطع منها ياسمين... 
اطالعتني بنظره غريبه عقب طنشتني وردت لشغلها... 
تقربت منها...حاولت ابتسم... 
مبارك: السلام عليج.. 
مهرة: وعليك السلام... 
لاحظت برودها بالكلام..حتى ماصدت صوبي... 
مبارك: شحالج مهرة.. 
مهرة: بخير...شحالك انته؟ 
مبارك: زين... همم..وين سيف؟ 
مهرة: يدرس... 
مبارك: الله يهدي...عنده امتحان..؟ 
مهرة: هي... 
مبارك: لمنو تقطعين ياسمين؟! 
مهرة: حق خالي.. 
مبارك: ابويه عندكم...؟ 
مهرة: يالس ويا ابويه داخل البيت.... 
مبارك: انزين ليش تكلميني من طرف خشمج..!! 
مهرة: مادريت ان عندي لسانين...واحد في طرف خشمي وواحد داخل حلجي...!! 
مبارك: تنكتين؟! 
مهرة: اطنز.. 
عقدت حياتي معصب....!!..قلت لها بحدّه... 
مبارك: مهرة...كلميني عدل عاد... 
صدت صوبي واطالعتني ببرود.. 
مهرة: باي حق تتامر؟؟!! 
استغربت من طريقتها بالكلام...هذي مب مهرة... هذي اقرب ما تكون شيخه بس من دون ابتسامه..!!!.. 
مبارك: باي حق؟؟!!.. مهرة انتي من صار بينا ذاك الموقف وانتي.. 
قاطعتني وهي توقف من قعدتها وفي ايديها الياسمين... 
مهرة: أي موقف؟! 
مبارك: يوم كنا في الميلس.. فيوم ميلادي..! 
مهرة: ماذكر انه صار شي له اهمية... 
مبارك: عن لاستهبال..!! 
مهرة: انا ما استهبل... انا من اقرر اني انسى موقف...كلمه...او...شخص... بكلمه وحده ... تلقاني نسيته..!! 
مبارك: افهم من كلامج انج نسيتي الموقف... وصرنا اوكي الحين؟! 
مهرة: نسيت المشاعر... واللي ترتب عليها من مواقف... 
انصدمت وقعدت اطالعها باستغراب... انا شو سويت بالبنت..!!.. بدال مهرة البشوشه البريئه الحلوه...خليتها انسانه ساخره وحاقده..!!.. 
مبارك: مهرة...انا اسف اذا كنت غلطت فحقج...بس دخيلج لا تعاقبيني وتعاقبين نفسج بهالطريقه...لا تتغيرين... ترا ما تليق بج هالشخصية... 
مهرة: ماشوف لكلامك داعي لاني طبيعية جدا.... ونحن كنا ومازلنا وبنتم اوكي...خوان... صح؟!...عن اذنك..ادخل البيت محد فيه ترا عموه سارت الجمعية... 
بهالكلام البارد..اقرب للثلج...راحت وخلتني واقف مكاني.... 
لاباس... اذا كانت مرتاحه جي برايها..انا حاولت كم مره اني ابرر لها موقفي واخفف عليها الصدمه... 
لكن مافي شي يخفف على أي بنت رفض الرجل لها...وانا رفضت حب مهرة... ماكنت ادري ياناس.. 
ماكنت ادري..!! 
وهي كانت من البراءة والعفوية بحيث اني ما انتبهت ..كانت طبيعية جدا تعاملني مثل سيف..!!.. 
وعلى طاري سيف..! خلني اروح اشوفه... 
دخلت البيت...سلمت على خالي خلفان واستأذنت منه ورحت فوق.. 
في غرفة سيف اللي كان يدرس... 
سيف: عنبووو من متى ماشفتك وماييت الا يوم انا علي امتحان.؟! 
ابتسمت...كنت بقوله اختك ماخلت لي مجال ازوركم ...بس فظيحه... 
مبارك: مابطول وياك...ابا اعرف سرت والا ماسرت دبي الخميس اللي طاف.. 
حاس سيف بوزه ... 
سيف: مارمت اسير... 
مبارك: ليش؟! 
سيف: بس.. 
مبارك: اكيد فيه سبب..هالتجربه كانت حلم بالنسبه لك... 
سيف: صح...بس حلم يتحقق على قهر ابويه واهلي.....!!.. بس تبا الصدق.. حلمت امايه...(قالها بتعاسه)... بس شوفتها في الحلم عطتني شعور غريب.... كاني ماكنت فوعيي الفتره اللي طافت باني سويت كل هذا من وراهم... حلم واحد لامايه خلاني اقرر ابتعد عن الغنا لاني حسيتها مب راضيه عني... لكن مادري ليش الاحلام تتكرر وتتكرر...كل يوم احلمها يا مبارك مادري ليش..!! 
تعاطفت معاه بصراحه... 
يلست عالشبريه عداله وحطيت ايدي على كتوفه بمواساه.. 
مبارك: احلام حلوه والا كوابيس؟ 
سيف: اقرب للذكريات منها للاحلام.... هي صح..ذكريات ظبابية... 
مبارك: كد سرت تصلي على قبرها من توفت؟ 
سيف: لاا... ماعندي الجراه اروح... 
مبارك: خلنا نسير رباعه... 
قام سيف عني ومشى بتوتر في الغرفه.. 
سيف: ماعندي الجراه مبارك اعرف نفسي انا.... انا الدفن ماسرت ادفنها وياهم.. اصلا كنت صغير بس هم كانوا بيشلوني بس انا ماطعت اسير...! 
مبارك: شو بيصير يعني؟ 
سيف: بنهار.... 
ابتسمت.. 
مبارك: بتصيح يعني؟ 
سيف: اقل شي اسويه هذا... 
مبارك: مافيها شي... 
سيف: شو تقول انته... ريال وبلحيتي احين تباني اصيح...!! 
مبارك: مافيها شي سيف... الكبت مرض...ماقولك انا تم على اقل شي صيح مثل البنيات....بس انا اشوفك شال فقلبك حزن مب قادر اطلعه...يمكن اذا صحت ترتاح...نفسيتك حتى بترتاح... 
سيف: والله مادري... 
مبارك: بنشوفلنا يوم مناسب وبنروح اوكي.. 
سيف: اللي تشوفه.. 
قالها لي بشكل خلاني اشك انه ماقالها الا عشان اسكر الموضوع.... 
سيف: انته ليش لين احين بطالي..؟!.. حسب علمي بتدرس في جامعة الامارات كورس ثاني...!! 
هزيت انا راسي بالرفض... 
مبارك: انا سالت... يمكن اسجل في الجامعة الامريكية... او... بقولك شي بس ماتقول لحد.؟!.. 
سيف: شو...قول مابقول لحد... 
مبارك: افكر...افكر ارجع لندن... 
سيف: شوووووووووووووووووه..!!! ترجع لندن.؟!..ليييييييييييييش؟!! 
مبارك: سيف.. الدراسه هني ما تناسبني... ابويه بيتم مستقر هني بين اهله... انا بروح هناك ادرس وبرجع في الاجازات... 
سيف: لالالالا شو مينون انته؟ الجامعات وايد في الامارات وانته اختار اللي تبغيها وادرس فيها سيرة لندن ماشي... 
مبارك: ههههههههههههه بعدني انا افكر في السالفه.... وان شاء الله باخذ قرار قبل الصيف...عشان بعدها ارتب اموري..يا اسجل هني يا اسجل في لندن... 

وبعد شوية سوالف مع سيف على شوية ظرايب...خليته يدرس ونزلت تحت عند قوم ابويه... 

^^^^^^^^^^^^^^^^^

بعد يومين من الاحداث السابقه.. 


---------------------------------------------- 
اليوم: الثلاثاء... 
المكان: بيت ام سلطان.. 
الوقت: الخامسة عصرا... 
---------------------------------------------- 
(كنه).... 

مديت ايدي مع ابتسامه مهذبة للحرمة اللي هي امي... مسكت ايدي وساعدتني اني انزل من السياره... وانا قلبي يدق مثل الطبل.... ومتوتره حدي... اماكن اول مره اشوفها...ناس اول مره اشوفهم....ظروف غريبه جدا تمر علي ولازم اني اتعامل معاها.... 
ماخبي عليكم..حسيت بالقهر...ليش صار وياي جذي..؟!.. اغلى شي عند الانسان انه يكون فرد من عايلة كبيرة مثل العايله اللي عندي...اقوم انساهم جذي مره وحده..!!!... 
انا من قمت وانا مب قادره انام... اتامل في ويه امي اللي كانت تنام معاي في الغرفه... 
صورتها انطبعت بسهولة في ذاكرتي... 
نزلت من السياره وعطوني العكاز اللي استند عليه بسبب ريلي المكسوره... 
ام مايد: تعالي فديتج...شوي شوي... نوره مسكيها من ذاك الصوب.. 
كنه: انا بخير...اروم امشي.. 
ام مايد: لا فديتج اخافج اطيحين... 
بمساعدة امي..ونوره اللي هي ..اختي... ركبت الدري بسهولة...دخلنا البيت.... بيت كاني شفته في حلم من الاحلام....!!.. 
استوعبت عيوني كل شي اشوفه.... 
اول مادخلت البيت..شفت عايشة ولطيفه...اللي هن خواتي الصغار... تقربن مني وسلمن علي... 
الكل كان متوتر لاني ما اذكرهم...انا كنت متوتره اكثر لكن احاول اكون طبيعية قد ما اقدر... 
20 سنه اختفت من ذاكرتي؟!...شي مب معقول..!! 
في الصالة كانت يالسه يدتي... اول ماشفتها ابتسمت ابتسامه صادقه... عجبني شكل هاليده..وحسيت من داخلي..باني كنت احبها وايد... 
سلمت عليها هي بعد... 
ام سلطان: فديت روحج ياغناتي ماتستاهلين اللي ياج... تعالي يلسي عدالي.. 
نورة: يدووه كنه ماتروم تقعد عالارض عشان ريلها... 
كنه: لا بيلس وبمدها جدامي.. 
ام سلطان: لا الغاليه انا بيلس فوق عشانج... 
عايشه: اوهوووووو ههههههههه هذي اول مره تصير...!!.. 
ام مايد: كنه غاليه عند يدتها وايد... 
يلست فوق عالكرسي وعدالي يدتي حاظنتني... وكل شوي تبوس راسي...مكان الظربه...راسي اللي مازال محتفظ بالضمادة... 
وبعد ماقعدوا كلهم.. 
نورة: امايه...دام كنه صارت في البيت وبخير...اظني صار لازم نقول لمايد... 
التفت انا لامي بعين متسائله.... 
كنه: منو..منو مايد؟!... 
ابتسمت امي بحنان... 
ام مايد: مايد اخوج العود فديتج... 
كنه: اهااا...همم اصغر او اكبر من ميثا؟ 
تذكرت بضبابية صورة اختي العوده ميثا اللي هي معرسه وماخذه ولد عمي العود..!! 
ام مايد: لا اصغر عن ميثا..واكبر عن نوره... 
كنه: وينه؟ 
ام مايد: توه معرس ومسافر ويا حرمته....مادري والله نخبره او لا ماباقي شي عن يرجعون حرام نقطع عليه..!! 
نورة: لا تقولين اني ماقلت لج...تعرفينه هو بيحرج وايد... 
ام مايد: عاد نحن ماقلناله من قبل شو فرقت يومين ثلاثه وبيرجع... 
كنه: بس عندي اخو واحد؟!.. 
ام مايد: هي فديتج..واعليي ماتذكر شي موليه..! 
وردت عيون امي تدمع مره ثانيه.... 
ماعرفت شو اقول عشان اواسيها...انا بروحي احس بالاسف على نفسي... 
نورة: يالله يا امايه لا تجلبينها مناحه..يومين بالكثير وبتتذكر كل شي... 
التفت لنوره ولاحظت لا مبالاتها بالكلام عني....مادري اذا انا متفائله مثلها...يومين مدة قصيره عشان اتذكر فيهم كل شي...!! 
ام سلطان: بسكم هذره...ودوا البنت فوق غرفتها خلوها ترتاح شوي... 
كنه: لا انا هني بخير خلوني يالسه... بعدين بروح فوق.. 
ماكنت ابا افارقهم.... 
كنت مصره احفظ شكل كل واحد منهم...كنت اتمعن في ويوههم بتركيز.... 
في هاللحظه دخلت لطيفه اختي من برا وهي متحجبه... 
قالت بلهفة.. 
لطيفه: امااايه..ولد خالووه هني..!! 
على طول انا تحجبت...عقدت حياتي.. منو بعد هذا... 
من طرف عيني لاحظت نوره تقوم... وقالت بدلع.. 
نورة: منوووه؟ احمد؟!.. 
لطيفه: لا مب احمد...خليفه..! 
ام مايد: فديته ...خليه يقرب محد غريب... 
طلعت لطيفه تزقره..وردت نوره قعدت وهي حايسه بوزها...ابتسمت انا يوم شفتها...حسب ماخبروني... ولد خالتي الكبير خاطب نوره...وقريب عرسها... 
ام سلطان: خليفه ياكم انزين في المستشفى؟ من طاحت كنه انا ماشفته.. 
ام مايد: ولا انا والله ياعمتي...بس خليه يدخل بشوف شو عنده من الاعذار..!!! 
بعد دقيقه..دخلت لطيفه ووراها ..شاب...استحيت حتى اني اطالع فويهه...كلهم قاموا يوم دخل ..كنت بقوم وياهم لكن يدوه اشرت لي باني ماقوم عشان ريلي... 
تميت يالسه وقافطه... 
خليفه: السسسلام عليكم... 
الكل: وعليكم السلام والرحمه... 
تقرب خليفه وسلم على امي... وعلى يدتي من بعيد... 
خليفه: شحاااالكم....عساكم بخيير؟! 
ام مايد: بخير وسهاله من صوووبك؟ 
خليفه: الحمد لله بنعمه..بس مصدوووم... 
ام مايد: عسى ماشر... 
خليفه: عنبووو يا خالوووه.. كنه تسوي حادث ولا ترفعون السماعه تخبروني..!!!... 
ام مايد: والله يا ولدي انته في الدار والمفروض خواتك وخوانك وامك يخبرونك... 
خليفه: لا الله هب في الدار...الصبح واصل المطار ييت وانخمدت...ويوم قمت ان امايه تخبرني قالت بتطلعون من المستشفى اليوم... 
ام مايد: كنت مسافر؟؟!!..فدييييييتك والله مادرينابك الغالي... نتحسبك الا في الدار ونحن متشرهين عليك امبونا... 
خليفه: افا عليج ياخالووه تحيديني اقصر...المهم تستحقون سلامتها... 
ام مايد: الله يسلمك فديتك... 
رفعت نظري وانا اختلس النظر لخليفه هذا....اول مارفعت عيني شفته حايس راسه يوايج علي من ورا امي... نزلت عيني سيده وويهي محمر... 
خليفه: كنه...شحالج؟ تستحقين السلامه.. 
كنه: الله يسلمك.. 


سكت خليفه شوي...عقب قال بلهجة استغراب... 
خليفه: بلاها؟!... 
رفعت نظري شفته يسال امي...وهو معقد حياته... 
ام مايد: فديتك ترا كنه...مول ماتذكر شي من عقب الحادث... 
عقد حياته زياده وبانت الصدمه على ويهه... 
خليفه: شووووووووه..!!... كيف يعني ماتذكر شي.؟! 
نورة: يعني ماتذكر شي...ماتعرفك هي احين ..ماتشوفها مستحيه..!! 
انقهرت بطريقتهم بالكلام عني كاني مب موجوده معاهم.... 
اما خليفه فتم يطالع فويهي كانه يبا يشوف اذا فعلا انا ماذكر او انهم يجذبون عليه... 
خليفه:.كنوووه... صدق ماتذكريني؟!... 
هزيت راسي بالنفي بتردد... 
خليفه: والله ماصدق...شوفيها نست..!! 
ام مايد: تراها كانت في غيبوبه عشر ايام...وكانت ظربه على راسها اظني هي خلتها تفقد الذاكره... 
خليفه: والحين شووووه؟!...بتخلونها جي؟! 
نورة: مافي شي نقدر نسويه...مع الوقت ان شاء الله بتستعيد الذاكره.... 
خليفه: لا حول ولا قوة الا بالله العلي العظيم...!... صدمه الصراحه... ماروم اصدق... 
تظايقت... حسيت اني صرت عاله عليهم دام اني ما اذكرهم.. 
مسكت عكازي...التفت لعايشه اختي... مابغيت اطلب من نوره لانها قهرتني بلا مبالاتها وهي تتكلم عن حالتي...كانه هالحاله تصير كل يوم..!!!... 
كنه: عايشه..لو سمحتي ممكن تساعديني اروح غرفتي.؟!.. 
عايشه: اكييد... 
خليفه: لا يكون بس ظايقج وجودي كنه...اسف والله ماكنت ادري بحالتج عدل... 
كنه: لا عادي بس انا تعبانه شوي...البيت بيتك ... لا ازعجتني ولا شي... 
حسيت من ويه خليفه انه متلوم ومتفشل... تمسكت في ايد عايشه ومشيت معاها لخارج الصاله.. ومن هناك للدرج... حصلت صعوبه كبيره في اني اركبه... خيبه جاني بتم جي بهالحاله لين ماتصح ريلي؟!!... الله يعيني...!! 
يوم وصلنا فوق... 
عايشه: تقدرين تخمنين أي وحده غرفتج؟!.. 
تلفت بين الغرف.... هزيت راسي بالنفي...ماقدر اذكر ...ليش يضغطون علي...ماقدر اتذكر.. 
عايشه: مب مشكله...تعالي... 
مشيت معاها لين ماوصلنا لباب غرفتي...دخلتها...ودارت عيني على كل شي في الغرفه بفضول .... 
هذي هي غرفتي..ملجئي... اكيد اني قضيت وقت وايد فيها.... كيف ماقدر اذكرها..!!.. 
يلست عالشبريه بتعب..وبديت اعق عباتي والشيله...ساعدتني عايشه ماقصرت..وبعد ماخلصت واستقريت انا على الفراش بامان.. 
عايشه: محتاجه شي..يوعانه ..عطشانه..أي شي... 
كنه: لا..مشكوره عايشه... 
عايشه: العفووو..عيل بخليج وبرجع لج عند صلاة المغرب عشان اساعدج تجهزين للصلاة..اوكي؟ 
كنه: اووكي..ماتقصرين.. 
عايشه: افا عليج...انتي اختي...يالله ارتاحي.. 
ابتسمت لي عايشه وطلعت وسكرت الباب وراها... 
ياحليلها عايشه طيبه.... شكلها كانت تحبني وعلاقتي فيها زينه... 
انسدحت عالمخدات...وانا اتذكر كل اللحظات اللي مرت علي من فتحت عيني... 
تساءلت... ليش ماحصلت حد من خواتي او امي اول مافتحت عيوني؟!..ليش حصلت بنت عمي وحرمه عمي عندي؟!... 
وين كانوا اهلي عني يوم انا طايحه بالمستشفى.؟!... 
ليش ماكانوا حوالي مثل ماهو مفترض..!!.. 
حليلهن حرمه عمي وبنتها.... اول من انصدم باني ماذكر شي... صدمة منى بنت عمي كانت كبيره...ابتسمت يوم تذكرت كيف لوت علي بفرح كبير...!!..مسكينه... 
اختفت ابتسامتي يوم تذكرت ذاك الريال....ذاك الريال اللي دخل علي...ورفض انه يقولي اسمه او يذكرني به... 
يالله كيف حسيت انه مالوف...شايفتنه من قبل... منو كان... مب من خواني..ماعندي غير واحد ومسافر...عيل منو هذا؟.. يمكن من عيال خالتي؟... ماشفت غير اثنينه من عيال خالتي..احمد..وخليفه...باقي واحد ماشفته يمكن يكون هو.؟!... 
تذكرت الكلام اللي قاله...والقهر اللي كان يطفح من ويهه... ليش كل هذا؟ ليش كل هالقهر والغيظ باني نسيته..!!.. منو يكون هو في حياتي...!!..ليش قال لي متى بنرتاح؟!.. 
شكله المقهور اثر في نفسي لدرجه اني صحت وانا زعلانه على حالتي وعلى الحاله اللي وصلت اهلي وناسي لها... 
اوووففف..ياني صداع وانا افكر بكل هالامور... 
تنهدت بتعب...واستسلمت للنوم... 
------------------------------------ 
بعد يومين اخرين... 
------------------------------------ 
اليوم: الخميس.. 
المكان: غرفة شيخه... 
الوقت: التاسعة مساءا.. 
----------------------------------- 
(شيخه).... 

تنهدت بتوتر وانا اطالع صورتي في المنظرة... توها المزينه خلصت من تزييني وراحت.... 
مهرة: ماشاء الله عليج جناااااااااااااان شويخ... بسم الله عليج من العين اخاف حد يحسدج اليوم... 
فاطمه: هههههه هذا اونه قلنالها سويلها بسيط عشان تخلي المكياج الثقيل للعرس...شكلها المزينه تحمست وايد...!!.. 
ابتسمت انا لهن.... اليوم ملجتي على سهيل...!!... ياربي بموت من الخوف... 
انا ليش وافقت على تجديم موعد الملجه لاسبوعين قبل العرس بدل اسبوع..!!.. صدق خبله...!!!.. بس من حنّه سهيل وافقت... 
يلست مهرة عدالي بينما فاطمه طلعت بعد ماقالت انها بتروح عند المعازيم.... 
مهرة: خايفه؟!.. 
شيخه: وايد... سهيل مابيدخل صح... 
مهرة: ههههههههههه لا ماخلووه... 
شيخه: احسن... مب مستعده بعدني... 
مهرة: لا تخافين...انتي وسهيل ...متفاهمين...وانا اشوف انكم تحبون بعض ومرتاحين لبعض... لا تخافين من انكم احتمال ما تتفقون... يعني انتي تعرفين سهيل اكثر عني حتى...مع انه اخويه.. 
شيخه: ال**** اصلا ماكان يقعد فالبيت كفايه عشان تعرفونه عدل.. 
مهرة: طالع..!! تسبين ريلج في يوم الملجه؟! هههههههه...عالعموم ماينلام يوم انه مايقعد فبيتنا...شايفله شوفه ثانيه فبيت الخاله...! 
شيخه: ههههههههههههههه طفسه.... عقبالج انتي ومبارك ان شاء الله.. 
فجاه اختفت ابتسامه مهرة...وحلت مكانها التعاسه.... 
شيخه: شفيج.؟! 
مهرة: ماشي... 
شيخه: بلى فيج شي..شفيه مبارك شو صار بينكم؟! 
مهرة: مبارك يعتبرني اخته...ومن يومها وانا مطلعتنه من بالي... 
شيخه: شووووووه؟؟... اخته؟ مالت عليه ليش هو محصل؟؟!!!.. 
مهرة: هذا اللي صار... 
شيخه: كيف عرفتي؟ لا يكون قلتيله؟ 
مهرة: لا بس هو اروحه رمس..قال اني مثل اخته...بعد مب مثل...انا اخته فعلا... 
شيخه: ياسلام عليه...ماااالت...خليه يولي نصيبج بيكون احسن منه بمليون مره... 
مهرة: لا يا شيخه....ماريد اعرس .. 
شيخه: ردييينا يا مهرة...لا تاخذين هالموقف بليز... 
مهرة: ليش انا شو محصله من الرياييل غير سوء المعامله ..؟!..فقدتهم كلهم ماريد اعرس... 
شيخه: ماعليه انزين بشوف شغلج عقب العرس ان شاء الله....بكون عندج في البيت ومتفرغه لج... 
مهرة: هههههههههههههههههههههههههههه والله هذا شي بيسعدني اكثر مما تتصورين... اترياج.. 
شيخه: مابطول ان شاء الله.... 
مهرة: قال لي سهيل انكم بتسافرون بعد العرس... 
تفاجئت...ماكنت ادري بقراره هذا... 
شيخه: والله؟..ويييييين... 
مهرة: ماقال وين...مخلنها مفاجئه اون.... يعني بعدج بتطولين لين ماتين بيتنا... 
قطعت كلامنا امايه اللي يت تشوفني... 
ام راشد: ماشاء الله تبارك الله ...منو هالغاويه هذي... 
شيخه: امبوني غاويه انا فديتج... 
ام راشد: ههههههههه حشى امبونج شينه..صدق ان المكياج يسوي العجب... 
شيخه: اماااايااااااه.... 
قلت لها بعتاب.... 
شيخه: لا تحبطيني عاد.... 
ام راشد: ههههههههه لا فديتج والله انج غاويه حتى بدون هالصبغ.... 
ابتسمت... 
شيخه: الحلوه عيونج....وايد عرب برا؟ 
ام راشد: اللي عزمناهم كلهم يوا واكثر... 


مهرة: يعني كل حرمه سحبت وياها اختها والا يارتها والا خت ريلها... 
ام راشد: ههههههه مرحبابهم والله كلهم... صالاتنا كبار ويظمن... 
مهرة: ومتى بتطلع شيخه..!! 
ام راشد: بعدها شوي نص ساعه وعقب بنطلعها..ييت اطمن على انها جاهزه.. 
شيخه: امايه... مالبست ذهب.. 
ام راشد: آمنه عمة سهيل بتلبسج الشبكه يوم بتطلعين...لا تحاتين.. 
طلعت امي ورجعنا انا ومهرة نسولف.... 
بعد نص ساعه.. دخلت فاطمه وفي ايدها دفتر.. 
يوم شفته دب الرعب في نفسي.... 
فاطمه: يالله ست الحسن وقعي... 
حطت الدفتر الكبير في حظني...ومدت لي ايدها بالقلم... 
تقربت مهرة مني اطالع وثيقة الزواج... 
قعدت تاشر.. 
مهرة: هذا توقيع ابويه اعرفه... هذا يمكن توقيع خالي....هذا توقيع سهيل هههههههه... 
شيخه: هذا بعد توقيع ابويه.... 
مهرة: باقي توقيعج... سمي بالله ووقعي... 
تنهدت بخوف...مب لاني مب واثقه من سهيل...بس بهالتوقيع اصير متزوجه...!!... 
متزوجه من سهيل...!! 
ابتسمت...مسكت القلم...ووقعت... 
قعدت فاطمه ازغرط..... ظحكت انا ومهرة... 
تقربت مني فاطمه وباستني... 
فاطمه: مبرووك فديتج... 
شيخه: الله يبارك فيج... 
شلت فاطمه الدفتر وطلعت... اما مهرة فباستني هي بعد... 
مهرة: مبرووووك ياحرمه اخويه... 
شيخه: هههه الله يبارك فيج...عقبالج يالخبله
حاست مهرة بوزها وقرصتني... 
تم قلبي يرقص رقص من الوناسه والفرح... 
خلاص انتهى الانتظار.. صرت زوجته... زوجه سهيل...!!... 
بعد عشر دقايق محسوبات... يت امي وفاطمه اختي... وقادوني للمعازيم... 
ما انكر اني كنت خايفه ومتوتره...كل العيون اطالعني ...بتفحص... 
يلست على الكرسي المخصص لي بالوسط...وارتفعت التهاني والتباريك وكان المكان ازعاج من الخاطر...انا كنت لاهية بافكاري... 
رفعت عيني ادور مهرة..حصلتها واقفه عدال عفرا حرمه اخوها....ابتسمت.. مهرة ماتحب التجمعات وايد..!!.. 
بعد مالبستني آمنه عمة سهيل الشبكة بفتره... راحوا المعازيم عشان يتعشون... مهرة استغلت الفرصه ويلست معاي تسولف..لكن يوم بدوا المعازيم يرجعون..تذكرت انها ماتعشت...اصريت عليه تروح تتعشى ..وراحت... 
بعد ماخلصت الملجه ورجعت انا غرفتي افصخ الشبكه الالماس وحطيتها في العلبه مالتها...سمعت دق عالباب... 
شيخه: مفتوح...تفضل... 
انفتح الباب ودخل راشد... 
ابتسمت له ورد لي الابتسامه... 
راشد: هاااااه العرووس...سلام عليج.. 
دخل وسكر الباب وراه.. 
شيخه: وعليك السلااااااام هلا بالمعرس... 
راشد: لا تو الناس عليه بعدني.. 
شيخه: شو بعد تراك خاطب وبتعرس في الصيف.. 
راشد: شو دراج عاد..هم الا قالوا في الصيف بس حتى الموعد ماحددناه لين احين... المهم ..مبروووووووك... 
شيخه: الله يبارك فيك يارب عقبالك ان شاء الله.. 
راشد: آمين... يسلم عليج ريلج ويقولج مبروك... 
شيخه: ههههههههههه الله يسلمك وياه من الشر... 
راشد: ياج ابويه؟ 
شيخه: هيييييه ياني ابويه وخالي وعمي خلفان... انتو الا متاخرين... 
راشد: تخبل سيف علينا... 
شيخه: ههههههههههه شفيه؟! 
راشد: اخترش...قام ايول وقام وياه سهيل من وناسته ومبارك حظرته بيدرب ونشيت انا بعد ..وكملوا علينا باقي الشباب.... اخر شي مصخوها قمت رغتهم كلهم من البيت...! 
شيخه: ههههههههههههههههه صدق والله رغتهم؟!.. 
راشد: بادب...بس خلاص الساعه 1 لين متى بيتمون فبيتنا؟.. 
شيخه: حليلهم مستانسين... 
راشد: وانتي؟...مب مستانسه... 
شيخه: ارفض الجواب على سؤال خادع مثل هذا.... 
رفع راشد حواجبه.. 
راشد: ليييييش؟ 
شيخه: يعني ان قلت لا بتسوونها لي سالفه...وان قلت هي مستانسه بتقولون مقوااها من بنت مستانسه لانها عرست..!! 
نقع راشد من الظحك... 
راشد: هذي رمسه عيايز مب رمستي انا... جاوبي... 
شيخه: الحمد لله...عادي.. 
راشد: جذوووب... 
شيخه: ههههههههه صدق والله...مرتاحه نفسيا....احس ان اموري استقرت... 
راشد: دووم ان شاء الله تكونين مستقره ومستانسه... 
شيخه: الجميع يارب... 
راشد: آمين..خلاص انا بخليج وبسير ارقد منهد حيلي. 
شيخه: الله يعطيك العافيه.... 
ــــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــــ ـــــــــــ
راشد: يعافيج ان شاء الله...تصبحين على خير.. 
شيخه: وانته من اهله... 
طلع راشد من غرفتي...ورحت انا قفلت الباب.بدلت ملابسي وتسبحت... 
انسدحت على شبريتي وانا افكر...ياترى سهيل بشو يحس احين.؟!...مستانس مثلي؟ 
اكثر او اقل؟!.. 
متى بكلمه بحرية....!!... من متى وانا احلم بهاللحظة...اللي بكلم فيها سهيل عن كل اللي في خاطري بدون رقابه وبكل حرية...!! 
ماعليه...مساله ايام...وبكون له كليا.... 
--------------------------------------- 
اليوم: الجمعة.. 
المكان: سيارة يوسف... 
الوقت: الحادية عشره والنصف صباحا.. 
--------------------------------------- 
(منى)... 
كنت حاطه البومات شخصية..لي ولكنه داخل كيس...كنت انوي اني اشلها معاي...لكني خليت الكيس وطلعت من دونه... ماريد اضغط على كنه بانها تتذكر... يمكن عقب تستظيج مني..!!.. 
نزلت على الدري ركظ... 
في الصالة...مسكتني امي.. 
ام محمد: وين سايره..؟! 
منى: بسير ويا يوسف بيت يدووه... 
ام محمد: من احين؟ 
منى: هي ابا اقعد مع كنه شوي... لين ما انتوا توون... 
فكرت امي شوي بتردد عقب سمحت لي بالسيره وطلعت... 
قوم يدوه مسوين عزيمه عائلية اليوم...عالغدا... انا ويوسف بنروح قبل..وهم بيلحقونا عقب... 
مثل ماعرفت ان مايد وصل امس من السفر...والله يستر شو سوابهم يوم درا... 
ركبت السياره عند يوسف المعصب عالدنيا كلها بسبب حالة كنه.... 
منى: سوري عالتاخير.. 
يوسف: .... عادي.. 
حرك يوسف السياره وطلع برا البيت.... 
منى: قالولي مايد رد امس من السفر..سرت تسلم عليه؟ 
يوسف: لا..قلت بينشغل بالموضوع ومافيني اثقل عليه.... 


منى: الله يستر جان ماعفس عليهم البيت... 
يوسف: يستاهلون... 
منى: اليوم بحاول اكلم كنه عن امورها الخاصه... يمكن تتذكر شي... ومحد يعرف خصوصيات كنه غيري.. 
توتر يوسف.. 
يوسف: بتخبرينها عني؟! 
منى: لا .. 
يوسف: ليييش؟!.. 
منى: ماريد افرض عليها هالشي... اذا كانت تحبك صدق ومن الخاطر...بروحها بتعرف انك مميز بالنسبه لها...وانك شي كبير فحياتها... 
يوسف: يمكن تبطي لين ماتعرف هالشي... 
منى: مايهم...المهم اني ما افرض عليها واقع انها تحبك.. 
سكت يوسف وما علق عالموضوع... 
يوم وصلنا البيت... طلع مايد يشوف منو ياي... 
نزلنا نحن من السياره وسلمنا عليه.... وعشان يسلم يوسف على يدووه وام مايد والبقية..رجع مايد يدخل البيت يسوي له درب...بمعنى ثاني ..يقول لحرمته خوله تندس في وحده من الغرف... 
دخلت انا قبلهم وسلمت عالكل...كنه كانت يالسه في واحد من الكراسي... 
سرت صوبها وسلمت عليها...توني كنت بقعد الا وبمايد ويوسف داخلين... 
كنت اراقب ملامح كنه اكثر من ملامح يوسف.... شفت الفضول والاهتمام مسطور في ويهها... وهي تتبع حركات يوسف حركه حركه...!!.. 
اما يوسف سلم على يدوه وام مايد والبنات...عقبها صد صوب كنه...يطالعها بنظرات عتاب واضحه... 
يوسف: شحالج كنه..؟!... 
فزت كنه يوم التفت يوسف لها...وقالت بتوتر.. 
كنه: بخير..الحمد لله بخير...شحالك انته؟ 
يوسف: الحمد لله على كل حال.... 
صد عنها يوسف والتفت لمايد وهو يقعد عداله وعدال يدووه... كان جاف معاها..لكن هي حتى ما انتبهت... 
قربت راسها من راسي وعينها مازالت مسلطه على يوسف.. 
قالت لي بصوت واطي... 
كنه: اقولج..منو هذا؟؟؟!!!.... 
ابتسمت لسؤالها..طمنتني... مابيمر اسبوع الا وهي متذكر كل تفاصيل علاقتها مع يوسف...انا متاكده... 
حب يوسف في قلب كنه مب شي يستهان به.... ومافي أي نوع من فقدان الذاكره بينسيها هالحب...!! 
منى: هذا يوسف اخويه...ولد عمج... 
كنه:....يوسف..!!... 
قالتها بلهجة حالمه... 
منى: هي يوسف... 
تعمدت تكرار الاسم...وبكرره وبكرره لين ما تتذكر شي عنه.... 
كنه: اهااا... 
هزت كنه راسها بادراك...عقب التفتت لي وقالت.. 
كنه: استريحي. 
منى: ماتبين نسير فوق احسن عشان نسولف...عندي امور اخبرج بها...!! 
ابتسمت كنه.. 
كانها متحمسه تعرف هالامور... 
كنه: اووكي نسير.. 
ساعدت كنه بركوب الدرج ...قفلت باب الغرفه ورانا... ويلسنا بحرية مثل ماتعودنا عالشبرية.... 
وكنه تراقب بفضول الحرية اللي امارسها في الغرفه....فريت الشيله والعباة...فتحت كبتها وطلعت لي شيلة بيظا مالت البيت... 
منى: هههههههه لا اطالعيني جي...حتى انتي يوم تين بيتنا تتصرفين بنفس الطريقه...! 
كنه: ههههههههههه لا عادي خذي راحتج... 
انقهرت من ادب كنه في الكلام معاي....مب هذا الاسلوب اللي تعودته منها... 
منى: هممم...شحالج انتي الحين..مرتاحه فيي البيت؟ 
كنه: الحمد لله... ريلي تظايقني شوي... 
منى: اكيد... انتي حيويه وماتقرين بمكان...وكسر ريل كان من الممكن يسبب لج ماساة...هههه .. 
كنه: والله..انا وايد اتحرك؟ 
منى: ماقصد يعني بطريقه مزعجه لا بالعكس..بس ..حيويه يعني..عرفتي...!! 
كنه: ااهاا... هي فاهمه عليج... 
منى: اسالج سؤال ما تظايقين ولا تحسين اني اضغط عليج.. 
كنه: افا عليج سالي... 
منى: آآآآه...ماتذكرتي شي...ابدا... 
كنه: همممممم ذكرى اللي هي ذكرى واضحه لا...بس...احس ان بعض الويوه ...مالوفه عندي بشكل... 
منى: والله..؟؟ بشاااره....ههههه مثل منووو؟ خبريني... 
ترددت كنه... 
منى: تقدرين تثقين فيني...مابقولج هالكلام عشان اأثر فيج او شي لكن لانه الصدق والصراحه...انا بير اسرارج يا كنه....وانتي بير اسراري الوحيده...تقدرين تثقين فيني وتقولين اللي فخاطرج... 
ابتسمت كنه.. 
كنه: عشان جي... 
منى: عشان جي شو؟! 
كنه: ويهج وايد مالوف... 
فرحت...ابتسمت بوناسه... 
منى: والله؟؟؟ 
كنه: هي والله... 
منى: الحمد لله... ومنو بعد ويهه مالوف.. 
كنه: همم...امايه....يدوه... مايد اخويه يوم شفته امس....وو.... 
منى: منو بعد؟ 
كنه:...يوسف اخوج..! 
قالتها كنه باحراج واضح...اما انا فضحكت... 
كنت على وشك اقولها ان تذكرها ليوسف امر غير مستغرب...لكن تذكرت اني ماريد اضغط عليها بخصوص يوسف...فتحولت لموضوع ثاني... 
منى: شو قال مايد اخوج يوم وصل البيت... 
كنه: احتشر وايد....وايد قام يصارخ عليهم.... 
قالتها كنه بخوف... 
منى: انا قلت لهم انه بيعصب...لانه مايد ماتهونن عليه يصير فيكن شي.... 
كنه: انا حسيت بعد جي...انا سمعت صريخه يوم كنت في الحجره هني وهو تحت تخيلي كيف صوته كان عالي..... فتحت الباب وقعدت اتسمع بخوف....عقب سمعته يقول انه بييني قمت سكرت الباب ورديت مكاني...يوم دخل لو شفتيه...لوا عليه بقوووو...وحبني على راسي وقال لي سامحيني لاني ماكنت موجود.... صيحني والله.... 
منى: حلييييييييييله....مايد وايد طيب والله....الله يخليه لكن ويخليكن له... 
ابتسمت كنه.. 
كنه: آمين... 
منى: هممم..بغيت اقولج اني وقفت لج هالكورس في الجامعه...ووقفت انا بعد... 
كنه: قالولي انج وقفتي لي ...بس انتي ليش وقفتي بعد؟ 
منى: ماقدرت ادرس بدونج بصراحه...مابيكون لي بال للدراسه... 
كنه: شكرا منى... 
منى: العفووو... فتشتي في اغراضج هني..؟ 
كنه: مايخلون لي وقت اقعد في الحجره كله يزقروني تحت...ويوم ارجع لها يكون منهد حيلي وابا ارقد بس... لكني اقوم نص الليل احيانا وافتش... تعالي صدق.. 
منى: شوووه؟ 
كنه: هممم.... انا سالت اهل البيت كلهم... ماحد منهم يعرف الباسسوورد مالت كمبيوتري.. 
منى: الباسسوورد؟...هي صح كمبيوترج له باسسوورد...يعني ما استخدمتيه لين احين؟ 
كنه: ماقدرت ادخل.. تعرفينها؟ 
منى: هههههههه اذا كانت هي نفسها ماغيرتيها من وراي فانا اعرفها..لحظه بكتبها لج على ورقه.... 
كتبت لها الباسسوورد وخليتها عالمكتب... 
كنه: ان شاء الله تطلع هي نفسها.. 
رديت قعدت عندها وقلت... 
منى: شفتي عيال خالتج كلهم.. ؟! 
كنه: هي...اول شي شفت احمد خطيب نوره...عقب شفت خليفه اللي كان غايب مثل ماقال كان مسافر...هممم وعقب يا حامد.. 
منى: وخالج سعيد؟ مايا..؟! 
ــــــــــــــــــــــــــــــــــــــــــــــــــ ــــــــــــــــــ
عقدت كنه حياتها.. 
كنه: منووه ؟...خالي سعيد؟! 
منى: ماخبروج عنه... عندج خال كبر يوسف جذي تقريبا...هي صح تعالي اثره رد يسافر... 
كنه: ليش يسافر؟ 
منى: ترا اول شي خوج مايد سافر ويا خالج سعيد للدراسه برا قبل كم سنه... مايد خلص ورجع...سعيد خالج رجع عقب في الاجازه ورد يكمل دراسه ماخلص...توني ذكرت.. 
كنه: اهاااا... وطلع عندي خااال...زين... 
منى: هههههههههههههههه تحلي بالصبر... 
كنه: انتي كم اخو عندج؟ 
منى: انتي منو شفتي؟ 
كنه: محمد ريل اختي ميثا...و...و يوسف ... 
منى: باقي ناصر..بتشوفينه اليوم ان شاء الله... 
كنه: ليش مايا من قبل؟ 
منى: ترا ناصر يشتغل في بوظبي عشان جي ساكن هناك وايينا كل اربعا وخميس وجمعه...بس هالاسبوع طلع له شغل عشان جي يانا امس الخميس في الليل ورقد...بتشوفينه اليوم اكيد بايي... 
كنه: وكم عمره هذا ناصر متزوج والا.؟ 
منى: لا مب متزوج...مع انه امي تحن عليه عشان العرس... وعمره خمس وعشرين سنه...كبر مايد اخوج.. 
كنه: مايد اخويه عمره 25؟ تحسبته اكبر...!! 
قعدت اظحك على كم المعلومات الهائل اللي المفروض مخ كنه يستوعبه الحين بعد مافقدت الذاكره... 
مسكينه.... 
ناس وايد وامور اكثر لازم تتذكرها....!!.. 
ياترى بشو تحس...!! 
يوم الناس يخبرونها منو تكون وكيف اطباعها..منو اهلها وكم عمارهم ...!!... 
صعب...صعب الواحد يتقبل هالشي... 
وتقبل كنه للامور اثبت لي مدى قوتها... حتى انها بالرغم من الوضع الصعب اللي هي فيه... 
مازالت قادره على الضحك والسوالف...!! 
^^^^^^^^^^^^^^^^^^^
اليوم: السبت.. 
المكان: الجامعة.. 
الوقت: الثانية ظهرا.. 
----------------------------------- 
(مهرة).... 
طلعت من كلاسي وانا احضن كتبي... اووف مابغيت اخلص...!!.. 
وقفت برا الكلاس اتريا سلوى... قالت لي بتترياني هني....امس حاشرتني عشان اتغدى معاها اليوم... 
ويوم خلصت محاضراتي احين ماحصلها؟؟!!.. 
ماعليه الاستاذ مطلعنا شوي من وقت...بترياها هني.. 
يلست عالكرسي اتريااهاتبين..وبعد عشر دقايق يت.. 
سلوى: ااااسفه ياعمري تاخرت عليج... 
تقربت مني وباستني... 
سلوى: شحااالج؟ اووف غزج بارد..!! 
مهرة: هههههه من المكيف..انا بخير انتي شحالج؟ 
سلوى: الحمد لله...تاخرت عليج وايد؟ 
مهرة: يعني..حوالي عشر دقايق...وين كنتي..؟! 
قالت سلوى بدلع وهي حط ايدها على كتوفي ونحن نمشي خارج المبنى... 
سلوى: مسكتني بنية وقعدت تسولف معاي مارمت اتفجج منها... 
مهرة: منو عاد هالبنت؟! 


اطالعتني سلوى بطرف عينها بمكر..وابتسمت.. 
سلوى: تغارين؟! 
مهرة: هههههه اغار؟؟ مادريت انج ريلي عشان اغار عليج...!! 
وقفت سلوى معصبه من كلامي... 
سلوى: مافيها شي... انا اغار عليج عادي... 
وقفت انا اطالعها مستغربه وانا احظن كتبي.. 
مهرة: من شو تغارين بالله؟! 
سلوى: يعني...ربيعتي...واخاف تسرقج مني بنت من هالبنات... عشان جي اغار عليج... 
مشيت عنها وانا حايسه بوزي من هالمنطق ا لبايخ عند بنات هاليوم... 
مهرة: معناته انتي مب واثقه من نفسج.... 
سلوى: كيف يعني... 
مهرة: يعني لو كنتي واثقه من نفسج ومن ربعتج لي ماكنتي بتخافين من أي بنت مهما كانت من انها تسرقني منج...بعدين فيه شي احب اوضحه... 
سلوى: اللي هو... 
مهرة: انا مب ملك من ممتلكاتج يا سلوى عشان انسرق منج... 
سلوى: اوف اوف اليوم معصبين الحلوين...شفيج حبيبتي..؟! 
مهرة: مب معصبه ..بس قمت اتنرفز بصراحه من طريقتكن فيي الربعه هالايام... 
سلوى: مافهمت... 
مهرة: ماترابعن مثل الناس...!!...صداقتكن في البنات غريبه.... 
سلوى: مب عاجبتنج؟ 
مهرة: مستغربه منها لا اكثر... يعني..بصراحه سلوى...احس ان اغلب البنات يتصنعن حركاتهن... 
سلوى: عطيني مثال... 
مهرة: مثلا.... اول ماتعرفت عليكن...في اول مره اقعد فيها عالطاوله وياكن..مامرت ساعه الا وقمتن تتفدني ...حبيبتي وغناتي ..ومادري اشو..ويوم قلت بسير احتشرتن بطريقه خلتني استغرب...جني ربيعتكن من زمن وما تصبرن عن فراقي...يعني..انا مستغربه متى واحيتن تتعلقن فيني جي..!! احس اغلب التصرفات تصنع ... 
سلوى: هذا يدل على ان قلوبنا طيبه ونحب كل البنات...المهم ليش رابعتينا اذا ما تعيبج تصرفاتنا... 
لاني ماحصلت خيار ثاني اختاره؟!... 
كنت بقولها هالكلام...لكني ادركت باني قسيت عليها شوي... 
مهرة: رابعتكن لانكن فعلا طيبات رغم انه بعض التصرفات ماتعيبني...لكنكن فرفوشيات راعيات سوالف وفزعه.... لا تزعلين انا شوي اليوم مب على بعضي... 
رجعت سلوى تحط ايدها حوالي وتتلزق.. 
سلوى: افا عليج انا ازعل من الغلا...المهم يالله مسوين لج غدا معتبر اليوم... 
مهرة: مسوين؟ الا بنشتري من الكافتيريا... 
سلوى: لااااااااء....طابخين نحن في السكن... 
وقفت مكاني مصدومه... 
مهرة: شووووه..؟! 
سلوى: ماكنتي تدرين انه نحن نطبخ في السكن؟... 
مهرة: بلى ادري بس...بس ماقلتيلي انه نحن بنروح نتغدا في السكن..؟! 
سلوى: وين ممكن نرتاح فمكان غير السكن؟ 
مهرة: برتاح في أي مكان ماعدا السكن...!! 
سلوى: مهرة...انتي من بداية هالكورس وانتي مش على بعضج... ماتقعدين معانا مثل قبل...كل مانقول بنسير السكن قلتي بروح البيت...شفيج؟ 
مهرة: الله يسلمج انا خلاص قررت اني ما اطب السكن موليه... 
شهقت سلوى... 
سلوى: لييييييييش؟ 
مهرة: لانه البنات بدن يتكلمن علي هناك... 
سلوى: منو يتكلم عنج وشو يقولون؟ عطيني بس اساميهن وانا براويج شغل الله فيهن... 
مهرة: الموضوع انتهى ...انا السكن مابسير واسمحيلي يا سلوى مادريت انج تعبلتي والله والا من قبل بقولج اني مابسير السكن.... سيري انتي تغدي ويا البنات وانا بتصل بهم في البيت وبرجع... 
سلوى: لالالالا والله ماترجعين....خلاص نسير نتغدى في الكافتيريا المهم يابوج نقعد معاج حشى... من نيب طاري السكن شردتي... 
وبهالاتفاق مشيت مع سلوى للكافتيريا...وتغدينا هناك...وقعدنا لين الساعه اربع... 
بعدها اتصلت بعمتي...اللي يت وشلتني من الجامعه ورجعت البيت... 
---------------------------------- 
اليوم: السبت.. 
المكان: غرفة كنه.. 
الوقت: الخامسة عصرا.. 
--------------------------------- 
(كنه).... 
اليوم في غمرة تفتيشي للغرفة..حصلت صورة لريال..قديمه نوعا ما...تحت المخده....تاملتها لفتره بعجب..!! منو هذا..!!... 
قمت من مكاني وفتحت باب الغرفه.... 
كنه: نووووره.....يا نووووره.... 
زقرت نوره لانه غرفتها عدال غرفتي... وحسب ما اذكر.. دخلت غرفتها العصر وماطلعت للحين..والا كنت بسمعها... 
طلعت نوره من الغرفه وعلى ملامحها الظيج.. 
نوره: هاااااه...!! 
كنه: لو سمحتي اذا ماكنتي مشغوله...تعالي شوي غرفتي.. 
نورة: ان شاء الله... 
دخلت انا الغرفه ودخلت نوره من بعدي... 
كنه: قفلي الباب... 
قفلته نوره وهي متعجبه من هالسرية....يلست عدالي عالشبرية... 
نورة: خير..شفيج؟ 
كنه: منو هذا؟ 
طلعت لها الصوره وعطيتها اياها...اول ماشافتها ابتسمت... 
وبعد ماتاملتها رجعت لي الصوره.. 
نورة: ابويه الله يرحمه... 
ابتسمت انا بفرح ورجعت اطالع الصوره...هذا ابويه..!!... الله يرحمه...حضنت الصوره واطالعت فويه نوره... 
نورة: بس هذا اللي كنتي تبغينه..؟! 
كنت بقولها هي..بس..فكرت باني اسالها كم سؤال... لمجرد التاكد...في النهاية هي اختي ومابتجذب عليه وبتقولي الصدق... 
كنه: بغيت اسالج...عن بعض الامور...عن حياتي ... 
نورة: تفضلي سالي اللي تبغينه..وبجاوبج... 
ابتسمت نوره... 
ابتسامه ماطمنتني...حسيتها متكلفه... 
كنه: آآه... ابا اعرف كيف كانت علاقتي معاج؟ 
فكرت نوره شوي عقب قالت بابتسامه حنونه.... 
نوره: علاقتي بج وايد وثيقة... في النهاية نحن خوات وورا بعض.. كل شي فخواطرنا نقوله لبعض... 
استغربت... عيل ليش تعاملني بجفاء..!! 
كنه: يعني انا وانتي وايد قراب من بعض؟.. 
نورة: بالضبط.. 
كنه: واسرار كل وحده عند الثانيه؟! 
نورة: طبعا... شي طبيعي هذا بين الخوات... 
كنه:...صح...بس...بس منى قالت لي انها هي وايد وايد قريبه مني...ولازم اثق فيها..! 
اختفت ابتسامه نوره.. 
نورة: منى هذي وحده تتلزق... من سنين وهي تحاول تكون قريبه منج بس انتي ماتثقين فيها... ولا تصدقين أي شي تقوله لج تراها استغلالية ووحده لزقه... 
حسيت بالم في مكان مجهول...ليش تقول عن منى جي؟!...معقوله؟!.. ماشفت في منى أي تصرف خبيث...!! 
كنه: ليش تقولين جي هذي بنت عمنا... 
نورة: ادري بنت عمنا بس مب ظروري انها مثلنا.... نحن مانرتاحلها... 
كنه: بس انا ادرس معاها في الجامعه ..حتى هي اللي وقفت لي ووقفت لنفسها. لانها ماقدرت تدرس بدوني... 
تاففت نوره بظيج.. 
نورة: قلت لج من كثر ماهي لزقه.... كان المفروض احذرج منها بس ماحصلت الوقت.... 
تنهدت انا بحزن... للاسف ...ماكنت ادري انه منى من هالنوع مب مبين عليها... 
كنه: تقولين الصدق نوره... 
نورة: انا اختج كنه...بجذب عليج يعني..؟!.. 
كنه: لالا انا ماقلت جي بس...بس مابين عليها... 
نورة: لانها خبيثه...تعرف تمثل..واستغلت فرصه فقدانج الذاكره لصالحها... 
كنه: بس هي فعلا تعرف عني امور..يعني..اقل شي عرفت باسسوورد كمبيوتري انتي نفسج ماعرفتيها... 
نورة: عرفتها لانها طلبت منج تستخدمه مره...وانتي اضطريتي تعطينها الباسسوورد...لا اكثر ولا اقل... 
كنه: عيل ليش انا يوم فتحت عيوني يا نوره ماشفتج لا انتي ولا امي...شفتها هي وامها...هم اللي كانوا معاي... 
نزلت نوره عيونها متوتره.. 
نورة: آآه... نحن كنا دوم نقعد عندج...غيبوبتج استمرت عشر ايام... كنا مانفارقج...لكن في اليوم العاشر اضطرينا نخليج معاهم..تدرين انا على ويه عرس وعندي بروفات في دبي وجي..واضطريت اروح..ماكنت متوقعه انج بتقومين في ذاك اليوم والا ماخليتج معاهم...تاكدي من هالشي... 
سكت انا عنها....مب عارفه منو اصدق...منى...والا نوره... 
فجاه قالت لي نوره بظحكه... 
نورة: شو رايج بخليفه..!! 
عقدت انا حياتي...لين اتذكر ويه خليفه ولد خالتي... 
كنه: شفيه؟؟ 
نورة: ماحسيتي بشي يوم شفتيه؟؟ كنتي قبل تتخبلين عليه....!! 
انصعقت من كلام نوره.... 
اتخبل عليه؟ على شووووه..!!...وليش..؟! 
كنه: انا؟؟!.. انتي شو تقولين؟! 
نورة: ياعمري...ماشفتيه كيف انصدم يوم عرف انج ماتذكرينه...ماشفتيه كيف يا ركض او ماعرف انج سويتي حادث..!! 
كنه: بس هذا شي طبيعي انا بنت خالته.... 
نورة: وحبيبته... 
كنه: لاااا...انتي شو تقولين..!! 
نورة: مافيها شي ..خليفه فنان وولد خالتج... ويحبج ويعزج وايد..وانتي بعد تحبينه... بس ناسيه... 
كنه: انتي اكيد تمزحين... 
نورة: شوية وقت وبتتذكرين...خليفه بالنسبه لج..حب حياتج.... 
سكت انا مصدومه من كلام نوره.... معقوله؟ انا احب خليفه؟؟!.. عيل ليش ماحسيت بهالشي..؟!... 
اذا كنت احبه لهالدرجه بحس بشي تجاهه مهما كان غامض...بحس باي شعور...مثل ماحسيت يوم شفت يوسف...!!.. حتى اني ماشفت فعيون خليفه أي تعبير عن الحب..!!..يمكن لاني كنت مستحيه وما اطالعت فيه زين...!! 
عيل دام اني احب خليفه ولد خالتي.... يوسف شو يكون بحياتي؟!... ليش قال كلامه اللي قاله في المستشفى؟ 
ليش بين انه مقهور... ليش طلعت اللهفة في عيونه يوم جاوبت بالنفي على سؤال الدكتور اذا كان زوجي او لا...!!.. 
هزيت راسي مب قادره استوعب شي.. 
كنه: انتي متاكده نوره.؟!.. 
نورة: 100%... 
كنه: مب قادره اصدق اللي تقولينه.... 
نورة: وليش ماتصدقين؟!...شفيه خليفه؟ 
كنه: مافيه شي بس...بس ماحس تجاهه باي شعور...ولا اناحسيت انه يحبني او شي... 
نورة: مساله وقت يا كنه... بخليج انا احين تستوعبين هالامور...ادري انه ياج الصداع ... يمكن تتذكرين شي... 
خلتني نوره وراحت برا الغرفه.... 
انا مسكت راسي مب قادره اصدق اللي اسمعه...كاني طايحه بمصيبه.... لو حد قال لي انتي تحبين يوسف ما بستغرب لهالدرجه لاني من قبل حاسه تجاهه بشعور غريب...لكن خليفه..!!!... 
ماحسيت تجاهه باي شي.... 
كيف اتاكد منو اللي تقول الصدق.... 
نوره....او منى..!!... 
في النهاية نوره اختي ...اكيد تحبني وتخاف علي مابتقص عليه...اما منى...فبنت عمي بس...لا اكثر ولا اقل...!!.. 
آآآخ ياراسي... يارب ساعدني.... ساعدني خلني اتذكر شي....أي شي... 
------------------------------------ 
بعد عشرة ايام من الاحداث السابقة.. 
----------------------------------- 
اليوم: الثلاثاء... 
المكان: في اسواق ابوظبي.. 
الوقت: الثامنه مساءا 
----------------------------------- 
(ناصر).... 
كنت مع سعاد في السوق...نشتري اغراض للياهل... طول السيره ونحن نتظارب... اذا بنشتري لبس..خذت هي الوان ولادية...اقوم انا ارجعه واخذ الوان بناتية.. 
ناصر: شفيج انتي نحن بنيب بنت.... 
سعاد: شو عرّفـَـك..!! 
ناصر: لاني انا اباها بنت... 
سعاد: ياربي...مابدنا نجيب بنت ناصر... 
ناصر: بنيب...انتي اوص... 
وعقب ظرايب..قررنا ناخذ اللوون الابيض وكفايه..يناسب للجنسين... 
خذنا منز خشبي مع مستلزماته... يافرحه حسيت فيها وانا اشوفه واتخيل بنتي فيه...!!.. 
كانت سعاد تحس بتعب وقالت لي ناجل مشترى المستلزمات الباقيه لبعد الولاده..دام ان نحن خذنا الضروري حاليا... 
لكني رفضت واصريت عليها نكمل مشترى ونخلص مره وحده احسن...بعد الولاده بتكون تعبانه...وانا احس انه بنمر بظروف صعبه... 
شكلي بخبر اهلي قريب بالموضوع.... لكن الله يهديهم مايعطون الواحد فرصه... من مشكله لمصيبه ..من تخلص مصيبتهم طاحوا فمشكله ثانيه...احين الكل مرتبش بكنه وزعلان على حالتها... 
والوقت مب مناسب عشاان اخبرهم بزواجي... 
لكن سعاد في اخر الخامس الحين وداخله السادس... باقي ثلاث شهور وتولد ان شاء الله.... 
لازم في هالثلاث شهور احصل فرصه اني اقول لهم هالخبر....مهما كانت العواقب.... 
ماريد عيالي ينولدون واهلهم مب دارين فيهم...!!... 
وصلنا الشقه والبواب ورانا شال كرتون المنز وهو مبطل... 
سعاد: هلأ مين بدو يزبّط المنز؟!... انا مابئدر.. 
ناصر: افا عليج منز بنتي انا بسهر عليه الليله وبركبه... انتي بس ارتاحي لا اتعبينها... 
ظحكت سعاد ويلست عالكرسي وايدها على بطنها... 
سعاد: بشوفك عم بتحب اللي فبطني اكتر مني..!! 
ابتسمت لها ويلست عدالها...بستها على راسها ... 
ناصر: افا عليج انتي الخير والبركه... 
بعد العشا... 
ناصر: حطيلي ثياب يديده باجر في الشنطه... 
سعاد: تكرم عينك...بس ليه؟ في مناسبي؟! 
ناصر: هي..عرس نسيبنا هالخميس...ولازم نحظره... 
بلعت ريجي وانا اتذكر عرس سهيل اخو مهرة... 
حسب ماعرفت عرس الرياييل والحريم في نفس المكان واليوم... طبعا من سابع المستحيلات اني اشوف مهرة لكن ان شفتها...!!!..آآآخ ياربي... 
سعاد: مين بالزبط؟! 
ناصر: اسمه سهيل..يستوي ولد خالة راشد خطيب اختي منى... 
سعاد: اهااااااااا ايي تزكرت....! ..بدي إييلاك.. مرتو لعبد العزيز جارنا..عازمتني انا وامل عالغدا يوم الخميس..بدي روح طيب؟!.. 
ناصر: مب مشكله...برايج الا هذوا بيتهم خطوتين... 
بعد ماتعشيت.. سرت الغرفه الظيوف وين حطوا كرتون المنز... انا اركب فيه وسعاد تحاول انها تساعدني بس طلعت فاشله بهالامور...بالتالي قعدت تسليني... لين ماخلص المنز وركبته...عدلنا الفراش فيه... 
عقبها فاجئت سعاد باني شليتها هي بين ايدي...قعدت تصارخ... 
سعاد: نزلني...شو عم تعمل..!!.. 
ناصر: ابا بنتي اجرب منزها من احين... 
سعاد: هههههههههههههههه لك بدوا ينكسر حرام عليك ناصر.. 
ناصر: من ثقلج عاد ينكسر... 
حطيت سعاد في المنز وانا اظحك عليها...اما هي ماطاعت تفجني تمت متمسكه فيني عشان ارد اشلها واطلعها من المنز... 
طلعتها وانا بعدني اظحك عليها... 
ناصر: المهم بنشل المنزل بنحطه في حجرتنا... 
سعاد: خليه هووون... 
ناصر: لا..بنتي بتم تصيح نص الليل وانتي مابتسمعينها... 
سعاد: لحتى اوولد خليه هون..بعدين بدنا نجيبوا لغرفة النوم... مابدنا نجيب بنت... 
ناصر: بنت غصبن عنج.. المهم نسير الصالة انا واعد عمي نتصلبه اليوم... 
رحنا الصالة واتصلت بعمي فيي سوريا وكلمته وسلمت عليه عقب عطيته سعاد يكلمها عشان يطمن عليها... 
اما انا فتميت افكر ببعد باجر..بعرس سهيل.... هناك بشوف اهل مهرة كلهم...صغيرهم لين كبيرهم... 
اتمنى اشوفها....!!.. 


اطالعتني سلوى بطرف عينها بمكر..وابتسمت.. 
سلوى: تغارين؟! 
مهرة: هههههه اغار؟؟ مادريت انج ريلي عشان اغار عليج...!! 
وقفت سلوى معصبه من كلامي... 
سلوى: مافيها شي... انا اغار عليج عادي... 
وقفت انا اطالعها مستغربه وانا احظن كتبي.. 
مهرة: من شو تغارين بالله؟! 
سلوى: يعني...ربيعتي...واخاف تسرقج مني بنت من هالبنات... عشان جي اغار عليج... 
مشيت عنها وانا حايسه بوزي من هالمنطق ا لبايخ عند بنات هاليوم... 
مهرة: معناته انتي مب واثقه من نفسج.... 
سلوى: كيف يعني... 
مهرة: يعني لو كنتي واثقه من نفسج ومن ربعتج لي ماكنتي بتخافين من أي بنت مهما كانت من انها تسرقني منج...بعدين فيه شي احب اوضحه... 
سلوى: اللي هو... 
مهرة: انا مب ملك من ممتلكاتج يا سلوى عشان انسرق منج... 
سلوى: اوف اوف اليوم معصبين الحلوين...شفيج حبيبتي..؟! 
مهرة: مب معصبه ..بس قمت اتنرفز بصراحه من طريقتكن فيي الربعه هالايام... 
سلوى: مافهمت... 
مهرة: ماترابعن مثل الناس...!!...صداقتكن في البنات غريبه.... 
سلوى: مب عاجبتنج؟ 
مهرة: مستغربه منها لا اكثر... يعني..بصراحه سلوى...احس ان اغلب البنات يتصنعن حركاتهن... 
سلوى: عطيني مثال... 
مهرة: مثلا.... اول ماتعرفت عليكن...في اول مره اقعد فيها عالطاوله وياكن..مامرت ساعه الا وقمتن تتفدني ...حبيبتي وغناتي ..ومادري اشو..ويوم قلت بسير احتشرتن بطريقه خلتني استغرب...جني ربيعتكن من زمن وما تصبرن عن فراقي...يعني..انا مستغربه متى واحيتن تتعلقن فيني جي..!! احس اغلب التصرفات تصنع ... 
سلوى: هذا يدل على ان قلوبنا طيبه ونحب كل البنات...المهم ليش رابعتينا اذا ما تعيبج تصرفاتنا... 
لاني ماحصلت خيار ثاني اختاره؟!... 
كنت بقولها هالكلام...لكني ادركت باني قسيت عليها شوي... 
مهرة: رابعتكن لانكن فعلا طيبات رغم انه بعض التصرفات ماتعيبني...لكنكن فرفوشيات راعيات سوالف وفزعه.... لا تزعلين انا شوي اليوم مب على بعضي... 
رجعت سلوى تحط ايدها حوالي وتتلزق.. 
سلوى: افا عليج انا ازعل من الغلا...المهم يالله مسوين لج غدا معتبر اليوم... 
مهرة: مسوين؟ الا بنشتري من الكافتيريا... 
سلوى: لااااااااء....طابخين نحن في السكن... 
وقفت مكاني مصدومه... 
مهرة: شووووه..؟! 
سلوى: ماكنتي تدرين انه نحن نطبخ في السكن؟... 
مهرة: بلى ادري بس...بس ماقلتيلي انه نحن بنروح نتغدا في السكن..؟! 
سلوى: وين ممكن نرتاح فمكان غير السكن؟ 
مهرة: برتاح في أي مكان ماعدا السكن...!! 
سلوى: مهرة...انتي من بداية هالكورس وانتي مش على بعضج... ماتقعدين معانا مثل قبل...كل مانقول بنسير السكن قلتي بروح البيت...شفيج؟ 
مهرة: الله يسلمج انا خلاص قررت اني ما اطب السكن موليه... 
شهقت سلوى... 
سلوى: لييييييييش؟ 
مهرة: لانه البنات بدن يتكلمن علي هناك... 
سلوى: منو يتكلم عنج وشو يقولون؟ عطيني بس اساميهن وانا براويج شغل الله فيهن... 
مهرة: الموضوع انتهى ...انا السكن مابسير واسمحيلي يا سلوى مادريت انج تعبلتي والله والا من قبل بقولج اني مابسير السكن.... سيري انتي تغدي ويا البنات وانا بتصل بهم في البيت وبرجع... 
سلوى: لالالالا والله ماترجعين....خلاص نسير نتغدى في الكافتيريا المهم يابوج نقعد معاج حشى... من نيب طاري السكن شردتي... 
وبهالاتفاق مشيت مع سلوى للكافتيريا...وتغدينا هناك...وقعدنا لين الساعه اربع... 
بعدها اتصلت بعمتي...اللي يت وشلتني من الجامعه ورجعت البيت... 
---------------------------------- 
اليوم: السبت.. 
المكان: غرفة كنه.. 
الوقت: الخامسة عصرا.. 
--------------------------------- 
(كنه).... 
اليوم في غمرة تفتيشي للغرفة..حصلت صورة لريال..قديمه نوعا ما...تحت المخده....تاملتها لفتره بعجب..!! منو هذا..!!... 
قمت من مكاني وفتحت باب الغرفه.... 
كنه: نووووره.....يا نووووره.... 
زقرت نوره لانه غرفتها عدال غرفتي... وحسب ما اذكر.. دخلت غرفتها العصر وماطلعت للحين..والا كنت بسمعها... 
طلعت نوره من الغرفه وعلى ملامحها الظيج.. 
نوره: هاااااه...!! 
كنه: لو سمحتي اذا ماكنتي مشغوله...تعالي شوي غرفتي.. 
نورة: ان شاء الله... 
دخلت انا الغرفه ودخلت نوره من بعدي... 
كنه: قفلي الباب... 
قفلته نوره وهي متعجبه من هالسرية....يلست عدالي عالشبرية... 
نورة: خير..شفيج؟ 
كنه: منو هذا؟ 
طلعت لها الصوره وعطيتها اياها...اول ماشافتها ابتسمت... 
وبعد ماتاملتها رجعت لي الصوره.. 
نورة: ابويه الله يرحمه... 
ابتسمت انا بفرح ورجعت اطالع الصوره...هذا ابويه..!!... الله يرحمه...حضنت الصوره واطالعت فويه نوره... 
نورة: بس هذا اللي كنتي تبغينه..؟! 
كنت بقولها هي..بس..فكرت باني اسالها كم سؤال... لمجرد التاكد...في النهاية هي اختي ومابتجذب عليه وبتقولي الصدق... 
كنه: بغيت اسالج...عن بعض الامور...عن حياتي ... 
نورة: تفضلي سالي اللي تبغينه..وبجاوبج... 
ابتسمت نوره... 
ابتسامه ماطمنتني...حسيتها متكلفه... 
كنه: آآه... ابا اعرف كيف كانت علاقتي معاج؟ 
فكرت نوره شوي عقب قالت بابتسامه حنونه.... 
نوره: علاقتي بج وايد وثيقة... في النهاية نحن خوات وورا بعض.. كل شي فخواطرنا نقوله لبعض... 
استغربت... عيل ليش تعاملني بجفاء..!! 
كنه: يعني انا وانتي وايد قراب من بعض؟.. 
نورة: بالضبط.. 
كنه: واسرار كل وحده عند الثانيه؟! 
نورة: طبعا... شي طبيعي هذا بين الخوات... 
كنه:...صح...بس...بس منى قالت لي انها هي وايد وايد قريبه مني...ولازم اثق فيها..! 
اختفت ابتسامه نوره.. 
نورة: منى هذي وحده تتلزق... من سنين وهي تحاول تكون قريبه منج بس انتي ماتثقين فيها... ولا تصدقين أي شي تقوله لج تراها استغلالية ووحده لزقه... 
حسيت بالم في مكان مجهول...ليش تقول عن منى جي؟!...معقوله؟!.. ماشفت في منى أي تصرف خبيث...!! 
كنه: ليش تقولين جي هذي بنت عمنا... 
نورة: ادري بنت عمنا بس مب ظروري انها مثلنا.... نحن مانرتاحلها... 
كنه: بس انا ادرس معاها في الجامعه ..حتى هي اللي وقفت لي ووقفت لنفسها. لانها ماقدرت تدرس بدوني... 
تاففت نوره بظيج.. 
نورة: قلت لج من كثر ماهي لزقه.... كان المفروض احذرج منها بس ماحصلت الوقت.... 
تنهدت انا بحزن... للاسف ...ماكنت ادري انه منى من هالنوع مب مبين عليها... 
كنه: تقولين الصدق نوره... 
نورة: انا اختج كنه...بجذب عليج يعني..؟!.. 
كنه: لالا انا ماقلت جي بس...بس مابين عليها... 
نورة: لانها خبيثه...تعرف تمثل..واستغلت فرصه فقدانج الذاكره لصالحها... 
كنه: بس هي فعلا تعرف عني امور..يعني..اقل شي عرفت باسسوورد كمبيوتري انتي نفسج ماعرفتيها... 
نورة: عرفتها لانها طلبت منج تستخدمه مره...وانتي اضطريتي تعطينها الباسسوورد...لا اكثر ولا اقل... 
كنه: عيل ليش انا يوم فتحت عيوني يا نوره ماشفتج لا انتي ولا امي...شفتها هي وامها...هم اللي كانوا معاي... 
نزلت نوره عيونها متوتره.. 
نورة: آآه... نحن كنا دوم نقعد عندج...غيبوبتج استمرت عشر ايام... كنا مانفارقج...لكن في اليوم العاشر اضطرينا نخليج معاهم..تدرين انا على ويه عرس وعندي بروفات في دبي وجي..واضطريت اروح..ماكنت متوقعه انج بتقومين في ذاك اليوم والا ماخليتج معاهم...تاكدي من هالشي... 
سكت انا عنها....مب عارفه منو اصدق...منى...والا نوره... 
فجاه قالت لي نوره بظحكه... 
نورة: شو رايج بخليفه..!! 
عقدت انا حياتي...لين اتذكر ويه خليفه ولد خالتي... 
كنه: شفيه؟؟ 
نورة: ماحسيتي بشي يوم شفتيه؟؟ كنتي قبل تتخبلين عليه....!! 
انصعقت من كلام نوره.... 
اتخبل عليه؟ على شووووه..!!...وليش..؟! 
كنه: انا؟؟!.. انتي شو تقولين؟! 
نورة: ياعمري...ماشفتيه كيف انصدم يوم عرف انج ماتذكرينه...ماشفتيه كيف يا ركض او ماعرف انج سويتي حادث..!! 
كنه: بس هذا شي طبيعي انا بنت خالته.... 
نورة: وحبيبته... 
كنه: لاااا...انتي شو تقولين..!! 
نورة: مافيها شي ..خليفه فنان وولد خالتج... ويحبج ويعزج وايد..وانتي بعد تحبينه... بس ناسيه... 
كنه: انتي اكيد تمزحين... 
نورة: شوية وقت وبتتذكرين...خليفه بالنسبه لج..حب حياتج.... 
سكت انا مصدومه من كلام نوره.... معقوله؟ انا احب خليفه؟؟!.. عيل ليش ماحسيت بهالشي..؟!... 
اذا كنت احبه لهالدرجه بحس بشي تجاهه مهما كان غامض...بحس باي شعور...مثل ماحسيت يوم شفت يوسف...!!.. حتى اني ماشفت فعيون خليفه أي تعبير عن الحب..!!..يمكن لاني كنت مستحيه وما اطالعت فيه زين...!! 
عيل دام اني احب خليفه ولد خالتي.... يوسف شو يكون بحياتي؟!... ليش قال كلامه اللي قاله في المستشفى؟ 
ليش بين انه مقهور... ليش طلعت اللهفة في عيونه يوم جاوبت بالنفي على سؤال الدكتور اذا كان زوجي او لا...!!.. 
هزيت راسي مب قادره استوعب شي.. 
كنه: انتي متاكده نوره.؟!.. 
نورة: 100%... 
كنه: مب قادره اصدق اللي تقولينه.... 
نورة: وليش ماتصدقين؟!...شفيه خليفه؟ 
كنه: مافيه شي بس...بس ماحس تجاهه باي شعور...ولا اناحسيت انه يحبني او شي... 
نورة: مساله وقت يا كنه... بخليج انا احين تستوعبين هالامور...ادري انه ياج الصداع ... يمكن تتذكرين شي... 
خلتني نوره وراحت برا الغرفه.... 
انا مسكت راسي مب قادره اصدق اللي اسمعه...كاني طايحه بمصيبه.... لو حد قال لي انتي تحبين يوسف ما بستغرب لهالدرجه لاني من قبل حاسه تجاهه بشعور غريب...لكن خليفه..!!!... 
ماحسيت تجاهه باي شي.... 
كيف اتاكد منو اللي تقول الصدق.... 
نوره....او منى..!!... 
في النهاية نوره اختي ...اكيد تحبني وتخاف علي مابتقص عليه...اما منى...فبنت عمي بس...لا اكثر ولا اقل...!!.. 
آآآخ ياراسي... يارب ساعدني.... ساعدني خلني اتذكر شي....أي شي... 
------------------------------------ 
بعد عشرة ايام من الاحداث السابقة.. 
----------------------------------- 
اليوم: الثلاثاء... 
المكان: في اسواق ابوظبي.. 
الوقت: الثامنه مساءا 
----------------------------------- 
(ناصر).... 
كنت مع سعاد في السوق...نشتري اغراض للياهل... طول السيره ونحن نتظارب... اذا بنشتري لبس..خذت هي الوان ولادية...اقوم انا ارجعه واخذ الوان بناتية.. 
ناصر: شفيج انتي نحن بنيب بنت.... 
سعاد: شو عرّفـَـك..!! 
ناصر: لاني انا اباها بنت... 
سعاد: ياربي...مابدنا نجيب بنت ناصر... 
ناصر: بنيب...انتي اوص... 
وعقب ظرايب..قررنا ناخذ اللوون الابيض وكفايه..يناسب للجنسين... 
خذنا منز خشبي مع مستلزماته... يافرحه حسيت فيها وانا اشوفه واتخيل بنتي فيه...!!.. 
كانت سعاد تحس بتعب وقالت لي ناجل مشترى المستلزمات الباقيه لبعد الولاده..دام ان نحن خذنا الضروري حاليا... 
لكني رفضت واصريت عليها نكمل مشترى ونخلص مره وحده احسن...بعد الولاده بتكون تعبانه...وانا احس انه بنمر بظروف صعبه... 
شكلي بخبر اهلي قريب بالموضوع.... لكن الله يهديهم مايعطون الواحد فرصه... من مشكله لمصيبه ..من تخلص مصيبتهم طاحوا فمشكله ثانيه...احين الكل مرتبش بكنه وزعلان على حالتها... 
والوقت مب مناسب عشاان اخبرهم بزواجي... 
لكن سعاد في اخر الخامس الحين وداخله السادس... باقي ثلاث شهور وتولد ان شاء الله.... 
لازم في هالثلاث شهور احصل فرصه اني اقول لهم هالخبر....مهما كانت العواقب.... 
ماريد عيالي ينولدون واهلهم مب دارين فيهم...!!... 
وصلنا الشقه والبواب ورانا شال كرتون المنز وهو مبطل... 
سعاد: هلأ مين بدو يزبّط المنز؟!... انا مابئدر.. 
ناصر: افا عليج منز بنتي انا بسهر عليه الليله وبركبه... انتي بس ارتاحي لا اتعبينها... 
ظحكت سعاد ويلست عالكرسي وايدها على بطنها... 
سعاد: بشوفك عم بتحب اللي فبطني اكتر مني..!! 
ابتسمت لها ويلست عدالها...بستها على راسها ... 
ناصر: افا عليج انتي الخير والبركه... 
بعد العشا... 
ناصر: حطيلي ثياب يديده باجر في الشنطه... 
سعاد: تكرم عينك...بس ليه؟ في مناسبي؟! 
ناصر: هي..عرس نسيبنا هالخميس...ولازم نحظره... 
بلعت ريجي وانا اتذكر عرس سهيل اخو مهرة... 
حسب ماعرفت عرس الرياييل والحريم في نفس المكان واليوم... طبعا من سابع المستحيلات اني اشوف مهرة لكن ان شفتها...!!!..آآآخ ياربي... 
سعاد: مين بالزبط؟! 
ناصر: اسمه سهيل..يستوي ولد خالة راشد خطيب اختي منى... 
سعاد: اهااااااااا ايي تزكرت....! ..بدي إييلاك.. مرتو لعبد العزيز جارنا..عازمتني انا وامل عالغدا يوم الخميس..بدي روح طيب؟!.. 
ناصر: مب مشكله...برايج الا هذوا بيتهم خطوتين... 
بعد ماتعشيت.. سرت الغرفه الظيوف وين حطوا كرتون المنز... انا اركب فيه وسعاد تحاول انها تساعدني بس طلعت فاشله بهالامور...بالتالي قعدت تسليني... لين ماخلص المنز وركبته...عدلنا الفراش فيه... 
عقبها فاجئت سعاد باني شليتها هي بين ايدي...قعدت تصارخ... 
سعاد: نزلني...شو عم تعمل..!!.. 
ناصر: ابا بنتي اجرب منزها من احين... 
سعاد: هههههههههههههههه لك بدوا ينكسر حرام عليك ناصر.. 
ناصر: من ثقلج عاد ينكسر... 
حطيت سعاد في المنز وانا اظحك عليها...اما هي ماطاعت تفجني تمت متمسكه فيني عشان ارد اشلها واطلعها من المنز... 
طلعتها وانا بعدني اظحك عليها... 
ناصر: المهم بنشل المنزل بنحطه في حجرتنا... 
سعاد: خليه هووون... 
ناصر: لا..بنتي بتم تصيح نص الليل وانتي مابتسمعينها... 
سعاد: لحتى اوولد خليه هون..بعدين بدنا نجيبوا لغرفة النوم... مابدنا نجيب بنت... 
ناصر: بنت غصبن عنج.. المهم نسير الصالة انا واعد عمي نتصلبه اليوم... 
رحنا الصالة واتصلت بعمي فيي سوريا وكلمته وسلمت عليه عقب عطيته سعاد يكلمها عشان يطمن عليها... 
اما انا فتميت افكر ببعد باجر..بعرس سهيل.... هناك بشوف اهل مهرة كلهم...صغيرهم لين كبيرهم... 
اتمنى اشوفها....!!.. 


اخاف انسى شكلها مع اني اعرف ان هالشي مستحيل ... 
بس ابا اشوفها...!!
بعد يومين.. 
-------------------------------- 
اليوم: الخميس... 
المكان: صالة الافراح.. 
الوقت: التاسعه مساءا... 
----------------------------------- 
(مهرة).... 

طلعت من الحمام بعد ماتاكدت من مكياجي والتسريحه... احس بتوتر فظيع.... احس كل الانظار مسلطه علي... 
خت المعرس...شي طبيعي...!!... كم حرمه سالتني اليوم اذا معرسه او لا....كله اجاوبهن بالنفي... 
قالت لي عفرا يوم يسالنج معناته حاطات العين عليج....حطيت ايدي على قلبي...ماريد أي وحده منهن تي وتخطبني..ماريد... 
من بعدها قررت اني ما اسلم عالحريم ابدا... خلهن يولن...قوم خالووه وعموه وعفرا وفاطمه بنت خالتي بيتكفلن بهم... انا مافيني... 
مشيت صوب عفرا وانا ارسم ابتسامه على ويهي... 
مهرة: عفرا...متى بيطلعون شيخه..؟!.. 
عفرا: بعده شوي الوقت.... 
مهرة: انتوا بتعشونهم قبل ماتطلع والا العكس؟ 
عفرا: لا بنعشيهم قبل...عقب بنطلعها... ترا العرب يوم يشوفون العروس خلاص يسيرون ويحلفون عن العشا..ونحن مانبا حد يسير مب متعشي...اول يتعشون عقب بيشوفون العروس..ومحد بيروح من دون مايشوف العروس... 
مهرة: اهااااااا منطق والله.... المهم انا بسير عند شيخه انزين... 
عفرا: مهرة...عيب جذي الحريم يتخبرن عنج وانتي اتخششين عنهن... 
مهرة: لاني اشوفهن يتخبرن...بسير عند شويخ..ماباهن يشوفني واين يخطبني.. 
عفرا: انتي شو من البنات؟!!... 
مهرة: وحده عاقله... 
عفرا: مبين... 
مهرة: كلكن خبايل لانكن عرستن... محد عاقل غيري انا وعموووه...برايج.. 
بابتسامه استئذنت من عفرا ورحت عند شيخه في الغرفه....كانت عندها المصوره...صحيح عفرا تتحسبني امزح فكلامي...لكني كنت اعنيه 100%.... 
اما بخصوص شيخه...فكانت اتنافض من الزياغ... مع انها كانت قمة في الجمال...بشعرها المفتوح ومكياجها الهندي الرهيب... 
مهرة: شيخه ..ريلاااااااااكس... اخويه مب سفاح لهالدرجه...بس شويه... ههههههههه 
لكن شيخه ما تجاوبت مع المزحه ...هزت راسها بخوف.. 
شيخه: ياويلي يامهرة ياويلي...!.. 
مهرة: لاتقولين ياويلي... 
شيخه: ميته من الزياغ.... وهذي شو تصور بعد الصور كلهن لوعه جبد بيطلعن...!! 
مهرة: والله...عيل لحظه بعدل عليهن... 
تقربت من شيخه وانا اسحب ذيل فستاني وراي...وقفت عدالها وابتسمت للمصوره... 
مهرة: يالله تشيييز.... 
دزتني شيخه بقهر دزة خفيفه.... 
شيخه: متفيجه... 
مهرة: ههههه اسولف وياج شفيج...يالله ماصورت وياج ابتسمي ان طلعت صورتنا خايسه بسببج بطر النص اللي فيه صورتج وبخلي صورتي... 
شيخه: هههههههه يا****ه انا مب في بال ظحك احين... 
مهرة: بالعكس انتي اللي محتاجتنه احين الضحك... هذا يوم عرسج ويا هالويه...مب يوم دفنج..لا سمح الله يعني بعد عمر طويل ان شاء الله... 
شيخه: حتى لو مهرة ...ياربي....وايد حريم برا؟! 
قلت لها بغياظ... 
مهرة: كثر النمل... 
برطمت شيخه.. 
شيخه: بصيح...!!... 
مهرة: ياويلج...ماباهم يقولون عن حرمه اخويه شينه... 
شيخه: اظني تحاتين اخوج ماتحاتيني انا... 
مهرة: هي تصدقين..!!.. 
سكتت شيخه مقهورة.. 
مهرة: ههههههههههههههههه فديت هالويه ياربي لا والله اني احاتيج انتي والا هو ماحفلته ال****..تلقينه مسخسخ برا يسولف ويظحك وايوول ويعبر عن فرحته...الا انتي هني قاعده تتنافظين... 
شيخه: شو تبيني يعني ارقص.؟ 
مهرة: لا مايستوي ترقصين احين يمكن بعدين...لكن نعشي... 
شيخه: اووف..خبالج زايد اليوم اشوفج... 
مهرة: ههههههههههه انخطبت اليوم وايد عشان جي...ههههههههه... 
شيخه: قولي والله...؟! 
اخيرا ظحكت شيخه بحماس للفكره.... 
مهرة: وايد حريم ياختي قعدن يتخبرن عني عشان جي يييتج...وبقعد عندج لين ماتطلعين.. 
شيخه: لالالا روحي ماباج روحي خلي الحريم يشوفنج... 
مهرة: عنلاااااااتج..هذا وانا اللي حارمه عمري من العشا عشان اقعد معاج...!!! تروغيني..!! 
شيخه: هي اروغج بشبع من شيفتج عقب في البيت احين سيري... 
مهرة: مابا...خلينا نصور ويالله اوووص... 
قعدنا انا وشيخه نصور صور تذكاريه... غصبتها انها تظحك فيهم..لين طلعت فعلا ظحكتها طبيعية وارتاحت شوي... 
وبعدها خليتها مع المصوره وقعدت انا اتفرج ... خلصت المصوره شغلها خذت اغراضها وطلعت برا استعدادا لتصوير الزفه.... 
مهرة: تعالي منو بيزفج؟... 
برطمت شيخه .. 
شيخه: امبوني طلبت راشد طلبه انه يزفني... 
مهرة: ماطاع؟ 
شيخه: اون يستحي حريم بيتمن يطالعنه...!!... 
مهرة: ههههههههه يعني؟ 
شيخه: امايه بتمشيني...ياويلي والله اني زاااااايغه لا اتخرطف والا شي... امبوني مطمنه ان راشد بيمسكني ان طحت ووجوده بيغطي شوي عالفشله...بس امايه وين تروووم ان تخرطفت بتندبغ وياي..؟!! 

مت انا من الظحك على خيال شيخه وقعدت اتخيلها هي وخالوه والمصخره اللي بتصير ان صدق تخرطفن وطاحن... 
شيخه: عشوو تظحكين يالخسفه...!! 
مهرة: هههههههههههههههههه اتخيلج انتي طايحه وعدالج خالووه...هههههههههه.. 
شيخه: يا****ه هذا بدال ما اطمنيني تخوفيني زياده..!!... 
مهرة: انتي مخاوفج اظحك صراحه.... شو بيعقج يعني؟! 
شيخه: روحي روحي بس... يبالي سبب بعد عشان اطيح انا ريولي مب رايمه تشلني...!!.. 
مهرة: استهدي بالله لا اعطيج طراق يصحصحج شوي... 
ظحكت شيخه وهي اطالعني.. 
شيخه: انتي شو صايرلج اليوم؟! 
مهرة: متخبله ياختي...مادري شفييني... 
لكن انا ادري.. اليوم ولاول مره شفت مبارك لابس سفره وعقال.... يالله كيف كان يخبل..!!... يالله يالله مسكت نفسي من اني اتنهد باعجاب وانا اطالعه.... كانت عفرا معاي..وكنا انا وهي نوايج من الدريشه.. 
الله يسامحك يا مبارك كيف حطمت حبي البريء لك بكلمه اخت...!!... 

يا وقت زفه شيخه...خليتهم انا يستعدون وطلعت اوقف مع عفرا برا عشان نتفرج عالزفه حالنا حال المعازيم... 
وبفرح غامر..وبرعشه فقلوبنا...طلعت شيخه...زفه ولا اروع في نظرنا نحن طبعا... 
كانت "ظاهريا" هادية....واثقة...ومشت بكل رزانه...لين ماوصلت للكوشه.... 
ويوم استقرت على كرسيها .. رجعت انا انضم لها... 
مهرة: الحمد لله عدت على خير وماطحتي... 
شيخه: ههههههههههه سباله... ايه سكتي لا تظحكيني بيشوفني العيايز بيقولن يافرحتها يوم عرست..!! 
مهرة: ههههههههههه انتي وايد تحاتين رمسة العرب... 
شيخه: ياختي رمسة العرب تهد بيوت منو اكون انا عشان ماخاف... 
مهرة: انتي عنز بصراحه... اليوم عرسج وانتي تحاتين فلان وعلان وقاعده تتحرطمين شرا العيايز..ياخي استانسي شفيج... 
ابتسمت شيخه عشان ترضيني.... حريم وايد منعن الكلام بيني وبينها..كانن يسلمن ويسلمن ويسلمن ولا وقفن...طروووووق...!!... 
بعد ساعه...قالوا لنا ان المعرس بيدخل...ظحكت انا مستانسه....اخيرا اخويه بيدش.... 
ربعت اييب عباتي...لبستها وتغشيت... لاني اعرف راشد بيدخل معاهم اكيد... 
وفعلا على غنا المطربه والدق دخل سهيل مع ابوي وخالي وريل خالتي خليفه...وطبعا راشد....وهو كاشخ جنه هو المعرس... 
وقفت انا بعيد لين مايستقر اخويه بمكانه...شفت الرياييل يسلمون...يوقفون للتصوير...يسلمون مره ثانيه وينسحبون... 
اما اللي يطالع سهيل...فبيشوف الفرحه الغامره تطفح من ويهه.... تاثرت..... يالله كيف من زمان ماشفت اخويه يظحك مستانس جي... تحولت ابتسامة الفرح لابتسامه حزن....ليت امي تشوفه..!!.. 
عقب رديت هزيت راسي وانا ارفض اني اكرر نفس المناحه اللي سويتها في عرس حمد اخويه... 
كنت يومها فعلا اتمنى من امي تكون موجوده عشان تشوفه وتبارك له... 
ابتسمت يوم طرت على بالي فكره.... 
الفال لك ياسيف... الدور عليك احين ..!! 
بس خله ينجح اول.... 
------------------------------- 
اليوم: الجمعه... 
المكان: غرفة بالفندق... 
الوقت: العاشره والنصف صباحا... 
------------------------------- 
(سهيل).... 

تجلبت في رقدتي عالشبرية المريحه... مديت ايدي عدالي..وانا مازال مسيطر علي النعاس... طاحت ايدي على شي غريب... كنت ناسي اني مب راقد اروحي...بطلت عيني والتفت بكسل... شفته راس شيخه..سحبت ايدي بسرعه عن اقومها... 
تميت اطالع ملامح ويهها المسترخية بالنوم...ابتسمت...اخاف احسد نفسي عالفرحه اللي احس فييها... 
حبيبة قلبي ...صارت زوجتي..!!.. وهذيه نايمه عدالي..!!...تقربت منها...بستها بين عيونها...بوسه طويله..بس قطعتها يوم لاحظت شيخه تتحرك منزعجه... ابتعدت عنها وقمت...اطالعت الساعه... 
بعده فيه وقت.. طيارتنا الساعه اربع العصر... بيواحيلنا نسير بيت خالووه وبيتنا...ونروح دبي بعدين للمطار..!!.. 
دخلت الحمام وتسبحت .. طلعت من الحمام وانا انشف شعري... رفعت عيني لشيخه... وابتسمت مره ثانيه... حصلتها شبه راقده..لكنها مسكت مخدتي اللي انا كنت راقد عليها ولاويه عليها...يعني ودرت المخده اللي هي امبونها عليها وخذت مخدتي انا.... 
حست بي شويخ اني طلعت من الحمام بس مازالت مغمضه عينها... عرفت بالغريزه انها واعيه... 
فريت الفوطة عالكرسي وقلت باعتراض...!! 
سهيل: لا والله...!! 
ابتسمت شيخه وهي بعدها مغمظه عينها... 
سهيل: يوم انا راقد ماقربتي صوبي راقده على طرف الشبريه..ويوم نشيت عفدتي على مخدتي...!!! 
هالمره ظحكت شيخه ولفت ويهها الصوب الثاني عني.... 
تخبلت...!!... بغيت اسير وافعص ويهها من غلاها... تقربت صوبها ويلست عالارض عدال الشبريه... 
سهيل: مابتقومين؟!... 
شيخه: ..فيني رقاد... 
سهيل: فيج كسل.. 
شيخه: نفس الشي... 
سهيل: قومي تسبحي وبتصحصحين....لين مااتعدلين يبالج ساعه شويخ... 
تلحفت شيخه باللحاف وعدلت رقدتها.. 
شيخه: ماريد اقوم..ابا ارقد... 
سهيل: عقب رقدي الوقت اللي تبينه احين قوومي.. 
مسكت الروب مالها وعطيتها اياه عشان تلبسه وتقوم بس هي لبستني...قمت سحبتها من ايدها... 
شيخه: اوووه خلني ارقد سهيل.. 
سهيل: مالي خص ليش انا واعي وانتي راقده... 
شيخه: ارقد انزين... 
سهيل: خلاص طار الرقاد عني... 
نشت شيخه متاففه.... 
سهيل: هههههههههه ويا هالكشه...!!.. 
شيخه: ماعليه يالمعرس...! 
لبست شيخه الروب مالها ودخلت الحمام تتسبح... اما انا فقعدت البس كندورتي واتسفر عدل... 
اطالعت ويهي في المنظرة.... حتى احسه تغير..!!!...يمكن لاني حسيت بالسعادة الصدقية اللي ماحسيتها من زمن طويل..!!... 
ابتعدت عن المنظرة وقعدت الم ثيابي واحطهن في الشنطه اتسلى لين ماتطلع شيخه وتخلص تجهيزها... 
وبعد نص ساعه كنا على وشك انه نطلع من الغرفه مسكت شيخه من ايدها ووقفت هي اطالعني باستغراب... 
شيخه: شفيك سهيل؟! 
ابتسمت لها بحنان... 
سهيل: نسيت اقولج شي... 
شيخه: شوو..؟! 
سهيل:... احــــبّــــج...!... 
بطلت شيخه عيونها مصدومه وهي اطالعني.... 
سهيل: احبج وايد يا شويخ ومن زمان....وما ارتاح قلبي الا يوم خذتج.... 
رقت ملامح شيخه وابتسمت..والابتسامه تحولت لضحكه... وماكفاها... رفعت يديها ولوت عليه بالقوو... 
ظحكت انا من ردة فعلها ومسكتها بين ايدي.... 
شيخه: انا بعد احبك سهيل.... احبك وايد والله....ياربي ماصدق انك قلتها لي....!! 
شيخه كانت شوي وتصيح من الوناسه.... وانا تميت مغمض عيني ومبتسم مب مصدق ان الدنيا تظحك بويهي...!! 

اول شي سرنا بيت خالووه...يلسنا عندهم هناك ساعه..وعقب صلاة الجمعه... روحنا كلنا بيتنا... حتى قوم خالوه وعمي وراشد وقوم خالي..كلهم كانوا معزومين فبيتنا عالغدا... 
هناك كانت الفرحه منتشره في الجو..خصوصا مهرة اللي مستانسه بانه شيخه خلاص صارت عندها في البيت.... 
ارتحنا بعد الغدا شوي في غرفتنا...شيخه عيبتها الغرفه وايد واستانست عليها... لكن ماطولنا... شلينا الشنط...وسلمنا عالكل... وركبنا مع راشد وتوجهنا لدبي... 
في المطار .... 
راشد: ماوصيك يا سهيل...شيخه تراها غاليه علينا.... 
سهيل: افا عليك شيخه فعيوني وانته تعرف هالشي عدل.. 
راشد: ماتبوني اسافر وياكم..؟!.. عادي بخذ اجازه من زمان ماسافرت.. 
شيخه: حياك الله... 
سهيل: وين تبا ياخي رزه...في كل شي بترز ويهك..!! 
راشد: ههههههههههههههههه طلعت على حقيقتك... 
سهيل: هي بصراحه انا فهالشهر ماعرفكم... خلوني اخذ راحتي من متى حارميني... 
راشد: تراك ملجت قبل العرس باسبوعين هب باسبوع بعد مثل ما نحن متفقين... 
سهيل: مالت على ذيج الملجه...تيلفون ممنوع..شوووفه ماشفتها غير ثلاث مرات ...ليييش؟ العروس مشغوله تجهز لعرسها ماخلت بقعه ماسارتها... 
شيخه: حرام عليك زين اني خلصت عالوقت بعد... 
راشد: احمد ربك انك شفتها ..زين؟؟!..... 
سهيل: هههههههه الحمد لله والشكر ماقلنا شي... 
راشد: يعني ماتباني اسير وياكم... 
سهيل: لا ماباك... 
راشد: انزين عيل هاتولي هدايا... 
شيخه: ههههههههههههه فالك طيب....بترس لك شنطه... 
راشد: هي جهزوني انا بعد للعرس هههههاي... 
سهيل: هي والله وراك عرس اقعد اكرف هني... 
راشد: والله مب عارف راسي من ساسي... احس مابعرف اسوي شي وانته محد... 
سهيل: ماعليه انا معاك بالروح لو تفرقنا المسافات...هههههههههه 
شيخه: ياويلي ياويلي عالحب ايييييه يابويه شو هذا خلولنا شوي... 
سهيل: انتي حسابج بعدين... 


راشد: استوت قوية ويه...!!! 
شيخه: لا والله اني اسوولف حرام عليك الا انا عاد... 
سهيل: اييه..الا شيخه عاد اسكت لا تقولها شي... 
اطالعنا راشد انا وشيخه بملامح تضحك...!! 
راشد: تلوعون بالجبد...!! 
نقعت انا من الظحك.... 
سهيل: ماعليييييييه بنشووووفك انته وحرمتك... 
شيخه: هي صح راشد... شحالها بنت عمهم اللي مسويه حادث؟! 
راشد: طلعت من المستشفى... 
شيخه: والله..ياحيها.. 
راشد: بس قالولي فاقده الذاكره مسكينه... 
شيخه: شوووووه؟!!..حلييييييييلها يعني ماتذكر؟ 
راشد: لا ماتذكر شي حليلها.... 
شيخه: مسكينه... 

وبعد شوية سوالف مع راشد... خلصنا شغلنا بالمطار...سلمنا عليه ووصيناه عالاهل...وركبنا الطياره وسافرنا.. 
وانا متفائل حدي عالشهر هذا اللي بقضيه مع شويخ.... 
-----------------------------------------

اليوم: الجمعة.. 
المكان: بيت سلطان.. 
الوقت: الثالثة ظهرا... 
----------------------------------------- 
(يوسف).... 

دخلت المغسل اغسل ايدي ... ياشين الغدا يوم اتغدى اروحك..!!... 
طلعت من المغسل ..نشفت ايدي...وقعدت فيي الصالة اجلب القنوات... دقايق واسمع سيارات يدخلن البيت... 
اكيد هم هذيلا يوا من عند قوم يدووه.... 
كلهم ساروا الا انا... 
السبب اني ما اتحمل اشوف كنه وهي ماتذكر منو انا ...وشو انا بالنسبه لها...! وشو هي بالنسبه لي... 
ماتذكر أي شي.... 
وفوق هذا... المرتين اللي طافن يوم سرت لهم خلال الاسبوعين اللي مرن..كانت تعاملني بتحفظ غريب.. 
ماتخطى كلامنا السلام العادي....ولا حتى حطت عينها بعيني يوم اطالعها.... 
اول مره يوم سرت وشليت منى معاي كانت اطالعني بشكل عادي....بس من عقبها انجلبت... 
وهالشي كثير علي اني اتحمله...ماقدر...! 
دخل ابويه وامي ومنى ومحمد اللي شكله خلى حرمته وعياله فبيت يدوه اليوم.... 
سلموا ورديت السلام عليهم...ابويه سيده سار يرقد شوي..ومحمد بعد لحقه وراح غرفته ..منى يت وقعدت عدالي عالكرسي وسكتت.... امي وقفت اطالعني بعطف.. 
ام محمد: تغديت فديتك.؟! 
يوسف: هي توها البشكاره شالة الغدا...وين ناصر؟ 
ام محمد: قال بيقعد ويا مايد شوي.... ليش ماسرت غناتي؟ يدتك تتشره عليك اليوم... 
يوسف: كنت تعبان وابا ارقد تدرين امس سهرنا في عرس سهيل .... 
ام محمد: ماشاء الله عرسهم كان غاوي... 
التفت لامي وتذكرت انها راحت هي بعد العرس.. 
يوسف: هي صح انتي ثرج رحتي بعد عرسهم... 
ام محمد: اكيييد اني بسير.. ابوك قال لازم تروحين هذيلا نسابتنا...وفوق هذا ابو سهيل ربيع ابوك من سنين...وامه بعد الله يرحمها خويتنا...وفوق هذا كله العروس خت راشد ريل منى..لازم نقوم بالواجب... 
منى: صح امايه ماقلتيلي شو شيخه طالعه فنانه...؟! 
ام محمد: مابوصف لج العروس جدام اخوج حرام... 
منى: هههههه انزين شو عرسهم ربشه؟ 
ام محمد: والله يايبين مطربه... 
منى: يعني فيه دق وهالسوالف... 
ام محمد: هي هي لازم... بس عاد صوتهن وايد عالي طرّن رووسنا... 
يوسف: ههههه ولا وحده طلعت زيارينها..؟! 
ام محمد: ههههههههه لا ربك ستر.. 
منى: اماايه..عندهم بنات؟!.. 
بغا يزل لساني انا واقول هي... عقب سكت...بيسالني شو عرفني؟ شو اقولهن؟ وحده من بناتهم اغمى عليها جدامنا؟!.. 
ام محمد: هممم..انتي تدرين راشد ماعنده غير اختين ...شيخه وفاطمه...وكلهن عرسن... اما سهيل.. عنده اخت وحده... 
انا تم قلبي يدق بالقو...مادري ليش زايغ....يمكن لاني افكر بردة فعل ناصر على هالكلام... طلع سهيل ماعنده غير اخت وحده..!!..وهالاخت احتمال تكون مهرة... 
ثواني واتاكد.... 
منى: صغيره عوده؟ 
ام محمد: كبرج في السن اظني والاانها اصغر بسنه..هي في الجامعه بعد تخبرت عنهاانا... 
منى: هيييييي قالت لي شيخه عنها...مهرة.... قالت لي تدرس في الجامعه... 

ابتسمت... رحت وطي ياناصر...!!.. 

منى: شو امايه فنانه؟ 
ام محمد: تستحي وايد...لكنها سبحان الله ماخلت عن امها شي... 
منى: حلوه والا؟ 
ام محمد: اذيتيني تراج الا حلوه والا شينه..قلنالج مابوصف البنات جدام اخوج حرام...انا بقوم اطيح شويه قبل الصلاة... 
راحت امي ودخلت غرفتها... وانا التفت لمنى... كنت ابغي اقولها ان مهرة فعلا حلوه وناعمه... لكن طبعا مافي مجال... 
بالتالي سكت عن الموضوع وانا اتامل في ويه منى... اشوف كنه فملامحها.. 
يوسف: شحالها؟!.. 
التفتت لي منى اطالعني بعتاب... 
منى: ليش مارحت...؟! 
يوسف: دامها ماتذكرني مابراويها رقعة ويهي...!.. 
منى: بالعكس المفروض تسير وايد عشان اتم تشوفك وتتذكرك...هي من الاساس مهتمة وايد فيك..تحس بالفضول اتجاهك... هي بروحها حاسه انك شي مهم بالنسبه لها... 
حست بوزي انا مب مصدق... 
يوسف: كانت....لكن الحين لا... شفتيها اروحج كيف تتحاشاني يوم اسير.... 
سكتت منى وتنهدت.... 
منى: تبى الصدق... انا بعد احسها متغيره... 
التفت لها... تذكرت ان هالوضع صعب على منى بعد....مب بس علي انا...!! 
يوسف: حتى عليج متغيره؟! 
منى: هي... يعني يوم سرنالها ذاك اليوم..عادي كلمتني وحسيتها طبيعية معاي ومرتاحه لي...بس من عقبها...وهي موول غريبه معاي..منغلقه على نفسها... ماتصارحني باللي في خاطرها... وكل ماقولها نسير الحجره ترفض وتغصبني اقعد مع البقية في الصالة وكل حد يسمع رمستنا ماروم اقولها شي خاص...!.. 

يوسف: تدرين...!! 
منى: شو.. 
يوسف: هذي محشاي راسها علينا...!!.. 
منى: شو قصدك؟... حد قايللها رمسه عنا؟! عشان جي ماخذه هالموقف.؟ 
يوسف: عندج تفسير ثاني؟!...مهما كانت يامنى فاقده الذاكره وماتذكر... لكن قلبها مازال موجود...القلب يحس عنبوو... 
منى: معاك حق...بس ماظني حد عنده قلب يشوش ذكريات كنه مثل ما انته شاك... ماظني حد يتجرأ.... 
يوسف: انا مب متطمن شراتج... 
رن تيلفوني في هاللحظة... طلعته من مخباي وشفت اسم "خالد" ظاهر عالشاشه.. 
يوسف: آآلوووه... 
خالد: مرحبااا.. هلا والله حبيبتي شحالج؟ 
ظحكت بصوت عالي ومنى اطالعني بفضول... 
يوسف: فديت هالصوت انا وراعيه هلا والله بحبيبي..انا بخير انته شحالك غناتي..؟ 
سمعت منى تقول وهي عافسه ويهها.. 
منى: آآآع.... 
اشرت لها عشان تسكت ولصقت راسي براسها عشان تسمع خبال خالد وتخوز عنها الكدر والظيجه اللي سببته لنا حالة كنه...سمعنا صوت خالد... 
خالد: اشتقت لج موووووووووت.... 
يوسف: حتى انا والله هههههههه... 
خالد: سمعي حبيبتي... انا واقف جدام بيتكم بسيارتي... اهلج في البيت؟ 
يوسف: هاااه!!...هممم توهم داخلين يرقدووون... 
خالد: حلوووو...عيل الجو خالي لنا.... طلعي من الباب الوراني وركبي السياره .. يلسي عندي شوي خليني اجحل عيني بشوفتج ياقمر... 
شهقت انا وانا اتابع التمثيل... منى حاطه ايدها على ثمهاعشان تمنع الظحك... 
يوسف: لالالالالا اخاف يزخووووني... 
خالد: محد بيزخج احين الناس ظهر.. الطير مايطير...منو بيشوفنا... 
يوسف: انزين بس وين بتوديني... 
خالد: بحبسج في قفصي الصدري ولا بطلعج... 
يوسف: اللــــــــه احلى مكان .... 
خالد: مب احلى عنج ياعمري...هاااه شو قلتي بتطلعين؟... 
يوسف: اوكي احيين بيييك... 
خالد: عطيني بوسه... 
يوسف: هههههههههههه بعدين بعدين... 
خالد: هههههههههههاي الله يغربل شيطانك...يالله بسرعه اطلع اترياك في السياره... 
يوسف: ههههههههههه خلاص باييك احين...باي.. 
خالد: باي.. 
سكرت عن خالد وانا ميت من الظحك على سوالفه اللي ماتخلص.... 
من يتصل لازم يظحكني... التفت لمنى اللي ميته من الظحك بعد... 
يوسف: سمعتيييه...!! مينون هذا مب صاحي... 
منى: شو هذا انتوا جي تسولفون دوم؟ 
يوسف: لا هو كل يوم يطلع لي بمنكر يديد... يالله برايج... 
منى: هههههه باي... 
طلعت من البيت وركبت سياره خالد...ورحنا نرفه عن عمارنا شوي... باجر دوامات...يا لوعه الجبد..! 
---------------------------------- 
بعد شهرين من الاحداث السابقه... 
--------------------------------- 
اليوم: الثلاثاء... 
المكان: الحرم الجامعي.. 
الوقت: العاشرة صباحا.. 
--------------------------------- 
(مهرة)..... 

طلعت من محاظرتي وانا احس بزعل خفيف....الامتحان اليوم كان صعب... هذا سعي ثاني وجذي..كيف عيل النهائي...!! 
الله يستر... 
المشكله انه ماقاام عندي وقت اروح للدكاتره عشان يشرحون لي زين في المكاتب... 
لانه دوامي متواصل... ومن اخلص ارجع البيت ماعندي وقت اقعده في الجامعه... 
ماعدا في بعض الايام يو اتاخر مع الشله... 
رحت للقاعه الثانيه عشان احضر محاضرة الكمبيوتر... لكني شفت مسج في الللوح بانه الاستاذ مابيحظر اليوم ومعتذر... 
التفت اسال البنات وطلع الخبر صحيح... 
استانست..يالله فرصه اروح الكافتيريا اشوف البنات واعين خير واتريق... 
في الكافتيريا ماحصلت غير فايزه.. وحده من بنات الشله...تزوجت من شهرين وقررت تكمل دراسه وهي سنه ثانيه.... 
يلست عدالها وانا ابتسم... 
مهرة: مرحبا فااايزه... 
التفتت لي فايزه وابتسمت لي ابتسامه حزينه.. 
فايزه: اهلين مهرة... 
مهرة: شفيج؟! 
فايزه: ماشي.. 
سكت عنها..يمكن ماتبا تتكلم... طلعت بوكي من الشنطه وانا اخطط اروح اشتري لي ريوق.. 
مهرة: تبين شي ؟ 
فايزه: لا ماريد شي مشكوره.... 
لكني ماقدرت اتحرك..تميت اطالعها بياس....البنت حالتها صعبه...!! 
مديت ايدي ومسكت ايدها وضغطت عليها بمواساة.. 
مهرة: تقدرين تكلميني فايزه...قلبي يعورني على حالتج شفيج عيونج مليانه دموع ولسانج يقول مافيني شي؟!.. 
وبشكل غير متوقع... انفجرت فايزه بالصياح....انصدمت... ماتوقعتها تصيح مره وحده جي... 
التفت باحراج بسيط حسيت البنات كلهن يطالعنا باستغراب وفضول.. 
قمت مسكت ايد فايزه...شليت اغراضي وطلعنا من الكافتيريا...رحنا قاعه من قاعات المبنى المجاور ويلسنا... 
كانت القاعه فاظيه الا منا نحن...!!.. 
طلعت من شنطتي كلينكس وعطيته لفايزه تمسح فيه دموعها...خذته عني شاكره... 
فايزه: اسفه اني انفجرت بهالشكل...احس بقهر ماتتخيلينه.... 
مهرة: انا حاسه انه في داخلج شي مب هين زعلانه عليه...بس ممكن اعرف شو هو؟..يمكن اخفف عليج.. 
تمالكت فايزه نفسها ودموعها...وتنهدت ... 
فايزه: ريلي يبا يطلقني يا مهرة... 
شهقت....طلاق..!! 
مهرة: لييييش فايزه؟!. مامر على زواجكم شهرين... شفيكم...!! 
فايزه: الغلط مب منه هو...الغلط مني انا... أي ريال بمكانه كان طلقني من اول يوم...لكن هو صبر عليه لين مل من الصبر.... 
مهرة: ليش؟..شو سويتي بريلج انتي؟!.. 
هزت فايزه راسها باسف... 
فايزه: ماقدرت اعطيه حقوقه.... 
مهرة: كيف يعني مافهمت... 
فايزه: مب قادره اتاقلم معاه...ماقدر اعيش معاه بشكل طبيعي كاي زوج وزوجه... مع انه هو طيب...بس انا مب قادره... 
مهرة: ليش؟..ماقدرتي تحبينه.؟!.. 
فايزه: مايخص الحب بهالامور... مادري كيف اشرح لج لكن انتي اكيد بتفهمين لانج على وشك انج اطيحين بالوضع نفسه...! 
شهقت انا وبطلت عيوني...صابني رعب...ليش تفاول علي..!! 
مهرة: اناااا..؟! 
فايزه: هي انتي... تراج على علاقة مع سلوى... 
مهرة: شوووووووووه..!!... علاقتنا هي ربعه وبس.. 
فايزه: آآه.... يعني بعدكن؟! 
عقدت حياتي معصبه من المنحنى اللي قام ياخذه هالحديث... 
مهرة: انتي لشو قاعده تلمحين يا فايزه؟ انا مب فاهمه عليج.... 
رجعت فايزه تذرف الدموع... 
فايزه: انتي تعرفين اهلي يوزوني غصبن عني...انا ماقدرت ابتعد عن جمّوول... 
تذكرت جميله اللي هي "كلوزه" فايزه.... 
مهرة: انزين ما اظني ريلج بيمنعج عن ربيعتج.... 
ابتسمت فايزه بسخرية.. 
فايزه: مب اذا قامت هالربيعه شوي شوي ..تحل مكان الزوج... 
قالتها فايزه وعينها للارض....اما انا فوقفت من مكاني وانا منصدمه.... 
قلت لها باشمئزاز واضح... 
مهرة: انتي بعد....طلعتي من هالبنات..!! 


فايزه: للاسف..ماحسبت حساب يوم مثل هذا....وتماديت... 
مهرة: ماكنت اتصور فيوم انكن جذي يا فايزه... اتحسبكن ربع بس.. 
فايزه: انتي يا انج بريئه وايد يا انج تستهبلين....كيف يعني ماتصورتي؟..كل الشله جذي... 
ترددت جملتها الاخيره مثل الجرس في عقلي...."كل الشلة جذي".... بما فيهن انا.... لا ...لا... 
ابتعدت عنها وانا مب مصدقه... 
فايزه: اشوفج مصدومه.... 
مهرة: مب كل الشله يا فايزه... 
فايزه: كلهن..بما في ذلك سلوى... انا مستغربه انكن لين احيـــ ... 
قاطعتها بصوت عالي.. 
مهرة: بس....بس لا تكملين كلامج... 
بحركه سريعه سحبت شنطتي وكتبي وطلعت من القاعه ركظ.... 
ومن المبنى لمركز الباصات...ركبت فيه وانا افور من الغيظ في داخلي... 
نزلت جدام سكن سلوى...حسب علمي.. هي موجوده في السكن هالحظه لين الساعه 1.... 
مشيت بسرعه في الشارع لين المبنى..ومن المبنى للمصعد...ومن المصعد لغرفه سلوى... 
دقيت الباب بسرعه.... 
وفتحت لي هي....لابسه بنطلون وقميص بودي راص على جسمها....والادهى...ماكانت بروحها... 
ابتسمت لي سلوى... 
سلوى: هلا والله بمهرة..شو هالمفاجاه... 
دخلت انا للغرفه وفريت كتبي وشنطتي عالشبرية بعصبية واضحه.. 
مهرة: ممكن اكلمج ...على انفراد لو سمحتي... 
التفتت سلوى لربيعتها بتوتر...تكلمت معاها شوي...في النهاية انسحبت البنت بهدوء وسكرت الباب... 
كانت سلوى بتقفل ... 
مهرة: لا تقفلين.... ماله داعي تقفلين... 
سلوى: جذي احسن... 
مهرة: قلت لج....لا ...تقفلين.... 
تراجعت سلوى عن الباب ووقفت جدامي بتوتر وهي تلاحظ عصبيتي اللي مب طبيعية.... 
عقدت ايدي جدام صدري... 
مهرة: منو هذي البنت وشو تسوي هني؟ 
ابتسمت سلوى بخبث.. 
سلوى: هذي الغيره اللي اتكلم عنها.... 
غمضت عيوني بقهر....اهدي نفسي.... غيره..!!...انا..اغار عليها؟! 
مهرة: سلوى... انتي أي نوع من البنات بالضبط...! 
رفعت سلوى حواجبها مستغربه... 
سلوى: هدّي ياعمري...انتي وايد معصبه..قعدي وكلميني باللي مظايقنج بهدوء... 
مهرة: سالتج سؤال..جاوبي.. 
سلوى: سؤالج غريب ماعرف كيف اجاوب عليه... 
حاولت مره ثانيه... 
مهرة: صح اللي عرفته عنج...؟! 
سلوى: اللي هو.؟! 
مهرة: اني مثل...مثل فايزه وجمول وغيرها..؟!.. 
سلوى: شفيهن فايزه وجمول..؟! 
صرخت عليها وانا اقول بقهر وغيظ... 
مهرة: شــــــواذ

بدل ما احصل ردة فعل متفاجئه....حصلت ظحكه عاليه ساخره... اطالعت سلوى بتعجب... حتى اني ماقدرت اقول شي من كثر ما انا مستغربه من موقفها اللا مبالي... 
سلوى: ياعمري هاللفظ مايستخدمونه هني...!!.. 
مهرة: لااه؟...عيل شو تقولون بالضبط؟ 
سلوى: مانقول شي...هالشي ينفهم بين البنات... وانتي تدرين من البدايه ليش متفاجئه؟! 
مهرة: ماكنت ادري....لو كنت ادري جان ايدي ما لمست ايدج حتى.... 
تذكرت ساعتها بقرف شكثر سلوى باستني وشكثر حظنتني...واكثر.... الفاظها التحببية ماكنت ادري انها تعتبرني حبيبه من هالنوع...!!... 
سلوى: شوفي عاد يا مهرة... لا تلوميني لانج انتي على نياتج... انذكر هالشي كذا مره جدامج بس انتي تتجاهلينه وتصدقين اللي تبغينه...في النهاية نحن مب اقل عن البنات ... 
مهرة: ماكنت اصدق فيج....كنت اتحسبج طيبه وربيعه وفية....مب من هالنوع... 
سلوى: انا فعلا ربيعه وفية...لكن هالشي مايمنع انه نكون اكثر من جذي بعد....مهاااري.. 
تقربت مني وهي تمد ايدها...اما انا ابتعدت عنها بقرف.. 
مهرة: لا تصكيني.... لا تحطين ايدج علي ابدا... 
سلوى: انا صبرت عليج وايد... عطيتج اكثر من ست شهور عشان تتاقلمين من طبيعتي...وحسيتج تاقلمتي... 
مهرة: ماكنت ادري انج شاذه.... فايزه احين ريلها يبا يطلقها بسبب علاقتها مع جمول...تبين يصير فيني جذي في المستقبل؟!!.... 
ابتسمت سلوى بسخرية وهي تحط ايدها في جيوب البنطلون... 
سلوى: ليش ناويه تعرسين؟ 
مهرة: هذي سنه الحياة وانتي تعرفين هالشي... 
سلوى: بس انتي...انتي قلتيلي انج ماتحبين الرياييل...!! 
تذكيرها لي بجملة قلتها لها في لحظة غيظ كان مثل الصفعه على ويهي.... انا قلت لها اني ماحب الرياييل لاني كنت افكر بذاك الريال وبالتحرش اللي صابني...ماكنت ادري انها بتفسر جملتي هذي على كيفها... 
سكت ولا عرفت شو اقولها... 
سلوى: مب صح؟!... انتي قلتي انج ماتحبين الرياييل... معناته تحبين البنات.... اذا هذا مب شذوذ فشو يكون يامهرة؟!... 
امتلت عيني دموع وانا اصرخ فيها... 
مهرة: انتي ماتعرفين عن شو تتكلمين... انا فعلا ماحب الرياييل لكن هذا مايعني اني شاذه...هذا يعني اني بس ماحب الرياييل لا غير...انتي ماتعرفين عن تتكلمين...ماتعرفين...!! 
رجعت لي ذكرى التحرش واضحه جدام عيني... لدرجه اني غمضت عيني بس عشان ماشوف ويهه جدامي... 
لكن مافي مفر.... لانه هو مب جدام عيوني..... لكنه في عقلي وذكرياتي..ومستحيل ينمحي...بشكل غريب حسيت بايدينه حوالي ماسكتني.... سمعت صوته بكل وضوح... ((مثل ماتوقعت...صوتج وجسمج عيبنّــي من قبل...والحين ويهج بعد حلووو وناعم....شو اسمج حبيبتي..؟؟)) 
تردد صوته في راسي ...مثل الصدى المزعج... 
مسكت راسي وانا اصيح....حسيت بايد تمسك ايدي. 
سلوى: مهرة..انتي بخير...شفيج؟! مهرة..!! 
سحبت ايدي من ايدها بقو وانا افتح عيوني... 
مهرة: قومي عني لا تلمسيني.... انا جازّه نفسي لاني خليتج تحطين ايدج علي من قبل بس ماكنت ادري ان نواياج خبيثه.....شوفي يا سلوى.... لا اعرفج ولا تعرفيني...وانا العن الساعه اللي عرفتج فيها...وان حاولتي تتصلين فيني او تشوفيني ماتلومين الا نفسج ....فاهمه..!! 
صرخت عليها بكلامي ...خذت شنطتي واغراضي وطلعت ركظ مثل مادخلت.... وانا امسح دموعي المنهمرة... 

كيف وصلت الرسبشن ماادري....!!..دخلت الحمام وغسلت ويهي من آثار الدموع... طلعت بطاقة التيلفون واتصلت بسهيل... 
ماطاع اييبني... كان في شغله ومايروم يستاذن....قمت اتصلت بتيلفون بيتنا... 
آمنه: آآلوووه.. 
مهرة: هلا عمووه..انا مهرة.. 
آمنه: شفيج مهرة؟ 
مهرة: ترومين تيبيني من الجامعه احين؟ 
آمنه: ماقدر مهروه عندي حرمه انا احين... 
مهرة: انزين ابويه؟ 
آمنه: ابوج من شوي راد تعبان وقال بيرقد ما اروم ازعجه... 
مهرة: بمنووه يعني اتصل سهيل في دوامه مايروم يستاذن... 
آمنه: اووففف..مادري اتصلي باي حد مهرة...برايج.. 
سكرت عموه فويهي...اطالعت السماعه بقهر وغيظ...ناقصة انا..!! ..احين بمنوه ادق... 
بدون حاسية دقيت رقم مبارك... 
مبارك: مرحبا... 
مهرة:..هــ...ــلا مبارك... 
مبارك: اهلين... 
مهرة: انا مهرة... 
مبارك: هلاااا مهرووه والله ماعرفت حسج..شفيج؟! 
مهرة: ماشي..تروم تيبني من الجامعه احين؟ كلهم مشغولين ماحد طاع اييبني.. 
مبارك: افا عليج احين باييج... 
مهرة: ادل الجامعه؟ 
مبارك: هي ادلها...الباب اللي ورا صح.. 
مهرة: هي صح... 
مبارك: خلاص برايج عيل بتلبس وباييج... 
مهرة: مشكوور...باي.. 
مبارك: باي.. 
سكرت عن مبارك ورجعت للرسبشن...قعدت على زاوية بروحي...ابتعد عن ازعاج البنات... 
بعد عشر دقايق نادوا اسمي..وقالوا ان السياره خارج الجامعه...حست بوزي انا متظايقه...بعدني بدق خط...!!.. مادخلوا سيارة مبارك لانه ماعنده تصريح للدخول...!! 
يالله ماعليه هو يوم واحد بس... 
خذت كتبي ..تغشيت وطلعت.... 
وقفت عدال الباب الخارجي ادور سياره مبارك... شفته واقف برا السياره ياشر لي عشان انتبه... 
مشيت صوبه...وركبت في الكرسي الوراني...وهو ماقال شي ولا علق... 
تحرك بسيارته بينما انا اعق غشوتي واتحجب... 
دورت في شنطتي كلينكس...لكني تذكرت اني عطيته فايزه الزفته...!!.. 
مهرة: مبارك عطني كلينكس... 


. 
فايزه: للاسف..ماحسبت حساب يوم مثل هذا....وتماديت... 
مهرة: ماكنت اتصور فيوم انكن جذي يا فايزه... اتحسبكن ربع بس.. 
فايزه: انتي يا انج بريئه وايد يا انج تستهبلين....كيف يعني ماتصورتي؟..كل الشله جذي... 
ترددت جملتها الاخيره مثل الجرس في عقلي...."كل الشلة جذي".... بما فيهن انا.... لا ...لا... 
ابتعدت عنها وانا مب مصدقه... 
فايزه: اشوفج مصدومه.... 
مهرة: مب كل الشله يا فايزه... 
فايزه: كلهن..بما في ذلك سلوى... انا مستغربه انكن لين احيـــ ... 
قاطعتها بصوت عالي.. 
مهرة: بس....بس لا تكملين كلامج... 
بحركه سريعه سحبت شنطتي وكتبي وطلعت من القاعه ركظ.... 
ومن المبنى لمركز الباصات...ركبت فيه وانا افور من الغيظ في داخلي... 
نزلت جدام سكن سلوى...حسب علمي.. هي موجوده في السكن هالحظه لين الساعه 1.... 
مشيت بسرعه في الشارع لين المبنى..ومن المبنى للمصعد...ومن المصعد لغرفه سلوى... 
دقيت الباب بسرعه.... 
وفتحت لي هي....لابسه بنطلون وقميص بودي راص على جسمها....والادهى...ماكانت بروحها... 
ابتسمت لي سلوى... 
سلوى: هلا والله بمهرة..شو هالمفاجاه... 
دخلت انا للغرفه وفريت كتبي وشنطتي عالشبرية بعصبية واضحه.. 
مهرة: ممكن اكلمج ...على انفراد لو سمحتي... 
التفتت سلوى لربيعتها بتوتر...تكلمت معاها شوي...في النهاية انسحبت البنت بهدوء وسكرت الباب... 
كانت سلوى بتقفل ... 
مهرة: لا تقفلين.... ماله داعي تقفلين... 
سلوى: جذي احسن... 
مهرة: قلت لج....لا ...تقفلين.... 
تراجعت سلوى عن الباب ووقفت جدامي بتوتر وهي تلاحظ عصبيتي اللي مب طبيعية.... 
عقدت ايدي جدام صدري... 
مهرة: منو هذي البنت وشو تسوي هني؟ 
ابتسمت سلوى بخبث.. 
سلوى: هذي الغيره اللي اتكلم عنها.... 
غمضت عيوني بقهر....اهدي نفسي.... غيره..!!...انا..اغار عليها؟! 
مهرة: سلوى... انتي أي نوع من البنات بالضبط...! 
رفعت سلوى حواجبها مستغربه... 
سلوى: هدّي ياعمري...انتي وايد معصبه..قعدي وكلميني باللي مظايقنج بهدوء... 
مهرة: سالتج سؤال..جاوبي.. 
سلوى: سؤالج غريب ماعرف كيف اجاوب عليه... 
حاولت مره ثانيه... 
مهرة: صح اللي عرفته عنج...؟! 
سلوى: اللي هو.؟! 
مهرة: اني مثل...مثل فايزه وجمول وغيرها..؟!.. 
سلوى: شفيهن فايزه وجمول..؟! 
صرخت عليها وانا اقول بقهر وغيظ... 
مهرة: شــــــواذ

بدل ما احصل ردة فعل متفاجئه....حصلت ظحكه عاليه ساخره... اطالعت سلوى بتعجب... حتى اني ماقدرت اقول شي من كثر ما انا مستغربه من موقفها اللا مبالي... 
سلوى: ياعمري هاللفظ مايستخدمونه هني...!!.. 
مهرة: لااه؟...عيل شو تقولون بالضبط؟ 
سلوى: مانقول شي...هالشي ينفهم بين البنات... وانتي تدرين من البدايه ليش متفاجئه؟! 
مهرة: ماكنت ادري....لو كنت ادري جان ايدي ما لمست ايدج حتى.... 
تذكرت ساعتها بقرف شكثر سلوى باستني وشكثر حظنتني...واكثر.... الفاظها التحببية ماكنت ادري انها تعتبرني حبيبه من هالنوع...!!... 
سلوى: شوفي عاد يا مهرة... لا تلوميني لانج انتي على نياتج... انذكر هالشي كذا مره جدامج بس انتي تتجاهلينه وتصدقين اللي تبغينه...في النهاية نحن مب اقل عن البنات ... 
مهرة: ماكنت اصدق فيج....كنت اتحسبج طيبه وربيعه وفية....مب من هالنوع... 
سلوى: انا فعلا ربيعه وفية...لكن هالشي مايمنع انه نكون اكثر من جذي بعد....مهاااري.. 
تقربت مني وهي تمد ايدها...اما انا ابتعدت عنها بقرف.. 
مهرة: لا تصكيني.... لا تحطين ايدج علي ابدا... 
سلوى: انا صبرت عليج وايد... عطيتج اكثر من ست شهور عشان تتاقلمين من طبيعتي...وحسيتج تاقلمتي... 
مهرة: ماكنت ادري انج شاذه.... فايزه احين ريلها يبا يطلقها بسبب علاقتها مع جمول...تبين يصير فيني جذي في المستقبل؟!!.... 
ابتسمت سلوى بسخرية وهي تحط ايدها في جيوب البنطلون... 
سلوى: ليش ناويه تعرسين؟ 
مهرة: هذي سنه الحياة وانتي تعرفين هالشي... 
سلوى: بس انتي...انتي قلتيلي انج ماتحبين الرياييل...!! 
تذكيرها لي بجملة قلتها لها في لحظة غيظ كان مثل الصفعه على ويهي.... انا قلت لها اني ماحب الرياييل لاني كنت افكر بذاك الريال وبالتحرش اللي صابني...ماكنت ادري انها بتفسر جملتي هذي على كيفها... 
سكت ولا عرفت شو اقولها... 
سلوى: مب صح؟!... انتي قلتي انج ماتحبين الرياييل... معناته تحبين البنات.... اذا هذا مب شذوذ فشو يكون يامهرة؟!... 
امتلت عيني دموع وانا اصرخ فيها... 
مهرة: انتي ماتعرفين عن شو تتكلمين... انا فعلا ماحب الرياييل لكن هذا مايعني اني شاذه...هذا يعني اني بس ماحب الرياييل لا غير...انتي ماتعرفين عن تتكلمين...ماتعرفين...!! 
رجعت لي ذكرى التحرش واضحه جدام عيني... لدرجه اني غمضت عيني بس عشان ماشوف ويهه جدامي... 
لكن مافي مفر.... لانه هو مب جدام عيوني..... لكنه في عقلي وذكرياتي..ومستحيل ينمحي...بشكل غريب حسيت بايدينه حوالي ماسكتني.... سمعت صوته بكل وضوح... ((مثل ماتوقعت...صوتج وجسمج عيبنّــي من قبل...والحين ويهج بعد حلووو وناعم....شو اسمج حبيبتي..؟؟)) 
تردد صوته في راسي ...مثل الصدى المزعج... 
مسكت راسي وانا اصيح....حسيت بايد تمسك ايدي. 
سلوى: مهرة..انتي بخير...شفيج؟! مهرة..!! 
سحبت ايدي من ايدها بقو وانا افتح عيوني... 
مهرة: قومي عني لا تلمسيني.... انا جازّه نفسي لاني خليتج تحطين ايدج علي من قبل بس ماكنت ادري ان نواياج خبيثه.....شوفي يا سلوى.... لا اعرفج ولا تعرفيني...وانا العن الساعه اللي عرفتج فيها...وان حاولتي تتصلين فيني او تشوفيني ماتلومين الا نفسج ....فاهمه..!! 
صرخت عليها بكلامي ...خذت شنطتي واغراضي وطلعت ركظ مثل مادخلت.... وانا امسح دموعي المنهمرة... 

كيف وصلت الرسبشن ماادري....!!..دخلت الحمام وغسلت ويهي من آثار الدموع... طلعت بطاقة التيلفون واتصلت بسهيل... 
ماطاع اييبني... كان في شغله ومايروم يستاذن....قمت اتصلت بتيلفون بيتنا... 
آمنه: آآلوووه.. 
مهرة: هلا عمووه..انا مهرة.. 
آمنه: شفيج مهرة؟ 
مهرة: ترومين تيبيني من الجامعه احين؟ 
آمنه: ماقدر مهروه عندي حرمه انا احين... 
مهرة: انزين ابويه؟ 
آمنه: ابوج من شوي راد تعبان وقال بيرقد ما اروم ازعجه... 
مهرة: بمنووه يعني اتصل سهيل في دوامه مايروم يستاذن... 
آمنه: اووففف..مادري اتصلي باي حد مهرة...برايج.. 
سكرت عموه فويهي...اطالعت السماعه بقهر وغيظ...ناقصة انا..!! ..احين بمنوه ادق... 
بدون حاسية دقيت رقم مبارك... 
مبارك: مرحبا... 
مهرة:..هــ...ــلا مبارك... 
مبارك: اهلين... 
مهرة: انا مهرة... 
مبارك: هلاااا مهرووه والله ماعرفت حسج..شفيج؟! 
مهرة: ماشي..تروم تيبني من الجامعه احين؟ كلهم مشغولين ماحد طاع اييبني.. 
مبارك: افا عليج احين باييج... 
مهرة: ادل الجامعه؟ 
مبارك: هي ادلها...الباب اللي ورا صح.. 
مهرة: هي صح... 
مبارك: خلاص برايج عيل بتلبس وباييج... 
مهرة: مشكوور...باي.. 
مبارك: باي.. 
سكرت عن مبارك ورجعت للرسبشن...قعدت على زاوية بروحي...ابتعد عن ازعاج البنات... 
بعد عشر دقايق نادوا اسمي..وقالوا ان السياره خارج الجامعه...حست بوزي انا متظايقه...بعدني بدق خط...!!.. مادخلوا سيارة مبارك لانه ماعنده تصريح للدخول...!! 
يالله ماعليه هو يوم واحد بس... 
خذت كتبي ..تغشيت وطلعت.... 
وقفت عدال الباب الخارجي ادور سياره مبارك... شفته واقف برا السياره ياشر لي عشان انتبه... 


مشيت صوبه...وركبت في الكرسي الوراني...وهو ماقال شي ولا علق... 
تحرك بسيارته بينما انا اعق غشوتي واتحجب... 
دورت في شنطتي كلينكس...لكني تذكرت اني عطيته فايزه الزفته...!!.. 
مهرة: مبارك عطني كلينكس... 
مد مبارك ايده وعطاني الباكيت كامل... 
مبارك: مهرة شفيج.؟!..ليش راده من الدوام من وقت؟!... 
مهرة: بس... 
مبارك: مهرة...مبين انج كنتي تصيحين...حد منازعنج من الدكاتره؟!.. 
مهرة: لا... 
مبارك: متظاربه ويا حد من البنات.. 
امتلت عيوني دموع مره ثانيه ولا جاوبت... 
مبارك: وقسم بالله يا وقف السياره ولا اتحرك الا يوم تقولين....شفيج زيغتيني..!!! 
اسندت انا ويهي على ايديني ... 
مهرة: ليش انا دوم غبية مبارك..؟!..ليش دايما انخدع بالناس... ؟!.. ليش دوم يقصون عليه مخليني لعبه بين يديهم بدون ما انتبه..!! 
مبارك:.....مهرة... انتي بس...على نياتج وايد...والا انتي مب غبية..!! 
مهرة: انا ماريد اكون على نياتي....ابا اكون ذكية افهم الناس من اول مره مب اعرض نفسي للاحراجات والمواقف البايخه وانا اخر من يعلم..!! 
مبارك: لازم تكون عندج خبره بالناس والحياة يا مهرة وانتي مب اجتماعية ذاك الزود... خبريني شو صاير شو اللي مظايقنج...
كنت بقوله.... لكني تراجعت في اللحظة الاخيره قبل مايزل لساني... 
لا مابقوله...عقب اخافه يفكر فيني بطريقه مب حلوه ويتحسب اني تعرضت للتحرشات او شي...مب زين..!!.. هو عايش في بريطانيا اكيد شايف وايد من هالامور وذهنه متفتح ويفهمها عالطاير...!! 
مهرة: ماشي... 
سمعت مبارك يتنهد متظايق... 
مبارك: على راحتج مابغصبج تقولين.... بس هوني على نفسج انتي لا غبية ولا شي... الغلط في الناس مب فيج... 
سكتنا طول الدرب لين البيت...يوم وصلنا... كانت عيوني بعدها مليانه دموع... 
نزلت وشليت كتبي والشنطه.. 
مهرة: مشكور مبارك..تعبتك معاي... 
مبارك: افا عليج يامهرة انتي تامرين امر.... 
ابتسمت له ... 
مهرة: تسلم...فمان الله.. 
مبارك: الله يحفظج... 
سكرت باب السياره ودخلت البيت وانا اسمع سياره مبارك تريوس وتطلع من الحوش... 

نسيت كليا ان عمتي عندها حرمه..!!.. دخلت على ويهي للصالة...ووقف مصدومه... 
حصلت عمتي..وشيخه وعفرا يالسات مع حرمه ماذكر اني شفتها من قبل...!!.. 
تصنعت ابتسامه وانا امش دموعي.. 
مهرة: الســ....ــلام علييكم... 
نشت الحرمه وهي تقول.. 
الحرمه: مرحبتين الساع وعليكم السلام والرحمه هلا والله ... 
تقربت منها ووايهتها... 
مهرة: شحالك خالتي .؟ عساج طيبه... 
الحرمه: بخير فديتج شحالج انتي؟..عساج بخيير.. 
مهرة: بخير وسهاله... 
شيخه: هااه مهرة اشوفج اليوم يايه من وقت من الجامعه.. 
مهرة: هيي...تعبت ومابغيت اقعد.... 
قعدت الحرمه عالكرسي مره ثانيه..ويلست انا عدال شيخه... 
شيخه: مهرة هذي خالتج ام محمد...عمة راشد... ام منى خطيبة راشد اخويه..!! 
مهرة: هيييي يا مرحبا الساع..... 
كنت قافطه موووت من شكلي ... لا مكياج ولا شي وبالعباة والشيله... 
ام محمد: لمرحب باجي بنتي... اشوف ويهج مب طبيعي غناتي شفيج؟ 
مهرة: هاااه...لا مافيني شي... 
ام محمد: بلى فيج شي...صايحه... 
ابتسمت انا متفشله...مكشوفه مكشوفه...ماكنت ادري ان ويهي يبين عليه لهالدرجه... 
مهرة: آآه...الامتحان شويه كان صعب... 
ظحكت عفرا وعمتي والحرمه بعد... 
عفرا: تصيحين عشان امتحان..؟!... 
ام محمد: الله يوفقج يابنتي ..حليلها خايفه على دراستها....هي هاجذه اباج شدي حيلج.. 
مهرة: هههههههه ان شاء الله... 
ـــــــــــــــــــــــــــــــــــــــــــ
آمنه: تشوفينها يا ام محمد...ماخلت عن امها شي موليه... جنها مريم في شبابها يالسه...الله يرحمها.. 
ام محمد: هي ماشاء الله انا شفتها من قبل انها شرات المرحومه...ماخربتي الساع يابنت خلفان... 
ابتسمت انا بفرح يوم شبهوني بامي...ياريت بس اشبهها بالثقة في النفس والحكمه والرزانه.... جان انا بخير...!! 
مهرة: تسلمين خالتي...عن اذنكم بروح ابدل ثيابي... 
الكل: اذنج معاج... 
تقربت مني شيخه وصاصرتني.. 
شيخه: عاد ردي يلسي عقب ماتبدلين فظيحه... 
مهرة: انزين... 
خليتهن ورحت فوق عشان ابدل ملابسي وارتاح واتعدل شوي وارجع تحت... 
مع انه ماكان لي خاطر اقعد تحت معاهن....مالي نفس...بس شو اسوي بينقدون علي.... 
------------------------------------- 
بعد يومين... 
------------------------------------- 
اليوم: الخميس.. 
المكان: بيت سلطان... 
الوقت: الخامسة والنصف مساءا... 
------------------------------------ 
(ناصر).... 

كنت يالس في الصالة مع منى وفي ثباني شماس... 
ناصر: هالعيوز متى بتمشي ياناس...!!...بتخبلبي... 
مسكت شماس من ايدها وخليتها توقف على ريولها وهي مب قادره تتوازن.. 
منى: عيااازه شماس من نوقفها قعدت ماتبا تمشي... 
ناصر: عنبوو..ماشاء الله هي احين بتكمل سنه... انتي يوم كبرها تمشين ... 
منى: هههههه فديتني انا نشيطه... 
قربت ويهي من شماس وانا اضحك لها... 
ناصر: ليش ماتسوين تاتا....؟!.. 
ظحكت شماس وصفقت وهي تقول تاتا شراتي...لويت عليها وحبيتها... 
ناصر: فديييتج انا.... 
ورديت قعدتها في ثباني... 
ناصر: شحالها بنت عمج؟ 
تنهدت منى.... 
منى: على حالها... 
ناصر: ماجنها طولت...شهرين مر عالحادث... 
منى: والله كلهم يقولون مساله وقت... 
ناصر: كيف علاقتها مع يوسف؟! .. ماعرفته هو بعد.؟! 
قالت منى بحزن.. 
منى: مايتلاقون... بروحك تشوفه يوم يسير هناك يتم في الميلس... واذا بيدخل يسلم على يدوه دقيقه وبيطلع مول مايقعد عشان تشوفه وتذكره.. 
عقدت حياتي.. 
ناصر: ليش جي يسوي الغبي؟! 
منى: اون مايبا يشوفها دامها ماتذكر منو هو... 
ناصر: طاااالع...شدراها هي يوم محد خبرها...!! 
منى: صدقه ناصر... لو انا مكانه مابتحمل.. 
ناصر: الله يعين...ورييلها ماتحسنت؟ 
منى: بلى..عقوا عنها الجبس الاولي وحطولها واحد ثاني اخف...بس بعدها بعكاز... 
ناصر: وهذيج الخقاقه...سمعت انهم ردوا من شهر البصل...آآه اقصد يعني شهر العسل... 
منى: هههههههههههههه نوره؟!... هي ردوا...مستانسه يقولولي...احمد مدلعنها آخر دلع... 
ناصر: ماااااااااااالت عليه وعليها...ليش ماكملوا شهر...؟! 
منى: هممممم مادري يمكن احمد عنده شغل... 
ناصر: هههههههه الا قولي خلصت فلوسه وخسرته عشان جي ردها... 
منى: ههههههههههههههه والله انته...ايييه لا تقعد تتشمت..بنشوفها حرمتك شقا بتطلع... 
تذكرت سعاد وابتسمت.. 
ناصر: فديت حرمتي انا... 
منى: اندوكم....يالوهقة... يتفداها وهي بعدها مايت.... 
ناصر: هههههههه...اقول منى... لو كنت معرس وحرمتي حامل... شو تتوقعين اييب اول ولد والا بنت؟ 
منى: هممممممممم ولد.... 
اختفت ابتسامتي... 
ناصر: مالت عليج... 
منى: ههههههههه خلها تي اول هالحرمه وتحمل عقب بنشوف....ليش انته تباها بنت...؟! 
لويت على شماس اللي قاعده تلعب بتيلفوني وهي يالسه في ثباني... 
ناصر: هي...ابا بنت مثل شماس... فديت دلعها محلااه....!! تعالي وين اهلها؟! 
منى: توك سالت هههه... سايرين العين مول وشالين سلطان وياهم...وخلوا عندي شماس... 
ناصر: حمير ليش مايشلونها تلعب...! 
منى: شو عرفها هاذي باللعب.... 
ناصر: المهم.... سمعت انكم قررتوا تجدمون الملجه....!! 
تنهدت منى.. 
منى: هيي... راشد يبا يملج قبل العرس بشهر... 
ناصر: وانتي ماتبين؟! 
منى: مادري...زايغه.... اخاف هالملجه تخرب على علاقتنا عقب.. 
ناصر: لا مابتخرب لا تخافين... راشد عاقل..وبترتاحين وياه ان شاء الله.. 
منى: ان شاء الله.... 
دخلت امي في هاللحظة ....ويلست معانا.. 
ام محمد: اشوفكم قاعدين... 
ناصر: امبوني بسير....بس يوم شفت هالعيوز مارمت افجها... 
ام محمد: هههههههههههه الله يعطيك مثلها ان شاء الله.... 
ناصر: آآآآآآآآآمين يا امايه.... 
ام محمد: هااااه ناصر... اشوف خاطرك بلعيال...!! 
سكت انا شوي بعد ما ادبّست.. 
ناصر: خاطري بلعيال مب بلحرمة... 
ام محمد: خل عنك انته هالرمسات... لين متى يعني تبا تصبرنا مانفرح فيك.. 
ناصر: فرحوا بيوسف انزين... 
ام محمد: مانقدر احين ماشي مجال نفرح بيوسف... بنت عمه حالتها ماتسمح الحين انه نخطبها ... لين ماتتذكر هي كل شي ...عقب بتروم تاخذ قرارها بقناعه...احين لا..وبعدين مايصير نيوز الصغير والعود موجود... 
ناصر: هالعود هذا مايبا يعرس... 
منى: آآآآه..ناصر عطني شماس ببدل لها... 
عطيت شماس لمنى وانا احسدها انها قدرت تشرد قبل ماتبدا الحشره....لكن انا شو اللي بيشردني..!! 
ام محمد: هاااه شو قلت...انا محصلة عرب حشام مابنحصل اخير عنهم ... 
ناصر: قلت لا اله الا الله.... كم بعيد وبزيد في هالموضوع يامي...ماريد اعرس انا... 
ام محمد: عذرك الاولي انك ماتبغي نوره....نوره وعرست....احين شو عذرك...؟!.. 
حمدت ربي لانه تيلفوني رن في هاللحظه...لانه ماعندي عذر مقنع اجاوب به امي... 
ناصر: لحظة امايه.... 
شفت في الشاشه اسم عبد العزيز... 
ناصر: مرحبااا.... 
عبد العزيز: هلا ناصر...شحالك؟ 
ناصر: الحمد لله بخير....شحالك انته؟ 
عبدالعزيز: بخير وسهاله...اقولك...انته في العين صح.. 
ناصر: هي نعم يالس في البيت ....شو فالخاطر؟؟ 
عبدالعزيز: اباك تي مستشفى الـ(.....).. فبوظبي.. الحين... 
تم قلبي يدق بخوف...وملامحي تجمدت... 
ناصر: شفيك شو صاير؟ 
عبدالعزيز: حرمتك في حالة ولاده ياناصر....ختها عندها توها يايه بس لازم تكون انته بعد موجود... 
ناصر: شووووووووه..!!.. الحين..!! 
عبدالعزيز: انا مثلك مستغرب...تقولي الحرمه بعدها في الشهر الثامن... 
ناصر: الحين باييكم... 
عبدالعزيز: لا تسرع... 
ناصر: فمان الله... 
سكرت عن عبدالعزيز وانا كلي خووف...سعاد بتولد الحين؟!!... بس هي بعدها في الشهر الثامن.... وموعدها مب قبل شهر...!!... 
قمت بلا حاسيه من قعدتي لكن ماحسيت الا وبامي ماسكه ايدي وردت تسحبني عشان اقعد.. 
ام محمد: وين ساير وانا ارمسك..!!! 
ناصر: امايه مضطر اروح.... 
ام محمد: الا قووول شارد...دومك تشرد يوم افتح وياك هالموضوع لكن اليوم ابدا مابتقوم مني... 
اطالعت امي بقهر.... افهمي يا امايه انا مضطر اروح....!!! 
ناصر: امايه غير المره بنكمل الموضوع هذا اوعدج.... 
ام محمد: لا ابدا.... انا تعبت منك ياناصر تعبت....ومافيني شدة اكلمك بهالموضوع مره ثانيه... اصلا نحن متى نشوفك غير في السنه حسنه...والايام تركظ ياناصر اخاف اموت قبل مافرح فيك... 
ناصر: امايه ليش تقولين هالكلام انتي احين هاااه...قتلج عقب بنرمس في هالموضوع... 
ام محمد: لا...الحين
ناصر: اوهووووو ماتفهمون الرمسه انا لازم اروح احين.... 
قمت من قعدتي مره ثانيه ومشيت صوب الباب بعصبية.... سمعت صوت امي العالي يوصلني... 
ام محمد: والله يا ناصر وهذا انا حلفت...ان طلعت من هالباب قبل مانخلص رمستنا ياغضب عليك لين يوم القيامه...!! 
وقفت مكاني متجمد....ربطتني امي بحلفتها.... بس انا ابا اسير.... سعاد بحاجتي احين ولين ما اوصل هناك يبالي ساعه ونص...!!... 
التفت لامي بياس.. 
ناصر: امايه...افهميني...عندي شي ظروري ابا اروح عشانه الله يخليج يامايه... 
ام محمد: انا حلفت.... مابتطلع الا يوم اخذ موافقتك... 
صرخت وانا افور من غيظي...ما اهتميت ساعتها هذي امي...ابوي.... اصغر عيالي اللي قاعد اصرخ عليه... ماكنت مهتم الا اني اطلع من هالباب واروح....!! 
ناصر: شوووو تاخذين موافقتي على شووووووو....!! 
ام محمد: بخطب لك... 
قلت بلا حاسية وانا بعدني اصارخ.... 
ناصر: خطبي اللي تبينها ومن العرب اللي تبينهم.... قوليلي بس متى موعد العرس وبكون موجود...بس خليني اطلع يا امايه دخيلج.... 
سكتت امي شوي وهي اطالع فويهي بعصبيية.... 
ام محمد: خلاص برايك سير... 
ماصدقت على الله تطلع هالكلمه منها... برايك روح.... 
طلعت من البيت وانا مب حاس بنفسي... ركبت السياره وشغلتها...حتى اني انتبهت ليوسف وهو يدخل بسيارته وينزل...شكله كان ياشر لي ويكلمني بس انا ما انتبهت زين له.... 
طرت برا البيت.... مسكت خط بوظبي...وانا مب مهتم الا بحالة سعاد.... 
يارب سهّل عليها يارب....!

ــــــــــــــــــــــــــــــــــــــــــــ

نهاية الجزء السابع والثلاثين 


الجزء الثامن والثلاثون.. 
------------------------ 
اليوم: الخميس.. 
المكان: سيارة ناصر.. 
الوقت: السادسة والنصف مساءا... 
---------------------------------- 
(ناصر).... 


كنت اسوق سيارتي بسرعه شبه جنونية.... مب حاس بنفسي... في نفسي مشاعر خوف وقلق اول مره احس بها بهالحجم.... 
كنت خايف موووت على سعاد.... 
كيف تكون في حالة ولاده احين؟...توها في الثامن..!!.. 
تذكرت باسف كيف كنا نتفق اني لازم اكون موجود وقت ماتحس بالآلام....وانا وين كنت؟...عند امايه....اتكلم عن موضوع اتفه مايكون...!! 
ماعطيت موافقتي على الخطبه اهمية كبيره لاني حسيت من نظره امي الاخيره بانها عارفه اني وافقت بس عشان اطلع ومب عن اقتناع....اكيد رحمت حالي عشان جي قالت لي روح... 
والا ماظني تاخذ بالموافقه هذي... 
مااعتقد... 
واذا خذت بها.؟...امي حركات...شوبسوي؟... 
لالا ...بطمن على سعاد..ويوم تقوم بالسلامه برجع وبخبر امايه واهلي بكل شي...عشان افتك من موضوع الزواج هذا نهائيا.... 
لاني مستحيل اخذ وحده على سعاد... 
سعاد ماقصرت فيني...بكون ظالم بهالطريقه.... 
وانا اصلا ماريد خلاص.. 
صرفت الموضوع عن ذهني وانا ازيد السرعه شوي...اففف متى بيخلص هالطريج وبوصل المستشفى... 
والقهر بعد ان بوظبي زحمه يعني بتاخر في شوارعها... 
فكرت اتصل.... 
لكني ماحب اسمع الاخبار عن طريق التيلفون...دايما دايما توصلني اخبار شينه....عشان جي بتريا لين ما اوصل هناك.... 
وان شاء الله كل شي عندهم بيكون بخير.... 
حتى ان يوسف اتصلبي ثلاث مرات لكني مارديت عليه.....مب احين برد عليه عقب...يوم بطمن...بخبره.. 

بعد نص ساعه وصلت المستشفى... اتصلت بعبدالعزيز حصلته مشغول..اتصلت بعلي..اكيد انه مع حرمته امل ياي هني...وفعلا حصلته موجود... 
خبرني بمكانهم وسرت لهم وانا جني اركض ما امشي... 
هناك حصلت علي وعبدالعزيز واقفين على جنب..ومن الصوب الثاني بعيد شوي حرمتين ثانيات...خمنت انهن امل وحرمه عبدالعزيز... 
عصبت..ليش مخلين سعاد روحها؟!!....ليش مادخلن معاها..! 
سرت صوب علي وعبدالعزيز.... 
قلت لهم بلهفة... 
ناصر: هاااه....شو صار؟! 
علي: اذكر الله يا ناصر... 
ناصر: لا اله الا الله...علي شو صار خبرني لا تقطع قلبي... 
علي: ماصار شي.... الحرمه بعدها في العمليات.... 
انصدمت....ليش عمليات؟! 
ناصر: عمليات؟!....ليش...ليش يسولها عملية؟!... 
نقلت انظاري بين ويه علي وعبدالعزيز..اتريا واحد منهم يرمس بس هم تلفتوا لبعض بتوتر... 
عبدالعزيز: انا بسير شوي وبرجع.... 
راح عبد العزيز..وخمنت انه يبا يعطينا شويه خصوصيه...انا وعلي نسايب ونرمس بحرية... 
ناصر: شو صار علي ...لا تغبي عليه.. 
تنهد علي وحط ايده على جتفي... 
علي: سعاد يا ناصر...طاحت بالحمام على ظهرها يوم كانت تنظفه...وطيحه مثل هذي..خطيره ..وهي اللي خلتها تقدم موعد الولاده....حالتها شوي..تقول امل..انها متعسره...فلازم لازم قيصرية...والا يمكن اللي فبطنها يروح فيها..! 

يلست انا على كرسي قريب لانه ريولي خلاص صارت مطاط وماقامت تشلني.... 
قيصرية؟!... 
عمري ماحطيت هالاحتمال.... 
فديتج يا سعاد والله ماتستاهلين.... 
كنت احس بذنب فظيع....بلوم محد يتخيله.... 
دموعي كانن يهددن بالنزول بس تماسكت.... 
علي: خلك قوي يا ناصر...ادري انه موقف يهد الحيل بس انته ريال تحمل...سعاد بحاجه لقوتك الحين... 
سكت ومارديت عليه.... 
رجع عبدالعزيز..وانضم لعلي..وسكتوا...شو بيقولوون يعني؟..او يمكن كانوا يتكلمون وانا ماسمعتهم.... 
لاني كنت في عالم ثاني....عيني عالباب اللي جدامي اتريا أي حد يطلع منه.... 
يوم تقوم سعاد بالسلامه ان شاء الله.... بمنعها من الحمل مره ثانيه.... 
ما بتحمل ولا هي بتتحمل موقف ثاني مثل هذا... 
وبتحصل هزاب معتبر مني يوم تقوم....والا شو تبابه الحمام تنظفه وهي بكرشتها...!!... 
زين احين لي صار؟!.. 

بعد حوالي اربعين دقيقه... طلع الدكتور من غرفة العمليات وملامح ويهه جامده...كان يمسح العرق عن يبهته بمنديل ويرجع يمسح ايده....بتوتر... 
طرت انا صووبه...ومعاي علي.... شفت من طرف عيني الحريم يتقربن بعد عشان يسمعن شو صار.... 
ناصر: بشر دكتور....شحالها ؟.. 
الدكتور: انته زوجها؟... 
ناصر: هي انا زوجها...شو صار؟؟.. 
الدكتور: تعال معي... 
استغربت...ليش مايبا يقول في الممر... رحت معاه لغرفة ثانيه..هناك يلس على مكتب وقال لي.. 
الدكتور: تفضل استريح... 
يلست انا ببطئ.... 
ناصر: خبرني....دخيلك دكتور..شو صار.!! 
الدكتور: آآآآه...حالة زوجتك كانت خطيري..الولاده في الشهر التامن تكون صعبة بالعاده...زوجتك صارت لها مضاعفات بالعمليي......هممم... اضطرينا ننقذ الجنين.... 

وسكت... 
يطالع بويهي باسف يترياني افهم....بس انا ما افهم.... 
ناصر: وسعاد..!!... 
هز الدكتور راسه ونزل عينه.... 
الدكتور: انا آسف....البقية فحياتك اخي العزيز..عملنا اللي قدرنا عليه والله الشاهد...بس هيدا كلو من رب العالمين.... 

ماسمعت شي من عقب كلمه "فحياتك".... ماقدرت اصدق... 
حسيت شي بداخلي طاح لمعدتي... الله واعلم انه قلبي.... 
ماقدرت اصدق.....ماقدرت اصدق اللي يقوله.... 
كيف اصدق.؟!... سعاد حبيبتي....ماتــ...لا....لا مستحيل.... 
الدكتور: تقدر تروح تشوفها اذا حبيت... 
شاف نظرتي له وفسرها على انها موافقه... 
الدكتور: تفضل معي... 
قام الدكتور وقمت انا وراه اسحب ريولي سحب.... مادري كيف حسيت بغباء انه سعاد يوم بسيرلها بترجع تقوم... 
اكيد غلطان الدكتور......اكيد سعاد متفقه معاه عشان يسوون وياي مزحه ثقيله...لاني ماكنت موجود مثل ماوعدت... 
مستحيل يصير هالشي....مستحيل يصير وياي...!!... 
طلعت برا المكتب وانا احس بجمود في نفسي....شي ثقيل هبط على صدري مانعني من اني اتنفس... 
في الممر شفتهم ايون صوبي يسالوني لكني اشرت لهم بايدي بانهم يسكتون ولا حد منهم يكلمني... 
رحت مع الدكتور لداخل القسم....وقف هو عند باب ...اطالعني بنظره... 
الدكتور: انا اسف جدا...لا تعتبره مجرد كلام....لكني فعلا اسف...وببذل جهدي للعناية بالجنين....تفضل.. 
ماهمني كلامه...أي جنين أي خرابيط.... 
مد ايده الدكتور وفتح لي الباب... 
دخلت...ويوم رفعت نظري... 
هناك ريولي صدق حسيت بها فتات...ماقامت تشلني...قمت تساندت عالايدار... 
كانت سعاد ممدده عالشبرية البيظا....مغطايه بشرشف ابيض..كامل.... 
ببطئ وبقوة جباره قدرت اني امشي لها...وقفت وسحبت الشرشف عن ويهها.... 
كانت هناك....جنها نايمه...بملامحها الملائكية.... 
ناصر: سعاد...! 

ماردت علي... مديت يدي...حطيتها تحت راسها..وبايدي الثانيه ضميت سعاد لصدري... 
ولين ماحسيت ببروده جسمها....ساعتها انفجرت بالصياح جني ياهل صغير...! 
----------------------------------------- 
اليوم: الخميس... 
المكان: بيت سلطان.. 
الوقت: التاسعه والنصف مساءا... 
---------------------------------------- 
(يوسف).... 


كنت يالس اتعشى ويا ابويه ومحمد اخويه وولده سلطان...وامي ومنى وميثا حرمه اخوي يالسات عالكراسي.... 
كنت شوي وبغص من اللي سمعته من امايه... 
بلعت اللي فحلجي بصعوبه... 
يوسف: شو امايه؟!... 
ام محمد: مثل ماسمعت....خوك وافق اني اخطب له اخيرا.... 
بهت في ويه امايه....ناصر وافق؟...كيف يوافق هذا مينون؟!.... يمكن عشان جي طلع من البيت معصب ولا رد علي لين احين؟!... 
بو محمد: والله الا انتي ولدج هذا مسوتله شور...قلت لج خطبيله وحطيه بالامر الواقع مابيروم يقول لا..بس انتي مبزتنه تترينه يوافق ... 
ام محمد: والله مايهون عليه يا سلطان...مابغيه يعرس وهو يفكر انه انغصب.... 
يوسف: امايه انتي متاكده انه وافق.؟!... 
ام محمد: هييي....وابوي هذي بعد شو يبالها اخربط فيها؟!... 
سمعت محمد يسال امي شي...بس من صدمتي...ما انتبهت له..قمت من العشا ..تغسلت وطلعت للسياره... 
هناك اتصلت بناصر...لازم عاد اعرف السالفه احين.... 
اتصلت مره مرتين...مارد... 
لكني كنت مصرر.....في الثالثه رد علي...بصوت تعبان جدا... 
ناصر: آآلووه... 
يوسف: هلا ناصر...وينك من متى ادق لك... 
ناصر: هلا يوسف... 
عقدت حياتي..ماشفت له بارظ في الكلام...شي غريب..شفيه؟!... 
يوسف: ناصر شفيك؟!... طلعت من البيت بحالة غريبه شغلت بالي.. شفيك؟!... 
ناصر: سعاد يا يوسف...سعاد... 
يوسف: شفيها سعاد؟... 
ناصر: ماتت... 
انصدمت....ماتت؟.... 
يوسف: شووووووووووه..؟!!..... 
سمعت ناصر يصيح... صدمتي كانت فظيعه.... 
يوسف: الوووه... 
لكنه سكر فوييهي.... مالومه .. وين له بارظ يكلمني احين.... 
سكرت تيلفوني وفريته عالسيت اللي عدالي...شغلت السياره وطلعت بها من البيت..ومن العين.. 
توجهت لبوظبي....اخويه بحاجتي احين... ليش ماخبرني من قبل..!!! 
كيف ماتت سعاد..!!...والي فبطنها وين راح...!! 
غصبن عني...دمعت عيوني..... 
سعاد انسانه طيبه جدا... وكانت زوجه صالحه وصابره لناصر... والا مافي حرمه تتحمل حركات ناصر ومزاجيته... 
مسكينه ياسعاد....الله يرحمها... 

الساعه 11 الا ربع تقريبا وصلت شقة ناصر....دقيت بابها...وفتح لي ريال ثاني...خفت اني مخربط بالشقه... 
يوسف: السلام عليكم..هذي شقة ناصر؟ 
عبدالعزيز: وعليكم السلام يامرحبا....هي نعم ..اقرب... 
يوسف: قريب...(دخلت البيت وانا اتلفت)... انا يوسف اخوه...كيف الحال؟ 
عبدالعزيز: بخير الله يعافيك...وياك عبدالعزيز يار ناصر..شفتي هذي المجابله... 
يوسف: هييي يامرحبا الساع...وين ناصر؟ 
قال عبدالعزيز باسف.. 
عبدالعزيز: بغرفة الضيوف... 
يوسف: عن اذنك... 
مشيت صوب غرفة الضيوف..وخمنت ان ناصر مايبا يدخل غرفته وغرفة سعاد...اكيد انه مابيتحمل.. 
دخلت عليه الغرفه.. حصلته يالس عالشبريه...راسه بين يديه بحالة ياس فظيعه... 
اول مره اشوف ناصر جي... 
يوسف: ناصر...! 
رفع ناصر راسه واطالعني بعيون مليانه دموع.... تنهد..حسيتبه فرح يوم شاف حد منه وفيه ومن لحمه ودمه... 
قام ولوا عليه بالقو.... 
ناصر: سعاد ماتت يا يوسف....ماتت...خلاص راحت وخلتني.... 
تاثرت بصراحه لكني مسكت نفسي.... 
يوسف: عظم الله اجرك يا ناصر...تصبّر.. هذي الحياة تراها...محد يعلم بعمره ياخويه....خلك قوي... 
ناصر: وعدتها باشياء وايد وماسويتها....سعاد ماكانت مستانسه وياي....ليتني خليتها عند اهلها وماظلمتها وياي جان احين بعدها عايشه ومستانسه.... 
يوسف: ناصر ..انتبه تراك تغلط...كل شي بايد الله وهذا عمرها ...سواء عندك او عند اهلها....اذكر الله ياناصر... 
ابتعد عني ناصر ويلس مره ثانيه عالشبرية....يلست انا عداله... 
يوسف: دفنتوها؟.. 
هز ناصر راسه بالايجاب...خمنت انهم صلوا عليها مع صلاة العشا...مسكين حالك ياخويه....الله يعينك على ما ابتلاك.... 
يوسف: واللي فبطنها؟.. 
عقد ناصر حياته.... 
وقال بعداوه... 


ناصر: مادريبه.... 
يوسف: يعني عاش؟.. 
ناصر: مادري...اظني... 
عصبت على موقفه..عنبوووه ضناك ماتسال عنه ولا تدريبه شو حاله؟!...بس مابغيت اعاتبه هو اللي فيه كافيه.... 
يوسف: ارقد يا ناصر..الوقت متاخر...انا برقد عندك الليله...ارتاح شويه.... 
ماعارض ناصر..انسدح عالشبريه بملامح كئيبه...اما انا خليته وطلعت وسكرت الباب وراي.. 
في الصالة حصلت عبدالعزيز... 
عبدالعزيز: انته كنت تدري بزواجه صح.. 
يوسف: هي ادري...الله يرحمها...وايد كانت طيبه... 
عبدالعزيز: الله يرحمها... 
يلست عالكرسي... 
يوسف: خبرني شو صار؟..كيف ماتت ..ماخبرني شي ناصر.!! 
عبدالعزيز: طاحت الحرمه في الحمام...وهي في الشهر الثامن...فيت الولاده صعبه ..سوولها عملية قيصيرية لكن صارت مضاعفات في العملية على حسب قولهم...اضطروا انهم ينقذون الولد اللي فبطنها...وهي الله يرحمها.... 
يوسف: لاحول ولا قوة الا بالله....والولد؟ 
عبدالعزيز: الولد قاصر..تخبرت عنه قال الدكتور تقريبا الولد حالته زينه وان شاء الله مايطلع فيه أي عوق...حاطينه في الحاضنه هذي... 
يوسف: مسكين....واهلها؟...خبرتوهم... 
عبدالعزيز: هي...باجر الصبح بيكونون هني... الرياييل بس...ابوها ..خوانها...عمها وخوالها... 
هزيت راسي انا باسف عالموقف كله....خشيت ايدي بمخباي اطلع تيلفوني... 
اتصلت بامايه....وقلت لها اني عند ناصر وببات عنده اليوم.... 
حاولت تعرف مني السبب بس انا قلت لها انه عندي شغل من الصبح فبوظبي وماريد اضيع وقت في الدرب... 
سكرت عنها..وبعدها عبدالعزيز انصرف وراح بيته... 
رجعت انا قفلت البيبان......ورحت اشوف ناصر... 
كان نايم مسكين من التعب والارهاق النفسي...سحب اللحاف ولحفته.....وفتحت الكبت الصغير وطلعت لي فراش ثاني لي....طلعت من الغرفه سكرت الليت والباب... 
اما انا فرقدت في الصالة.... 
مسكين يا ناصر... 
منو اللي كان يتخيل ان هالشي بيصير له؟!.. 
----------------------------------

اليوم: الجمعة.. 
المكان: غرفة مهرة... 
الوقت: الحادية عشره والنصف صباحا... 
----------------------------------- 
(مهرة).... 

من شوي كنت قايمه من النوم... تسبحت...ويلست جدام التواليت اسحي شعري عشان اخليه ينشف... 
حسيت بالباب افتح بقو كانه انجلع.... جنه سياره داعمتنه من قوة الفتح... 
التفت خايفه وانا اشهق...شهالاسلوب بالدخله..!!.. 
جابلتني عيون اخويه حمد...نظرته اول مره اشوف مثلها.... كانها تبا تذبحني....ترسل شرار.. 
شو شرار...الا قولوا نار وبراكين... 
ياويلي انا شو سويت؟!.. 
وقف عند الباب يطالعني بقهر وغيظ كبير.... 
انا من زود صدمتي وخوفي قمت من الكرسي وتركت المشط من ايدي.... 
مهرة: حمد....شفيك.؟!... 
شفته يتقدم صوبي...ببطء... 
زاد خوفي... 
اشوف موتي بعيونه.... 
مهرة: شو صـــ...! 

انقطعت الكلمه يوم لفني حمد بكفففف معتبر عقني عالارض....صرخت انا من زود الصدمه والالم.... قعدت اطالع الارض مصدومه....شو صار..!!!.. 
حسيت بايده تنمد وتمسك شعري بقو وتوقفني...مسكت ايده وانا اتالم... 
حمد: شو هذا اللي سويتيه....هذي اخرتها يا مهرووووه.... 
وايده كل شوي تشد وتشد في شعري لين حسيته بينجلع.... 
مهرة: شو سويت ؟!!...ليش تظربني والله ماسويت شي... 
بصعوبه قدرت اطالع بويهه لكن ماعجبني الي شفته...بالاحرى ..خفت منه... 
حمد: والله هاااه..!!..تحلفيين بعد مسوده الويه....فشلتييينا عند الناس هاي اخرة الثقة يالخااااايسه....!! 
كان يصارخ...وانا خوفي يزيد ويزيد.... 
عرف.... 
عرف عن التحرش اللي صابني من ذاك الريال...اكيد عرف ....ياويلي ياويلي....بيذبحني حمد...بيذبحني... 
سكت...وماقلت شي ماقدرت اتكلم الصدمه كلت لساني.... 
حمد: قوليلي فشو قصرنا فيج هااااه.....بشوووووه...!!..ما تحاتين اهلج...ما فكرتي بخوانج وبسمعتج.... مافكرتي بدينج يا مهروووه.... 

مهرة: والله العظيم ماسويت شي يا حمد...والله.... 
حمد: لا تحلفييين...عندي ناس شافوووج....لا تنكرين... 
ترك شعري ومسك ايدي بقوو....احين يا دور ايدي يعورها.... 
لكني استغربت...منو اللي شافني محد كان في البيت..!!!.. 
مهرة: عن شووو تتكلم ...!! 
حمد: اتكلم عن انحرافج يالسباله في سكنات الجامعه ...ليش انتي كم فظيحه مسويه بعد عشان ماتعرفين..!! 


انصدمت...للحظه ماحسيت باي الم.....تبون الصدق...فرحت...لانه مايدري بالسالفه الادهى...اللي صارت هني...بين جدران البيت...!!.. 

مهرة: انحرافيي..؟؟؟ اناااااا..!!.. 
حمد: شووو عبااالج يامهروووه...ماعندج ام يعني مالج لا ولي ولا رقيب...تتحسبيني مابعرف يعني....!!...شو تبيني اسوي فيج احين هااااه ....شو تبيني اسوي اذبحج..!!..اكسرج شوو تبيني اسوي...!! 

حسيت بالقهر في نفسي..وفي نفس حمد.... حسيته مقهور من الخاطر وفعلا مب عارف شو يسويبي.... لو كنت انا مثل مايتحسبني مابلومه في النهاية انا اخته وعرضه... لكني ماسويت شي...انا مظلومه..!! 
مهرة: حمد والله ماسويت شي...والله....انا مثل ماتعرفني.... 
دزني عالشبريه بقو وهو يصارخ بويهي... 
حمد: جــــــــذّااااااااااااااااابه.....!! 
طحت وانا اصيح عالشبريه....قلت بياس... 
مهرة: والله ماسويت شي...اذا كنت تطري البنات اللي كنت امشي معاهن...والله ياحمد وحلفت اني ماكنت ادري انهن جذي الا من يومين ثلاثه....وقلت لهن اني خلاص مابمشي معاهن ولا بكلمهن...والله ماكنت ادري... 

حمد: عقب شوووووه..؟!!...عقب مافظحتينا بين الناس....نص الجامعه تدري عنج وعن حركاتج وسيراتج السكن..... ماتعرفين يعني انه ممنوع عليج تسيرين هناك...يزانا وثقنا فيج وطرشناج تتعلمين جذي تشوهين سمعتنا وياج..!! 
زادت دموعي وزاد صياحي.... 
مهرة: بس انا ماسويت شي يغضب ربنا ولا يغضبكم....والله ماسويت شي.... 
حمد: اللي يصدقج عاد يالجلبه....يكون بعلمج يامهرووووه....جامعه بعد اليوم ماشي....تنزربين في البيت تسمعين والا لا..... 
لف عني بيطلع من حجرتي....طرت انا صوبه ومسكته من ايده... 
مهرة: لالالا.....لا دخيلك ياحمد دخيلك هالكورس بس خلني اكمله الله يخليك.... 
سحب ايده مني بقوووو وبعنف... 
واطالعني باحتقار واشمئزاز.... 
حمد: فجيني والله اني اجز حتى شوفتج كيف تصكيني..!!... 
عورتني الكلمه...لكني حاولت مره ثانيه... 
مهرة: الله يخليك ياحمد ماباقي شي عن الامتحانات النهائية خلني اكمل...الله يخليك ياحمد...لا تحرمني من دراستي... 
حمد: قلت لج لا....واحمدي ربج اني مابخبر ابويه عليج لانه انسان شيبه وصحته هالايام تخونه...وهو يشوف امايه فيج ويتحسبج ملاك مثلها....والا والــــلـــــه يا مهرة ان خبرته انه يكفر بج كفر....ومابيتحمل....ويدفنج وانتي حيّة.....تسمعين.؟!!.... وان يبتي طاري هالسالفه عند حد او اشتكيتي عند حد...انا اللي بكفربج هالمره..... 

طلع حمد من غرفتي...ورقع بالباب وراه....ومع رقعه الباب...انهرت انا عالارض... في موجه صياح فظيعه...!!... 
----------------------------------- 
اليوم: الجمعه... 
المكان: بيت علي بن سالم.. 
الوقت: الثانية ظهرا... 
----------------------------------- 
(ناصر)... 

كنت يالس عالدري الخارجي للميلس...زين انه فيه ظله فوقي والا جان احترقت من الشمس.... 
وليتني احترق ..واطيح ...ولا احس بشي.... 
عالاقل افتك من هالالم الفظيع والجرح اللي فصدري اللي ذابحني... ... 
آخ يا سعاد... كيف تسوين هالشي فيني؟!!... ليش تعاقبيني بهالطريقه..!! 
استغفر الله انا شو قاعد اقول...!.. 
حسيت بايد على جتفي...التفت..شفته يوسف...اللي مافارقني من امس لليوم... 
يوسف: مب زين ياناصر الي تسويه.. 
ناصر: دخيلك يوسف مافيني ارمس وماريد حد يعاتبني خلوني عراحتي... 
يوسف: عنبوو يالس في الحر .. لا تريقت ولا تغديت احين حتى ماي ماشربت.... مب زين يا ناصر مب زين.... 
ناصر:......... 
يوسف: انزين اييبلك مصحف.؟!...اقرا شوي يمكن ترتاح نفسك...! 
ناصر: ماريد... 
يوسف: ماتبا تقرا عروحها يعني.!! 
غمضت عيني انا بالم.... سعاد صارت روح..!!...راحت خلاص...مب قادر اصدق...مب قادر... 
سالت عن عيني دموع.... كتمتهن قد ماقدر بس رغم ذلك سالن...نزلت راسي وحطيته بين ايدي...اخفيه عن عيون يوسف المتفحصه.....!.. 
يوسف: عمك داخل يتخبر عنك... 
ناصر: ماقدر اجابله.... 
يوسف: ليش.؟!... والله شيفته ريال طيب وفاهم ومابيرد عليك اللوم باي طريقه... 
ناصر: انا وعدته ووعدت سعاد باشياء ماسويتها...احسها هب راضية علي...ولا هو راضي علي....ولا امي راضية علي ولا ابويه ولا حد....حتى....حتى مهرة هب راضية علي...شو هالحياة اللي عايشنها... انا قصرت فبنته وايد يا يوسف ماقدر اجابله.... 
يوسف: شو ياب مهرة في السالفه احين..! 
قمت انا متغيظ....شو دراني شو يابها في السالفه...!!...يت وخلاص....ليش هي متى تروح اصلا..!!.. 
ناصر: شو دراني انا يا يوسف اووففف.... 
رفعت ايدي امسح دموعي.... 
يوسف: تبانا نطلع...؟!.. 

اطالعت فويهه...حبل نجاة... 
ناصر: هي ابا اطلع... 
يوسف: نسير... 

في السياره... سالني يوسف.. 
يوسف: وين تبا تسير؟...الشقة؟! 
ناصر: لا...لا ماريد اروح الشقة.... 
يوسف: خلاص انا اعرف وين بوديك... 
تساندت على ورا...غمضت عيوني باسترخاء... 
مايهمني وين اروح المهم ابتعد...بعيد عن الشقة...وبعيد عن اهل سعاد اللي اشوف فعيونهم اللوم....وبعيد عن كل شي.. 
بعد فتره وقف يوسف السياره.. 
يوسف: يالله انزل... 
فتحت عيوني..وتلفت في المكان اللي انا فيه.....اخر شي عقدت حياتي معصب... 
ناصر: ماريد اشوووفه... 
يوسف: ضناك هذا يا ناصر...بيشل اسمك... اول عيالك عنبووو...!!.. 
ناصر: قلت لك ماريد اشوووفه.... 
انا اريد ابتعد وهو يقربني من شخص كان اقرب لسعاد مني في الثمان اشهر اللي طافت..!!.... 
حتى لو ولدي ماريد اشووفه.... ولا اريده اصلا... 
شفت يوسف يعقد حياته معصب....لبس نظارته الشمسية وقال.. 
يوسف: شوف عاد..ماتبا تشوفه انا ابا اشوف ولد اخويه... ييت حياك الله ماييت براااايك...تريا في السياره... 
رقع بالباب وراح عني...وانا اراقبه بغيظ وهو يبتعد وفي النهاية يختفي بين ابواب المستشفى....!!.. 
بعد عشر دقايق....نزلت انا بعد.... 
مادري ليش فضول...واجب...ماعرف..انا مابا اشوفه بس بروح اشوفه...لين متى بتم اتجاهله...!!.. 
وصلت قسم الاطفال....شفت يوسف واقف بقسم المواليد القاصرين.. يراقب من ورا الزجاج وعلى ويهه ابتسامه خفيفه.... 
تقربت انا بخوف بسيط.. التفت لي يوسف وابتسم لي اكثر... 
يوسف: تعال شوفه..تعال الله يهديك يارب... 
تقربت من يوسف واطالعت في المكان اللي اشر لي عليه.... 
شفت الصغير...في منز غريب...زجاجي...وموصوله به وايرات واشياء...!!... 
كان احمر...لكن سبحان الله...ويهه ابدا ماكان معتفس مثل باقي العيال...!!..اول ماشفته حسيت بمشاعر غريبه.... 
رحمة على شفقه...على احساس بالمسؤولية....واحساس بالخساره..!!... 
انعدمت الرؤية بعيني بسبب تجمع الدموع...نزلت راسي عن صورته مب متحمل... 
هذا اللي ماتت عشانه سعاد....اللي ماتت بسببه.... حجمه صغير وايد..ليش ماقدرت تولد طبيعي ليش؟!... 
طلعت من القسم كامل وانا اتنفس بقو عشان اهدي اعصابي... 
يلست برا اتريا يوسف...يشبع من الشوف... 
وبعد دقايق رجع..ويوم رجع قمت انا ومشيت معاه لبرا المستشفى.. 
في السياره قعد يوسف يتكلم عن الولد وحالته الصحية...بانه الولد محظوظ لانه نموه تقريبا مكتمل ..واحتمال كبير يطلع بصحة كامله من المستشفى بعد مايخلص فترة الحضانة...لانه في بعض الاولاد القاصرين تكون فيهم عيوب خلقية.... 
لكن ولدي انا لين احين حالته مستقرة تماما...ويقول الدكتور انه مطمن.... 
في داخلي انا..قلت الحمد لله.... 
لكن من برا مابين علي شي... 
يوسف: متى بتسميه؟.. 
ناصر: مب الحين..بعد اسبوع او عالاقل ثلاث ايام... 
يوسف: قررت عاد شو بتسميه؟!.. 
ناصر:............ مايد اظن... 
يوسف: على يدي الله يرحمه.!!...زين تسوي...مب حلو التكرار وايد..لانه محمد مسمي على ابويه سلطان...!.. 
سكت عنه ويلست اتذكر نقاشاتنا انا وسعاد على اسم الياهل...كنت اتمناه بنت... 
لكن ماشي تمنيته صار في الفتره الاخيره... 
رجعني يوسف للعزا...لبيت علي بن سالم... 
هالمره قويت قلبي ودخلت... قعدت عدال عمي..واستسمحت منه...عالتقصير وكل شي... 
قال لي... نصيبك ونصيبها... 
حسدته على هدوءه وقوة نفسه...!!...ليتني مثلك ياعمي... 
بس ماقدر اتقبل موت سعاد المفاجئ بهالسرعه ماقدر... 
---------------------------------- 
اليوم: السبت.. 
المكان: ميلس بيت خلفان.. 
الوقت: السابعه مساءا... 
--------------------------------- 
(مبارك)... 

يلست اطالع سيف وانا منقهر.... 
مبارك: hey...اظني عاطينكم اجازه من المدارس هالشهر عشان تدرسون للامتحانات مب عشان تلعبون بلا ستيشن..!! 

سيف: خلني اتهنى ذبحتني من كثر ما تقرقر عراسي.... 
مبارك: ويا هالراس اباك تيب نسبه زيينه عشان تدخل الكولج... 
سيف: من قالك اني بدخل الجامعه اصلا او بكمل دراستي...!! 
مبارك: انا اقولك وغصبن عنك.... 
سيف: مبارك لا تلحق مهروووه... 
مبارك: الا صدق..على طاري مهروه...where is she? 
سيف: همممم في البيت اظني... 
مبارك: مختفية... 
سيف: تصدق حتى انا ماشفتها من ..همممم...اول امس... 
مبارك: شفيها.؟!...مريضه..! 
سيف: مادري.. 
مبارك: مالت عليك من اخو... 
سيف: شكرا... الله ياخذه ظربني...!! 
احتشر سيف وهو مندمج في اللعبه....مافي امل منه هذا.... 
لازم احصل له شي يدفعه للدراسه دفع... بحماس... 
ومع شوية تفكير..سالته.. 
مبارك: سيف...كد سافرت؟!.. 
سيف: لا...وين الله يخليك .... 
مبارك: مالك خاطر تسافر؟ 
سيف: ياريت والله...بس ليش تسال؟ 
مبارك: فكرت اشلك وياي لندن اذا رجعت انا للدراسه هناك... 
ابتسمت يوم فر سيف ايد اللعبه والتفت لي... 
سيف: والله مبارك؟ 
مبارك: هي والله...تبا تسير؟ الحياة هناك وايد حلوه... 
سيف: ياريييييييت والله اغير جو عقب الامتحانات.... 
مبارك: بس انا مابشلك على حسابي... 


ناصر: مادريبه.... 
يوسف: يعني عاش؟.. 
ناصر: مادري...اظني... 
عصبت على موقفه..عنبوووه ضناك ماتسال عنه ولا تدريبه شو حاله؟!...بس مابغيت اعاتبه هو اللي فيه كافيه.... 
يوسف: ارقد يا ناصر..الوقت متاخر...انا برقد عندك الليله...ارتاح شويه.... 
ماعارض ناصر..انسدح عالشبريه بملامح كئيبه...اما انا خليته وطلعت وسكرت الباب وراي.. 
في الصالة حصلت عبدالعزيز... 
عبدالعزيز: انته كنت تدري بزواجه صح.. 
يوسف: هي ادري...الله يرحمها...وايد كانت طيبه... 
عبدالعزيز: الله يرحمها... 
يلست عالكرسي... 
يوسف: خبرني شو صار؟..كيف ماتت ..ماخبرني شي ناصر.!! 
عبدالعزيز: طاحت الحرمه في الحمام...وهي في الشهر الثامن...فيت الولاده صعبه ..سوولها عملية قيصيرية لكن صارت مضاعفات في العملية على حسب قولهم...اضطروا انهم ينقذون الولد اللي فبطنها...وهي الله يرحمها.... 
يوسف: لاحول ولا قوة الا بالله....والولد؟ 
عبدالعزيز: الولد قاصر..تخبرت عنه قال الدكتور تقريبا الولد حالته زينه وان شاء الله مايطلع فيه أي عوق...حاطينه في الحاضنه هذي... 
يوسف: مسكين....واهلها؟...خبرتوهم... 
عبدالعزيز: هي...باجر الصبح بيكونون هني... الرياييل بس...ابوها ..خوانها...عمها وخوالها... 
هزيت راسي انا باسف عالموقف كله....خشيت ايدي بمخباي اطلع تيلفوني... 
اتصلت بامايه....وقلت لها اني عند ناصر وببات عنده اليوم.... 
حاولت تعرف مني السبب بس انا قلت لها انه عندي شغل من الصبح فبوظبي وماريد اضيع وقت في الدرب... 
سكرت عنها..وبعدها عبدالعزيز انصرف وراح بيته... 
رجعت انا قفلت البيبان......ورحت اشوف ناصر... 
كان نايم مسكين من التعب والارهاق النفسي...سحب اللحاف ولحفته.....وفتحت الكبت الصغير وطلعت لي فراش ثاني لي....طلعت من الغرفه سكرت الليت والباب... 
اما انا فرقدت في الصالة.... 
مسكين يا ناصر... 
منو اللي كان يتخيل ان هالشي بيصير له؟!.. 
----------------------------------

اليوم: الجمعة.. 
المكان: غرفة مهرة... 
الوقت: الحادية عشره والنصف صباحا... 
----------------------------------- 
(مهرة).... 

من شوي كنت قايمه من النوم... تسبحت...ويلست جدام التواليت اسحي شعري عشان اخليه ينشف... 
حسيت بالباب افتح بقو كانه انجلع.... جنه سياره داعمتنه من قوة الفتح... 
التفت خايفه وانا اشهق...شهالاسلوب بالدخله..!!.. 
جابلتني عيون اخويه حمد...نظرته اول مره اشوف مثلها.... كانها تبا تذبحني....ترسل شرار.. 
شو شرار...الا قولوا نار وبراكين... 
ياويلي انا شو سويت؟!.. 
وقف عند الباب يطالعني بقهر وغيظ كبير.... 
انا من زود صدمتي وخوفي قمت من الكرسي وتركت المشط من ايدي.... 
مهرة: حمد....شفيك.؟!... 
شفته يتقدم صوبي...ببطء... 
زاد خوفي... 
اشوف موتي بعيونه.... 
مهرة: شو صـــ...! 

انقطعت الكلمه يوم لفني حمد بكفففف معتبر عقني عالارض....صرخت انا من زود الصدمه والالم.... قعدت اطالع الارض مصدومه....شو صار..!!!.. 
حسيت بايده تنمد وتمسك شعري بقو وتوقفني...مسكت ايده وانا اتالم... 
حمد: شو هذا اللي سويتيه....هذي اخرتها يا مهرووووه.... 
وايده كل شوي تشد وتشد في شعري لين حسيته بينجلع.... 
مهرة: شو سويت ؟!!...ليش تظربني والله ماسويت شي... 
بصعوبه قدرت اطالع بويهه لكن ماعجبني الي شفته...بالاحرى ..خفت منه... 
حمد: والله هاااه..!!..تحلفيين بعد مسوده الويه....فشلتييينا عند الناس هاي اخرة الثقة يالخااااايسه....!! 
كان يصارخ...وانا خوفي يزيد ويزيد.... 
عرف.... 
عرف عن التحرش اللي صابني من ذاك الريال...اكيد عرف ....ياويلي ياويلي....بيذبحني حمد...بيذبحني... 
سكت...وماقلت شي ماقدرت اتكلم الصدمه كلت لساني.... 
حمد: قوليلي فشو قصرنا فيج هااااه.....بشوووووه...!!..ما تحاتين اهلج...ما فكرتي بخوانج وبسمعتج.... مافكرتي بدينج يا مهروووه.... 

مهرة: والله العظيم ماسويت شي يا حمد...والله.... 
حمد: لا تحلفييين...عندي ناس شافوووج....لا تنكرين... 
ترك شعري ومسك ايدي بقوو....احين يا دور ايدي يعورها.... 
لكني استغربت...منو اللي شافني محد كان في البيت..!!!.. 
مهرة: عن شووو تتكلم ...!! 
حمد: اتكلم عن انحرافج يالسباله في سكنات الجامعه ...ليش انتي كم فظيحه مسويه بعد عشان ماتعرفين..!! 


انصدمت...للحظه ماحسيت باي الم.....تبون الصدق...فرحت...لانه مايدري بالسالفه الادهى...اللي صارت هني...بين جدران البيت...!!.. 

مهرة: انحرافيي..؟؟؟ اناااااا..!!.. 
حمد: شووو عبااالج يامهروووه...ماعندج ام يعني مالج لا ولي ولا رقيب...تتحسبيني مابعرف يعني....!!...شو تبيني اسوي فيج احين هااااه ....شو تبيني اسوي اذبحج..!!..اكسرج شوو تبيني اسوي...!! 

حسيت بالقهر في نفسي..وفي نفس حمد.... حسيته مقهور من الخاطر وفعلا مب عارف شو يسويبي.... لو كنت انا مثل مايتحسبني مابلومه في النهاية انا اخته وعرضه... لكني ماسويت شي...انا مظلومه..!! 
مهرة: حمد والله ماسويت شي...والله....انا مثل ماتعرفني.... 
دزني عالشبريه بقو وهو يصارخ بويهي... 
حمد: جــــــــذّااااااااااااااااابه.....!! 
طحت وانا اصيح عالشبريه....قلت بياس... 
مهرة: والله ماسويت شي...اذا كنت تطري البنات اللي كنت امشي معاهن...والله ياحمد وحلفت اني ماكنت ادري انهن جذي الا من يومين ثلاثه....وقلت لهن اني خلاص مابمشي معاهن ولا بكلمهن...والله ماكنت ادري... 

حمد: عقب شوووووه..؟!!...عقب مافظحتينا بين الناس....نص الجامعه تدري عنج وعن حركاتج وسيراتج السكن..... ماتعرفين يعني انه ممنوع عليج تسيرين هناك...يزانا وثقنا فيج وطرشناج تتعلمين جذي تشوهين سمعتنا وياج..!! 
زادت دموعي وزاد صياحي.... 
مهرة: بس انا ماسويت شي يغضب ربنا ولا يغضبكم....والله ماسويت شي.... 
حمد: اللي يصدقج عاد يالجلبه....يكون بعلمج يامهرووووه....جامعه بعد اليوم ماشي....تنزربين في البيت تسمعين والا لا..... 
لف عني بيطلع من حجرتي....طرت انا صوبه ومسكته من ايده... 
مهرة: لالالا.....لا دخيلك ياحمد دخيلك هالكورس بس خلني اكمله الله يخليك.... 
سحب ايده مني بقوووو وبعنف... 
واطالعني باحتقار واشمئزاز.... 
حمد: فجيني والله اني اجز حتى شوفتج كيف تصكيني..!!... 
عورتني الكلمه...لكني حاولت مره ثانيه... 
مهرة: الله يخليك ياحمد ماباقي شي عن الامتحانات النهائية خلني اكمل...الله يخليك ياحمد...لا تحرمني من دراستي... 
حمد: قلت لج لا....واحمدي ربج اني مابخبر ابويه عليج لانه انسان شيبه وصحته هالايام تخونه...وهو يشوف امايه فيج ويتحسبج ملاك مثلها....والا والــــلـــــه يا مهرة ان خبرته انه يكفر بج كفر....ومابيتحمل....ويدفنج وانتي حيّة.....تسمعين.؟!!.... وان يبتي طاري هالسالفه عند حد او اشتكيتي عند حد...انا اللي بكفربج هالمره..... 

طلع حمد من غرفتي...ورقع بالباب وراه....ومع رقعه الباب...انهرت انا عالارض... في موجه صياح فظيعه...!!... 
----------------------------------- 
اليوم: الجمعه... 
المكان: بيت علي بن سالم.. 
الوقت: الثانية ظهرا... 
----------------------------------- 
(ناصر)... 

كنت يالس عالدري الخارجي للميلس...زين انه فيه ظله فوقي والا جان احترقت من الشمس.... 
وليتني احترق ..واطيح ...ولا احس بشي.... 
عالاقل افتك من هالالم الفظيع والجرح اللي فصدري اللي ذابحني... ... 
آخ يا سعاد... كيف تسوين هالشي فيني؟!!... ليش تعاقبيني بهالطريقه..!! 
استغفر الله انا شو قاعد اقول...!.. 
حسيت بايد على جتفي...التفت..شفته يوسف...اللي مافارقني من امس لليوم... 
يوسف: مب زين ياناصر الي تسويه.. 
ناصر: دخيلك يوسف مافيني ارمس وماريد حد يعاتبني خلوني عراحتي... 
يوسف: عنبوو يالس في الحر .. لا تريقت ولا تغديت احين حتى ماي ماشربت.... مب زين يا ناصر مب زين.... 
ناصر:......... 
يوسف: انزين اييبلك مصحف.؟!...اقرا شوي يمكن ترتاح نفسك...! 
ناصر: ماريد... 
يوسف: ماتبا تقرا عروحها يعني.!! 
غمضت عيني انا بالم.... سعاد صارت روح..!!...راحت خلاص...مب قادر اصدق...مب قادر... 
سالت عن عيني دموع.... كتمتهن قد ماقدر بس رغم ذلك سالن...نزلت راسي وحطيته بين ايدي...اخفيه عن عيون يوسف المتفحصه.....!.. 
يوسف: عمك داخل يتخبر عنك... 
ناصر: ماقدر اجابله.... 
يوسف: ليش.؟!... والله شيفته ريال طيب وفاهم ومابيرد عليك اللوم باي طريقه... 
ناصر: انا وعدته ووعدت سعاد باشياء ماسويتها...احسها هب راضية علي...ولا هو راضي علي....ولا امي راضية علي ولا ابويه ولا حد....حتى....حتى مهرة هب راضية علي...شو هالحياة اللي عايشنها... انا قصرت فبنته وايد يا يوسف ماقدر اجابله.... 
يوسف: شو ياب مهرة في السالفه احين..! 
قمت انا متغيظ....شو دراني شو يابها في السالفه...!!...يت وخلاص....ليش هي متى تروح اصلا..!!.. 
ناصر: شو دراني انا يا يوسف اووففف.... 
رفعت ايدي امسح دموعي.... 
يوسف: تبانا نطلع...؟!.. 

اطالعت فويهه...حبل نجاة... 
ناصر: هي ابا اطلع... 
يوسف: نسير... 

في السياره... سالني يوسف.. 
يوسف: وين تبا تسير؟...الشقة؟! 
ناصر: لا...لا ماريد اروح الشقة.... 
يوسف: خلاص انا اعرف وين بوديك... 
تساندت على ورا...غمضت عيوني باسترخاء... 
مايهمني وين اروح المهم ابتعد...بعيد عن الشقة...وبعيد عن اهل سعاد اللي اشوف فعيونهم اللوم....وبعيد عن كل شي.. 
بعد فتره وقف يوسف السياره.. 
يوسف: يالله انزل... 
فتحت عيوني..وتلفت في المكان اللي انا فيه.....اخر شي عقدت حياتي معصب... 
ناصر: ماريد اشوووفه... 
يوسف: ضناك هذا يا ناصر...بيشل اسمك... اول عيالك عنبووو...!!.. 
ناصر: قلت لك ماريد اشوووفه.... 
انا اريد ابتعد وهو يقربني من شخص كان اقرب لسعاد مني في الثمان اشهر اللي طافت..!!.... 
حتى لو ولدي ماريد اشووفه.... ولا اريده اصلا... 
شفت يوسف يعقد حياته معصب....لبس نظارته الشمسية وقال.. 
يوسف: شوف عاد..ماتبا تشوفه انا ابا اشوف ولد اخويه... ييت حياك الله ماييت براااايك...تريا في السياره... 
رقع بالباب وراح عني...وانا اراقبه بغيظ وهو يبتعد وفي النهاية يختفي بين ابواب المستشفى....!!.. 
بعد عشر دقايق....نزلت انا بعد.... 
مادري ليش فضول...واجب...ماعرف..انا مابا اشوفه بس بروح اشوفه...لين متى بتم اتجاهله...!!.. 
وصلت قسم الاطفال....شفت يوسف واقف بقسم المواليد القاصرين.. يراقب من ورا الزجاج وعلى ويهه ابتسامه خفيفه.... 
تقربت انا بخوف بسيط.. التفت لي يوسف وابتسم لي اكثر... 
يوسف: تعال شوفه..تعال الله يهديك يارب... 
تقربت من يوسف واطالعت في المكان اللي اشر لي عليه.... 
شفت الصغير...في منز غريب...زجاجي...وموصوله به وايرات واشياء...!!... 
كان احمر...لكن سبحان الله...ويهه ابدا ماكان معتفس مثل باقي العيال...!!..اول ماشفته حسيت بمشاعر غريبه.... 
رحمة على شفقه...على احساس بالمسؤولية....واحساس بالخساره..!!... 
انعدمت الرؤية بعيني بسبب تجمع الدموع...نزلت راسي عن صورته مب متحمل... 
هذا اللي ماتت عشانه سعاد....اللي ماتت بسببه.... حجمه صغير وايد..ليش ماقدرت تولد طبيعي ليش؟!... 
طلعت من القسم كامل وانا اتنفس بقو عشان اهدي اعصابي... 
يلست برا اتريا يوسف...يشبع من الشوف... 
وبعد دقايق رجع..ويوم رجع قمت انا ومشيت معاه لبرا المستشفى.. 
في السياره قعد يوسف يتكلم عن الولد وحالته الصحية...بانه الولد محظوظ لانه نموه تقريبا مكتمل ..واحتمال كبير يطلع بصحة كامله من المستشفى بعد مايخلص فترة الحضانة...لانه في بعض الاولاد القاصرين تكون فيهم عيوب خلقية.... 
لكن ولدي انا لين احين حالته مستقرة تماما...ويقول الدكتور انه مطمن.... 
في داخلي انا..قلت الحمد لله.... 
لكن من برا مابين علي شي... 
يوسف: متى بتسميه؟.. 
ناصر: مب الحين..بعد اسبوع او عالاقل ثلاث ايام... 
يوسف: قررت عاد شو بتسميه؟!.. 
ناصر:............ مايد اظن... 
يوسف: على يدي الله يرحمه.!!...زين تسوي...مب حلو التكرار وايد..لانه محمد مسمي على ابويه سلطان...!.. 
سكت عنه ويلست اتذكر نقاشاتنا انا وسعاد على اسم الياهل...كنت اتمناه بنت... 
لكن ماشي تمنيته صار في الفتره الاخيره... 
رجعني يوسف للعزا...لبيت علي بن سالم... 
هالمره قويت قلبي ودخلت... قعدت عدال عمي..واستسمحت منه...عالتقصير وكل شي... 
قال لي... نصيبك ونصيبها... 
حسدته على هدوءه وقوة نفسه...!!...ليتني مثلك ياعمي... 
بس ماقدر اتقبل موت سعاد المفاجئ بهالسرعه ماقدر... 
---------------------------------- 
اليوم: السبت.. 
المكان: ميلس بيت خلفان.. 
الوقت: السابعه مساءا... 
--------------------------------- 
(مبارك)... 

يلست اطالع سيف وانا منقهر.... 
مبارك: hey...اظني عاطينكم اجازه من المدارس هالشهر عشان تدرسون للامتحانات مب عشان تلعبون بلا ستيشن..!! 

سيف: خلني اتهنى ذبحتني من كثر ما تقرقر عراسي.... 
مبارك: ويا هالراس اباك تيب نسبه زيينه عشان تدخل الكولج... 
سيف: من قالك اني بدخل الجامعه اصلا او بكمل دراستي...!! 
مبارك: انا اقولك وغصبن عنك.... 
سيف: مبارك لا تلحق مهروووه... 
مبارك: الا صدق..على طاري مهروه...where is she? 
سيف: همممم في البيت اظني... 
مبارك: مختفية... 
سيف: تصدق حتى انا ماشفتها من ..همممم...اول امس... 
مبارك: شفيها.؟!...مريضه..! 
سيف: مادري.. 
مبارك: مالت عليك من اخو... 
سيف: شكرا... الله ياخذه ظربني...!! 
احتشر سيف وهو مندمج في اللعبه....مافي امل منه هذا.... 
لازم احصل له شي يدفعه للدراسه دفع... بحماس... 
ومع شوية تفكير..سالته.. 
مبارك: سيف...كد سافرت؟!.. 
سيف: لا...وين الله يخليك .... 
مبارك: مالك خاطر تسافر؟ 
سيف: ياريت والله...بس ليش تسال؟ 
مبارك: فكرت اشلك وياي لندن اذا رجعت انا للدراسه هناك... 
ابتسمت يوم فر سيف ايد اللعبه والتفت لي... 
سيف: والله مبارك؟ 
مبارك: هي والله...تبا تسير؟ الحياة هناك وايد حلوه... 
سيف: ياريييييييت والله اغير جو عقب الامتحانات.... 
مبارك: بس انا مابشلك على حسابي... 


سيف: ادري امبوني مابسافر على حسابك انا...باخذ من عند ابويه فلوس.. 
مبارك: كم بيعطيك يعني؟...مابيسدنك الا اسبوع...او عشر ايام بالكثير وهذا مايكفي ابدا.... 
سيف: ظنك؟.. 
مبارك: شو رايك تسافر على حساب الدوله؟!... 
سيف: كيف هاي بعد؟... 
مبارك: بعثة... 
ابتسم سيف بخبث.... 
سيف: nice try mbark 
مبارك: هههههههههههههههه صدق والله فكر فيها...الدراسه هناك غير والله يا سيف...تتخرج بشهادة مصدقة ومعترف فيها... يوم بترجع بتحصل لك احسن شغل واحسن منصب لانك دارس في الخارج...ووين؟..في بريطانيا مره وحده... 
سيف: دخيل الله انا ثانوية يالله يالله اخلصها تباني ادرس هناك عند الاجانب..!! 
مبارك: لا تنسى..بكون انا وياك...بندرس رباعه..بنسكن رباعه...لانه نحن بيتنا بعناه....وبساعدك انا وايد مابخليك سيف.... 
سكت سيف وهو يفكر.... 
سيف: احس اني ماقدر... 
مبارك: مافي شي مانقدر عليه نحن شباب والدنيا جدامنا....think about it seef..!.... حتى انته نفسك بتتغير...حياتك بتتغير للاحسن.... بترجع هني وانته عندك شي تفتخر به.... ..مب شهادة ثانوية عامه ماترفعك لمناصب محترمه...!!.. 
سيف: وكيف بيييب البعثه عاد يا مبارك.... 
مبارك: work hard...بس هات نسبه فوق التسعين...وبتحصل بعثه...ماتروم يعني.. 
سيف: لا ماروم..ماشفت نسبتي انته في نص السنه..!! 
مبارك: ماكنت تدرس عدل يا سيف.... بعدين لا تنسى ..امتحانات الثانوية العامه ياخذون علامتك مثل ماهي ماينقصون منها شي ولا تعتمد على اعمال السنه... شغل مخك سيف... 
سيف: واذا شديت حيلي ومايبت النسبه.؟!... 
مبارك: ساعتها بنشوف اذا نقدر نقنع ابوك يصرف عليك وانته هناك بس بعد اشوفها صعبه يمكن...بس لو شديت حيلك بتيبها يا سيف....لو بعدك علمي...انته الا ادبي.. 
سيف: شو اتحسبه سهل؟ والله انه صعب... 
مبارك: مايصعب عليك..you can do it.... 
سيف: يصير خير... 
طنشني ورد يمسك ايد اللعبه ويلعب... 
ماعليه المهم دخلنا الفكره فباله ....واكيد انه الليله مابيرقد وهو يهويس فيها... 
احتمال كبير انه يقتنع...وان شاء الله يقتنع... وينفذها... 
-----------------------------------------------

اليوم: السبت... 
المكان: بيت سلطان.. 
الوقت: العاشره مساءا... 
------------------------------------------------ 
(يوسف).... 

توني واصل من بوظبي.... الله يعيني عالتحقيق.... اكيد بتسالني امايه شو هالشغل اللي عندي من يوم الجمعه ماخلص...!!..ماخذ اجازه اليوم عشانه.... 
الحقيقه اني ماقدرت اخلي ناصر بحالته اروحه هناك... ماخليته الا يوم شفته متماسك شوي... 
ابتسمت وانا اتذكر ولد ناصر..... ماشاء الله عليه....مبين عليه بيطلع ابيض مثل امه...لانه احمر احين...اكيد بيفتح لونه عقب...بس لانه صغير جذي.... 
اختفت ابتسامتي واناا فكر...منو بيربي هالولد؟...ناصر صار مجبور انه يخبر قوم امايه بالموضوع... لازم الورد يحصل حد يربيه..!! ناصر مايعرف شي بهالامور...!!... 
تنهدت بظيج من الوضع كله وقررت اترك الامور تمشي نفسها بنفسها.... 
التفت للسيت اللي عدالي..خذت التيلفون وخشيته فمخباي..ومديت ايدي اخذ السي دي يات مالاتي... 
ابتسمت يوم شفتهن... 
تذكرت يوم اشلهن واصلح كمبيوتر كنه...!!!... 

وقف تفكيري عند هالحد....!!...كمبيوتر كنه..!!..كمبيوتر كنه فيه كل اسرارها....معقوله ماشافتهن للحين؟!.. لو شافتهن بتتذكر...بتتساءل عالاقل ليش مجمعه كل هالامور..!!... 
خذت الاغراض على عجل وطلعت من السياره ...دخلت البيت ماحصلت حد...ولله الحمد... 
ركبت فوق ادور منى....حصلتها بغرفتها.... 
يوسف: منى..تعالي بسرعه اباج فسالفه... 
خليتها ورحت لغرفتي..حطيت اغراضي عالمكتب...وفصخت السفره وفريتها...يلست احج راسي وانا افكر بحماس... 
كيف مايتني هالفكره من قبل..!!!.... 
منى: شفيك يوسف بسم الله...!!...توك ياي من بوظبي؟.. 
تقربت منى ووايهتني...لانها من يومين ماشافتني... 
يوسف: هي توني..سكري الباب وتعالي... 
يلست عالشبريه مستعد للكلام....يلست هي اطالعني باستغراب... 
يوسف: منى... كنه ما استخدمت الكمبيوتر لين احين؟! 
منى: بلى تستخدمه...!... عطيتها انا الباسوورد مالته... 
يوسف: عيل كيف ماشافت الملفات اللي انا شفتهن.... 
عقدت منى حياتها....!! 
قلت لها انا باستعجال.. 
يوسف: الملفات والصور والتواريخ الخاصه فيني منى...!! 
منى: هي والله...صح....لالالالالالا ماظني شافتهن... 
هزت منى راسها باسف على هالمعلومه وهي تنقلها لي... 
يوسف: معقوووله...!!..ماظني ما انتبهت لهن... 
منى: بتنتبه لو هن موجودات في الكمبيوتر... 
هبط قلبي فصدري.... 
قلت لها بياس.. 
يوسف: لا يكون حذفتهن؟؟... 
لكن الامل تجدد في نفسي يوم شفت منى تهز راسها مره ثانيه بالرفض... 
منى: لا ماحذفتهن...نقلتهن على سي دي.... قالت ما بخاطر بانه شخص ثاني يشوفهن مثل ماشافهن يوسف... 
يوسف: وين هالسي دي؟!.. 
منى: مادري...بين اغراضها اكيد.....(وعقدت حياتها وهي تفكر)... او يمكن.... 
يوسف: يمكن شووو...!!... 
صفعت منى نفسها بقو... شهقت وقالت... 
منى: ياويلي يا يوووسف....بتصفعني.!! 
يوسف: منووو بيصفعج؟ ليش؟ 
منى: انته بتصفعني... 
يوسف: مايحتاي صفعتي عمرج... 
منى: والله استاهل اكثر... 
يلست افكر شوي مستغرب من كلامها... 
وعقب... 
تراجعت في قعدتي بغيظ... 
يوسف: منى لا تقوليلي ان السي دي عندج كل هالفتره....!!.. 
عظت منى على شفايفها وهي متلومه وخايفه... 
منى: اظني مب متاكده..مافتشت... 
يوسف: بتذكرين لو عطتج اياه.... 
منى: ترا هي عطتني صندوق فييه اغراض...صندوق صغير...قالت لي دسييه عندج..وانسي وجوده ... وانا نسيته صدق...ولا فتشته لانه عيب...خصوصيات كنه حتى لو انا اعرفها بس هي ما اذنت لي اشوفهن...!! 
يوسف: سيري هاتييه بنشوف شو فيه... 
عقدت منى حياتها.. 
منى: لا.. 
يوسف: بصفعج تراني....مب وقته هالوفاء احين.... 
منى: اسفه جدا... بنوديلها الصندوق وهي بتشوف محتوياتها بنفسها.... 
يوسف: واذا ماكان فيه السي دي اتم حاط امل عالفاظي...!! 
منى: انا سالت كنه ذاك اليوم اذا فتشت غرفتها..قالت هي انها مازالت تفتش...ماظني موجود السي دي عندها شكله الا صدق في الصندوق عندي... 
يوسف: ياااااااربيييه ليش ماقلتي من قبل هاااااااااااه...!!... 
منى: والله نسييييييييت.... ودني باجر عندها عشان اعطيها الصندوق وهي بتشوف شو فيه... 
يوسف: لو الوقت هب متاخر جان وديتج احين والله...لكن ماعليه ..باجر الاحد ماقدر مشغول شوي..بوديج الاثنين ان شاء الله عقب المغرب... ان شاء الله بس كنه تتذكر ترا والله ماقمت اتحمل هالحاله اللي انا فيها.... 
منى: ان شاء الله بتتذكر..صدقني كنه حاااسه...بس يبالها دفع عشان تتذكر... 
ارتعش قلبي يوم قالت منى كلامها.... 
معقوله رغم فقدان الذاكره كنه مازالت تحبني؟! بس من دون ماتحس...!!.. 
يوسف: ظنج ؟!... 
منى: مب ظن...يقين...انا متاكده 100%.... المهم برايك احين ...تعشيت؟.. 
يوسف: هي تعشيت بالطريج... 
منى: خلاص عيل تصبح على خير... 
يوسف: وانتي من هله... 
طلعت منى وسكرت الباب وراها....دخلت انا الحمام اتسبح ... 
لكني من طحت عالشبريه وانا افكر... 
مارمت ارقد من زود الحماس... 
باجر يوم تاريخي...!!...بمعنى الكلمه..فحياتي.... وحياتها... 
بجبرها تسجل تاريخ باجر من بيت التواريخ... 
--------------------------------------- 
اليوم: السبت... 
المكان: غرفة مهرة... 
الوقت: العاشره والنصف مسااء.. 
--------------------------------------- 
(مهرة).... 


سمعت دق عالباب...بخوف رحت افتحه..ارتحت يوم شفت انها البشكاره مع كيس الثلج اللي طلبته من شوي... 
مهرة: ثانكس جوسي... 
راحت البشكاره وسكرت انا الباب....رحت للمنظره اشوف غزي الوارم...حطيت عليه الثلج... 
مهرة: ياربي متى بيخوز هالورم...!!.. من حجرتي مب رايمه اطلع بسببه...!!... 
رحت وانسدحت عالشبرية وانا افكر...بزعل...على حالتي... 
من وين عرف حمد..؟!... منو هذا اللي خبره كل هالامور عني...!! 
انا فكرت فالسالفه وايد وما طلعت غير باستنتاج واحد... 
بنت من بنات الجامعه...! 
مافي شي غيره.... 
حسب ما اذكر...عفرا مازالت تشك بتصرفات حمد معاها..وتشك بمعرفته لبنت ثانيه...حتى انه صارت بينهم مشكله خلت عفرا تروح بيت اهلها يومين...لكنه راضاها ورجعت الامور لمجاريها.... 
معقوله يكون يكلم بنت فعلا؟..وموكل هالبنت تتخبر عني بين البنات..!!.. 
وخبرته الشائعات نفسها اللي انا سمعتها من البنات عن نفسي..!!.. 
باني بنت خايسه..!.. 
يارب ساعدني... 
اليوم مارحت الجامعه واحس نفسي شي ناقصني... 
مافي مجال مابيخليني حمد ارووح...اليوم قلت لهم مريضه بس باجر شو بقولهم باي عذر مابروح الجامعه.!!!... 
حسبي الله ونعم الوكيل....يالله انك تفكني من هالوضع الصعب....ودعوة المظلوم مستجابه ان شاء الله... 
قعدت استرجع موقف حمد مني... 
كيف خفت وحسيته يدري بذاك الريال...زين اني سكت..والا جان صدق بروح فيها... 
سمعت دق عالباب... 
نقز قلبي على عدد الدقات... 
مهرة: منوووه؟ 
شيخه: الشيخه شيخه...!!.. 
ابتسمت... 
مهرة: تعالي شيخه... 
دخلت شيخه..وسكرت الباب وراها..وهي اطالعني باستغراب بسبب كيس الثلج... 
شيخه: شفيج؟!... 
مهرة: شحالها خالووه..وابوج؟ كلهم بخير؟...توج يايه والا من الصبح؟!.. 
يلست شيخه وهي اطالعني بنظرة تصميم... 
شيخه: شووو....فيييج....!!..جاوبيني...! 
مهرة: ماشي... 
مدت شيخه ايدها وسحبت ايدي عن ويهي وشافت اللي شافته وشهقت... 
شيخه: شو هذا؟..ظرسج وارم والا شو السالفه..! 
مهرة: لا ظروسي مافيها شي... 
شيخه: عيل..!!.. 
مهرة: حلفي ماتخبرين حد.... 
شيخه: والله ماخبر حد... 
مهرة: .....حمد...ظربني... 
شهقت شيخه... 
شيخه: ليييييييييييش..!!.. 


مهرة: يتحسبني كنت اصيع في السكنات مع بنات الجامعه... 
شيخه: شو تقولين انتي؟؟ حلفي؟
مهرة: والله...يا وصفعني هني امس ..ومسكني من شعري..ودزني..وعورني...سمعني رمسه عوذ بالله منها ياشويخ لكن انا ماعليه من هذا كله....اللي مزعلني شيئين...اولهن اني خلاص طحت من عين اخويه وصار يحتقرني...ثاني شي انه حرمني من دراستي...! 
سكتت شويخ مب عارفه شو تقول....لكن الغيظ مرسوم على ملامحها...اخر شي انفجرت.. 
شيخه: كل هذا يصير وماتخبريني..!!... 
مهرة: مب شي مشرف عشان اخبرج به شيخه...والله مب عارفه شو اسوي... 
شيخه: انا برمس سهيل... 
مهرة: لالالالالالالالا...خبله انتي سهيل اشد عن حمد بروحج تشوفينه كيف يوم يعصب...والله يا يذبحني مابيصدقني هذا بعد... 
شيخه: سهيل مب شكاك يا مهرة وعمره ماشك فيج...مابيفكر تفكير مثل هذا...حمد غير شكل يتحسبج الا بتغلطين شرات ماهو يغلط...سمحيلي على هالرمسه بس الحق ينقال... فرق بين حمد وسهيل.. 
مهرة: حتى لووو لا تخبرين حد...خلاص انتي حلفتي... 
شيخه: بصووم... 
مهرة: شيخه الله يخليج لاتخليني اندم اني خبرتج... حمد مهددني ان اشتكيت عند حد يا يكفر بي كفر... دخيلج مافيني...اروحها ايدي تعورني من امس بسبب مسكته... 
شيخه: مسكج على ايدج المكسوره؟ 
مهرة: هي ..محصلين غيرها هم...!!... اظني تعمد عشان يعورني... 
هزت شيخه راسها... 
شيخه: الله يهديه...كيف يسوي جي باخته...!!... 
مهرة: مثل ماقلتي انا اخته ياشيخه ..عرضه وشرفه ... زين انها وقفت عند جذي ..كان ممكن يذبحني... 
شيخه: ادافعين عنه بعد.؟..تراه الا سامع الرمسات من البنات الخايسات من وين يعني بييب هالكلام..!!.. كلن يرى الناس بعين طبعه..دام هو يخون الثقة يتحسبج الا شراته... 
مهرة: انتي تعرفين بالسالفه بعد..!!..منو خبرج.. 
شيخه: سهيل كان ملاحظ عليه من فتره طويله انه مب على طبيعته...يرمس وايد في التيلفون باسلوب مايرمس فيه رياييل...منو بيكون يرمس يعني...الا يغازل... 
تنهدت انا بتعب... 
مهرة: المهم احين شو اسوي...شو اعطيهم من الاعذار عشان افسر غيابي عن الجامعه..!!... 
شيخه: انتي شو قلتيلهم اليوم؟ 
مهرة: قلتلهم مريضه مابسير.. 
شيخه: همممممم قوليلهم ما ارتحت في الجامعه...وماريد ادرس... 
مهرة: بيبلعونها...!! 
شيخه: دخيلج امبونهم هب فارقه عندهم كملتي دراسه والا ماكملتي... 
مهرة: هي والله صدقج.... شيخه...لا تخبرين سهيل....حذرتج... 
شيخه: ربطتيني بالحلاف والتهديد شو اسويبج بعد...مابقوووله... المهم تعشيتي؟ 
مهرة: لا والله مارمت انزل وغزي جذي وارم... 
شيخه: ولا انا تعششيت..بطلب من المطعم وبطلب لج وياي... 
مهرة: مشكووره.. 
شيخه: العفو حبيبتي...حطي حطي الثلج....جان يخف لين باجر... 
قامت شيخه عني وطلعت... 
وانا يلست مكاني.... 
حالتي صعبه صدق.. 
لا تسر لا عدو ولا صديق... 
---------------------------------- 
اليوم: الاحد.. 
المكان: غرفة كنه.. 
الوقت: الواحده صباحا..(بعد منتصف ليل يوم السبت)... 
---------------------------------- 
(كنه)... 

رفعت راسي عن المخده وانا امد ايدي وافتح الابجوره.... 
ماقدرت انام.... 
في بالي اشياء شاغلتني .... 
اشياء وايده... 

اولهن...احس بالوله والشوق.... لشخصين...منى ويوسف عيال عمي..!! 
ليش مشتاقه لهم..!.. دام اني قبل ما افقد الذاكره ماكنت ارتاح لهم؟!... 
هذا شي دايما يحيرني.... 
قلبي مب مصدق فيهم.... 

الشي الثاني اللي شاغل بالي...هو شي سمعته اليوم من خليفه ولد خالووه... 
الي كنت اشوفه تقريبا كل يومين ثلاثه فبيتنا... احاول اكتشف الحب المدفون في قلبي تجاهه لكن ماشي...ماحصل غير الرماد البارد... 
ونفس الشي هو..ماحسيته يطالعني بنظرات معبره....مثلا...مثل نظرات يوسف لي.... 
اووفف..يوسف يوسف يوسف... 
ليش دايما اسمه حاضر في بالي...ليش..!!... 
ليش على تواليتي عطر مثل ريحة عطره.... 
احس الاسم منتشر في كل مكان.... حتى على شاشه كمبيوتري...محطوطه خلفيه فييها ابيات... من ضمن الابيات كلمه "اليوسفي"... تشبيها بجمال النبي يوسف عليه السلام...!.. 
يارب ساعدني... 
ارسل لي بس .اشاره..افهم منها اللي حوالي..!!.. 
رجعت بي الذكريات لخليفه.... وممازحه عايشه اختي له اليوم.... 
قالت له متى ناوي؟... قال لا تقلبين المواجع خليها تدرس احين ماريد اشغلها.... بروحي يالله يالله ماسك عمري عن السيره عندهم... بس عشان تدرس... 
ظحكت عايشه وقالت.. اشوفك مطيح عندنا هالفتره ...ثرك مب عارف وين تسير...!!. 
ساعتها ماعرفت منو يقصد... 
لكني شفت فويهه تعابير حلوه وناعمه....تماما مثل الانسان المغرم... 
يوم راح سالت عايشه منو تقصد.؟؟ قالت لي بنت عم خليفه..يحبها ويباها من زمان..وهي ثانوية عامه..ربيعة عايشة اختي في المدرسه..!!... ويحضرن حاليا لامتحانات الثانوية العامه...!!... 

ساعتها سكت... انصدمت شوي...لكني ماحسيت بالم... لاني اصلا ماحسيت بحب اتجاه خليفه...لكني حسيت بالضياع.... 
انا كنت واثقة من قبل بانه معلومات نوره مغلوطه ...قلبي قال لي بانه مابيني وبين خليفه أي شي.... 
والحين اتضح ان خليفه يحب بنت عمه من زمان...وهو مايخفي هالشي لانه تكلم بحرية جدامنا... 
اذا عايشه الصغيره تعرف بموضوع خليفه...كيف نوره ماتدري عيل..!!... 
كيف تشوش افكاري بهالطريقه..!!.. 
ماعليه..يوم الاثنين باتيينا زياره...وبتقعد طول اليوم...بسالها عن السالفه... 
لكني رجعت اخوف هالفكره من بالي.... 
بسبب بسيط... 
هو احساسي بانه نوره تظايق من اتصالاتي وكلامي المنفرد معاها.... 
من بعد ماعرست كنت اتصلها تقريبا يوميا...مب هيي اختي المقربه مني ومانصبر عن بعض؟..طبيعي اني بتصلها... 
لكن المشكله اني قمت احسها تظايق من اتصالاتي المتكرره...عشان جي ماقمت اتصل... 
مادري شو اللي غيرها علي... 
والا هي من الاساس جذي وانا ماكنت انتبه.!... 
تاففت وانا مب عارفه بشو افكر والا بشووو.... 
فقدان الذاكره متعب.... يبالي اجمع لي سنين من المعلومات .... 
لكن دايما دايما ترجع افكاري لنظرة يوسف ولد عمي العتبانه... 
ليش يطالعني بهالنظره..!!..انا شو سويت به... 
ليش قال لي نحن متى بنفتك من هالحاله متى بنرتاح.!!.. 
خاطري اكلمه واشوف شو فخاطره لكن هو مايقعد ...ما ايينا الا نادر... 
رجعت انام وكالعاده صورة يوسف مطبوعه فعيوني...

اليوم: الاحد.. 
المكان: سيارة ناصر.. 
الوقت: الخامسة عصرا.. 
-------------------------------------- 
(ناصر).... 

دخلت المستشفى انا وعلي معاي...رايحين نشوف الياهل....كنت كل يوم اروح اشوفه... اليوم بالذات هذي هي المره الثانيه اللي اسيرله....سرت الصبح وساير الحين بعد... 
ماقول اني حبيت هالولد.. 
بس مادري..شي يدفعني صوبه دفع...اتم اطالعه ايي حوالي ساعه ما امل.... 
من شوي كنا موصلين اهل سعاد ..الله يرحمها...للمطار...بعد ماحضروا العزا... صار لازم يرجعون ماله لزمه يقعدون ويثقلون على علي بالضيافه رغم انه بيته وسيع.... 

وصلت القسم اللي فيه مايد الصغير...ووقفنا كالعاده نطالعه... 
علي: الله يفكه من اللي هو فيه...مسكين ياهل شقايل متحمل وايرات.؟! 
ناصر: لازم يراقبون حالته...! 
علي: بس لين مايكتمل النمو صح... 
ناصر: اظني لين مايكمل شهره الثامن ويدخل التاسع...ان شاء الله بيكون بخير ساعتها... 
علي: وكم باقي له ظنك؟... 
سكت وانا اتذكر بالضبط في أي اسبوع كانت المرحومه... 
ناصر: ايي حوالي...اسبوعين ونص...يباله اظني ثلاث اسابيع او اربعه بالكثير صح... 
علي: الله اعلم.... وعقب ما نطلعه؟ وين بتوديه.. 
ناصر: مادري يا علي... 
علي: عند اهلك؟ 
ناصر: اهلي مايدرون اني معرس.... 
علي: صار لازم تخبرهم...ليين متى يا ناصر لين متى.. 
ناصر: اكيد اني بقولهم...ان شاء الله بقولهم ماروم اربيه ارووحي... 
علي: ليش هديت على عمي اليوم يوم اقترح انهم يشلون الولد بعد مايخلص فترة الحضانه..! 
رجعت اعقد حياتي معصب... 
ناصر: عيل هذا اقتراح يقترحه..!!...ولدي انا يبا يشله سوريا..!! 
علي: تراك تزوجت من هناك...هذيلاك يده وخواله...بتحرمهم منه يعني وبتحرم ولدك منهم؟!.. 
ناصر: ماقلنا جي...بس ولديه انا يتربا تحت عيني انا... مستحيل اخلي حد يشله عني... 
علي: بس الولد يباله عنابه يا ناصر..وانته ماتروم... يباله حرمه تسده وتشوف احتياجاته...والوالده كبرت اظني وماتروم له... 

معاه حق.. امايه مابتروم لتربية ياهل صغير...بس مستحيل اخليهم يشلونه سوريا....ان شاء الله حتى لو استاجر له ممرضه موثوق فيها تربيه وتشوف احتياجاته بس المهم يكون تحت مراقبتي...!!... 
ناصر: يحلها الف حلال يا علي...بشوف لي حل مناسب... 
سكت علي فتره ونحن نتامل اللي قاعدين نتشاور بامره.....مايد....مايد ناصر...ولدي.. 
ابتسمت وانا اسند يبهتي على الزجاج البارد... عرضت علي الممرضه اليوم اصبح اني ادخل ايدي والمسه طبعا وانا لابس قفاز خاص...لكني رفضت....بصراحه خفت...خفت اسويبه شي او اضره... 
فجاه قال علي... 
علي: عندي فكره مناسبه... 
ناصر: شو هي.؟!... 
علي: نحن بنربي الولد لين ما تشوف لك حل... 
ناصر: شو تقول؟!!.. 
علي: هي...والا نسيت ان امل خالته..؟؟... وعيالي كلهم كبار مايحتاجون رعاية مثل الصغار وايد...بنخليه عندنا فتره يوم يطلع من الحضانه...وانته بيتنا ادله اظني تروم تينا متى ماتبغي وتشوفه..حتى لو تبا تاخذه بالساعات محد بيقولك لا..وعقب ترده علينا... 

اطالعت علي بامتنان...فكرته معقوله...معقوله جدا ومناسبه.... 
ناصر: بتتحمل صدعة ياهل مب ولدك فبيتك عشاني يا علي..!! 
علي: افا عليك ياناصر نحن اهل ونسايب وربع...وهذا اقل شي نسويه..لا يغرك تراني حبيت هالولد بصراحه وابغيه عندي.... 
ابتسمت... مب انته الوحيد... انا خفت عليه حتى من نفسي...منعنت نفسي من متعة لمسه خوفا من اني اضره بشي...!!... 
صح اني مكابر وارفض الاعتراف بهالحب... 
بس هذا مايعني انه هب موجود ...!!.. 
ناصر: مشكور يا علي....مشكور وماتقصر والله... 
علي: العفوو يا ناصر الناس لبعضها... خله يطلع اول بالسلامه... عقب يحلها الف حلال كل الامور بتترتب ان شاء الله انته بس لا تحاتي وايد.... 
شكرته...وعقب رحنا نسال الدكتور المشرف عن حالة مايد...وبعد ما طمنا عن حالته..طلعنا .. 
وصلت علي بيته...ورجعت انا شقتي.... 
عشان تستلمني خيالات سعاد في كل البيت..!!.. 
توجهت لغرفة الضيوف اللي صارت غرفتي احين من بعد ما عفت غرفة النوم عقب سعاد...بدلت ثيابي ..دخلت الحمام اتوضى... 
ويلست اقرا قرآن... عل وعسى تهدى نفسي شوي...!.. 
--------------------------------- 
اليوم: الاحد... 
المكان: بيت خلفان... 
الوقت: الثامنه مساءا.. 
-------------------------------- 
(سهيل)... 

كنت يالس مع راشد في الميلس.... يوم دخل علينا حمد وملامحه معتفسه.... اصلا هو من كم يوم مب على بعضه.. 
حمد: السلام عليكم... 
سهيل+راشد: وعليكم السلام والرحمه... 
نش راشد وتوايه مع حمد...تبادلوا السلامات العادية...ويلسنا نسولف... 
بعد ربع ساعه خلانا راشد وراح السوق... 
التفت انا لحمد اطالعه بتفحص... 
سهيل: شفيك.!!.. 
عقد حمد حياته اكثر... 
حمد: ماشي... 
سهيل: بلى فيك شي... 
تنهد حمد وقام من مكانه ..يا ويلس عدالي... 
حمد: بالي مب مرتاح يا سهيل... رقاد مب رايم ارقد... 
سهيل: ليش شو مستوي.!! 
سكت حمد شوي وقال... 


حمد: مهرة... 
سهيل: شفيها مهرة.!!.. 
حمد: انا ...انا منعت مهرة من الجامعه... 
سهيل: شووووووووووووووه..!..منعتها من الجامعه؟..ليش؟ وراها دراسه... 
حمد: سهيل... بيني وبينك....وحده خبرتني شي مب طيب عن مهرة في الجامعه... 
عقدت انا حياتي مستغرب من الكلام اللي يقوله حمد... 
سهيل: وحده قالت لك.!!...من وين يت هالوحده بعد تتكلم علىاختنا وانته تصدقها..!!.. 
حمد: احين هذا مب موضوعنا... موضوعنا هالاخت ..اللي الكل لاهي عنها وشوف شو كانت النتيجه...مهرة بنفسها قالت لي انها فعلا رابعت هالبنات ... 
عصبت انا اكثر ورفعت صوتي... 
سهيل: أي بنات..!!.. 
سكت حمد وهو يطالعني بتفحص..عقب قالي بصوت واطي... 
حمد: شاذات...!!. 
ردة فعلي المباشره هي اني نقزت من الكرسي... 
سهيل: شووووووووووووووووووووه...!!!... 
حمد: قصر حسك ماريد حد يعرف انا... 
سهيل: انته متاكد من الكلام اللي تقوله.!!.. 
حمد: اقولك مهرة بنفسها ما انكرت... 
سهيل: يعني....يعني مهرة...صارت ...مثلهن.!!... 
كنت مصدوم وم قادر اصدق... 
حمد: مادري يا سهيل وهالشي اللي مب مخلني ارقد الليل... مهرة حلفت انها ماغلطت وانها ابتعدت عنهن خلاص... بس هي كانت فوضع اتهام يمكن جذبت علي انا شدراني.... 
يلست عالكرسي مره ثانيه.... 
تميت ساكت مب عارف شواقول او بشو افكر...صدمه....مهرة ..البريئة....تسوي جذي..!!!... 
سهيل: بذبحها...!!.. 
حمد: لا خلاص انا عاقبتها بما يكفي مانبا نسوي فظيحه فالبيت وابويه يدري..انته تعرف انه مريض... 
هزيت راسي.. 
سهيل: ماقدر اسكت... 
حمد: لا تستاثم فيها ...يمكن بعد تكون قالت لي الصدق وانها فعلا ماكانت تدري... يا سهيل هذي يتيمه..ماحصلت لا ارشاد ولا نصح...عمووه مطنشتنها..نحن مطنشينها...ابويه مطنشنها... ماتنلام البنت يوم سلكت هالسلوك...ما اقولك اني متاكد انها غلطت لكن الاكيد انها رابعت هالبنات...والرمسة مشت عليها مثلهن... واخاف صدق تنتشر بين الناس.... اخاف مهرة تلحق عموه وانا ماريد هالمستقبل لاختي... 
سهيل: والحل..!!... 
حمد: الحل ان الجامعه ماتنفع لبنت على نياتها وينقص عليها بسهوله مثل مهرة....تقعد في البيت احسن...شوي شوي الناس بينسون هالسالفه.... 

استغربت من كل هالمعلومات... ماقدر اتخيل مهرة...مب من هالنوع ابدا.... 
سهيل: صدقك حمد...في البيت احسن لها....مهرة بريئة وايد على هاالامور...وبعد التفكير في السالفه انا اظني انها فعلا ماكانت تدريبهن... لكن الجامعه مليانه من هالاشكال.... 
حمد: اهم شي مايوصل الخبر لابويه...مابيتحمل موووليه... 
سهيل: كيف بنفسر غيابها عن الجامعه... 
حمد: انا بقولها تقولهم انها هي ما ارتاحت في الجامعه وقررت انها تودرها وتقعد في البيت... ابويه مابيعارض امبونه قايلها من قبل قعدي في البيت بس هي احتشرت تبا تدرس.. 
سهيل: على خير.... اسالك سؤال ؟! 
حمد: اسال... 
سهيل: لين متى بتم تخون حرمتك...! 
كان هالسؤال مثل الصفعه لحمد.... 
حمد: انا ماخونها..! 
سهيل: قول حق غيري هالكلام... انا من زمان ملاحظ عليك... 
تنهد حمد وتحاشى النظر لعيوني.... 
سهيل: حمد...حرام اللي تسويه بعفرا... ترا ماشي منها... والحريم يحسن بهالامور لا تشووفها ساكته... انا ماعرف شو مبينكم..بس انا اكلمك عن الحرام والحلال....! 
حمد: سهيل انته ريال...وتعرف زين حالك حال أي ريال ان التنويع ظروري لنا... 
سهيل: انتوا خليتوه ظروري عشان تعطون لنفسكم سبب للخيانه..والعرس مره ثانيه... والا لا هو ظروري ولا شي... 
حمد: انته توك معرس ....عقب بتحس... 
سهيل: الله لا قاله... انا ريال عارف درب المسيد واخاف ربي.... ومابهدم زواجي عشان وحده خايسه راضية تكلمني في التيلفون .... 
حمد: اووففف...حاولت اودرها مرتين ماقدرت.... 
سهيل: لانك ماتبا... 
حمد: سهيل انا مب هاينه علي عفرا صح...حاولت والله اني ابتعد عنها مارمت... احس شي ناقصني... 
سهيل: لا تقولي احين انك تحبها.....!!.. 
سكت حمد.... 
سهيل: مستحيل تحب بنت من هالنوع حمد انته اكبر من جذي.... تحاتي اختك عن تغلط!!...ماتشوف نفسك يعني وانته اللي منغمس بالغلط من متى..!!... هذا وانا اعدك اخويه العود عاقل وافتخر فيك..!!.. 
وبهالكلام خليته ورحت داخل البيت.... رحت حجرتي سيده وانا في قلبي شوق فجائي لشويخ... 
مستحيل اخون شويخ مستحيل...!!... 
دخلت الحجره حصلتها ادور في الحجره وفي ايدها مدخن... يالسه ادخن الحجره وشعرها الطويل منشول على ظهرها...كان شكلها....في نظري...ملاك... 
ابتسمت...وسكرت الباب وراي... 
ابتسمت لي شيخه.. 
شيخه: هلا والله بالغالي.. 
تقربت منها...وسلمت عليها..(بطريقتنا الخاصه).... يلست عالشبريه وانا اطالعها... 
سهيل: كيف كان يومج.!.. 
شيخه: عادي... 
سهيل: شويخ... 
شيخه: عيونها.. 
سهيل: احــــــــــــبــــــــــــج.... 
اطالعتني باستغراب وظحكت عقب وهي مستحيه... 
شيخه: فديتك...حتى انا... 
قمت من مكاني ومسكت ويهها بين يديني... 
سهيل: امووت فيج والله.... 
شيخه: ههههههههههه سهيل...شفيك الغالي؟!.. 
سهيل: اشتقت لج... 
شيخه: العصر اخر مره شفتني... 
سهيل: من اول ماطلعت من الغرفه وانا مشتاق...عندج مانع.!!.. 
شيخه: لا عندي سهيل وماريد غيره..ههههههههه.. 
سهيل: هههههههههه...ياعمري... 
خذتها بحظني وانا اتنشق شعرها.... 
اخر شي قلت لها... 
سهيل: تبين تحوطين؟! 
شيخه: وين بتوديني؟ 
سهيل: مادري في السياره بنقرر... 
شيخه: شفيك سهيل ..خبرني.. 
سهيل: ابا اطلع من البيت شواخي... بتين ويا ريلج والا لا..!!.. 
شيخه: بايي...بلم شعري وببدل ثيابي وباييك... 
سهيل: بترياج هني مب طالع مكان... 
يلست عالشبريه وانا اراقب شيخه وهي ادور في الحجره وتتجهز ...من الكبت للتواليت للحمام للكبت للتواليت للحمام..حشى...تجهيز الحريم عباله.... 
بس مراقبتهن مسلية.!!... 
وبعد ماخلصت ست الحسن...طلعنا من الغرفه ومن البيت...نحوط في شوارع العين ونحن نسولف ونظحك ونفرفش شوي... 
عالاقل نطلع من جو البيت الكئيب... 
بالمشاكل الي فيه

اليوم: الاثنين... 
المكان: بيت خلفان.. 
الوقت: الخامسة والنصف عصرا... 
------------------------------------- 
(شيخة)... 

كنت يالسه انا ومهرة وعفرا في الصاله نسولف.... الكل ابتلع جذبه مهرة بانها ماتبا تكمل جامعه ...قرارها وسكتوا عنه...في هالعايله مب مهم عندهم ان البنت تكمل دراسه...بالعكس يايدون يلستها في البيت تتريا نصيبها...!!.. 
في غمرة سوالفنا سمعنا صوت الجرس مال الباب... كلنا عقدنا حياتنا...مايدق الجرس الا اذا حد غريب ياينا..والا اهل البيت يدخلون سيده..!!.. 
عفرا: منو ياي احين؟!... 
مهرة: اذا حرمه لا تزقرني...مافيني اجابل... 
شيخه: اووف ياطبعج الماصخ هذا... 
مهرة: مااداني مجابل الحريم ياناس ماداني هب غصب.... 
كانت مهرة تتكلم وتوايج من الدريشه تشوف الخدامه اللي سايره تبطل الباب...عقبها شهقت وقالت.. 
مهرة: حرمه....باي باي يا صبايا... 
ركظت مهرة لفوق وتمينا انا وعفرا نظحك عليها...!!.. قمنا نحن وطلعنا نشوف منو الحرمه... 
كانت ولدهشتي...عمة راشد اخويه...ام محمد..!!... 
غريبه مامر على زيارتها ايام الا وهي يايه مره ثانيه..!!.. 
صح حياها الله فاي وقت بس غريبه..!!... 
استقبلناها... ورحبنا بها... 
وشفتها تسال عن آمنه ..فنشيت انا ورحت ازقرها لها..وعقب مازقرتها...رحت المطبخ اأمر البشكاره تحط الفواله للحرمه... 

وعقب ماتفاولت الحرمه وخذنا علومها وخذت علومنا...صدمتني بسبب زيارتها.... 
كانت يايه تخطب مهرة لولدها ناصر..!!!.... 
انصدمت على قد مافرحت... سبحان الله كيف الدنيا صغيره....بس مهرة رافضة فكرة الزواج... 
مابتوافق .... 
سكت انا ومارمست مول واكتفيت بالابتسام... 
بعد صلاة المغرب راحت ام محمد... 
كنت بروح اخبر مهرة...بس قررت اني ما اتدخل في السالفه هذي...اصلا سهيل ماعطاني وقت ..بعد صلاة المغرب على طول ياني وقال يالله جان بتسيرين السوق...وانا كنت محتاجه اروح السوق... 
مريت على مهرة اسالها اذا بتسير...قالت لا..سالتها اذا تبا شي...قالت لي سلامتج... 
خليتها ورحت عند سهيل... 
في السياره... 
التفت له وقلت له بحماس... 
شيخه: قول منو يانا اليوم؟! 
سهيل: منووه.؟!. 
شيخه: يتنا ام محمد...عمة راشد اخويه... 
سهيل: هيييييي...شو فخاطرها اشوفها مكثرة الزيارات.. 
شيخه: هالمرة زيارتها غيييييييييير..... 
سهيل: شو عاد ياني فضول..!!.. 
شيخه: مهرة... 
سهيل: شفيها بعد..!.. 
استغربت من طريقته بالكلام؟!..ليش جي يقول؟؟ لا يكون حمد خبره بالسالفه اللي صارت وسهيل صار يدري..؟!..معقوله ماقالي..!!.. 
شيخه: ليش تقول جي؟!.. 
سهيل: ماشي يالله قوليلي شفيها مهرة.!! 
شيخه: ام محمد تبا تخطبها لناصر ولدها.... 
رفع سهيل حواجبه مستغرب... 
سهيل: واللــــــــــــه..!!..نااااااااااااااصر.!!.. .ما اتخيله..!. 
شيخه: ليش؟ مايناسبها؟ مب زين..! 
سهيل: لا هو مافيه شي ريال والنعم...بس... احسه مكااار...ومهرة بريئة.... 
شيخه: مزيج حلو...مافيها شي... 
سهيل: عمره خمس وعشرين سنه....يمكن سته وعشرين مادري.. 
شيخه: في ناس فرق السن بينهم اكبر من جي..ومتوفقين.... 
سهيل: هممممم....اشوفج موافقه... 
شيخه: شوف انا الريال ماعرفه انتوا تعرفونه...لكن مهرة حاليا يالسه في البيت لا شغله ولا مشغله..تعرس وتبني حياة يديده...تيب عيال... تحصل شخص يهتم فيها وتهتم فيه....احسن من يلستها في البيت جي ...بصراحه يعني سهيل مظلومه بينكم... 
سكت سهيل وماقال شي...كانه موافق على كلامي... 
في السوق طنشنا الموضوع...لكن يوم رجعنا للبيت.... 
قال لي في الطريج... 
سهيل: سمعي شويخ...سالفة الخطبه هذي لا تطرينها مول لمهرة... 
شيخه: ليش؟! 
سهيل: اول نحن نتشاور...عقب ناخذ شورها هي...ماله داعي تعرف من الحين ونحن بعدنا ماقررنا....سمعتي؟!.. 
شيخه: هذا امر؟!!.. 
بصراحه من داخلي انقهرت... ماجنه الموضوع يخصها هي بالاساس... شحقه مايبونها تعرف...!!! 
سهيل: هي غناتي امر...مباشر.... الخبر هذا مايوصل لمهرة عن طريقج... 
شيخه: يمكن تكون درت الحين...!!..يمكن عموه او عفرا يخبرونها... 
سهيل: مابيخبرونها لانهم يعرفون القانون هذا ...مش اول مره...!! 
التفت لسهيل مستغربه... 
شيخه: شوووه؟ شو قصدك هذي مب اول مره تنخطب فيها مهرة؟!.. 
سهيل: لا طبعا...هذي رابع مره.... 
شيخه: وينهم؟ ومتى صار ؟ ومنو كانوا.... 
سهيل: الله يستر عليهم شو نباهم نطريهم... لكن نحن يوم تشاورنا شفناهم هب مناسبين عشان جي رفضنا من دون ماتعرف مهرة...جذي احسن لها عن تقعد تحاتي وتفكر مدة اطول... 
شيخه: والله طلعتوا هب هينين...!!.. 
سهيل: واقضوا حوائجكم بالكتمان.. 
شيخه: حشى كتمان هالكثر عاد ياسهيل؟..هي المعنية في الموضوع...!! حياتها هذي.. 
سهيل: يعني هي شو عرفها بالرياييل اللي يايينها عشان توافق او ترفض؟!!...اذا زينين بنجدمهم لها نحن نعرف احسن عنها.... 
شيخه: مسكينه هالمهرة والله... 
مادريت الا بكفخه عراسي... 
شيخه: آآآآآآآآي...شو ردينا عالظرب...!!.. 
سهيل: ههههههههههههههه شو اسويبج مطلعتني مجرم... 
شيخه: تراك مجرم... 
سهيل: والله...قدها انتي هذي؟ 
شيخه: هي نعم قدها... 
سهيل: زين احين انا اسوق لكن براويج الاجرام في البيت ...!! 
قعدت انا اضحك عليه... 
لكني نفذت الي طلبه مني وماخبرت مهرة أي شي... 
لين مايتفقون هم بالموضوع... 
بالنسبه لي انا...اشوفه حبل النجاة لمهرة من هالعايله المجرمه... 
صح انهم اهلي...بينهم ريلي... 
لكن بصراحه يظلمون مهرة وايد.. 


-------------------------------------- 
اليوم: الاثنين... 
المكان: غرفة كنه... 
الوقت: الثامنه مساءا.. 
-------------------------------------- 
(منى).... 

يلست اطالع كنه متوتره وانا احس انها متباعده وغير متجاوبه معاي... 
اجبرتها اليوم انه نروح لغرفتها نتكلم علىانفراد... حاولت نوره انها تغلس علينا وتقولنا قعدن هني ويانا ...لكني اصريت بانه عندي سالفه مهمة وايد لكنه وغرض ابا اعيطها اياه في هالكيس... 

كنه: خير منى... شكله موضوعج وايد مهم...!! 
منى: كنه... ليش تعامليني جي...!!.. انتي سامعه عني شي؟! 
كنه: ......لا...اعاملج عادي ليش تقولين جي؟!.. 
منى: والله ماكان...ليتج بي تذكرين...كيف انا وانتي نعامل بعض.... والله كل العايله تدريبنا واحيانا يغارون من ربعتنا...ليش جي تغيرتي... 
عقدت كنه حياتها... 
كنه: يمكن لاني ماذكر شي... 
منى: عنبوو قلبج مايحس انزين..!!... 
سكتت كنه وماردت علي وتحاشت حتى انها اطالعني.... 
منى: عالعموم... انا عندي غرض لج... انتي تدرين ان عرسي قريب....وملجتي بعد اسبوع ونص بالضبط...مب الخميس هذا..الياي.... 
ابتسمت كنه.. 
كنه: الله يوفقج... 
منى: الجميع ان شاء الله... كنه انتي قبل ماتسوين الحادث عطيتيني صندوق...فيه اغراض خاصه فيج...قلتيلي دسيه عندج وانسيه وانا فعلا نسيته لين ماذكرني يوسف ...قمت ويبته لج... 
عطيتها الكيس وانا الاحظ الاهتمام الكبيرعلى ويهها.... 
منى: انا ماشفت محتوياته لين احين لانج امنتيني عليه...لكن اتمنى اللي فيه يكون من الاهمية بحيث يذكرج شي... يمكن ترجع الامور لمجاريها عقب... 
كنه: متى عطيتج انا هالصندوق؟!.. 
منى: من شهوووور يا كنه... 
كنه: ليش عطيتج اياه انتي بالذات..!! 
ابتسمت انا لها بعطف...البنت مختبصه فوق تحت ماتعرف منو ربيعها منو عدوها...!!.. 
منى: لاني توام روحج يا كنه...ومصدر ثقتج... قلت لج مره بس ماصدقتيني الظاهر.... 
سكتت كنه ونزلت راسها وهي اطالع الصندوق...مب متجرأة تفتحه.. 
منى: انا اعرف انج متحمسه تفتحينه...وشي طبيعي تبين الخصوصيه...واصلا موصني يوسف اني ما اتاخر وايد لانه الوقت ليل وامي قايلتلي ماقعد عالعشا...عشان جي بخليج...تامرينا بشي؟ 
كنه: بوصلج لتحت.. 
منى: لا يلسي..ماريد اتعبج توج راكبه.... 
وخيت عليها وبستها على خدها.... 
منى: مع السلامه كنوووه... 
كنه: مع السلامه... 
خليت كنه ونزلت وسكرت الباب وراها... 
يوم نزلت تحت حصلتهن يالسات مثل ماهن..سلمت عليهن ...ويلست وياهن شوي لين مايطلع يوسف من الميلس...كانوا مطرشين لطوووف تخبره... 
عقبها خليتهن ورحت مع يوسف.... 
في السياره.. 
يوسف: بشري؟ 
منى: ان شاء الله خير... 
يوسف: شوو ما تذكرت شي؟ 
منى: ماشافته لين احين..عطيتها الصندوق وخليتها تنفرد به وتتذكر على راحتها... 
يوسف: اوهوووووووو... 
منى: احين انته صابر حوالي شهرين...احين فجاه صرت مستعيل... 
يوسف: لاني حصلت امل اتمسك به.. ومتحمس اعرف النتيجه... 
منى: انا متفائله..ان شاء الله خير... انااظن ان السي دي موجود...اذا ماذكرها هالسي دي بشي...عيل ماشي مول بيذكرها...! 
يوسف: الله لا قاله لا تفاولين.... 
منى: ان شاء الله خير... يوسف وين ساير؟ 
يوسف: البيت بعد وين تبين.. 
منى: شووووووووه...انته واعدني بكارفور يالله ودني ابا اشتري غريضات... 
يوسف: اوووووووه مافيني... 
منى: فييييك محد قالك توعدني... 
يوسف: زحمه في الليل يا منى... 
منى: شو عليه انته ويايه... 
تافف يوسف وراح لكارفور...غصبن عن خشمه... 
-------------------------------------- 
اليوم: الاثنين.. 
المكان: غرفة كنه... 
الوقت: الثامنه والنصف مساءا.. 
------------------------------------- 
(كنه).. 

رجعت اقعد عالشبرية بعد ماقفلت الباب...متحمسه ابا اشوف شو في الصندوق... 
ماواحيت اقعد عالشبريه وافتح الصندوق الا وانا اسمع دق... 
اوووووفففف..منو هذا... 

كنه: منوووه؟ 
نورة: انا نووووره... 
كنه: نوره انا مشغوله احين فديتج عقب تعالي... 
نورة: بشوو مشغوله.. 
كنه: ’آآه...بتسبح.. 
سمعت هدوء..معناته نوره راحت... 
صديت صوب الصندوق وفتحته... 
كانت فيه اشياء صغيره وايد..اكثرها اوراق وقصاصات... قريتها بكل فضول... فيه من القصاصات تخص منى...كاني طارتنهن من دفتر او شي ايام المدارس...!!... 
لكن اللي اثار فضولي اكثر...كان سي دي... خذته وجلبته بين ايدي... يمكن اغاني.؟..او سي دي كمبيوتر... 

كومبيوتر..؟!!....رفعت نظري للكمبيوتر ورحت صوبه سيده مع شوية صعوبه بسبب ريلي...شغلته وحطيت السي دي فيه وبديت اتفحص محتوياته... 

محتويات ..زلزلت كياني .... 
حسيت اني مخدوعه...غبية...!... 
مثل مايوسف كان فكل مكان حوالي ....كان كل شي في هالسي دي بعد...!!... 
يوسف..ولد عمي....الانسان اللي انا احبه..!!... 
احبه من سنين... 
حسيت بصدااع....اسم يوسف يتردد مثل الجرس العنيد مب طايع يوقف في بالي.... 
مع كل كلمه اقراها في هالملفات...ترجع لي ذكرى من الذكريات.... 


- سلمتي... فدوة عن راسج... 
- منو بتصورين؟ انا؟؟!!.. 
- نورة تعالي معاي...امايه تعالي معاي..انزين الخدامه...شو باكلج انا..!!!.. 
- ركبي في الدبة.. 
- برسب ان تميتي على هالحال... 
- شو اطالعين..؟!!.. 
- نيتي صافية مثل هالماي.... خلج مثلي... 
- عقبالج يا كنه... 

حطيت راسي عالمكتب وانفجرت بالصياح..... 
يوسف.... آآخ يا يوسف... كيف صدقت فيك انته ومنى.... 
كيف تعرضت للخداع بهالطريقه.... 
عمري ماكنت مقربه من نوره...ليش قالت لي هالكلام..!!.. 
ليش شوشت افكاري وذكرياتي... 
بسببها هي تاخرت باسترجاع ذاكرتي...لاني كنت في صراع مابين اللي اانا احس فيه ومابين معلوماتها اللي عطتني اياهن...!! 
وبظيجه فظيعه قمت من المكتب وطلعت برا وانا اسحب ريلي... 
كنه: نووووووووره.....نوووووووووووووووووووووووووره. ... 
نورة: هااااااااااااه... 
كنه: تعالي اباج ظروري ظروري.... 
نورة: احمد تحت بسير بعد شوي.... 
كنه: الحين تعالي مابطول بسرعه اترياج... 
ابتعدت عن الباب ..وقعدت عالشبريه وانا ماسكه راسي..متغيظه...مقهووره.....حزيييييييييييييييينه... .. 
كيف وصلت لهالحال..!!..كييف...ليش سمحت لها بانها تغشني جذي..؟!!... 
دخلت نوره...وشافت على ويهي اللي شافته وانصدمت.. 
نورة: شفيج؟ 
كنه: سكري الباب... 
سكرته نوره وتقدمت شوي... 
نورة: شفيج... 
هاجمتها.... 
كنه: دامج تعرفين يا نوره زين مازين ان خليفه يموت على بنت عمه...ليش قلتيلي انه يحبني واحبه...!!. هااااااااااه...!!.. 
انصدمت نوره ..وبطلعت عينها... 
نورة: كنه...تذكرتي؟ 
كنه: على بالج بتم فظلام يعني وبصدق كل كلمه تقولينها لي....عمرج ماكنتي قريبه مني...وتعرفين زين مازين كيف علاقتي بمنى.... 
عقدت نورة يديها جدام صدرها بغرور وقالت... 
نورة: كنت اتسلى فيج... ودامج تذكرتي كل شي شحقه محتشره...خلصت اللعبه... 
كنه: بهالبساطه؟!..عنبوو غيرج انا اختج كيف تسوين فيني جذي؟!!... 
نورة: تبين تعرفين ليش سويت جذي؟ 
كنه: ياريت...يمكن اقدر افهم عالاقل... 
قالت نوره بوحشيه...وملامحها صارت خشنه.... 
نورة: لانج يا اختي الغاليه...من استوينا وانتي تسرقين مني كل شي انا ابغيه..... بغيت الجمال...لكن الكل ينجذب لج اول...حبيت ناصر من خاطري لكنه رفضني...من جهة ثانيه انتي ويوسف متفقين وفي النهاية بتاخذينه.... بغيت الجا لج كاخت ..اخبرج اسراري واموري وتخبريني امورج...لكنج طنشتي اختج وتلصقتي فبنت عمج وخليتيني روووحي.... في كل لحظه من لحظات حياتي وانا احسدج ....الكل يحبج....اما انا لا....شوفيج زيادة عني هااااااااااااه....!! 

انصدمت من هالكلام القاسي.... 
كنه: نوره.. انتي اختي...عمري مافكرت اغايظج او اني اقهرج باي شكل.... انتي بس فيج حسد وغرووور كيف تبين الناس تحبج..!!.. 
نورة: وليش ما اغتر...انا كامله والكامل الله.... 
كنه: انتي يمكن كامله من برا....لكن من داخل....ولا شي... 
نورة: جب...كيف تجرأين تقولين هالكلام...انتي اصلا غيرانه ... صرتي معاقه...يوم بتصح ريلج بتمين تعرين...وعقب محد بياخذج...وبتحسين باللي انا احسه... 
تالمت...هذا كلام ينقال من اخت لاختها..!!... 
لكني رفضت اني اتاثر اكثر من جذي....نوره ماتعني ولا كلمه تقولها....نوره مريضه... 
كنه: اظن ريلج يترياج تحت نوره ...الله يحفظج... 
اطالعتني نوره من فوق لتحت... 
نورة: اونج تروغيني...مادري شو مخلنج ميته فيه هذا يوسف...يكون فعلمج انا اللي خبرته عن ملفاتج في الكمبيوتر وقلت له يشوفهن..عشان جي لازم تكونين شاكره لي لاني لفت انتباهه لج..والا هو مبونه مايحس تجاهج باي شعور... 
غمضت عيني وانا احس بالم اكثر عن قبل.... من متى وهي تحاول تهدم اموري...!!.. 
كنه: شكرا... 
صرخت نوره... 
نورة: اكرهج...اياني واياج تكلميني مره ثانيه او تسلمين علي...اكرهج...تسمعين...!! 
طلعت نوره من غرفتي كانها الاعصار...!!... 
اما انا فقعدت اصيح عالحال اللي وصلت له...صح تذكرت...لكن..فقدت اخت..!!.. 
شنو راح تتوقعون يصير حق كنه وهل راح تترجع ذاكره اي ولالا ونوره شنو راح تسوي 


--------
اليوم: الثلاثاء... 
المكان: ميلس بيت خلفان... 
الوقت: التاسعه مساءا... 
------------------------------------- 
(سهيل).... 

اطالعت حمد اللي كان يراقب ابويه وهو يطلع من الميلس.... جمعنا ابويه عشان يشاورنا في خطبه مهرة... حمد كان متحمس... انا قلت له بتخبر عن الريال عشان ارضي ضميري...وبرد عليهم خبر... وأيّــد ابويه الفكره وشجعها... 
وراح عنا عشان يرتاح..... 
قلت لحمد.. 
سهيل: اشوفك وايد تحمست.... 
حمد: ليش ما اتحمس...يت من الله يا سهيل... 
سهيل: شو قصدك... 
حمد: راحة البال يت من الله...من كم يوم وانا مب رايم ارقد وانا خايف على مستقبل هالاخت... وشوف الحين شو صار...!!.. الله طرشه لنا من السما... خلنا نيوزها... 
سهيل: بايع اختك انته؟! 
حمد: ليش انته شايف على ناصر أي عيب؟ 
سهيل: ماعرفه زين عشان اقولك...بس فارق السن...ومهرة وايد بريئه احسها عليه... 
حمد: فارق السن مب مهم بالعكس جي احسن..ناصر عاقل وبيصبر على يهالتها ..شوي شوي بتكبر...وبتتعدل... اما بخصوص انها بريئه انا ماشوف ناصر مجرم....عشان تقولي بريئه عليه... 
سهيل: والله مادري... لازم اتخبر.... 
حمد: تخبر كيفك...بس انا اقولك مابتحصل شي..عنبوا من متى انا ربعة وياهم... 
سهيل: واذا مهرة رفضت... 
حمد: مب على كيفها ترفض... 
سهيل: شو يعني بتغصبها؟!.. 
حمد: هذي ياهل شو عرفها بمصلحتها..مابتحصل احسن عن ناصر واهله يحشمونها... فكر يا سهيل...فرصه يمكن ماتتكرر.... 
سهيل: والله اختي مب بايره وانته تعرف هالشي...وتعرف انه يوها خطاطيب كم مره.. 
حمد: ادري لكن هالكلام قبل حركاتها في الجامعه....تظمن انته اييها واحد زين بمواصفات ناصر واهله عقب كل الرمسة اللي طلعت عليها؟ العين صغيره يا سهيل والاشاعات تسري فيها بسرعه.. 
سهيل: يعني تبانا نعطي موافقتنا ويصير المووضوع رسمي..عقب نحطها بالواقع.!!..حشى يابوك لا الدين يرضى ولا ضميري انا يرضى...اذا مابتقولها انته انا بقولها وبشاورها... 
حمد: خلها عليه انا بقولها... 
سهيل: عشان ترص عليها وتجبرها... 
حمد: قلت لك خلها علي.... شفيك دومك ماسك عالوحده....خلاص انته روح تخبر عنه كيف ماتبا...وانا بشاور مهرة...على يوم الخميس ان شاء الله بنرد عليهم خبر... 
سهيل: انته قايل لعفرا وعموه مايخبرنها... 
حمد: شي طبيعي...ان تسرب الخبر تراه من شيخه... 
سهيل: يكون فعلمك انا موصي شيخه ماتقول شي قبل ماتعرف انته اصلا بالموضوع... لا ترد على حرمتي... 
حمد: انزين انزين انزين..ريلاكس... 
سهيل: انزين وسيف...مابنخبره؟ 
حمد: ييييييييييييييييه يا انته...من متى اليهال بعد يشاورونهم..!!...خله يجابل دراسته هذا ابرك له... 
سهيل: مسكين تراه قام مايطلع من كثر ماهو خاش راسه فكتبه .. 
حمد: والله قام يدرس؟! 
سهيل: هي والله ...تاثير مبارك عليه هذا...خلاه يدرس...انا اروحي مستغرب.. 
حمد: زين عيل خله لاهي بدراسته مافي داعي نشغل باله بهالامور..اذا صار الموضوع وواافقنا بنخبره...قبل مايصير الموضوع رسمي... 
سهيل: وايد تسلطي انته... 
قام حمد من الكرسي وقال وهو يطلع.. 
حمد: اخوكم العود وولي امركم من بعد ابويه الله يطول بعمره.... لازم تكون كلمتي مسموعه كيفي...! 
بالجمله .."البايخه"...خلاني وطلع.... 
اما انا فتميت افكر واعيد وازيد في سالفه الخطبه هذي...مادري كيف احسها مب متكافئه....احس فيها شي غلط.... لو يوسف اللي ياي خاطب مابستغرب...بس ناصر..!!.. 
قلبي مب مطمنني...!!.. 
لكن ان ماحصلت عليه عيب.... 
مابيكون لي مجال غير الموافقه مع حمد... 
------------------------------------------ 
اليوم: الثلاثاء... 
المكان: سيارة يوسف.. 
الوقت: الحادية عشره مساءا.. 
------------------------------------------ 
(يوسف)... 

وقفت السياره في البيت وانا اقول لامي ومنى... 
يوسف: تووووووووووووووووبه...اسير وياكن دبي توووووووووووووووووووووبه.... 
منى: هههههههههههههههه حرام عليك منو بيوديني يعني؟!.. 
يوسف: مالي خص يابويه هلكتني صدق اليوم.... 
نزلنا من السياره انا وامي ومنى اللي كانت شاله اكياس شكثر... كسرت خاطري... 
يوسف: هااتي عنج... 
خذت عنها نصهن وخليت لها النص... كان احساسي بانه منى خلاص بتملج وبتعرس قريب كان احساس غريب... زعل لاني مابشوفها في البيت عقبها مثل الحين...وفرح بان اختي استقرت امورها... الله يوفقها مسكينه... 
اما بخصوص كنه...ماسمعنا عنها شي من امس... طبعا بسبب غيابنا عن العين طوول اليوم.... مانعرف شو نتيجه تسليم الصندوق...هل اذكرت شي او لا... 
بس معقوله مابيخبرونا لو اذكرت؟؟..يمكن خبروا ابويه وابويه ماقالنا؟؟!!.. 
كل شي جايز... 
ركبت فوق مع منى وخلينا امي تقفل الباب...حطيت الاكياس في حجرة منى... 
منى: يعطيك العاااااااااااااااافيه تسلم لي والله ياخويه... 
يوسف: الله يسلمج... تصبحين على خير انا واحد منهد حيلي... 
منى: سلامتك ياخويه وانته من اهل الخير... 
خليت منى ورحت عنها غرفتي.... 
تسبحت...وبعد السبوح حسيت بشوية نشاط خفيف... لو انسدحت بقعد الا اتجلب...قررت اني اشتغل شوي عالكمبيوتر... 
فتحته...وشيكت ايميلاتي.... 
وهناك كانت الصدمه...!! 
وصلتني رساله من ايميل كنه..... كنه من فقدت الذاكره وهي ماتدخل النت لانها ماتذكر باسووورداتها...كيف عيل طرشت لي.... 
لا يكون...!! 
كنه تذكرت.!!....فتحت ايميلها بسرعه وانا عيوني تاكل حروفه اكل... 
كانت رساله بسيطه... 
" ولد عمي يوسف... 
ادري انه هالرساله بتكون مصدر احراجي الدائم منك...لكن حرمان دام شهرين عشتهن بظلام يدفعني اني اطرشها لك.... 
فهمت اخيرا نظراتك العتبانه لي...عرفت ليش ما تتحمل تتواجد فمكان واحد معاي وانا ما اذكرك.... 
فهمت ليش قلت اللي قلته اول ماشفتني في المستشفى....!! 
بشاره لك... 
نقدر احين نرتاح يا يوسف.... 
طبعا كنت بقولك كلمه في هالرساله....لكني بصراحه استحي اقولها...انته بروحك بتفهمها..." 

ظحكت انا بفرح غمر نفسي بشكل.... كنه تذكرت....تذكرت كل شي... وفوق هذا...كانت بتقولي احبك..!! 
ماصدق ...ماصدق... 
قمت من الكرسي وطلعت برا الغرفه...ومن غرفتي لغرفة منى...دقيت عليه الباب بشكل متواصل... 
فتحت هي الباب معصبه.. 
منى: حد تم في البيت ماوعيته؟.!! 
تساندت انا على اطار الباب وانا ابتسم.... 
اطالعتني هي بتعجب... 
منى: شفيك؟!... 
يوسف: كنه.. 
منى: شفيها..؟! 
يوسف: تذكرت يا منى...تذكرت كل شي...!!.. 
شهقت منى بفرح... 
منى: قول والله... 
ظحكت انا بفرح... اعرف شكثر تعني كنه لمنى.. هي كانت تعاني مثلي تماما... 
يوسف: والله..طرشت لي رساله...اظني لو تفتحين ايميلج بتحصلين رساله منها بعد.... 
مادريت الا وبمنى طايحه بحظني من وناستها.... 
فعلا يا كنه... 
احين بنرتاح...!! 
----------------------------------

نهاية الجزء الثامن والثلاثون 


--------
اليوم: الثلاثاء... 
المكان: ميلس بيت خلفان... 
الوقت: التاسعه مساءا... 
------------------------------------- 
(سهيل).... 

اطالعت حمد اللي كان يراقب ابويه وهو يطلع من الميلس.... جمعنا ابويه عشان يشاورنا في خطبه مهرة... حمد كان متحمس... انا قلت له بتخبر عن الريال عشان ارضي ضميري...وبرد عليهم خبر... وأيّــد ابويه الفكره وشجعها... 
وراح عنا عشان يرتاح..... 
قلت لحمد.. 
سهيل: اشوفك وايد تحمست.... 
حمد: ليش ما اتحمس...يت من الله يا سهيل... 
سهيل: شو قصدك... 
حمد: راحة البال يت من الله...من كم يوم وانا مب رايم ارقد وانا خايف على مستقبل هالاخت... وشوف الحين شو صار...!!.. الله طرشه لنا من السما... خلنا نيوزها... 
سهيل: بايع اختك انته؟! 
حمد: ليش انته شايف على ناصر أي عيب؟ 
سهيل: ماعرفه زين عشان اقولك...بس فارق السن...ومهرة وايد بريئه احسها عليه... 
حمد: فارق السن مب مهم بالعكس جي احسن..ناصر عاقل وبيصبر على يهالتها ..شوي شوي بتكبر...وبتتعدل... اما بخصوص انها بريئه انا ماشوف ناصر مجرم....عشان تقولي بريئه عليه... 
سهيل: والله مادري... لازم اتخبر.... 
حمد: تخبر كيفك...بس انا اقولك مابتحصل شي..عنبوا من متى انا ربعة وياهم... 
سهيل: واذا مهرة رفضت... 
حمد: مب على كيفها ترفض... 
سهيل: شو يعني بتغصبها؟!.. 
حمد: هذي ياهل شو عرفها بمصلحتها..مابتحصل احسن عن ناصر واهله يحشمونها... فكر يا سهيل...فرصه يمكن ماتتكرر.... 
سهيل: والله اختي مب بايره وانته تعرف هالشي...وتعرف انه يوها خطاطيب كم مره.. 
حمد: ادري لكن هالكلام قبل حركاتها في الجامعه....تظمن انته اييها واحد زين بمواصفات ناصر واهله عقب كل الرمسة اللي طلعت عليها؟ العين صغيره يا سهيل والاشاعات تسري فيها بسرعه.. 
سهيل: يعني تبانا نعطي موافقتنا ويصير المووضوع رسمي..عقب نحطها بالواقع.!!..حشى يابوك لا الدين يرضى ولا ضميري انا يرضى...اذا مابتقولها انته انا بقولها وبشاورها... 
حمد: خلها عليه انا بقولها... 
سهيل: عشان ترص عليها وتجبرها... 
حمد: قلت لك خلها علي.... شفيك دومك ماسك عالوحده....خلاص انته روح تخبر عنه كيف ماتبا...وانا بشاور مهرة...على يوم الخميس ان شاء الله بنرد عليهم خبر... 
سهيل: انته قايل لعفرا وعموه مايخبرنها... 
حمد: شي طبيعي...ان تسرب الخبر تراه من شيخه... 
سهيل: يكون فعلمك انا موصي شيخه ماتقول شي قبل ماتعرف انته اصلا بالموضوع... لا ترد على حرمتي... 
حمد: انزين انزين انزين..ريلاكس... 
سهيل: انزين وسيف...مابنخبره؟ 
حمد: ييييييييييييييييه يا انته...من متى اليهال بعد يشاورونهم..!!...خله يجابل دراسته هذا ابرك له... 
سهيل: مسكين تراه قام مايطلع من كثر ماهو خاش راسه فكتبه .. 
حمد: والله قام يدرس؟! 
سهيل: هي والله ...تاثير مبارك عليه هذا...خلاه يدرس...انا اروحي مستغرب.. 
حمد: زين عيل خله لاهي بدراسته مافي داعي نشغل باله بهالامور..اذا صار الموضوع وواافقنا بنخبره...قبل مايصير الموضوع رسمي... 
سهيل: وايد تسلطي انته... 
قام حمد من الكرسي وقال وهو يطلع.. 
حمد: اخوكم العود وولي امركم من بعد ابويه الله يطول بعمره.... لازم تكون كلمتي مسموعه كيفي...! 
بالجمله .."البايخه"...خلاني وطلع.... 
اما انا فتميت افكر واعيد وازيد في سالفه الخطبه هذي...مادري كيف احسها مب متكافئه....احس فيها شي غلط.... لو يوسف اللي ياي خاطب مابستغرب...بس ناصر..!!.. 
قلبي مب مطمنني...!!.. 
لكن ان ماحصلت عليه عيب.... 
مابيكون لي مجال غير الموافقه مع حمد... 
------------------------------------------ 
اليوم: الثلاثاء... 
المكان: سيارة يوسف.. 
الوقت: الحادية عشره مساءا.. 
------------------------------------------ 
(يوسف)... 

وقفت السياره في البيت وانا اقول لامي ومنى... 
يوسف: تووووووووووووووووبه...اسير وياكن دبي توووووووووووووووووووووبه.... 
منى: هههههههههههههههه حرام عليك منو بيوديني يعني؟!.. 
يوسف: مالي خص يابويه هلكتني صدق اليوم.... 
نزلنا من السياره انا وامي ومنى اللي كانت شاله اكياس شكثر... كسرت خاطري... 
يوسف: هااتي عنج... 
خذت عنها نصهن وخليت لها النص... كان احساسي بانه منى خلاص بتملج وبتعرس قريب كان احساس غريب... زعل لاني مابشوفها في البيت عقبها مثل الحين...وفرح بان اختي استقرت امورها... الله يوفقها مسكينه... 
اما بخصوص كنه...ماسمعنا عنها شي من امس... طبعا بسبب غيابنا عن العين طوول اليوم.... مانعرف شو نتيجه تسليم الصندوق...هل اذكرت شي او لا... 
بس معقوله مابيخبرونا لو اذكرت؟؟..يمكن خبروا ابويه وابويه ماقالنا؟؟!!.. 
كل شي جايز... 
ركبت فوق مع منى وخلينا امي تقفل الباب...حطيت الاكياس في حجرة منى... 
منى: يعطيك العاااااااااااااااافيه تسلم لي والله ياخويه... 
يوسف: الله يسلمج... تصبحين على خير انا واحد منهد حيلي... 
منى: سلامتك ياخويه وانته من اهل الخير... 
خليت منى ورحت عنها غرفتي.... 
تسبحت...وبعد السبوح حسيت بشوية نشاط خفيف... لو انسدحت بقعد الا اتجلب...قررت اني اشتغل شوي عالكمبيوتر... 
فتحته...وشيكت ايميلاتي.... 
وهناك كانت الصدمه...!! 
وصلتني رساله من ايميل كنه..... كنه من فقدت الذاكره وهي ماتدخل النت لانها ماتذكر باسووورداتها...كيف عيل طرشت لي.... 
لا يكون...!! 
كنه تذكرت.!!....فتحت ايميلها بسرعه وانا عيوني تاكل حروفه اكل... 
كانت رساله بسيطه... 
" ولد عمي يوسف... 
ادري انه هالرساله بتكون مصدر احراجي الدائم منك...لكن حرمان دام شهرين عشتهن بظلام يدفعني اني اطرشها لك.... 
فهمت اخيرا نظراتك العتبانه لي...عرفت ليش ما تتحمل تتواجد فمكان واحد معاي وانا ما اذكرك.... 
فهمت ليش قلت اللي قلته اول ماشفتني في المستشفى....!! 
بشاره لك... 
نقدر احين نرتاح يا يوسف.... 
طبعا كنت بقولك كلمه في هالرساله....لكني بصراحه استحي اقولها...انته بروحك بتفهمها..." 

ظحكت انا بفرح غمر نفسي بشكل.... كنه تذكرت....تذكرت كل شي... وفوق هذا...كانت بتقولي احبك..!! 
ماصدق ...ماصدق... 
قمت من الكرسي وطلعت برا الغرفه...ومن غرفتي لغرفة منى...دقيت عليه الباب بشكل متواصل... 
فتحت هي الباب معصبه.. 
منى: حد تم في البيت ماوعيته؟.!! 
تساندت انا على اطار الباب وانا ابتسم.... 
اطالعتني هي بتعجب... 
منى: شفيك؟!... 
يوسف: كنه.. 
منى: شفيها..؟! 
يوسف: تذكرت يا منى...تذكرت كل شي...!!.. 
شهقت منى بفرح... 
منى: قول والله... 
ظحكت انا بفرح... اعرف شكثر تعني كنه لمنى.. هي كانت تعاني مثلي تماما... 
يوسف: والله..طرشت لي رساله...اظني لو تفتحين ايميلج بتحصلين رساله منها بعد.... 
مادريت الا وبمنى طايحه بحظني من وناستها.... 
فعلا يا كنه... 
احين بنرتاح...!! 
----------------------------------

نهاية الجزء الثامن والثلاثون 


ـــــــــــــــــــــ
يوسف: شو قصدج… 
كنه: بالحلال كل شي حلو… 
وطرشت لي غمزه… ابتسمت غصبن عني… تباني اتريا لين ما اخذها او املج عليها؟!... ماعليه ياكنه… 
يوسف: من عيوني…بصبر عشانج …ولو انج مب حاسه فيني مالت على ويهج… 
كنه: ههههههههههههههههههه…لا تسب.. 
يوسف: كيفي… 
كنه: انزين يالله رقاد… 
يوسف: ان شاء الله عمتي… 
كنه: شاطر…تصبح على خير.. 
يوسف: وانتي من اهل الخير… 
كنه: فمان الله.. 
يوسف: مع السلامه.. 
ماسكرت الا يوم شفت كنه طلعت اوف لاين…. ترييت شويه عقب رحت اشيك من الاعدادات…وشفت انها سوت لي بلوك وديليت…ظحكت وانقهرت في نفس الوقت… عنلاتها ماتظيع وقت سيده عنبووو صكتني ببلوك…!!! 
عنبوج انا ولد عمج …. احاتيج اكثر عن اخوج تخافين مني؟!!... 
بس يالله..هذا قرارها ولازم احترمه.. 
بس بصراحه فرحتي اليوم ماتنوصف…. 
سكرت الكمبيوتر وانسدحت احاول اني ارقد… لكني اعرف سلف اني مابروم ارقد من وناستي ومن التفكير … 
ليوم: الاربعاء.. 
المكان: بيت خلفان.. 
الوقت: الحادية عشرة صباحا.. 
----------------------------------- 
(مبارك)… 
نزلت من سيارتي ونزلت بيت عموه... سيف مخطط انه اليوم يدرس انجليزي وبروح اساعده… مسكين من دخلت فكره السفر فباله وهو منخش ويذاكر… وهالشي ريحني.. حتى ما اكثر زياراتي عليه… عشان مااشغله واسويله سبب يطنش الدراسه… 
بروحه هو طفران منها لكن غصبن عنه يدرس…لانه حس باهمية النتيجة الحين…نتيجة بامكانها انها تحدد مستقبله… 
اتصلت به قبل مادش لكن حصلته مغلق…يالله ماعليه بقولهم يزقرونه… 
دخلت البيت وحصلت شيخه ومهرة يالسات على دري المطبخ ويسولفن… 
مبارك: السلام عليكن… 
مهرة +شيخه: وعليكم السلام والرحمه… 
تقربت منهن … 
مبارك: شحالكن؟ 
شيخه: بخير وسهاله ولد خالي شحالك انته؟ 
مبارك: الحمد لله…شو تسون في الحر… 
شيخه: عيبنا الجو…يلسنا نسولف.. 
مبارك: حشى شو يلودكن انتن ماتحسن بالحر؟..والا عندكن مكيفات مركزية فاجسامكن وانا مادري… 
شيخه: مب عليك العتب…العتب على تعودك على جو بريطانيا والا نحن طول عمارنا هني نشوف هالجو حلو…نعمة من الله… عنبو ماتشوف المهب محلاها… 
عقدت حياتي انا …شيخه لسان…لازم تلاسن…والعرس مايغير من هالطبيعه شي… بطرف عيني لاحظت هدوء مهرة وسكوتها التام… 
مبارك: بلاج مهرة؟.. 
رفعت مهرة راسها لي بنظره هادية.. 
مهرة: مافيني شي… 
مبارك: ساكته مووول… 
مهرة: ماعندي شي اقوله… 
مبارك: انزين ممكن تسيرين تزقرين سيف.. 
مهرة: دق له تيلفون… 
مبارك: غالق تيلفونه…اروم ادش البيت؟.. 
مهرة: لااء هناك عموه وعفرا… 
مبارك: عيل سيري زقريه وانا بدش الميلس… 
خليتهن ودخلت الميلس…وشفتهن ثنتيناهن يقومن ويدخلن البيت… 
وبعد دقايق من الانتظار… 
دخلت مهرة الميلس ووقفت عند الباب… 
مهرة: راقد شكله مايرد علي… 
مبارك: راقد؟؟؟؟..عنلاااااااته وانا اتحسبه يذاكر.. 
مهرة: اكيد بيدرس بعد الغدا… تبا شي ثاني؟ 
اطالعت مهرة بفضول واستغراب…حسيت فخاطرها شي…حزن… ياس…شي مهبّط للعزيمه… 
سالتها مره ثانيه… 
مبارك: مهرة شفيج؟؟…امانه قوليلي… 
مهرة: مافيني شي مبارك…برايك.. 
صدت عني تبا تروح… 
مبارك: مهرة…!!.. 
وقفت مهرة مكانها.. 
مهرة: نعم؟ 
مبارك: تعالي يلسي اباج فسالفه…. 
صدت لي مهرة وعلى ملامحها الظيج… 
مهرة: ماقدر مبارك…ابويه في البيت … 
مبارك: مابيقول شي…تعالي… 
تاففت مهرة..ودخلت الميلس وييلست بعيد… 
مبارك: انتي الاسبوع اللي طاف يوم يبتج من الجامعه كنتي هب صاحية… شفيج؟ حد منازعنج؟…حد قاييلج شي..!! 
مهرة: لا… 
مبارك: عيل شفيج؟..دخيل الله مهرة ماقدر اشوفج جي وما احاتي… 
مهرة: ليش مبارك… 
مبارك: بعد شووو ليش مايبالها سؤال… 
سكتت مهرة ونزلت عيونها للارض.. 
تذكرت تلميحها الغير مقصود لي بانها تحبني… لايكون بعدها زعلانه على هالسالفه… 
مبارك: مهرة..؟…حلفي انج هب زعلانه مني وبسبب الموقف اللي صار بينا..!!.. 
غمضت مهرة عينها كانها متالمه…وعقب قالت مع ابتسامه سخرية مريره.. 
مهرة: في اشياء اهم ممكن انها توصلني لهالحاله مبارك… 
مبارك: يعني فيه شي..صاير شي وماتبغين تقوليلي..!!.. 
مهرة: انا قررت اوقف دراستي…مابكمل دراسه.. 
شهقت….انصدمت… 
مهرة من اكبر المشجعين على اكمال الدراسه كيف احين تقرر العكس… 
مبارك: ليش مهرة؟؟!!!.. شو ياااااااااج كنتي شاطره ومتحمسه للدراسه… 
مهرة: الجامعه ماتنفع لامثالي… 
مبارك: شو تقولين انتي شو هالتخريف… 
مهرة: اناهبله مبارك… غبية…ينقص عليه… 
مبارك: انزين والله انتي سايره تدرسين هب سايره ترابعين بنات… 
مهرة: صح بس لابد من اني فيوم برابع بنات..بدرس معاهن …بسوي بحوث معاهن… ماقدر اتهرب منهن لين ما اخلص جامعه… 
مبارك: سبب مب مقنع بصراحه مهرة… خلي عنج هالخريط وكملي دراسه.. 
مهرة: انا اتخذت قراري…ويوم السبت بروح اسحب اوراقي من الجامعه… 
مبارك: خبله انتي؟انزين كملي هالكووووورس… 
مهرة: ماريد....خلاص… 
مبارك: الله يهديج ..زعلتيني بصراحه يامهرة… 
مهرة: ماباليد حيله….اسمحلي بروح… 
مبارك: لا يلسي…ابا اتخبرج عن شي ثاني بعد… 
ردت مهرة تقعد … 
مهرة: خير؟ 
مبارك: آآه…عمتج ليش ماعرست للحين.؟!.. 
سالت عن عمة مهرة لانه فكرة تزويجها من ابويه ما تتركني..خصوصا بعد مافكرت بالسفر مره ثانيه ماريد ابويه يعيش وحيد..هو بعده صغير..ماوصل الخمسين…ومحتاج لشريك له في حياته وماشفت انسب من عمة مهرة… 
مهرة: عمووه؟…ليش تسال؟ 
مبارك: انتي جاوبي وبس… 
مهرة: مادري بصراحه..ماكد سالتها…سالت ابويه مره وقال لي نصيبها… 
مبارك: يعني هي مافيها شي منعها من الزواج مثلا… يعني سمحي لي عالسؤال..عاهه او تشوه او شي… 
مهرة: لالالالالالالالالالا ابدا عمتي ماشاء الله مافيها شي بالعكس… 
مبارك: حلوه؟ 
مهرة: همممم تقريبا…ملامحها هادية لكن الله يهديها تعصب وايد واحسها دوم معقده حياتها… 
مبارك: لاااه؟..عصبية يعني؟ 
مهرة: مادري مبارك ما احسها كانت جي قبل…لانه لها جانب طيب…يمكن لانها عانس صارت جي ما اطيق حد… 
مبارك: ظنج اذا عرست بتعتدل وبتصير زينه؟!.. 
بطلت مهرة عيونها… 
مهرة: عموووه تعرس؟!..منو بياخذها..!! 
رفعت انا حواجبي…كانه مش واضح؟!...صدق انها على نياتها….!!.. 
استلزمها وقت لين مافهمت الفكره..عقبها شهقت… 
مهرة: لالالالالالالالالالالالالالالالالا …حرام عليك لا تظلم خالي وياها…خالي فديته طيب…وحنووون… ودومه مبتسم… 
مبارك: ماتنفع له عمتج؟…. 
مهرة: مادري بس حرام… 
مبارك: انا بشاور ابوويه فيها…حرام هو يتم اروحه وحيد جي وحرام هي بعد اتم جي صح والا لا؟ 
سكتت مهرة شوي كانها تفكر في السالفه.. 
مهرة: صح… 
مبارك: ان شاء الله الله يكتب نصيب بينهم..وتكون هي زينه وسنعه… 
مهرة: صراحه عموووه من ناحية السنع سنعه…وربة بيت…وراعية واجب…وترحم حتى الفقرا…وزينه في خواني…لكن…انا بس عوفه فيني.. مادري ليش… 
اطالعت مهرة باسف… حد يتعيوف بملاك مثل مهرة؟…تكفي شوفتها بس عشان الواحد يحس بمدى انكسارها النفسي وضعفها ونعومتها… 
مبارك: الله يجدم اللي فيه الخير… المهم انتي ردي على سيف ودقي عليه دق بعد شوي الصلاة والا ناوي يرقد عنها الخام… 
ابتسمت… وقامت من مكانها… 
مهرة: بوعيه…برايك… 
مبارك: الله يحفظج…. 
تبعت مهرة بنظري وانا ابتسم… حتى الارض ماتحس بمهرة يوم تمشي…! كانها ماتمشي عليها تماما..!.. خفيفه مثل الهوا… 
--------------------------------------- 
اليوم: الاربعاء… 
المكان: سياره سهيل.. 
الوقت: التاسعه مساءا.. 
--------------------------------------- 
(سهيل)…. 
تميت يالس في السياره وانا متوتر… انا قضيت امس واليوم كله وانا اسال عن ناصر… كلهم مدحوا فيه…حتى شغله اتصلت وتخبرت عنه ومدحوه وقالوا انه ملتزم بشغله ونشيط …. 
اذا عطيت موافقتي..ابويه بيوافق معاي..حمد من الاول موافق …ويترياني انا بس اقرر….قرار مصيري لحياة اختي …. 
مب عارف شو اسوي… 
ليش الخوف؟ دام الكل يمدح فيه… انا بنفسي ماشفت منه شي غلط ..لكن اللي شككني فيه الغموض اللي يلف شخصيته…. احسه غامض مب منفتح مثل يوسف اخوه… 
لكن اخاف ارفض وافوت معرس زين بيحشم اختي وبيكرمها…اووففف بتوكل على الله..انا سويت اللي علي وسالت وماشفت للرفض دااع سوى شعور ماله داعي من ناحيتي …. 
نزلت من السياره ودخلت البيت…يوم شفت سياره حمد موجوده..اتصلت به وقلت له يلحقني الميلس… 
حمد: هاااااه..خير.؟!.. 
يلس محمد يطالعني بفضول… 
سهيل: احم…انا سالت عن ناصر… وماحصلت شي يعيبه لين احين… 
حمد: يوم اقووولك الا قيس ظيعت الوقت… 
سهيل: نتوكل على الله؟ 
حمد: على خير..صدقني ناصر ماشي انسب عنه لمهرة… وبتشوف كيف بتستانس وياه وبتستقر امورها وامورنا… 
تنهدت… ليش مب مطمن مادري…!!.. 
سهيل: على خير ان شاء الله…اهم شي مستقبل مهرة… 
حمد: باذن الله مستقبلها مضمون مع ناصر… شفيك لو بعدك ماتعرفهم هذيلا عرب حشام وبيحطون مهرة بعيونهم… لا تنسى بنتهم بعد بتكون عند قوم خالوووه.. يعني نحن صرنا اهل خلاص… 
سهيل: متى بترمس مهرة؟ خلني انا ارمسها… 
حمد: لا… انا برمس مهرة… اليوم برمس ابويه وبقوله انك وافقت وتخبرت…وباجر برمس مهرة… 
سهيل: انته بتجبرها يا حمد اعرفك .. خلني انا ارمسها يمكن ترتاح وياي انا اكثر… 
قال لي حمد بتطنيز.. 
حمد: شو رايك. … لا انا ولا انته… بنقول لسيف يرمسها.. والله حاله… انا اخوها العود وانا اللي برمسها… خلني اشوف واحد منكم يكلمها في السالفه ياويله… 
نش حمد وهو معصب وطلع من الميلس… 
وانا غصبن عني سكت…اخوي العود.. ماروم اطول لساني عليه… 
يلست اجلب قنوات التلفزيون وانا بالي مب عندهن… كان مشغول بالي بمستقبل مهرة… واذا كنا بنظلمها بهالزواج او لا… ابا اطلع المووضوع من ذمتي باي طريقه
…لكن ماقدر هذي اختي وانا اخوها لازم يكون لي راي في الموضوع..!!.. 
وبعدين هي ياهل وماتعرف مصلحتها… ويمكن بسبب منعها من الدراسه احين وعصبيتها من الموقف اللي صار كله تخليها ترفض ناصر بدون سبب…!! 
وبجذي تفوت على نفسها معرس زين…!!.. يمكن مايتكرر مره ثانيه…!!.. 
انقطعت افكاري يوم رن التيلفون… 
ابتسمت يوم شفت اسم راشد… 
سهيل: مرحبا… 
راشد: هلا سهيل…عندكم عيييييشه؟.. ميت من اليوع وانا عدال بيتكم احين اذا عندكم عيشه بخطف عليكم اذا ماشي سلامي وصلكم بذلف بيتنا… 
سهيل: ههههههههههههههههههههههه شوووووووو هذا انطلقت علينا جي…حياك يابوي حياك… 
راشد: يوعان والله… 
سهيل: وين كنت طول اليوم؟ 
راشد: فبوظبي.. 
سهيل: شو تسوي؟ 
راشد: نشتري الشبكه ويا امايه وهالسوالف… 
سهيل: هييييييي… شعليك اسبوع وبتملج… 
راشد: وشهر وبصير معرس…آخ ياوناستي…ههههههه… 
سهيل: هههههههههه وينك تقول واصل البيت… 
راشد: احين والله واصل…يالله باي.. 
سهيل: باي.. 
بعد خمس دقايق بالضبط دخل راشد الميلس..سلمت عليه ويلسنا… 
سهيل: حصلت خالوه اللي تبغيه؟!.. 
راشد: عقب هلااااااااااااااااااااااااااك… 


سهيل: نفس الشي عمووه طلعت لي قرون يوم سايرين نشتري لشويخ… 
راشد: الحمد لله افتكيت.. وبعد اشتريت شي ثاااااااااني مهم وايد وايد وايد… 
سهيل: شو هو؟ 
راشد: ههههههههه شريت جهاز موبايل يديد… 
سهيل: ظني هب لك يالهرم… 
راشد: ههههههههههههههه اكيد هب لي…للعروس…. وبعطيها رقمي الجديم..هذاك اللي كله 5… 
سهيل: عاااشووو بتصلبها عيل اوني مغلط… 
بطل راشد عيونه … 
راشد: انا كيف مافكرت نص ربعي يعرفون ذاك الرقم…. 
سهيل: تراك خبل تعطيها رقم مثل هذا… 
راشد: ياخي رقم خطييييييير وحلوووو قلت تستاهله… 
سهيل: بس الربع كلهم يعرفون انك بدلت رقمك ماظني حد يتصل بذاك الحين… 
راشد: ظنك؟..يعني اعطيها اياه؟ 
سهيل: هي عادي بس انته خزن لها الارقام اللي هي ممكن تحتاجها… وباقي الارقام مال اهلها هي بتخزنهن… ومن عقبها قولها لا تردين على اي رقم غريب.. 
راشد: همممم بقولها… 
سهيل: ناوي ترمسها؟ 
راشد: هي عيل اشووو …ليش انا ابا املج قبل بشهر.. 
سهيل: الله واكبر عليك يالظالم جانكم ظلمتوووووني ماخليتوني املج… 
راشد: عاد البنت غريبه علي…ولازم اتعرف عليها… 
سهيل: عليه انا هالحركات غريبه علي ومادري اشو ماجنك شايفنها كم مره ومكلمنها مره لين ماعيزت.. 
راشد: حراااااااااااام عليك امحق ذيج الشوفات ومالت على هالرمسه اللي تطريها… والله ماينعدن شي هذيلا… 
سهيل: هي تبا تاخذ راحتك انته عاد حبيبتي وماحبيبتي… 
راشد: ههههههههههههههههههههههههههههههههههههه يالخام…جب يالله…عيب هالكلام…لا تخلني ارمس عنك تراك هب مقصر… 
سهيل: حرمتي ..كيييييييييييييييييفي…يالله يارب انك تخلي هالبنت ترفض انها تكلم راشد يااااااااااااااااالله يارب.. 
راشد: يالسبال لاتدعي… 
سهيل: يااااااااااااااااااااااااارب يعلها ترفض ان شاء الله واتم انته بحسره… 
راشد: ههههههههههههههه سحري لا يقاوم حبيبي بتوافق من اول ليله بترمسني بتشوف… 
سهيل: هذا ويهي ان ماوصيت يوسف عليك بخليه يشل الجهاز… 
راشد: مايروم…مب من حقه يوسف هب شراتك خبل… 
سهيل: ماغيييييييييييرك خبل… 
راشد: قوم قوم…قولهم يحطون لنا عشا ميت من اليوع …ياي عشان اكل مب عشان اسولف وياك انته وخشمك… 
سهيل: اطلع برا ماشي عيشه عندنا… 
تم راشد يظحك ورد مره ثانيه يتظارب وياي لين ماحطوا العشا وتعشينا…وبعدنا يلسنا نسوولف …. عقب استاذن راشد بحجة انه تعبان وبيرقد..وراح بيته.. 
وانا رجعت بيتنا ارتاح بعد… 
------------------------------
اليوم: الخميس.. 
المكان: غرفة مهرة.. 
الوقت: الواحده ظهرا… 
------------------------------ 
(مهرة)… 
من الملل اللي احسه قمت اتعبث بالكمبيوتر والعب… سمعت حد يدق الباب… 
مهرة: مفتووووح… 
راقبت بحذر الباب ينفتح ويدخل منه حمد اخويه…اول ماشفته تم قلبي يدق بالقوو…خفته يرجع يظربني…طول هالايام من صارت السالفه وانا اتحاشاه… من كثر ما انا خايفه منه… 
حمد: شو تسوين؟ 
مهرة:….آآآه….العب…شو..شو فيك..!.. 
يلس عالشبرية بعد ماسكر باب الغرفه… 
حمد: خلي الكمبيوتر وتعالي ابا ارمسج… 
بايد مرتجفه سكرت الكمبيوتر وقمت وانا ريولي تتنافض …يوم هو هادي يخوف اكثر عن يوم هو معصب..!!.. 
يلست عالشبريه لكن بعيد عنه شوي… 
نزلت راسي للارض ماقدرت اطالع فويهه… 
حمد: مهرة… انتي بنت كبيره احين..وعاقل… لكن للاسف ماعندج درايه كافيه بامور الحياة هالزمن… اي شي ممكن يظرج… بعد التفكير… انا واثق من انج ماسويتي شي غلط مع البنات في الجامعه
…لانج ببساطه ماتقدرين براءتج تمنعج من هالشي… لكن الغلط صار..والرمسه عنج انتشرت بين البنات وهالشي انا مايرضيني لا تنسين انج اختي ..عرضي وشرفي… كنت معصب ومنعمي عشان جي ظربتج والا انا ماكد مديت يدي عليج…. 
رفعت عيني له بامل وابتسمت.. 
مهرة: بتخليني اكمل دراستي؟!... 
لكن الامل اللي ارتفع رجع هبط في نفسي بشكل آلمني ..وانا اشوف حمد يهز راسه بالنفي… 
حمد: لا مهرة مابتقدرين تكملين دراسه… 
مهرة: ليش حمد..!!. حرام عليك.. 
حمد: حتى لو كملتي الحين..بتودرينها فيوم من الايام…. مابتقدرين تكملين… 
مهرة: ليش؟ مابروح مكان… 
حمد: بلى يامهرة بتروحين… مهرة..سمعي الكلام اللي اقوله لج عدل … ناس يوا يخطبونج… ونحن وافقنا عليهم…. 
انصدمت… اخر شي توقعته هذا…. كانه يبل بكبره طاح على راسي….!!.. 
مهرة: لا حمد..دخيلك كله ولا هذا دخيلك…ماريد اعرس… 
حمد: تيسين في البيت لا شغل ولا شي شو تسوين يامهرة..!!!.. 
مهرة: بسوي اي شي..لو تبوني خدامه في البيت بستوي خدامه..دخيلك لا تيوزني… 
حمد: هذا كلام ماينقبل… نحن ردينا عالعرب بالموافقه خلاص وصرتي مخطوبه… 
مهرة: لااااااااااااااااااااء…كيف ماشاورتووووووني كيف تردون عليهم…!!! 
حمد: الريال ماينرفض… هو اخو ربيعي محمد…ويستوي اخو البنت اللي خاطبنها راشد…
.الحرمة اللي يت ذاك اليوم هني تستوي امه.. ربيعة امج المرحومه..وابوه ربيع ابويه وايد….عنبو حتى مزرعتهم عدال مزرعتنا والكل يمدح فيه ريال زين والنعم…مهرة بيحشمج وبيحطج فعيونه… 
ماهمني كل اللي قاله…ماريد اعرس انا اكره الرياييل ماريد اعرس…. انفجرت بالصياح وانا ماسكه راسي… ماقدر اقول لحمد اني ماحب الرياييل
…. ماريده يرجع يفكر فيني باني شاذه مثل قبل…اذا قلت له ماحب الرياييل اكيد بياخذها فكره مثل سلوى السباله وبيتحسبني اقصد اني احب الحريم…!!.. 
ياربي شو اسوي ماقدر اعرس مااااااااقدر اعرس…. 
حمد: ليش تصيحين انتي احين هذا بدال ماتفرحين؟!.. 
مهرة: افرح على شو وانتوا تفروووني على اول حد ياني…..هالكثر مظايقتنكم في البيت يعني.!! 
حمد: يكون فعلمج هذا الريال الخامس اللي يتقدم لج… البقية رفضناهم لانهم مب مناسبين لج… يعني لاتحطين فبالج ان نحن ما نبا مصلحتج… ناصر وايد زين يا مهرة وايد زين …مابغينا نفوته …. 
انصدمت يوم عرفت انه مب الاول اللي يتقدم لي…لكن النتيجه وحده وهي اني صرت مخطوبه.!!.. 
صرخت بقهر… 
مهرة: لو ان شاء الله شيخ ماريده يعله الموووووووووت ماريده ليش ايييني انا قلن البنات في الدنيا…!!.. 
سكت حمد وهو يطالعني بعصبية… 
حمد: شوفي عاد انا مسولج سالفه وياي اكلمج بهدوء بس انتي دلوعه زياده عن اللزوم ومحد يشاورج في هالسوالف…. خلاص يا مهرة عيبج والا ماعيبج 
انتي بتكونين زوجه ناصر…وبتستوين حرمه وسنعه ومابتفشلينا عند الناس…عالاقل مب اكثر عن ماطلعتي علينا رمسات فهمتي..!!!.. 
وبهالقنبله اللي عقها علي خلاني وطلع من الغرفه…. اما انا انهرت…. ومن زود غيظي وقهري من الدنيا اللي دايما تظلمني قمت ومسكت الابجوره اللي عدال الشبريه وفريتها بالقووووو عالارض… 
تفتت لاجزاء صغيره…. شبهتها بنفسي…انا خلاص بتدمر اذا تزوجت…. 
برتبط بريال… عضو من من مجموعه المجرمين …. اللي لا يحاتون لا مشاعر بنت ولا يهتمون الا برغباتهم الشخصية واهوائهم… 
يلست عالارض وقعدت اصيح واصيح…. لمنو اشكي…كيف امنع هالشي اللي يصير؟؟!!!... 
------------------------------------------- 
اليوم: الاربعاء.. 
المكان: بيت خلفان… 
الوقت: الواحده والنصف ظهرا… 
------------------------------------------- 
(شيخه)… 
اول ماطلعت من غرفتي شفت حمد طالع من غرفة مهرة وهو معقد حياته ومعصب… 
تذكرت تصرفات حمد الغريبه اليوم…. 
نزل الساعه 12 للصاله وقال لعمته ترد على قوم ام محمد بالموافقه …ساعتها استغربت…مهرة وافقت غريبه..!!.. كيف توافق بهالسرعه ماقالت لي ان حد شاورها اساسا في الموضوع…! حتى سهيل ماقاللي معقوله يغبون الموضوع هالكثر..!!!.. 
لكني يوم شفته يرجع يركب شكيت بالموضوع…تبعته وشفته دخل حجره مهرة… 
ادركت ساعتها السالفه… 
الخبيث..اول رد عالناس بالموافقه وعقب بيحط مهرة بالامر الواقع… يالله عليك من اخو..!!..جذي تسوي باختك..؟!.. 
ماصدقت على الله انه طلع من غرفة مهرة… ربعت انا في الممر وتوني بدق الباب الا واسمع تحطم شي عالارض…صوت كسر.. 
ابتعدت عن الباب متروعه…. اكيد مهرة ميته قهر وكسرت شي….ياترى ادخل احين وقت مناسب والا ارجع بعدين؟!.. 
وبعد تراجع بسيط لدقيقتين يمكن..فتحت الباب ودخلت… 
حصلت مهرة يالسه عالارض..حاظنه ويهها..وتصيح بمراره…. 
آلمني منظرها… لكن غصبن عني تلفت للارض للشي الغريب المكسور…انتبهت للواير الباقي منه وشوي من اللمبه وعرفت انها كسرت الابجوره مالتها… 
تخطيت القطع المكسوره بحذر ويلست عدال مهرة عالارض… 
شيخه: حبيبتي مهرة… 
طنشتني مهرة وكملت صياحها… 
ماقدرت اتحمل نفسي ..مسكتها ولويت عليها…تمت مهرة تصيح وتصيح فحظني وانا خليتها اطلع القهر المكبوت بسبب الظلم المستمر لها….مسكينه…! 
شيخه: مهرة كلميني… شو قالج حمد.. 
مسحت مهرة ويهها من الدموع وبعدت شعرها عن ويهها… 
مهرة: انا خلاص ياشيخه انتهيت…بيوزووني ريال ماعرفه غصبن عني يا شيخه…ماريد اعرس انا ماريد اعرس… 
شيخه: الغاليه انا اعرف ليش انتي ماتبين تعرسين…. لكن سهيل يمدح في ناصر وايد… الكل يمدح فيه … 
مهرة: مايهمني …انا ماريد اعرس كل الرياييل واحد… 
شيخه: لا يا مهرة مب كلهم واحد…. لا تحكمين عالكل بسبب شخص واحد مايخاف ربه… 
مهرة: ماريد اعرس يا شيخه ما اتخيل نفسي مع ريال ماريد اعرس…افهميني… اول شي منعوني عن دراستي ..ثاني شي بيوزوني غصبن عني…هذا غير المصايب اللي صابتني من قبل شو بعد تم؟!!.. 
شيخه: مهرة… تبين نصيحتي..تقبلي الموضوع… والله ماحسيت بمعاناتج الا يوم ييت وسكنت هني وشفت كيف يعاملونج…عرسي وطلعي من البيت يمكن سعادتج مع ناصر هذا….محد يعلم يا مهرة… 
هزت مهرة راسها بالرفض… 
مهرة: لا…. انا ماريد اعرس …برمس ابويه بقوله ماريد .. 
شيخه: حبيبتي..ابوج من سابع المستحيلات انه يقول لعرب اسمحولنا غيرنا راينا بخصوص الخطبه واحين مانباكم… لانه عمتج خلاص كلمت ام محمد وقالت لها انكم موافقين… حتى باجر الخميس باييووون الرياييل يخطبون رسمي… 
انفجرت مره ثانيه مهرة بالصياح….ماعرفت باي طريقه اخليها تتقبل الموضوع…. 
شيخه: مهرة… صلي استخاره انزين يمكن يهدا بالج… 
صرخت مهرة… 
مهرة: حق شو اصلي استخاره ليش انا محتاره فامري والا شي؟ خلولي شووور هم عشان احتار فيه واصلي استخاره؟ خلاص ماشي فايده من هذا كله هم قرروا
اني اعيش فجحيم دائم وانا كبش الفداء لازم انفذ بدون اعتراض كل اللي يبغونه…!!. 


مسكت مهرة شعرها بقهر وهي تصارخ …اول مره اشوفها مقهوره جي ومعصبه….
شكلها فعلا طفح الكيل عندها….مسكت ايدها احاول اهديها… 
شيخه: الله يهديج يامهرة…. اصبري يابنت الحلال يمكن هذا النصيييب …يمكن سعادتج مع ناصر …بتطلعين عن هالبيت وبترتاحين من كل هالمشاكل…. 
مهرة: بجابل مشاكل يديده اخسسس عن هالمشاكل…. 
شيخه: بالعكس بترتاحين..بيكون ريلج لج انتي وبس وبيحطج فعيونه…. 
مهرة: مسرع ماخليتيه ريلي..ناسيه انه عنده اهل هو بعد والا شو… 
شيخه: صح يامهرة بس كلهم طيبين والله امايه وراشد وايد يمدحون فيهم…. وفوق هذا ناصر اساسا ساكن فبوظبي…
عنده شقه هناك وساكن بروحه يعني انتي بتملين عليه حياته وهو بيملي عليج حياتج ومابيكون له غيرج ولا انتي لج غيره… فكري فيها..هناك تقدرين تكملين دراسه في جامعة زايد او التقنية حتى… امه وااااااااااااااايد طيبه ولا تنسين انها كانت ربيعه المرحومه خالووه…
يعني بتعزج مثل المرحومه وبتعوضج حنان الام… والله انهم وايد طيبين انا سرت وشفتهم … انتي بروحج شفتيها امه كيف طيبه…. 
مهرة: مايهمني هذا كله…. انتي ترمسيني عن امه جني باخذ امه…. انا ماطيق الرياييل ياشيخه… لا اتحسبيني ياهل في كل شي وماعرف شو يعني الزواج… احين اكثر رافضه 
الفكره يوم قلتيلي ساكن فبوظبي يعني بضطر اجابله مابقدر اشرد منه عند اهله اوشي… وانا ماقدر اعيش مع ريال ماقدر….. مااااااااااقدر… 
صرخت بالكلمه الاخيره بياس….ماقدرت الا اني اسكت لين ماتهدى وبرجع اكلمها مره ثانيه… 
هي احين خايفه من فكره وحده…. 
تواجدها مع ريال…. حتى لو كان ريلها….في النهاية ريال….هذا اللي مخوفنها وماتبغيه… 
اما اي شي ثاني ممكن انها تتقبله…. 
-------------------------------------------- 
اليوم: الاربعاء. 
المكان: صالة بيت خلفان.. 
الوقت: الخامسة عصرا.. 
--------------------------------------------- 
(سيف).... 
كنت ماسك فايدي الكتاب مال الانجليزي وقلم اوني بذاكر تحت... زهقت بصراحه من الحجره... واحس انه كتمه ابا ادرس فمكان مفتوح...عشان تدخل المعلومات فمخي... 
فوق هذا مبارك قايل باييني العصر عشان يدرسني انجليزي.. 
في الصاله كانت عمتي يالسه مع ابويه...وشكلهم عندهم سالفه جدية... 
سيف: السلام عليكم... 
امنه+ بو حمد: وعليكم السلام.. 
بس ردوا علي السلام وردوا طنشوووني... 

التفت ابويه لعمتي وقال قبل مايشرب قهوته... 
بو حمد: الله يجدم اللي فيه الخير... الحمد لله توفقنا بعرب مثل هذيلا ماعليهم قصور... 
عقدت انا حياتي وصبيت لي شاهي...شو سالفة العرب اللي ماعليهم قصور؟!.. 
امنه: الحمد لله ياخويه...انتوا بس خلكم متفهمين لا تتشرطون عالعرب وايد... ترا العرس اللي ايي بسهاااله اكثر يفرح اهله ..مافي داعي تكثرون وتعقدون الامور.. 
بو حمد: لالا لا تحاتين من هالناحية انا اهم شي عندي الريال....والا بهانس الدنيا هذي انا ما التفت لها مول... 
فضولي ذبحني بصراحه... شو السالفه في شي ناقصني..!!.. 
في شي صار وماعلمت به.... 
سيف: شو السالفه ابووويه..!!..أي عرس ومنو الريال الي تطرونه... 
عقد ابويه حياته.. 
بو حمد: جي انته وين منخش ؟...ماتدري؟!.. 
سيف: انا ادرس فحجرتي...شو مستوي؟! 
بو حمد: هيييي الله يوفقك ويسهل عليك شد حيلك انته ادرس عدل... 
قهرني يوم طنش سؤالي....احين انا محترق ابا اعرف شو السالفه وهو يوصيني عنبو مايشوف الكتاب بايدي... 
قمت طنشته وسالت عمتي.. 
سيف: عموووه شو السالفه..!!.. 
آمنه: اختك مهرة انخطبت...ردينا عالعرب اليوم بالموافقه.... 
سيف: شووووووووووه..!!... مهرووووه انخطبت؟ كيف ومتى..؟!.. 
انصدمت صراحه...لكني عقب افتكرت انه محد سوالي سالفه وشاورني...رديت ازاعج مره ثانيه...هالمره وانا معصب... 
سيف: وكيف انا مادري بالسالفه..!! والا هب اخوها تشاوروووووني..!!!!.. 
بو حمد: قصر حسك سيف...عنبو ماعندك حشمه تصارخ علي انا وعلى عمتك.!! 
سيف: اسمحلي ابويه بس انصدمت... 
امنه: شو بعد كيف صار..يو عرب خطبوها...تشاوروا ابوك واخوانك وشافوهم مناسبين... والبنت رمسها حمد وقال موافقه... 
سيف: ياسلااااام...وليش انا مادري...؟! 
امنه: ليش منو شافك اصلا عشان حد يخبرك ؟..ارتبشنا ونسينا... 
سيف: مب عذر هذا ياعمتي...مهرة عندها ثلاث خوان هب اثنينه بس... ومنو الريال؟ 
امنه: ناصر بن سلطان... اخو محمد ربيع اخوك حمد.... 
سيف: هييي اللي خاطب عندهم راشد؟!. 
امنه: ماغيييرهم... 
سكت فجاه يوم تذكرت شي... نزلت راسي وانا افكر وافكر....ناصر ويوسف هم اللي كانوا موجودين يوم مهرة اغمى عليها في الحوش..!!... معقوله يكون شافها وعيبته ويا يخطبها؟!... 
كل شي جايز...!.. 
قلت لهم بعتب.. 
سيف: يعني رديتوا عالعرب احينه وانا اخر من يعلم بخطبه اختي... 
بو حمد: شو نسويبك يوم انته منزرب فحجرتك محد يشوفك..تبانا نتعنى لك لين فوق؟!.. 
سيف: ماعرفنالكم توك تقولي ادرس زين واحين تباني اقعد هني عشان بس ماتفوتني اخباركم واطنش دراستي؟!.. 
بو حمد: انزين عاد ولو شاورناك بتقول راي غير عن راينا؟؟!!...شو ناقد على ناصر انته او على اهله... 
سيف: ماشي مب هذي المساله....بس انا اخوها ولازم اعرف قبل ماتتخذون قراركم.... 
بو حمد: عاد هذا اللي صار ونسينا نخبرك شو بتسوي؟!.. 
سيف: ماشي ابويه مبروك خطبه بنتك... اسمحولي... 
شليت كتابي وطنشت الشاهي ورحت عنهم ....وسمعت ابويه يقول لعمتي وانا طالع.." صدق هالولد مافيه سنع"... 
حزت فخاطري كلمته... 
احين يعني انا مالي حق اني اعرف؟ عنبوو انا اخوووووها....اختي تنخطب وانامادري..!!.. لا وبعد يتشاورون وحالتهم حاله ...ومحد منهم قال سيف مايعرف بالموضوع....!!...وهي بعد السباله...كيف توافق بهالسرعه وماتخبرني..!!!.... ماحيد تطلع منها هالحركات....!!!.. 
آآخ يالقهر... 
دخلت الميلس ويلست احر وابرد من غيظي....لين ماياني مبارك... كان لابس كندوره بس بدون سفره هب متسفر... بس لابس نظارات شمسيه... 
عقهن يوم دخل الميلس ويلس عدالي بحيويه ..حط ايده على ركبتي وقال.. 
مبارك: هااااه بو الشباب...علوم الدراسه...!! 
سكت عنه وانا بعدني معقد حياتي ومعصب... 
خوز مبارك ايده عني وقعد يطالع ويهي... 
مبارك: سيماهم في وجوههم....هالكثر صعب الانجليزي عليك... 
سيف: اسكت عني هب معصب عالدراسه انا... 
مبارك: عيل عشووووو..؟!... 
سيف: قاهريني هالاهل اللي مايسووون لا قدر ولا حشمه لحد...عنبووو...!!...ماتقولون انا ولدهم واحد منهم... 
تنهد مبارك.... 
مبارك: شو مستوي؟؟!!.. 
سيف: تخيل...مهرة انخطبت وردوا عالعرب اليوم بالموافقه وانا حتى ماشاوروني في السالفه توني بس دريت...!! تخيل انته بس شو بيكون موقفك لـــ.... 
قاطعني مبارك وهو مبطل عينه بذهول كامل... 
مبارك: شو قلت؟!... 
سيف: شوووو..!!! 
مبارك: مهرة شوو؟! 
سيف: انخطبت.... 
لاحظت الذهول الكامل على ويه مبارك....حسيت انه ماكان يتنفس ساعتها من الصدمه.... 
سيف: انصدمت انته بعد؟...مبرووووك. انته هب الوحيد اللي ينصدم...!! 
بعد لحظات صمت من قبل مبارك.... 
قال لي بهدوء وهو معقد حياته.. 
مبارك: انا خطفت اليوم الصبح هني وشفتها مويمه...مادريت ان موضوع الخطبه هو اللي شاغل بالها....زادنها قررت تخلي الدراسه
اليوم: الاربعاء... 
المكان: سياره ناصر.. 
الوقت: الخامسة والربع عصرا.. 
---------------------------------- 
(ناصر)..... 
توني داخل العين بسيارتي... كنت اسوق ببطء وهدوء... حال سواقتي مثل حال حياتي من بعد سعاد الله يرحمها.... 
مر على وفاتها اسبوع... وانا كل يوم زعلي على فقدانها يتظاعف ويتظاعف ...لدرجه اني احيانا اكره الشقه واطلع منها مارجع الا يوم اييني الرقاد..عشان ادخل وسيده ارقد.... 
غرفة نومي المشتركه مع سعاد... ما ادخلها الا يوم ابا اغير ملابسي... كل شي فيها على حاله... التواليت على ادواتها... في الكبت ملابسها.... الشبريه نفسها فراشها مب مرتب كانها كانت نايمه عليه ونست ترتبه... الكومدينه اللي عدال الشبرية فيها فيتامين كانت تاكله سعاد في فتره حملها...!!.. 
الحمام.... نفس الحاله... 
البيت كله نفس الحاله.... وين ما التفت تتخايل لي.... 
في الايام الاخيره شليت كمية ملابس من كبتي وفريتهن في الكبت مال الغرفه الثانيه اللي صارت مقري...وغرفتي... وحتى ادواتي الصحية من الحمام خذتها وحطيتها بالحمام اللي عدال الغرفه الحاليه.... 
ماقدر ادخل الغرفه من دون مايتقطع قلبي زود على سعاد.... 
في غرفتي الصغيره الحال ما كان ارحم.... تغمض عيني على صورة المنز اللي مقابلني.... تذكرت يوم شليت سعاد وحطيتها فيه.... 
سبحان الله...كانت حاسه انها بتيب ولد....لكنها رفضت انها تتاكد...تذكرتها يوم تقولي...انها تبا تشوفه وتعرف جنسه بعد الولاده على طول.... 
للاسف مالحقت تعرف...!!.. 
الله يرحمج ياسعاد.... كيف حياتي خاليه من دونها...ولين ما اطلع مايد من المستشفى مابتنملى مره ثانيه.... 
تذكرت ولدي...كيف زاد غلاة فقلبي في الايام الاخيره بشكل.... صار شكله مالوف ومعروف ومحبب بالنسبه لي...صرت اميزه بين العيال الثانين.... 
الدكتور طمني عليه...وقال لي انه بعد اسبوعين او ثلاث..بيطلع الولد ان شاء الله من المستشفى...لكن لازم نخطعه للمراقبه يعني سيرات المستشفى بعدها مابتوقف تقريبا كل شهر للفحص... عشان يشوفون نموه اذا ماشي تمام او لا... 
كنت متحمس اشله معاي بس اعرف نفسي مابعرف اتصرف وياه.... يكون مع خالته احسن... امي نفسها بتتعب ومابتروم تربيه ...منى بتعرس وبتروح..منو بيجابله؟!...محد احسن من خالته...!!..يزاها هي وريلها علي كل خير... 
وحاليا قلت بسير عند اهلي لين الجمعه...ولو اني مالي خلق لشوفة حد بس بعد عشان محد يشك...اما بخصوص مايد بتصل بالمستشفى كل يوم وبتطمن عليه....ولو اني بوله على شووووفته... 
وقفت سيارتي فيي الحوش ونزلت.... 
دخلت البيت وانا اعق نظاراتي... شفت منى وامي ويوسف يالسين.... 
وكلهم شاقين الحلج ومبتسمين...منظرهم خلاني انا بعد ابتسم مع اني ماعرف على شو يبتسمون...! 
ام محمد: هلا والله ومرحبا بمن يا... 
رفعت حواجبي مستغرب..راضين علي بعض الناس اليوم...!!.. 
ناصر: السلام عليكم... 
الكل: وعليكم السلام والرحمه... 
بعد ماسلمت عالكل ويلست معاهم.. 
ناصر: شو الاخبار...؟! 
ام محمد: الاخبار زيييينه فديتك شحالك انته غناتي..! 
ناصر: الحمد لله امايه بخير.. 
ام محمد: فديتك اشوف ويهك تعبان وعيونك تحتها اسود ماترقد الغالي؟! 
ناصر: بلى ارقد امايه بس شوية هالايام مشغول... 
التفت ليوسف وشفته يطالعني بنظره غريبه....ابتسمت له والتفت لمنى... 
ناصر: هاااه العروس شحالج.. صبيلي شاي... مصدع... 
قالت منى وهي يالسه تصب شاي بنبره مغايظ... 
منى: صح اني عروس بس غيري احين يبا ياخذ الاضواء مني.... 
ابتسمت والتفت ليوسف... 
ناصر: لا تقول لي انك نويت وانهم اقتنعوا اخيرا..!! 
يوسف: لا والله هب انا... 
اختفت ابتسامتي...اذا هب يوسف عيل منوو..!!!... مادري ليش شميت ريحة المصايب يايه...!!.. 
سكت دقيقه وعقب قلت بهدوء اقرب للخوف.... 
ناصر: شو السالفه.... 
قالت لي امي بحماس وهي تظحك وتمد ايدها تمسك ايدي... 
ام محمد: مبرووووك غناتي.... خطبنالك..العرب ردوا علينا وتراهم موافقين .... 
سحبت ايدي من ايد امايه وانا اطالع فويهها منصدم... 
ناصر: شووووه..؟!... 
تم قلبي يدق بالقووووو.... شو هالمقلب البايخ....شو هالنكته اللي مالها طعم...!!! 
ام محمد: شو بعد شوووو... خطبت لك بنت سنعه وبنت عرب حشام.... 
ناصر: امايه....شو تقولين انتي..!!... كيف تروحين تخطبين تعرفين اني ماريد... 
ام محمد: اندوكم..!!..ناسي انك عطيتني موافقتك؟!!.. 
ناصر: متىىىىىىىى...!!.. 
ام محمد: الاسبوع اللي طاف قبل ماتطلع من هني شرا المينون... 
تذكرت بشكل ظبابي ان امي دبستني بحلفتها ذاك اليوم ومارمت غير اني اوافق معاها عشان الحق على سعاد بالوقت.... 
ناصر: امايه ينشاف من كلامي اني هب موافق وماقلت هالكلام الا عشان تخليني اروح...!! 
ام محمد: والله..!!.. محمد قالك عاد انا تحسبتك وافقت والحين ماشي خلاص ياولديه... 
انقهرت من الخاطر... ماصار لحرمتي اسبوع من متوفيه وهي تتكلم عن الخطبه والعرس..!!!..ماقدر اعرس...ماقدر... 
بقولها كل شي عن سعاد بخليها تكنسل هالخطبه محد قالها تاخذ بكلمه طلعت مني فلحظة غضب وما اعنيها... 
ناصر: امايه انا ماقدر اعرس.... 
ام محمد: وعاد شووو اللي رادنك عالعرس...!!!..ماعندك سبب مقنع واحد... 
ناصر: عندي مية سبب وسبب...امايه انــــا مــ... 
قاطعني يوسف في هاللحظه بسرعه..وسكتني.... 
يوسف: ناصر...اسمع امايه شو بتقولك اول عقب قولها اللي تبغيه مب زين تهب فويهها جي... 
التفت ليوسف منقهر من تدخله...ليش ماخلاني اقولها..!!!...خلني اعترف بالسالفه وانتهي من هالموضوع نهائيا.... 
لكني سكت يوم شفت ان كلام يوسف شي....ونظرته اللي تطلب مني التريث والانتظار شي ثاني....استغربت..شو يبغي يقولي ؟!!... 
ناصر: شو بتقول لي يعني امايه؟!...انا ماريد اعرس... 
يوسف: انزين عنبوو اسال اول عند منوو خطبتوا...منو البنت ...شوف كيف مرتبين الامور كلها وعقب قول اللي عندك ... 
ناصر: ماريد اعرف مايهمووووني اللي خطبت عندهم...النتيجه وحده... 
تسرع يوسف وقاطعني مره ثانيه وهو يقول لامايه... 
يوسف: امايه قوليله بالله عليج منو خاطبه له....!! 
ناصر: منو بعد لا يكون وحده من بنات عمي..!! 
ام محمد: لا لا بنات عمك محد منهن ايوز لك.... 
ناصر: عيل منووووه...!!! 
ام محمد: خطبت لك بنت خلفان الـ... 
سكت... وسكتوا كلهم يطالعون فويهي اللي تظاربت فيه المشاعر.... 
بنت خلفان.... 
منو منهن؟!.. 
حسيت قلبي طاح فبطني والله من الزيغه....صدق صدق خفت... 
يالله يالله طلع لساني وبصوت واطي...جدا واطي.. 
ناصر: منو منهن..؟!.. 
قال لي يوسف بصوت فيه الكثير من المعاني.... معاني تخوف... تسبب لي الم....وحيره... وكل انواع المشاعر يحركهن في نفسي اسم واحد..... مهرة...! 
يوسف: ماعنده غير بنت وحده بس.... 
بغيت انش واعفد على يوسف اكفخه... مادري ليش انقهرت لانه هو ينقل لي هالاخبار اللي ماعرف باي شعور احس تجاهها وهو يعرف زين اني حاليا اعاني من فقدان زوجتي.... 
ليش ماخلاني اعترف كانت على طرف لساني..... 
واحين يقول لي لسانه خلفان ماعنده غير بنت وحده....وعيونه تقول لي...خطبولك مهرة... .. خطبوا مهرة لي انا.... انا..!!!... 
تدخلت امي تظرب ظربات مباشره يوم شافتني ساكت وهادي.... ومن داخلي انا مرتبش ومنصدم وخايف وفرحان وزعلان وكل شي تقدرون تتصورونه وكل شعور له سبب من الاسباب....!!... 

ام محمد: البنت اسمها مهرة...تدرس في الجامعه مع ختك... احين عمرها يمكن 20 سنه توها داخله العشرين...لو تشوفها ياناصر...انا مابوصفها جدام اخوك لانه حرام لكنها رزييين وحشيييم وهادية والله انها البنت المناسبه لك حتى انسب عن نوره نفسها.... وانته بنفسك بتشكرني عقب لاني خطبتها لك....والله انها ماتتفوت هالبنت... كل حد يتمناها.... والحمد لله انها يت من نصيبك.... الله يهديك ياولدي خلاص عاد الي صار صار وترا العرس حلو واستقرار لك خصوصا انك فبوظبي بروحك هناك... عشان خاطريه يا ناصر...عنبوو انا امك سو هالشي عشاني صدقني مابتندم.....!! 
غمضت عيني عن وصف امايه لمهرة....مب مصدق اني يالس اسمع عن مهرة واوصافها واطباعها من امايه...وبصفتها شو.... خطيبتي..!!..وفوق هذا...هالموضوع مب موضوع نقاش ... مهرة فعلا خطيبتي الحين...!!.. 
مليت صدري بالهوا وقمت وطلعت من البيت.... 
خلاص ماقدر اتنفس....ماقدر... 
من وين بتيني المصايب والا من وين.... 
ماتت سعاد...ولدي في المستشفى...واحين بيخطبولي البنت اللي صلحت حياتي وبالمقابل انا خربت لها حياتها...!!!... 
شو بسوي؟!!... 
---------------------------------------- 
اليوم: الاربعاء... 
المكان: بيت سلطان... 
الوقت: السادسة الا عشر مساءا... 
---------------------------------------- 
(يوسف).... 
من داخلي انا كنت فرحان للخبر اللي سمعته من امايه اليوم واللي صدمنا كلنا....ماكنا ندري انها اساسا راحت تخطب.... 
اليوم قالت لنا ان العرب وافقوا....خفنا من ردة فعل ناصر وخصوصا انا لاني اعرف انه بيرفض فكره الزواج نهائيا من بعد وفاة سعاد وحالة ولده.... 
لكن يوم عرفت منو خاطبين بغيت امسك راسي من صغر الدنيا..... مهرة ماغيرها؟!!... صاحبة العلاقة الغريبه والتاثير الاغرب على نفس اخوي.... 
بعد مازال الخوف والاستغراب من نفسي استانست.... مادري ليش حسيته فال خير لحياة ناصر...بتتصلح وايد من اموره اذا خذها...اموره النفسيه قبل الاجتماعية طبعا.... 
خوفني يوم كان شوي وبيعترف لامايه زين اني سكته....لاني عرفت انه اذا درى منو الخطيبه هذي....بتكون له ردة فعل مختلفه وراي مختلف عالموضوع... 


رفعت عيني اشوفه وهو يطلع من البيت....وويهه معتفس وفيه يميع المشاعر.... 
منى: شفيه.؟!..مايسوى عليه...حرام عليكم امايه فجوا الخطبه لا تخلون اخويه بهالحاله.... 
ام محمد: اخوج بزي...لكنه متهور...الحقه يايوسف روح كلمه فديتك ردة لعقله... 
يوسف: ان شاء الله امايه... 
قمت ولحقت ناصر لين برا البيت...شفته على وشك يدخل سيارته..مسكته وخذت عنه السويج... 
يوسف: هات السويج..خبل انا اخليك تسوق وانته جي حالتك... 
التفت لي ناصر بنظره مثل السم.... 
ناصر: هات السويج... 
يوسف: بوديك وين ماتبا لكن انا اسوق....اركب لو سمحت الصوب الثاني بدون نقاش... 
فتحت انا الباب وركبت وشغلت السياره...ناصر من الصوب الثاني فتح الباب ويلس...سند راسه على ورا وغمض عينه..... 
مسكين شكله تعبان... 
حركت السياره وطلعت من البيت... 
يوسف: شفيك؟!.. 
ناصر:....آآآآه يا يوسف..ليش ماقلتولي؟...شحقه خليتوا امي تخطب بدون ماتخبروني اول..!! 
يوسف: وقسم بالله مادرينابها الا قبل ماتي بشويه..محد كان يدري الاابويه لانها طبعا ماتروم تسوي شي من دون شوره...! 
ناصر: وليش ماخليتني اقولها اني معرس كانت على طرف لساني... 
يوسف: اخليك تقولها وتقوم تخرب كل شي..؟!.. 
ناصر: من البدايه كل شي خربان يا يوسف........ الخطبه هذي لايمكن اتم... 
صدمني كلامه قمت والتفت له...لكن ملامحه ماكانت تبين شي .. مغمض عينه وملامحها جامده...لكن التعب واضح على ويهه... 
يوسف: ليش ما اتم ان شاء الله؟؟!!!... شو اللي بيمنعها؟!... 
بطل ناصر عينه وشكله معصب.. 
ناصر: الرحمة اذا كانت فقلوبكم رحمة هي اللي بتمنعها ...حرام عليكم شو تبون تسووون بالبنت..!!..تبون تذبحونها علي؟... بروحك شفتها انته كيف اغمى عليها جدامنا...من تشوفنا تموت من الخووووف... شو بتسوي عقب العرس بتمووووت..!!.. 
تنرفزت انا ..وزاد استغرابي الاولي وكثرت الاسئله فنفسي عن طبيعة العلاقة الغريبه بين مهرة وناصر....!!.. 
يوسف: ليش عاد كل هذا...شو مسويبها انته؟...خبرني... 
نزل ناصر راسه ومسكه بين يديه...بشكل يائس... 
ناصر: ماقدر اقولك.... 
يوسف: ناصر انا اخوك واعرف وايد من خصوصياتك مايعرفها من هلك... خبرني يوم اقدر افهم واساعدك... 
ناصر: ما قادر اقولك ..وخصوصا الحين بعد ماصارت البنت خطيبتي......وبعدين محد يقدر يساعدني...حتى انا نفسي ماقدر اساعد عمري...محد يقدر يصلح الموقف اللي صار... 
سكت وانا مب قادر افهم شي.... شو السالفه؟..لو كان يكلمها او مغازلنها مثلا مابيتلوم هالكثر ومابيكبر الموقف بينهم لهالدرجه...اصلا من وين يعرفها وكيف شافها من قبل..!!!...ماحيد له سيرات عليهم هالكثر..!!.. 
امر محير... 
من طرف عيني شفته يبطل السده اللي جدامه..ويطلع دفتر اصفر.... 
دققت فيه....نفس الدفتر اللي شفته فايده ذاك اليوم الصبح...!!... 
يوسف: شو هالدفتر ناصر؟!... 
قال ناصر بهدوء وهو يتصفح الدفتر.. 
ناصر: دفتر مهرة... 
انصدمت.... 
يوسف: من وين يبته؟!.. 
ناصر: طاح عنها... 
يوسف: وين؟ 
ناصر: جدام الجامعه... 
يوسف: شو مودنك الجامعه انته..!!!.. 
سكت عني... 
شوي شوي اكتملت الفكره فبالي...قلت له بصوت عالي... 
يوسف: لحقت البنت لين الجامعه ناصر..!!!... 
سكوته كان جواب شافي .... اطالعته باستغراب...شو هالهوس اللي صايبنه على هالبنت... 
يوسف: ناصر...حلفت عليك بالله يا تخبرني كل شي... ولا بخليك اليوم الا يوم اعرف السالفه خلاص انا زهقت من كثر ما احاتيك واتسائل شو السالفه...!!..خبرني وريحني... 
ناصر: ليش تحلف.!!! هب قايل لك... 
يوسف: بتقول غصبن عنك....اسمحلي ادري انك خويه العود بس بصراحه انا ماقدر اتحمل ...تعطيني معلومات تخليني استهم اكثر... عنبوو من كثر ما انا فيني حيره قمت اروحي اترصد اخبارها يوم حد يطريها... 
ــــــــــــــــــــــــــــــــــــــــــــــــــ ــــــــــــــــــــــــــــــــــــــــــــ
التفت لي ناصر بحده... 
ناصر: شو بعد عرفت عنها؟!!.. 
يوسف: ذاك اليوم امي تطريها بعد ماحظرت العرس مال سهيل... منى تسال عنها وامي اجاوب...كنت اتريا الفرصه اخبرك باللي عرفته...لكن عقب صارت السالفه و...نسيت... تعال صدق شخبار مايد؟!... 
ابتسم يوسف ابتسامه خفيفه... 
ناصر: بخير الحمد لله.... 
وتنهد بعدها بتعب... 
اما انا وقفت السياره في باركنات مدرسه اعدادية..طبعا كانت فاظيه هالحزه ...مكان مناسب للكلام... 
التفت لناصر وقلت له.. 
يوسف: يالله ابدا...من اول.. 
ناصر: ابدا شوو..قلت لك مابقولك...وايد اشياء بتنصدم منها ماتعرفها فيني... يمكن حتى ..تقاطعني ماتكلمني بسببها... 
يوسف: وانا اوعدك اني ماسوي شي من هذا...اللي فات فات...بس خبرني... 
تنهد ناصر... حط الدفتر عريوله والتفت لي بتصميم اقرب للعصبية.. 
ناصر: مستعد تسمع احداث بتشيب لك راسك...؟!.. 
يوسف: مستعد....قول...افا عليك ياناصر انااخوك...!! 
تنهد ناصر مره ثانيه.... عقب قال لي... 
ناصر: انا كنت صايع...كنت راعي بنات...كنت...اشرب... 
عقدت انا حياتي منصدم... 
يوسف: شووووووووووووووووووه..؟!!!!... 
رفع ناصر حواجبه بسخرية.. 
ناصر: توني بادي..هذا اللي كنت تبا تسمعه...!! 
يوسف: ناصر تشرب شووو؟!...دخيلك لا تقول لي
لكن ناصر قال لي باصرار... 
ناصر: اشرب خمر...كنت اشرب خمر...مب مدمن لكني اشرب بشكل شبه يومي...واسكر.... واحضر حفلات مختلطه... وماخليت بنت ماغازلتها... ماخليت شي فخاطري ماسويته..هذا اخوك شو رايك الحين.؟!... بعدك تبا تسمع؟!.. 
اطالعت ناصر مصدوم....حسيت فجاه انه غريب..كاني ماعرفه...كل شي اتوقعه واقدر اني اسامحه واتخطاه لكن...لكن خمر...!!!!..... 
يوسف: ليش يا ناصر؟!..ليش؟! 
ناصر: الوحده اللي كنت عايش فيها فبوظبي ظيعتني....والا انته تحيدني ماكنت جذي يوم طلعت عنكم ورحت بوظبي... 
يوسف: والحين؟!.. 
ناصر: صبر بتيك السالفه....والا ماتباتسمعها تراني مستغني عن اكمالها... 
يوسف: لالالالالا كمل كمل...ابا اعرفها.... 
ناصر: مره ابويه جبرني اني اروح بيت خلفان اودي له اوراق..واناكنت تعبان وتوني ياي من بوظبي ... قلت له برتاح قال لي الحين تقوم..قهرني...ركبت سيارتي وسرت بيتهم..في الطريج..شربت شوي خمر وافتر راسي.... ماكنت فوعيي....دقيت بابهم وفتحت لي هي متغشيه...قالت لي اقرب في الميلس.... البنت اكرمتني ويابت لي فواله مع انه ايدها كانت مكسوره....واخر شي قالت لي....محد في البيت... 
هني اناماقدرت اتحمل...بطلت الباب وطلعت برا..مشيت في الرصيف وانا ماسك راسي من الصدمه.... 
هذي فيها ذبح.... ماقدر اتخيل...ماقدر..مستحيل يسويها حتى لو كان سكران... 
حسيت بايد ناصر تمسكني بقو... 
ناصر: اسمعني للاخر ...والله ما اعتديت عليها مثل ماانته فاهم والله يا يوسف...والله اني فجيتها... 
اطالعته بصدمه... 
يوسف: كيف قدرت ناصر كيف....اصلا المفروض ماتدخل البيت اساسا.... 
ناصر: وقسم بالله اني ماكنت ادري انه محد في البيت...عقلي ماكان فراسي... كانت بريئه...قتلها وين ابوج وين اخوانج...قالت لي كلهم محد...قتلها وين امج قالت لي امي ميته...الشيطان وس وس لي... لاحظت ظعف بنيتها وايدها مكسوره ماتقدر ادافع عن نفسها...قتلها تعالي شللي الاوراق لابوج..يوم تقربت مني مسكتها...مادري شو صار بالضبط بس شفت ويهها وعيونها المليانه دموع والم ترجتني افجها...ماقدرت اتم ماسكنها فجيتها.....شردت هي من صوب...وطلعت انا من البيت من صوب ثاني وانا مثل المينون..عقبها صار الحادث في البر يوم اتصلبك تذكر؟!.. 
فعلا تذكرت.... 
من زود صدمتي يلست عالرصيف...مب قادر اتخيل...ماتصورت للحظه ان هذي هي نوع العلاقه بين ناصر ومهرة.... 
علاقه معتدي مع معتدى عليها...لا ومستانس ويقولي فجيتها...اساسا المفروض ماا طالع فويهها اصلا.... 
يوسف: الله يسامحك يا ناصر....الله يسامحك...كيف جي تسوي؟!..عنبو مافكرت بشي وانته تسوي كل هذا... 
يلس ناصر عدالي عالرصيف وهو بروحه ماسك راسه وهو يتذكر اللي صار..... 
ناصر: الشيطان عوذ بالله منه... آآخ يا يوسف ليتك تدري شكثر حاولت اعتذر منها...شكثر في قلبي وخاطري كلام لها ابا اقوله...لكني تخليت عن المحاوله...وعقب رحت وخطبت سعاد وخذتها...وتناسيت مهرة فتره...لكنها باستمرار تظهر فحياتي كانها تذكرني بالغلط اللي سويته ....صدقني من عقب الحادثه رحت وكسرت غراش الخمر...ووودرت ربعي اللي كنت ارابعهم وكل البنات الي كنت ارمسهن... والتزمت وتبت خلاص... 
يوسف: بالمقابل..؟! 
ناصر: هذي هي...بالمقابل مهرة تعقدت فحياتها...كل ماتشوفني بالصدف كانها شايفه الشيطان....تبعتها مره لين الجامعه ...كنت ياي من بوظبي بشوف فظيع لشوفتها مادري ليش...تذكر يوم اطلع من الفجر...!!...رحت بيتهم وتبعتها لين الجامعه وهناك يوم نزلت ..نزلت انا بعد وشافتني...ومن خوفها طاح الدفتر عنها وشردت عني داخل الجامعه....من يومها والدفتر عندي مايفارقني....عن طريق الدفتر عرفت ان اسمها مهرة...وكم عمرها... وعرفت انها تحب الاشعار الحزينه.... 
رجع لي السؤال الاولي بعد ماخازت الصدمه شوي... 
يوسف: ناصر...انته تحبها؟! 
ناصر: كم مره تسالني هالسؤال.... 
يوسف: هالمره ما اسالك....انا اقولك.....انته تحبها... كنت اتحسبه هوس...بس شكلك صدق غارق لين اذنيك... 
ابتسم ناصر بسخرية.. 
ناصر: انا لين الحين ماحبيت بكل قوتي من الخاطر... 
يوسف: وسعاد؟ 
ناصر: آآآآآآآآآآه سعاد حبيتها ومازلت احبها كزوجه..وام عيالي... انعجبت فيها اول ماشفتها... بس مادري ليش من اول ماخذتها وانااحس شي ناقص بعلاقتنا... الله يرحمها... 
يوسف: ناصر..مب ملاحظ شي..؟! 
ناصر: شووو.. 
يوسف: هذا جزاك من رب العالمين.... 
ناصر: كيف يعني؟!.. 
يوسف: سعاد توفت...وخطبولك مهرة من دون ماتدري...سبحان الله كانه مكتوب عليك تصلح غلطتك مع البنت بشرف بانك تتزوجها... 
ناصر: من صدقك انته تباني اخذها....؟!.. والله لو ما صار هالشي كله بينا ماعندي مانع لكن انااحاتيها هي.. بتتخبل ...بتنهار.....مب قليله انها تموت اذا عرفت اني انا اللي خاطبنها... 
يوسف: يمكن تدري ووافقت... 
ناصر: من وين بتدري؟؟!!.. 
يوسف: كلهم يعرفوووونك ناصر...اكيد بتسال عن هالريال ...يعني بتوافق وهي ماتعرفك؟!.. 
ابتسم ناصر بسخرية مره ثانيه... 
ناصر: انته ماتعرفها...ماظني تسال... 
يوسف: يعني انته اللي تعرفها الحين... 
ناصر: صدق او لا..كيفك....احس اني هالانسانه بالذات..اعرفها وافهمها اكثر عن اي شخص ثاني اعرفه... 
يوسف: عيل لازم تتصرف بذكاء معاها.... 
ناصر: اشوفك بعدك مصر على هالخطبه.... 
يوسف: هي نعم مصر ولاسباب وايده....كبر عقلك بتشوفها كلها... 
ناصر: نورني ...حاليا عقلي هب عندي...وراسي مفتر فرررررررر... 
يوسف: شووف..اولا: بتصلح غلطتك معاها....ثانيا: انته تحبها ولا تنكر والا حد ايي من بوظبي لين العين بس عشان شوفه مب مضمونه؟!...ثالثا: بتونس امايه والاهل كلهم بهالعرس...رابعا: مايد... بيحصل له ام... رابعا: صدقني بترتاح.... 
هز ناصر راسه برفض.. 
ناصر: كيف بتعيش وياي يا يوسف؟...فكر شويه كيف بتعيش وياي؟!... 
يوسف: بتنجبر تعيش وياك... شلها بوظبي هناك مالها حد اظني...بتم انته وهي في اشقه غصبن عنها بتضطر تتعاون معاك... 
ناصر: عيشتنا بتكون عذاب مستمر... 
يوسف: اولها بس....اصبر عشان خاطرها...بتسمح لك الفرصه انك تعتذر منها قد ماتبا... 
ناصر: مابتسامحني... 
يوسف: اذا انا اخوك ماسامحتك على شربك الخمر بس...كيف هي بتسامحك وانته كنت بتعتدي عليها..!! 
ناصر: احين اونك تشجعني؟؟!!... 
يوسف: حاول ناصر... انته غلطت ..وهذا يزاك...ولازم تصلح غلطتك... 
ناصر: يعني اسكت وانطب لين ما اخذها واحطها بالامر الواقع واقولها انا ريلج ارضي فيني والا موتي... 
يوسف: لا تتشائم...اكيد بتحصل طريقه تخبرها هالشي بشكل مايخليها تنصدم وايد... 
ناصر: انته وايد متفائل..مافي طريقه حلوه لنقل هالخبر لها...بتنصدم بتنصدم... 
يوسف: احين صارت بتنصدم...توك تقول بتموت... 
ناصر: بسم الله عليها ... 
يوسف: ههههههههههه... توكل على الله ياريال...اسكت وخل الامور تاخذ مجراها... اللي يمشي عكس التيار يتعب... 
تنهد ناصر كانه لين الحين مب مصدق...وانا اطالعه مب مصدق ان اللي قاله لي كله صحيح....معقوله؟! 
ناصر..خمر وبنات وتحرش وغيره..!!!!... ماقدر اقول غير الحمد لله ان الله حط مهرة فدربه عشان تصلحه..لكن فنفس الوقت اكره نفسي لهالقول لان حياة بنت شريفه عفيفه وبريئه كانت عالمحك...لكن الله ستر...والحمد لله طلعت من نصيبه ... 
مايصلح الغلط الا صاحب الغلط...مب غيره....!! 
هو الوحيد اللي ممكن يصلح اللي صار.... 
لكنه خايف... 
مب على نفسه... 
عليها هي... 


----------------------------------------- 
اليوم: الاربعاء... 
المكان: بيت بو راشد.. 
الوقت: السابعه والنصف مسااء.. 
----------------------------------------- 
(راشد).... 
من عقب صلاة المغرب وسهيل يالس يسولف لكنه شوي مشغول باله ومب على بعضه.... 
طبعا كنا يالسين في الصالة لانه من عقب ماخذ شويخ استوا بيتنا فاظي وصار عادي يقعد وين مايبا.... 
راشد: شوفيك سهيل بالك مشغول اليوم... 
سهيل: هااه؟..ماشي بس افكر... 
راشد: بشوو تفكر... 
سهيل: بمهرة اختي.. 
راشد: شفيها مهرة.؟!.. 
سهيل: انخطبت... 
سكت وانا منصدم...شو هالخبر المفاجئ... 
راشد: محد قال لنا..!!.. 
سهيل: اليوم ردينا عليهم بالموافقه ما انتشر الخبر وايد... 
راشد: منو هم العرب؟ 
سهيل: نسايبك...ناصر خاطبنها... 
راشد: شوووووووووووووووه..!!!... 
التفت لي سهيل بعيون مفتوحه... 
سهيل: ليش؟.شفيه ناصر؟..لا تقولي انك سامع عنه شي مب زين...!! 
راشد: لالالالا بس...بس ماتخيلت يعني...مادري كيف احسه مايركب.. 
سهيل: هذا الي شاغل بالي...احسهم مايركبون لبعض...لكن الكل موافق عليه وانا تخبرت وماحصلت عليه شي .. 
راشد: سبحان الله الدنيا كيف صغيره...منو كان يتخيل.... ومهرة وافقت؟... 
كنت مستغرب لانه حسب كلام مهرة...انها ما اداني الرياييل... 
والا ليش انا امتنعت عن خطبتها من قبل..!! الا بسبب هالشي..!!.. 
سهيل: هذا اللي مخوفني... حمد قال انه هو بيكلمها وانااخافه ضغط عليها عشان توافق... 
راشد: وليش بيضغط عليها يعني... 
سهيل: انته ماتعرفه حمد...خلها على الله....باجر طبعا عالعشا لازم تكون موجود انته وعمي لانهم بايوون يخطبون رسمي... 
راشد: ان شاء الله فالك طيب... 
سكتنا عن سالفه خطبة مهرة ماحبيت اطلع وايد اهتمام عشان مايتساءل سهيل بنواياي... 
لكن بصراحه حسيت بزعل طفيف... 
وماقدرت امسك نفسي من اني اتخيل لو انا اللي خاطب مهرة شو بيصير..!!!... 
خوفتني يوم قالت ماداني الرياييل... هالشي خلاني امتنع عن خطبتها.... واحين يا واحد غيري وخطبها..!!!.. 
يالله...كل حد له نصيبه وياخذه... 
انا نصيبي منى....وهي نصيبها ناصر... 
وعلى طاري منى.... تذكرت ان عمي قايل لي اسير له اليوم يباني في شغله تخص الملجه... 
والحمد لله يت من سهيل بانه قال لي واعد شيخه بالجمعية...وبيوديها هي ومهرة عشان شوي مهرة تغير جو من الحبسه في البيت... 
طلع هو من صوب وسرت انا بيت عمي من صوب ثاني.... 
وقفت سيارتي برا .... في نفس الوقت دخلت سيارة ناصر المورسيدس للبيت...لا اراديا تذكرت مهرة وخطبته لها... زين بالمره ببارك له... 
نزلت من سيارتي ودخلت البيت...لكن اللي كان يسوق المورسيدس كان يوسف..وناصر طلع من السياره من الجهه الثانيه... 
سلمت عليهم ودخلنا الميلس....وبعد ما استقرينا بالقعده.. 
راشد: وصلني الخبر ياناصر..مبرووووووووووك..تستاهل... 
ابتسم ناصر بتوتر.. 
ناصر: الله يبارك فيك.... 
راشد: عقبالك يا يوسف.... 
يوسف: حد تام فعايلتكم.؟ 
راشد: هههههههههههههههههههههههه لا...محد خلصن... امبونها وحده وخذتووووها... 
يوسف: عيل شو اتحسب... تاخذون بنتنا ونخلي عندكم بنتكم؟..وحده بوحده يابوي... 
راشد: ههههههههههه يالله بالبركه ان شاء الله...وينه عمي طالبني... 
ناصر: تريا الشايب لين مايرد من عزبته انا لين احين ماسلمت عليه... 
راشد: اليوم ياي من بوظبي ناصر؟ 
ناصر: هي والله ياي العصر... هااه شو استعداداتك للملجه... 
راشد: والله كل شي جاهز تقريبا....تعالوا بقولكم شي ..هو سؤال لكن اباكم اجاوبوني بصراحه.. 
ناصر: اسال.. 
راشد: احين عادي اذا ملجت ادخل؟ 
ناصر: لا... 
راشد: بسم الله كيف رفضك قاطع ياخي..تفاهموا شوي.. 
يوسف: ههههههههههههههه لا يعني لا.... 
راشد: انزين بلاها الدخله...اقدر اكلمها بالتيلفون..!! عاد مصاخه ان رفضتوا تراها بتكون حرمتي.. 
ناصر: لا رمسه بالتيلفون عادي ...ماظني حد يمانع... 
التفت ناصر ليوسف يساله عن رايه... 
هز يوسف راسه.. 
يوسف: عادي... لا تحاتي...ظبطت امورك انته عشان الرمسه؟!... 
راشد: ههههههههههههههههههههههه عشره على عشره... 
يوسف: ههههههههههههههههه لا واخر شي ياي يشاورنا.... 
راشد: خفتكم تتنيحسون... 
يوسف: لا نحن احين نوافق على اساس مصلحه... 
راشد: كيف يعني؟ 
يوسف: نخاف اذا رفضنا ترمسها في التيلفون...ترفضون انتوا بعد ناصر يكلم خطيبته بالتيلفون بعد الملجه... 
نقز ناصر من مكانه والتفت ليوسف بعصبية... 
ناصر: اصلا انا مابملج الا قبل العرس بيوم... 
يوسف: خبل... 
راشد: خالي خلفان بيستانس على قرارك...تراه حار وماتمشي عنده هالسوالف... 
ناصر: احسن... 
تمينا نسولف لين مايا عمي وعقب احترمنا نفسنا بالسوالف وقمنا نرمس باحترام... ويلسنا نتناقش معاه بالاشياء اللي تامه للملجه والعرس مره وحده...

اليوم: الخميس... 
المكان: بيت ام سلطان.. 
الوقت: الحادية عشره صباحا... 
-------------------------------------- 
(كنه)... 
طلعت من المطبخ وانا متحمسه... من قدي..هذي ثاني عزيمه تصير على شرفي....اول وحده يوم نجحت بالثانوية العامه...والحين يوم استرجعت الذاكره... 
فرحت اكثر يوم قالت نوره لامي انها مابتحظر العزيمه... اونها تعبانه ومادري اشو...انا شخصيا ارتحت لاني مابواجهها ومابتخرب علي يومي... اما امي...نقدت عليها... 
دخلت البيت ويلست عدال يدووه ومايد اخويه... 
ام سلطان: هاااه فديتج عاونتي امج؟!.. 
كنه: ماخلتني اقعد قالت لي اروح اتعدل وما اوقف وايد عسب ريلي ومادري اشوو... 
مايد: صدقها انزين لا اتمين تناقزين عريلج... 
كنه: والله اني هب طايقه هالجبس مب رايمه اتحرك عدل بسبته...متى بيعقوونه... 
مايد: بعدج يالخبله... سيري تلبسي...وين خواتج؟ 
كنه: يتعدلن...لطوف بعدها راقده... 
ام سلطان: سيري وعيها فديتج وعقب روحي بدلي ثيابج... 
كنه: ان شاء الله يدوه... 
مايد: تبين مساعده؟!.. 
كنه: شلني... 
ظحكت له وانااتحيس بدلع جدام مايد... 
مايد: ماشليت حرمتي تبيني اشلج انتي... 
غمزت لمايد وظحكت.... 
كنه: عليييييييييينااااا يا مايد..ماشليت حرمتك علييييييييييناااا عااااااااااااد ..!!..على كنه ام يدتك...!! 
وظحكت على شكل مايد المعتفس والمنحرج... عاد اونه يتخقق جدام يدوه اونه ماشل حرمته لكن خوله حرمة مايد ربيعتي وترتاحلي وتخبرني بسوالفهم... مايد مب الا شال حرمته الا مسوي سوالف وايده تظحك الله يستر عليه بس.... 
مايد: جب عنلاااتج... 
كنه: عيل شلني... 
مايد: يوم بشلج بتمين تصارخين... 
كنه: لا مابصارخ شلني خلني اجرب... 
ام سلطان: عنلاااااااااااااااااااااتج من بنت شو اجربين مسودة الويه.... 
مسكت يدوه عصاها تبا تظربني..انا سحبت نفسي بعيد وانا ميته من الظحك...مايد بعد نقع من الظحك... 
كنه: انقذني دخيييييييييييييييلك... 
مايد: يزااااااااااااااااااااااااج خليها تظربج... 
كنه: فديييييييييتك ياخويه ويا ابويه وسندي الوحيد طلبتك شلني... 
وقف مايد من الظحك وارتسمت على ويهه ابتسامه ونظره حنوووووووووووونه... يفرح بشكل ماينوصف يوم المح له بانه هو ابويه واخويه وكل شي... 
قام مايد وشلني وهو يبتسم... 
مايد: يالبزيه... 
ام سلطان: وااااااااااااااااااغمي الغم عليج ياكنه ...نزلها نزلها يبالها ظرب هالبنت اختربت... 
مايد: ههههههههههه خليها يدووه ندلعها احين لين ماتصح ريلها عقب بنكرفها ... 
ظحكت انا وتمسكت فرقبه مايد....صحيح انحرجت...بس ماشاء الله عليه معضل... 
قلت لمايد بصوت واطي وهو يمشي صوب الدري..بكل سهوله جنه شال سله فواكه... 
كنه: يابخت خوووله... 
اطالعني مايد بنص عين... 
مايد: ليش؟!.. 
كنه: كل يوم تنشل...هههههههههههه 
مايد: بعقج تراني... 
كنه: ماهون عليك... عمي متى بايي تولهت عليييه... 
مايد: اكيد بايون قبل صلاةالظهر بشوي... فتحي الباب... 
استغربت للسرعه اللي وصلنا فيها لحجرتي...ياخساره ماتمتعت...وناسه يوم حد يبزيك... 
مديت ايدي وفتحت الباب ..دخل مايد الغرفه وحطني بهدوء عالشبريه... 
كنه: مشكور فديتك...ماقصرت الغالي... 
مايد: العفو... من ثقلج عاد... 
كنه: خلاص عيل يوم ابا انزل بزقرك تشلني.... 
مايد: لا تخليني ادعي عليج بينّي يشلج... 
كنه: ههههههههههههههههههههه ... 
خلاني مايد وطلع من الغرفه وسكر الباب وراه.... 
اما انا رديت اقوم وافتح الكبت اشوف شو بلبس... ابا لبس مريح لكن حلو.... بشوف يوسف اليوم....بشوفه وبسلم عليه... 
ياويلي كيف احبه وكيف مشتاقتله بشكل.... 
كلمه احبج اللي قالها لي انعكست على ويهي ونفسيتي وتصرفاتي... احس نفسي من يومها وانا حلوه...مرحه..محبووووبه بشكل... فديتك يايوسف...فديته كيف محلاة كلامه وياي وتصرفاته.... فرحتي فصدري احسها كبيره بشكل... 
لكن بس من التفكير صار لازم اتجهز الحين... 
طلعت لي تنوره جينز ظويجه عند الخصر وتبدا توسع لين تحت...وفيها شغل وتطريز حلو... لبستها مع قميص احمر اكمامه طويله ووسيعه....لكني قعدت افكر كيف بطلع جدام عيال عمي وعيال خالتي بقميص ظويج..!!..ماعليه بلبس شيله بيظا يوم هم بايوون وعقب بعقها وبلبس السودا... 
حطيت مكياج خفيف بعد ماتوضيت للصلاة.... 
ويوم خلصت تجهيز كان الاذان اذن... 
صليت... تعطرت ... ونزلت تحت وانا ماسكه شيله بيظا لونها احمر للاحتياط... 
تحت حصلت خواتي وامي وخوله حرمه اخويه بالاضافه الى يدوه...بصعوبه كالمعتاد مشيت صوبهن وقعدت طبعا بعد ماحصلت مدح يسر الخاطر... 
وبعد شوي يت خالتي مع بناتها ...وسلمت علينا ويلسنا نسولف...مامرت نص ساعه الا وحرمه عمي داخله هي ومنى وميثا اختي مع عيالها.. 
تمالكت نفسي يالله يالله لين سلمت على حرمه عمي واختي ميثا وعيالها...لكن يوم شفت منى لويت عليها بالقو وتميت اصيح...واصيح واصيح...وحسيت منى مثلي متاثره لكن هي احسن مني تتمالك نفسها في الازمات والمواقف الصعبه 
لكن انا ما تحملت...ظلمت منى حبيبة قلبي لمدة شهرين بسبب نوره... وانا متندمه اشد الندم...كيف اني سمعت هالكلام عنها...!!.. 
حصلنا بعض التعليقات من الموجودين على هالموقف بيني وبين منى...الشي اللي خلاني مجبره اني ابتعد عنها... اطالعت بويهها حصلت عيونها مليانه دموع لكن مع ابتسامه.... 
منى: فديتج والله... 
مدت ايدها ومسحت دموعي.... 
ابتسمت انا وسويت نفس الشي لمنى... 
خوله: ياويييييييييييييييييييييلي انا عالحب ايييه ماقدر انا على هالمناظر بصراحه....رحمن حالي.... 
حطيت ايدي حوالي كتوف منى ولويت عليها مره ثانيه لكن بشكل اخف عن قبل.... 
كنه: فديتها انا والله ماتتخيلون شكثر افتقدتها.... 
ام مايد: كنه فديتج عمج وعياله في الميلس الصغير عدال الباب ..سيري سلمي عليهم... 
مسحت دموعي .. وانا قلبي يدق دق... 
كنه: ان شاء الله امايه... 
عقيت شيلتي السودا ولبست الشيله الحمرا العوده عشان شوي تغطيني... 
التفت لمنى.. 
كنه: تعالي وياي..... 
منى: بعد ليش؟ 
كنه: استحي ادخل ارووحي تعالي وياي.... 
مشيت انا ومنى صوب الباب للميلس الصغير...وقبل مادخل التفت لها...وكلمتها بصوت واطي مع انه صالة الحريم صارت بعيد لكن بعد الحذر مطلوب.. 
كنه: يوسف موجود؟ 
منى: ظنج يفوت؟!.. 
كنه: شكلي زين..؟؟ ماساح جحالي.؟ 
منى: بلى شويه.. 
مسكت منى شيلتي وقعدت تعدل لي جحالي شوي ... 
منى: الحين زين..يالله دخلي... 
كنه: دخلي انتي قبلي... 
منى: اسميج انتي...!! 
فتحت منى الباب ودخلت..وسحبت ايدي وراها وانا قلبي يدق دق فظيع...احسه وصل لحلجي..منع عني القدره عالكلام.... 
رفعت عيني وشفت عمي.... 
بو محمد: هلا والله بيدتيه... تعالي الغاليه... 
سرت صوب عمي وانا مستحيه..وايهته وحبيته على راسه...لكن ماكفاني...حطيت راسي عصدره ولويت عليه وهو لوا عليه وتم يظحك... 
بو محمد: الحمد لله على سلامتج وردة ذاكرتج لج يابنتي... 
ابتعدت عنه وانا منحرجه مووووت... 
كنه: الله يسلمك عمي ويطول بعمرك.... 
التفت لمحمد وناصر...سلمت عليهم بادب...يوم وصلت ليوسف ماقدرت ارمس...مادري ليش...والحمد لله انه ادارك الموقف ابتسم لي وقال لي.. 
يوسف: شحقه ويهج معتفس؟.. 
نقع ناصر من الظحك... 
ناصر: ههههههههههههههههههههههههههاي امحق سلام مالت عليك يايوسف... 
ابتسمت انا بعد باحراج...مايدري ناصر ان يوسف مسلم ومخلص اول الناس... 
منى: معتفس ويهها صاحت فديتها.... 
عقد يوسف حياته 
يوسف: ليش؟ 
كنه: شفت حبيبة قلبي لازم بصيح من كثر ما انا متولهه عليها.... 
رفع يوسف حواجبه وسكت...اما عمي قال.. 
بو محمد: الله يخليكن لبعض ولا يفرق بينكن ان شاء الله... 
منى: آآمين يابويه.... 
غصبن عني التفت انا ليوسف...يغار...انقهرت يوم قلت له حبيبة قلبي....انزين صدق منى حبيبة قلبي... 
يوسف: شحالج انتي بس؟! 
كنه: هههههههههههههه بخير...شحالك انته؟ 
يوسف: بخير وسهاله... 
التفت لعمي وانا ماسكه ايد منى... 
كنه: اسمحلي عمي بسير داخل.. 
بو محمد: وين بنتي متعوده اسولفين ويايه وتقعدين.... 
ابتسمت له منحرجه.. 
بو محمد: تستحين تقعدين بلا امج ويدتج؟ هههههههه برايج بنتي برايج... 
كنه: تسلم عمي...عن اذنكم... 
سحبت منى معاي وطلعت برا وانا قلبي يدق دق.. 
سكرنا الباب ورانا... 
كنه: ياويلي يامنى ياويلي....بمووووووووووووت.... 
منى: لا تموتين نبغيج نحن.... تعالي خلينا نسير عند البنات...بنات خالتج حلوه سوالفهن... 
ظحكت انا وسرت مع منى للصاله عند بقية الحريم....وهي تساعدني عالمشي والجلوس وكل شي فديتها... 
يالله يا وناستي اليوم اسميها ماتنوصف...
ــــــــــــــــــــــــــــــــــــــــــــــــــ ـــــــ
نهاية الجزء التاسع والثلاثون 


الجزء الاربعون.. 
--------------------- 
اليوم: الخميس.. 
المكان: بيت سلطان.. 
الوقت: السابعه مساءا.. 
--------------------- 
(ناصر).... 

ضميت صبوعي مع بعض وقعدت انقعهن بحركة متوتره.... وانا يالس عالكرسي مال الصاله... لا اراديا قعدت ريلي تهتز بحركة متوتره ثانيه.... 
بعد شوي لازم نروح نخطب مهرة رسمي... تذكرت كلام ابويه وياي بخصوص هالموضوع... كيف تكلم العصر بعد ماردينا من عند قوم يدوه كانه كان يعطيني اوامر... 
وانا مادري شياني انربط لساني وماعرفت اقول غير "ان شاء الله"... 
الله يستر... انا متاكد من ان هالخطوبه مابتم.... 
من عادة البنات يشوفن الرياييل اللي يايين يخطبونهن من ورا الدرايش... وحوش بيت مهرة صغير نوعا ما ...يعني الميلس هب بعيد عن البيت..وبتشوفني بكل سهوله ....وبتعرفني... 
وبتسوي فضيحه عشان تكنسل العرس....!!. 
الله يستر.. لو ما اروح احسن... او... او اتلثم واسير؟!!!... 
والله انه قلبي يرقص رقص من الزيغه... 
مادري ليش مابغيها تشوفني.... مع اني معارض هالزواج... بس... احس اني ماباها تعرفني الا عقب ما اخذها ويطيح الفاس فالراس... 
يمكن لاني ابا فرصه عشان اشرح لها كل شي وافج عقدتها واصلح الامور.. 
اذا ماطاقت تعيش معاي بعدها... بتركها فحال سبيلها...بطلقها.. اذا كان هالشي اللي تبغيه...! 
لكني بحاول وببذل جهدي عشانها... 
لاني من بعد ماصليت امس صلاة الاستخاره.... تقبلت الفكره بسرعه...لدرجه اني حلمتها في الليل... ماكان حلم كان اشبه بالذكرى... 
ذكرى اللحظات اللي مرت علينا فبيتهم ..ذكرى نظرتي الملهوفه لها...ونظرتها الخايفه والمرعوبه...هي جدام المطبخ وانا جدام الميلس... ساعتها فعلا حسيت روحي تطلع وتروح لها...ناديتها "مهرة"... بس هي هزت راسها بالرفض وتراجعت... 
وبعدها صار اللي صار... 
حتى اول ماقمت لاحظت انه ايدي ممدوده!!....مديت ايدي عشان اسندها...لكن اكتشفت انه حلم... من كثر ما انا ساعتها كان الاهم والاهم ساعتها اني اسندها مااخليها اطيح عالارض جي....!!! 
بس يوسف الله يهديه مسكني...!! 
آآخ ياربي دخيلك تستر يارب... 

منى: نااااااااااااااااااصر...!!! 
التفت بسرعه لمنى اللي كانت واقفه عدالي واطالعني بعيون مفتوحه مستغربه...وفي ايدها مدخن... 
ناصر: شفيج؟! 
منى: عنبو ياخويه مايسوى عليك.... من متى ازقرك وانا واقفه عراسك وانته ولا اهني...!!! 
تنهدت... 
ناصر: مثل ماقلتي ماكنت هني...شفيج؟ 
منى: قوم بدخنك فديت هالويه الحلو ياربي... يالله يازين هالمعرس الا ياحظهم فيك والله... 
قمت وانا ابتسم على رفع المعنويات هذا... لكني مب معاها بانه ياحظهم هم فيني.... الا قولي يابلوة ابتلتها مهرة مسكينه .... اخ بس لو تدري..!!! 
ناصر: متعطر تراني شحقه بعد العود..! 
يلست منى عالارض ومسكت كندورتي ويلست ادخنها.... 
منى: لا الغالي انته المعرس عاد مايستوي لازم ريحتك توصل لين خشم العروس والا مامنها فايده عيل... 
ناصر: ههههههههههههههههههههههههههههههه حشى جي شو قالولج عنها جلب بوليسي... 
منى: هههههههههه بعدك ماعرفت البناااااااااات ... كل شي عندهن كمبيوتر...يصدقن اللي يبنه...يشوفن اللي يبنه...ياكلن اللي يبنه... حتى الشم يشمن اللي يبن يشمنه والا الباقي اللي مايهمهن عادي اقنوووووووووور... 
ناصر: هههههههههههههه ان كيدهن لعظيم... قومي بسني من الدخنه غادي جني بركان قبل ماينفجر يالس ادخن من كل صوب...!!!! 
قامت منى واطالعت فويهي وغمزت لي.... 
منى: اظني انته من داخل بركان اساسا سواء بدخان والا بدونه...!!! 
ناصر: آآآآآآآآآآخ صدقتي والله احس نفسي حتى النفس مب رايم ايره.. 
منى: ليش عاد زايغ هالكثر.. 
ناصر: مب زايغ...لكن انامابغي هالعرس .. متوتر...مخلوط من كل شي... 
منى: ليش عاد خت راشد وايد تمدح في مهرة..!! وامايه وايد تمدح فيها بعد حتى والله اني متشوقه اشوفها...!!! واحس اني بحبها سيده... 
اطالعت منى وانا فخاطري اقول كل اللي انقال لج صدق لكن العيب مب في البنت العيب في خوج...!!! 
ناصر: الله كريم... 
منى: اخويه صارحني...انته تبغي وحده معينه؟!! 
ناصر: لالالالالالالالالالالالا مب جي السالفه.... 
منى: الحمد لله هذا اهم شي...الباقي مساله تعود وبسرعه بتشوف نفسك تحب العرس... والعروس. 
غمزت لي وعطتني ظهرها...لكن في نفس الوقت دخل يوسف الصاله ... 
اول ماشاف منى مد ايده يسد الدرب... 
يوسف: تعالي تعالي تعالي....وين سايره..!!! 
منى: بودي المدخن... 
يوسف: حلفي؟؟ دخنتي اخوج خلصتي؟ 
منى: هي.. 
يوسف: ماعندج اخو ثاني..!! 
منى: هههههههههههههههههههه... 
يوسف: عنلاااااااااااااااااااتج والا على بالج اخو المعرس العزابي ماياثر في سير الامور؟!!... اصلا انا لي اكبر الاثر وتخبري ناصر جان تبين اتاكدين...والحين يالله دخنيني لا اشوتج.... 
منى: انزين يابوك خليتنا علوج فحلجك بس.... 
ابتسمت انا ورديت قعدت...بينما منى ادخن يوسف..وبعدها راحت منى ...وتقرب يوسف مني....ويلس.. 
يوسف: وين ابويه ومحمد؟ 
ناصر: محمد قال بيخطف على مايد وباييبه وياه هناك...ابويه بعده ماطلع في الحجره اظني احين بايي... 
يوسف: ابويه بيسير وياك في السياره؟! 
ناصر: مادريبه..ماظني ابويه مايداني سيارتي.. 
يوسف: عيل انا بسير وياك...ابويه اذا ماركب فورويل مايرتاح مايحس انه راكب سياره... 
ناصر: راعي بر ومزارع شو بتقول عنه يعني...يخطف عالمطبه ولا يحسبها هههههههههه... 
ظحك يوسف وسكت.... 
عقب قال.. 
يوسف: شو النفسيه... 
ناصر: زفت... 
يوسف: ردينا؟...ليش عاد ناصر.. 
ناصر: الخطوبه هذي مابتم....بتشوف.. 
يوسف: لييش؟ 
ناصر: اكيد مهرة بتشوفني اليوم...ومن تشوفني بتحتشر وبيكنسلون الخطبه... 
يوسف: فال الله ولا فالك ياخي...انته بس اسكت وخل كل شي على ربك لا تتشائم... هذووه ابويه يا... 
قمنا يوم شفنا ابويه داخل...اطالعنا ابويه بنظره صارمه واحد واحد... 
بو محمد: وين اخوكم؟! 
ناصر: سار بيخطف على مايد وبنتلاقى كلنا هناك... 
بو محمد: يالله عيل نسير لانتاخر عالعرب.. 
طلع ابويه من الصاله وصاصرني يوسف بصوت واطي.. 
يوسف: اون لا نتاخر ماتقولون هو اللي متاخر يتكشخ...!!!.. 
ابتسمت انا وماعلقت... 
طول الدرب ويوسف يقرقر على راسي اونه بيرفع لي المعنويات وبيهدي اعصابي....لكن هيهات...!! 
وين تهدى اعصابي وانا داخل بيت مهرة...مب زياره عادية... 
ساير اخطبها....!!..بكل جرأة ووقاحه.... 
يارب تكون راقده والا سارت تتسبح او شي...تسوي أي شي المهم ماتشوفني يااااااااااااااااااارب... 
وصلنا بيت مهرة وتريينا شوي لين ماوصل محمد اللي كان متاخر عنا بشوي بس... 
نزلوا الجماعه ونزلت انا اخر واحد... ريولي يالله يالله يشلني...امشي وراهم ماتقولون انا المعرس والمفروض اتقدم...طبعا من بعد ابويه..!!.. 
اول مادخلنا البيت طبعا كانوا هم باستقبالنا..يالله يالله ميزت الجميع...بين كل ثانيه وثانيه وانا ارفع عيني واطالع الدرايش برعب... 
الله يستر... 
قلتها للمره الالف وابتسمت وانا اسلم على عم المستقبل...!! 
---------------------------------- 
اليوم: الخميس.. 
المكان: بيت خلفان.. 
الوقت: الثامنه الا ربع مساءا.. 
---------------------------------- 
(مهرة).... 

دخلت الصاله وانا متملله وزهقانه ..مقهوره ومعصبه... لايعه جبدي من نفسي وحياتي وكل البيت واهله.... 
اليوم بنخطب رسمي... وتلقون "المعرس" واهله وصلوا حضراتهم... 
يعلكم ماتوصلوووووووون....!!!.. 
دخلت الصاله واطالعت بقهر شويخ اللي واقفه عند الدريشه مع ابتسامه وسيعه... عمتي وعفرا كانن في المطبخ... يعابلن عشا العرب... انا رفضت رفض قاطع اني المس شي... قلت لهم اذا بغيتوني احطلهم صابون في الاكل يغسل المعده عندهم والامعاء وكل شي لمدة اسبوع ..اطلبوا مني اني اساعد....والا اذا بغيتوا الله يسترها عليكم لا تطلبون مني شي ابدا... 
حتى عمتي عصبت عليه وقالت بخبر ابوج بس انا ماهمني....!!!! 
من انخطبت وانا كله ازاعج في البيت.... الكل يشوف قطوة متوحشه فيني ... حتى قالوا ان "لولو" لحست لي مخي وانا راقده وصرت مثلها...!!.. لكن مسكينه لولو اليفه...هب انا....!!..اللي يرمسني اكشر له عن انيابي...!! 

لكن ماعليه... بنتقم منهم قبل ماطلع من البيت عاللي سوووه فيني...بخليهم يندمووووون انهم وافقوا عالعرب من دون مايشاورووني...كله من حمد....صرت اكرهه... هذا لااخويه ولا انا اعرفه... 
والا فيه اخو يسوي باخته جي...!! 

يلست وانا اتنهد عالكرسي...مايلست..قوولووا عقيت بعمري عالكرسي...من كثر ما انا حس بثقل في نفسي...مب رايمه ازحزحه.... 

التفتت لي شيخه بسرعه وقالت بحماس... 
شيخه: تعالي بسرعه بسرعه لايفووووووووووووتج.... 
مهرة: شوووه..!!! 
شيخه: تعالي شوفي ناصر...محلاه يا مهرووووه محلاااااااااااااه والله انه كاااااااااااااااااااااااااااشخ تعالي شوووفي...!! 
ارتفعت الظيجه فنفسي.... هذي شويخ داعية على عمرها... 
قمت ازاعج.... 
مهرة: شو دراج انه هووو...!!! يمكن واحد من خوانه..!! 
شيخه: انا موصيه سهيل يبطي وهو ماسك ايد المعرس عشان نعرفه... هههههه لين احين ماسكنه يسولف وياه... وناصر يضحك...يجنن... ماشاء الله عليه اخاف احسده..! 
رفعت ايدي الثنتين للهوا بدعوى..وشيخه اطالعني ... 
مهرة: ويييه ياعلج تشوفينه يطيح ولا يقوم احين... 
شهقت شيخه وسكرت الستاره...عقدت حياتها ونازعتني... 
شيخه: على منو تدعين يالخبله...!! 
مهرة: على عريس الغفله هذا.... الله ياخذه يعله يطيح ويظرب ويهه في الدري ويتكسرن فجوجه وظروسه عشان مايظحك مره ثانيه....(وحست لساني انا اعيب على شيخه)..اون تعالي شووفيه قاعد يضحك...يجنن...ماااااااالت... 

رفعت شيخه ايدها وحطتها على خدها باستغراب تام... 
شيخه: الله ياخذ بليسج شو هالدعاوي امين يبتيهن....؟! 
مهرة: من قهري....ودعوة المظلوووم ياربي مستجااابه...يالله فكني منه يالله.... 
شيخه: لاحول ولا قوة الا بالله انتي مافي امل منج.... 
مهرة: محد قالكم تيوزوني...!! 
شيخه: يابنت الحلال هذا نصيب تعرفين شو يعني نصيب..(وظربتني على يبهتي) يعني كل شي مكتوب فيبهتج هذي غصبن عنج بيصير بيصير...!!!! 
مهرة: اووووووووووووووف.... سكتي عني دخيلج.... والله اذا تم هالزواج ياطلع رووووحه هالناصر هذا بخليه يعاف حياته لين مايطلقني...وعقب لا اتحسبين برد اسكن عندكم...مالت عليهم من اهل والله كرهتهم واحد واحد... بروح اسكن عند خالي.... 
شيخه: هذا لسانج احين يرمس مب قلبج... مستحيل انتي تكرهين اهلج...محد يكره اهله اصلا... صح هم ظلموج .. وماخذوا رايج...بس يامهرة شوفي هالناصر هذا مثل حبل نجاه...بيبعدج عن هالعايله ..عيشي حياه طبيعيه مع زوج ..حبّي وانحبّــي.... بتيبين عيال ان شاء الله بيملون عليج الدنيا... يابنت الناس تفائلي لا تسوين جي بعمرج...!! 
هزيت راسي انا برفض قاطع وانا زامه شفايفي.... 
مهرة: يخسي الا هووووووووو....حبته القراااااااااده .... 
شيخه: ههههههههههههههه ... بشوفج عقب اسبوع من العرس بتيني بتقوليلي..فديته ياشويخ مغلاه عندي...والله اني احبه مووت....!! 
اطالعت شيخه بقهر وعيني ترسل شراااااااااااااار... مارمت اسكت مديت ايدي وقعدت اظربها واظربها وهي تظحك وتظحك وتظحك.... 
وانا لاقتناعي التام باني مابسوي اللي هي قالت عليه ماشاركتها الظحك...لو شاركتها بكون معترفه بهالشي واعرف اني بسويه لكن انا مستحيل افكر بريال على اساس انه زوجي او حبيبي او شي... 
يخسي أي ريال... ماحد غير الحرمه الخبله تبلي عمرها بريال... 
والا شو ابابه.!!! مايملى عينهم شي كلهم خونه وسبلان مالت عليييييييييييييهم....!!! 

شيخه: لا تفوتين شوفته يوم يطلعون... 
مهرة: شوفيه انتي جانه وايد عايبنج...!!! 
شيخه: هي تصدقين ماشاء الله عليه متعه للنظر...اكيد اني بشوفه يوم بيروح... وفي المستقبل كل ماتينا بوايج عليه بعد عشان اشوفه... 
التفت لها وانا معصبه... 
مهرة: يالخايسه انتي حرمة اخويه ....انتي متزوجه كيف تقوليين هالكلام..!! 
شيخه: وانتي شو حارنج.!! 
مهرة: عندج اخويه وتتغزلين بريال ثاني.!! 
شيخه: ليش انتي تغارين على ريلج والا هامنج اخوج؟؟!!! 
انقهرت... 
مهرة: طبعا هامني اخويه...!!! اغار اون... !! 
شيخه: وليش يعني هامنج اخوج تراه ريال من الرياييل... 
مهرة: اخويه غير عاد... 
شيخه: آآه يعني تعترفين ان الرياييل مب كلهم واحد...!!! 
سكت.... 
شيخه خبيثه...!!!.. 
شيخه: هههههههه ياعمري يامهرة....عقلج يعرف ان آرائج غلط لكن قلبج رافض الفكره... عالعموم يوم بتشوفين ريلج بتحسين انه غييييييييييييييييييييييييييير عن الناس كلها مب الا غير عن الرياييل... 
مهرة: مااااااا بشوفه خليته لج.... 
شيخه: والله ؟ يعني اشوف على كيفي مابتغارين...!!! 
مهرة: خذي راحتج يالسباااااااااااااااااااااااااااله.... 
صرخت فويهها وقمت وهي ميته من الظحك....انا لو قعدت لحظه ثانيه بطلع عن طووووري...ماقدر... 
بروح حجرتي احسن ... 
لاحد هناك يغايظني ولا حد يكلمني عن معرس ولا غيره... 
بروح اكلم سمجتي اللي دايما لابستني ولا ترد علي احسن بوايد عن الرمسه مع البني آدمين... 
---------------------------------------

بعد اسبوع من الاحداث السابقه... 
--------------------------------------- 
اليوم: الخميس.. 
المكان: غرفة منى... 
الوقت: السابعه مساءا.. 
--------------------------------------- 
(منى).... 

غمضت عيني بخوف من افكاري ومن هاليوم المهم جدا فحياتي...وهو يوم ملجتي.... المزينه مازالت تسوي لي الميك اب بعد ماخلصت من التسريحه...وانا من كثر ما انا متوتره..كم مره خربت عليهاالجحال..وهي كل شوي مسكينه تمش وتمش... والله يستر كيف بيطلع هالمكياج... 

كنه: اصبري شوي يامنى ...شوي وبتخلص شفيج...! 
التفت لكنه بعيني..شو عليج... متلبسه ومسويه ذيج التسريحه ومتمكيجه وخالصه... وفوق هذا...مب ملجتج انتي..!! 
منى: ماعليه ياكنه بذكرج بهالكلام يوم تملجين... 
كنه: ههههههههههههه متى ايي هاليوم...!! 
منى: قريب ان شاء الله احين خلاص ناصر وخطب ..والطريج خالي لكم تماما... 
كنه: جان استحي انا...!!.. هههههههههه... 
بغيت اضحك بس مارمت كانت المزينه توها باديه تحط لي محدد لشفايفي...حسبي الله عبليسج ياكنووه...!!.. ان تحركت احين صدق بنهزب المزينه معقده حياتها ومعصبه علي... 
بعد ساعه ثانيه...اعتذرت فيها من المزينه لاني كنت صعبه...لكنها قالت النتيجه تستاهل التعب.... 
ويوم صديت للمرايه اشوف عرفت شو تقصد.... المكياج كان وايد حلو ومرتب.... 
فستاني كان مظبوط عالمقاسات تمام... وحسب كلام كنه....انه وزني زاد وصرت الحين احلى من قبل... 
كان فستاني على موديل الحريم البريطانيات الجديم... نافش من تحت وراص من فوق.. ومعظم الكتف مكشوف.. .فخم... لونه ازرق البحري مع شيفونات لونها ذهبي عاطيه لون روعه...!!! 
حتى شعري ومكياجي يتناسب مع الفستان وديزاينه...!! 
اما كنه فكانت لابسه اخضر...فستانها بعد وايد حلو... وعلى شكل A لاين... وهالشي ساعدها عشان جبس ريلها 
مايبين..مسكينه ماكانت تروم تمشي عدل...وصلت لين غرفتي بمساعده عايشه... 
وبتنزل بعد بمساعدة عايشه... 

دخلت علينا شما ااختي...تتاكد من سير الامور... 
شما: شفت المزينه راحت قلت بايي اشوف النتيجه.... اللــــــــــــــه منو هذي منى؟!!.. 
منى: بلحمها وعظامها...ماروم اقول شحمها مافيني الحمد لله... 
شما: ههههههههههه ماشاء الله طالعه جنان..قومي اشوف.. 
منى: مافيني.. 
شما: قومي اقولج... 
قمت غصبن عني وانا ابتسم... ودرت حوالي نفسي عشان "اللايدي" شما تتفرج...!! 
شما: جنان ماشاء الله... بس ماجنها كثرت بالشادو..!!! احس مايناسبج وايد... 
كنه: بالعكس وايد طالع حلوووو... 
شما: ادري حلووو بس ثقلت... 
كنه: ترا موديل الفستان ثقيل لازم كله ايي ثقيل معاه... بعدين وايد طالع حلو عليها واليوم ملجه مب حفلة عادية لازم تتكشخ.... 
شما: هذي شو محامي؟! 
منى: ههههههههههههههههههههه فديتها والله ادافع عني وترفع من معنوياتي.... 
شما: عاد جذي كلتني..!! افا عليج يابنت العم هدي اعصابج ادريبها اختي مزيونه...ماتحتاج مكياج هالكثر.. 
كنه: هههههههههههههههههههه بس بعد الواحد لازم يحط .... 
منى: آآه شما... قولي الصدق راشد مابيدخل صح..!! 
شما: حسب علمي لا...قالت امي مابيدش مادري بابوووويه... 
منى: الحمد لله... لا تسووووونها فيني تقولولي مابيدش تروحون ادخلونه..!!! 
شما: جاسم مادخل في ملجتنا....راشد على راسه ريشه يدش؟؟!!!!!... 
منى: هههههههههه يمكن.... 
شما: لالا ابويه مابيطيع... 
كنه: ياخسااااااااااااااااااااااااااارة التعديل هذا كله.... 
شما: بيوصلنه صور... 
منى: انتي فاهمه الفكره غلط ...تتحسبيني متعدله عشانه..!!..لا يابوي انا متعدله عشان عمري والحريم... 
كنه: خريط بنات.... 
شما: ههههههههههههههههه والله انه صدقج... 


منى: حرام الظلم اييييييييه...!!! طلعن برا عنلاتكن... والله أني ماريده يدش... 
شما: ههههه انزين انزين...برايكن انا برد تحت... خلكن انتن هني لين ما حد اييبلج الدفتر منى.... 
منى: أي دفتر؟! 
شما: دفتر عقد القران يالبقره.... 
طلعت شما من صوب...وانا قعدت عالشبريه من صوب وانا ريولي خلاص ماتشلني... 
منى: وابوووووييي...!!! 
قعدت كنه عدالي وقالت... 
كنه: قالتها بشكل يخوف صح...!!! ... لا تخافين حبيبتي اكيد راشد ريال ماينعاب وانتي لين احين ماشفتي منه شي هب زين... الله بيوفقج ان شاء الله... 

بعد ساعه ثانيه ...صارت الساعه تسع.... خلال هالساعه يت المصوره وصورتني ..وصورت كنه معاي... وكل ماحد يا يشوفني وقف للتصوير... حتى امايه فديتها وقفت.... 
خلوه عرس هب ملجه..!!!... 
الساعه تسع وعشر دقايق..يابت شما الدفتر وهي تبتسم ابتسامه شيطانيه كانها زافة لي امر من المحكمة بالسجن المؤبد...!!! 
وتباني اوقع عليه.... 
حسيت بايدين كنه حوالي كتوفي... 
كنه: لا تخافين حبي...سمي باسم الله ووقعي... 
نفذت...سميت...ووقعت...! 
شما: كولوولولولوولولولولوولييييييييييش مبروك ياعيني مبروك... 
ابتسمت انا وظحكت كنه... 
كنه: ابا ابوووووسج بس اخاف اخرب المكيااج... 
منى: حطي كلينكس وبوسييني... 
كنه: هههههههه حشى ياهي مذله ماريد ابوس خلاص...مبروك حبيبتي... 
منى: الله يبارك فيج ياكنه.... 
طلعت شما وهي شاله الدفتر...وكملت انا كلامي بعد ما انفردت بكنه.. 
منى: عقبال كناري الحب اللي فبالي... 
كنه: ههههههههههههههههههههههه استحي لا تدعين جي جدامي... 
منى: عاد اونج ماتتمنين..!! 
كنه: اتمنى بس مب بقواة ويه جذي...!!! المهم جهزي عمرج احين بينزلونج... 

وفعلا مامرت ربع ساعه الا وامي يايه مع حرمه عمي وشما وميثا.. 
شلوني برا الحجره ونزلوني وانا ميته من المستحى...اسمع الغنا والزغاريط واحس انه صابني فقدان ذاكره مؤقت مب عارفه لشو كل هذا ومب مصدقه اني انا ...سبب كل هذا...!!! 
مسكينه كنه خلوها في الغرفه تتريا عايشه ...ومن كثر الزحمه والرربشه ما انتبهت لها متى نزلت هي بمساعدة عايشه...!!.. 
يلسوني على كرسي عدال يدوووه... اللي طايحتبي تعليقات من يلست ... وقاعده تفصفصني شو لابسه وشو مسويه ولو اني لابسه ثوب ومرتعشه ابرك لي... وباقي التعليقات شي محرج ماينذكر سوالف عيايز وخلوها مستووووره...!!! 
بس انا عارفه يدوه قصدها تضحكني وترفع عني الحرج والتوتر وتخليني شوي ابتسم واضحك... 
عدالي كانت يالسه شيخه...خت راشد... وهي نفسها ماشاء الله كانت متزقرته عالآخر... فستانها كان اسود مدموج معاه عنابي.... 
عمتي..ام راشد... يت وسلمت علي وباستني..ولبستني الشبكه وانا ايدي كله تتنافض... كنت شويه وبصيح.... محتاجه وجود كنه معاي تهديني...لكن المسكينه قعدت بعيد عشان ماتتعرض ريلها لاي نوع من انواع "الدوس".. 

انتبهت لشيخه تتقرب مني وتصاصرني... 
شيخه: راشد مطرش لج سلام مع غرض..قلت لبشكارتكم من شوي تحطه في غرفتج بتحصلينه في كيس احمر صغير... 
انحرجت...ابتسمت لها ماعرف شو اقول غير... 
منى: مشكوره... 
شيخه: العفو حبيبتي... وتسلم عليج مهرة وتبارك لج... كانت بتحضر بس تدرين عيب البنت تروح بيت اللي خاطبينها قبل العرس..!! 
منى: هي ادري وعاذرتنها..سلمي عليها وايد وباركيلها هي بعد عالخطبه... 
شيخه: يوصل ان شاء الله... منى هذي يدتج؟! 
منى: ههههه هي...ربشه صح..!! 
شيخه: هي ماشاء الله عليها... هههههه ذكرتني بيدووه ام ابويه الله يرحمها...!!! 
منى: الله يرحمها...كل العيايز يتشابهن...!! 
شيخه: هي والله ياحليلهن... 
وعلى هالحال من السوالف العادية لين اخر الملجه... 
------------------------------------ 
اليوم: الخميس.. 
المكان: سيارة راشد.. 
الوقت: الحادية عشره والنصف مساءا.. 
------------------------------------- 
(راشد).... 

امي وابويه السوالف بينهم شغاله من طلعنا من بيت عمي سلطان.... اما انا ...شكلي الا سرطت لساني... كل مايسالوني.. اجاوبهم هي او لا..مادري...اي كلمه بسيطه المهم ما اكثر كلام... 
مادري هالمشاعر اللي احس بها فرح...خوف...استقرار...حماس...ماعرف...!!! 
وامي الله يهديها من ركبت وهي تمدح وتوصف منى من اول شعره فراسها لين صبع ريلها... 
وكل ماتقول "منى" يوقف قلبي انا عن الدق... 
وصلنا البيت ودخلت سيارتي الحوش ..نزلت انا واللي معاي...ووراي على طول دخل عبدالله مع اختي فاطمه وعيالها... 
اخو عبدالله عمر حضر بعد الملجه مسكين لكنه رد دبي على طول ماطاع يبات عندنا....!!! 
فاطمه: احين المعرس بينخش فحجرته ولا بتشوفونه لين باجر المغرب...!!! 
اطالعت فاطمه بطرف عيني وابتسمت... 
راشد: شو تبين بروح ارقد تعبان... 
فاطمه: عينك بعيني..!!! 
صديت عنها الصوب الثاني وضحكت... 
راشد: هههههههههههههههههههههه.. 
فاطمه: ادريبك انا بتروح ترمس العروس... 
راشد: حشى من احين..!! لا البنت تعبانه مابزعجها... 
عبدالله: احين تقول جي لكن من تركب فوق بيطير الرقاد وبتتصل بها... 
راشد: انا هب شراتك..انته خذت حقك كامل..مب الا رمستها ..دخله في الملجه دخلناك عقب ماصدعت روسنا... وبعدك رمستها نص الليل... لا ابويه انااخذ الامور بهداوه شوي... 
عبدالله: بنشوووفك.... 
دخلنا كلنا البيت وكل حد سار صوب حجرته...اما انا قفلت باب الصاله وراهم..بندت الليتات...وركبت غرفتي بتكاسل... 
ياترى عيبتها الهدية او لا..!!!... 
كنت مطرش لها سلسلة مع قلب حجمه متوسط هب صغير وايد...الماس... اشتريته مع امايه يوم سرنا بوظبي... وكنت حاط لها الموبايل مع مستلزماته داخل الكيس... 
مسكت تيلفوني ودقيت لشويخ... 
شيخه: مرحبا... 
راشد: هلا شويخ...وصلتوا البيت؟! 
شيخه: هي من شوي وانتوا؟! 
راشد: توونا... آآآه...شو بغيت اسالج.. 
قاطعتني شيخه وقالت.. 
شيخه: تبا تسال عن منى..!! 
ابتسمت...كنت ابا اسال عن الهدية لكن ان كانت بترمس عن منى مابمانع... 
راشد: هيه... 
شيخه: ماشاء الله عليها... الله يوفقك وياها... رقة ونعومه ورزانه وحشمه...فوق هذا طالعه اليوم جنان ماشاء الله عليها... صح هي اصلا ناعمه بدون مكياج بس اليوم صراحه شي ثاني... 
ابتسمت وانا مستانس... 
راشد: مايهمني الشكل وانتي تعرفين هالشي... 
شيخه: ادري بس اكيد بيفرحك لو تعرف ان حرمتك حلللللللوه...ماشاء الله عليها... 
راشد: وصلتي لها الهدية؟ 
شيخه: هيه..يوم نزلوا منى..قلت لخدامتهم تودي الكيس لغرفتها.... ويوم كلمت منى خبرتها انك مطرش لها هدية... 
راشد: شو قالت؟!... 
شيخه: ماشي..ابتسمت وقالت مشكوره...انحرجت يمكن شو تبغيها تقول يعني..!!! 
راشد: هممممممم شو شفتيها انتي زايغه مرتاحه زعلانه اشووو بالضبط؟! 
شيخه: لا... هي صح متوتره ومنحرجه..بس كانت يدتها عندها وانا من الصوب الثاني طايحيبها ونظحكها..شوي شوي قامت اروحها تضحك وتسولف ويانا بس طبعا بهدوء... يعني تقدر تقول على اخر الملجه كانت مرتاحه من التوتر وغيره..بس حليلها عروس لازم بتستحي راشد... 
راشد: زين ياحيها... 
شيخه: بتكلمها؟! 
راشد: مادري..بشو تنصحيني انتي؟! 
شيخه: انا اقول طرش لها مسج الحين.. باجر كلمها...!! 
راشد: واذا ماكانت فاتحه التيلفون اتقفط يعني؟! 
شيخه: لا اكيد باييها فضول وبتفتحه...! 
راشد: عقب بطرش لها ببدل ثيابي وبتسبح اول... 
شيخه: اخافها ترقد عنك... 
راشد: اذا مثل ماتقول امايه مكياج ودنيا يبالها ساعه لين ماتخوزه هذا كله... عنبو انتي جحال وروج تقعدين عليه ساعه كيف هي..!!!.. 
شيخه: هههههههههههههه بس عاد انا عرست لا اطلع فضايحنا.. استر علينا.. 
راشد: هههههههههههه..خلاص برايج سيري عند سهيل... 
شيخه: اوووكي... 
راشد: شيخه..!!! 
شيخه: لبيه... 
راشد: لبيتي حايه...آآه...مهرة حضرت الملجه..!!! 
شيخه:........... لا راشد مهرة ماحضرت كيف تحضر بيتهم وهم خاطبينها من كم يوم عيييب..!!! 
راشد: هي صح...نسيت.. 
شيخه: شو يابها على بالك؟!!! 
راشد: ماشي بس اتخبر مافيها شي... 
شيخه: همممم.... حاول اطلعها من بالك راشد...انته خلاص تزوجت ومنى تستاهل كل خير... 
راشد: ادري شيخه... كان سؤال عارض لا غير...المهم تصبحين على خير.. 
شيخه: وانته من هله...!..فمان الله.. 
راشد: فمان الكريم.. 
سكرت عن شيخه وتنهدت.... صدقها لازم اطلع مهرة نهائيا من بالي...صح هي من زمان طالعه من بالي بس اليوم تذكرتها لا غير... 
فريت تيلفوني عالشبريه ودخلت اتسبح... 
وبعد ماطلعت انسدحت عالشبريه افكر شو اسوي... اطرش لها مسج او اتصل؟!!... 
لا فضيحه اتصل يمكن حد عندها بيقولون حشى ماصدق..!! 
مسكت تيلفوني وكتبت لها مسج.. 
" السلام عليكم منى...حبيت اقولج مبروووك.. وان شاء الله ماتعيشين لحظة حزن او كدر معاي.. ببذل جهدي عشان اسعدج..." 
ترددت وانااقرا المسج...مب شكلها رسمية وايد...!!..بس ماعليه محترمه...طرشتها...وتم قلبي يدق ويدق بعدها وانا اتريا الرد...!! 

لكن منى ماردت.... 

واناعصبت...عنبوو وصلني التقرير وهي استلمت الرساله..بتعيزها يعني رساله رد بسيطه منها.!!! 

بدينا بالتقفيطات واللبسات.... 
مسكت تيلفوني مره ثانيه... 
" انا مابتصل الليله لانج اكيد تعبانه وتبين ترتاحين...لكن والله يامنوووه ان مارديتي على رسالتي ياتم اتصل واحرمج الرقاد.."... 

ابتسمت وطرشت لها المسج .. يا انها تزيغ لو فهمت رسالتي بانها كلام جاد...يا يذوب الثلج اذا هي فهمتها صح على اساس انها مزح... 
تريييت شوي وترييت عقيت التيلفون بعيد عني عشان ماقعد احس بالوقت ثقيل واطرش لها مره ثانيه.. 
خلاص ان ماردت مابطرش لها مول لين ماهي ترسل لي وبتشوف..!!!! 

انسدحت وانا اتريا الرد....ويوم وصل...والله اني نقزت... مديت ايدي مسكت التيلفون وابتسمت... 
كانت كاتبه لي.. 
" سلام...الله يبارك فيك ومبروك لك بعد راشد... بس ترا تحذر انا رقادي مهم عندي واذا حرمتني منه اعرف انتقم تراني.".. 

ظحكت... 
راشد: " شو بتسوين يعني"... 
منى: " هممم.. بحرمك من الكلام وياي وشوفتي لين العرس" 
رفعت حواجبي انا...خقاقه بعد..!!! 
راشد: " والله انتي حرمتي..لو ابا باجر باييج البيت وبقولج لبسي عباتج ويالله جدامي..ابوج نفسه مع احترامي له مايروم ينطق بحرف ساعتها".. 
منى: " وانته تسويها؟! 
راشد: " توقعي اي شي من راشد..بنتم نكتب جي؟ شو رايج اتصل؟" 
منى: ".لا.. باجر...اوكي؟ بس لا تزعل" 
راشد: " مابزعل بس ممكن اعرف ليش.!" 
منى: " احس اني هب مستعده وابا اقعد افكر.." 
راشد: " تفكرين بشو؟" 
منى: " فيك... " 

ابتسمت باحراج يوم قريت كلمتها اللي عنت لي الكثير والكثير.... 
ماتبا تكلمني عشان تفكر فيني..!!!!!... 
والله احس بقلبي مرتبش...!! 
راشد:" كلميني احسن من انج تفكرين فيني".. 
منى: " بالعكس..الليله مخصصه لتقبل الوضع اليديد .. لازم استعد نفسيا اني خلاص متزوجه وانته ريلي... باجر بكون مستعده لك اتم الاستعداد" 
راشد: " احين عشان انج تكلميني يباله هذا استعداد".. 
منى: " راشد انا اول مره اكلم شاب ....صبرك علي شوي اوكي" 
تنهدت واناافكر بكلامها....صدقها انا اللي مستعيل ومتسرع في الامور... البنت حشيم وتستحي.... 
راشد: " من عيوني يا منى..اصلا امبوني مقرر ما اكلمج اليوم بغيتج ترتاحين شوي" 
منى:" تسلم عيونك" 
راشد:"شي فخاطرج ؟" 
منى: " سلامتك..مشكور وايد عالهدية...روعه" 
راشد: " مب من قدرج وتستاهلين اكثر لكن هذي شي بسيط.." 
منى:" بالعكس وايد حلوه...مشكوور.." 
راشد: العفو منى...تصبحين على خير" 
منى: " وانته من هل الخير

حطيت التيلفون عالطاوله ونشيت اسكر الليت..... 
لكن تسكير الليت مايعني اني رقدت....لا حشى... 
مسكت زام بالتفكير....خلاص انا تزوجت ومنى زوجتي..!!.. 
لكن اللي ضايقني ان الكلام بينا كان شوي رسمي... 
لكن ما عليه شو اتوقع انا من اول مره..!!!.. 
اكيد عقب بتتغير معاملتها وبتفرفش وياي..حسب كلام شيخه وفاطمه البنت حبوبه وراعية سوالف... 
بتي على حظي انا بتستوي رسمية.!!! 

لالا اكيد بتعتدل عقب...! 
ــــــــــــــــــــــــــــــــــــــــــــــــــ ـ
------------------------------------- 
اليوم: الجمعة.. 
المكان: غرفة مهرة.. 
الوقت: الحادية عشره صباحا.. 
------------------------------------ 
(شيخه).. 

صارلي ساعه يالسه تحت اتريا مهرة تنزل بس مانزلت....انا من ساعه ناشه من النوم... لاني تعبت شوي في ملجه راشد امس... ورقدت رقاد غير طبيعي... اما سهيل نش من الصبح وطلع.... 
نزلت تحت وتريقت وتريييت مهرة بس مانزلت.... 
هذي مصره تسوي اضراب تام...!!! 
نشيت عن عمة سهيل آمنه اللي كانت تقرا جريده.اما عفرا فماكانت موجوده هي وحمد طالعين حسب ماقالولي... 
ركبت فوق وسرت عند مهرة... 
عنبو من امس ماشفتها...!!!.. 
دقيت الباب... 
مهرة: منوووه..!! 
رفعت حواجبي انا من ردها....قبل ماتنخطب كانت تقول مفتوح او تفضل هب تسال منووه.!!! 
مهرة فيها قهر فظيع فقلبها...واخاف انها تمرض او اييها انهيار عصبي او شي اذا تمت جي. 
شيخه: انا شيخه... 
مهرة: دخلي شيخه الباب مفتوح... 
بطلت الباب وسكرته وراي...مهرة كانت تمشط شعرها اللي شوي طول ووصل لين تحت الخصر... مازال سايح وحيوي كالعاده ماشاء الله... 
شيخه: شو تسوين؟ عنبو وينج مختفيه من امس ماشفتج... 
مهرة: تراج كنتي مشغوله تجهزين امس لملجه خوج... ورديتي متاخر امس... 
يلست عالشبريه بينما هي ربطت شعرها ومسكت الكريم المرطب وقعدت تحط منه على يديها وويهها... 
شيخه: وانتي عاد مااجذبين خبر ماتصدقين تحصلين سبب عشان تنخشين فحجرتج..!! 
اطالعتني مهرة بنظره ... 
مهرة: لمنو تبيني اطلع بالله؟!!... 
شيخه: مهرة البنت يوم تنخطب تحاول قد ماتقدر تقضي وقتها مع اهلها لانها تحس انها بتفارقهم قريب... 
مهرة: والله يوم هم عقوني عقة الجلاب .... معناته مايبوني عندهم...واللي مايباني ماباه... 
شيخه : الله يهديج اللي يسمعج يقول ناصر اخس انسان على ويه الارض... 
مهرة: لا تطرين اسمه... 
شيخه: ناصر ناصر ناصر ناصر ناصر...شو بتسوين يعني... 
تنهدت مهرة وصدت عني صوب التواليت ومسكه قصاصه الاضافر وقعدت تقص ظفورها...!! 
باختصار... 
اجاهلتني... 
شيخه: ماسالتيني شو صار امس؟! 
مهرة: صح..كيف كانت الملجه..وشوو عروسكم..!!! 
شيخه: وايد حلوه ماشاء الله طالعه....تسلم عليج وتبارك لج بالخطبه.. 
مهرة: الله يسلمها وياج من الشر.. 
شيخه: ويبارك فيها بعد صح..!! 
تنهدت مهره مره ثانيه...انا وراج والزمن طويل....مابخليها الا وهي متقبله فكره العرس بتم احن عراسها لين تتقبلها وتتقبل هالريل اللي مب داري عن شي...!!! الله يعينه..!! 
مهرة: دخل راشد.!! 


شيخه: لا مادخل...ولا واحد من خوانها بعد دخلوا.... لكني شفت ريلج اخر الملجه يوم كنت في السياره اتريا سهيل... كان هو يرمس وياه... 
اطالعتني مهره بنظره ثانيه سمممم..ورفعت سبابتها تهددني... 
مهرة: شيخه..اليوم الجمعه....خلي النفس طيبه عليج..!!!... 
ابتسمت انا بغياض وكملت... 
شيخه: كان لابس سفره بيظا وعقال...وكندوره عربية... شكله ماشاء الله رزين تحسينه عاقل وحنون وشخصية..!!.. تخيلتج جي واقفه عداله والله تتناسبووون... 
غمضت مهرة عينها بقهر... 
مهرة: شيخه...!! 
كملت انا... 
شيخه: تعرفين يوم تخيلتج واقفه عداله...ياني احساس غريب بانـــ... 
قاطعتني.. بصوت اعلى... 
مهرة: شيـــــــــخــــة..!!!. 
كملت انا وما التفت لتهديدها... 
شيخه: بانه بيحميج وبيحبج...ومابيرضى عليج ابد ابد.... 
صارخت الحين.. 
مهرة: شيخه..!!!..بس سكتي... 
كملت انا للغياظ.. 
شيخه:..ابــــــــــد...!!... وانا متاكده بانه في الواقع بيصير اكثر من مجرد خيالاتي البسيطه... 
قامت مهرة واتجهت للكبت وطلعت كندوره زقرا حرير مفصصه...وحطتها عالكرسي بعصبية.. 
مهرة: ماعندج سالفه غير انتي...!!! 
شيخه: لا تصدقين..!!..ماعندي.. 
مهرة: واذا قلت لج ان سالفتج هذي ماطيقها بتسكتين؟!!! 
شيخه: لا...لانه غصبن عنج لازم اطيقينها اذا تبين تعيشين مرتاحه ... 
مهرة: مــــــــااااابـــــــــا... 
اطالعت فويه مهرة...وشفت فعيونها الياس ..ولمعان دموع تهدد بانها تنزل... يمكن انا قسيت عليها شوي... لكن لمصلحتها... ماريدها تاخذ هالموقف لانها هي اللي بتتعب وبتعب ناصر المسكين معاها..حرام..!!! 

يلست مهرة عالكرسي وما اهتمت بانها قعدت على كندورتها المكوايه... ونزلت راسها واسندته على ايدها ... 
كسرت خاطري... 
شيخه: انا اسفه مهرة...بس والله عشان مصلحتج .... ماباج تاخذين هالموقف العدواني.. 
مهرة: شيخه انتي عزيزه عليه...واحبج...دخيلج لاتخليني اكرهج... 
بطلت عيني انا منصدمه.... 
شيخه: بس عشان اطري لج ناصر بتكرهيني..!! 
مهرة: انتي ماتحسين اللي انا احس فيه.... انا احس اني بموت فليله العرس..فاليوم اللي بعرس فيه بتنتهي حياتي... طول عمرج مابتحسين بالشعور اللي انا احسبه...مابتحسين كيف ان اخوانج ماخذين فكره غلط عنج بانج خايسه..وماصدقوا اييهم معرس عشان يدبسوووني فيه ويفتكون من همي ومشاكلي... !!...مابتحسين بالرعب اللي انا احس فيه ..باني بواجه اسوا مخاوفي .... بواجه ريال يعتبر نفسه ريلي...بيطلب مني حقه...وان رفضت...بتلعني الملائكه من ارقد لين اصبح...!!!.. مابتحسين.!!! 

كانت مهرة دموعها تنزل بصمت وهي تكلمني بكل هدوء وياس.... حزت فخاطري بصراحه.... 
سرت صوبها ويلست عدالها...وضميتها لصدري... وقعدت هي تنفس عن حزنها وغضبها وقهرها وتصيح... 
شيخه: خلاص حبيبتي...اوعدج ما اطريه لج الا بالشي الظروري الظروري... والا سوالف غياظ وغيره مابذكره لج خلاص لا تسوين جي الغاليه.... 
ادري بكلامي مايواسي...لانها هي هب زعلانه لاني ذكرته..هي زعلانه علىوضعها بشكل عام.... 
وانا للاسف مابايدي شي اسويه....!! 
كلمتها..طمنتها...يامهرة الرياييل هب واحد...!!.. 
لكن هي مب قادره تصدق....من حقها...محد من اهلها عطاها مثال حلو لريال.. كلهم فيهم عيوب ويصدمونها..!!! 

الله يعينها...!! 
--------------------------------------- 
اليوم: الجمعه. 
المكان: غرفة كنه.. 
الوقت: 12 ظهرا.. 
-------------------------------------- 
(كنه).... 

كان خاطري اناقز من الوناسه يوم شفت سياره يوسف داخله البيت بس مارمت بسبب ريلي واكتفيت بنقز خفيف على ريلي الصاحيه.. ....فديييييييييييييييييييته مع انه نحن امس عنده بس ماودر هالجمعه لازم ايينا...!! 

ترييته لين دخل البيت هو وامه .. عمي سلطان من نص ساعه ياينا ويالس تحت... وقال ان مايدري اذا حد بايي اليوم او لا... 

لكن الشيخ يوسف مافوت هالفرصه يا وياب امه وياه... 

تراجعت صوب المنظره اشوف شكلي اذا زين او لا..ويوم اطمنت منه مشيت بصعوبه تجاه الباب ونزلت الدرج بصعوبه اكثر... 
وخذت لي وقت طويل لين ماوصلت الصاله.. لكني مت قهر .. مت مت مت مت من القــــــهــــــــر يوم صديت صوب الباب الخارجي وشفت ظهر يوسف طالع من البيت وساير صوب الميلس...!!! 
اخ يالقهر...سلم على يدوه والموجودين وطلع يوم ماشاف ابوه موجود..!!.. واظني كله بسبب خوله حرمه مايد ..صاروا مايرومون يقعدون براحتهم هني.. 
اوف يالقهر... 
تصنعت ابتسامه وتقربت اسلم على حرمه عمي .... 
بعد ساعتين... كانت حرمه عمي تتجهز للطلعه ... 
كنه: اماااااااااااايااااه.... 
ام مايد: شو تبين؟! زقرتج هذي وراها شي.... 
كنه: ابا اسير عند منى...دخيلج يا امايه... 
ام مايد: وابوي شو يوديج عند العرب احين الظهر..!! 
كنه: احين صاروا عرب هاااه الله يرحم ايام اول حتى الفجر اروح لهم ..دخيلج امايه ابا اسير عندها احين هي عروس ماتروم تيني وانا ابا اسير اشوف علومها شو سوت ويا ريلها شو ماسوت...!! 
ام مايد: غربلات بليسج من بنت شو تبين بالبنت هي وريلها خليها فحلها شوي ترتاح منج.... كل شي بدخلين عمرج فيه... 
كنه: هي ...امايه دخيلج... 
ام مايد: اوففف..شاوري اخوج ..اذا طاع سيري... 
ابتسمت وقمت امشي لين وصلت الباب الرئيسي... وقفت عنده وتحجبت..مع ابتسامه شفت مايد ويوسف وعمي واقفين عدال الظله مالت السيارات ويتريوون الظاهر حرمه عمي تيهم...!! 
يوم شافني مايد طالعه له عقد حياته... 
مايد: شو مطلعنج في الشمس..!!!!.. 
لبسته والتفت ليوسف باحراج ولاحظت نظرته المعصبه هو بعد...شكله معصب علي لاني طلعت في الشمس نفس مايد... 
كنه: السلام عليكم...شحالك يوسف؟! 
يوسف: بخير الحمد لله شحالج انتي؟ 
كنه: بخير..آآه..مـــ.. 
توني بزقر مايد الا ويوسف يقاطعني.. 
يوسف: دشي دشي دشي داخل البيت...طالعه بلا نعال بعد..!!!.. 
كنه: فخاطرية سالفه خلني ارمس... 
اشترك وياه مايد.. 
مايد: لاترمسين دشي داخل... 
كنه: اوهووووووووو عمي قولهم...!! 
بو محمد: شو فخاطرج بنتي؟!!.. 
كنه: عمي ابا اسير وياكم البيت.... 
يوسف يوم سمع طلبي سكت وابتسم... وصار فجاه راضي بانه ريولي تحترق من الرمظة عشان بس اقنعهم باني اسير معاهم...!! 
بو محمد: بس.!!!.. 
مايد: شووووووووه..!! وين تبين؟؟!! 
كنه: ابا اسير عند منى.... 
مايد: امس شايفتنها... 
كنه: امس كانت عروس عاد... 
مايد: وبعدها عروس شو تغير..!!!! 
كنه: ابا اقعد وياها شوي زهقت من البيت وعقب انته يييبني... 
مايد: منو بيوديج احين.. 
يوسف: يالله عنبووو يا مايد سيارتين بدال وحده..!!! 
قلت انا بغايظ يوسف.. 
كنه: وتسال؟ بركب ويا عمي فديته...!! 
انتبهت لالتفاتة يوسف لي ونظرته المقهوره والمستغربه فنفس الوقت....!! لكني طنشته بس عشان اغايظه شوي... 
بومحمد: يالله امره لاتحاتين بنتي ركبي السياره...وبرايها حمده بتي ويا يوسف... يالله فمان الله.. 
خلاهم عمي وتجهز انه يصد عنهم ويسير...مايد تم معصب يطالعني بنظرات شيطانيه ..لانه هو مايحب اني اطلع وايد من البيت خصوصا اذا ماكنت طالعه معاه.... فمابالك اليوم يوم طنشوا شوووره ..!!! 
كنه: عمي اصبر باييب عباتي.... 
بو محمد: لالا ركبي ركبي... 
كنه: عمي عنبوا لا عباه ولا شيله سودا ولا حتى نعال فضيحه..!! 
بو محمد: انتي سايره الا بيتج الثاني...!!!..وانتي عليج شيلا بيظا وساتره.. والسياره مخفي ومحد بيشوفج... 
كنه: انزين عمي بس باييب نعالي انزين.. 
بومحمد: بعدج بتوصلين لين هناك..!!!.. 
بحركه غريبه ظحك يوسف ومد ريله جدامي وفصخ نعال واحد... 
يوسف: لبسي هذا...الريل الثانيه ماتبا لانه عليها جبس...!! ههههههههه.. 
كنه: هههههههههه عبنو يا يوسف..!! 
مايد: ههههههههههه بتظيع ريلها فنعالك من كبره... وانتي واقفه تتفرجين ..!! سيري بسرعه هاتي نعالج عن يروح عمي عنج...ويكون احسن لو راح عنج تستاهلين.... 
مشيت انا عنهم ورد يوسف لبس نعاله وهو مبتسم ابتسامه هادية.. 
رجعت بنعالي مال البيت وركبت ويا عمي مستانسه

في بيت عمي... ركبت سيدا صوب حجرة منى...ودقيت الباب.. 
منى: منووووه..!! 
كنه: عمتج..!!! 
سمعت صرخه فرح من منى وعقب ركيظ...فتحت الباب مع ابتسامه واسعه هب مصدقه كيف وصلت انا هني..!! 
منى: وبشيله بيظا بعد يايه هههههههههههههههههه.... هلا والله دشي دشي... 
دخلت انا وقفلت هي الباب وراي.... 
كنه: هااه العروس شو اخبارج..!! 
يلست انا عالشبريه ويلست هي عدالي بحماس.... 
منى: بخييير..لا تقوليلي يابج يوسف...صراحه تطور... 
كنه: ههههههههه والله هو عرض خدماته لكني طقعت فيه وقلت اني بركب ويا عمي..هههههه حسيته انقهر... 
منى: ههههههه حرام عليج ياكثر ما معثره اخويه...!!.. 
كنه: ههههههه والله تبين الصدق الركبه ويا عمي شي مايتفوت ... واحب اركب عنده انتي تعرفين شكثر غالي عندي..اما عن الركبات ويا يوسف فلاحقين ان شاء الله ههههههههههه 
غمزت لي منى وهي تظحك معاي... 
منى: علومها ريلج.!! 
كنه: على حالها... هاااه بشريني..مابيزورج راشد اليوم..!! 
منى: لااااااااااااه شو يزورني هاللي قاصر..خليني اتعود اول شي عليه بالتلفوون بعدين... 
بطلت عيوني انا متعجبه... 
كنه: تلفووون بعد..!!! وينه وينه طلعيييييييييييييييييه... 
ظحكت منى ومدت ايدها لتحت المخده وعطتني اياه... 
مسكته انا وضحكت وسالتها بحماس... 
كنه: كلمتيه.؟ شو قالج ..كيف صوته...قوليلي شو قلتوا.!! 
منى: ماكلمته لين احين بس امس رمسنا شوي بالمسجات...شوفي انتي مسجاته وشوفي بعد الرسائل المرسله الي انا مطرشتنها له... 
نفذت انا اللي قالته منى وقريت اللي صار بينهم..وظحكت... 
كنه: ياحليله هالراشد شكله ربشه.... هذي المسج الاخيره مطرشه امس بعد..!! 
منى: لا..هذي اليوم الصبح يوم قمت حصلتها....اونه يصبح عليه... 
كنه: وانتي البقره مارديتي عليه..!! 
ابتسمت منى بمستحى.. 
منى: ياختي استحييييييييي.... مت من القفطه امس يوم شفت المسج مالته حتى مارديت ونازعني... قال لي بحرمج من الرقاد من كثر مايتصل او شي جذي... ههههههههه... 
كنه: حرام عليج عطيه ويه...!! 
منى: خليه يدق انزين وبكلمه... 
عطيتها التيلفون... 
كنه: كتبيله مسج... قوليله توني ناشه وماشفت المسج الا توني وقوليله جي كلام حلو... 
فرت منى التيلفون عليه وهي مبطله عينها... 
منى: جي شو قالولج مب شايفه خير..!! لا يابويه استحي انا ..بعدين شو تبيني اقوله انتي بعد اون كلام حلو...!!! 
كنه: ويا ويهج هذا ريلج يالبقره... 
منى: مع ذلك غريب.. 
كنه: غريب..!! حل عراسج غراب ونتف شعرج قولي امين...يابقره رمسيه حراام تلقينه متحطم.... 
منى: هههههههههههههه مايسوى عليه عشان مسج..!! 
كنه: والله..! اوكي انا براويج... 
مسكت التيلفون وحطيت على انشاء رساله وتوني يالسه بكتب الا وبمنى تسحب التيلفون مني وتظاربني.. 
منى: شو بتكتبين.!! 
كنه: اكتبي انتي عن اكتب انا... 
حاست منى بوزها وقالت.. 
منى: شو اكتب انزييييييييييييين استحي..!!! 
كنه: كتبيله اللي قلت لج عليه... 
منى: همممم اوكي لحظه... 
سكت عن منى وهي يالسه تكتب...وعقب خمس دقايق لين ماخلصت حظرتها كتابه عطتني التيلفون اشوف شو كتبت... 
" مرحبا راشد...اتمنى تكون اليوم بخير وسهاله...اسمحلي ماشفت المسج الا من شوي لاني تاخرت بالرقاد.." 
قريت المسج انا وشفتها بارده ورسمية ..لدرجه اني حست بوزي منزعجه منها...لكن لاباس بها كبدايه.... قمت وظربت ارسال... 
كنه: طرشتها... 
منى: ليش اطرشينها انا ماكنت متاكده..!!! 
اطالعت ملامح منى المرعوبه... 
وقلت لها مثل ماهي قالت... 
كنه: مايسوى عليج الا مسج..!!! 
منى: اوهوووووووو يا كنوووه...!!! احين شـــ.... 
وقطعت كلامها وهي تلتفت للتيلفون اللي صاح فجاه...وصرخت..وصرخت انا بعد معاها بحماس..... 
مكتوب عالشاشه..." راشد".. 
وصلته المسج واتصل على طول... 
كنه: ههههههههههههه ردي عليه ياقوية انتي... 
منى: ماقدر ماقدر قلبي طاح ماقدر.... 
كنه: ردي عليه عنبو هو يعرف انج عند التيلفون....ردي....!! 
هزت منى راسها وهي شوي وبتصيح.... 
منى : لا... 
قمت انا مسكت التيلفون ورديت عليه وحطيته علىاذن منى... بطلت هي عينها وتمت اطالعني بصدمه وماتكلمت... 
مسكت التيلفون بعدها ونزلت راسها من الاحراج....وانا اضحك مستانسه... 
ظربتها على جتفها عشان تقول الووو بس ولا صوت طلع منها.... 
عقب شوي سمعتها تقول. .. بكلمات متلاحقه... 
منى: هااه....هلا... هي.... الحمد لله.... بخير......همم من شوي ... هي رقدت متاخر....هي.... (وعقب ضحكت وانحرجت).... هي..... لا مب مشغوله بس....آآه عندي احين بنت عمي توها يايتني من بيتهم......متى؟.... اخاف تكون مشغول او شي....... والله.!.. .. بطرش مسج قبل.....خلاص خلاص انزين لا تعصب.... اوكي....ان شاء الله..... مع السلامه..! 

سكرت التيلفون...حطته عالشبريه..ومسكت مخده صغيره من مخدات الشبريه وخشت ويهها فيها وصارخت... وانا اضحك عليها...طبعا الصرخه شفطتها المخده وماطلعت عاليه... 
سحبت انا المخده عنها ... وطلع ويهها من ورا المخده احمر مثل الطماطه..... 
كنه: شوووقالج....!!.. 
منى: هههههههههه احراج يا كنوه احراااااااج ياربي ..هاتي ايدج... شوفي قلبي كيف يدق.. 
سحبت ايدي وحطتها على صدرها وانا ميته من الضحك عليها.... 
كنه: يالدياااااااااااايه طلعتي جبانه.... قوليلي كيف صوته...!!! 


منى: آآآخ يا كنه...مادري كيف صوته تصدقين..!! 
كنه: يعني ما ازعج اذنج.... 
منى: لاااااااااااا بالعكس.... 
كنه: ياويلي ياويلي ..بالعكس هااه..شو قالج انزين؟!!.. 
منى: هممممم اول شي مارمت ارمس ...عقب تم يقول منى؟ الوو لين ماقلت له هاااه... قالي اخيرا..مرحبا...قلت له هلا... قال لي شحالج؟ قلت له الحمد لله...شو اخبارج ...بخير.... قال لي متى ناشه؟!..قلت له من شوي... قال لي متاخر...ليش رقدتي متاخر انتي؟...قتله هي رقدت متاخر... قال لي متى يعني الصبح؟..قلت له هي....عقب قالي.. كنتي تفكرين فيني مثل ماقلتيلي امس؟..هني انا مت من القفطه..انحرجت وقلت له هي... قال لي شفيج تكلميني جي مشغوله او شي؟ قلت له لا بس بنت عمي عندي وجي... قال لي عيل دقيلي عقب...قلت له متى؟..قال اي وقت امره متى مافظيتي دقيلي...قلت له اخاف تكون مشغول او شي ..قال لا انا لج فاظي متى مابغيتي بس انتي اتصلي.... هههههههه استحيت والله كنه...قلت له بطرش مسج اول...قال اقولج اتصلي متى مابغيتي تقوليلي بطرش مسج..!!!.. هههههههه عصب عليه..قتله خلاص خلاص لا تعصب... قال لي ديري بالج على نفسج قلت له اوكي... قال لي لا تنسين ادقين تراني اترياج ..قلت له ان شاء الله.. وعقب بس خلاص سكر... 

كنه: كل هذا وبس خلاص سكر..!!!... ياويلي علييييييييه .... والا لج بيكون فاظي كل الوقت هاااااااه..ياعيني ياعيني تلقينه ذاب من صوتج...!! 
منى: والله ماظني...احسه بارد... 
كنه: كيف يعني.!!!.. 
منى: مادري..يعني في ريال اقول له هي انا سهرانه لين الصبح افكر فيك يقوم يقول لي بعدها شفيج تكلميني جي مشغوله؟؟!!!!.. مادري يعني حسب علمي ان هالشي يفرح والمفروض يقول لي شي ثاني... 
كنه: هممممم صح بس يمكن مرتبش ومتوتر منى...لا تحطين هالشي فبالج انتي لا تمسكين عليه عالوحده..لا تتوقعين انج من البدايه بتفهمينه...يبالكم وقت...!! 
منى: بنشووف.... (مسكت منى السلسله والقلب اللي فيها)...هذي هدية منه....امس طرشها...شرايج؟! 
تقربت انا اطالعها مع ابتسامه... 
كنه: اللــــــه اجنن...مبروك عليج... 
منى: الله يبارك فيج... 
كنه: لبسيها دايما... حلوه تنلبس دايما هذي مب ثقيله ذاك الزود وهب صغيره ..حلوه انيقه... 
منى: ماحب البس ذهب بس قد ماقدر بلبسها... 
كنه: ههههه حرام عليج مسكين مطرش لج هدية ومتعبل...لا تتسرعين بالحكم عليه من اول مكالمه... 
منى: هههههههه صدقج والله..المشكله لاانا متعوده وهو بعد احسه مب متعود على هالشي...اكيد بنواجه صعوبه..!! 
كنه: كل شي مع العشره يتسهل.. انتي بس طولي بالج عليه وخلج متجاوبه معاه تب تثيقلين عليه وايد... يعني خلي شي يطلع من طرفج انتي حسسيه انج مهتمه مب هو كله يتصل ويطرش ويتعبل...فهمتي..!!! 
منى: ههههههههههههه ان شاء الله ماما انيسه.... 
ابتسمت انا وكملنا سوالف انا ومنى.... طبعا نروح ونرجع على سالفه راشد.... لانه اهم حدث هالايام...!! 
الله يوفقها معاه...شكله طيب مسكين... بس شوي يمكن دفش...!!! 
------------------------------- 
اليوم: الجمعة.. 
المكان: بيت سلطان.. 
الوقت: السادسة والنصف مساءا.. 
------------------------------ 
(منى)... 

رفعت ايدي بحركة (باي باي).. لكنه وهي في السياره راكبه مع مايد...وبترد بيتها... 
ال****ه مستانسه على توقيت مايد يوم قرر انه خلاص بسها من القعده ولازم ترجع البيت.... كل هذا عشان تخليني اروحي واتصل براشد... اللي احرجني من الخاطر اليوم الكلام معاه... 
تذكرت كنه شكثر وصتني وشدت على ايدي باني اتشجع واتصل اول ماتروح... 
ووعدتها باني انفذ..بقواة ويه ولا استحي...!! 

بنشوف..!!! 

من الحين احس نفسي بخووورها... 

تراجعت ودخلت داخل البيت... وتوني بركب الدري الا وبناصر نازل شال شنطته في ايده... 
ناصر: هااه العروس..!! 
ابتسمت.. 
منى: هااه المعرس...!! ساير بوظبي؟! 
ناصر: هي نعم... 
منى: يالله ماتروم تاخذ اجازه وتقعد..!!! 
ناصر: حق شو اقعد..!!.. 
منى: امي عندها نشاطات هالاسبوع ماسمعتها!! 
ناصر: اوففففف بلى قالت لي تبا تشتري الشبكه وتوديلها المهر والفلوس وغيره ... لانه يوم شاوروا اهل العروس قالوا مايبون حفله خطوبه والملجه بياجلونها لين قبل العرس يعني مثل ما انا كنت ابغي...بس لازم بعد البنت تجهز نفسها...لكن بصراحه انا مافيني على هالنشاطات على قولتج وراي دوام...وبسير...! 
منى: ناصر تجاوب شوي ياخويه هذا عرسك مب عرس حد ثاني...!! 
ناصر: ادري بس يوم كل شي يصير غصبن عنك لازم الواحد بيضيج...بعدين امايه وايد مستعيله تبا كل شي بسرعه بسرعه...وانا مب مستعيل..!! 
منى: هممم... الله يوفقك ان شاء الله.... 
ناصر: ان شاء الله....مريت على حجرتج شفت تيلفون عالشبريه... 
اطالعت ناصر ووقف قلبي....خيبه شو السالفه لايكون مايدرون؟ لايكون راشد ماشاورهم؟!!..يالفظيحه لو انه جي والله برد عليه التيلفون .... 
كنت اتحسب اهلي يدروووون لكن انا بعد ماحصلت وقت اكلم حد بهالخصوص..!!!! 
لكن اطمنت شوي يوم شفت ناصر يضحك.. 
ناصر: ههههههههه تروعتي هاااه... لا تخافين راشد قايل لنا وقال لابوج انه بيكلمج... بس ماتوقعته بهالسرعه يطرشه.. 
ابتسمت بحرج... 
منى: مطرشنه امس... 
ناصر: ماشاء الله عليه....كلمتيه؟! 
منى: امس لا بس طرش مسجات....اليوم اتصل خمس دقايق يمكن كلمته وسكرت لانه كنه كانت عندي ومن شوي مروحه... 
ناصر: شو شفتيه؟! 
انحرجت...اخويه يسالني هالسؤال فظيحه.!!! 
منى: زين.. 
رفع ناصر حواجبه... 
ناصر: زين؟ ههههههههههههه ياحليلك ياراشد... المهم انا ساير.... شي فخاطرج من بوظبي.!! 
منى: سلامة راسك خذ اجازه اسبوع واقعد عندنا... 
ناصر: عشان اشارك بالنشاطات؟!!!..ماااااااااريد...خليني اكرف احسن لي واخذ الاجازه عقب العرس... 
منى: ههههههه على راحتك....الله يحفظك... 
ناصر: فمان الله... 
راح ناصر من صوب..وانا كملت ركوب الدري من صوب ثاني.... 
مسكينه هالمهرة لو تدري ان اخويه مغصوب عليها شو بتسوي؟ اكيد بترفض..!!!... 
الله يهديك ياخويه شو بيصير فيك يعني ...عرس مخوفنه جي..!! 

طالع منو يتكلم..!! 

ماجني انا كنت عايفه كل شي يوم يا راشد وخطبني...!!!! 

وعلى طاري راشد...بروح اتصل به... 
قبل ماتخوني شجاعتي....واكنسل... 

دخلت غرفتي وقفلت الباب..يلست عالشبريه وانا قلبي يهدد بانه ينقز من صدري.. 
مسكت التيلفون واتصلت به.... 
ماطول بالرد... 
راشد: هلا والله.... 
انربط لساني وغمضت عيوني... 
راشد: آلوووه..!! 
منى: آآه..هلا... 
راشد: هلا منى....شحالج؟! 
منى: بخير الحمد لله.....انته شحالك؟! 
راشد: بخير وسهاااله.... تاخرتي وايد..!! 
منى: والله من شوي رايحه عني بنت عمي... 
راشد: انزين عاد...دقيتي وقت الصلاة الله يهديج... 



شفتوا يوم حد يصب عليك ماي مثلج..!!!!!.. 

انا جذي حسيت.... تقفطت من الخاااااااااااااااااااااااطر... آخ يالفشيله

منى: والله..!..اسمحلي ماشفت الساعه ...يالله باي.. 
مادري شياني وسكرت عنه وفريت التيلفون عالشبريه... 
وانااتنفس بقوووو من القهر والغيظ....شو هالاحراج...شو هالراشد هذا..!! 
ماعنده اسلوب بالكلام....مايروم يقول لي منى بصلي وبرد ادق لج تيلفون..!!! 
جذي يحرجني وهو يعرف زين اني من اول منحرجه من الاتصال..!!!! 

اوفففف...هذا ويهي ان دقيت لك مره ثانيه انزيييييييييين..!!!! 

وفعلا سمعت الاذان ياذن... نشيت اتوضى واصلي... وكانه كان موقت لي...اتصل.. 

غمضت عيني بقهر...يوم تذكرت الموقف المحرج.... لكن وبمااني توني مصليه وذاكره ربي كنت شوي هديت..! 
لميت السياده ورديتها مكانها وقمت.... 
مسكت التيلفون وفكرت شوي قبل مارد...لكن عيب مارد... 
منى: مرحبا... 
راشد: هلا منى....صليتي.! 
منى: عالنبي...توني مخلصه صلاة...وانته صليت..؟! 
راشد: الحمد لله....شفيج؟! 
منى: مافيني شي...ليش؟! 
راشد: صح انا دفش وماعندي ذوق لكن اعرف يوم الواحد زعلان مني....وعاد مب اي واحد....انتي حرمتي..! 
نزلت عيوني للارض كانه يقول هالكلام جدامي... 
شو اسوي...غصبن عنه الواحد ينحرج...!! 
منى: مب زعلانه..!! 
راشد: منى...اذا بتمين تزعلين على دفاشتي عيل بتمين زعلانه طول الوقت... انا شوي دفش ادري..ماكان قصدي ان اتصالج مب مرحب فيه لا والله اني من سكرت عنج وانا ماسك التيلفون اترياج ادقين...بس دقيتي وقت صلاة وانا كل شي عندي ولا اتاخر عن المسيد فوقت صلاة ماحب اصلي في البيت...!! 
منى: حصل خير... الغلط مني ماانتبهت للساعه.... 
راشد: .... بعدج زعلانه..!! 
منى: انا مب زعلانه راشد بس...بس شوي الموقف محرج يعني وانا من قبل منحرجه من الاتصال... 
راشد:..سمحيلي الغاليه... 

بطلت عيوني على وسعهن يوم سمعت هالكلمه.... غاليه..!!.. تميت اتنفس بصعوبه وقلبي يدق مثل الطبل في المراقص.... 
غاليه..!!.. 
انا غاليه عند راشد.... 

غمضت عيني مره ثانيه منحرجه... 
منى: مسموح... 
راشد: شو قلتي؟! 
ابتسمت...ماينلام الكلمه طلعت مني اقل من الهمس... 
منى: قلت مسموح ... 
راشد: يعني هب زعلانه.؟! 
منى: لا.. 
راشد: ولا معصبه او حاطه فخاطرج؟ 
منى: لا... وين انته احين؟! 
راشد: طلعت من المسيد ويالس فسيارتي احين..مب عارف وين ادق براسي...... شو رايج اييكم البيت؟! 
ابتسمت انا.. 
منى: حياك الله... 
راشد: واشوفج؟! 
منى: لالالالالالالالالالالالا شو تشوفني لالا يابوي لا... 
راشد: شو لالا... قصورج بعد تمنعيني..!!... 
منى: راشد انا مب مستعده.... 
راشد: عمنوو بتقصين لو بعدج ماتشوفين صورتي كل ليله قبل ماترقدين..!! 
مبين من لهجته انه يمزح... 
بس كلامه صحيح 100% ... وهالشي اللي خلاني انحرج واسكت.... 
وبعد لحظات وصلني صوت راشد ...قال لي بكل نعومه ورقه... 
راشد: منى..! 
منى: احم...هاااه..! 
راشد: زعلتج مره ثانيه..! 
منى: لاا والله ..بس....آآه... 
راشد: كلامي صدق؟ 
منى: شو هو؟ 
راشد: بخصوص صورتي..!!! 
تشجعت وقلت له... 
منى: 100%... 
راشد: حلفي..!! 
منى: هههههه والله... 
سكت راشد.... وطال سكوته يمكن دقيقه.... 
منى: راشد..!! 
راشد: وياج... 
منى: شفيك... 
راشد: انشغلت شوي... 
سكت.... 
الا قولوا وصل العداد عندي فووووووووووووووول.... 

هذي ثاني مره يسويها فيني... 

اول مره يوم قلت له فكرت فيك طنش الموضوع وقال لي شفيج مشغوله وليش تكلميني جي..!! واحين يوم قلت له ان كلامه صح بخصوص الصوره انشغل عني.... 

هذا شو مايحس..!!!.. 

لكن ... 

وصلني صوته مره ثانيه... 
راشد: مابتساليني بشو انشغلت؟! 
منى: بشو؟! 
راشد: قلبي ذاب يامنى.... انشغلت وانا اتمالك نفسي.... ! 

الاكسجين خلص في الحجره والا شو السالفه..!! 

ماقدر اتنفس... بموت.... 

مادري شو ياني..ظربني خبال... قمت سكرت وانهيت المكالمه.... خلاص ماقدر اتكلم ماقدر... 
يلست اتنفس بقو عشان انا بعد اتمالك نفسي.... 
شوي والا هو داق... 
رديت عليه وحطيت التيلفون عند اذني وسكت....وبصوت احلى من الموسيقى .... 
سمعته يضحك..!! 
راشد: هههههههههههههههههههه شفيج منى ليش سكرتي فويهي..!! 
منى: اسفه... 
راشد: انحرجتي؟!.. 
منى: طبيعي... 
راشد: ياوييلي...جي بعدج ماسمعتي شي مني شو بتسوين عقب..!! 
منى: راشد انا بسرعه استحي....ويمكن تمل مني من كثر ما اقفط.... وانته ماشاء الله ماتقصر... 
راشد: يعني الله يعيني ويعينج..انا دفش وانتي حساسه.... 
منى: هذي هي.... 
راشد: راضي...وانتي؟ 


منى: ههههههه اكيد انا بعد... بس ..شوي شوي علي لين مااتعود... 
راشد: منى...ايي بيتكم..!! 
منى: حياك الله بس عند خواني... 
راشد: ماريد خوانج... 
منى: عيل؟ 
راشد: ابا اشوفج انتي.... 
منى: مب اليوم... 
راشد: متى...!!! 
منى: قول بعد اسبوع..! 
راشد: خيييييييييييييييييييييييييييييـبه.....تحلمين اصبر اسبوع... 
منى: ههههههههههه ليش يعني؟! 
راشد: لاا ...بس ماروم اصبر... 
منى: انزين..هممم..بعد ثلاث ايام...يوم الاثنين شرايك؟! 
راشد: بعيد... 
منى: عاد رااااااشد.... مب بعيد ولا شي بيخطفن الايام بسرعه... 
راشد: هممم خلاص اللي يريحج... 
منى: زعلت؟! 
راشد: لالا مازعلت بس كنت اتمناه اليوم او باجر.. 
منى: طول بالك شوي راشد بليز... 
راشد: مطولنه تراني واخاف اتخرطف به بعد... 
منى: هههههههههههههههههه حلوه... 
راشد: صوريها... 
منى: ويا هالويه...مب منك من اللي يضحك على سوالفك....!! 
راشد: ههههههههههههههههههه ايوا طلعي طلعي المستخبي...انا تقوليلي ويا هالويه..!! 
منى: هي عادي وبتسمع مني اكثر.. 
راشد: مثل؟!.. عشان استعد من احين... 
منى: ماباك تستعد احسن خلهن صدمات ورا بعض... 

وابتسمت وانا اكمل سوالفي مع راشد واحس اني بمرور الدقايق..اتخلى عن الحرج شوي شوي... 
لكن بمجرد انه يذكر كلمه تحبب او اي شي يخص علاقتنا رد ويهي يحمر مثل الطماطه...! 
------------------------------------- 
اليوم: السبت.. 
المكان: المستشفى في ابوظبي... 
الوقت: الخامسة مساءا.. 
------------------------------------ 
(ناصر).... 

بعد ما اطمنت على ميوود عندالدكتور..توجهت صوب قسم الاطفال الحديثي الولاده عشان اشوفه... 
وهناك انصدمت يوم شفت علي ووياه حرمه ثانيه اظني انهاامل... يوم شفتها تذكرت سعاد... 
الله يرحمج يا سعاد...!!.. 
هذا الاسبوع الثاني يمر عليه.... 
ولو مب الاحداث المفاجئة اللي صارت فحياتي من خطبه مهرة وغيره..وسكوتها المفاجئ عن الخطبه...جان مادري كيف بقضي هالاسبوعين في وحده فظيعه... 
مادري ليش مهرة سكتت...معقوله ماشافتني يوم ييت؟!!!... لا يكون بس مثل ماقال يوسف تدري وراضيه..!!!! 
مستحيل ترضابي مهرة مستحيل...الا اذا..... 
الا اذا كانت مغصووبه..!!! 
بس لالا ماظن انهم من النوع اللي يغصبون بناتهم عالعرس..!!!.. 
ناصر: السلام عليكم... 
التفت لي علي بينما امل ابتعدت شوي بعيد.... 
علي: مرحبا والله وعليكم السلام والرحمه.... 
توايهت مع علي وانا ابتسم ابتسامه هادية... 
ناصر: شحالك علي...عساك بخير؟! 
علي: بخير وسهاله طمنا عنك؟ 
ناصر: لعلوم طيبه الحمد لله على كل حال... (رفعت عيني لامل ).. مرحباامل..شحالج؟ عساج طيبه؟! 
امل: الحمديلاه ناصر كيفك انته؟! 
ناصر: بخير وسهاله... 
نزلت راسي للارض.. صوتها وايد يشبه صوت سعاد....!!!.. يارب ساعدني... 
ناصر: ماشاء الله اشوفكم هني..ماتوقعت... 
علي: لااتحسب هذا ولدك اروحك...هههههههه.. 
ابتسمت..وعقب ضحكت... 
ناصر: والنعم فيك والله ياعليك... 
تقربت من الزجاج اشوف ولدي... ابتسمت مره ثانيه بعطف وحنان... متى بيطلع وبشله..!!!...متى..!! يالله هانت باقي بس هالاسبوع والاسبوع الياي بيطلع من المستشفى ان شاء الله....والحمد لله انه الدكتور طمني عليه بانه بخير ومافيه شي وحالته مستقره تماما...!!!.. 
وان شاء الله يتم على هالحال... ويطلع ولدي صحيح ومعافى وكامل البنية..!!!... 
ناصر: علي..شو عندك في الليل؟! 
علي: همممممم ماشي.. 
ناصر: ابا اعزمكم انته وعبد العزيز على العشا... من زمان مايلست وياكم يلسه محترمه.... 
علي: عبدالعزيز هالاسبوع فخور فكان مابايي بوظبي... 
ناصر: ليش؟ عسى ماشر..!!.. 
علي: مامن شر بس عيوزهم شوي تعبانه قال لي ...وهو بعد ظاج من بوظبي قال بيسير شوي يرتاح ويا اهله ... لكن انا ماعندي مانع....وين تبانا نتشعى في الشقة والا برا... 
ناصر: لالالا مب في الشقه برا...ظايج من الشقه ... 
ابتسم علي بتفهم.... 
وبعد شويه محادثات معاه سلم عليه وراح هو وامل..اللي يايه تطمن على ولد اختها المتوفيه....فيها وفيه الخير.... ناس طيبه الواحد يتمنى يحصل شراتهم في هالزمن...!!!!... 
اما انا فيلست عند ولدي شويه من الوقت...ويوم حسيت ان الناس تتلفت لي مستغربين وقفتي الطويله قدام الزجاج... تحركت ورحت... وانا خاطري ماروح عنه واخليه.... 
متى بيمر هالاسبوع وبطلعه وبضمه لحظني متى..!!!!.. 

طلعت من المستشفى وانا صدري ظايج.... 
احوالي كلها معتفسه من سنه.... اقل من سنه بشوي... من عرفت مهرة وصار اللي صار وانا مب في حاله...!!! 
لين وصلنا لهني...مهرة صارت خطيبتي.... 
تذكرت "نشاطات" امي اللي تبا تسويه ومستعيله عليها.... 
عمي..خلفان..ابو مهرة.. مب من النوع اللي يشجع الملجه قبل العرس بفتره.... عشان جي رفض سالفه الملجه الا قبل العرس باسبوع او كم يوم....وهالشي ناسبني... 
اما بخصوص حفلة الخطوبه فقالوا انه البنت ماتباها.... مادري ليش ماتبا الحفله لكن هذا قرارها.... 
وعلى قولة حمد اخو مهرة... "محد يسوي حفله خطوبه احين سيده ملجه..".... 
لكن بما ان الملجه بتتاخر...قررت امي انها تودي المهر والفلوس لمهرة عشان اجهز نفسها اما الشبكه فبتاجلها شوي لين قراب العرس... 
تذكرت يوم امايه سالتني عن الفلوس وكم بدفع.... ساعتها قلت لها بعصبية.. 
" مب موفر في البنك غير حوالي ستين الف وماعندي غيرهن ولا ابا اخذ قرض او سلفية..." 
قالت لي "كيف بتدبر عمرك ستين مايكفن." 
قلت لها" لو خليتيني اجهز نفسي واستعد لهالخطوبه جان ترتبت الامور ..لكن دان خطبتي من دون علمي وحطيتيني بالامر الواقع دبريها بكيفج انا ماعندي غير ستين"... 
والقهر اخر شي قالت لي امي... 
" ابوك مابيقصر والخير عنده وايد وخوانك بعد بيعينونك..."... 
تنهدت وانا اتذكر خيبه الامل... 

كنت اتمنى تقول لي بناجل العرس لين ماادبر امورك بنفسك لكن هيهات امايه مستعيله عالعرس وماصدقت اتم هالخطبه ...احين تبا ادبسني بالعرس وتفتك من صدعتي...وتتفرغ ليوسف...اللي موضوعه سهل جدا.. 
خصوصا بان بنت عمه خلاص ردت لها الذاكره حسب ماعرفت...!!! 

الله يهنيهم....وانا الله يعيني....!!! 

المسا..تلاقيت ويا علي فواحد من مطاعم بوظبي... 

علي: هااه شو الهباات.؟!! 
ناصر: والله لاباس...مب طايق الشقه من عقبها ياعلي... 
علي: تصبر وانا اخوك ...هذي هي الحياة والله يرحمها.... 
ناصر: الله يرحمها....والله لو بايدي بدلت الشقه لكن صعب جدا احصل شقة فبوظبي بطلوع الروح..خصوصا مثل مواصفات شقتي وسيعه ومريحه وغيره... 
علي: لا تبدلها ولا عندك خبر....شوي شوي بترجع الامور مثل اول بس انته اصبر ياناصر... 
ناصر: مب هذي هي كل المشكله يا علي.. صارت اشياء...مب عارف كيف اقولها لك بس ابا اقولها... 
علي: خير ياخويه طلع اللي فخاطرك ولا تحاتي شي... 
ناصر: امايه ياعلي... يوم سرت الاسبوع اللي طاف العين..مب الاسبوع اللي طاف هذا امس..لا اللي قبله...صدموني بخبر ماكنت اتوقعه ابدا... 
علي: خير ان شاء الله...!! 
ناصر: العيوز خطبت لي....بنت من البنات..!! 


بطل علي عيونه مب متوقع هالخبر....ومب متوقع السرعه اللي انجلبت فيها حياتي فوق تحت...من اسبوعين متوفيه حرمتي...وبعدها باسبوع انا صرت خاطب..!!!!!!!!.... 
علي: وشو قلت لها..؟! 
ناصر: كنت يالس بقولها اني معرس والله كانت على طرف لساني لولاانه اخويه يوسف قاطعني... اقنعني اني اسكت عن السالفه واتقبل هالخطبه لانه بتصلح وايد امور فحياتي.... بس انا هب مستعد بعدني زعلان على وفاة سعاد مب قادر اتقبل فكره اني خاطب وبعرس من اول ويديد....بضطر اسكنها في الشقه والشقه كلها ذكريات سعاد واغراضها..!! كيف بدبر اموري؟!!!.. 
مد علي ايده ومسك ايدي... 
علي: قول لا اله الا الله......قدر الله وماشاء فعل... ربك ارسل لك بنت تصلح وايد من امور حياتك فعلا واهمها مايد يا ناصر.. انته ماتقدر تربيه بروحك....وتعرف زين ان الولد مابيتم عندنا طول الوقت رغم رغبتي والله بهالشي ورغبة امل بس بعد الولد لازم يربى بين اهله ويفتح عيونه وهو بينهم...!!.. 
ناصر: طاح الفاس فالراس والخطبه تمت رسمي الاسبوع اللي طاف... 
علي: ومتى العرس..!! 
ناصر: ماحددنا....مادري..بس امايه والاهل مستعيلين...!! 
علي: الله يفتحها بدربك...ولازم تتحرك من الحين وترتب امورك..بخصوص اغراض سعاد.... صار لازم تلمها احين وتحفظها يا ناصر .... 
ناصر: شو تقول انته..!! 

اتخلص من اغراض سعاد...ملابسها واغراضها وكتبها...!!...لا ... لا ماقدر... 

علي: ما اقولك فرهن في الزباله بس احتفظ فيهن..حطهن في شنط... 
ناصر: وين اودي الشنط؟!! 
علي: هاتهن بيتنا وامل بتيودهن لك... بهالطريقه بيخف الالم شوي عليك اذا ماشفت اغراضها منتشره في البيت... ويمكن تقدر تقعد في شقتك مثل قبل..!!... 
ناصر: ماظني المي يخف بمجرد اني ابعد اغراض سعاد الله يرحمها...بس كلامك صحيح... اذا كنت بعرس لازم ترجع شقتي شقة عزوبي من اول ويديد....عشان محد يشك في شي لين ما اخبرهم بالخبر هذا... 
علي: الله يفتحها بدربك ان شاء الله ياناصر... هذا اللي ربك كاتبنه لك تصبر...!!.. محد يعلم يمكن خييره بعد..!! 
ابتسمت انا بسخرية... 

خيره...!!!.. 
لو كنت مكان عبدالعزيز شقتك لاصقه بشقتي بتسمع صريخ مهرة علي يوم باخذها...من كثر ماهي صدق بتكرهني من الخاطر على هالغش والخداع والصدمه .... 
الله يستر بس...
--------------------------------------------------------------------------------

بعد يومين.... 
--------------------------------------- 
اليوم: الاثنين.. 
المكان: بيت خلفان... 
الوقت: الخامسه عصرا.. 
-------------------------------------- 
( مهرة).... 


نزلت من غرفتي لاني زهقت من كثر ماقاعده فيها....في الصاله تحت شفت شيخه وعفرا يالسات والابتسامه على ويوههن.... 
مهرة: السلام عليكم... 
ردن علي السلام ويلست عندهن.... 
مهرة: منو في الميلس؟!.. 
شيخه: سيف ومبارك.... 
مهرة: الاسبوع الياي تبدا امتحانات سيف مسكين وانا لا ذاكرت له ولا شي... 
شيخه: مب ياهل هو..واظني مبارك مب مقصر وياه طايحبه تدريس.. 
مهرة: مسكين ماقصر وياه صدق.. 
شيخه: انتي سكتي وسمعي الخبر الجنااااااااااااااااااااااااان اللي سمعته من شوي... 
مهرة: شووووه؟؟ خير؟! 
عفرا: هههههههه قوليلها انتي... 
نقلت نظري بين عفرا وشيخه مستغربه... 
مهرة: قووولي شو صاير؟ 
ابتسمت شيخه وقالت.. 
شيخه: عفرا حامل...!!! 

شهقت انا من وناستي...وابتسمت ابتسامه وسيعه... 
مهرة: عفراااااااااا قولي والله...!!!.. 
عفرا: ههههههههه والله امس فحصت وتاكدت.... 
مهرة: مبرووووووووووك حبيبتي ...شفتي يوم اقولج انتي تحاتين بلا سبب....تستاهلين والله....خبرتي حمد..!! 
عفرا: اكيد مهرة هو اول واحد يدري وهو اللي مودني تراه العياده..!!.. 
مهرة: استانس اكيد... 
عفرا: وايد ..بشكل ماتتخيلينه.... 
ابتسمت انا بفرح.... عفرا وحمد يستاهلون ... 
صح انه حمد ظلمني بقراراته التعسفيه....لكن مهما كان اخويه واتمناله الخير والتوفيق مع حرمته...!!!... 
مهرة: بس مالت عليج مابتيبين ياهل الا يوم انا بطلع من البيت..!!! شكلج الا اتريييني اروح...!! 
عفرا: ههههههههههه بتيبين لج ياهل اروحج وبتنسين عيالنا نحن ان شاء الله.... 

اختفت الابتسامه عن ويهي.... صح انا اتمنى اليهال...بس فنفس الوقت ماريد والسبب معروف...!!!.. 

التفتت لي شيخه اطالعني بتفحص... 
اما انا فتصنعت ابتسامه لعفرا لانها ماتعرف بكل هذا.... فسرتها هي على اانها ابتسامه حيا... 
عفرا: ياويلي اناعاللي يستحون... هي صح عمتج تقول ان عمتج الثانيه ام ريلج بتينا هالايام...خلال هالاسبوع يعني... 

رفعت نظري انا صوبها بقو....وبطلت عيوني... 
مهرة: شو اييبها...!!! 
عفرا: مادريبها..ليش بعد ماتي.بتي تشوف حرمه ولدها ...يمكن بعد عندها شغله او سالفه تبا تتفق عليها معاكم...! 
مهرة: اوهوووو مافيني انا مابطلع لها.... 
نشيت عنهن وطلعت وعفرا تتبعني بنظرات استغراب من تصرفي... اما شيخه فما استغربت لانها تعرفني...!! 
طلعت برا البيت.... الجو شوي كان مهدئ...مهب خفيفه وصوت اوراق الشير يهدي اعصابك..!!.. 
تنفست كم مره لين ماهدت نفسي.... 
خلاص انامحكوم علي بالاعدام....لازم كل ما اسمع طاري هالناصر او اهله او العرس مايترتب عليه لازم علي اني ما انقهر... 
لازم ابتسم وابين للكل اني مستعده... لانه خلاص ماشي امل فيهم كم حاولت ابين لهم اني ماريد بس الكل مطنشني على... على اساس تصرفاتي تصرفات يهال..!!!!... وما اعرف مصلحتي...!! 
توجهت للميلس.. ماشفت غير نعال مبارك ونعال سيف... 
دخلت وشفت مبارك يالس عالارض ماد ريوله جدامه وفي حظنه قاعده لولو باستقرار وهو يالس يحججها بدلع...!! 
اما سيف فكان يالس عداله يكتب في دفتر.. 
مهرة: مرحب... شو تسوون..!! 
اطالعني مبارك بنظره قصيره ورد يطالع التلفزيون....وقال بسخرية... 
مبارك: هلا بالعروس...!! 
مهرة: اوفففففففففففففف وبعدين يعني من هالطاري..!!!... وانا اللي اوني بقعد عندكم...مالت... تعالي لولو... 
وقعدت ازقرها بطريقه معينه اوني بعطيها اكل...وفعلا نقزت لولو من حظن مبارك اللي يطالعني بعجب وركظت وراي.... 
طلعت من الميلس وانا مقهوره.... 
شو سالفته مبارك هذا بعد.... عروس فعينه..!!!... 
سرت المطبخ ودورت اكل حق لولو وحطيت لها في صحنها ... 
ورديت اقعد في الحوش على دري المطبخ... 
الجو عاجبني.... ساكت عني ومايكلمني ولا يغايظني مثل اللي ساكنين هالبيت...!!!... 
ليش مايفهمون اني ماريد اتكلم عن الموضوع...!! 

ياترى ناصر هذا يواجه نفس الاحراجات مثلي..!!!.... 
والا اهله ساكتين عنه..!!! 
كيف شكله..!! كيف بتعامل معاه وببعده عني...!! 
صحيح حلو مثل ماتقول شيخه..!!! 

اوهوووو ان شو ابغي فيه مالت عليه... 
---------------------------------------- 
اليوم: الثلاثاء... 
المكان: ميلس بيت خلفان... 
الوقت: السابعه والنصف مسااءا.. 
--------------------------------------- 
(سهيل).... 

دخلت الميلس وحصلت هناك حمد مع واحد من ربعه... 

يلست معاهم شوي وسولفنا...سرت ورديت وسرت ورديت والريال بعده يالس... 

لكن في النهاية طلع .... 

وانا ماصدقته يطلع...كنت ابا حمد في سالفه عل وعسى ينتصح ويعقل... 

سهيل: حمد..سمعت بالخبر..مبروووك تستاهلون.. 
ابتسم حمد بوناسه... 
حمد: عن حمل عفرا..!! الله يبارك فيك.. 
ابتسمت انابعد... 
سهيل: اظني مستانس... 
حمد: الا....ميت من وناستي... من الحين اظاربنا انا وعفرا عالاسامي... 
سهيل: ههههههههه خلها تسمي اللي تباه... 
حمد: ليش وانا مالي رب... 
سهيل: انته خبل لانك...هي وفية بينما انته....!!!...ماله داعي اكمل.. 
اختفت الابتسامه عن ويه حمد وسكت.... 
سهيل: حمد... خلاص عاد بسك لعب...البنت هذي اللي تكلمها ومادري من وين طحت عليها ودرها... خلاص انته كبرت على هالسوالف وبتصير ابو ان شاء الله وبتكون عايله ...كل هذا يباله اساس متين مع تثبته مع زوجتك وتقوي علاقتك فيها مب العكس تهزها وتشوشها..!!!..وعلى سبب ماله داعي يعني...!!! 

حمد: معاك حق ادري.... وانا من سمعت الخبر امس ماكلمتها... وشكلي بقولها.... 
سهيل: الا بتقولها غصب ...خلاص ياحمد دخيلك لاتهدم حياتك بايدك...تراالله رزقك بحرمه عاقل وحشيم وصبووره... وقلب الحرمه يحس يوم يخونها زوجها..انا مادري شو مبينكم لكن احساسي يقول انها حاستبك وساكته ومكبره عقلها.... بس عاد انته لا تزودها... احتمال تنفجر باي وقت وتهدم حياتك وحياتها كامله...!! 

حمد : خلاص انزين انا عارف كل هالامور... وو..بنهي علاقتي فيها خلاص... 

حسيته مب مقتنع ومايبا ينهي علاقته بالبنت.... شكله صدق تعلق فيها... لكن هو مجبور يضحي بكل شي عشان زوجته والي فبطنها...!!!... 

سهيل: الله ايسر امورك ياخويه....وين ابويه؟!... 
حمد: سار بيت نسابتنا عند بو محمد... 
سهيل: جي شو صاير؟! 
حمد:الشايب فرحان يوم ناسب ربيعه سار يسولف وياه...!! 
سهيل: ههههههههههه حليله.... اقول ترا خالوه تتخبر عنك تقول موول ماتيها ولاتزورها.... 
حمد: هي والله اني مقصر بس انسى اسيرلها... 
سهيل: حرام عليك ماعندناغير هالخاله وبعدك تقصر فيها...!!... 
حمد: ماعليه بسيرلها باجر ان شاء الله.... 

وعلى هالسوالف وتناقل الاخبار والمخططات يلسنا انا وحمد في الميلس حوالي ساعتين عقب كل حد سار فشغله.... 
--------------------------------------- 
اليوم: الخمــــيـــــس... 
المكان: غرفة مهرة... 
الوقت: السابعه والنصف مساءا... 
----------------------------------- 
(مهرة).... 

سمعت دق عالباب.... 
مهرة: تفضل...مفتوح... 

تبطل الباب ودخلت عمتي واطالعتني كيف قاعده واناحاطه صوره امايه الله يرحمها فحظني.... 
آمنه: شو تسوين؟! 
مهرة: ماشي... 
آمنه: عمتج اتصلت تقول باتي هي وناصر ..تلبسي وتعدلي لانها اكيد تبا تشوفج...! 
سكت.. 
واناا طالع عمتي بياس..... 
آمنه: سمعتيني..!! 
مهرة: لازم اطلع..!! 
آمنه: لازم... 
مهرة: ان شاء الله عمووووه... 
خلتني عمتي وطلعت وسكرت الباب وراها.... اما انا رفعت صورة امايه... 
" شفتي شو يسوووبي؟!...عندهم اساليب في التعذيب... لو انتي هني محد بيتجرأ يجبرني على شي او يفتح حلجه باي كلمه اعتراض على كلامج يالغاليه"... 
بستها بعمق....ورديت احطها تحت المخده.... 
قمت وفتحت الكبت اشوف شو بلبس لهالعمه.... 
لا وبعد عريس الغفله يايبنها...شو يايبنك خلها تي ويا الدريول..!! اففف... 
طلعت لي قميص احمر فيه ورود صغيره بيظا...وتنوره بيظا مع حزام فظي... 
بدلت ملابسي ..حيطت شادو خفيف مع حجال من داخل عيوني بس بقلم.... غلوس مع لون احمر طبيعي خفيف... 
وصرت جاهزه...!!.. 
لكن نفسيا ابدا مش جاهزه.... 
ام ناصر مالها ذنب اكرهها....ولا ناصر له ذنب...كل الذنب يطيح على اهلي وحمد خصوصا لانه حطني بهالورطه...!!!.. 
ام ناصر حرمه كبيره في السن وشكلها طيبه وحنونه...لازم اكون بشوشه مب جي معقده حياتي ولايعه جبدي..!!!!.. 
يلست على كرسي التواليت اسند ويهي بين يديني وانا افكر بحزن على حالي...!!.. اللي مب قادره اتقبله لي احين... 
سمعت دق مره ثانيه... 
دق نقزني... 
مهرة: هاااااااه..!! 
شيخه: مهرة خلصتي...!!! 
مهرة: هي خلصت... 
فتحت شيخه الباب ودخلت... 
شيخه: اوش اوووش شو هالكشخه... 
مهرة: تبيني اجابل الحرمه مبهدلة..!!!.. 
شيخه: لا سويتي زين يوم تكشختي...حلو الاحمر عليج مهرة... 
ابتسمت.. 
مهرة: عيونج الحلوه... 
ادري فيها تباترفع معنوياتي... 
شيخه: عمتج وصلت وهي يالسه تحت.. وو...ناصر في الميلس مع سهيل وعمي وسيف...!!.. 
مهرة: بنزل احين... بتعطر بس... 
رجعت للتواليت وتعطرت... وانا قلبي يدق دق...مع اني شايفه الحرمه هذي من قبل بس مب على اساس انها عمة المستقبل..ام الريال اللي بيستوي ريلي..!!!! 
اوووففف ياهي حاله..!! 
طلعت مع شيخه من الحجره ونزلنا تحت.... 
ابتسمت لعمتي وانا اشوفها ترحب بي احلى ترحيب...قالت لي الغاليه... وبنتي.... 
كلمات حلوه ...حلو الواحد يسمعها دايما.... بس مادري ليش حسيتها اجاملني بس لاني حرمه ولدها... 

ام ناصر كانت يايه ويايبه لنا المهر وفلوس تجهيزي بماانه نحن مابنسوي ملجه الا قبل العرس بكم يوم... قالت ان الشبكه بتيبها فيوم ثاني قراب العرس... بس كان لازم تستعجل بسالفه المهر والبيزات الباقيه عشان اتلاحق عمري اون واتجهز... 
وانا اساسا مافكرت اني اتجهز... ولا اعرف كيف اتجهز....مادري كيف بتصرف وشكلي بطنش السالفه وبقول لعمتي آمنه تعطي الفلوس ابويه وخلاص... 
سرنا انا وشيخه المطبخ عشان نشوف الفواله والعصير...يوم يينا بنطلع...كان شيخه جدامي توها بتطلع من المطبخ..فجاه شهقت وتغشت وتراجعت على ورا ...تراجعت انا معاها مب عارفه شو السالفه... 
مهرة: شفيج..!! 
شيخه: ناصر وسهيل واللي وياه طالعين ..اظني بيسيرون يصلون صلاة العشا في المسيد... 
تم قلبي يدق بالقو... 
مهرة: شافج؟! 
شيخه: لا بس انا شفته... 
مهرة: بنتريا لين مايظهرون وعقب بنروح... 
شيخه: ماتبين تشوفينه؟!! استغلي الفرصه احين... 
مهرة: ماريد... 
بعد دقيقتين او ثلاث طلعنا من المطبخ وكان الدرب سالك.... ورحنا للبيت مره ثانيه وبعد شوي تبعتنا الخدامه بالفواله لعمتي... 
الي ماطولت وايد بالقعده...بعد صلاة العشا بشوي راحت... حليلها يلستها مب ثقيله وماتحرج الواحد بالكلام...!!... تسولف وتظحك... واللي عيبني فيها انها كل شوي تذكر امايه الله يرحمها وتذكر ربعتها بها...!!! 
بديت احبها بس لانها تحب امي وكانت ربيعتها...!!!.. 
غريب ليش ما اذكر هالحرمه بما انها ربيعه امي؟!! 
يمكن لانه امي فحياتها كانن الحريم مايوقفن عنها...يحبنها ويزورنها دايما.... 
والحريم في نظري ذيج الايام متشابهات...!!!..ماكنت اميز... 
ــــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــ
-------------------------------------

نهاية الجزء الاربعون 


الجزء الواحد والاربعون

اليوم: الجمعة.. 
المكان: بيت يابر.. 
الوقت: الخامسة عصرا... 
---------------------------- 
(مبارك).... 


الموضوع اللي ماخاز عن بالي من كم يوم مازال يحن عليه عشان اتخذ قرار... 
اكلم ابويه بموضوع زواجه او لا..!! 
وشو فيها...!.. ان رفض رفض وان مارفض تراه لمصلحته وانا احس انه بيرتاح اكثر بالزواج مره ثانيه.. 
ابويه بعده صغير... مايستاهل يعيش وحيد... 
خصوصا اني قررت ارجع لبريطانيا خلاص... 
بغرض اكمال الدراسه.. 
صحيح اني كنت احترق من شوقي عشان اشوف اهلي وبلادي.. وعشت فيها احلى فتره فحياتي... 
لكن بريطانيا انا عشت فيها كل عمري... صح ماحسها بلادي لكن غصبن عنه الواحد يحس انها اقرب له.. 
وانا احس ان الدراسه هني مابتريحني... احسها اقل عن مستواي... 
وبيني وبينكم.. من بعد مادريت بخطبه مهرة.. حسيت بهبوط في نفسي... 
انا ما احبها واعرف اني ماحبها... 
احبها كاخت وبس... 
قريبه من القلب... 
لكن كيف بيكون البيت من بعد ماتروح مهرة؟!!!.. ولا شي.!! 
حتى سيف نفسيته بتتغير لانه متعود على اخته وايد ..صحيح يكابر ولا يبين لكن انا ادري فيه يحاتيها ويحبها بشكل كبير... 
وماحد في البيت يفهم سيف مثل مهرة... اذا انا بسير عنه بريطانيا...ومهرة بتعرس وبتروح بوظبي ويا ريلها ناصر... 
منو بيتم لسيف؟...بيظيع مره ثانيه وهو قابل للانفلات بشكل... 
فاحسن لي اسافر واشله معاي... وانا متفائل من انه باييب نسبه حلوه... 
لمصلحته... انه يدرس في الخارج.. 
اما ابويه..فان شاء الله انه بيوافق عالزواج... 
جذي بسافر مطمن... من انه مب عايش وحيد.. 
مسكت تيلفوني واتصلت بابويه... 
يابر: هلا مبارك...!! 
مبارك: هلا ابوويه..شحالك؟! 
يابر: بخير وسهاله شحالك انت؟! 
مبارك: الحمد لله...وين انته؟!.. 
يابر: هههه وايج من الدريشه بتشوفني... 
ظحكت انا... 
مبارك: ههههههههه شو دراك اني في البيت..! 
يابر: عنبو اشوف سيارتك.. يالله ياي احين..باي.. 
سكر ابويه وانا نشيت اييب ريموت التلفزيوون ووطيت عالصوت..الرمسة مع ابويه يبالها تركيز وهدوء... 
دخل ابويه من الباب الرئيسي..وهو شال شنطته المعتاده... ابتسمت...هالشنطه هذي هدية من عند امي.. كم يبت من الشنط لابويه شنط ماركات ويديده وحلوه.. 
لكنه يرفض انه يغيرها.... ومازال يستخدم هالشنطه الباليه...!! 
نشيت ووايهته... 
مبارك: هااه ابويه شو الهبات..!! 
يابر: بخير والله.. تعب الدوام اليوم... يوونا مصابين من حادث لثلاث سيايير الله لا يراويك... 
مبارك: لا حول ولا قوة الا بالله...الله يعطيك العافيه يابويه.. 
يابر: الله يعافيك... شي اكل في البيت؟ يوعان.. 
مبارك: والله اني حسيت بك انك مابتغدى قمت خليت لك برياني مسونه الطباخ بس شو لذيذ..!!.. 
يابر: تمام عيل..انا بسير اتسبح وابدل ثيابي وبايي اتغدى... 
مبارك: okay... 

سار ابويه غرفته..واتصلت انا بالطباخ وقلت له يحر الغدا لابويه واييبه داخل البيت مع شي بارد يشربه... 

وبعد ربع ساعه رجع ابويه ويلس يتغدا... 
احترت.. 
ماعرفت اكلمه احين وهو يتغدى والا اترياه لين مايخلص..!!!؟ 
اخر شي قررت اني اتريا حرام اخافه يعاف العيشه وينش عنها... 
اماهو يلس يخبرني عن اللي مسويين حادث ومن قوم منوو وهالامور المعتاده ...! 
لين ماخلص غدا ونش.. تغسل ورجع يشرب عصيره... 
مبارك: ابويه وراك شي.؟ تعبان بتروح ترقد والا بتطلع والا شي؟! 
اطالعني ابويه باستغراب معقد حياته... يعرفني... ما اتكلم بجدية ورسمية الا يوم وراي شي خطير.. 
يابر: خير؟.. شو مستوي.. 
مبارك: الله يهديك why you get scared all the time!!..ماشي صاير عندي سالفه ابا ارمسك فيها بس اذا مالك مزاج انا افضل اني اأجلها.. لاني بطلب موافقتك على موضوعين صعبين بالنسبه لك... 
عقد ابويه حياته مره ثانيه بحيره... 
يابر: go a head.. 
ابتسمت... 
ترا حتى ابويه متاثر...مب الا انا...!! 
مبارك: ابويه انا...احم... انا ابا ارجع بريطانيا... 
اعتدل ابويه فقعدته منصدم... 
يابر: شو تقول؟! 
مبارك: not for ever لا تخاف...بس ..انا ...انا ابا اكمل دراستي هناك... وبرجع هني في الاجازات... 
يابر: الجامعات تارسه الامارات يا مبارك...وكل جامعه تقبلك...وانته اللي مصدعني بهن يوم كنا هناك كنت تطلع على جامعات الدوله كلها وتتخير اللي يناسبك شياك احين غيرت رايك...!! 

نزلت عيوني انا مستحي من ابويه...فعلا انا كان حماسي فظيع باني ارجع للدوله... ما انلام...بلادي اللي عمري ماشفتها ولا شميت هواها...ماشوفها غير في التلفزيون او النت..واحيانا يوم يتكرم علي واحد من عيال الدوله اللي اتعرف عليهم هناك ويراويني شي من اشرطته الخاصه بالبر وهالسوالف..!!! 
مبارك: ابويه...صح الحياة هني حلوه ومثل ماكنت اتمنى...but it's hard for me... 
يابر: كيف يعني صعبه عليك...!! 
مبارك: ابويه.. انا مب متعود على كل هذا..بس انته سبق وعشت هني وتعرف كيف الحياة هنيI didn't .. ... 
يابر: بس انا خبرتك كل شي.. 
مبارك: ماتوقعت انهم متشددين لهالدرجه...عنبو انا بنات عماتي ماشوفهن الا بالصدف..وان قعدت ويا مهرة او شي وشافنا حد نقد عليه..ليش تقعد وياها اروحك؟!.. مع اني اعدها مثل اختي والله لا اكثر ولا اقل... 

يابر: انا قلت لك عن كل هالكلام من قبل مبارك... بس انته كنت متفائل وايد...واحين تبا تروح وتخليني اروحي هني..!! انته تعرف زين اني ماقدر اقعد فمكان انته هب فيه.. صح انا ابوك..لكن انته بالنسبه لي عايلتي يا مبارك... صح انا بين اهلي احين لكن انته اكيد فاهمني... انته ولدي... واذا بترجع I will go back with you.. 
مبارك: لا يابويه انا ماقدر اطلب منك هالشي... انا اشوف انك مستانس هني ومرتاح... وهذي تضحية انا ماروم اطلبها منك... 
يابر: عيل شو تبغي..؟!..تعيش اروحك هناك ماعرف شو يصير عليك؟! 
مبارك: اولا انا ريال يابويه...لا تخاف علي.. بعدين ابويه انا ان شاء الله هب ساير اروحي هناك...!! 
يابر: ويا منو بتسير عيل؟! 
مبارك: اذا ياب سيف نسبه عاليه وحصل بعثه...بشله معاي وبندرس رباعه هناك..! 
عقد ابويه حياته زود 
يابر: ســــيــــــــف..؟!!.. 
مبارك: هي ابويه سيف.. 
يابر: وين يروم هذا اييب نسبه..!! 
مبارك: بيروم ان شاء الله انته ماتشوفه شقايل مقطع عمره في الدراسه..عنبو حتى ارقام الصفحات حفظهن..!! ماشاء الله عليه... 
يابر: يعني ظنك باييب نسبه ..!! 
مبارك: ان شاء الله يابويه انا مب مخلنه ادرسه تراني متى ما احتاج...!! 
يلس ابويه يفكر وعلى ويهه علامات الحزن... 
مبارك: ابويه... انا بايي في الاجازات..انا وسيف ان شاء الله..صدقني مابفوت اجازه ما اييكم فيها... 
تم ساكت عني ...بعد فتره رفع راسه وقال لي بعقلانية... 
يابر: انته ريال وتعرف مصلحتك ... وماينخاف عليك لاني ربيتك احسن تربية قد ماقدر... ولا تخلي اي شي يوقف في ويه طموحك.. انا نفسي ودرت اهلي وبلادي عشان احقق طموحي...!!.. 
ابتسمت فرحان.... كنت متوقع من ابويه الموافقه لانه عاقل وفاهم.. واهم شي لانه يثق فيني... 
مبارك: مشكور يابويه ..الله يطولي بعمرك ماتقصر... 
يابر: بس انته وعدت تزور في الاجازات وماتقطع... 
قلت له بحماس... 
مبارك: Sure. Sure.. لا تحاتي...! 
ابتسمت ابويه وحط ايده على ريلي قريب من ركبتي.. 
يابر: متى ناوي عالسفر.. 
مبارك: لاحقين خل سيف يخلص وتطلع نتيجته..بعدين ورانا عرس مهرة مابنفوته... 
يابر: yeah right... الله يوفقها هالبنت احسها مب عارفه ساسها من راسها..!! 
مبارك: ههههههه صدقت... خوانها متحكمين ..!! 
يابر: الله يوفقها.. انزين مبارك..هذا موضوع وخلص..شو الموضوع الثاني..!! 
هني انا تسرطت... 
اخاف ردة فعل ابويه تكون عنيفه...!!.. 
بس دام اني نطقت خلني اكمل.. 
مبارك: همممم ابويه... انا ماريد اسير بريطانيا ..واخليك...بروحك هني..!! 
استنكر ابويه هالكلام...خوز ايده عن ركبتي وتراجع شوي فقعدته وهو يطالعني بفضول.. 
يابر: شو شايفني شويبه برووك..!!.. بتحطلي ممرض يراعيني.!! 
مبارك: لالالالالالالالالا ابويه هب جي السالفه you misunderstand..! .. 
يابر: عيل شو هالكلام تراني بين اهلي هني...!!! 
مبارك: بس في البيت انته اروحك..!!!.. 
يابر: تباني اسكن عندهم يعني؟!.. 
مبارك: افا يابويه احيدك اذكى من جي وتفهمها عالطاير... 
ابتسمت لابويه ... 
لكن مارد لي الابتسامه... حول عينه للارض وحط الكوب عالطاوله...عقد صبوعه مع بعض بحركه توتر ظاهره.. 
يابر: لا تطري هالموضوع يا مبارك..!!! 
مبارك: why not?!... انته بعدك صغير...!!! 
يابر: بس مامر على وفاة امك سنه ونص..!! 
مبارك: الله يرحمها برحمته يابويه... الحياة ماتوقف عند هالنقطه you have to move on... لازم تعيش حياتك يابويه..!! 
يابر: لا يا مبارك لا... ماقدر اتزوج بهالسرعه... بعدين انا خلاص كبرت..صار لازم ادور لك انته حرمه... 
مبارك: انا بعدني صغير عالعرس...ووراي دراسه..وماشي عرس لين ست سنين انته تعرف هالشي عدل...والا تبا ولدك اقل عنك.. انته دكتوراه وهو حتى الماستر ماياخذها؟! 
يابر: منو عاد اللي بترضى فواحد كبري.. 
مبارك: بترضى ياللي هي من سنك... انا ما اقصد خذ لك ياهل..!! 
عقد ابويه حياته ... 
يابر: منو تقصد.؟! 
مبارك: خت خالي خلفان... ريل عموه..! 
قام ابويه من الكرسي ومشى للمكتبه... يبا يخفي ويهه عني باي طريقه... 
مبارك: شفيك ابويه؟! 
يابر: آمنه.؟!.. 
مبارك: هي آمنه عمة قوم سيف... حسب علمي هي ماعرست للحين ومافيها اي عيب على حسب كلام مهرة... شوفيها يابويه..!!!.. 
يابر: ماظنتي توافق... 
مبارك: ليش؟!..انته مافيك شي يعيبك بالعكس... وهي في هالعمر ماعندها سبب مقنع للرفض بالعكس هذي فرصه... 
سكت ابويه عن السالفه... عقب هز راسه .. 
يابر: انا تعبان احين... بروح ارتاح.. 
خلاني ابويه وسار غرفته وقفل على نفسه الباب.... 
خمنت انه يبا يفكر في السالفه عدل... 
اتمنى انه يوافق...هو مايستاهل يعيش وحيد وهو في هالسن... اكيد يباله ونيسه تعيش معاه بقية حياته... 
صحيح انا موجود لكن انا ابدا ابدا ما اغني عن شريكة حياة...!!!... 
-----------------------------------

بعد يومين.. 
----------------------------------- 
اليوم: الاحد... 
المكان: صالة بيت خلفان.. 
الوقت: السابعة والنصف مسااءا.. 
----------------------------------- 
(مهرة)... 

نزلت الدري وانا عيوني ميفنه من كثر الرقاد.... 
من كثر ما يئست انهم يحسون في حالتي ويفجون هالخطبه ... اتجهت بشكل آلي للرقاد... 
لانه على كثر ماسويت لهم حشره وازعجتهم وماخليت حد ماسبيته...مازالوا ساكتين...والخطبه ماشيه ماشيه... غصبن عن خشمي.. 
وعشان اشرد من واقعي المؤلم ...واقضي على فضاوتي اللي مالها حد من بعد ماودرت الدراسه...قمت ارقد..وارقد..وارقد... اذا بقوم بقوم للصلاة بس... او اذا يعت يعت من الخاطر اقوم ادور لي شي اكله 
والا حتى الوجبات ما اشاركهم فيها...!! 
وزني نقص... وويهي اصفر...حتى شعري بدا بالتساقط من قل الصحه...!!... 
شو بسوي..وانا احس اني انقاد لحبل المشنقة اللي بيقضي علي..!!.. 
طبيعي اني بهمل نفسي وحياتي... 
لكن سيف.... غصبن عني شغل بالي... قمت مخصوص عشان اساله شو سوا بامتحانه اليوم..!!.. 
لكن ماكان موجود في الغرفه...ولا كان موجود في الصاله بعد... 
كانت عمتي يالسه مع شيخه ... 
شيخه: هلا بالرقاده....اوووب عليج يالفلبينووو...!! 
مهرة: شووه؟ ميفنه لهالدرجه..!! 
شيخه: شو اتوقعين يعني وانتي كله رقاد برقاد...!! 
سكت... ماريد اتلاسن مع شيخه..اللي مصره تخليني اعيش حياتي طبيعي وافرح واستانس كوني بنت مخطوبه..!! 
ليش ماتحس بانه هذا اسوا شي صارلي على الاطلاق..!! 
مهرة: وين سيــ... 
قطعت سؤالي وانا اشوف ابويه يدخل.. 
بو حمد: السلام عليكم... 
ردينا السلام عليه... 
التفت لي ابويه واطالعني كالمعتاد...اذكره بامي... كل مايبا يكلمني يبطي وهو يطالعني اول بعدين يتكلم...!! 
بو حمد: بنتي ماشوفج هالايام..!! 
مهرة: في الحجره ابويه... 
شيخه: عمي مهرة استوت رقااده تراها... 
بو حمد: شو يعورج.؟!... 
قلبي..!!.. 

لكن ماقدرت اقولها طبعا.... 
مهرة: ماشي ابويه سلامتك.... بس ملل ماعرف شو اسوي اروح ارقد.. 
بو حمد: مب زين بنتي انتي على ويه عرس...لازم تتعلمين كل اللي تقدرين عليه لانج بجابلين بيت اروحج فبوظبي... سمعتيني؟!... خلج مثل امج لو عشر بيوت بديرهن بدون تعب الله يرحمها..!! ماريد حد يقول عن بنتي انها مب حرمة بيت...!! 


مهرة: ان شا ءالله ابويه... 

بس انا ماقدر اكون مثل امي...!!... امي غير...غير عن كل الناس... 
التفت ابويه لعمتي... 
بو حمد: آمنه...تعالي حجرتي بغيتج فسالفه.... 
آمنه: خير اخويه.!! 
بو حمد: خير انتي بس تعالي.... 
راح ابويه الغرفه وراحت عمتي معاه وسكروا الباب وراهم... 
وانا عيني تتبعهم.... 
شيخه: يالفضوليه...شو اطالعين..!! 
مهرة: ابا اعرف...لا يكون بيقولها علميها وعلميها واكرفيها وغيره...!! 
شيخه: هههههه يمكن... 
مهرة: بروح اسمع... 
شيخه: عيب مهرة.. 
مهرة: اوص انتي... بشوفج بتتخبريني بعدين شو قالوا وشوقالوا..!! 
خليت شيخه ورحت ..امشي على طراف صبوعي....لصقت اذني على باب ابويه..! 
اتسمع... 
مرت دقيقه قبل مايعلى صوت ابويه ويوضح ..ساعتها قدرت اسمع عدل السالفه.... 
وصدمني اللي سمعته.... 

خليت حجرة ابويه ورجعت للصاله وانا امشي بالسريع.... 
شيخه: هاه شو قالوا.!! 
اشرت لشيخه بعجلة.. 
مهرة: بخبرج بعدين... هذي سيارة مبارك اللي واقفه صح..!! 
شيخه: هي... 
خليت شيخه وركظت لبرا البيت وطيرااااااااان صوب الميلس... 
تاكدت انه محد في الميلس غير سيف ومبارك... 
دخلت... 
التفتت لي عيون مبارك وسيف مع بعض متعجبين من طريقه دخولي... 
قلت لمبارك بانفعال... 
مهرة: خــــــالـــــي وافق.!!!!!....ليش ماقلت لي... 


سكتوا اثنيناتهم .... عقب تحرك مبارك وتلفت لسيف بتوتر... وعقب رد صوبي وهو يطالعني بعيون معصبه.. 
مبارك: شكرا عالتكتم بنت العمه..!!.. 
وتنهد عقبها بظيج... 
ييت انا ويلست عالارض مجابل مبارك وسيف...اللي مازال يطالعني بدهشة... 
مهرة: ليش ماقلت لي... 
قرب مبارك ويهه شوي من ويهي بطريقه عدائية وهو يقول لي بحدّه.. 
مبارك: محد يعرف يالبقره...!!.. 
سيف: شو السالفه...!!! 
مهرة: قول له... 
مبارك: لايديز فيرست...دامج فظحتينا كملي جميلج بعد شو نسويبج..!! لسانج متبري منج... 
مهرة: سيف...خالي تقدم لعموووه ...... 
اطالعني سيف ببلاهه... 
سيف: شو تقدم لها يعني...!! 
قال مبارك بسخرية وهو يحط ايده على كتف سيف... 
مبارك: for dancing … 
مهرة: مب مستوعب مسكين... سوااااااااف يمكن خالي ياخذ عمووه تخيل..!!!!.. 
سيف: كيف يت عباله هالفكره..!!! 
مبارك: انا اقترحت عليه هالشي لاني يوم برد بريطانيا ماريد اخليه اروحه هني بلا ونيس... 



التفت انا بدهشة كبيره لمبارك..... 
بيسافر!!!!.... 
مهرة: مبارك..!! 
التفت لي مبارك بعيونه الخضر اللي دايما تلمع.... 
مبارك: لبيه..!! 
قلت له بالم... 
مهرة: بتسافر.!!! 
مبارك: ان شاء الله... 
حسيت بايد بارده تسمك قلبي وتعصره عصار..... 
ليش يامبارك...ليش تسافر..!!! 
مهرة: ليش مبارك..!!.. ماعيبتك الحياة هني.!!.. 
مبارك: مب جي السالفه...بس ابا اكمل دراستي...وبرجع في الاجازات ان شاء الله.. 

شو الفايده .!!...تراك بتكون عايش بعيد عنا.... 
ليش الحين بعد ماتعودنا على وجودك فحياتنا....ليش الحين بعد ماحبيتك يامبارك..!!.. 

سيف: طيارته بعد شوي صيحي الحين..!! 
نزلت انا عيوني للارض... بينما سمعت صوت كفخه....وكلمه "آي" علسان سيف.. !!!.. 
مب وقت التطنيز... انا قلبي ينزف... 
مبارك: لا تخافين مابسير قبل عرسج... 
رفعت عيني له.... 
مايهمني العرس يا مبارك...عرسي ولا حافلتنه... انته اللي هامني.... انته اللي ماباك تطلع من حياتي...!!.. 
ودام عرسي هو موعد سفرك....عيل يعلني ماعرس مول عشان اتم عندنا على طول...!!! 
ابتسمت مبارك بتسامح...يوم شاف نظرة عيني المتالمه... 
مبارك: شوفيج مهرة... تو الناس على عالسفر... مب ساير باجر انا.... بعدني شوي لين مارتب اموري..!! 

قمت عنه وانا متظايقه حدي... عشان ما انزل كرامتي اكثر... لاني ان قعدت اكثر بصيح لا محالة... 
رجعت البيت وانا شايله هم كبير.... 
مبارك بيحضر عرسي...وبيسافر بعدها.... اما انا... بستلم بيت عريس الغفله.....ناصر..!!. 
----------------------------------- 
اليوم: الاثنين.. 
المكان: سيارة يوسف.. 
الوقت: العاشره صباحا.. 
---------------------------------- 
(يوسف)... 

اتصال ناصر بي كان مناسب... 
حسب علمي هو اليوم ماخذ اجازه... مخصوص..عشان يطلع مايد من المستشفى واييبه البيت..!! 
لكنه ماحصل الجراه انه يسوي هالشي اروحه... كان محتاجني معاه.. 
وشكثر قدرت له اتصاله بي انا بدل من ربعه اللي اصلا معاه في بوظبي ومستعدين يكونون معاه متى مابغى..!! 
انا اساسا كنت في دوامي وماروم اطلع.. 
لكن واحد من اللي يشتغلون معاي كانت عنده مهمة لبوظبي ومتعايز عن السيره فتبادلت معاه..ورحت انابداله.. 
قضيت الشغله وخلصت وحاليا متوجه لشقة ناصر.. 
وقفت سيارتي جدام المبنى ونزلت... 
وركبت المصعد لشقة ناصر.. 

فتح لي ناصر الباب وهو بكامل لبسه ماناقص غير السفره... وبان على ويهه ملامح التوتر.. 
ناصر: هلا والله يوسف.. 
توايهت معاه ودخلت الشقه.. 
يوسف: بالمهلي..شحالك؟! 
ناصر: بخير وسهاله.. شحالك انته؟ 
يوسف: انايوعان عندك عيشه..!! 
ابتسم ناصر.. 
ناصر: انا مسوي شاهي... وشي خبز وجبن وجام وهالسوالف في الثلاجه.. 
ـــــــــــــــــــــــــــــــــــــــــــ
كسر خاطري ناصر... 
مسكين اكيد متوله عالجباتي والبلاليط والخمير وغيره من هالسوالف... 
يوسف: أي شي يترس البطن زين... 
ناصر: عقب ماتخلص تعال غرفتي... اقصد غرفة الضيوف يعني..!! 
يوسف: اووكي... 
راح يوسف غرفته "الحالية"...ودخلت المطبخ اشوف لي شي آكله... على عكس ماتوقعت...المطبخ كان مرتب ... 
الظاهر ان ناصر موكل حد ينظف له...!!.. او يمكن اروحه محد يعلم....الفضاوة تعلمك ..يا شي زين...يا شي شييين...وناصر مر بالحالتين..!! 
سويت لي سندويش وخذت لي كوب جاهي..ورحت لغرفة ناصر.. 
اللي شفته خلاني ماروم ابلع اللي فحلجي... 
ناصر يالس عالشبريه..وفارش جدامه لبس واغراض لليهال وقاعد يجلب فيها بحيره.. 
بعد نص دقيقه... 
يوسف: اخويه شو تسوي..!! 
التفت لي ناصر.. 
ناصر: مب عارف شو اخذ له... هذي اغراض سعاد الله يرحمها اشترتها .. وانا ماعرف شو لازم اخذ له يوم بنسير نيبه... 
يلست وياه عالشبريه... 
يوسف: عنبوو هم بيعطونا اياه ايرد بلا لبس..!! 
حاس ناصر بوزه... 
ناصر: مادري... اكيد بيلبسونه بامبرز... 
يوسف: عندك انته بامبرز؟!!.. 
ناصر: لا... كنت بشتري بس يوم سرت الجمعية شفت احجام ماعرفت شو اخذ..يوم بنسير بنسال الممرضه هناك.. 
يوسف: همممممممم... (مسكت انا كندوره بيظا خفيفه) خذ له هذي... وو...( مسكت قماط ابيض مزركش خفيف عالاطراف) وهذا...عشان نلفه به... وو... بس..اظني..! 
مسك ناصر الاغراض اللي عطيته اياهن ...اطالعهن شوي عقب رفع عينه... 
ناصر: مايبالنا دزازه او شي.!! 
يوسف: مادري...لا مانباها انا بشله وانته بتسوق.. 
عقد ناصر حياته.. 
ناصر: انا اللي بشله وانته اللي بتسوق..!!!.. 
يوسف: هههههههههههه انزين خلاص خلاص... تعال صدق..ماعندك هذا اللي... مادري شو يسمونه..اللي يخشون فيه الياهل...مثل..مثل السلييب باغ جي..!! بس صغير... 
عقد ناصر حياته مره ثانيه وتلفت في الغرفه كانه يدور شي.. 
ناصر: مادري...اظني..صبر بدوره... 
نش ناصر وفتح الكبت وطلع كل الاغراض اللي فيه وقعد ينبش...لين ماحصله.. كان لونه ابيض مخطط ومنقش بنقوش اصفر باهت... وعليه ورود صغيره بلون وردي بعد باهت... 
رفعه ناصر فوق.. 
ناصر: هذا..!!.. 
يوسف: هي هذا هووو... 
ناصر: حرام عليك هذا عود عليه شوي...بيتكود مايد في قاعته.. 
سكتنا شوي ونحن نتخيل مايد الصغير متكود في اخر السليب باغ الصغيره هذي... 
عقب تناقعنا بالضحك... 
يوسف: هههههههههههههههههههههههه جي انته مابتم شالنه بشكل عمودي عشان يتكود في آخره... 
ناصر: هههههههههههههههههههه... 
تقرب ناصر وحط السليب باغ الصغيره مع الاغراض الثانيه....كان شكله حلو وهو يسكت عن الضحك ويحتفظ بابتسامه وسيعه حنونه... 
ناصر: فديته والله... 
سكت انا بعد وانا اتامل فناصر... ناصر الابو... منو كان يتوقع..!!! 
يوسف: متحمس انك اطلعه صح..!!.. 
ناصر: هي والله... من يوم الجمعه يوم رديت هني وانا مب رايم حتى ارقد.. خذت لي يوم كامل ارتب اغراض سعاد الله يرحمها في شنط لانهم نصحوني ارجع الشقه شقة عزوبي مثل ماكانت قبل عسب مهرة وجي... وامس وديت الشنط اللي فيهن اغراضها لبيت اختها...وهناك سالتها شو اللي لازم اشتريه من اغراض حق الياهل.. لاني اول يوم بغيت اخليه عندي...قالت لي ماتحتاج لاغراض وايد..خبرتني شو اشتري عطتني ورقه..وسرت الصيدلية وخذتهن وصفيتهن عالطاوله... 

رفعت نظري اطالع الطاوله الاغراض المصفوفه عليها... حليلك ياناصر.. 
يوسف: يعني بيبات عندك اليوم.!!.. 
تنهد ناصر.. 
ناصر: ان رمت له... باجر بعد خذت اجازه عشان اقعد وياه الصبح...هذا ان رمت اخليه عندي... انا متحمس اباه عندي لكني ماعرف للعيال..!! 
وبرطم على اخر كلامه...بشكل خلاني اضحك.. 
يوسف: هههههههههههههههه بتتعلم... المهم عندك شنطه والا كيس صغير نحط فيه الاغراض.. 
نقز ناصر.. 
ناصر: هي..سعاد شاريه شنطه صغيره.. 

ابتسمت باسف..الله يرحمج ياسعاد... ما قصرت جهزت ولدها قبل ماتتوفى... لو ماكانت مسويه شي جان طاح اخويه فمشاكل الحين...لانه مايعرف شي ابدا... رغم انه شهد ولادتي انا ومنى...لكن حتى لو كان بعده صغير ... 
حطينا الاغراض في شنطة صغيره وطلعنا من الشقة... ركبنا سيارتي وتوجهنا للمستشفى... 
هناك.. كان ناصر متوتر حده..اللي يوقف عداله يحس بالتوتر يطفح من خلايا جسمه... 
كان يراقب بلهفة الممرضه وهي تيب له مايد ملفوف بقماض ابيض خفيف.. مايد كان ويهه احمر.. فيه حبوب بيظا بسيطه على غزوزه.. ابتسمت الممرضه لناصر اللي تم يطالع ولده بلهفة وسعاده ماتنوصف..وقالت له ان الدكتور لازم يفحصه اول ...ويكملون البيانات الاخيره فملفه ويسوون له موعد فحص ثاني... 
هني تظايق ناصر..كان مستعيل... 
ناصر: بدخل وياه... 
يوسف: وانا وياك
دخلنا مثل رجال العصابات نحافظ على حقوقنا في وصاية الولد عند الدكتور وهو يفحص مايد..وبعد ماخلص وطمنا الدكتور عليه.. 
الدكتور: انا حددت موعد للبيبي..لكن ان لاحظت أي شي غريب عليه..اي شي..صياح من دون سبب مثلا...تعال به على طول هني.. لا تنتظر ... 
ناصر: ان شاء الله... 
وانقهرنا مره ثانيه يوم رجعت الممرضه تشل مايد وتطلع به ونحن وراها مثل المطارزية... 
دخلت غرفة ثانيه... عطت ناصر مرضعة يديده لمايد... وشرحت له متى لازم يعطيه ..طلب منها ناصر تكتب له ورقه عن نوع الحليب اللي لازم يشتريه لانه مايد مسكين مابيشرب حليب طبيعي... فلازم تكون النوعية اللي يشربها احسن نوعية... 
والممرضه يوم فهمت وضع ناصر بانه ابو وحيد ..وان مايد الصغير من دون ام.... ومادري بعد يمكن بسبب جمال صورة ناصر الجذابه..تعاطفت وايد وقامت تشرح " باسهاب" لناصر عن كل شي يحتاجه ..وكتبت له الورقه اللي يحتاجها... لين مافهم كل شي... 
عطاها ناصر الشنطه... 
ناصر: انا يبت له شويه اغراض... 
وسكت...يترياها تفهم عليه شو يبغي..وفعلا فهمت بانه ناصر يبا يشوفها كيف تعامل مايد ..كيف تلبسه..كيف تشله...كيف تتصرف..وهو يراقب بتعطش للتعلم..!!!.. 
حطت مايد الصغير في السليب باغ... وقالت لناصر يغطي ويه مايد يوم يطلع للشمس.. 
ساعتها..مدت ايدها لناصر..تباه يشل مايد...لكنه ماتحرك... 
ناصر: اخاف اعقه... 
يوسف: انا بشله... 
مديت ايدي انا عشان اشل مايد لكنه مسك ايدي وعقد حياته.. 


ناصر: شو اتفقنا.. انا بشل ولدي... 
وبتردد..مد ايده...راحت الممرضه وحطت مايد بين ايد ناصر... تصلب ناصر وتم على حركه وحده مب ياسر يتحرك ان يطيح مايد من ايده... وهو يطالعه ويطالعه...اخر شي تنهد مثل اللي يبا يفجج عبره خنقته..!!.. 
حليلك ياناصر.. 
يوسف: يالله نسير...!!! 
ناصر: يالله.. ( رفع نظره للممرضه)..مشكوره اختي..ماقصرتي ويانا... 
الممرضه: بالتوفيق... 
وابتسمت...ابتسم ناصر بعد..وطلع وهو يمشي بهدوء... اما انا شليت اوراق مايد الخاصه وحطيتهم في الشنطه الصغيره وطلعت معاه... 
ركبنا السياره...وتوجهنا للشقه... 

كل هذا وناصر ماخوز عينه عن ولده هب مصدق انه بين يديه...!!.. 
يوسف: ماتشوف شكله تغير..!! 
ناصر: مايد..!!.. لا... 
يوسف: يمكن لاني ماشفته من زمان...!.. 
ناصر: انا اشوفه في اليوم ثلاث مرات تقريبا... وصورته فتيلفوني.. 
ابتسمت... 
وصلنا الشقه ودخلنا... ناصر على طول توجه للصاله... يلس عالكرسي ومايد فحظنه على نفس الحركه... 
يوسف: متى قالت نعطيه حليب؟!. 
ناصر: بعد ساعه او ساعه ونص لانها توها مشربتنه وشبعان..!!.. يوسف...مايد يشبهني..؟!.. 
يلست عداله اطالع ويه مايد... 
يوسف: همممممممممم شكله بيطلع ابيض.. 
ناصر: قصدك بيشبه امه بالبياض.. 
يوسف: يمكن.. عيونه مانروم نشوفهن مغمضنهن مانعرف كيف شكلهن.. الله يستر من اللون اخافهن يطلعن خضر.. 
ناصر: ههههههههههههههههههه لا انا ولاامه الله يرحمها عيونا خضر على منو بيطلع..! 
يوسف: على خواله يمكن.. 
ناصر: مايطيييييييييييييييع زينه ولد ناصر يطلعن عيونه خضر...!!!.. 
يوسف: ههههههههههه...يمكن الخشم خشمك... اصبر عليه انته شوي فتره عقب بيبيّن جان يشبهك او لا... 
ناصر: انا اباه نسخه مني.. 
يوسف: ههههههههه ان شاء الله... 
ناصر: يوسف خش ايدك فمخباي وطلع تيلفوني.. 
يوسف: بمنوه بتتصل.؟!.. 
ناصر: مابتصل.. بصور لمايد صوره يديده وبطرشها لعماد خاله يشوفها ويراويها الاهل هناك..!! 
ابتسمت انا...زين منه ناصر انه مفتكر فمشاعر اهل سعاد... 
بعد ساعتين ونص تقريبا... رحت اشتري غدا..ورجعت... 
ناصر: يزاك الله خير... مادري كيف بفجه وبيلس اتغدا... 
يوسف: الولد من الصبح ساكت الا انته اروحك مشتط وياه..حطه عالكرسي.. 
ناصر: بيطيح..!!!.. 
يوسف: انزين عالارض.. 
ناصر: يابسه عليه.. 
يوسف: حط فراش تحته تراك طلعت لي الشيب...! 
رحت ويبت لمايد فراش وربعته وحطيته عالارض..عدال ناصر.. 
يوسف: يالله حطه لا اشله عنك بالغصب... 
ابتسم ناصر ونفذ كلامي... 
صاح تيلفوني في هاللحظه...طلعته من مخباي وشفت اسم امايه عالشاشه.. 
يوسف: اوص اسكت تراها امايه.... 
ناصر: سلم عليها.. 
رديت على امايه... 
يوسف: هلا امايه... 
ام محمد: هلا فديتك ...شحالك ابويه..! 
يوسف: بخير امايه شحالج انتي.!! 
ام محمد: بخير وسهاله..وينك فديتك ابطيت علينا... !! 
يوسف: اوووه نسيت امايه اقولج اني فبوظبي بتغدا ويا ناصر هني... 
ام محمد: انته فبوظبي؟!..ماخبرتي الغالي... شو مودنك؟! 
يوسف: آآه...الشغل مطرشيني فمهمة ومريت على ناصر..مافيها شي.. 

وفجاه وبشكل سبب لي انا وناصر صدمه....مايد صاح... 
بصوت شوي مرتفع...مرتفع لدرجه انه وصل لامايه... 
ام محمد: وابوي..!!.. اسمع ياهل يصيح..!! 
اشرت لناصر بايدي بعصبيه بانه يشل مايد ويسكته... 
يوسف: آآه..هذا يار ناصر ...عبد العزيز...تراه معرس وعنده عيال وهذا ولده يصيح... 
راقبت بعيني ناصر وهو يشل مايد فحظنه ويوقف يمشي به ويهزه شوي شوي عشان يسكت... 
سديت التيلفون بايدي وقلت لناصر بصوت واطي.. 
يوسف: المرضعه..ناصر عطه المرضعه...!!.. 
ورديت اكلم امايه واسمعها تقول.. 
ام محمد: هييي ياحيه..والا بتغدى عند اخوك؟!..متى بترد العين؟!.. 
يوسف: يمكن العصر... شي فخاطرج انتي؟! 
ام محمد: لا الغالي بس بغيت اطمن عليك...برايك عيل وسلم على اخوك.. 
يوسف: يوصل ان شاء الله...فمان الله امايه.. 
ام محمد: مع السلامه... 
سكرت التيلفون...وتساندت عالكرسي وراي بقو...مب مصدق انه نجينا من هالورطه.. 
يوسف: اوووووووووووووووف.... بغينا ننكشف... 
لكن ناصر لاهي عني...ولا همه... 
حاط مايد فحضنه ويرضعه ويتامل ويهه بملامح غريبه اول مره اشوفها على ويهه..!!.. 
يوسف: لو انكشفنا ناصر شو بتسوي... 
ناصر: مابسوي شي.. مصيرهم بيدرون..وجذي احسن.. 
يوسف: ليش احسن..!! 
ناصر: يمكن يفجون الخطبه بهالطريقه... يمكن تسلم مهرة من انهيار عصبي او خبال بيصيبها.. وبنفس الوقت ولدي يتربا بين اهله... تعبت من كثر ما داس اموري.. ترا الاسرار ثقيله عالظهر يا يوسف... 
يوسف: يعني تبا تقولي انك ماتبا تاخذ مهرة ..!!..ماتباها تكون حرمتك وشريكه حياتك.. تعيشها فبيتك وتشوفها متى ماتبغي... تحت نظرك 24 ساعه...!!!.. 
هز ناصر راسه.. 
ناصر: المساله مب رغبتي انا.... ليش دوم نجدم رغباتنا ومانفتكر برغبات الغير..!!.. انا خايف عليها هي... وانا اللي باييني من عذاب تراني استاهله... 
يوسف: الله يهديك...انا اشوف ان الامور جذي احسن... وانته لا تسوي أي شي ممكن انه يكشفك... 
ناصر: بس هذي حياتي.. 
يوسف: توك تقول ليش نجدم رغباتنا عالغير..!!.. خش رغبتك هذي في السدّه لفتره..وخل الامور مثل ماهي... 
لبسني ناصر وكمل مراقبه مايد... 
لين ماشبع الولد ورقد..حطيناه عالفراش... ويلسنا نتغدا انا وهو... وانا التوتر مافارقني... 
خيبه لو درت امي شو بيصير..!!!!.... 
------------------------------------------- 
اليوم: الثلاثاء.. 
المكان: غرفة سهيل وشيخه.. 
الوقت: السابعه والربع صباحا.. 
------------------------------------------- 
(شيخه).. 

شيخه: ارفع راسك سهيل شبلاك تتحرك وايد..!! 
وقف سهيل جدامي عدل ورفع راسه لين مااعقم له معاقم كندورته... وهو كل شوي يرفع ايده لسفرته على راسه وهو يطالع عمره في المنظره اللي ورا ظهري... 
وكل مايحرك ايده زلت ايدي اانا وظاعت العقمه عني..!!!.. 
وانتوا تعرفون شكثر تعقيم كنادير الرياييل صعب شوي..!!!.. 
اخر شي انقهرت..قمت رفعت ايدي ومسكت سفرته وفريتها عن راسه... 
سهيل: هههههههههههههههههههههههههههههههههه.... شياج..!! 
كان سهيل بينزل عشان اييب السفره عن الارض بس انا مسكته...تراجع صوبي وهو يطالعني بنظره...!!.. 
مع ابتسامه شيطانية... 
شيخه: طفرتني وياها كل شي تعدلها..خلني اعقمك عقب عدلها...!! 
وقف سهيل مره ثانيه لين ماخلصت تعقيم كندورته وهالمره اصطلب واحترم نفسه شوي.... 
بعدها يبت له سفرته وعطيته اياها ...مسكها عني... تقربت منه وبسته على خده... 
ابتسم سهيل مستانس وقعد يتسفر جدام المنظره... 
سهيل: حياتي.... دريتي بالخبر انتي..!! 
شيخه: أي خبر..!! 
سهيل: عن عمووه..!! 
شيخه: لا ماسمعت شي ...شفيها..!! 
سهيل: انخطبت..!! 

انصدمت..حتى تنفسي تخربط ماعرفت شو اسوي شهيق والا زفير..!!.. 
شيخه: شوووه..!!! ما اتخيل والله...متى صار هالكلام ومنو خطبها..!! 
سهيل: بتنصدمين اكثر...!! 
شيخه: اكثر عن جي..!! 
سهيل: خالج خطبها..!! 

شهقت انا شهقة طويله مصدووومه... ما توقعت ابدا... 
خلص سهيل تسفيرته وتراجع لي وهو يبتسم لي ابتسامه حلوه... 
مسك ويهي بيدينه الثنتين ..وماهمه اني بعدني مصدومه....باسني... 
هني انا انحرجت حدي..ونزلت راسي تحت... ونسيت كل شي يخص عمة سهيل وخالي يابر..!! 
سهيل: احبج... انا بسير دوامي تامرين على شي غناتي.!!.. 
شيخه: سلامة راسك الغالي..ماتريقت..!! 
ــــــــــــــــــــــــــــــــــــــــــــــــــ ــــــــ
سهيل: بتريق في الدوام حتى اتصلي بعد ساعه عشان اتاكدين... 
شيخه: بس عشان اتاكد..!! 
وتحيست له بدلع ...عاد دلع هب راكب علي لكن ماعليه ريلي ولازم نتبزى شوي.. 
ابتسم سهيل ... 
سهيل: ولاني بتوله عليج بعد... اتصلي اوكي... 
شيخه: من عيووووووووووووني الثنتين... 
سهيل: تسلم لي عيونج.. 
وقفت انا ولويت على ايد سهيل... 
شيخه: بنزل معاك... 
اطالعني سهيل بفضول..! 
سهيل: شيلتج ياحرمه...!! 
شيخه: اوووه..صدق...حسبي الله عبليسك طيرت لي عقلي برمستك.. 
سهيل: هههههههههههههههههههههههههههههههههه.... 
قعد سهيل يظحك عليه وانا ادور شيلتي ولبستها ورديت الوي على ايد سهيل ونزلنا رباعه... 
وصلت سهيل لين السياره ... حتى تاخر شوي من كثر السوالف..اليوم باله رايق فديته... 
بعد ماراح رديت انا للبيت... وقبل ما ادخله طلع حمد شكله رايح شغله هو بعد...اطالعني بطرف عينه.. 
حمد: السلام عليكم...شحالج شويخ..!! 

رفعت حواجبي... شويخ وانا حرمه اخوك عنبو عيزان عن شيخه.!!.. 
شيخه: وعليكم السلام ..بخير الحمد لله... شحالك انته؟ 
حمد: الحمد لله... 
خطف عني وسار سيارته... 
وانا دخلت البيت...مادري ليش ماارتاح له... ما احسه كفو...!!.. 

في البيت شفت عمة سهيل يالسه مع عمي في غرفة الاكل... طبعا مهرة ماقامت...وعفرا مانزلت اكيد تعاني من ارهاق الوحام خصوصا في الصبح..!! 
دخلت وسلمت على عمي وحبيته على راسه والتفت لعمة سهيل وتذكرت كل الكلام اللي قاله لي... 
معقول..؟!.. 

انخطبت بعد كل هالعمر... ومنو اللي خطبها...!! خااااااااااالي..!!!.. 

شيخه: شحالج خالوه.! 
آمنه: بخير وسهاله شحالج انتي شيخه.!. 
شيخه: الحمد لله بخير.. 
بو حمد: صبيلج حليب بنتي تريقي... 
شيخه: ان شاء الله عمي... 
يلست اتريق معاهم.. واطالع عمتي... انا فعلا امس لاحظتها متغيره... بس محد خبرني..!!! 
مادري ابارك لها الحين والا الموضوع غير مؤكد..!!!... 
ابتسمت والتفت لعمي... 
شيخه: عمي...صدق لي سمعته.!.!! 
بو حمد: شو سمعتي.؟! 
شيخه: عن... خالي وخالتي امنه..!! 
ابتسم عمي.. 
بو حمد: هي نعم صدق.... خالج طلبها..وشاورناها ووافقت.. 
ابتسمت.. 


منى: بس اخافهن يزعلن ويقولن هذي يت بيتنا وشلت حجرنا و،، 
قاطعني راشد وهو معقد حياته.. 
راشد: منى... خواتي مب غجريات لهالدرجه.. حسب كلام امايه شويخ من اقترح عليها هالشي..وفطيم راضية واريح لريلها انه يبات تحت ..عقب ماتكونين انتي في البيت بتستوي احراجات له انه يركب لين فوق عشان يرقد... 
سكت انا فتره... معاه حق... 
منى: خلاص اللي يريحك سوه... 
راشد انزين ماقلتيلي.... في القسم الفوقاني شي ثلاث حجر كلهن بحماماتهن وصالة..شو تبين تسوين فيهن؟ 
منى: هممم...وحده ما قالت عموه بتسويها مطبخ؟ 
راشد: انتي تبين مطبخ؟ 
منى: هي ابا..مفيد نحتاجه للتحضير السريع.. 
راشد: تامرين امر..وبعد؟! 
منى: هممم ..مادري.. 
راشد: مكتب ماتبين؟ 
منى: لا ..الا عشان الكمبيوتر بنحطه في الصاله... 
راشد: والحجره الثانيه؟ 
منى: خلها فاظيه لين عقب ناثثها...!! 
عقد راشد حياته... 
راشد: لين شو؟ 
ابتسمت باحراج.. 
منى: عقب..بنحتاجها... 
ابتسم راشد بخبث...عقب ضحك.. 
راشد: ههههههههههههه قصدج حق لعيال...!! 
انحرجت انا مووووت...مديت ايدي وظربته على ايده.. 
منى: يالسخيف...لا تضحك..!! 
مسك راشد ايدي وباسها... ولصدمتي الثانيه وتوقيتهم "الممتاز" في الدخول...انفتح الباب مره ثانيه.. 
لكن هالمره اللي دش مب الخدامه..ولا امي...اللي دخل ناصر..!! 
سحبت ايدي انا بسرعه البرق من ايد راشد..وتميت اطالع ناصر برعب... 
آآخ ياويلي..!!.. 
احين بيصفعني ناصر..!! 
وقف ناصر وحط ايدينه على خواصره ..عشان يبين لنا انه مب عاجبه الوضع.. 
ضحك راشد ووقف عشان يسلم عليه.. 
اما ناصر.. 
ناصر: ايواااااااااااااااا انتوا هني يعني..!!!... ياسلام ياسلام...!! 
راشد: ههههههههههه هلا والله ناصر... 
توايهوا ناصر وراشد ... 
وتبادلوا الاخبار..عقب التفت لي ناصر وقال.. 
ناصر: افا ياختي..شوفة الريل نستج حتى اخوج..ماشفتج انا من اسبوع مابتوايهيني.!! 
شهقت انا منصدمه...هي والله ماوايهت ناصر... 
سمعت راشد يظحك ساعتها بغيت اظربه على بطنه ال****... 
نشيت وتوجهت لناصر.. 
منى: اسمحلي فديتك وقسم بالله نسيت .. ما انتبهت.. 
وايهت ناصر.. 
ناصر: شحالج منى..؟ 
منى: بخير الحمد لله شحالك انته فديتك..؟! 
التفت راشد والغيره فعيونه من طريقة كلامي مع ناصر...شو يتوقع يعني؟ هذا اخويه ..!!.. 
ناصر: بخير وسهاله... مايسدني موايه... ناسيتني الهرمه يوم شفتي ريلج تقومين توايهيني بس؟! 
ضحكت انا وتقدمت من ناصر وبسته بوسه صغيره على خشمه... 
منى: فديت خشمك والله وهذي بوسه... ولا تزعل انا اسفه... 
مادريت الا بكفخه من راشد على راسي...طبعا كفخه بسيطه... 
ماقلنالكم دفش... !!.. 
راشد: يال****ه لاخوج ماتقصرين ويوم انا اطلب منج قلتي لا.. 
مسك ناصر ايد راشد.. 
ناصر: شعندك على اختي لا تظرب... 
ناصر يتكلم وهو يظحك... 
وراشد نفس الشي.. 
راشد: اووص انته...لا ادور بين ريال وحرمته... عن ادور مستقبلا بينك وبين مهرة..!! 
هني انا ضربت راشد... 
منى: مايخصك فمهرة انته تسمعني..!!! 
ناصر: هي والله مايخصك بخطيبتي..حرمتك اختي لكن حرمتي انا بنت خالتك ...!!..بعدين تعال شو طالب من اختي ورفضت..؟! 
راشد: يايبلها هدية وماطاعت حتى تكافئني... 
ناصر: يعني طالب منها شي محرج...(والتفت ناصر لي)..بعـــــــــــــــدي والله بنت سلطان توج حرمه..!! 
راشد: هههههههههههههههههه ماعليك وانا اللي ابغيك سند..روح مامنك فايده..!! 
ناصر: ماحصلت غيري عاد... من متى انتوا الزيارات بينكم شغاله وانامادري؟! 
راشد: حــــــــــــــــــرام عليك هذي اول زياره والله... 
رفع ناصر حواجبه باستغراب.. 
ناصر: ماشاء الله انته سريع ياخي...اول زياره وادخل عليك اشوفك تبوس ايد اختي..!!! لا وبعد طالب منها شي محرج...!!!.. مايستوي جي رشود خبط لزق..!!! 
راشد: هههههههههههههه اهب من عينك ياخي..قلت لك لا تدخل بين ريال وحرمته ...! 
ناصر: خلاص يابوك كلتني على هالحرمه..وين امااايه.؟!!.. 
منى: مادريبها اكيد في البيت... 
ناصر: يوسف؟! 
منى: طلع... 
التفت ناصر لراشد يبا يغايظه مره ثانيه... 
ناصر: عشر دقايق واشوفك في الميلس العود... 
راشد: ههههههههههههههههه بتتريا وايد انا حتى ماكملت نص ساعه... 
ناصر: ان ماييت خلال عشر دقايق بايي وبقعد بينكم هني وتحلم تزحزحني... 
راشد: بنشوف... 
ابتسم ناصر ومد ايده ومسك ايد راشد من فوق عدال الكتف وشد عليها شوي وراح..طلع من الميلس بهدوء وسكر الباب وراه... 
التفت لي راشد... 
راشد: مانروم عليه اخوج بعد عشر دقايق بسير عنج... 
نقلت انا نظري للارض... 
منى: يعني لازم نستغل هالعشر دقايق.. 
راشد: اكيد بس باي طريقه..!!! 
منى: هممممممممم مثلا نبدا بانه ننفذ طلباتك...!! 
تم راشد يطالعني بعيون مفتوحه جزئيا مب مصدق اللي قلته... انا استندت على ايده..رفعت نفسي شوي وبسته على خده بوسه سريييييييييييييييييعه...يمكن حتى من سرعتها ماواحى يحسبها.. لكنها كانت كفايه انه يغمض عينه ويتم ساكت... احرجني...خلاني اخليه واسير اقعد مكاني وانا قافطه مووت...بس كل شي يهون ولا زعل راشد علي.. مابغيت انه يروح عني وهو زعلان...وانه يطلب مني شي وما انفذه له مهما كان محرج... 
وشوفيها هي الا بوسه وعالخد...من حقه...انا حرمته..!.. 
وهو مايقصر فيني بشي... كل ماقوله شي اذا تناسب مع مزاجه يقولي سيده ان شاء الله... واذا ماتوافق مع مزاجه يناقشني فيه..لين مايقتنع ويرد يقول لي ان شاء الله.. 
لكن فيه طبع مب حلو انه عنيد وايد...خلاص من يحط الشي فباله ومايبغيه خلاص تراه مايبغيه ولا تناقشييني يامنى ..!! 
لدرجه انه مره سكر فويهي بسب لاني زدت في النقاش حول الشغل بعد التخرج..وهو رافض..قام 
سكر فويهي... 
قلت له ليش ياراشد عيب جذي قال ازعجتيني بنقاشج قلت لج لا يعني لا...!!.. 
ابتسمت وانا اتذكر تشكيله اطباعه العجيبه.. مزعجه ومحببه للنفس في نفس الوقت..!! رفعت عيني له وهو يصد صوبي ويرفع عينه وهو يبتسم ابتسامه خفيفه... يلس عدالي وتنهد... 
بشكل خلاني اضحك منحرجه.. 
منى: ههههههههههههه شفيك؟!.. 
نزل راسه راشد وهو مبتسم.. قال بصوت واطي وناعم... 
راشد: ماشي.. 
منى: شوفييك راااااااااشد..! 
التفت لي وهو مبتسم ورافع حاجب واحد.. 
قال لي بكسل.. 
راشد: قتلج ماشي.. 
منى: بلى فيك..قول لي.. 
راشد: تبين اتخققين يعني..تبيني اقولج انج ذوبتيني..اقولج انج ماخليتي فيني حيل..!! شو تبيني اقولج خليني اول اتمالك نفسي عقب برمسج سكتي احين..! 
انا بغيت اموت من الضحك والاحراج بنفس الوقت...تميت اضحك... واخر شي سكت عنه... 
عقب نغزته بصبعي على ايده.. 
منى: بتخلص العشر دقايق... 
راشد: مابيروغني الا عمي... 
ظحكت وانا اشوفه غير رايه عن الطلعه بعد ماحصل بوسته اللي يبغيها... واحين قرر انه يقعد .. 
بصراحه...بيني وبينكم.. 
راشد وهو قاعد عدالي جي ويسولف معاي وهو على طبيعته.. ماشفت منه تصرف تصنع لين احين... يعطيني رغبه اتقرب والوي على ايده واسند راسي على كتفه... 
باختصار... ريلي ودخل قلبي... 
فيها شي؟

---------------------------------- 
اليوم: الخميس.. 
المكان: سيارة ناصر.. 
الوقت: الثامنه والنصف مساءا.. 
---------------------------------- 
( ناصر)... 

ماكان لي بال عالسوق حاليا..بس امايه الله يهديها... غصبن عنك تشارك في (النشاطات) وتروح تختار الشبكه بنفسك... 
والله يهديها هذا يمكن عاشر محل نطلع عنه ومايعيبها شي...ومن يعيبني شي طلعت فيه عيب... 
لا هذا شغابه صغير... 
لا ..سويرته هب حلوه.. 
لا.. موديله جديم.. 
لا.. هذا صغير... 

وغيره وغيره من الاسباب الغريبه..!!.. 

ناصر: ياامايه الله يهديج تعبت والله تعبت...!! 
ام محمد: طول بالك شوي انته مبونك مفضي هاليوم لي... 
ناصر: انزين عاد من متى ونحن ندور عالمحلات بتخلصين محلات العين..!! 
ام محمد: ماعليه بعدهن شي محلات بوظبي ودبي والشارجه... 
مسكت راسي انا.... 
ام محمد: هيه بعد شو لا تمسك راسك هذا هو العرس تحمل... 
شغلت سيارتي وانا متنرفز... 
ناصر: والله انا ماطلبته يامايه انتوا اللي غصبتوني عليه... 
ام محمد: محد غصبك انته اروحك بعظمه لسانك قلت لي موافق وخطبي اللي تبينها ومن العرب اللي تبينهم... 
ناصر: وانتي ماجذبتي خبر الساع... في ظرف اسبوع صرت انا خاطب... 
ظحكت امي... 
ام محمد: الله واكبر من عينك ياناصر..اذكر الله.. 
ناصر: ماشاء الله عليج... 
قالت لي امي اسير شارع ثاني فيه محلات الذهب.. رحت... انصعت للاوامر.. 
المشكله اني شايف مهرة..واعرف انها ضئيله... ومايناسبها الديزاين الكبير يناسبها الرقيق....! 
وطبعا ماروم اقول لامايه هالشي..امايه مايعيبها الا الراهي والعود واللي يملا العين... 
الله يعينج يامهرة .... 
كنت مستظيج من خاطري... 


من جهة ثانيه كنت ابا اتصل بعلي عشان اطمن على مايد... احيده يقول لي عنه يصيح.. ويفكر يوديه المستشفى..!!.. ومن عقبها ماعرفت شو صار وداه والا لا.. سكت مايد والا لا... 
فديته... ذاك المخلوق الصغير شقا تملك من قلبي بشكل..!!!.. 
على صغر سنه وليونته..معتمد علي كليا... جسديا ومعنويا..!!.. 
حسسني بانه وجوده عشانه له قيمه ومعنى..!!.. 
واحين بعد بتدخل مهرة فحياتي.. 
مخلوق ثاني ظعيف وماله حيله وبيعتمد علي... 
لين ما تتعدل علاقتي بمهرة وتتخطى مرحلة الخطر... مابكشف عن وجود مايد...! 
لين عقب.. 
يمكن تتعدل حياتي وتستقر بشكل نهائي... 
بس كل شي يعتمد على رداة فعل مهرة... كله شي يعتمد عليها وعلى تقبلها لي ولحياتي ...وعواطفي تجاهها..!! 
ام محمد: وابوي ياناااصر...ادخل هالفتحه اقولك شياك..!! 
ناصر: اووه..سمحيلي امايه.. انشغل بالي شوي.. 
ام محمد: فشوو تفكر... 
ناصر: فمهرة... 
طلعت مني بشكل لاارادي... 
ام محمد: هيييه هيييه ياناصر بدت تاخذ بالك ؟! هههههه الله يهنيك غناتي ويوفقك.. 
ابتسمت انا واستغليت فرصه تحسن مزاج امي... 
ناصر: آمين...امايه.. مهرة ماتعرف شكلي او ماراويتوها صوره او شي؟ 
ام محمد: والله صوره ماراويناها..لكن مادري جان شافتك يوم تسير تزورهم او شي... 
ناصر: امايه لا تراوونها انزين...ماباها تشوف شكلي الا يوم العرس... 
ام محمد: ليش فديتك..؟ 
ناصر: يعني امايه وحده بوحده انا ماشفتها لين احين ومابشوفها الا يوم العرس خلها هي نفس الشي بعد..!! 
ام محمد: على هواك.. 
ناصر: هممم امايه...!.. انتي اخر مره يوم سرنالهم نوديلهم الفلوس شفتيها وكلمتيها؟! 
ام محمد: هي اكيد نزلت تسلم علي... 
ناصر: شو شفتيها فرحانه بج.؟! 
ام محمد: اول شي كانت مستحيه شوي..عقب شوي شوي تاقلمت..اسميها ماخلت عن امها شي...! 
ابتسمت انا.. 
قلبي يرتجف من طاريها... ما اتخيل انها صارت لي..او ..على وشك انها تكون لي..!! 
ناصر: شو كانت لابسه..!! 
ام محمد: كانت لابسه بدله.. حمرا.. 
تنهدت وانا اتخيلها... اكيد كانت حلوه وناعمه...!.. ركزت شوي عالطريج ودخلت الفتحه اللي فاتتني من قبل... 
وقفنا عند المحل ونزلنا... 
عل وعسى تحصل امايه شي يعيبها هالمره...حق شو يايبتني وياها الله اعلم...دامها اساسا ماتاخذ على ذوقي..تاخذ على ذوقها هي... 
ان شاء الله بس مايطلع العقد عود وايد على مهرة...!! 
---------------------------------------- 
اليوم: الجمعة.. 
المكان: في دبي.. 
الوقت: السابعة والنصف مساءا. 
---------------------------------------- 
(منى)... 

كنت مع يوسف وشما اختي في دبي... كان عندي بروفة لفستان العرس... 
وانا متحمسه اجربه بعد ما خلص... هذي هي البروفه الاخيره..اذا فيه اشياء يبالها تصليح تتصلح احين وبشكل نهائي... 
يوسف: لازم اسطن وياكن...!!.. 
شما: عيل تبانا ننزل جذي؟!..بلا محرم..يالله يالله..! 
نزل يوسف وهو يتافف... 
يوسف: ذكريني شما نحن حق شو يبناج اساسا..!!..مالج حايه.. 
شما: ياعمري...جهز نفسك ترا المشغل مشوارنا الاول لكنه هب الوحيد وعشان جي انا يايه... 
هز يوسف راسه ومشا معانا... 
يوسف: حريم..! 
دخلت وانا اضحك عليهم... دخلت معاي شما وطبعا مع المصممه المساعدة عشان نجرب الفستان... 
والنتيجه كانت...مذهلة... انا بنفسي انبهرت فيه.. 
سارت شما وزقرت يوسف يشوفني...يوم دخل دخل مبتسم وعقب اختفت ابتسامته وهو يطالعني من فوق لتحت..!!.. 
وبحركه تضحك مسك طربوشته وجسفها وحطها على عينه اونه يمش دموعه.. 
يوسف: لا جذي ماقدر.. 
شما: هههههههههههههههههههههه... 
يوسف: دنتي كبرتي يابت وبئيتي عرووسه...!!.. 
منى: تسلميلي ياطنط...هههههههههه... 
تقرب يوسف وهو يظحك .. 
يوسف : لا الصراحه منى..والله انج طرررررررررررر.... 
ويوم تقرب اكثر وشاف ظهري المكشوف نصه... بطل عيونه ونطر حواجبه... 
يوسف: منّــــــوووووووه..!! مسودة الويه.... ايييه..تعالي تعالي... 
كان يكلم المصممة المساعده... 
يوسف: هذا كله يتغطى...!! 
اشر لها على ظهري.. 
شماا: ايييييييييه لالا شو يتغطى ..!! هب شي بيطلع.. 
يوسف: انتن ماتستحن على ويوهكن هالكثر مطلعات ظهر البنت..والله مالخراب الا من راسج ياشما... 
ظربته شما على جتفه.. 
شما: يا**** انا اختك العوده... 
يوسف: ماشي انا قلت يتغطى يعني يتغطى.. 
منى: يوسف..حرام عليك عاد قصوا الفستان خلاص... 
يوسف: قوليلها ترفعه شوي عنبو شوي وبتوصل الفتحه لين الخصر منى انتي ماتستحين؟ 
منى: ترا الطرحه بتغطي...انته ماشفت الطرحه بعدك... 
يوسف: لا يعني لا.... لا تخليني اخبر راشد عليج... تراه جاهز للهدة...!! 
برطمت انا... 
منى: حرام عليك يوسف.. 
يوسف: يالله قوليلها خلصيني...!! 
التفت انا للمصممة المساعده وتناقشت معاها عن امكانية رفع الفتحه شوي...وقالت انها بتتشاور مع المصمم..وبتشوف...! 
يعني التعديل هب مضمون... 
يوسف: اذا ماراموا يرفعونها خلهم يركبون له شي ثاني يغطي ... 
منى: شيفونات قصدك..هب شي..!! 
وبرطمت.. 
يوسف: مالي خص تصرفي... 
تاففت انا..احين هذا شو خصه متدخل... اول شي يشجعني ويرفع معنوياتي يقولي انتي طررر وعقب يقرقر عراسي ويخرب لي الفستان..!!.. اووف لو يايه ويا ناصر او محمد احسن بعد..حد يشل هالبديوي وياه .!!.. 
تناقشنا مع المصمم عن رفع فتحه الظهر شوي... وقال انه يقدر يتصرف قبل الوقت المحدد مع انه شغله صعبه لكن بيحاول عشان خاطر عيون العروس..!!!! 
هني يالله يالله منعنا يوسف من الكلام والهدّة... النزاع جاهز علسانه عسب المصمم شوي كان "انثوي زيادة عن اللزوم" وهو من شافه وهو كارهنه...ويوم ركبنا السياره هزبنا نحن... 
انتن كيف تفصلن عند واحد مثل هذا..!!.. 
ماتستحن عويووهكن..!! 
والله لو دريت اني ماخليكن..!! 
وماعليه غير المره ان شاء الله...!! 

ووايد من هالكلام... 
دخلنا سنتر من سناتر دبي الكثيره... توني كنت بدخل محمل مكياجات مع شما الا وتيلفوني يصيح.. 
هذا اكيد راشد لاني مارمسته الا يوم وعيته لصلاة الجمعة اليوم عقبها لا هو دق لي ولا انا دقيت له..!! 
يوسف: شفيج وقفتي ... ماتشوفين الشباب شكثرهم.!! 
منى: راشد..راشد متصل.. 
يوسف: هذا وقته؟!..رمسيه انزين.... قوليله انج في السوق احين وبترمسينه بعدين..!! المهم امشي امشي لا اتمين واقفه جي... 
مشيت مع يوسف وانا اركب سماعة التيلفون... وخفت من كثر انشغالي بالتيلفون اظيع قوم يوسف.. اسويها...تراني الا منى...!! 
قمت ومسكت كم ايد يوسف بشكل طفولي عشان مايظيع عني..ظحك يوسف ومسك ايدي..!!.. 
منى: آآلوووه..! 
راشد: هلا الغاليه....شحالج..!! 
منى: بخير الحمد لله شحالك راشد؟! 
راشد: الحمد لله...شو هالاصوات؟ وين انتي؟! 
منى: انا في دبي..في السوق ... 
راشد: شووووووووووووه؟!!.. مع منوو سايره حظرج؟! 
بطلت عيوني واستغربت من ردة فعل راشد العنيفة..!! 
منى: انا....انا....سايره مع يوسف وشمااختي... عندي بروفه لتجربة الفستان..ومريت هني السنتر اخذ شوية اغراض... 
راشد: ماذكر انج استاذنتي مني قبل ماتطلعين من البيت يامنى..!! 
منى: استــ.... استاذن؟ ليش استاذن انا سايره ويا اخويه مب رايحه اصيع روحي..!!! 
راشد: انا المسؤول عنج احينه هب اخوج... انا ريلج مالي اعتبار عندج يعني تطلعين من دون شوري؟!!.. 
منى: انزين...انزين انته مااتصلت...!! 

سبب تافه..!! 
واستاهل اللي ياني عقبها على هالسبب اللي مثل ويهي.. 
راشد: لازم اتصلبج يعني عشان اعرف تحركاتج...ماترومين حظرتج ادقين عليه وتخبريني وتستاذنيني قبل ماتسيرين.!!..على ما اعتقد انا مخزن رقمي فتيلفونج والا مسحتيه.!!! 
منى: راشد...راشد ماله داعي النزاع ماسويت شي انا.. 
راشد : ماسويتي شي؟.... اوكي ماسويتي شي يابنت سلطان كملي حواطتج في السوق وخليني انا اخر اهتماماتج... 

وانقطع الاتصال...! 


ببساطه راشد سكر فويهي وعصب عليه بس لاني ماخبرته اني طالعه مع اخويه واختي العوده لدبي لاسباب ظروريه مب لحواطه تافهه.!!.. 

شو هالورطه..!! زعله عورلي قلبي... سكرت ورديت التيلفون في الشنطه...مافي وقت اراضيه احين يوم برجع بكلمه... 
يوسف: شفيه راشد؟! 
منى: زعل لاني ماخبرته اني طالعه... 
يوسف: شووه؟!..ماقلتيله؟؟!!.. لو دريت انج طالعه من البيت مب مخبرتنه جان ماطلعتج ..!! 
منى: انزين شوفيها..!!!.. ليش هالمبالغه.. ؟! 
يوسف: تدرين انتي انه اذا ريلج شارط انه ماتطلعين من البيت من دون ماتاخذين اذنه اول... وانتي خالفتي هالشي وطلعتي من دون شوره..تلعنج الملائكه من تسيرين لين تردين..! 
منى: خيبه..!!.. بس هو ماقال لي انه يعارض هالشي.. 
يوسف: احين صرتي تعرفين...!! وان كررتي هالشي بزوالج... قدري واقع انج متزوجه وعندج ولي امر غيرنا...المفروض تخبرينه بتحركاتج..!!.. 
منى : اووففف ياهي حاله بعدين براضيه ....وين شما..؟!!.. 
تلفت يوسف حواليه بارتباك... 
يوسف: غربلات بليسها وين ذلفت..!!!..اوففففففف شو نباها نيبها نحن هذي..!!! 
منى: ههههههههههه يمكن دخلت هالمحل..!!! 
يوسف: يمكن ورانا بعد..!! 

في النهاية حلينا الاشكال اتصلنا بشما وشفناها وين مختفيه عنا..طلعت فعلا ورانا ونحن مشينا عنها مب دارين بعمارنا.... 
بعد نص ساعه دق تيلفوني مره ثانيه... كنت انا مشغوله مع خبيره المكياج يالسين نجرب الشادو.. 
ومادريت الا بيوسف يسحب شنطتي.. 
يوسف: انا براويه ريلج الخراط هذا.. 
ضحكت انا وعطيته الشنطه يتصرف مع راشد...لاني فعلا مافيني عالضرايب انا يايه اختار مكياجات سنعه وراشد بيسندرلي راسي ومابعرف اختار شي..خل يوسف يتفاهم معاه احسن... 


اليوم: الجمعه... 
المكان: احد سناتر دبي.. 
الوقت: التاسعه مساءا.. 
--------------------------------------- 
(يوسف).. 

بغيت اخفف الموقف شوي بين راشد ومنى...ادري انه تدخلي بهالطريقه ممكن انه يظايق راشد..لكن هب زين يتم حاط على اختي جي بصراحه ماتهون علي... 
وهي بريئه ومحد كلمها بهالامور من قبل وماتعرف..!!.. 
كنت مستعد اقوله انه يتخطى هالشي دامها اول غلطه مايتم حاط بخاطره..!!.. لانها ماتقصد... 

لكن كل الافكار اختفت يوم شفت اسم كنه على شاشه التيلفون...لا اراديا فريت شنطه منى عالطاوله عدال منى وابتعدت انا بالتيلفون لبعيد... 
يوسف: ............. 
تعمدت السكوت...خوفي انها يوم تسمع صوتي تسكر فويهي..تسويها كنوه..!! 
كنه: الوووه... الوووه منى.... اوهووو هالخبله حد يقبضبها تيلفون شعرفها بالتيلفونات..!! 
ابتسمت انا... وانا من داخل ذايب ذايب... اليوم الجمعه وماقدرت اروح لهم مثل كل جمعه لاني كنت تعبان ورقدت... بالتالي ماشفت كنه ... 
كنه: آلووووووووووه....اوهووو... 
يوسف: هلا والله... 
سمعت شهقة...وتلاها سكووت... 
يوسف: هلا بالغلا... هلا بالقاطعين اللي مايسالون عني..!!.. 
كنه:...... 
يوسف: رمسي... استغلي الفرصه رمسي هههههه.... 
كنه: ... انته ثرك مودي منى..!! 
انقهرت وحست بوزي... 
يوسف: احين هذا اللي يا فبالج تقولينه.!!! هي انا مودي منى... منو غيري يعني.؟! 
كنه: هههههههههههه.... شحالك يوسف.؟!.. 
غصبن عني ابتسمت...حد يسمع ضحكتها هاي ومايضحك معاها.؟!. 
يوسف: بخير وسهاله شحالج انتي ؟! 
كنه: بخير وسهاله... بعدكم في دبي؟! 
يوسف: هي يالسات يختارن مكياجات وانا لاعت جبدي... 
كنه: ليش انته راد عتيلفون منى؟! 
يوسف: مبوني اتحسبه راشد بس يوم شفت اسمج عالشاشه قلت اتحمل حشرتج انا احسن عن تزعجين اختي ..! 
كنه: والله...!!.. انزين انا متصله بشغله ابا شي من عند منى عطني اياها... 
يوسف: تبينها تشتريلج شي يعني؟! 
كنه: هي دامها فدبي خلها تشتريلي ويوم بتي بدفع لها... 
يوسف: انا بشتريلج قولي شو تبغين ..؟ آمري..!!.. 
كنه: لالا..شحقه اقولك انته واحشرك لا ابدا...عطني عطني منى... 
يوسف: اوكي بتعذرين مسودة الويه... 
كنه: هههههههههههههههه بنشوف... 
ابتسمت انا وسرت عند منى وعطيتها التيلفون.. 
يوسف: كنوه هذي.. 
التفتت لي منى بشكل سريع مع ابتسامه وكلمت كنه...وعقب ماسكرت عنها وضحكت معاها وسولفت.. سالتها شو تبغي كنه...قالت لي مكياجات معينه... 
واخر شي يوم جمعوا اغراض كنه..انا دفعت عنهن... وقلت لمنى تقولها انهن هدية واني حالف عليها ماتدفع فلس واحد..!! 
خلها تنقهر... وتستانس... كله واحد.. 
الساعه عشر ونص طلعنا من السنتر اخيرا وعلى طوووووووووووول مسكنا درب العين... 
منى رقدت في السياره... 
شما قعدت تقرقر عراسي انا... ماشاء الله عليها نشيطه... ام عيال ماتنلام... وانا اسمع واهز راسي ومناك هب فاهم كلمه...خطفنا وخذنا عشا... منى ماكلته لانها راقده.. لكن انا وشما تعشينا وخلصنا... 
خطفنا شما على بيتها وشكرناها على جهودها المبذوله اليوم... بطنازه طبعا... 
وعقب خطفنا البيت... 
منى من تعبها خلت اكياسها في السياره قالت باجر بنزلهن... وخطفت سييييييده وهي حاظنه شنطتها للحجره.. ابتسمت انا ونزلت اكياسها من السياره..مافيني باجر تقول لي ضاع شي ومادري اشوو... 
دخلت حجرتها شفتها راقده على بطنها..والمصيبه بعباتها وشيلتها...زين بس افتكرت تعق النعال.!!..ظحكت من خاطري عليها... 
يوسف: منى....!!..منّــــــوه...!.. 
منى: باجر باجر.. 
يوسف: شو باجر باجر قومي.... 
تقربت منها ومسكت من ايدها وسحبتها عشان تقوم...حشى شو هالتعب المفاجئ..!! 
منى: شووووووه خلني... 
يوسف: عنبوج عقي عباتج بدلي ثيابج لبسي مال النوم..غسلي ويهج عن التعب والغبار عقب رقدي .. 
منى: مافيني ... 
تقول مافيني وهي يالسه تعق عباتها وشيلتها ... 
يوسف: ههههههههههههه...والله انج يامنى...!!.. بس بس خلاص لا تبدلين ثيابج رقدي... 
ماجذبت خبر..على طول انسدحت.. 
بصراحه انا خفت انها من كثر ماهي تعبانه ودهمانه تقوم تبدل ثيابها بعد جدامي..وين بودي بويهي..!!.. 
سحبت اللحاف ولحفتها...شغلت لها المكيف وبندت الليت وطلعت... 
وانااقول فخاطري... 
رقدت وماتراضت مع راشد..!!.. المفروض تراضيه وماتخليه راقد زعلان عليها..!!! 
باجر بقول لامي تمسكها وتنصحها كيف تعامل ريلها..!! مب زين جي اتم على ويهها وهو بعد عالوحده يمسك... 
الله يوفقهم يارب.. 
-------------------------------------

نهاية الجزء الواحد والاربعون 


الجزء الثاني والاربعون.. 
---------------------------- 

اليوم: السبت.. 
المكان: بيت سلطان.. 
الوقت: الثانية والنصف ظهرا... 
---------------------------- 
(منى).... 


سندرت لي راسي امي اليوم برمستها... هي تكلمني وانا كل شوي ارفع عيني ليوسف بغيظ...هو محد غيره مواشي علي امايه...كله بسبب اللي صار امس مع راشد... 
ويوسف يتغدا ويتبسم ...واذنه عندنا..يوسف اللي حول شغله للعين وصار يقدر يتواجد معانا عالغدا......وكل ماتقول امي شي قال صح صح..صدقها امايه..! 
وانا اقوله خلك فغداك احسن.. 
احين انا مب عارفه اعامل ريلي..!! 
بالعكس انا اعامله بشكل زين لكن راشد شوي حساس...!! 

وشوفيها لو سرت مع اخويه دبي وماخبرته..!! تراني بعدني فبيت اهلي مب في بيته هو...! 
ذاك لو كنت فبيته وطلعت من دون شوره يحق له يعصب بس انا بعدني عند اهلي...!!.. 

اوووفف.. 
دخلت حجرتي وقفلت الباب ورايه.. 

مسكت تيلفوني واطالعته...لا مسج...لا مسد كول..ولا شي..عنبو مايسوى عليك يا راشد..!! 
زعلته شيينه...! 
استهديت بالله واتصلت به... 
بطا لين رد عليه... 
راشد: هلا.. 
منى: السلام عليكم... 
راشد: وعليج السلام والرحمه... 
حست انا بوزي...استقبال بارد..ومبين انه زعلان صدق.. 
منى: شحالك راشد؟! 
راشد: بخير وسهاله شحالج انتي؟! 
منى: الحمد لله... مشغول؟! 
راشد: يالس اتغدى... 
حسيت بانواع الالوان تتجمع فويهي من القفطه...!! 
انا بعد خبله مارمت اصبر اكثر لين ثلاث او اربع ..!! لازم اعرض نفسي لهالفشلات؟!.. 
منى: خلاص بدق لك عقب..فيه العافيه.. 
راشد: لا خلاص منى..نشيت... 
منى: لالالالا والله ايلس كمل... 
راشد: بسني.. بس صبري شوي بتغسل..!! امايه تسلم عليج..! 
منى: الله يسلمك وياها من الشر رد السلام عليها... 
راشد: امايه منى ترد السلام عليج ( كان يكلم امه)....لحظة منى.! 
وبعد دقيقه.. 
راشد: هلا.. شحالج؟! 
منى: بخير الحمد لله... 
راشد: تغديتي؟! 
منى: بعدني.. الرياييل يتغدون.. 
راشد: ليش ماتغديتي وياهم.! 
منى: مايهنيلي...! 

بدينا بالتقردين..! 

راشد: لا والله..!! .. هنالج عيل تصكين لين دبي وتتسوقين بدون شوري.. 
منى: آسفه..والله ماكنت ادري انه لازم استاذن منك.. 
راشد: مب سالفه اذن منى انا مابتسلط عليج لكن انا لو بسير مكان بقولج مب عشان استأذنج او شي بس عشان تكونين عارفه بكل تحركاتي وتعرفين انا وين ..وتعرفين اذا بنشغل او لا..واذا الوقت مناسب للاتصال او لا.. واذا كنت ساير فشغله تتخبريني بعدها شو سويت..!...مشاركه يعني..!! فهمتي؟! 
انحرجت من نفسي... معاه حق راشد..يبذل جهده عشان نتقرب من بعض اكثر واكثر وانا هب مسويه له سالفه..!!!.. صدق اني دلوعه مافهم...! 
منى: فهمت... حقك عليه ماكنت ادري والله...سار يوسف وواشى عليه امايه ..امس قال لي لو كنت ادري انج طالعه وهب مستاذنه منه جان ماطلعتج من البيت...وخبر اليوم امايه عليه ومن الصبح وهي مصدعه راسي عن طريقة معاملة الزوجه لزوجها ههههههههه.. 
راشد: هههههههههههههههههههههههه تستاهلين تعلمي..! 
منى: وانته منو معلمنك؟! 
راشد: انا اتصرف وياج باللي يمليه عليه قلبي مب عقلي يا منى... 
فقط ويهي وتميت ساكته... 
راشد: الوو.. 
منى: هلا.. سلامة قلبك يا راشد..!! 
راشد: الله يسلمج يالغاليه... يالله سيري تغدي عقب دقيلي.. 
منى: توك ياي من الدوام مابترقد؟! 
راشد: متوله عليج من امس مارمستج تبيني ارقد..!! 
ابتسمت وغمضت عيوني وانا احس بحرج...هذا لو بروحي كيف لو وياي حد بموت من المستحى..!! 
راشد وله علي...من امس لليوم بس ووله علي؟!!... 
منى: بس جي بتتعب..! 
راشد: انتي شعليج.. 
منى: شقايل شو عليه ماريدك تتعب.. 
سكت شوي..عقب قالي بصوت واطي.. 
راشد: تخافين عليه؟ 
قلت له بحماس... 
منى: اكيــــــــــــد... 
راشد: فديتج والله... 
منى: تسلم رشوودي...آآآه ..امس انا اشتريت لبنت عمي شوية اغراض... عادي اسير اوديهن؟! 
راشد: منى امس سايره بيت يدتج..!! اليوم بعد؟! 
منى: عادي محد عندهم.. 
راشد: عندهم مايد... 
منى: مايد معرس ومثل اخويه العود... 
راشد: همممممممممم منو بيوديج.؟ 
منى: بقول حق يوسف اكيد مابيقول لا... 
راشد: كم بتيلسين؟! 
منى: ساعتين بالكثير.. 
راشد: ساعه.. 
منى: راشد عااااااااااد.. 
راشد: يالله كيف ماتشبعين منها كنوه هذي.. 
منى: ههههههههههه ماشبع منها... تغار؟ 
راشد: هي نعم...اغار.. 
منى: ههههههههههههه ماله داعي تغار.. احين اروح والا لا.. 
راشد: روحي برايج بس لااطولين ويلسه مع مايد ولد عمج ماشي... تقعدين مع كنوه وفحجرتها بعد... 
منى: ان شاااااااااااااء الله من عيوني.. بخليك احينه بنزل اتغدى اوكي؟ 
راشد: اوكي الغلا واترياج بعد ماتتغدين بس ماريد غدا خمس دقايق ياويلج..بحسب لج نص ساعه ... 
منى: خيييييييييييبه نص ساعه غدا؟ 
راشد: عندج مانع...؟! 
منى: هههههه خلاص خلاص سيده العصبية جاهزه عندك... يالله شي فخاطرك؟ 
راشد: سلامة راسج يالغاليه..فمان الله.. 
منى: مع السلامه... 
سكرت عنه وانا مستانسه انه رضى علي...الحين الواحد يقدر يتنفس صدق... 
------------------------------------------- 
اليوم: الجمعه... 
المكان: بيت سلطان.. 
الوقت: الثالثه ظهرا.. 
------------------------------------------ 
( يوسف)... 

توني واصل غرفتي بعد ماترست المعده وتغديت...يتني منى طالعه من غرفتها... 
منى: اقولك اقولك اقولك... 
يوسف: هااه هاااه خير..!! 
شوي وظربتني... 
منى: شحقه تخبر امايه عليه؟! 
يوسف: عشان تتادبين لمصلحتج... 
منى: عاد لازم تراضيني انا زعلت.. 
يوسف: منو مفتكر في زعلج والا رضاج.!! 
كنت امزح.!.. 
منى: حرام عليييك..!!.. 
يوسف: شو تبغين انا تعبان وابا ارقد..!! 
منى: هممممم اباك توديني بيت يدوووه العصر.. 
يوسف: شووووووووه..؟ متفيجــ......(سكت وبعدها ابتسمت) من عيوووووووووني يا منى..تامرين امر انتي.. 

ذكرني قلبي بالحب... من زمان ماشفت كنوه وولهان عليها.... 
غمزت لي منى.. 
منى: هااااااااه اشوفك وافقت بسرعه..!! 
يوسف: بيت يدتج لازم تروحين تسلمين عليهم عيب... 
منى: احلف انته بس.؟ 
يوسف: ههههههههههههههه..المهم انا برقد وانتي وعيني العصر...تعالي استأذنتي من ريلج والا بعد بتسويلنا نفس امس؟ 
منى: لالا استاذنت وكل شي.... 
يوسف: ياحيج..يالله جلبي ويهج برقد انا... 
منى: اووكي... 

راحت منى عني وردت انا لغرفتي .. سكرت باب الحجره بدون ماقفله وانسدحت علشان ارقد... 

العصر... 

وقفنا جدام بيت يدوه..تلفت حوالي في الحوش ولاحظت غياب سيارة مايد....وين سار هذا بعد.؟!!.. 

يوسف: مايد محد شكله.. 
منى: احسن ... 
التفت لها معصب.. 
يوسف: احسن فعينج ..ليش؟ 
منى: راشد بيحشرني...مافيني عليه... 
التفت عنها وانا اتامل البيت الكبير وافكر في أي مكان متواجده كنه حاليا..!! 
يوسف: كلن يغني على ليلاه....نزلي يالله وسويلي درب... 
نزلنا كلنا وسبقتني منى لداخل البيت... بعد شوي رجعت تزقرني... 
دخلت البيت كانت يدووه اروحها يالسه...جدامها دلال القهوة والرطب والحلوى... 
يوسف: السلاااااااااام عليكم... 
ام سلطان: وعليكم السلاااااااااااام والرحمه هلا والله بيوسف... 
تقربت من يدوه وحبيتها على راسها ويلست عدالها... 
يوسف: شحالج يالغاليه عساج بخير..! 
ام سلطان: بخير فديتك شحالك انته الغالي؟ 
يوسف: دام انتي بخير نحن بخير...هااه شو الهبات..اشوفج مبرزه الرطب والحلوى.. مستخلية العيوز... 
ام سلطان: لالا انا ماكلت... 
اطالعت يدوه المكاره بطرف عيني.... 
يوسف: ويييييييييييين ماكلتي شحقه محطوط عيل... 
ام سلطان: انزين الا شويييه بس...! 
يوسف: ماشي شويه..يدوه انتي فيج السكر مب زين لج هذا... 
ام سلطان: يوووه عاد ياني هذا بحشرته...! مافيني انا مافيني سكر... 
يوسف: هههههههههههههههه وين مافيج...متى مابغيتي تميرضتي ومتى مابغيتي انتي بخير وسهاله... 
االتفتت لي يدووه اطالعني بظيجه...ومنى تظحك.. 
ام سلطان: انته ماعندك شغل؟! 
يوسف: هههههههههههه لا ماعندي شغل يالس لج يلسه... 
ام سلطان: لاحول ولا قوة...شحاله ابوك وامك واخوانك؟! 
يوسف: كلهم بخير وسهاله ويسلمون عليج.... 
ام سلطان: الله يسلمك وياهم من الشر... اشرب فديتك اشرب شاي...ترا الحلوى حلوه... 
يوسف: شو دراج انتي توج تقولين هب ماكله...!! 
سكتت يدوه عني الشي اللي خلاني اضحك وانا اصب لي شاهي.... 
يوسف: يدوه وين ام مايد عيل؟..ومايد..اشوف البيت فاظي..!! 
ام سلطان: مايد شل حرمته بتسلم على اهلها وامه سارت وياه تسلم على اختها بعد..!! 
يوسف: يعني محد الا انتي والبنات... 
ام سلطان: هي نعم... 
نشت منى وقالت.. 
منى: انا بسير عند كنووه فوق... 
ام سلطان: قوليلها تنزل مسوده الويه زابنه فوق تحيدني اروحي هني..!! 
يوسف: يمكن راقده يدووه... 
ام سلطان: حد يرقد العصر؟! وعيها بنتي وعيها... 
يوسف: هي وعيها وقوليلها تنزل عند يدووه... 
وغمزت لمنى...ضحكت... 
منى: ان شاء الله... 

راحت منى فوق وتميت انا اسولف ويا يدووه... 

بعد ربع ساعه او يمكن اكثر شوي...نزلت منى وكنه معاها....رفعت انا نظري لها وتميت اطالعها وهي تمشي شوي شوي بسبب ريلها اللي خف الجبس عنها وصار جبس يديد اخف من الاولي...هذا الثاني اللي تبدله احين..!! 
كنه كانت لابسه كندوره خضرا...بسيطه... وشيله بيت من نفس قطعة الكندوره...بشكل عام كانت مرتبه...! 

ابتسمت انا لها وحمدت ربي ان يدوه ماتشوفني... 
ام سلطان: انتي وين من الصبح؟؟!! 
اطالعت كنه يدتها باستغراب عقب قالت..بوقار مصطنع..! 
كنه: السلام عليكم... 
يوسف: وعليكم السلام .... 
يلست كنه عالكرسي ويلست عدالها منى... 
كنه: شحالك ولد العم..! 
يوسف: بخير والله بنت عمي شحالج انتي؟ 
كنه: الحمد لله.. 
يوسف: بدلتي الجبس اشوفج..!! 
مدت كنه ريلها المكسوره لجدام شوي وهي تضحك.. 
كنه: هيي باركوا لريلي شرينالها كندوره يديده اول امس... 
يوسف: ههههههههههههههه...شو قالج الدكتور؟..متى بتخف.. 
كنه: يمكن يوم عرس منى اكون بخير واقدر امشي عليها عدل... 
يوسف: انتبهي لنفسج نقيز مانبا...! 
نزلت كنه عيونها تحت وهي تشبك صبوع يديها مع بعض.. 
كنه: ان شاء الله... 
خمنت ان كنه تبا تشكرني لاني دفعت عن اغراضها لكن مب قادره بسبب يدووه... لكن ماله داعي فعلا... 
انا احس "جزئيا" اني مسؤول عنها مادري ليش..!!..يمكن لاني اجهز نفسي "نفسيا" لخطبتها بعد عرس منى مباشره... 
يالله متى بايي ذاك اليوم..!!.. 


^^^^^^^^^^^^^^^^ 


اليوم: الاحد.. 
المكان: سيارة ناصر.. 
الوقت: الخامسة عصرا... 
---------------------------------- 
(ناصر)... 


وقفت سيارتي جدام بيت علي... وانا جزئيا بديت انحرج من زياراتي المتكرره لبيته... لكن شو اسوي..هو مصر يخلي ولدي مايد عنده لين ما اشوف لي حل ..! 
وهو فعلا فرحان فيه... ويعتنوبه احسن عنايه... لكن فعلا بديت احس ان البيت فاظي علي.... 
وماحبه الا يوم ادخله ومعاي مايد... اقضي معاه ساعتين ثلاث..وعقب ارجعه لعند خالته... 
شقتي صارت مثل الفندق.. ادخلها للرقاد... حتى اكلي ..ما اكل فيها وايد...واذا ماكنت اقضي وقتي مع مايد.. اقضيه في صالة كمال الاجسام اللي اهملت تدريبي فيها من فتره والحين رجعت له لكثرة وقت الفراغ.... 
وبعد.. عشان اتهرب من التفكير في الورطه اللي على وشك اني اطيح فيها... 
كل مادخلت شقتي..يا اني اتذكر لحظات حلوه قضيتها مع سعاد....! 
يا اني ابدا اتخيل لحظات مخيفة بقضيها مع مهرة في هالشقة...! 

هذا اذا قدرنا نوصل الشقة بسلام.... 

الخوف ايي قبل.... في ليلة العرس... مثل ماانا مقدر ومخطط...انها مابتعرفني ان شاء الله الا في ليله العرس... 
كل اللي اتمناه بس انها تكون نست شكلي..عشان اقدر اعيش بسلام وياها.... 
لكن طبعا انا اطلب المستحيل... 
المستحيل... 

لانه مهما كانت ذاكره مهرة ظعيفه...مستحيل تنسى شخص تعدى على حشمتها فبيتها...!!..تقرب منها يمكن اكثر من أي شخص ثاني... 
ياترى شكثر تكرهني؟...شكثر تخاف مني.؟! 
كيف بتعامل معاها وبهديها؟!... 
ماحس اني قادر على هالشي... اخاف يصيبها شي والسبب انا... 
ساعتها صدق..صدق ان صاب مهرة شي مابسامح نفسي... 

استهديت بالله وانااتنهد وانزل من السياره... اتصلت على علي وقلت له اني في الميلس... فقال انه باييب مايد واغراضه وباييني بعد شوي... 

ابتسمت... علي يعرف اني ياي اشوف مايد واشله معاي... 
اقضي معاه ساعتين عالاقل وعقب اروح اتدرب... 

وصل علي وبين ايديه مايد وماسك شنطة مايد اللي فيها غياراته وملابس اضافية والحليب..!.. 
نشيت وسلمت على علي بابتسامه... 
مديت يدي لمايد.. 
ناصر: هلا والله.... 
رجعلي الشعور باني اكبر من كل شي يوم يكون مايد فحظني...احس اني بخير... مهم...وانسان مسؤول..!!.. 
مررت صبعي على خده بحنان... اتلمس الحب الصغير جدا على خده... ومايد يفتح حلجه ببراءه يطالب بالمرضعه..!!.. 
ضحكت...وبسته على راسه... حذروني ما ابوسه على خده...عشان حساسية او شي جي... واذا بغيت ابوسه ابوسه يا في ايده او في راسه او ريله... 

وصلني صوت علي... 
علي: اسميك يا ناصر من تشوف مايد تنسى اللي وياك...اقعد اقعد بلاك واقف.. 
يلست وانا بعدني اطالع مايد... 
ناصر: الولد يشبهني علي...
علي: هههههههههههههه لو مايشبهك بتخليه يشبهك غصب... 
ناصر: لا صدق والله..! 
قرب علي راسه من راسي وهو يتامل مايد... 
علي: همممم...امل تقول انه مايشبه المرحومه على أي حال... يمكن يكون يشبهك...! 
قلت من بعده بحزن.. 
ناصر: الله يرحمها...! 

تذكرت بحزن كيف ان سعاد كانت تتمنى تشوفه... تتمنى تضمه لها... تتمناه يطلع يشبهني..!!!... 

وعدت ساعتها نفسي...ووعدت سعاد في قبرها... اني اربي مايد تربية صالحة... تفخر به حتى لو ماكانت موجوده بينا...!!.. 

شربت عصير عند علي وسولفت وياه شوي... بعدها انصرفت وطلعت من البيت... متشوق اني اختلي بولدي..اكلمه بدون احراج من انه حد يسمعني ويقول عني مينون... اراويه صورة امه مره ثانيه...الصوره الوحيده اللي احتفظ فيها... وبتم معاي...سعاد الله يرحمها ماكانت تحب التصوير....مستحيل اتلفها او ادسها لاي سبب من الاسباب... 
مايد يوم بيكبر...بيشكرني على هالشي..!!.. 

فتحت باب السياره الجدامي...الكرسي اللي كانت تقعد عليه سعاد يوم نطلع...صار مكان دايم لكرسي مايد الصغير المثبت عليه... 
حطيته في كرسيه وثبته عدل... وركبت انا في كرسي السايق وتوجهت لشقتي... 

هناك دخلت غرفة نومي القديمه...حطيت مايد عالشبريه وفتحت قماطه عشان يرتاح شوي...واتجهت للتواليت ودورت في ادراجه على صورة سعاد...ورجعت بها لمايد... 
ناصر: شوف امك... كانت حلوه الله يرحمها... وتحبك وااايد.... 

وسبحان الله.... مايد كان فاتح عيونه...صحيح ماكان يطالع صوب الصوره...ولا هو فاهم شو اقوله...لكنه كان فاتح عيونه على كل حال... وهو نادر مايفتحهن.... 
تذكرت انه اول مافتح عيونه شهقت انا بفرح...ضحك علي ساعتها علي وقال لي بسخرية.."اول مره تشوفه فاتح عيونه؟".. 
بغيت اظربه ساعتها....هيي هوو شوو همه؟!... مايد ساكن عنده... 
الا انا اسرق اللحظات والساعات عشان اقعد معاه.... 

وبشكل اناني جدا...حمدت ربي ان عيون مايد ما كانن فاتحات... كان لونهن غامق... لكن في هالسن هذا ماينعرف لون العيون عدل الا بعد وقت متقدم شوي... 
جلبت الصوره اللي تسبب لي حرقه في قلبي كل ماشوفها...وحطيتها على صدر مايد الصغير... 
يمكن تنطبع الصوره فقلبه الصغير قبل عقله وعيونه..!... 

وفي محاوله للهروب من شكل مايد وفي حظنه صورة امه اللي كانت شوي مؤلمه لي...وتثير في نفسي مشاعر احاول اني اغطيها... 
تلفت حوالي بعيون تتحارق....فجاه خطر فبالي خاطر... 
مهرة وانا بنرقد في الغرفه..!! 
هذا ..اذا خلتني ارقد معاها اصلا..!!... 
لكن معروف انها غرفة النوم الرئيسية وطبيعي تكون لمهرة لاحتوائها على حمام خاص....! 
لكن هالغرفة سكنتها سعاد...!! 
كيف بقدر اتحمل اشوف حرمه ثانيه تسكن هالغرفه..!! 

تكون قرار في بالي من هاللحظه... 
هالغرفة هذي بحاجه لتغيير شامل...!! 
---------------------------------------
بعد ثلاث اسابيع تقريبا... 
--------------------------------------- 
اليوم: الخميس... 
المكان: صالة الافراح.. 
الوقت: الحادية عشره والنصف مساءا.. 
--------------------------------------- 
(منى).... 

رفعت نظري لكنه اللي يايتني مع ابتسامه ونظرة شيطانية... تقربت مني وصاصرتني... 
كنه: المعرس بيدخل احين..بخليج انا وبنزل تحت بلبس عباتي وبتغشى... 
نقز قلبي لحلجي من الخوف... 
حتى هالشي بين على ويهي... 
منى: لا تخليني..! 
كنه: لا تخافين كلهم وياج.... 
منى: مابا...ليش يدخل قوليلهم ماريده يدخل... 
ظحكت كنه .... 
كنه: خبله انتي.. خليه يدخل يكحل عيونه بالزين كله.... 
منى: امحق.. 
كنه: والله انج جنان... يالله بخليج عن يدخلون وانا هني فظيحه... 
مشت كنه شوي وعقب رجعت لي... وهي تبتسم...وردت تصاصرني.. 
كنه: بطلب منج طلب... 
منى: بعد تطلبين...قولي.. 
كنه: قولي حق يوسف ايول يوم يدش..فديتج فديتج ابا اشوفه جدام عيني دخيلج.. 
غصبن عني ضحكت...اما هذي كنه ماتيوز عن سوالفها... 
منى: بروحه هو بدون ماحد يطلب منه بايوول.. 
كنه: والله ؟ هو قالج.؟! 
منى: لا بس اعرفه... 
كنه: في حال انه ماياااال انتي طلبي منه اوكي... 
منى: فالج طيب يالخوانه... 
كنه: والله لو يصير جان يلست وياج بس مايصير...يالله بخليج.. 


اليوم: الاحد.. 
المكان: سيارة ناصر.. 
الوقت: الخامسة عصرا... 
---------------------------------- 
(ناصر)... 


وقفت سيارتي جدام بيت علي... وانا جزئيا بديت انحرج من زياراتي المتكرره لبيته... لكن شو اسوي..هو مصر يخلي ولدي مايد عنده لين ما اشوف لي حل ..! 
وهو فعلا فرحان فيه... ويعتنوبه احسن عنايه... لكن فعلا بديت احس ان البيت فاظي علي.... 
وماحبه الا يوم ادخله ومعاي مايد... اقضي معاه ساعتين ثلاث..وعقب ارجعه لعند خالته... 
شقتي صارت مثل الفندق.. ادخلها للرقاد... حتى اكلي ..ما اكل فيها وايد...واذا ماكنت اقضي وقتي مع مايد.. اقضيه في صالة كمال الاجسام اللي اهملت تدريبي فيها من فتره والحين رجعت له لكثرة وقت الفراغ.... 
وبعد.. عشان اتهرب من التفكير في الورطه اللي على وشك اني اطيح فيها... 
كل مادخلت شقتي..يا اني اتذكر لحظات حلوه قضيتها مع سعاد....! 
يا اني ابدا اتخيل لحظات مخيفة بقضيها مع مهرة في هالشقة...! 

هذا اذا قدرنا نوصل الشقة بسلام.... 

الخوف ايي قبل.... في ليلة العرس... مثل ماانا مقدر ومخطط...انها مابتعرفني ان شاء الله الا في ليله العرس... 
كل اللي اتمناه بس انها تكون نست شكلي..عشان اقدر اعيش بسلام وياها.... 
لكن طبعا انا اطلب المستحيل... 
المستحيل... 

لانه مهما كانت ذاكره مهرة ظعيفه...مستحيل تنسى شخص تعدى على حشمتها فبيتها...!!..تقرب منها يمكن اكثر من أي شخص ثاني... 
ياترى شكثر تكرهني؟...شكثر تخاف مني.؟! 
كيف بتعامل معاها وبهديها؟!... 
ماحس اني قادر على هالشي... اخاف يصيبها شي والسبب انا... 
ساعتها صدق..صدق ان صاب مهرة شي مابسامح نفسي... 

استهديت بالله وانااتنهد وانزل من السياره... اتصلت على علي وقلت له اني في الميلس... فقال انه باييب مايد واغراضه وباييني بعد شوي... 

ابتسمت... علي يعرف اني ياي اشوف مايد واشله معاي... 
اقضي معاه ساعتين عالاقل وعقب اروح اتدرب... 

وصل علي وبين ايديه مايد وماسك شنطة مايد اللي فيها غياراته وملابس اضافية والحليب..!.. 
نشيت وسلمت على علي بابتسامه... 
مديت يدي لمايد.. 
ناصر: هلا والله.... 
رجعلي الشعور باني اكبر من كل شي يوم يكون مايد فحظني...احس اني بخير... مهم...وانسان مسؤول..!!.. 
مررت صبعي على خده بحنان... اتلمس الحب الصغير جدا على خده... ومايد يفتح حلجه ببراءه يطالب بالمرضعه..!!.. 
ضحكت...وبسته على راسه... حذروني ما ابوسه على خده...عشان حساسية او شي جي... واذا بغيت ابوسه ابوسه يا في ايده او في راسه او ريله... 

وصلني صوت علي... 
علي: اسميك يا ناصر من تشوف مايد تنسى اللي وياك...اقعد اقعد بلاك واقف.. 
يلست وانا بعدني اطالع مايد... 
ناصر: الولد يشبهني علي...
علي: هههههههههههههه لو مايشبهك بتخليه يشبهك غصب... 
ناصر: لا صدق والله..! 
قرب علي راسه من راسي وهو يتامل مايد... 
علي: همممم...امل تقول انه مايشبه المرحومه على أي حال... يمكن يكون يشبهك...! 
قلت من بعده بحزن.. 
ناصر: الله يرحمها...! 

تذكرت بحزن كيف ان سعاد كانت تتمنى تشوفه... تتمنى تضمه لها... تتمناه يطلع يشبهني..!!!... 

وعدت ساعتها نفسي...ووعدت سعاد في قبرها... اني اربي مايد تربية صالحة... تفخر به حتى لو ماكانت موجوده بينا...!!.. 

شربت عصير عند علي وسولفت وياه شوي... بعدها انصرفت وطلعت من البيت... متشوق اني اختلي بولدي..اكلمه بدون احراج من انه حد يسمعني ويقول عني مينون... اراويه صورة امه مره ثانيه...الصوره الوحيده اللي احتفظ فيها... وبتم معاي...سعاد الله يرحمها ماكانت تحب التصوير....مستحيل اتلفها او ادسها لاي سبب من الاسباب... 
مايد يوم بيكبر...بيشكرني على هالشي..!!.. 

فتحت باب السياره الجدامي...الكرسي اللي كانت تقعد عليه سعاد يوم نطلع...صار مكان دايم لكرسي مايد الصغير المثبت عليه... 
حطيته في كرسيه وثبته عدل... وركبت انا في كرسي السايق وتوجهت لشقتي... 

هناك دخلت غرفة نومي القديمه...حطيت مايد عالشبريه وفتحت قماطه عشان يرتاح شوي...واتجهت للتواليت ودورت في ادراجه على صورة سعاد...ورجعت بها لمايد... 
ناصر: شوف امك... كانت حلوه الله يرحمها... وتحبك وااايد.... 

وسبحان الله.... مايد كان فاتح عيونه...صحيح ماكان يطالع صوب الصوره...ولا هو فاهم شو اقوله...لكنه كان فاتح عيونه على كل حال... وهو نادر مايفتحهن.... 
تذكرت انه اول مافتح عيونه شهقت انا بفرح...ضحك علي ساعتها علي وقال لي بسخرية.."اول مره تشوفه فاتح عيونه؟".. 
بغيت اظربه ساعتها....هيي هوو شوو همه؟!... مايد ساكن عنده... 
الا انا اسرق اللحظات والساعات عشان اقعد معاه.... 

وبشكل اناني جدا...حمدت ربي ان عيون مايد ما كانن فاتحات... كان لونهن غامق... لكن في هالسن هذا ماينعرف لون العيون عدل الا بعد وقت متقدم شوي... 
جلبت الصوره اللي تسبب لي حرقه في قلبي كل ماشوفها...وحطيتها على صدر مايد الصغير... 
يمكن تنطبع الصوره فقلبه الصغير قبل عقله وعيونه..!... 

وفي محاوله للهروب من شكل مايد وفي حظنه صورة امه اللي كانت شوي مؤلمه لي...وتثير في نفسي مشاعر احاول اني اغطيها... 
تلفت حوالي بعيون تتحارق....فجاه خطر فبالي خاطر... 
مهرة وانا بنرقد في الغرفه..!! 
هذا ..اذا خلتني ارقد معاها اصلا..!!... 
لكن معروف انها غرفة النوم الرئيسية وطبيعي تكون لمهرة لاحتوائها على حمام خاص....! 
لكن هالغرفة سكنتها سعاد...!! 
كيف بقدر اتحمل اشوف حرمه ثانيه تسكن هالغرفه..!! 

تكون قرار في بالي من هاللحظه... 
هالغرفة هذي بحاجه لتغيير شامل...!! 
---------------------------------------
بعد ثلاث اسابيع تقريبا... 
--------------------------------------- 
اليوم: الخميس... 
المكان: صالة الافراح.. 
الوقت: الحادية عشره والنصف مساءا.. 
--------------------------------------- 
(منى).... 

رفعت نظري لكنه اللي يايتني مع ابتسامه ونظرة شيطانية... تقربت مني وصاصرتني... 
كنه: المعرس بيدخل احين..بخليج انا وبنزل تحت بلبس عباتي وبتغشى... 
نقز قلبي لحلجي من الخوف... 
حتى هالشي بين على ويهي... 
منى: لا تخليني..! 
كنه: لا تخافين كلهم وياج.... 
منى: مابا...ليش يدخل قوليلهم ماريده يدخل... 
ظحكت كنه .... 
كنه: خبله انتي.. خليه يدخل يكحل عيونه بالزين كله.... 
منى: امحق.. 
كنه: والله انج جنان... يالله بخليج عن يدخلون وانا هني فظيحه... 
مشت كنه شوي وعقب رجعت لي... وهي تبتسم...وردت تصاصرني.. 
كنه: بطلب منج طلب... 
منى: بعد تطلبين...قولي.. 
كنه: قولي حق يوسف ايول يوم يدش..فديتج فديتج ابا اشوفه جدام عيني دخيلج.. 
غصبن عني ضحكت...اما هذي كنه ماتيوز عن سوالفها... 
منى: بروحه هو بدون ماحد يطلب منه بايوول.. 
كنه: والله ؟ هو قالج.؟! 
منى: لا بس اعرفه... 
كنه: في حال انه ماياااال انتي طلبي منه اوكي... 
منى: فالج طيب يالخوانه... 
كنه: والله لو يصير جان يلست وياج بس مايصير...يالله بخليج... 
راحت كنه عني وانا اطالعها بعيوني حاسدتنها انها قادره تشرد... 
يالله يارب ساعدني... ليش الخوف؟ ليش الارتباك.!! 
حق شو عيل انا كنت اكلمه لمدة شهر..!!!.. مب عشان اتعود عليه؟! 
ليش احس فجاه انه غريب..!! واني ماقدر اقعد معاه بروحنا..!! 
قطعت علي حبل افكاري شما اختي وهي تتقرب مني...تعدل لي الطرحه وتنزلها على ويهي...وبعد دقيقه..قامت اجهزني للوقفه... وانا مب قادره اصلب عمري... 
منى: خلوني يالسه...! 
شما: قومي الله يرضى عليج قومي... 
قمت وانا ريولي تتنافض... الفستان كان ثقيل وايد.... 
شما: يالله بخليج... 
منى: انتي بعد ؟..وين امايه زقرووها.... 
شما: مابايييج شي امج مشغوله احين... 
منى: ياربي والله حرام عليكم... 
ظحكت شما وراحت هي بعد.... 
ماكملوا دقيقة ونص الا والاغاني تتغير...والعرب ارتبشوا... وقلبي ارتبش وياهم...! 
راشد بيدخل... 
ومن بعيد شفت مجموعه من "الكنادير البيض".. تدخل من الباب وتتجه صوبي..... 
نزلت عيوني سيده وانا اتمالك نفسي من اني ما اقعد.... 
ياويلي بمووووت...!! 

وقف راشد عدالي... في وقفتنا هذي...حسيت بذبذبات التوتر اللي تصدر عنه..!!..هو بعد متوتر حاله حالي..! 
الموجودين كانوا اخواني الثلاثه.. محمد وناصر ويوسف...معاهم ابويه...وطبعا راشد مع ابوه اللي هو عمي... 
امايه بعد يت معاهم...وعمتي ام راشد.. وكلهن متغشيات رغم ان غشوتهن رفيعه والبرقع ينشاف من تحت ...!!.. 
انا انقل نظري فويوههم الفرحانه واحد واحد...ماعدا راشد اللي ماقدرت اطالع فيه... ما اطالعت الا ايده عدالي بطرف عيني بس... 
لين هني وصلتني جرأتي اكثر عن جذي ماقدر بصراحه...!!! 

رفع راشد طرحتي...وباسني على راسي.. وانا مغمضة عيني من الاحراج والاحاسيس المختلفه.... 
بعدها سلموا علي البقية...ابتداءا بابوويه...وانتهاءا بيوسف... 
رفعت عيني له ماشفت له نيّة باليواله.... استغليت فرصه انشغال الشواب مع بعض.. وراشد مع محمد... وزقرت على يوسف... 
ناصر التفت لنا بفضول وتقرب هو الثاني... 
منى: مابتيول؟ 
يوسف: امبوني ناوي بس يوم شفت الحريم استحيت بصراحه... 
منى: واذا قلت لك يوالتك مطلوبه اليوم طلب... 
ضحك يوسف بوناسه...اما ناصر حاس بووزه من هالحركات الطفولية بين يوسف وكنه...!! 
ناصر: حركات الصراحه بنت العم..!! 
يوسف: فالها طيب والله بس ما بيول اروحي... 
ناصر: لا تطلب مني.. 
يوسف: غصبن عنك والله... 
ناصر: روح لااه... 
منى: ناصر... عشان خاطري...! 
ناصر سكت وهو يطالعني...عقب قال... 
ناصر: عشان خاطر العروس ماروم ارد لها طلب الليله...يالله... 
ضحكت وانا اراقب خواني الاعز على قلبي... كل واحد منهم احلى عن الثاني...صحيح ناصر متميز بجماله بينا لكن يوسف بعد له جاذبيته الخطيره..!! 
والا لانهم خواني انا متخققه فيهم..!!... 
لاحظت كيف ان الكل ارتبش معاهم وقام يصفق لهم... اقصد العيايز اللي يحبن يشوفن الشباب ايولون ويرتبشون... وخمنت بمعرفني ان البنات مفتحات عيونهن عالاخر...وبانه كنه تناقز من الفرحه في مكان من اماكن هالقاعه الوسيعه.!!.. 
التفت انا للمصوره الغبية اللي كانت تركز عليه انا... اشرت لها وقلت لها تركز التصوير على اخواني... ونفذت اللي طلبته لين ماخلصوا...وعقب رجعت تسلط الاضواء علي... 
مر وقت وماتبادلنا انا وراشد ولا كلمه.. ماعدا نظره خاطفه... كان فيها اعجاب واضح فعيونه لي...خلتني استحي واصد عنه على طول....! 
حتى راشد..كان حلو وكاشخ اليوم... وريحة دهن العود تفوح منه.... 

بعد التصوير المتعب مع "ذكور" العائله... انصرفوا وتم راشد وياي... يلسنا اخيرا...بعد ماكان ظهري يهدد بانه ينقسم نصين من التعب..!! 
يت شيخه ... مع ابتسامه وسيعه...بطرف عيني...شفت ابتسامه ثانيه مماثله على ويه راشد...شكله يحب اخته وايد... قام لها...اما هي..لوت عليه وطولت على هالحال..خمنت انها متاثره وقاعده تصيح....اما راشد فكان يضحك تقريبا..لكن بطبيعة الحال اكيد بيتاثر بموقفها...اختفت الضحكه واحتفظ بابتسامه خفيفه وعيون حنونه...!! 
راشد: بسج عاد شويخ بتخربين صبغج..! 
ابتعدت شيخه عنه وهي تضحك فجاه على لفظ راشد للمكياج...ظربته بخفه على ايده.. 
شيخه: ماتيوز عن حركاتك...!! مبروووك الغالي...الله يهنيك ويوفقك يارب... 
راشد: الله يبارك فيج شويخ.. لايكون خيستي كندورتي جحال؟! 
والتفت لكتفه يطالع اذا خاست كندورته او لا... 
ظحكت شيخه مره ثانيه.. 
شيخه: ياربي منك ماخاست فكنا...!! 
التفتت لي شيخه وعذرتني باني ماقدر اوقف مره ثانيه بالفستان الكبير...سلمت علي... 
شيخه: مبرووك يامنى... 
منى: الله يبارك فيج ياشيخه... 
شيخه: تسلم عليج مهرة وايد وتبارك لج.... 
منى: الله يسلمج وياها من الشر....ليش ماحضرت؟! 
كان راشد في هاللحظه يبعد فستاني شوي عن الكرسي عشان يقعد...لين ماقعد واستقر....لاصق فيني..!!! 
شيخه: مايخلووونها خوانها تحضر.. هذي ماتحضر الااعراس خوانها او محارم يعني حد غير لاا..! 
منى: هيي ... يالله ماعليه معذووره سلمي عليها... 
شيخه: يوصل ان شاء الله.... اقول..عصير شو تبون؟ 


راشد: كوكتيل... 
ابتسمت... راشد جنه يالس في مطعم والا معزوم عند حد...!! 
منى: انا مابا... 
راشد: لازم تشربين... 
منى: خلاص هاتي أي شي عادي... 
راشد: يييبيلها كوكتيل مثلي... 
شيخه: هههههههه متسلط اخويه من احين الله يعينج عليه... دقايق وبرجع... 
انصرفت شويخ عنا...وانااراقبها بعيوني...حسيت براشد يلتفت لي...لكني ماصديت صوبه...خيبه شو بيقولون الناس..!!! فظيحه..! 

^^^^^^^^^^^^^

اليوم: الخميس... 
المكان: صالة الافراح.. 
الوقت: الثانية عشره وعشر دقايق.. 
---------------------------------------- 
(راشد).... 

كنت اتامل منى بقلب يرقص رقص... ماكنت اتوقعها تطلع بهالجمال في العرس... صح ما انكر وماحد يقدر ينكر ان المكياج لاعب دور... 
بس المهم النتيجه...منى خطفت مني انفاسي وقت ماشفتها..!!... 
ولاني "اعتقد" اني اعرفها زين... منى الحين متوتره وخايفه حدها...! 
قربت راسي منها عشان تسمع كلامي وسط هالاصوات العالية والازعاج... 
راشد: مبرووك يامنى.... 
ابتسمت منى من دون ماتلتفت لي... 
منى: الله يبارك فيك... وانته بعد مبرووك.. 
راشد: الله يبارك فحياتج... شو هالحلاة يامنى....صرعتيني.!! 
فجاه ظحكت منى غصبن عنها....ويااااااااااااااالله شكثر كان ظحكتها حلوه ذوبت قلبي..!!.. 
منى: صرعتك؟..عيل اشوفك بعدك فصحتك..! 
راشد: هههههه صرعتيني من داخل مش من برا...لا صدق والله ماشاء الله عليج يعني طالعه طررررررررر.... 
ابتسمت منى مره ثانيه على الفاظي اللي مادري ليش الناس يضحكون عليها مع انها عادية جدا...!! 
منى: تسلم....انته بعد...مب مقصر...! 
توسعت ابتسامتي من مدح منى الغير مباشر لي... 
التفت لشيخه اللي يايبه لنا عصير.... 
بصراحه انا واحد ناشف ريجي وعطشان.... 
مسكت الكوب وانا اطالع " السترو" بظيج.... 
راشد: لازم هالصلب..!!..شليه..! 
شيخه: راشد لا تفضحنا... 
راشد: شو لا تفضحنا شليه ماريده.... يقعد ينقط لي العصير تنقيط..مايروي الواحد.. 
شيخه: لا هذا لازم...عيل كيف بتشرب البنت تبا اجبه عليها.!! 
راشد: شحقه بعد هالحركات اما انتوا صراحه غير شكل... 
شيخه: للتصوير راشد للتصوير... 
سكت باستسلام.... دام السالفه فيها منى...مانبا نخيسها...!!.. 


توالت الحركات الهبلة بعدها...هذا غير عن حركات المصوره المفضوحه اللي ماتستحي على ويهها.... 
بعد الزفه استلمتني انا ومنى...الا امسكها مادري من وين...والا حطي راسج يا منى مادري وين.... والا اطالعها بحنان... والا اوقف وراها...والا عطها ورده..!!! 
طفرتبي ... 
راشد: بروغها تراني..!! 
التفتت لي فاطمه اختي... 
فاطمه: يالله ياراشد تحمل شوي... 
راشد: بس عاد خلاص الساعه وحده ونص... 
فاطمه: شي اعراس تخلص الساعه ثلاث... 
راشد: لا صراحه مصختووها بس بس... منى حليلها تعبانه الفستان ثجيل عليها وهي من الصبح موقفتنا..!!.. 
كلمت شيخه المصوره وقالت لها المصوره كم صوره بس ويخلص الفلم وتروح... 
راشد: اللهم طولك ياروح...يالله يابوج صوري مادري شو بعد بطلعلنا من حركات الافلام الهندية..!!.. 
منى: ههههههههههههههههههههههه.... 
ابتسمت على انغام احلى موسيقى سمعتها اليوم...اللي هي ضحكة منى... 

خلص الفلم على خير...وذلفت المصوره ام شعر منتف.... بعدها طلعن الحريم باستثناء عمتي... اللي حطوا على راس منى غشوه نفس طريقة الفستان مفصلة معاه... ودخلوا خوانها يساعدونها انها تركب السياره...طبعا سيارتي انا.... 
وسرنا الفندق اللي حاجزين فيه...وماخلونا ناصر ويوسف ومحمد الا وهم موصلين اختهم للغرفة بعد...شكلهم يخافون عليها مني..!!!... 
والا ظروري هالحرس الخاص يعني يوصلها لين الغرفه..!! انا ما اسد.!! ظحكوني صراحه... 
بعد ماانصرفوا كلهم وتمينا انا ومنى رواحنا... يلست منى عالشبرية لانها اوسع من الكرسي وتضمها هي وفستانها بشكل احسن... 
حطت المسكه مالتها عدالها وهي تتنهد.... 
مادري تنهيده راحه مادري خوف... الله اعلم... 
راشد: صبري خليني اطلع سجاجيني والاكياس اللي بحطج فيهن...! 
رفعت منى نظرها متفاجئه...عقب نقعت من الظحك...وظحكت انا معاها عشان اكسر التوتر لا اكثر.. 
منى: مب ناقصه تراني لا تزيدني.. 
تقربت ويلست عدالها.... 
راشد: ليش عاد زايغه...مابكلج انا... 
قالت منى بخجل. 
منى: ادري بس..!! 
قاطعتها.. 
راشد: ولا بحط عليج صبع واحد اذا كنتي ماتبين... بس آمري... 
التفتت لي منى بنظرة امتنان ممزوجه باستغراب.. 
منى: ماقدر احرمك من ليلة عرسك..! 
ابتسمت انا... 
مديت ايدي ومسكت بها ويه منى... 
راشد: عندنا العمر كله ان شاء الله نعوض عن هالليله... 
منى: اكيد؟! 
راشد: شو الفايده يا منى اذا كنتي تعبانه وانا تعبان وانتي هب مرتاحه ولا مستعده وماتعودتي على وجودي فحياتج.؟!.. ماقدر افرض نفسي عليج بس لانها ليلة العرس...!!.. الا قيس بداية سيئة لنا ... والا شو رايج؟!.. 
سكتت منى ..وفكرت شوي.. 
منى: عشان جي حاجز جناح؟!.. 
راشد: هههههه هيه...عرفت انج مابتكونين مستعده... 
منى: كيف اشكرك ياراشد... 
راشد: مافي داعي يا منى... التفهم مطلوب بين الازواج خصوصا اليداد... بس بطلب منج طلب.. 
منى: آمر.. 
راشد: لا تقفلين الباب.... 
قالت لي منى بحذر.. 
منى: ليش؟! 
راشد: عشان اوعيج الصبح...ماريد ادق الباب... 
شهقت منى وظحكت... 
منى: ههههههه فظيحه مايندرا كيف بيكون شكلي... 
راشد: يعني؟!...تراج بترقدين وياي كل ليله شمعنى هالليله يعني اللي بتحاتين فيها شكلج.؟!.. 
منى: هههههههههههه خلاص فالك طيب مابقفل...بس لا تسويلي مقالب نص الليل..!! 
راشد: هههههههههههههه لا مابسويلج مقالب اطمني... همم تبين اطلب لج عشا؟ 
منى: لا ماريد...اباك تساعدني باني افج التسريحه هذي... 
راشد: الله يهديج شعرفني انا بهالسوالف... بس ماعليه يالله... 

وعلى هالحال قضينا انا ومنى الليله...ساعه من السوالف والضحك ونحن نعابل في شعرها... عقبها..بستها على راسها وتمنيت لها احلام سعيده...وانصرفت انا للغرفة الثانيه.... 
-------------------------------------- 
اليوم: الجمعه.. 
المكان: بيت خلفان.. 
الوقت: الثانيه صباحا..(الخميس بعد منتصف الليل).. 
-------------------------------------- 
(شيخه).... 

نزلنا انا وسهيل من السياره... سهيل كان وايد مستانس لراشد..وكل شوي يعلق عليه وهو يظحك... 
ويوم خبرته شوسوا يوم طلب مني اشل "السترو" من كوب العصير مات من الضحك.. 
سهيل: بديوي اخوج شواتوقعين منه... 
شيخه: لا وقعد يهدد انه بيروغ المصوره ..عصب عليها وعلى الحركات اللي تطلب منهم تنفيذها..!! 
سهيل: هههههههههههههههههههههه...والله انه طماشه راشد هذا... 
دخلنا البيت .. كانت عفرا وعمة سهيل امنه سبقونا ووصلوا البيت قبلنا.... اما سيف ومبارك مايندرا وين يدورون في هالساعه ... 
ركب سهيل على طول للغرفه اما انا قلت له اني بمر على مهرة وبشوفها... 
مسكينه خليناها اروحها في البيت... 
بس لا هي ولا خوانها وابوها طاعوا انها تسير العرس...اصلا هي ماكانت تبا... 
فبالتالي قعدت في البيت...!! 
دقيت الباب عليها شوي شوي ووصلني الرد... 
دخلت وشفتها يالسه على كمبيوترها تلعب ... 
شيخه: السلام عليج.. 
خلت مهرة الكمبيوتر والتفتت لي... 
مهرة: هلا شيخه وعليج السلام...هاااه شوو العرس؟! 
شيخه: حلوو...ليش مارقدتي؟! 
مهرة: ماعرفت ارقد والبيت فاظي... 
خلت مهرة الكمبيوتر وقعدت عالشبرية وقعدت انا عدالها..متجابلات... 
مهرة: خبريني...شو صار؟! 
خبرتها بتفصيلات بسيطه كيف كانت منى وكيف كان راشد وشو صار وشو استوى من احداث..طبعا اللي يا في بالي ذيج الساعه بشكل ملح اني اخبرها عن ناصر ...اللي شفته وهو يدخل لاني كنت واقفه عدال اخته شما... وشفته وهو ايووول... 
كنت ابا اخبرها بس ادريبها بتعصب علي.. 
مهرة: ياحيكم...يستاهل راشد حليله...الله يوفقه مع منى..! 
شيخه: امين...ويوفق الجميع... آآه... ريلج دخل بعد.. 
عقدت مهرة حياتها.. 
مهرة: ماصار ريلي... 
شيخه: اوكي..ناصر دخل.. 
مهرة: وشحقه الرززه بعد...!! 
شيخه: وابوي..شو رزه بعد تراه اخو العروس...!! 
مهرة: الا قولي داخل اكيد حق البنات والتبصبييص... 
شيخه: والله بصراحه انا ماشفته يتلفت لكني سمعت اكثر من بنت تطريه..يعني العكس ياحلوه... 
مهرة: والله البنات ماعندهن سالفه بصراحه.. 
شيخه: وزادن اكثر يوم شافنه ايووول مع اخوه... انا اروحي تميت اطالع مستانسه... 
مهرة: رديينا ياشيخه ما اتووبين انتي عن هالمطالع... 
شيخه: ريلج حلو ماشاء الله عليه... 
مهرة: هب ريلي قلت لج... 
شيخه: بس بيصييير.... 
قامت مهرة من الشبرية مقهووره... 
مهرة: انتي وعدتيني ماتطرينه الا بالمهم... 
شيخه: وهذا مهم... سمعت اليوم عمتج تقول انهم خلاص بيحددون موعد العرس...وانتي لازم اجهزين نفسج يامهرة... 
مهرة: ماريد... 
شيخه: اووفف... انا احين ماعندي طاقه عشان اناقشج بهالسالفه باجر بنرمس فيها..بروح اتسبح وبرقد...تصبحين على خير... 
خليت مهرة وطلعت وانا معصبه عليها.... ماعرف شو اسوي بهالبنت...المشكله محد مهتم انه يكلمها ذاك الزود في هالبيت ...!.. 
دخلت حجرتي وانا متظايجه ... كان سهيل عق كندورته وتام بوزار وفانيله... 
سهيل: شو بلاج؟! 
شيخه: اختك بطلع لي الشيب... 
سهيل: ليش شفيها؟! 
شيخه: سهيل انا سمعت عمة راشد اليوم تقول انهم بيحددون موعد العرس خلاص.... 
سهيل: انا بعد سمعتهم يرمسون في هالسالفه اليوم ويا ابويه...!!.. 
شيخه: انزين انا قلت هالشي لمهرة...قلت لها ماشي وقت لازم اجهزين نفسج... قالت ماريد...!!! 
عقد سهيل حياته... 
سهيل: كيف يعني ماتبا..!! 
شيخه: ماتبا اجهز نفسها ...ماتبا تسوي شي لهالعرس نهائيا...!!!..ماعرف كيف اقنعها... 
سهيل: ماعليج يوم بتشوف الوقت يركض عنها بتتحرك... 
شيخه: لا سهيل...لازم حد منكم يكلمها حرام تخلونها جي انا مب راضية تسمع لي... 
سهيل: دلوعه تراها مستويه... 
شيخه: احين بتكلمها والا لا... 
سهيل: باجر ان شاء الله بكلمها..ولا يهمج... 
بهالوعد قدرت اني انام مرتاحه "جزئيا"...ولو اني اخاف انه مهرة اطيش بويه سهيل وترفع صوتها يقوم هو الثاني مايقصر فيها وتستوي مشكله كبيره...!! 
لكن الله بيهديها هالبنت ان شاء الله.... 
شفيه ناصر ماتباه..!! والله انه على قولة خواننا المصريين " لقطة"...مايتفوت... 
الله يهديها بس وتعقل...!! 
والا بتدمر حياتها قبل ماتبدا اصلا...!! 


-----------------------------------------

اليوم: الجمعه.. 
المكان: سيارة ناصر... 
الوقت: الثانية صباحا... (الخميس بعد منتصف الليل)... 
----------------------------------------- 
(ناصر)... 

التفت ليوسف اللي كان يالس عدالي براحه مع ابتسامه على ويهه... 
شوو عليه قاعد براحه وباله مطمن... مب حاس باللي انا حاس فيه... مب حاس بالخوف والترقب...!! 
كنت مابدخل معاهم اليوم خوفا من انه تشوفني مهرة اللي اكيد حضرت العرس... 
لكن عشان خاطر منى دخلت...ماريدها تحس اني قصرت فيها... 
لا وبعد خلووني ايوول غصب...!!... وكنا انا ويوسف محط الانظار... كل هذا عشان خاطر بنت العم كنوووه...! 
ويا طلباتها الطفولية هذي...!! 
اكيد شافتني....اكيد عرفتني...الا اذا كان نظرها ظعيف وماشافتني عدل...واكيد كانت متغشية بعد... 
سبحان الله يمكن في النهاية تكون ماعرفتني..!!!.. 
وهذا اللي اتمناه.. 
ناصر: ظنك عرفتني؟! 
يوسف: منووه؟! 
ناصر: مهرة..! 
عقد يوسف حياته واعتدل في قعدته.. 
يوسف: اساسا ظنك انها حظرت؟! 
ناصر: وليش ماتحضر؟ ولد خالتها الوحيد ليش ماتحظر عرسه..!! 
يوسف: مادري... على اساس انه البنات مايحظرن اعراس او مناسبات من طرف الناس اللي خاطبينهن... 
ناصر: مايخصه...!!.. اكيد حظرت... 
يوسف: يمكن راحوا قبل ماندخل نحن...!! 
ناصر: اتمنى... باخذ من امي الخبر اليقين.. 
يوسف: تلقاها راقده.. 
ناصر: ماعرفت امي بعدك... ماظني اييها الرقاد الليله..! 

دخلنا بيتنا وقفلنا الباب ورانا ...اتجه يوسف لغرفته سيده اماانا اتجهت لغرفتي اللي كانت عدال غرفة منى... بالصدفه شفت الليت مفتوح والباب ملايم...دخلت..عشان ابند الليت بس 
ماتوقعت اني احصل امايه هناك...ابتسمت... 
ناصر: انا قلت انج مابترقدين الليله... 
فزت امايه والتفتت لي... 
ام محمد: لا فديتك الا يالسه ارتب شوية اغراض لمنى...بتمر باجر بتاخذ شنطها.. 
ناصر: شنطها هااااااه..!!..الا مب رايمه تغمظين عينج وبنتج مب فالبيت..!! 
ام محمد: فديتها ياربي الله يوفقها...راشد ريال والنعم وبيسعدها ان شاء الله.. 
يلست عالشبريه عدال امايه... 
ناصر: امين... احين هم بيمرون عندنا باجر؟ 
ام محمد: هي اكيد بيمرون... 
ناصر: آآه...امايه... شفتي مهرة؟ كيف كان شكلها؟! 
عقدت امايه حياتها... 
ام محمد: مهرة.!..فديتك ياولديه مهرة ماحضرت العرس... 
تنهدت براحه... في نفس الوقت حسيت بحزن طفيف... يعني قلبي كان مرتبش عالفاظي..!! كان يتحسب انه مهرة قريبه منه في نفس المكان...مناك هي بعيده كل البعد عنه..!!... 
ناصر: ليش ماحظرت؟! 
ام محمد: هذيلا شديدين شوي...مايخلون بناتهم يحظرن اعراس غير المحارم... 
ابتسمت. 
ناصر: احسن لها.... 
ابتسمت امايه.. 
ام محمد: انته كنت تبا تشوفها صح..!! 
توسعت ابتسامتي اكثر..حليلج يا امايه...انا شايفنها ولامسنها وحاظننها بعد...بس كيف اقولج كل هذا..!!! 
ناصر: شي اكيد امايه...مب خطيبتي..!! 
ام محمد: هههههههه بتشوفها ان شاء الله لا تستعيل... 
ناصر: الله كريم... احين متى بتحددون موعد العرس انتوا..!! 
ام محمد: بعد اربع شهور ان شاء الله...نحن الحين اخر سته... قول تقريبا على نص عشره او آخره بنسوي العرس ان شاء الله..وفي نفس الوقت اشوفه وقت كافي للتجهيز... 
تم قلبي يدق بالقو.... 
ــــــــــــــــــــــــــــــــــــــــــــــــــ ـــــــــــــــــــــــــــــ
اربع شهور تفصلني عن موعد عرسي... 
يالله... احسها طويله وفي نفس الوقت قصيره..!!.. 
اربع شهور بيكون عمر مايد اربع شهور ونص تقريبا... 
كم يبالي من وقت مع مهرة بعد العرس لين ماتتحسن علاقتنا وتبدا تحبني وتتعلق بي.؟؟ حوالي اربع شهور ثانيه..!! 
بيكون عمر مايد 8 شهور او تسع.... ياترى ولدي بيتحمل كل هالانتظار قبل ما ينضم لحظني ويتربا فظلي...!!.. 
اربع شهور موعد مصيري...بيني وبين مهرة.... 
سترك يارب....! 
------------------------------------- 
اليوم: الجمعه.. 
المكان: بيت بو راشد.. 
الوقت: الواحده ظهرا... 
------------------------------------ 
(مهرة)... 


اضطريت مغصووبه اني اروح اليوم بيت خالوه... مجاملة لااكثر...بما ان الكل حاضر الغدا... وان عروسهم بتتغدا عندهم اليوم...سمعوني محاضرات محترمه عشان ارافقهم في هالزياره العائلية...! 
بالتالي تكشخنا لاخت معرس الغفله...اللي متحمسه تشوفني من متى بس الفرص ماسمحت..!! 
والحين طبعا بتقدر حرمه راشد انها تنقل مواصفاتي لاخوها وتقييمها الشخصي لي...حلوه او مش حلوه... 
بس ان شاء الله تقوله اني هب حلوه ويكنسلون الخطبه... 
امل ضعيف ادري....لكن لاباس الواحد يحلم...!! 
كنت قاعده انا بين عفرا حرمه اخوي وبين شيخه المخترشه..!!! 
نسولف ....لانه المعاريس تاخروا شوي بالوصول...!! 
لين ماوصلوا اخيرا... 
راشد طبعا مادخل راح سيده الميلس....بينما منى استقبلتها خالتي مع فاطمه بنت خالوه...وبكل حنان ورعاية "زفوها" للبيت...!! 
والبنت منحرجه ومنزله راسها لتحت.... 
سلمنا عليها كلنا.... قعدت البنت عدال عمتها اللي هي خالتي..وانا اراقبها بمشاعر غريبه... هذي هي منى اللي اختارها راشد..!! 
احسها تناسبه.. !!...ناعمه ورقيقه...!! 
بشكل لا ارادي قمت افكر باخوها...ياترا تشبهه..!!...اووف شو ابغي فيه انا تشبهه او لا.. 
وليش بالله ماقدرت ارقد امس وانا افكر بالكلام اللي قالته لي شيخه....!! 
صدق البنات كانن عيونهن عليه؟!..صدق انه يجذب وحلو لهالدرجه...! 
صدق اني استويت سخيفه مثل هالبنات اللي يتحلمن بزوج المستقبل؟!!!... ويتاثرن بجمال صورته؟!.. 
عيل انا صدق بقره...!! وهبله...وما اتعلم...!! 
والا ماكفاني اللي صار لي من واحد مشابه لهالشقة من الرياييل..!! حلو من برا لكنه من داخل شيطان رجيم...! 
رفعت عيني لمنى.. 
سمحيلي يامنى...لكني براوي اخوج الويل...اذا ماتعقل وفج الخطبه... بخليه يطلع من طوره بعد العرس لين مايطلقني...!! 
قلن البنات؟ ما اخترتوني الا انا..!! 

تغدينا وسولفنا....اكتشفت ان منى وراشد بيسافرون جزر ماليزيا بعد المغرب... وان اللي بيوديهم للمطار هو ناصر نفسه..!! لانه اساسا ساير بوظبي عشان دوامه يوم السبت وبيوصلهم في طريجه...!! 
اتمنى بس مايعطون هالناصر افكار بايخه بانه يسفرني مكان لبعد العرس.!!! 
لو يموت جدامي مابسير معااااه لاي مكان...!! 
لكن مع انتهاء اللقاء العائلي ورجعتي للبيت....وبشويه تفكير حيادي.. 
اكتشفت ان منى انسانه تنحب...طيبه ومرحه وناعمه.... حسيت انها مثلي لكن بفارق انها اذكى مني وافهم... 
لكن برغم كل شي.... مازلت من افكر فيها يتجه تفكيري لا اراديا صوب ناصر... 
الله يستر لا يطلع هالناصر داهية من الدواهي... 
ويدوخني معاه...!! 
الله يستر.. 
------------------------------------- 
بعد اسبوع.. 
------------------------------------- 
اليوم: السبت.. 
المكان: شقة ناصر.. 
الوقت: الثامنة والنصف مساءا... 
------------------------------------ 
(ناصر)... 

عطيت العمال حقهم وسكرت باب الشقة وراهم...ورجعت لغرفة النوم الرئيسية اليديده.... 
من اسبوع وانا ادور عالمحلات اشوف غرفة نوم مناسبه وحلوه لمهرة... 
لانه كان من المستحيل اخليها تنام في نفس غرفة النوم اللي نامت فيها سعاد... 
دايما بقارن بينهن... 
ومب بعيده اني اتخيل سعاد مكان مهرة...واخاف اني اتورط وازقر مهرة بسعاد وتصير صدق مشكله..!! 
غيرت كل شي في الغرفه حتى ستايرها وديكوراتها...صحيح كلفني شوي.... لكن مهرة تستاهل الافضل... 
دخلت الغرفه وانا اطالعها باعجاب.... وقررت اني اخليها وما اسكنها الا يوم تي مهرة... 
انا غرفتي الحالية مناسبتني.... 
بيني وبينكم.... 
ماريد احس بالاهانه في الوقت اللي تحرمني فيه مهرة من السكن في هالغرفه وتشوفني وانا اشل ثيابي واطلع... 
احسن لي اتم في غرفتي بكرامتي...ولين تصلحت الامور بينا..ذيج الساعه بتحول فيها... 
اكبر غلط ممكن اني اسويها اني افرض نفسي عليها...!.. 
انا غلطت فحقها...فلازم اخليها تنفس عن غضبها في بداية زواجنا.... 
خلها تصارخ وتكسر اللي تبغيه...حتى لو بغت تمد ايدها علي برايها.... 
واشك اني بحس بالضربات الطفولية اللي بتسددها لي..! 
بس عاد الخوف من اعصابي ماتتحمل واقوم انا احتشر وياها...!! 
في الاخير المهم يوصلها التبرير...وشرح تصرفي.. 
باني ماكنت انا...ماكنت في وعييي....كنت سكران...!.. 
بس ياترى لو قلت لها اني كنت اشرب...بتحبني وبتتقبلني كزوج بعدها؟!... 
مستحيل..! 
بس لازم اثبت لها اني تغيرت هذا هو الحل الوحيد... 
وشي اكيد انه محتاج لصبر...وصبر كبير...!! 
والتصرف معاها بذكاء... 
والباقي على الله ان شاء الله.. 
في هاللحظة وانا افكر بعلاقتي بمهرة..يرتجف قلبي...واطرافي...وجسمي كله... 
ما اتخيل اني بعيش مع الانسانه اللي غلطت فحقها..ومن بعدها صرت مهووس فيها..اسرق اللحظات والصدف عشان اشوفها...ويوم اشوفها....يوقف الزمن ..احتراما للحظة شوفها...لاغير..! 
بتكون معاي هني...في هالشقة المتوسطه الحجم.... تحت نظري... اشوفها متى ما ابا.... 
المسها متى ما ابا....اكلمها متى ماخطر على بالي اكلمها.... 
انا ..ناصر.. 
بكون الانسان الاول فحياتها.... بكون زوجها...اقرب لها من اي شخص ثاني.. 
لدرجه انه حتى ابوها...مايتجرأ يتدخل بيني وبينها...!.. 
ماصدق ان القدر لعب لعبته علي بهالطريقه....بطريقه غير منصفه... 
بس غير منصفه لمنوو؟ لي او لمهرة؟....الله اعلم... 
اللي اعرفه اني فرحان...وخايف...وزعلان بنفس الوقت.... 
شكثر الخطط اللي فبالي اتريا بس انفذها يوم تكون مهرة معاي هني... 
خطط ممكن تترك اثر ايجابي او سلبي.... 
حسب تقبلها هي وتفكيرها... 
لكن الخوف اني من اشوفها.. 
واييبها معاي.. 
في هالشقة.... 
وانفرد فيها... 
الخوف اني اصير فحضورها مثل الياهل المرتبك...! 
او بالاصح... 
مثل مذنب يتريا عقابه...!
اليوم: الاحد.. 
المكان: بيت خلفان.. 
الوقت: السابعه والنصف مسااء.. 
------------------------------- 
(سهيل)... 
دقيت باب الحجره على هالاخت اللي بتطلع لي الشيب قريبا...!!! 
ذبحتنا بتصرفاتها الطفولية العنيده...! 
مايسوى عليها هالعرس...ادري انها مغصوبه.... وان حمد قص عليه وقال انها برضاها وافقت....لكن تصرفاتها كلها تثبت بانها مغصوبه...! 
لكن خلاص ماباليد حيله الحين الخطبه صارت رسمية والعرب حددوا موعد العرس... 
وهالاخت لين احين مب متقبله الفكره... 
لا تاكل معانا....لا تقعد معانا,.... روح مهرة في البيت انعدمت...اذا سمعنا منها شي بيكون هالشي "صريخ".. 
وبخصوص الصحه..صحتها في تدهور مستمر....ظعفت اكثر من ماهي ظعيفه...الكسل صايب اطرافها كلها.... 
اما بخصوص ويهها...فبان عليها التعب والهالات السوده...مع انه ويه مهرة عمره ما بين انه تعبان او شي ماشاء الله.. دايما كان ابيض وصحي وحلو...الله يهديها... 
رديت ادق مره ثانيه الباب....لكن لاجواب... 
قمت فتحت بابها ودخلت راسي اشوفها....ابتسمت...كانت تصلي..! 
احسن... 
لانه الكلام اللي بقوله لها ممكن يثيرها...لكن بما انها ذاكره ربها ان شاء الله يكون بالها مرتاح شوي... 
يلست عالشبريه اترياها تخلص... التفت حوالي....وفجاه تكونت غصه فحلجي.... 
كانت صورة امي الجديمه محطوطه عالشبريه... 
شليتها وقربتها من ويهي اتفحصها...من زمان ماشفتها....الله يرحمج يا امايا... بستها بعمق...فجاه وصلني صوت مهرة... 
مهرة: اشتقت لها؟!.. 
رفعت عيوني لها.... ورديت احط الصوره عالشبريه عدالي.. 
سهيل: بشكل ماتتخيلينه...! 
عقت مهرة شيلة صلاتها وحطتها بالسياده ولفتها... وبعدها يت وقعدت عدالي... 
مهرة: بغيت شي؟!.. 
سهيل: هي بغيت شي... شو هذا اللي سمعته عنج؟!.. 
ابتسمت مهرة بسخرية... 
مهرة: انتوا بس تسمعون....ماتشوفون بعيونكم...! 
ادركت انها تقصد اشياء وايده...حكمنا على مهرة فيها لانه سمعنا بس..ماشفنا بعيونا....مثل ماحكم عليها حمد بانها اختربت في الجامعه...هو سمع هالشي...لكنه ماشاف بعيونه خرابها...!! 
هالبنت كبرت في غفلة منا...!! 
سهيل: مهرة مب زين اللي تسوينه بعمرج...شوفي ويهج كيف استوا...لا تاكلين ولا تقعدين وياهم مب زين جي... 
مهرة: انتوا كارهيني...ليش اقعد وياكم بالله..!! 
سهيل: ليش تقولين هالكلام؟!!.. بالعكس كلنا تهمنا مصلحتج.... 
مهرة: واضح...حتى ماتاخذون شوري باي شي....تظلموني...اطنشوني...وتظربوني.... وتفروني على اول ريال اييكم...! 
سهيل: حمد ..الله يهديه..لا انا ولا ابويه ولا سيف حتى مدينا يدنا عليج ولا نفكر اصلا بهالشي... وبخصوص ناصر تراه هب اول ريال اييج نحن ردينا وايدين عنج لانهم ما يناسبونج...لو ما تهمنا مصلحتج جان انتي معرسه من عمر 15 سنه يكون بعلمج يعني...! 
مهرة: بس انا ماريد اعرس...ابا ادرس...حمد حرمني من دراستي... 
سهيل: ليش ماتبين تعرسين مهرة؟!... ناصر بيسعدج ان شاء الله ...وهذيلا عرب طيبين وحشام...بيحطونج بعيونهم... 
مهرة: محد يضمن هالامور... بعدين انا مب خايفه من الاهل...انا ماريد الريل نفسه... 
سهيل: احين ماشي فايده من هالكلام...لازم تتقبلين الموضوع لانه خلاص موعد العرس تحدد... 
بطلت مهرة عيونها منصدمه... 
مهرة: متى.؟!. 
سهيل: متى حددوه؟؟..والا متى موعد العرس..؟! 
مهرة: متى العرس... 
سهيل: شهر عشره... بعد اربع شهور يعني... 
تنهد مهرة بظيج...ونزلت راسها وسكتت... 
سهيل: مهرة... الله يهديج ياختي... ماباج تعرسين وانتي جي كارهه كل شي قبل ما تجربينه....خلج عالاقل منفتحه .. متقبله.... لا ترفضين كل شي اييج بس لانج مغصوبه...ياما حريم انغصبن اخر شي ارتاحن بالعرس... 
مهرة: انا اعرف نفسي اني مابرتاح... 
سهيل: ان شاء الله بترتاحين نحن ماوافقنا على اي ريال يوم وافقنا.... شيخه تقول انج ماجهزتي شي لين احين... 
مهرة: ولا بجهز بعد... 
سهيل: لا بتجهزين....انا موكل شويخ وعموه ومرمسنهم من شوي انهم يساعدونج في زهابج وانتي هب تيلسين تعارضين كل شي...روحي تشري وجهزي نفسج... بتندمين تراج عقب... 
سكتت مهرة.... 
سهيل: سمعتيني والا لاا؟!! 
مهرة: سمعتك... 
سهيل: وبتنفذين كلامي... 
مهرة:.....ان شاء الله... 
تنهدت انا براحه لاني وصلت في الاخير حق اللي ابغيه.... 
سهيل: الله يرضى عليج...ويوفقج...انزلي تحت ويلسي ويا اهلج...اربع شهور وبتخلينهم وبتسيرين..بتندمين انج ماكنتي تقعدين معاهم كفايه...وترا كلهم يحبونج يامهرة وكله من خوفهم عليج...لاتحطين هالفكره فبالج انج انغصبتي عالعرس معناته نبا الفكه منج فهمتي؟!.. 
سكتت مهرة مره ثانيه... 
سهيل: فهمتي والا لا...!! 
مهرة: اوووففف فهمت خلاص عاد... 
ابتسمت... نشيت عنها وطلعت من الغرفه.... 
عل وعسى يعطي كلامي نتيجه....بعدني بوصي شيخه اكثر عليها....مهرة ماتعرف شي عن جهاز العروس..!!! 
----------------------------------------- 
اليوم: الاثنين.. 
المكان: احد جزر ماليزيا... 
الوقت: الخامسة عصرا... 
----------------------------------------- 
(منى)... 
كنت في قمة السعاده....! 
ماتخيلت ان الزواج من راشد بيكون متعه جذي... 
اتضح من بعد العرس ان راشد قبل العرس...مختلف 180 درجه عن راشد بعد العرس..! 
راشد ...آآآآآخ ياناس شو اقول عن راشد... 
راشد مرح...محب...ظحوووك...غيووووووووور...وصاحب نظرات اجنن وتذوب...لكن في النهار يوم نطلع دايما انحرم من عيونه لانه يغطيهن بالنظاره 
ويوم سالته...قال انه عنده حساسية من الشمس...!!!! 
باختصار... وبدون لف ودوران... 
حبيت راشد حب ماينوصف... 
ما اتخيله يغيب عن عيني.... ما اتحمل تمر ساعات بدون ما اكلمه.... لدرجه اني نص الليل اوعيه...اكلمه بامور تافهه.... 
وما اغلاااه يا ناااس يوم ينش بكل تسامح وطيبه ويسولف وياي هو بعد عن هالامور التافهه "المهمة" اللي وعيته نص الليل عشانها....بدون مايتظايق او يعصب او تظهر منه حتى تنهيدة عصبية..!! 
لكنه انسان هب آله...يوم يظيج من كثرة سوالفي...يمسكني غصب ويضمني لصدره عشان ارقد... 
وفعلا...ارقد..! 
دقات قلبه القوية والمنتظمه لها تاثير خيالي ومهدئ....! 
كنا حاليا في الشاطي... 
انا يالسه عالرمل الناعم...خاشة ريولي في التراب بدلع...وعاقده ايديني حوالي ريولي وانا اتفرج على راشد اللي كان يتسبح في البحر...وهو لابس شورت اسود له خط جانبي ابيض لا غير.... 
كنت اشوفه مره...واشوف الحريم حواليه مرتين...وقلبي يتقطع غيره....ودي اروح افقع عيونهن عشان مايشوفن شي موليه..!! 
يعني مايشوفن ان الريال معاه وحده..!!! لازم هالتبصبيص..!!! 
ابتسمت يوم تذكرت جمله قالها لي راشد اليوم يوم وعاني من النوم.... 
اول مانشيت انا وانتبهت انه واقف فوق راسي...مديت ايدي مطالبه بحنانه...!! 
ظحك راشد وتقرب مني وحظني......بعدها قال لي... 
" انتي وايد رومانسية....بس تعيبني رومانسيتج هذي...تخليني اتصرف بطرق ماتخيلت نفسي اسويها من قبل... ماقمت اعرف عمري يا منى"... 
ابتسمت مره ثانيه بترحيب يوم شفت راشد يطلع من البحر....ينزل ويشل نظارته الشمسية اللي عقها قبل مايدخل عالرمل...لبسها ويا صوبي وهو يركض...عق بعمره عالفراش اللي مفروش عدالي..اللي تجاهلته انا وتبعت اغراء الرمل...!.. 
مديت ايدي وعطيته الفوطه الكبيره.. 
راشد: لو تسبحتي يامنى...صراحه البحر منعش... 
منى: محلاتني عاد وانا متغططه بين هالمفاصيخ..!!. عاد انته مستانس تتفرج.. 
ظحك راشد وهو ينشف جسمه وماعلق....كانه عيبته غيرتي عليه....!! 
منى: نسير مكان ثاني...! 
راشد: وين تبين تسيرين..! 
منى: مكان غير...ماشي بحر فاظي..!! 
راشد: يمكن شي بس اخاف نظل الطريج..!! بعدين هذا احلى شاطي ... 
منى: حلوو بس قاهراتني هذيلا.... 
التفت لي راشد...محرومه مثل كل مره من نظرة عيونه ورا النظارات... 
راشد: منى... منو هالغبي اللي عنده القمر يروح يشوف النجوم...!!.. 
ابتسمت.... 
منى: خلك من الرمسة ..تبا تقول لي انك ما التفت صوبهن..!! 
راشد: التفت..شفتهن..شفتهن كلهن...بس قسم بالله لاعت جبدي منهن.... 
وحاس بوزه دليل انه فعلا لاعت جبده بشكل خلاني اضحك.... 
وظحك راشد معاي... 
راشد: فديت هالضحكة ياربي... 
منى: تسلم...راشد... ابا اتصل لاهلي.. 
راشد: يوم بنرد الفندق...اوكي.؟!.. 
منى: اووكي..بس قوم ماريد اقعد عند هذيلا...نسير نتمشى رواحنا... 
راشد: فالج طيب.. صبري خليني انشف واتلبس... 
وبعد مالمينا اغراضنا ..اقترح راشد نروح الفندق عشان يتسبح عن ماي البحر ويبدل ثيابه لانه مش مرتاح...وبالمره بيخليني اكلم اهلي...فرحنا للفندق... 
اول مادخلنا غرفتنا.... مسكني راشد واقترح علي اقتراح....وقح...ويظحّـك... 
ظحكت انا .. 
منى: ممنووووووووع.... 
راشد: فديتج... 
منى: لالالا مافيني....عطني التيلفون...اظرب لي الرقم خلني اكلم اهلية من متى مارمستهم.... 
مسك راشد تيلفونه ودق لي على رقم بيتنا.... 
وهو يتقحطن علي.. 
راشد: يالبخيييييييله...!!... 
عطاني التيلفون وانا اتبسم له بمكر..ورحت عالشبريه اتريا اهلي يشلون الخط بينما راشد دخل الحمام يتسبح...! 
ردت علي ميثا حرمه محمد اخويه.. 
منى: هلاااا والله حرمه اخووويه انا منىىىىىىىى.... 
ميثا: هلا والله بمنى...شحاااااالج؟! 
منى: بخير الحمد لله شحالكم والله ولهت عليكم وايد.. 
ميثا: كلنا بخير وسهاله انتي اشووو مرتاحه؟!... 
منى: وااااااااااايد... نحن احين في وحده من الجزر...راشد مايقصر مول فيني..شحالها اماايه وابويه...خواني كلهم .. شحالها جوليتا..!!! 
ظحكت علي ميثا يوم سالت حتى عن البشكاره.... 
ميثا: عنلاااتج يوم بديتي البشكاره على سؤالج عن عيالي وعن اختج شما وعيالها وعن بنات عمج..!! 
منى: ههههههههههههههه اسولف والله المهم شحالكم كلكم.. 
ميثا: بخير الحمد لله...تبين امج؟! 
منى: هييه...عطيني اياها... 
ميثا: لحظه.. 
وبعد دقيق... 
ام محمد: هلا والله ببنتي هلا بالغاليه هلا بغنااتي... 
خنقتني العبره...شوي وبصيح يوم سمعت صوت امايه.... 
منى: فدييييييييييييييييتج يامايه والله اني ولهانه عليج شحالج ياقلبي... 
ام محمد: بخير الغاليه شحالج انتي وشحال ريلج..عسى مرتاحه... 
منى: الحمد لله امايه مرتاحه...ناقصني شوفتكم بس... 
ام محمد: فديتج يابنتي شحاله راشد؟!.. 
منى: بخيير الحمد لله..تونا يايين من البحر ودخل يتسبح...وبنرد نطلع بعدين.. 
ام محمد: هييييه عاد يامنى ياحبج للهياته ... 
منى: ههههههههههههههه وراشد مب مقصر بعد.... 
ام محمد: الله يفرحج دوم يابنتي.... 
منى: امايه شحاله ابويه؟ 
ام محمد: بخير يتخبر عنج دوم....عاد انتي الدحانه مب طايق البيت هو بلاج... 
منى: فديييته والله اني ولهانه عليه امايه حبيلي ايااه دخيلج.. 
ام محمد: واغمي عليج انا شو هالطلب...!!! 
منى: بتسوين علينا حركات اونج عاد...!! 
ام محمد: هههههههههه بسج يالطفسه.... 
منى: امايه يوسف هب عندكم؟ 
ام محمد: لا خوانج كلهم محد في البيت.... 
منى: ناصر علومه؟! 
ام محمد: ناصر حددنا موعد عرسه ... 
منى: والله؟ متىى؟ 
ام محمد: شهر عشره ان شاء الله... 
منى: الله يوفقه يارب....انا شفتها مهرة اول ماسرت بيت راشد...حبيتها بصراحه ...احسها تناسب ناصر... 
ام محمد: يوم اقووولج ...انا مابختار لناصر اي وحده... وهو اروحه الحمد لله قام يطلع اهتمامه فيها ويسالني عنها دوم... 
منى: والله؟..ياحيه يوم تقبل الفكره...الله يوفقه يارب.... 
ام محمد: امين.. 
منى: امايه انا بسكر عنج احينه ماروم اطول وايد بس سلمي عليهم كلهم دخيلج ...ابويه وشما ومحمد وناصر ويوسف خصوصا...وبنات عمي...كنوووووه ...لا تنسوونها وقوم يدوه..والله اني ولهانه عليكم كلكم... 
ام محمد: هههههههه ان شاء الله بنتي انتي ديري بالج على نفسج وهالله هالله براشد..خلج حرمه عاقل... 
ابتسمت... 
تيمعنا انا وراشد من وين بنيب العقل...!!! اروحنا خبايل من عرسنا...! 
منى: ان شاء الله امايه لا توصين....تامرين بشي؟ 
ام محمد: سلامة راسج الغاليه...سلمي على راشد.. 
منى: ان شاء الله...فمان الله امايه....احبج امايه... 
ام محمد: ههههههه فديت روحج يالغاليه...حتى انا احبج.. 
منى: هههههههه ...مع السلامه... 
ام محمد: فمان الله... 
سكرت عن امايه وانا ابتسم...وفيني رغبة للصياح...مادري ليش.. 
ولهت عليهم صدق...!!.. 
فزيت من مكاني زايغه يوم وصلني صريخ راشد.. 
راشد: وين ثيااااااااااااابي...؟!.. 
ظحكت... 
وتوجهت لشنطه راشد اطلع له لبس.... 
ورحت صوب الحمام... 
منى: يالدلوووووووووووع... 
عطيته ثيابه ورجعت للغرفة وجابلت المنظره اسوي "ريفريش" لمكياجي وزينتي..لانه بعد شوي بنطلع... 
وهالمره شليت كاميرة الفيديو معاي
^^^^^^^^^^
بعد اسبوعين تقريبا من الاحداث السابقه.. 
----------------------------------------- 
اليوم: الثلاثاء.. 
المكان: بيت خلفان.. 
الوقت: السادسة صباحا.. 
----------------------------------------- 
(سيف).... 
من خلصت صلاة الفجر واناالا اروكع واروكع... استنجد بربي انه ينجحني.... 
اليوم نتايج الثانوية العامه...واناحتى ساعه مارقدت...مارمت ارقد... 
الشاهد الله اني بذلت اكثر من جهدي بعد ...ولاني ريال وقوي البنية ما انهرت من التعب... 
والحمد لله حسيت ان امتحاناتي كلها سويت فيها زين... 
بس مايندرا.... 
كنت اطمح بالكثير....اطمح بنسبة فوق التسعين عشان البعثة... 
عشان اطلع من هالبيت المريض... 
واروح مع مبارك للندن...واعيش هناك حياة مختلفه...!! 
حاليا...واستغفر الله يعني عاللي بقوله لكني تعبت من الصلاة...ظهري يعورني بروحي هب راقد من امس ومتكسر..!! 
يلست عالشبريه ...ثواني وقمت عنها واتجهت للدريشه... الشمس توها تطلع... 
يارب...يارب دخيلك نجحني .....! 
سمعت دق خفيف عالباب... 
عقدت حياتي.... محد غير هالساحره واعي احين.... 
رحت صوب الباب وفتحته... 
وفعلا...مهرة...امي مهرة...مابييها الرقاد وهي تعرف انه نتيجتي اليوم...! 
ابتسمت لي وابتسمت لها بعطف...ومدت لي كوب ماعرف شو محتوياته....مسكته...وانتقل دفء الكوب لايدي ولجسمي...وسرت فيه رعشة... 
مهرة: عرفت انك مابتروم ترقد...يبت لك نسكافيه...! 
سيف: شكرا...وليش انتي مارقدتي؟ 
مهرة: اتريا نتيجتك...ان شاء الله خير لا تحاتي... 
طلعت من غرفتي ومشيت مع مهرة للطابق السفلي... 
متجهين صوب الصالة... 
سيف: وين مااحاتي مهرة والله انه قلبي ياكلني اكل....اخاف ما اييب النتيجه اللي ابغيها... 
مهرة: وشو هي النتيجه اللي تبغيها..؟!.. 
سيف: فوق التسعين... 
رفعت مهرة حواجبها... 
مهرة: ماشاء الله...ان شاء الله تيبها... بس غريبه سيف ماحيدك يعني..!! 
يلسنا على كراسي الصاله وقلت لها بعتاب.. 
سيف: كنتي مشغوله عني من بعد ما انخطبتي ولا سالتي عني... 
نزلت مهرة عيونها لمحتويات كوبها...بخجل واضح...خجل من نفسهايعني... 
سيف: ماعليه محد يلومج...انتي ماتدرين اني اطمح للبعثه...!! 
رفعت مهرة راسها لي وعيونها مفتوحه ...مندهشه... 
مهرة: بعثه..؟! 
سيف: هي...انتي تدرين ان مبارك بيسافر.. انا ابغي اسافر معاه واكمل دراسه في لندن...! 
تصارعت على ويه مهرة مشاعر مزدوجه...فرح..وحزن... 
فرح لاني بكمل دراستي مثل ماهي تتمنى....ومن قبلها اكيد امي كانت تتمنى هالشي... 
وحزن لاني بسافرعنها..... 
مهرة: كمل دراسه هني ليش لندن يعني..!! 
سيف: لا...اذا بكمل دراستي بسافر...هني في الدوله لا...مابصبر وبطنش الدراسه عاجلا ام آجلا..بس هناك غير...بيكون مبارك معاي يشجعني...لانه هو بعد بيكمل دراسته هناك... 
مهرة: سيف...كيف تسافر وتخلينا...!! 
سيف: مهرة تراج بتعرسين..!!...وانا باييكم ان شاء الله في الاجازات مع مبارك...وبعدين هالكلام سابق لاوانه انا احين احاتي النتيجه..يمكن تطلع في الثمانين هب في التسعين.... 
مهرة: لا لا ان شاء الله بتيب في التسعين بس ماريدك تسافر..!! 
سيف: مهرة انتي طلبتي مني اكمل دراستي....لا تكبحين طموحي الحين...! 
سكتت مهرة ولا قالت كلمه.... 
بتتالم من سفري ادري...بس بتتاقلم..وبتنسى تعلقها بي مع الزمن..بيكون عندها زوج تلتهي فيه....وفي المستقبل ان شاء الله عيااال.... 
ماشي يتم على حاله لازم الكل يتحرك لجدام...التمسك بوضع معين شي مايفيد حد.... 
الساعه ثمان ونص بالضبط ...ومن بعد اتصالات وايده بيني وبين ربعي...اللي نصهم عافدين في بيت واحد من الربع يشيكون على النتايج في النت...لكن بدون فايده... 
حد منهم يتسمع الراديو...بعد بدون فايده اللي يذيع عن الاسماء نايم بصراحه.... 
وصلني اتصال من جمال....مادري منو من اهله عنده واسطه وياب لي النتيجه... 
كنت انا في الميلس...معاي مهرة اللي ماطاعت تخليني...مبارك اللي يانا من الساعه سبع....ابويه اللي يحاتي النتيجه هو الثاني... وشيخه للمؤازره المعنويه... 
يلست انا عالكرسي ريولي مب رايمه تشلني...من سمعت نتيجتي على لسان جمال... 
سيف: شوووووووووووه... 
جمال: والله العظيم... 
سيف: احلف... 
جمال: توني حاااااااااالف....!!... ههههههههههههه ... 
سيف: جذاب جذاب ماصدق... 
جمال: كيييييييفك يالله باي... 
رديت اوقف من كثر حماسي...ومن وقفت انا وقف معاي مبارك ومهرة من كثر حماسهم هم بعد .... 
سيف: لا لحظه....احلف جمال احلف... 
جمال: وقسم بالله يعلني الموت ان كنت اجذب...مبرووووك ياولد...ماتوقعتها منك والله... 
ظحكت بفرح... وبصوت عالي...اطالعت ويوه اهلي المتلهفة لسماع النتيجه.... 
قلت لهم بصوت عالي.... 
سيف: اثنين وتسعييييييييييييييييييين....!! 
على طول صرخت مهرة.... ظحك مبارك...ابويه قال الحمد لله ....وشيخه تطالعني بعيون مفتوحه بعدها ماستوعبت... 
حسيت بقنبله اطيح فصدري...كانت مهرة...تلوي عليه وتصيح....وتضحك...كله مخلوط في هاللحظه.. 
سكرت عن جمال وانا مادري...المسكين مبشرني وانا اسكر فويهه... 
بس ماعليه اكيد يقدر الظروف... 
وبتصله بعدين وبشكره كما يجب.... 
الحين خلني استمتع بفرحتي... 
92,6% ... 
من كان يتوقع اني اييب هالنتيجه...!!.. وحصلت البعثه ياسيف....!!.. 
آخ ياربي عيوني تتحارق اخاف اصيح من الوناسه بس ماريد اصيح.... 
ابتعدت عني مهرة وهي تبوسني وتقول لي مبروك... 
سيف: الله يبارك فيج.... (التفت لمبارك المبتسم بفرح).. مبارك... كله من تحت راسك انته... 
ولويت عليه هو الثاني...اللي قعد يرتب على ظهري مثل الاخو الكبير... 
مبارك: تستاهل سيف... هذا نتيجه تعبك انته...تستاهلها... مبرووك... 
سيف: الله يبارك فيك.. 
واخيرا اتجهت لابويه.... 
الحامل بعيونه نظره فخوره فيني.... 
من حقه.... حتى مهرة نفسها مايابت هالنتيجه في الثانوية العامه...!!.. انا اللي كان ابويه فاقد الامل فيني تقريبا...اقوم ارفع راسه في النهاية بنتيجتي....وبكون الاول بينهم اللي يكمل دراسته ويحصل شهادة معتبره من الخارج ان شاء الله.... 
ماتصورت ان التفكير بهالموضوع وبالفخر اللي بعطيه لاهلي بيكون حلو لهالدرجه.... 
ليش كنت اتظايق من فكره اكمال الدراسه قبل..!!!.. 
توجهت لابويه وحبيته على راسه ولويت عليه هو الثاني... 
بو حمد: مبرووك ياسيف...مبرووك... 
سيف: الله يبارك فيك يابويه.... 
التفت لشيخه... 
شيخه: والله ويبتها ياسيف..!!!..ماشاء الله عليك ياخي غلبتنا ماخليت لنا شي نتخقق به...!! 
سيف: هههههههههههههههه قولي ماشاء الله... 
شيخه: ماشاء الله عليك والله.....مبرووك مبرووك تستاهل... 
التباريك ماخلصت...والتيلفون ماوقف من الرنين... 
كلهم يقولون....اليوم يومك.... 
مهرة وشيخه عفسن المطبخ فوق تحت عشان يسون كيك وحلويات للعشا... 
ابويه حالف بعزيمه على اخر الاسبوع.... 
طبعا بالاضافه الى وعدة لي باني يوم انجح في الثانوية بيشتريلي سياره على ذوقي... 
وانا من الحين مختارنها.... 
فعلا..فرحتي يومها شي ماينوصف....
ــــــــــــــــــــــــــــــــــــــــــــــــــ ـ
نهاية الجزء الثاني والاربعون 


الجزء الثالث والاربعون.. 
------------------------------ 
اليوم : الخميس.. 
المكان: بيت يابر.. 
الوقت: السادسة مساءا.. 
------------------------------ 
(مبارك) 
طلعت من غرفتي وانا متكشخ لعزيمه سيف اليوم.. 
مريت على غرفة ابويه اشوفه جان خلص او لا... 
دقيت الباب .. 
يابر: مفتوح.. 
بطلت الباب ودخلت..كان ابويه ماسك ملف وهو لابس نظاراته الطبية وقلم وقاعد يقرا فيه... 
والاخس انه بعده ماجهز..واناابا اروح هناك قبل الناس مب حالي من حال المعازيم...!! 
مبارك: ابوووويه... what you are waiting for? 
رفع ابويه نظره لي من فوق نظارته وقال لي.. 
يابر: شوو؟ 
مبارك: ابويه بنسير عزيمه سييف والا ناسي.. 
يابر: لا مانسيت بس تو الناس... 
مبارك: لا مب تو الناس انا ابا اسير من وقت... 
يلست عالشبريه بظيج... 
يابر: اوكي اوكي... 
حط ابويه الملف في الشنطه (الجديمه) مالته...وفصخ نظارته وتوجه للحمام... 
لكنه ترك الباب مفتوح..الظاهر انه يبا يتمسح لا غير... 
مبارك: ابويه..!! 
يابر: نعم.. 
مبارك: ابويه نتيجه سيف وطلعت..وان شاء الله البعثة مضمونه...ونحن بنسافر... متى ناوي تسوي عرسك.؟! 
طلع ابويه من الحمام وفي ايده فوطه يمسح فيها ويهه.. 
يابر: من قالك اني بسوي عرس.؟! 
مبارك: عيل؟ 
يابر: لايابوي نحن كبرنا على هالسوالف... ملجه وحفلة عائلية وبس... 
مبارك: انزين الخلاصه..متى؟! 
يابر: بعد عرس مهرة... 
مبارك: لا ابويه..نحن بنتاخر عشان مهرة تبانا نتاخر اكثر بعدنا عشان عرسك..! 
يابر: مابنتاخر عن عرس مهرة وايد..باسبوعين او ثلاثه... 
مبارك: too much..! 
يابر: شو توماتش انته بعد...!..تبانا نعرس قبلها يعني.. 
مبارك: ليش لا... 
يابر: لا...انا مب جاهز... 
مبارك: شو يبالك من التجهيز بعد..! 
يابر: مبارك بليز.. قلت لك انا هب جاهز خلاص لا تناقشني في السالفه..بعد عرس مهرة موعد مناسب لي ولها... مهرة بحاجه لعمتها الحين قبل عرسها... 
سكت 
وبعد التفكير فكلام ابويه حسيته منطقي..فعلا مهرة بحاجه لانسان اكبر منها واكثر خبره يوجهها قبل عرسها.. 
واذا على اسبوعين او ثلاثه...بنتريا شو نسوي بعد..!! 
خلص ابويه تجهيزه ورحنا لبيت عمتي المرحومه.. 
هناك كان سيف مرتبش ومستانس.... مسكني على جنب وقال لي... 
سيف: باجر ابويه وانا بنسير نختار سيارتي...!! 
مبارك: والله.!!.. للاسف مابتتهنى بها وايد...! 
عقد سيف حياته... 
سيف: ليش؟ 
مبارك: بنسافر ترانا بعد مايعرس ابويه ومهرة اختك... 
سيف: اربع شهور...تسدني اشبع بها والعب.. 
مبارك: قصدك تبا تكسرها... 
سيف: لا مابكسرها... شفيك لا تلحق حمد وتطنيزاته...! على فكره راشد يسلم عليك.. 
مبارك: اتصلبك؟ 
سيف: هي يبارك لي عالنجاح... خساره انه مايروم يحضر جان وناسه..! 
مبارك: الله يهنيه ويا "المدام" ... اقول..اتصلوبك عشان البعثه؟ 
عقد سيف حياته.. 
سيف: لين احين لا...يمكن الاسبوع الياي... 
مبارك: بيتصلون لا تحاتي.. وان شاء الله تكون فيه بعثه للندن... 
سيف: واذا ماطلع شي بعثه للندن؟ 
مبارك: تدري شو...بنشوف وين البعثه ..ووين ماكانت بسير وياك... 
سيف: حلوو...بس ان شاء الله يتصلوون.. 
مبارك: ان شاء الله...خبرت ابوك؟ 
سيف: فكرت اخبره بعدين...خله مستانس الحين...باجر يوم بنسير نشتري السياره بخبره... 
مبارك: توك تقول نختار السياره...الحين بتسير تشتري مره وحده؟!.. 
ابتسم سيف بخجل خفيف... 
سيف: الصراحه انا مختارنها ومخلص..ان شاء الله بس ماتكون طارت... 
مبارك: وشو هي السياره.! 
سيف: بتشوفها... 
مبارك: على خير... منو في المليس؟ 
سيف: ريل خالووه خليفه...ابويه وخواني والحين خالي...تو الناس بعدهم مايوا العرب.. 
مبارك: نسير نسير داخل عندهم... 
رحنا انا وسيف وانضمينا للبقية في المليس... 
مسكين سيف..وايد مستانس... 
الله يكمل عليه فرحته... 
------------------------------------------ 
اليوم: الخميس... 
المكان: سيارة ناصر.. 
الوقت: السابعه والنصف مساءا... 
------------------------------------------ 
(ناصر)... 
قلبي كان مرتبش وانا اعرف نفسي ساير بيت مهرة ... 
ماكنت على طبيعتي من الصبح.... يمكن اشوفها اليوم....او يمكن هي تشوفني... 
المشكله عازمينا وانا احين نسيبهم ماروم اتخلف... حتى لو ماعزموني انا اعتبر من الاهل احين... 
ريل اختهم الوحيده.... 
ياربي استرها ... 
التفت لي يوسف ... 
يوسف: ماشاء الله عليه اخوها مهرة شاااااااطر ثره... 
ابتسمت...وعقب ظحكت... 
يوسف: والله صدق...سيف شكله مايعطي انه كديد جذي.. 
ناصر: اذكر الله ياريال بتحسد الولد... 
يوسف: ماشاء الله عليه....انا مايبتها هالنسبه...!!! انا اوني كديد... 
ناصر: هههههههههههههه راح الولد...مابيسلم منك اليوم... 
يوسف: ههههههههه لا والله عاد الا انا عيني بارده ماحسد... 
وصلنا بيت قوم عمي ووقفت السياره... 
يوسف: عندهم سيايير وايد..! 
ناصر: عندهم معارف وايد... 
يوسف: واظني انته ماتبا تنزل... 
ناصر: لا والله مابا...لكن مغصوب شو اسوي.. 
يوسف: هي عاد انته النسيب الحين... 
ابتسمت ابتسامه باهته... 
ناصر: مب متحمس وايد لتقمص هالدور والله بس هذا الواقع... 
يوسف: حالفك الحظ لين احين ومهرة ساكته عن الخطبه...لكن اذا كانت فعلا ماشافتك لين احين..احتمال تشوفك اليوم..!! 
تنهدت.... 
ناصر: مب ناقص انا.. يوسف دخيلك...قوم ننزل يالله... 
نزلنا من السياره ودخلنا الباب اللي كان مفتوح اساسا... 
كان سهيل واقف مع كم ريال جدام الميلس كاشخ ومستانس لنتيجه اخوه.. 
ناصر: السلاااااااام عليكم... 
تقربنا انا ويوسف مع ابتسامه وسلمنا على سهيل والي معاه من رياييل.... 
تعمدت انا اني اوقف بطريقه معينه واعطي درايش البيت ظهري..بس عشان ما اذا صار ووايقت مهرة.. 
ماتشوف غير ظهري...! 
-------------------------------- 
اليوم: الخميس.. 
المكان: بيت خلفان... 
الوقت: السابعه والربع مساءا.. 
-------------------------------- 
(مهرة).... 
رفعت نظري لشيخه بقهر... 
مهرة: انتي دوم جي...ماتيوزين عن التبصبييص والموايج من الدرايش.؟!..وبعدين وياج تراه عييب... 
شيخه: تعالي...تعالي شوفي اخوج شو يسوي..!! 
بطلت انا عيوني... 
مهرة: منو اخويه؟ 
شيخه: سيف..تعالي تعالي شوفي...بسرعه لا يفوتج.. 
ومن حبي لسوالف سيف ييت اركض...تقربت من شيخه اشوف وين سيف..وشو يالسه يسوي.. 
بس ماشفت غير مجموعه رياييل منهم سهيل..! 
مهرة: وينه؟ 
شيخه: تشوفين هذا اللي عاطنا ظهره؟..هذا اللي لابس سفره وعقال رادنها عورا ويديه فمخابيه..واقف عدال سهيل.!! 
دققت النظر... لكن ظلام...وماشوف زين... 
مهرة: هذا هب سيف. شفيج حوليتي..!!.. 
اطالعتني شيخه بطرف عينها وبمكر واضح... 
شيخه: هذا ناصر... 
شهقت ...وسكرت الستاره ورديت عنها داخل البيت بعيد بعيد عنها.... 
مهرة: سخيفه صراحه شويخ... 
ظحكت شيخه ويلست عدالي... 
شيخه: انا من الصبح اراقب اترياه ايي بس هو الله يهديه عطانا ظهره ليته صاد جدام عشان تشوفينه مره وحده ... والا مب من زين اشكالهم يالسه اراقب الرياييل..!!! 
مهرة: وليش عاد كل هذا...قلت لج ماريد اشووفه... 
طنشتني شيخه وسالتني بحماس... 
شيخه: شرايج فطوله...؟... مناسب صح.... كاشخ اليوم بعد... 
مهرة: بس بس شيخه... وين عموه؟ 
شيخه: في المطبخ..قومي نطلع الحين.. 
مهرة: خبله انتي رياييل في الحوش.. 
شيخه: حلاته..خليه يشوفج عالاقل.... 
مهرة: اوهووووووووووو.... 
سكتت عني شيخه وهي تبتسم ومسكت الروموت وقامت اجلب في القنوات... 
اما انا... قلبي ماهدا... احين هو هذا ناصر..!!!... 
اللي ذابحيني فيه وبذكره...!!.. هو هذا ناصر... اللي بياخذني..! 
هو هذا ناصر اللي بلوع بجبده وبطلع له الشيب..!! 
لكن شكله هب هين بصراحه...خفت لمجرد اني شفته... 
شكله جي من نوع الرياييل الي مادانيهم....معتز وواثق بنفسه وخقاق..يعتبر انه من حقه انه يحصل كل شي باي طريقه تخطر على باله دون اعتبار لاي شخص ....! 
من طريقه وقفته...حسيت انه من النوع اللي يفرض وجوده بدون ادنى جهد.... 
كرهته..!.. 
هي نعم كرهته... كرهته اكثر من بعد ماشفته....وبكرهه اكثر واكثر يوم بعيش معاه مغصوبه...!! 
مثل ما الحين اجهز لزواجي منه مغصوبه بعد.... 
كل شي يخص هالريال صار بالغصب ...!.. 
كيف يبوني اتقبله واحبه بالله..!! 
ياي بيتنا كانه واحد من الاهل ووايد واثق من نفسه...فرض وجوده على بيتنا وعلى اخواني واهلي ..وعلي انا وعلى حياتي..!! 
ناصر هذا اللي بيتحكم في كل صغيره وكبيره تخصني بعد اربع شهور بس...!!!.. 
اربع شهور تفصل بيني وبين موعد اعدام حريتي..!! 
والسبب هالناصر هذا...! 
--------------------------------------- 
بعد ثلاثة ايام... 
--------------------------------------- 
اليوم: الاثنين.. 
المكان: سيارة سيف اليديده.. 
الوقت: الخامسة عصرا.. 
--------------------------------------- 
(سيف)... 
بابتسامه فرح وقفت جدام بيت خالي يابر..ومسكت تيلفوني واتصلت بمبارك.. 
مبارك: هلا... 
سيف: اطلع برا... 
مبارك: شووه؟ ليش؟ 
سيف: اطلع برا انته بس...!! 
مبارك: همممم اوكي باي... 
سيف: باي.. 
سكرت عن مبارك وانا مستانس..نزلت من سيارتي اليديده...وتساندت عليها عند المدعمية...ووقفت اتريا مبارك يطلع... 
ماكمل دقيقه الا وهو طالع.... هو انصدم...وانا بعد انصدمت... 
ليش مبارك لابس بنطلون جينز وقميص ازرق فاتح..!!.. 
وهو بعد بطل عيونه على وسعهن.... 
يشوف سيارتي اليديده.. 
مبارك: واااااااااااااااااااااااااااااو.... شريتها..!! 
سيف: هي نعم شريتها وييت اراويك اياها...شرايك..؟! 
مبارك: رهيبه...ماتوقعتك تاخذ نيسان.... 
حطيت ايدي على سيارتي بفخر... 
سيف: من صغري اموت عالنيسان وخصوصا العنابي...شرايك فيه بو لونين هذا... 
مبارك: ههههههههههههههههه مبرووك مبرووك ...تتربى فعزك... 
سيف: ههههههههههههههههههههههه مالت عليك...الله يبارك فيك..بس شرايك فيها رهيبه هاااه..!! 
مبارك: هي والله فنانه ...لحظه ابدل ثيابي وبنطلع بها.... 
سيف: انته شحقه لابس بنطلون؟!.. 
نزل مبارك راسه يطالع لبسه باستغراب... 
مبارك: فيها شي؟ 
سيف: لا بس استغربت يعني.. 
مبارك: انا يوم ايلس في البيت البس اللي ارتاح فيه...وانا طول عمري متعود عالبناطلين مالبس كنادير الا يوم اطلع من البيت...ترياني هااه.. 
دخل مبارك داخل البيت عشان يبدل ملابسه... 
بينما انا ركبت سيارتي وشغلت ميحد...ويلست اطبل واغني عالسكان بوناسه... 
ابتسمت وانا اتذكر اني لازم انا بعد اتعود عالبنطلون والقميص...!! 
جريب بسافر..!.. 
ركب مبارك السياره وهو يتلفت حواليه يتفحص السياره... 
مبارك: ياسلام ياسلام...شو عليك ياسواف.. 
ابتسمت... 
سيف: حليله ابويه ماقصر ويايه....اقووول...ترا حالفنا الحظ..اليوم العيد عندي عيدين بصراحه... 
مبارك: هااااه شو صار.؟!.. 
سيف: اتصلوبي بخصوص البعثه... يالله ياوناستي يا مبارك يوم اتصلوا حتى ماعرفت ارمس... 
مبارك: والله.؟!!.. ياحييييييييييهم.... ووين خيروك؟ 
سيف: فيه بعثه للندن وانا اخترتها.... 
مبارك: حلوو...وين عاد فاي جامعه..! 
سكت شوي... 
سيف: نسيت اسمها... 
مبارك: الله يطفسك...!!.. 
سيف: بنتاكد عقب...المهم انهم اتصلوا وصارت بجيبنا... 
مبارك: وابوك؟ 
سيف: كلمته بعد.... رفض اول بادي... 
مبارك: شو قالك ؟!.. 
سيف: تم يلومبي...كيف بتخلينا...ومادري اشوو... وهناك بتكون غريب ماعندك حد... ومن هالرمسه... 
مبارك: وشو قلت له؟!.. 
سيف: قلت له هناك مستقبلي....وانا مابقطعهم باييهم وجي... ومن هالكلام اللي يطمن...اخر شي سكت عني وقال انا مابوقف بطريجك دامك بديت تفكر صح...رغم انه يحز فخاطري فراقك...! 
مبارك: حليله خالي..!!.. شويبه ووده عياله كلهم حواليه... 
سيف: بس الدنيا ما تتريا حد...انا مامشينا وياها صح بنظيع.... 
مبارك: عاد قلنا شريت سياره وتخرجت بنسبه ترفع الراس هب تبدا تتفلسف علينا... 
كان يمزح....والنتيجه تظاحكنا كلنا بصوت عالي.... 
وبدا الاستهبال والسوالف .... 
ونحن "نقحص" في شوارع العين...! 
^^^^^^^^^^^
بعد ثلاث ايام اخرى... 


----------------------------------------- 
اليوم: الخميس... 
المكان: بيت سلطان... 
الوقت: الثامنه مساءا.. 
----------------------------------------- 
(يوسف).... 
دخلت البيت بسيارتي مع ناصر...اللي كان وياي في السوق من شوي... 
نشتري بعض الاغراض... 
نزلنا وانااشوف بطرف عيني ناصر فج سفرته ورد يتسفر مره ثانيه بدون مايحتاج لمنظره... 
يوسف: اذا تازمت الامور ساعدني هاااه..!! 
ظحك ناصر علي بسخرية ودخل البيت ... 
دخلت وراه للصاله.... 
كانت امي يالسه وميثا حرمه محمد...وجوليتا توها غاسله كواب الشاي وحطتهن في الصينية.... 
يوسف: جوليتا..خذي الكيسه هذي وديها غرفتي.... 
والتفت لناصر وكملت.. 
يوسف: عقب بعزل اغراضي عن اغراضك... 
طنش ناصر ويلس عدال امايه... 
ناصر: شو امسيتوا..! 
ام محمد: بخير فديتك..شو شارين؟ 
ناصر: شوية اغراض... عطيني هالقمر هذي... 
مد ناصر ايده لشماس اللي نقزت من حظن امها لحظن ناصر... 
ابتسمت انا ويلست عداله....متوتر... 
مب عارف من وين ابدا المووضوع...والادهى...بحضور اخت القلب هني...!!... 
يوسف: امايه..وين ابويه؟ 
ام محمد: بعده مايا..شو تباه؟ 
ناصر: عنده سالفه... 
ظربت ناصر بايدي.... 
الغبي...انا قلت له يتدخل اذا تازمت الامور مب يبدا السالفه عني..!! 
ابتسم ناصر ... 
ام محمد: شو سالفته..!! شوفيك فديتك؟! 
يوسف: ماشي امايه بس...بس بغيتج في سالفه ... 
ام محمد: انزين ارمس الغالي محد غريب... 
ميثا: ناصر عطني شماس بروح اسبحها.... 
لوا ناصر على شماس اكثر... 
ناصر: في الليل سبوح حرام عليج بتمرض..!! 
يوسف: يلسي ميثا انتي هب غريبه انا ماقصدت اني ماريد ارمس جدامج.. 
يلست ميثا وابتسمت... 
يوسف: انا بس متوتر شوي مب عارف من وين ابدا السالفه...! 
ناصر: ههههههههههههههه ياحليلك يايوسف.... 
ام محمد: شو مستوي..زيغتوووني..!! هذا متوتر وهذا يضحك...شفيك يا يوسف؟! 
ناصر: يبا... 
قاطعت ناصر وحطيت ايدي على حلجه... 
يوسف: بس بس....انا برمس لا ترز بالفيس... 
ميثا: سكتوا عنه خلوه يرمس...انااول مره اشوف يوسف جي... 
تحنحنت بتوتر... 
يوسف: محد تم غيري...شو اتريون ؟! 
ظحك ناصر بهدوء على طريقتي بفتح الموضوع...! امايه تلفتت لويوهنا باستغراب.. 
ام محمد: شو نتريا بعد؟!.. 
يوسف: امايه... ابا اعرس... 
وابتسمت.... ومازال ناصر يظحك بهدوء... ويسوي نفسه مشغول بشماس اللي تلعب بتلفونه المغلق..! 
وامايه وميثا يطالعن فويهي بدهشه... 
شوووه...؟؟..محد توقع اني ارغب بالعرس يعني..!!! 
يوسف: بس لا تظحك...!! 
ناصر: ماظحكت... 
يوسف: من الصبح تضحك.... 
ام محمد: ابويه...من صدقك انته.؟! 
يوسف: هي امايه ..ناصر وخاطبين له ....منى وعرست... 
ام محمد: ماتبا اتريا بعدك سنه سنتين؟!.. 
يوسف: ليش اتريا .؟. عمري اربع وعشرين هب صغير..!! 
ام محمد: والله انا اشوف لو تتريا شوي سنه ..سنه ونص... 
يوسف: انزين خطبه عالاقل...او ملجه لين ماكنوه تخلص جامعه... 
ابتسمت ميثا يوم عرفت منو العروس... وامايه ماكانت مستغربه اصلا....وناصر مازال يضحك... 
ام محمد: انته متاكد انك تبا هالشي؟ اخافك تستعيل الا جي وبعدك انته مب متاكد.. 
يوسف: لا انا متاكد... ليش اتريا اكثر يوم انه اموري مستقره..ورايي عن كنه مابغيره...ابا بنت عمي وخطبوها لي... 
ام محمد: والله اني اشوفك بعدك صغير... 
تاففت انا... 
ناصر: امايه يوسف ريال...وبعدين انتي حاشرتني عالعرس وانا اصغر عنه... وبعدين يوم انه ولدج هو بنفسه طالب العرس المفروض تفرحين لانه يبا يكمل دينه... 
ام محمد: خلاص انا برمس ابوك...والله يجدم لي فيه الخير... 
ابتسمت...بوناسه... 
خلاص امي كانت المطبه الوحيده ... او كنت اتصورها جي..لكن دام ان المساله مرت عند امي اعتبرها ماشيه عالكل... 
عند قوم يدوه وبيت عمي المرحوم موضوع الخطبه هذا بديهي جدا... كانت مساله وقت بس... 

مساله وقت... 
وكنه تصير من نصيبي ان شاء الله.. 
ام محمد: الا بتخبرك يوسف... 
يوسف: هلا امايه..! 
ام محمد: شحقه مستعيل؟!.. 
ظحك ناصر بصوت عالي... 
ناصر: قولها..قولها ليش مستعيل..! 
يوسف: ناصر جب... 
ام محمد: يقول لي شو...ليش مستعيل؟!.. 
يوسف: ماشي امايه بس ليش اتريا يعني..!!.. 
ام محمد: بعدك صغيييير... 
يوسف: هي صح وين مرضعتي..! 
ظحكت امي... 
ناصر: امايه شو هالرمسه الله يهديج... يوسف ريال وقد المسؤوليه بعدين عرس لا تسوون الا يوم تخلص البنت دراسه وهو مستعيل لانه يبغيها ليش بيكون مستعيل يعني... 
يميع الالوان تيمعت فويهي..!! 
شو مستعيل لانه يبغيها....!!!..(يبغيها) هذي تترجم لالف معنى ومعنى ..!!.. وجدام اختها بعد يقول هالكلام... 
شليت عمري وطلعت من الصاله مب قادر اجابل نظراتهم واسمع ظحكاتهم الساخره... 
شوي الا وهو لاحقني.... 
ويظحك..!!! 
يوسف: الله ياخذ بليسك...ليش تقول جي جدامهم..!! 
ناصر: عدال عاد محد يدريبكم..!! 
يوسف: حتى لو فظيحه..!!.. شو بتقول ميثا عني..!! بتوصل الرمسه لامها ....شو بتقول عني؟!.. 
ناصر: ميثا ماتسوي هالسوالف هب خبله تخرب من بينكم....! 
في هاللحظه سمعت صوت سياره جدام بيتنا...وتزامن مع صيحة تيلفوني... 
يوم رفعته شفت اسم خالد...ياي بيتنا.... 
يوسف: نسير عند خالد الميلس... 
توجهت انا وناصر صوب الميلس وانا احمد ربي على زياره خالد....خالد اكثر انسان ينسيني اللي انا فيه ويرفع معنوياتي... 
ياي فوقته..صدق ولد حلال..! 
-------------------------------------- 
اليوم: الخميس.. 
المكان: سيارة آمنة.. 
الوقت: الثامنة والنصف مساءا.. 
------------------------------------- 
(شيخه)... 
كنا حاليا فالسوق...انا ومهرة ومعانا آمنه... 
كنت مستانسه بالتطور بانه مهرة وافقت انه ناخذها السوق تشتري لها بعض الاشياء وتبدا تجهز لعرسها... 
بدينا حاليا بالقطع...لانه التفصيل هو اللي يبغي وقت... 
كانت مهرة هادية طول الوقت... نراويها القطع وتقول "كيفكم"..ويوم نصر على رايها... تجاوبنا اذا حلوه القطعه او لا... 
كانه نحن اللي بنعرس مب هي...الله يهديج يامهرة..! 
لكن زين منها انها طاعت تروح السوق وبهدوء..شكلها ملت من قعدة البيت وتبا تسوي شي يديد حتى لو كان هالشي اليديد هوتجهيز نفسها للعرس... 
هي اصلا من اسبوع مختبصه....هادية وايد...من شافت ظهر ناصر وهي كله سرحانه...!.. 
لانه صار اخيرا لاسم ناصر تجسيد في ذاكرتها..وشكل معين ... 
آآخ ليته بس صد صوب الدرايش عشان تشوفه زين...احين لازم اتصيد الفرص عشان تشوفه غصبن عنها... 
حرام اتم جذي ماتعرف شكل ريلها...! 
لو انا مكانها بتخبل.... 
حطينا الاكياس بالدبه وركبنا السياره...ركبت انا جدام عدال آمنه ومهرة ركبت ورا.. 
آمنه: بسكن والا بعدكن بتتشرن..!! 
شيخه: توها ثمان ونص...شو رايكم نستغل الوقت ونروح نشتري شي ثاني؟... 
آمنه: مثل شوو؟ 
شيخه: همممم نعلان مثلا... ماظني تنزل موديلات يديده للنعلان لين اربع شهور خلنا نشتري احين ونفتك..ِشو رايج مهرة؟ 
مهرة: هاااه؟! 
سرحانه كالعاده..!! 
شيخه: اقول بنستغل الوقت وبنسير نشتريلج نعلان...شرايج ؟ فيج هبة؟! 
مهرة: كيفكم...! 
شيخه: شو كيفنا انتي اللي بتشترين فيج والا لا؟ 
مهرة: ماتعبتوا؟ من العصر ونحن في السوق..! 
شيخه: تعبتي انتي؟ 
مهرة: لا...بس...عموه يمكن تعبانه..! 
آمنه: انا مب تعبانه.... 
حركت آمنه السياره وطلعت بالشارع كانها اتخذت القرار عنا وانتهى الموضوع... 
عقيت غشوتي انا وتحجبت بما ان سيارة آمنه مخفي...بصراحه كنت مختنقه... 
شيخه: خالتي ماعندج اشرطه؟! 
آمنه: بلى فيه...دوري في السده.. 
شغلت الليت مال السياره ويلست ادور في الاشرطه لين حصلت واحد عيبني وحطيته...ورديت اسكر الليت... 
وصلنا محل الاحذية...رديت تغشيت ونزلنا كلنا مع مهرة... 
اللي تشجعت هالمره وقامت بنفسها تختار بعض النعلان اللي تعجبها... 
وبعد ماخلصنا واشترينا كمية معينه لاباس فيها... ركبنا السياره وقررنا نرجع البيت... 
في الطريج... 
شيخه: خالتي... ماتدرين وين قرروا قوم ناصر يسوون العرس؟! 
آمنه: قالت لي ام محمد حاجزين في فندق... 
شيخه: اهاااا...وكيف ترتيباتهم انزين بييبون فرقه وهالسوالف..! 
آمنه: والله عاد ياشيخه العرس عرسهم واستحي اسالهم شو بيسووون ومنو بييبوون...بس ترا هم ماعليهم قصور لاتحاتين.. 
شيخه: على خير ان شاء الله... بس جني سمعت عمي مايبا ملجه..!!! 
آمنه: هي عمج تراه ماتعيبه هالسوالف اليديده...يبا الملجه قبل العرس بيوم ..يومين... وفي المحكمه بعد...يعني بدون حفله ..وبدون ماتروم مهرة يعني بس توكل حد عنها.. 
شيخه: حرام يعني مابيتعرفون على بعض قبل العرس؟! 
نطت مهرة من ورا... 
مهرة: يعل اتعرف عليه ينية وتشله وياها ..شو ابغيبه اتعرف عليه..!!! 
قالت آمنه بعتاب واضح.. 
آمنة: مـــــــــهـــــــــرة....!!!!... 


مهرة: بس سدوا السالفه عيل اللي يشوفه ابويه انا راضية فيه ... 
شيخه: خلاص يابوج بنسد السالفه...كلتينا...! 
وعلى هالحال سكرنا السالفه وقعدنا نرمس فاشياء ثانيه... 
اهم شي ان مهرة متقبله سالفه تجهيز نفسها... 
عشان مانواجه صعوبات معاها.. 
الله يهديها...!

اليوم: الخميس.. 
المكان: بيت خلفان.. 
الوقت: التاسعه وخمس واربعون دقيقه مساءا.. 
--------------------------------------- 
( سهيل).. 
يلست فحجرتي ابدل ملابسي وانا ميت من قهري وغيظي.... 
فتحت الكبت وطلعت بجاما (كندوره)..ولبستها بعصبية واضحه...! 
هذي كيف تسوي فيني جذي؟ كيف..!! 
ماعليه خلها تي انا بشوف شغلي وياها...!! 
وبعد دقايق وصلت عمووه ومعاها شيخه ومهرة... 
تنهدت براحه يوم وصلوا.... 
ويوم دخلت شيخه الغرفه...ابتسمت لي ابتسامه وسيعه... 
شيخه: هلا حبي..ثرك هني...آآآخ يارييووولي... 
يلست شيخه عالكرسي وحطت شنطت ايدها عدالها وبدت تعق شيلتها وعباتها... 
لاحظت شيخه عدم التجاوب والعدوانية مني.. 
شيخه: شفيك سهيل؟! 
سهيل: شحقه مسكره تيلفونج؟!.. 
شيخه: انا مسكره تيلفوني؟؟!!..ماسكرته...بس البطارية مفظية..! ليش شو مستوي؟ شفيك معصب... 
سهيل: شويخ...انتي كيف تجرأين وتعقين غشاتج في السوق هاااه؟!... 
بطلت شيخه عيونها.... 
شيخه: انا عقيت غشاتي؟...ماعقيتها... 
سهيل: لو بعدني ماشفتج بعيوني..!.. 
شيخه: شفتـــ...!!...وين شفتني؟!!.. يتراوالك... 
سهيل: شيخه لا تستخفين بي...شفتج عاقة الغشاة في السياره لا وبعد مشغله الليت عشان العالم كلها تشوفج..! 
رصصت شيخه عيونها كانها تفكر في شي... 
شيخه: هيييه... بس في ذيج اللحظه عقيت الغشاة كنت ادور شريط وشغلت الليت عشان اشوف الاسماء ...وبعدين ...وبعدين السياره مخفي..!! 
سهيل: امحق مخفي...لو مخفي مثل الناس جان ماشفتج ...وجان ماشافج ستين واحد غيري..!! 
رفعت صوتي عليها بعصبية واضحه.... 
شيخه: سهيل عاد لا تبالغ.... نحن كنا في سياره والسياره تمشي...منو اللي بيتفكر يطالع داخل السياره.. اصلا ماكنت اتوقع فلحظة انك من الرياييل اللي يبصبصون داخل سياير الحريم..!! 
هني انا ين ينوووني...تقربت من شيخه ومسكت ايدها بقو.... 
سهيل: تخسين الا انتي.... انا ماشفت السياره الا لاني اعرف سيارة عموووه ....وكنت حاب امزح معاكن بس يوم شفتج كاشفه جذي عارضه نفسج لنظرات الناس انصدمت....انتي كيف تسوين فيني جذي؟! 
سحبت شويخ ايدها بقو عني بقهر... 
شيخه: ماكنت ادري ان ويهي ينشاف ...وطول الدرب انا متغشيه بس عقيتها يوم قعدت اختار الاشرطه... 
سهيل: يعلج ماتختارين...لازم الاشرطه يعني ...لكن الشرهه مب عليج الشرهه علي انا اللي عاطنكن الثقة تفرفرن في الشوارع.... ثاني مره ماشي سيره الا وياي انا او ويا حمد فاهمه..؟!.. 
شيخه: سهيل تراك وايد مبالغ في الموضوع..!! قلت لك ماكنت ادري...! 
سهيل: لا مبالغ ولا شي...انتي حرمتي انا...من حقي انا بس اني اشوفج ....وما اسمح لج تكشفين ويهج جدام أي حد حتى لو كان هندي...!! 
شيخه: ياسلاااام..!!! 
سهيل: عيبج والا ماعيبج تنفذين هالكلام والا والله ياويلج ياشويخ سمعتيني؟!!... 
تركت شويخ في حالة ذهولها....وطلعت من الغرفه عسب ماتزداد عصبيتي ..واسوي شي اندم عليه عقب... 
------------------------------------------ 
اليوم: الجمعه... 
المكان: غرفة مهرة... 
الوقت: الواحده صباحا... (الخميس بعد منتصف الليل).. 
------------------------------------------- 
(مهرة).... 
حالة شيخه كانت مب طبيعية... هادية وايد وشبة متظايقه لكنها تحاول تخفي هالشي بالسوالف... 
انا وحده تعبانه وابغي ارقد بصراحه لكن هي يالسه هني وشكلها مب ناويه تروح.... 
غريبه..!! 
سهيل مايا البيت لين الحين؟!...ليش ماتروح عنده مب عوايدها تسهر..!!.. 
كانت تكلمني شيخه بامور مختلفه...بعيد عن عرسي...وبعيد عن ريلها.... 
صحيح كنت مندمجه معاها بالسوالف...لكن هذا مايمنع انه تفكيري يسرح بين فتره وفتره يفكر بالسبب اللي مخلي شيخه تقعد عندي هالكثر...!! 
مهرة: شيخه شفيج؟! 
شيخه: ماشي ..ليش؟! 
مهرة: غريبه اشوفج سهرانه..وين سهيل...؟! 
شيخه: مادريبه ...! 
مهرة: برا البيت؟! 
شيخه: لا اظني الا في البيت ماطلع... 
مهرة: اكيد رقد... 
رفعت شيخه كتوفها بحركه لا مبالاه... 
شيخه: خله يرقد..! 
استغربت... 
مهرة: شيخه ...انتوا متظاربين؟!.. 
رفعت شيخه عينها لي وكانت على وشك انها اجاوب...لكن سمعنا دق على باب غرفتي... 
مهرة: مفتوح.. 
عدلت شيخه شيلتها خوفا من ان اللي واقف يكون سيف او حمد....لكنه ماكان غير سهيل... 
سهيل: شو تسوون؟ 
مهرة: نسولف... 
سهيل: هالكثر سوالف...بوي انا وراي اشغال... 
مهرة: شو مسوي بشيخه انته زابنه عندي من كم ساعه ...!! 
سهيل: اشتكت لج؟ 
مهرة: ولا نطقت بحرف....بس اشوفها متغيره... 
التفت سهيل بعيونه لشيخه وهو مازال ماسك قبضة الباب... 
سهيل: شويخ تعالي... 
صدت شيخه عنه صوب ثاني... 
شيخه: مابا... 
سهيل: شويخ..وراي اشغال وابا ارقد... 
شيخه: ماحد ماسكنك ...تصبح على خير... 
تنهد سهيل... 
سهيل: شويخ لا تخليني ايي واشلج.... 
ظحكت انا متحمسه اشوف هالشي جدامي.... 
شيخه: كل شي بالغصب عندك؟ مابا..!! 
سهيل: واحد..... 
شيخه: .......... 
سهيل: اثنين... 
شيخه: مااااريد ارقد مافيني رقاد ....روح انته ارقد انا بايي عقب.... 
سهيل: ثلاثه.... 
فج سهيل قبضه الباب واتجه لشيخه... اللي نقزت من مكانها وركبت فوق الشبريه بس عشان تشرد عن سهيل... 
سهيل: تعالي... 
شيخه: ماباا ماباا بروح اروحي... 
سهيل: اروم اركب لج فوق بس والله مافيني حيل تعالي برضاج احسن.... 
شيخه: انزين انا ماخلصت سوالفي مع مهره....!! 
ركب سهيل بسرعه عالشبريه ومسكها قبل ماتشرد... 
وانا مكاني اطالع وفاجه حلجي بظحكه... 
وانا من يوم انخطبت نادر ما اضحك...!!.. 
شل سهيل شيخه بين يديه وهي تصارخ وانا اضحك.... 
مر سهيل من عدالي وهو شال شيخه.. 
سهيل: تصبحين على خير... 
مهرة: هههههه وانتوا من اهل الخير...هالله هالله بشويخ.... 
شيخه: يالخاااااينه براويج باجر.... 
سهيل: هههههه لا تحاتين...شويخ فعيوني...! 
ساروا غرفتهم وانا تميت اضحك عليهم وسكرت الباب.... 
لكن من طاحت عيوني علىالاكياس والخرايط المكدسه عدال التواليت...تذكرت ناصر... 
تذكرت طوله.... كتوفه العريضه...وقفته المعتده بنفسها.... 
وفي لحظه خاينه تخيلته يشلني جذي...! 
كرهت نفسي اكثر في هاللحظه اكثر مما اكرهه هو...!.. 
صدق اني سخيفه سخيفه سخيييييييفه....!!!.. 
بدلت ثيابي وانسدحت عشان ارقد... 
لكن هيهات اييني الرقاد.... وناصر هذا مثل الشبح الدايم واقف فوق راسي يهددني...!! 
------------------------------------ 
اليوم: الجمعه... 
المكان: بيت ام سلطان... 
الوقت: الخامسة عصرا.. 
----------------------------------- 
(كنه).... 
نزلت وانا توني ناشه من النوم.... مب عادتي ارقد الظهر لكني رقدت من قهري وظيجتي.... هالاسبوع كلهم يوا ماعدا يوسف...! 
ليش حظرته ماشررف..!!!.. يعني لا اشوفه هو ولا اشوف منى شي وايد علي بصراحه ماقدر اتحمل..!.. 
لكن حتى ناصر يانا اليوم... 
وصادف وجود نوره اللي من امس هي عندنا وباتت فبيتنا.... 
يوم تلاقوا لاحظت نظرات نوره صوب ناصر اللي مازالت حالمه ...ياترى حتى وهي متزوجه مازالت تتمناه؟!.. والا كل ممنوع مرغوب..لانه ناصر خطب...صارت تتمناه اكثر؟!... 
عندها ريل حاطنها فعيونه...وبعد تفكر في غيره ؟ صدق مب صاحية ..!!!... 
وعلى طاري نوره...كنت اتوقع انها بعد الغدا بترجع بيتها....لكنها مازالت يالسه عندنا.... 
يلست في الصاله معاها ومع امايه ويدوه...واختي عايشه... 
كنه: وين ريلج نوره؟! 
نوره: في البيت... 
كنه: اهاا.. غريبه صابره عنه هالكثر من امس وانتي عندنا.... 
نوره: ليش متظايقه مني انسه كنه؟!. 
كنه: افا عليج يانوره البيت بيتج انا بس اقول يعني هب زين تخلين ريلج هالكثر..!! 
سكتت نوره وتولت امي الجواب عنها... 
ام مايد: اختج الخبله متظاربه ويا ريلها... 
انصدمت انا...ونوره قالت لامي بعتاب.. 
نوره: اماااياااا....هذي خصوصيات كيف تقولينها جي..!! 
ام مايد: عشان الكل يعرف سواد ويهج... 
نوره: والله انا مابرد البيت الا يوم ايي هو بنفسه ....ويراضيني.... انا بنت ريال ولي كرامتي... 
ام مايد: والله احمد ماغلط عليج بشي اروحج الا نافخه عمرج عالكل...يابنتي الحرمه مالها الا ريلها وعيالها ..ردي بيتج...! 
نوره: يوم ايي هووو ويشلني... 
ام مايد: بتبطين تترييين..احمد ماقالج شي ... ولا غلط عليج فشي... 
نوره: حتى لو...انا حرمته... 
ام مايد: سكتي سكتي الله يعافيج...زين انه يدتج مشغوله بالفلم الثقافي والا بتغسلج غسال والله... 
سكت انا... 
لاني ماريد ازيد الطين بله.... 
طول عمرها مغروره.... الله يعين احمد عليها.... 
ماعرف شو سبب المشكله بالضبط بس انا اعرف انه شي سخيف والسبب الاول والاخير فيه هو نوره نفسها.... 
وماريد اعرفه عن انقهر من حركاتها الطفولية..!!.. 
الله يهديها بس.... 
ام مايد: كنه فديتج تعالي عدالي برمسج... 
كنه: ان شاء الله امايه... 
نشيت من الكرسي وانا ملاحظة نظرات نوره الغيوره تجاهي..ويلست عدال امايه اللي حطت ايدها على ظهري بحنان... 
ام مايد: انتي ليش ماتغديتي اليوم؟!.. 
كنه: حسيت بتعب وسرت ارقد.. لا يكون زعلت حرمة عمي؟!... 
ام مايد: لالا مازعلت بس تخبرت عنج..شي يعورج انتي؟ 
كنه: لا امايه بس كسل... 
ام مايد: هيي....انزين فديتج عمج اليوم رمس اخوج بخصوصج...! 
التفت لامي بصدمه.... ومب انا الوحيده...نوره وعايشه التفتن معاي بعد بدهشه... 
كنه: بخصوصي؟؟ ليش؟!.. 
مع اني اعرف الجواب سلف بس كان لازم اسمعها باذني... 
تم قلبي يدق ويدق.... 
وانفاسي تقطعت.... 
ياربي ماصدق...ماصدق...! 
ام مايد: يبونج ليوسف.... 
هني انا تنهدت....غصبن عني طلعت ....لكن محد انتبه لها بسبب تدخل نوره المزعج... 
نوره: شوووووه؟..يوسف..!! واع رفضووه..! 
التفت لنوره منقهره ومستغربه....شو هالرزه شو يخصها.... 
ام مايد: شو تقولين انتي خبله..!!! 
ام سلطان: شفيها نوره محتشره..!! 
عايشه: تباهم يردون يوووسف.... 
ام سلطان: يردونه على شو؟! 
عاشه: يوسف ياي يخطب كنه..... 
ام سلطان: وتبينهم يردونه؟...مسودة الويه قومي ..قومي منيه مالقيتي غير يوسف يردونه..!!.. 
ابتسمت انا بخجل على تصرف يدوه ونزلت راسي.... 
ومن داخلي مستانسه لانها حطت حد لتدخل نوره في الموضوع... 
والله شو يخصها هي يردونه....ماصدقنا على الله نحن...والا كل هذا غيره...! 
عافان الله لا ترحم ولا تخلي رحمة ربنا تنزل...!! 
نوره: والله صدق امايه واحد يشتغل في الجيش تيوزونه كنووه بيلعوزهاااا...!!.. 
ام مايد: انتي سكتي.... كنه هب مثلج صغيره عقل.... ويوسف ريال ماينعاب...وبعدين نحن نعرف انه بيخطبها من سنين .... 
نوره: بس هو مش مناسب... 
ام مايد: محد شاورج نحن موافقين وباقي راي البنت..! 
واستمرت ابتساماتي على نوره... 
احسن تستاهل.... 
نوره: كيفكم ..ظيعوا بنتكم...! 
طنشتها امايه والتفتت لي....وانا بطير من وناستي... 
ام مايد: هااه بنتي شو قلتي؟.. 
كنه: الشور شوركم امايه.... وانا بنتكم ومابطلع من شوركم... 
ام مايد: هذا العشم فيج يالغاليه ... بس حتى لو اباج تفكرين لين باجر وتردين علي خبر... 
كنه: ان شاء الله امايه... 
نشيت عن قعدتهم ومشيت صوب الدري وانا احاول قد ماقدر امشي شوي شوي وما اركظ واناقز من وناستي.... 
يوسف خطبني....خطبني.... فديتك يابويه الله يرحمك برحمته ليتك حي .. اللهم لا اعتراض... 
دخلت غرفتي وقفلت بابي.... انسدحت عالشبريه وانا الدنيا مب سايعتني من الفرحه... 
عشان جي مايا يووسف اليوم....!! 
اكيد انحرج... 
لويت على مخدتي واشتقت لوجود منى تفرح معاي في هاللحظه.... 
كنه: احبه...احبببببببببببببه....ياربي كيف اموت فيه.... صدق بكلامه...وخطبني في اسرع فرصه قدر عليها... الحين صدق بنرتاااااح
^^^^^^^^^^^^
بعد يومين... 
------------------------------------------ 
اليوم: الاحد... 
المكان: غرفة يوسف.. 
الوقت: الثالثه ظهرا... 
------------------------------------------ 
( يوسف)... 
كنت على وشك اني ارقد .... لكن سمعت امايه ادق عالباب وتزقرني.... 
اعتدلت في قعدتي... 
يوسف: مفتووح.. تعالي امايه.. 
دخلت امايه وسكرت الباب.... 
ام محمد: راقد فديتك..! 
يوسف: على وشك.... 
ابتسمت امايه ويلست عدالي عالشبريه... 
ام محمد: يايبتلك ذاك الخبر اللي بيطير الرقاد من عينك....! 
ابتسمت انا .. 
يوسف: وافقوا؟!.. 
ام محمد: وهم يرومون يرفضون ولدي انا...!! 
تنهدت بارتياح.....وعقب ظحكت... 
يوسف: فديتج يا امايه...لو مب تربيتج الزينه لنا جان محد وافق علينا... 
ام محمد: فديتك ياغناتي...مبروك حبيبي... 
حبيت امايه على راسها.... 
يوسف: الله يبارك فيج يامايه... عيل دام وافقوا خلونا نملج... 
نشت امايه عن الشبريه وهي تهز راسها باصرار... 
ام محمد: لالا عاد عن الخريط انته ماتنعطى ويه.... 
يوسف: ههههههههههههههههههههههههههههه .... ليش عاده؟ 
ام محمد: تو الناس ياولدي تو الناس....يالله ارقد..ارتاح... 
طلعت امايه وخلتني بوناستي اروحي.... 
لكن وين اييني الرقاد...!!.. 
مسكت تيلفوني واتصلت براشد على تيلفونه هناك...في ماليزيا... 
راشد: مرحبااااااا الساع.... 
يوسف: هلا والله بالمعاريس.... 
راشد: وين خلاص شوبنا.... 
يوسف: ههههههه عنبو بعدكم مارديتوا من شهر العسل وشوبتوا...خلك عنك الا قول تجدد شبابك...!! 
راشد: ههههههههههههههههه خسك الله...شحالك وشحال الاهل كلهم..؟! 
يوسف: كلهم بخير وسهاله شحالك انته وشحال اختها عسى بس مب مطفربها..!! 
راشد: الا منتف شعرها وبتشوف الشموخ في كل ويهها..باييبها لكم ولا بتعرفونها... 
يوسف: والله يانطيحبك ولا تطلع من بيتنا صاحي جانك مسوي باختنا جي... 
راشد: ههههههه افا عليك...منى فعيوني.... 
يوسف: زغت هااه... 
راشد: هي تصدق.. تبا منى؟ 
يوسف: ياريت عندي خبر لازم ابشرها به... 
راشد: قول لي انا... 
يوسف: اول منى....بعدين انته... 
راشد: هههه اوكي لحظه... 
وبعد نص دقيقه... 
منى: هلا حبيبي... 
يوسف: هلا والله منى....شحالج؟! 
منى: بخير الغالي شحالك انته؟؟ يالله كيف ولهانه عليك... 
يوسف: هههههههه والله حتى انا ...وترا من غلاج انتي اول وحده ابشرها بهالخبر...بس اول قوليلي...مستانسه؟ 
منى: واااااااااااااايد....ناقصني شوفتكم بس... 
يوسف: يعلج دوم مستانسه..ربي يوفقج.. 
منى: الجميع ان شاء الله...خبرني خبرني شو هي البشاره.... 
يوسف: شو بتعطيني؟ 
منى: باييبلك سبال من ماليزيا... 
يوسف: ههههههههههههههههههههههههههه هداياج مثل ويهج خلي السبال هناك مابغيه... هاتيلي ببغاء ملون وكبير...من هذيلا اللي يرمسن... 
منى: والله؟.. 
يوسف: اذا رمتي..يبالنا في البيت واحد بيستانسون عليه قوم سلطون... 
منى: بقول حق راشد ولا يهمك....انته احين خبرني بالخبر شغلت بالي... 
يوسف: كنه... 
منى: شفيها؟ 
يوسف: وانا.... 
منى: وابوي؟...ِشووفيكم....؟ 
يوسف: كنه انخطبت يامنى...راحت خلاص... 
ابتسمت وانا اسمع شهقة منى... 
منى: لا تقووووول... 
يوسف: والله انها انخطبت.... 
منى: فج الخطبه...تروم اظني... 
يوسف: والله مافجيتها... 
منى: حرام عليييييييك يوسف... 
يوسف: الله يوفقها...مابعترض طريجها... 
ومسكت ظحكتي على غباء منى.... 
تراني قايل لها بشاره من قبل يعني هذي بشاره؟؟.. والا صابتها عدوى الحب...كل المحبين يصيرون اغبياء...!!! 
منى: انا بكلمها بشوف شو سالفتها هالخبله...منو خطبها؟! 
يوسف: ولد عمها الغبي... 
منى: منو بعد هــ......ياحمااااااااااااااااااااااااااااااااااااا اار...!!!.. 
نقعت انا من الضحك...بصوت عالي .... 
منى: والله انك سخيف طيحت قلبي.....متى صار هالكلام..؟! 
يوسف: ههههههههههه والله انج يامنى استويتي غبية....كله صار بسرعه بسرعه....كلمت امايه يوم الخميس..يوم الجمعه خطبناها...واليوم ردوا علينا بالموافقه....توها امره امايه مخبرتني قلت ابشرج اول... 
منى: فديييييييتك والله مبرووك حبيبي....تستاااهلها وتستاهلك...مادري ليش الحين تذكرت كل المواقف اللي صارت بينكم وكيف طفرتها وكيف هي طفرتك والله انكم تحفه.. 
يوسف: هههههههههههههه انا ماسرت لهم يوم الجمعه لاني ادري بابويه بيكلمهم...استحيت اسير... 
منى: بتصلبها اكيد ميته من الوناسه كنوه... 
يوسف: ظنج؟ 
منى: اكيييييد.... 
يوسف: سلمي عليها.... وانا احين بخليج لا ياكلنا ريلج ... 
منى: ههههه اوكي يوسف سلم عليهم كلهم.... 
يوسف: متى بتون انتوا؟ 
منى: الاسبوع الياي ان شاء الله....بنخبركم قبلها... 
يوسف: توصلون بالسلامه ان شاء الله.... سلمي على راشد...مع السلامه... 
منى: فمان الله... 
سكرت عن منى وانا بعدني مرتبش... 
فريت التيلفون وسرت صوب الكمبيوتر... 
فتحت النت وقعدت ادور عن احلى بطاقه حب احصلها....وطرشتها لكنه.... 
مابطلب اني اكلمها من احين بتقول ماصدق خبر...!! 
بتريا شوي كم يوم.... 
نتثيقل عليها.... الا جان يت الاضافه من صوبها...مابقول لا... 
مب هي قالت "الحلال حلو".... 
وهي احين خطيبتي يعني مافيها شي لو كلمتها بالنت....!!... وبلعن خيرها لو قالت لي تريا الملجه لين اصير حرمتك صدق...!! 
----------------------------------------- 
بعد ثلاثة اشهر ونصف... 
----------------------------------------- 
اليوم: الاثنين... 
المكان: احد اسواق ابوظبي... 
الوقت: السابعه والنصف مساءا.. 
---------------------------------------- 
(ناصر)... 
كنت في السوق حاليا اشتري لبس يديد لميوود...اللبس اللي عنده جله صار جديم... 
وهو ماشاء الله عليه صحته زينه ويكبر بسرعه... 
كنت بحماس كل ما شوف شي يعجبني ويطلع مقاسة اوكي اشله واحطه في السله... 
لين ما انترست السلة عندي وقررت اني اوقف المشترى... 
رحت عند المحاسب وخليته يحسب لي الملابس... 
رن تيلفوني في هاللحظه... 
ابتسمت وانا اشوفه رقم "الغالية"... 
ناصر: مرحبا امايه.... 
ام محمد: هلا فديتك....شحالك غناتي؟! 
ناصر: بخير وسهاله شحالج انتي وشحال ابويه والباقين؟ 
ام محمد: كلهم بخير وسهاله...انته وين؟ 
ناصر: في السوق... 
ام محمد: شو تسوي؟ 
ناصر: ارقص... 
ام محمد: ههههههههههههههه الله يهديك...لا صدق شو تشتري.؟! 
ناصر: شوية اغراض امايه....شو فخاطرج انتي؟!..مب متصله لله...عندج شي..! 
ام محمد: هي نعم اني متصله وانا متظايجه.... 
ناصر: افاااا..خير امايه.... 
ام محمد: بو حمد ...ابو مهرة الله يهديه...طلع لنا بمنكر يديد... 
ناصر: هههههههههههههه منكر يديد؟ كيف؟! 
ام محمد: رفض حفلة الملجه وقلنا ماعليه....احين بعد رافض انك تدخل على عروسك عالكوشه..!! 
سكت انا...وتنهدت...بارتياح ... 
الحمد لله يت منه ومب مني....!!..لاني كنت بطلب اني ادخل على حرمتي في الغرفه في مب في الكوشه... ويوم اوصل الغرفه..بتحايل عالكل على اساس اني ادخل بروحي عندها... 
عشان تكون صدمة اللقاء بيني وبينها بس محد يدري عنها.... 
واذا سالوني ليش...بقولهم ماريد اشوف الحريم اللي اغلبهن بيكونن كشفات...بحجة التدين والالتزام يعني...!! 
ناصر: انزين وشو فيها امايه؟! 
ام محمد: شو شووو فيها....؟!..مانبا نفرح فيك يعني؟! 
ناصر: مابتفرحن فيني الا يوم تشوفني عالكوشه؟ اصلا انا ماحب هالسوالف.... امبوني ماريد اسير لها الكوشه... 
ام محمد: شقايل يستوي عرس جذي ياولدي مب حلو... 
ناصر: المهم اعرس... 
دفعت عن الاغراض وشليت الكيس وطلعت من المحل وركبت سيارتي.... 
ام محمد: صح المهم تعرس بس نبا بعد عرسك يكون حلو مثل مانبغي... 
ناصر: امايه...لا تعقدون الامور..بتزفووني لين الحجره.. 
ام محمد: عاد نحن مخططين وحالتنا حاله جذي يخربون خططنا قبل اسبوعين من العرس...!! 
ارتبش قلبي.... 
اسبوعين بس ...المده قصيره مثل ما انا اشوفها والا يتراوالي؟!... 
ناصر: ولا يهمج امايه سهلوا الاموور... لا تظاربون على كل صغيره وكبيره...عرسنا مابيطلع فيه بركه دام الكل متظايق فيه..!! 
ام محمد: الله يهديه ...وان شاء الله انته بتتوفق فديتك لا تحاتي.... 
ناصر: ان شاء الله امايه... في تعقيدات ثانيه بعد..!! 
ام محمد: ان شاء الله مايطلع شي ثاني...نحن رتبنا كل الامور لكن اخافهم يطلعون لنا بشي يديد يخرب علينا كل شي... 
ناصر: لا ان شاء الله مابيستوي شي يديد..اتفقتوا عالتصوير؟ تراني ابا تصوير لعرس الرياييل... 
ام محمد: هي هي ظبطنا وياهم كل شي... حتى عرس الحريم شي تصوير.. 
ناصر: زين..قولولها هذي المصوره هب تقعد تلاحقني بالكاميرا ..انايوم بنزف لمهرة ماريد حد يكون وياي...! 
ام محمد: كيف.؟ مافهمت... 
ناصر: بتزفوني انتوا لين الباب.... انا بدخل على مهرة بروحي....ماريد حد يكون ويانا... 
ام محمد: شقايل يابويه جي مايستوي... 
ناصر: يستوي..هذا عرسي وبسويه مثل ما ابغي... 
ام محمد: الله يهديك ياناصر لازم بتصور ويا مهرة ... 
ناصر: مانبا تصوير... بتصور مهرة اروحها وانا بيصوروني اروحي برا...وعقب تدمج اللي تبغيه هي في الكمبيوتر حق الالبوم مابيغلبها.... 
ام محمد: الله يهديك انته وعمك بتعفسون علينا الدنيا.... 
ابتسمت.... 
ناصر: مابنعفس عليكم شي...بس مب لازم عرسي يطلع تقليدي مثل بقية الاعراس..اللي يصير في الاعراس الثانيه لازم يصير عندي...عندكم يوسف وكنه سووا اللي تبغونه فعرسهم...الولد ولدكم والبنت بنتكم محد بيقولكم لا تسووون....لكن عرسي انا خلوني على راحتي.... 
ام محمد: خلاص على راحتك....ماصدقنا توافق عالعرس مانبا نظيجبك بعد.... 
ناصر: الله يعطيج العافيه يامايه ادريبج تعبانه في التجهيز...انا ان شاء الله الاسبوع الياي كله اجازه بقعد عندكم....لين العرس... 
ام محمد: اجازه الا لين العرس؟...وعقب العرس؟ 
اداركت انا الخطا.. 
ناصر: هي هي اكيد شي اجازه بعد العرس...بس عاد اجازتي بعد العرس مالكم خص فيها هههههههههههه... 
ام محمد: ههههههههههههههه الله يهنيك فديتك...برايك الغالي مابعطلك ...بس حبيت اخبرك باللي صار... 
ناصر: طولي بالج عليه تراه شويبه وهذي بنته الوحيده خليه يتحكم.... 
ام محمد: ههههه الله يعينا....برايك الغالي دير بالك على نفسك.. 
ناصر: ان شاء الله امايه....فمان الله.. 
ام محمد: مع السلامه... 
سكرت عن امايه وشغلت سيارتي....واتجهت لبيت علي.... 
هناك عطيتهم كيسه الملابس...ولبسوا ميوود لبس من الالبسة اللي انا شارنها توني...وطلعن المقاسات كلهن اووووكي.... 
يابوولي ميوود عشان يراوووني اياه... 
ناصر: ياويلي انا عالازرق....كاشخ ولد ناصر... 
قعد يظحك علي عليه وانا ارمس ولدي جنه عوود....يالله متى بيكبر هالولد..!!..متى بقدر اقعد معاه...يخبرني بمشاكله..وانصحه انا بمعرفتي...متلهف لضمة فبيتي ومتلهف اكثر اني اربيه انا بروحي دون مشاركة حد.... 
ماعدا مهرة... طبعا..!.. 
اسبوعين يفصلني عنها....!! 
ياترا انا جاهز؟!... 
او بالاحرى...هي جاهزه لهالعرس؟!.. 
------------------------------------
اليوم: الثلاثاء... 
المكان: غرفة مهرة... 
الوقت: الثامنة مساءا... 
----------------------------------- 
(مهرة).. 
غصبن عني اجبرني شيخه..ومنى حرمة راشد...واخت عريس الغفله.... 
باني البس الفساتين اليديده اللي يبناها اليوم من عند المصمم بعد ماجهزت....واراويهن اياها.... 
بصراحه منى كانت حبوبه....يتنا اليوم زياره عشان تشوفنا شو جهزنا للعرس وشو ناقص وتساعدنا... 
وكانت تقريبا تزورنا كل ثلاث اسابيع مره.... 
قالت لي انها متحسفه ان شريط عرسها ماخلص من المونتاج والا كانت بتيبه وبتراويني ناصر.... 
وانا من داخلي اقول الحمد لله.... 
كانت تتكلم عن ناصر احيانا....تحاول تقرب ذكره لنفسي....وتخوز الخوف عني...بانه ناصر فعلا شخص من لحم ودم مب مجرد زوج ما اعرف عنه شي... 
الصراحه انا في الاشهر الثلاث الاخيره استسلمت للواقع.... 
صرت مثل الآله يقولون لي مهرة بنسوي جي..اقولهم اوكي....بنروح هناك....اوكي.... 
تعبت من الرفض والمعارضه.... 
تعبت من كثر مايغصبوني على تنفيذ اشياء مابغيها.... 
اوافق برضاي وبكرامتي احسن عن اني انغصب كل مره على شي...!!!... 
سيف فديته كان مايقصر معاي.... 
نظرا لانشغال سهيل وحمد الدائم عني.... كان هو يودينا بسيارته اليديده....دبي وبوظبي.. 
اذكر انه مره يوم كنا في بوظبي...كان يغلس علي ويقولي هذي مدينتج وهني بتسكنين.... 
وما اكتفى بهالشي.... خطفنا عدال بنايه من هالبنايات العاليه..واشر لي على وحده منهن.... 
سيف: في هالبناية شقة ناصر.... 
تميت اطالع البنايه برعب.... عنبو حمام نسكن في عماره..!!...الله يعيني على هالحياة اللي بعيشها...! 
تجهيزي لعرسي كان على قدم وساق والكل شارك فيه... 
مانقعد ثلاث ايام على بعضهن في البيت بلا شغل... 
لازم نروح لمكان... 
حتى اني عفت الطلعه والله من بعد ماكنت اشوف طلعه السوق كرحلة من الرحلات...!!!.. 
الخلاصه اني خلصت تجهيزي تقريبا 
باقي فستان العرس بستلمه الاسبوع الياي ان شا ءالله... 
فستان العرس اللي اخترته انعم مايكون....لاني انا ضئيله نسبيا...اذا فصلت لي شي ربشه مابيطلع حلو علي... 
لبست الفستان الاول وطلعت من الحمام اراويهن... 
تعالت اصواتهم باعجاب.... 
ونفس الحاله كانت لكل الفساتين الباقية.... 
منى: خذتوا لهن ستاند عشان نعرضهن في المكسار... 
مهرة: لازم مكسار..؟! 
شيخه: هي لازم العرب يشوفون زهابج... بخصوص الستاند بنشتريهن ان شاء الله...نحن نسينا سالفتهن صدق... 
منى: هي لازم تظبطون اموركم عشان تعرضون الزهاب بشكل حلووو... 
مهرة: انا مابطلع صح. 
شيخه: لا انتي زبني في حجرتج ههههههه.. 
مهرة: احلى شي والله.. 
منى: مهرة شكلج زايغه من العرس..تراه حلوووو... 
شيخه: هااااااااه حرمه اخويه اشوف راشد فار راسج... 
منى: الا فار راسي؟ ..ياويلي عليه يعلني ماخلى... 
ظحكت انا على ملامح منى اللي واضح عليها الحب.... 
منى: تصدقين مهرة....انا كنت خايفه من العرس حدي مثلج...ومتوتره وكنت برفض...مب عشان راشد..راشد ماينعاب بس من فكره العرس نفسها....لكن عقب العرس تذكرت سخافتي.. لا يخوف ولا شي بالعكس...تعيشين حياة ثانيه ماتتخيلينها.. 
قلت انا بدون تفكير... 
مهرة: يعتمد عالريل... 
منى: شو قصدج يعني ناصر مابيسعدج؟! ههههههههههههههه 
وظحكت منى كانها واثقه من اخوها ومن انه ..بيسعدني.... 
مهرة: لا مب جي القصد... يعني لازم يكونون متفاهمين... 
منى: انتي خايفه انج ماتتفاهمين مع ناصر؟ لا تخافين ترا ناصر وايد متفهم وحنون.... بتشوفين بنفسج... 
قلت انا من دون نفس... 
مهرة: ان شاء الله... 
انتي فنانه يامنى بس ليتج توقفين هالسوالف عن ناصر....ماريد حد يطريه....!!! 
بس كيف اقول جدام اخته هالكلام؟ 
ماروم اجرح مشاعرهم بكلمه..هم مالهم ذنب... 
عشان جي كنا انا وشيخه نحاذر بالكلام شوي جدامها.... 
الله يعين...باقي اسبوعين..واعرس... 
بعد ماراحت منى... وشيخه زقرها سهيل... 
اتجهت انا للكيس اللي شاريه فيه هدية لسيف ..ومبارك... 
مبارك اللي لو هو اللي خاطبني جان انا عايشه بفرح ووناسه الحين.... 
لكن عوضا عن انه يخطبني...تركني لغيره..وبيسحب اخوي معاه وبيسافر..!!!! 
كنت شاريه لسيف جاكيت طويل لونه اسود ..جلد..عجبني..وقلت بيحتاجه هناك في لندن... وشريت له ساعه... وشريت لمبارك بعد ساعه... 
يذكروني فيها يوم بيسافرون... 
خذت الكيسه الصغيره اللي فيها هدية مبارك بروحها.... 
وهدية سيف خذتها بايدي...مافي داعي لكيس ورسميات...! 
رحت الميلس اللي ماكان فيه حد غيرهم.... 
كان راشد وسهيل هناك لكن راشد شل حرمته وراح..وسهيل مع شيخه في الغرفه.... 
مهرة: السلام عليكم... 
سيف: وعليكم السلام هلا بالعروس... 
مبارك: هلا مهرة...قربي...شو يايبتلنا...!!! 
قالها بلهجة يهااال ظحكتني... 
مهرة: هدايا بسيطه... 
يلست عدال اخوي... 
ومديت له الجاكيت وعلبة الساعه... 
مهرة: هذا لك سيف.... 
سيف: الله...شو هذا جاكيت.؟! 
وماتريا جوابي وقف يجرب الجاكيت الطويل اللي طلع على مقاسه وحلوو عليه... 
مبارك: رهيب صراحه.... 
سيف: هي والله..مشكوووره مهروووه ... 
مهرة: العفوو...هذي لك مبارك... 
التفت لي مبارك بعيون تلمع.. 
وتوتر كعادته... 
مبارك: for me? 
مهرة: هي..لك... 
مبارك: شو المناسبه؟! 
مهرة: ماشي مناسبه...عشان تذكروني وانتوا في لندن... 
ابتسم مبارك ومسك الكيس عني... 
مبارك: ليش انتي تنـّــسين اصلا عشان نذكرج يامهرة...!! شكرا... 
مهرة: عفوا... 
ابتسمت له ...رفع معنوياتي...معقوله انا ما انـّــسى؟!... ياليت يكون كلامه مب مجامله...! 
سيف: وهذي بعد شوو؟ 
التفت لسيف وهو ماسك العلبة... 
مهرة: ساعه..نفس ماركه ساعه مبارك بس انته شكلها غير... 
راقبت بفرح كبير ويوههم الفرحانه وكل واحد يراوي ساعته للثاني....وردوا يشكروني مره ثانيه.. 
يالله شكثر بفتقد هالشخصين بالذات...!!.. 
ظروري السفر يعني! 
وظروري انااعرس..!!.. 
واواجه اسوأ مخاوفي.. 
----------------------------------------
نهاية الجزء الثالث والاربعون 


الجزء الرابع والاربعون.. 
-------------------------- 
اليوم: السبت.. 
المكان: في الجامعه.. 
الوقت: العاشره صباحا... 
--------------------------- 
(منى)... 


ابتسمت وانا ادخل الكافتيريا على شكل كنه وهي حاطه يديها على خواصرها... 
كنه: مب عشان صرتي معرسه صار يحقلج تتاخرين..!! 
منى: ههههههههه افا عليج حرمه اخويه السموحه... 
ابتسمت كنه بخجل ووناسه واضحه يوم ذكرتها بانها صارت ليوسف..ويوسف لها..! 
كنه: وااي فديت هالطاري يارب.. شو اخباره؟! 
منى: عنلاااااتج بدال ماتسئليني شحالج شو اخبارج تسالين عن يوسف؟! 
كنه: تراني اشوفج جدامي بخير..!! 
منى: يمكن فخاطريه شي عنبووج من ربيعه قومي عني... 
دزيتها شوي شوي ويلست عالكرسي... لحقتني هي ويلست عدالي وتضحك.. 
كنه: افا عليج حبي لايكون زعلتي..؟! 
منى: هي زعلت...يهمج.. 
كنه: لا.. 
انقهرت اكثر يوم شفتها تضحك قمت ظربتها وانا اضحك وياها.. 
منى: سباله... شو علومج؟! 
كنه: نكرف... ليش ماحضرتي محاضرات الصبح؟! 
منى: كنت تعبانه شوي... 

الصراحه انه من بدت الجامعه وانا احس بتعب...هذا كله بسبب طول الاجازه اللي خذناها... موقفين كورس...مع الاجازه الصيفية..!! 
وايد... 
تعودت عالبطره والدلع والراحه... 
ولو انه راشد مايداوم جان ماداومت انا بعد ويلست وياه...بس المشكله يروح دوامه انا شو اسوي ايلس؟!واول ما ينش يحشرني انا..قومي قومي قومي.... 
وهو بعد مصر على اكمال الدراسه... 
والا بالله منو اللي موعني اليوم بهزاب لاني ماسرت الجامعه لين الحين..!!! 
محد غيره هو... 

كنه: شوفيج منى تعبانه؟! 
منى: تعودت عالاجازه... 
كنه: الا قولي تعودت عالعرس... 
منى: هههههههه بنشوفج يالسباله...! 
كنه: ما بلعوز عمري...مابعرس الا يوم اخلص دراسه عشان اتفرغ لحبيب القلب.. ! 
منى: اذا صبر حبيب القلب هذا... 
كنه: بيصبر... شواخباره راشد؟ 
ابتسمت على ذكراه... 
آآخ ياراشد.. 
معقول..! مفارقتنك من حوالي ثلاث ساعات واشتقت لك؟!.. 
كنه: هاااااااه؟ الابتسامه هاذي تقول شي... 
منى: ماتقول الا كل خير وعافيه... يبتي فستانج؟! 
كنه: مال عرس ناصر؟!.. باجر ان شاء الله... وانتي أي واحد بتلبسين.؟! 

الحقيقه اني مافصلت لعرس ناصر... كنت حاسبه حسابي من قبل لجذي مناسبات..وفصلت فساتين مع الجهاز ولين الحين مالبستهن... 
منى: السماوي... 
كنه: ليش الاسود احلى؟! 
منى: الاسود شوي عاري عنج لجتوف.. 
كنه: وشو فيها؟! 
منى: اولا راشد يغار مايحب جي...ثانيا احس انهم نقادين...وانا توني معرسه بوي مافيني حد يقعد يرمس عليه.. والسماوي بعد حلوو..!! 
كنه: حلو بس الاسود احلى..وانتي شو عليج منهم خليهم يرمسون لين بسهم... 
منى: لالالا..اصلا راشد مابيطيع.... 
كنه: اووه ريلج هذا غير شكل... 
منى: لو سمحتي... بنشوفه ريلج ..! 
كنه: هههههههههه اظني بيقولي تنقبي يوم تسيرين عرس والا شي 
منى: هههههههه لا عاد اخويه فديته مب لهالدرجه تسلطي..!!.. 
كنه: هممم منى..!.. تدرين انه نوره ردت امس بيتنا بعد..! 
بطلت انا عيوني... 
منى: شوووه... لا تقولين متظاربه ويا احمد بعد..! 
كنه: هي والله.... والله ياهالبنت مب عارفين شو نسويبها.... تدرين مايد امس كان بيظربها من ظيجته بس امايه حلفت عليه...! 
شهقت انا... 
منى: لهالدرجه؟ يعني الغلط منها..! 
هزت كنه راسها باسف... 
كنه: احمد عاقل وحشيم...اكيد هي تستفزه باسلوبها ويتظاربون...!!.. 
منى: الله يهديها.... امايه تقول البنت يوم تعرس لازم تتعلم شوي تغض النظر عن كبريائها..يعني مهما كان هو ريال ومابيتحمل حد يغلط عليه خصوصا حرمه...المفروض تكبر راسها عن تهدم مستقبلها..! 
كنه: قولي هالكلام لنوره...بتقولج بدل الواحد بيخطبها الف واحد....بس بيني وبينج منى...! 
قربت راسي انا من راس كنه مع انه محد قاعد يسمعنا...لكن لمجرد فكره "السرية" خلتنا نوطي اصواتنا... 
منى: قولي.. 
كنه: احس نوره مب طايقه حد بسبب زواج ناصر القريب...! 
منى: لا تقولين....بعدها تحبه؟! 
كنه: هي اصلا ماكانت تحبه...بس كانت حاطه عينها على احلى واكشخ واحد في العايله وهذي هي كل السالفه...لكن احسها مقهوره لانها ماقدرت تيب راسه وتمتلكه...!.. وهالشي انعكس على تصرفاتها مع احمد... والا هم مثل العسل مع بعض...! 
منى: الله يهديها.... تدرين كنت احس انه ناصر اول ماخطبوله حاط فباله بنت معينه ...وعشان جي انقهر ورفض يتقبل سالفه العرس...بس الحين تشوفين الحماس فعينه.... 
كنه: الرياييل يتغيروون..!!. 
منى: مادري...احسه كان خايف لانه مايعرفها...بس انا من عرست وتعرفت على مهرة متى ماقدر اتصلبه واسولف له عنها بشكل غير مباشر..يعني اخبره عن سوالفها..بس هو دايما احسه مشغول ويبا يسكر... عالعموم هو احين في العين وماخذ اجازه ...بطيحبه.. 

كنه: ههههههه الله يوفقه...يعني غصب غصب ادخلينها فمزاجه..! 
منى: هي...والله انها فنانه...حبوبه وحشيم...بس احسها هي بعد خايفه وايد من العرس... 
كنه: انا مابخاف..! 
فاجئتني كنه بهالجمله..والظاهر فاجئت عمرها بعد...عشان جي تناقعنا من الضحك عليها...! 
منى: انتي تشوفينه تتنافظين شقايل يوم بياخذج...! سكتي سكتي بس عن الخقة... 
ظحكت كنه وما اعترضت... 
احس فكره زواجها من يوسف راسخه في بالها عشان جي بسرعه تذكرها بدون ماتحس... 
من قدها.... صبرت ونالت.. 
مسكينه صابره فوق الست سنين...وهي تحب هالطويل يوسف..! 
وهو ماحس الا من سنه بس...! 
يابرود الرياييل احيانا..! 
--------------------------------- 
اليوم: السبت.. 
المكان: بيت سلطان.. 
الوقت: الخامسة عصرا.. 
--------------------------------- 
( ناصر)... 


طالعت ويهي في المنظره بعد ماغسلته.... 
غادي شبح....! 
هذا ويه واحد بيعرس..! 
من كم يوم ماروم ارقد...لكن رجعتي لغرفتي الجديمه في هالبيت خلت اعصابي تسترخي شوي...بالتالي رقدت بعد الغدا على طول لين احين... 
كملت وضوئي ورجعت لغرفتي اصلي العصر... 
بعد ماخلصت طلعت من غرفتي وانا لابس جلابية نوم بيج... ادور حد اسولف معاه.. 
لو يلست اروحي في الغرفه بتاخذني الهواجس وبتيبني...!! 
انا عشان جي ماخذ اجازه...عشان اريح اعصابي... واحصل حد يرد الصوت عليه ... 
لكني من شفت امايه ذكرتني باللي كنت ابا انساه... 
ام محمد: هلااا والله بالمعرس..! 
حست بوزي وييت ويلست عدالها... 
ناصر: هلا امايه...انا اسمي ناصر... 
ام محمد: وانته معرس بعد... 
ناصر: ليش انا اروم انسى اني معرس..بس خلوني ارتاح شوي من هالسالفه من خمس شهور وانته ماعندكم سالفه غيرها... 
ام محمد: فرحانين بك فديتك....شو بلاك متظايج انته مريض؟! 
ناصر: لا هب مريض بس ماروم ارقد من كم يوم والسبه هالعرس... خلوني ارتاح من طاريه شوي.. 
ام محمد: على راحتك فديتك... تبا شاي.! 
ناصر: لا مشكوره.. وين يوسف؟! 
ام محمد: يوسف عند ربيعه في الميلس.. 
فكرت اروح لهم...بس مالي مزاج على تغليسات الشباب...يوسف اروحه يسدني هو ورمساته....مافيني على خالد...استاذ يوسف في الطنازه والمصخره...! 
مسكت الروموت وقعدت ابدل في القنوات...لكن ماكنت فعلا اشوف التلفزيون.... 
مع كل قناة ابدلها ابدل فكره فراسي.... 
كلها خطط وافكار للتعامل مع مهرة....كيف بتعامل معاها يوم بتشوفني..؟! 
المشكله هذي صارت مستعصيه بالنسبه لي... قررت اخليها للظروف... 
اللي يطلع معاي ساعتها يطلع.... مافيني عالخطط اللي ممكن توديني فداهية وتيب نتايج معكوسه... 
خصوصا اني ماعرف طبيعة مهرة.... 
رغم احساسي باني اعرفها لكني الصراحه ماعرف عنها الكثير... 
ماعرف كيف بتكون ردة فعلها...! 
هل هي شافتني من قبل او لا.... معقوله موافقه علي بالرغم من اللي سويته فيها؟! 
هذا احتمال مب الا بعيد..! الا قولوا يوصل لاخر الدنيا من بعده لانه مستحيييييييل يصير... 
كل شي بيبيّن في ليله العرس... 
وعلى طاري ليلة العرس...!!!! 
ناصر: اماايه.... 
ام محمد: لبيه... 
ناصر: لبيتي حايه.... شو بخصوص اغراض مهرة؟ ثيابها وشنطها وهالسوالف... 
ام محمد: توك تقول ماريد ارمس عن الموضوع..!! 
ابتسمت.... 
وين اشرد عن السالفه وهي صارت شغلي الشاغل الحين..!!.. بالاضافه الى فراقي عن ميودي....بفارق ميودي اسبوعين لين ما ارجع بمهرة معاي الجمعه اليايه...!.. 
ناصر: ردي عليه امايه... 
ام محمد: الله يسلمك تراهم بيسوون مكسار يوم الاربعاء المسا...وانته يوم الجمعه الصبح يوم بتسيرون بوظبي خطفوا عالاغراض وشلوهن... 
عقدت ان حياتي... 
لالالا هالمخطط مايتناسب مع خططي.... 
ناصر: لا.. 
ام محمد: شو لاا؟! 
ناصر: لازم هالمكسار؟! 
ام محمد: هي طبعا لعرض الزهاب... 
ناصر: عيل الخميس الصبح يتحملن الشنط من عندها ويطيرن الشقه...ان مافيني اقعد احمل شنط بعدني ابا اسير هناك وكل شي جاهز... 
ام محمد: وانته شو عليك...تراهن الا في السياره... 
ناصر: ماريد... الخميس الصبح بشوف لي حد يوديهن اوانا بنفسي بوديهن بوظبي وبرد... 
ام محمد: شووو هالعباااله ليش هذا كله... 
ناصر: لاسباب خاصه فيني.... برايج امايه بسير اقضي لي كم حايه... 
نشيت عن امايه ورجعت غرفتي ابدل ملابسي واطلع من البيت.... 
انا مب ناوي ارجع لبيتنا او لبيت قوم عمي في صباحية عرسي.... 
بكل بساطه ...لا حالتي ولا حالة مهرة ساعتها بتسمح لهالشي...لانها بتكون توها عرفت بس منو ريلها..! 
والله اني خايف عليها من الصدمه.... 
اخاف عليها من نفسي... 
ومن اللي بيسببه لها وجودي فحياتها...! 
----------------------------------------

اليوم: الاحد.. 
المكان: سيارة يوسف.. 
الوقت: الثامنة مساءا.. 
---------------------------------------- 
(يوسف)... 

التفت لناصر مستغرب من اللي قاله لي من شوي...! 
يوسف: انته مينون... 
ناصر: لا هب مينون... الخبال صدق اني ارد بيتهم في الصباحية..! تباها تدخل بيتهم ولا تطلع؟!.. 

ناصر كان مصمم انه يشل مهرة في ليله العرس لبوظبي..لشقته..هناك ينفردون ويقدرون يتفاهمون على كل شي...وفي نظره ان هاي الطريقه احسن له ولمهرة اللي اكيد بتنصدم ومابيكون لها مزاج تجابل اهلها...! 
يوسف: بس ناصر..فكر...هم حاطين فبالهم انكم بتووونهم الصبح... اكيد مسوين حسابهم لهالشي... بينقدون عليك عالاقل بلغهم من قبل... 
ناصر: ابلغهم حق شو..!. عشان يحلفون عليه؟!... بنقولهم قررنا في الليل انه مانبات في الفندق ورحنا... مافيها شي.. 
يوسف: مب زين عليك... 
ناصر: اهم شي عندي مهرة انا.... الباقي ماشليت همهم والله..! 
سكت عنه ...ناصر عنيد ومابيسمع شوري..وبيسوي اللي في راسه... 
يوسف: انا بنزل الخياط اييب ثيابي.. ترياني.. 
ناصر: ماقلت لي انك بتسير الخياط انا بعد ابا اييب ثيابي.. 
يوسف: وين عند هذا مفصل؟! 
ناصر: لا.. انزل انته بنخطف عليه عقب... 
نزلت من السياره ودخلت الخياط يبت ثيابي ورجعت... 
وبعد المشاوير اللي خذناها انا وناصر... 
يوسف: تبانا نسير نسلم على يدوه... 
بصراحه انا كنت ولهان عليهم رغم اني شايفنهم الجمعه اللي طافت يعني اول امس... 
لكن من صارت كنوه خطيبتي حلت لي السيره هناك ... رغم انهم قاموا يغلسون عليه ويشوفون سيراتي هناك مب لله..!!.. 
ناصر: هههههه على يدوه..؟!.. 
يوسف: هي... 
ناصر: على يدوووه يوسف؟!..روح روح شو ورانا...بس ان شفت نوره هناك برد الميلس مافيني على مجابلها .! 
يوسف: تعال شو سالفتها هذي اشوفها دوم فبيت اهلها... 
ناصر: مادريبها...مايخصنا... 

فبيت يدوه... دخلنا الميلس حصلنا مايد وربعه يالسين...سلمنا عليهم ويلسنا... 
ناصر: يدوه في البيت مايد؟! 
مايد: هي... سيروا جان بتسلمون عليها محد غيرها داخل.. 
انا هني انحبطت... 
يوسف: ليش وينهم؟! 
مايد: سايرين السوق... 
وابتسم لي مايد... كانه فاهم خيبة الامل اللي حسيت فيها... 
يوسف: بنسير نسلم على يدوه عيل ... 
طلعنا من الميلس ويلسنا عند يدوه طايحيبها ان وناصر نغلس عليها وهي تنازعنا... 
مسكينه بدال مانريحها بالسوالف كل مانيها نطفربها...!.. 
وبعد ثلث ساعه... 
دخلت "عمتي".. ام مايد ووراها بنات عمي... كنه و عايشه ولطوف... كلهن متنقبات... 
انا حسيت قلبي نقز من مكانه...ومارمت اقول كلمه غير اني ابتسم.... 
اما ناصر ماسكت... 
ناصر: بسم الله...سلاحف النينجا...ناقصنكن الرابعه..! 
ابتسمت ام مايد وقالت... 
ام مايد: الرابعه الله هداها وردت عند ريلها... السلام عليكم... 
وقفنا وردينا عليها السلام....وسلمنا بعد على بنات عمي... 
ثرها نوره متزاعله ويا احمد مثل ماكنت مخمن....!!.. 
الله يهديها.... 
والله يخس بليس كنووه اللي ماطاعت تقعد سارت سيده غرفتها ..! 
ال****ه..!.. 
ماعليه باييها نزاع محترم عقب... 
استاذنا انا وناصر وطلعنا عنهم عشان مانغثهم ورجعنا الميلس عند قوم مايد... 
----------------------------------- 
بعد اسبوع من الااحداث السابقه.. 
----------------------------------- 
اليوم: الاحد... 
المكان: غرفة مهرة.. 
الوقت: السابعه مساءا.. 
----------------------------------- 
(مهرة).... 

اطالعت شيخه بعيون خايفه وهي تتكلم في التيلفون مع سهيل...وبعد ماسكرت.. 
اطالعتني بابتسامه.. 
شيخه: ياااااابه..! 
تنهدت انا بخوف.... حد يخاف من فستان عرسه غيري..!!!... 
ماتم شي.... 
ماتم شي... 
باجر بتكون ملجتي.... 
بعدها بيومين المكسار... 
واليوم الرابع عرسي....! 
بدا العد التنازلي.... 
نزلت راسي لتحت غارقة فحزني.... 
حسيت بايد شيخه البارده تمسك ايدي وهي تقول.. 
شيخه: مهرة... 
لكنها قطعت كلامها وقالت بانفعال... 
شيخه: اووف...حاره...(شلت ايدها عن ايدي وحطتها على يبهتي)....محمومه...شفيج ؟ ليش ماتقولين.! 
اطالعتها ببلاهه.... 
مهرة: ماكنت حاسه... 
شيخه: مامرضتي الا بسبب افكارج اللي مب طايعه تريحين نفسج منها....يابنت الحلال ناصر مابيفترسج... شفيج جذي... 
مهرة: ماتم شي يا شيخه... ماتم شي بعد ثلاث ايام عرسي... 
شيخه: سكتي دخيلج الحين بايي سهيل يايب الفستان لا تخلينه يحس عليج.. 
وسكت....وفعلا بعد دقيقه دخل سهيل شال الفستان معاه...والخدامه شاله صندوق ثاني فيه مستلزمات الفستان الثانيه من اكسسوار للشعر ومقدمه المسكه اللي بيترتب فيها الورد والنعال.. 
سهيل: اوووف...ثقييل.. 
وحطه بهدوء عالكرسي...وانا اشوف فستاني باندهاااش.... مايبين الا اذا شلينا الكفر عنه.... وانا ماريد اشله.. 
شيخه: يعطيك العافيه... 
سهيل: الله يعافيج... جوسي روحي هاتي الستاند مال هذا فستان بتحصلينه في السياره... 
شيخه: مطرش ستاند بعد له؟! 
سهيل: هي اون عشان مايتبهدل... 
شيخه: زين سوااا... 
سهيل: بس ثقيل مهرة مابترومين تمشين به.. 
شيخه: لا تزيغها اكثر بروحها مب مقصره... 
ابتسم سهيل وتقرب مني... انا كنت يالسه عالشبريه اطالع فستاني بنظرات... اما شويخ ابتعدت شوي عني وتركت المكان لسهيل عشان يقعد عدالي... اللي ما عطيته انتباهي الا يوم مسك ايدي هو بعد...اطالعت فويهه كاني الومه... لانه ما انقذني من هالورطه... 
لكن هو كان يبتسم بطيبه.... 


سهيل: لو امايه الله يرحمها عايشه... جان ماخفتي هالكثر..كانت بتكون هي عندج اطمنج وتكلمج... لكن هذا وضعنا الحين يامهرة... ومانعترض عليه.... وما اعتبر أي شخص في هالبيت كفو انه يكلمج كلام الام لبنتها... لكن انا مريت على خالوه اليوم الصبح..وقالت لي انها بتيج باجر مخصوص عشانج.. عسى الله يهدي بالج بعدها...! 
انملت عيوني دموع... هذا وقته يذكرني بامي وبحاجتي لها...!!.. نزلت راسي وانا عيوني ينزلن اربع اربع بدون توقف...اصلا هن من كم يوم محتاجات بس سبب عشان يطلقن العنان... 
حسيت بسهيل يمسح على راسي بايده...وبايده الثانيه حوالي كتوفي يضمني لصدره شوي شوي... 
انا ماقاومت...وخيست صدره بدموعي.. 
لكن هو بدل مايتعاطف معاي كان صدره يهتز بالضحك علي.... كانه يشوف موقفي موقف طفولي... مايدري بمصيبتي...!!.. 
سهيل: مهرة...!!..بسج عاد من الصياح.... ناصر ريال زين..صارلنا كم شهر الحين ونحن نمدحه لج متى بتقتنعين يعني..!!!.. 
ابتعدت عنه وانا امسح دموعي... 
قام سهيل من مكانه وقال بحماس... 
سهيل: العرب متيمعين تحت يتريون يشوفونج بالفستان...يالله جربيه وانزلي... 
رفعت راسي بسرعه اطالعه...في نفس الوقت دخلت الخدامه يايبه الستاند... 
مهرة: ماريد البسه... 
سهيل: بتلبسينه وبتراوينا....وشيخه بتساعدج...يالله يتريونج تحت...! 
وطلع سهيل بعدها من الغرفه وطلعت وراه الخدامه...وسكروا الباب... 
شيخه: يالله سمعتيه... تعالي نشوف الاغراض... 
تميت يالسه اطالع شيخه وانا امسح دموعي المتبقيه على ويهي.. وهي كانت تفتح العلبه واطلع منها الجوتي والمسكه والاكسسوار... 
قمت انا وبتردد كبير وبايد مرتجفه عقيت الكفر عن الفستان.... كنت فاهمه على حركه شيخه المتعمده انها تترك لي الفستان بنفسي اكتشفه... والا فضول شيخه معروف مستحيل تتخطى الفستان وتروح للاكسسوار... 
وانا مب عشان حد....عشان هذيلا اللي متجمعين تحت يتريون يشوفوني قمت وكشفت عنه... 
صحيح هم غلطوا في حقي...ظلموني..واغصبوني على العرس ....والتجهيز له...لكن مهما كان هذيلا اهلي... 
وانا احب اهلي... 

مهرة: شيخه صدقه سهيل الفستان ثقيل... 
نشت شيخه واطالعت فستاني... 
شيخه: واااااااااااااااااااو.... اغار انا جي...احلى عن فستاني... 
ابتسمت.. 
مهرة: اجاملين عشان ترفعين معنوياتي... 
شيخه: لا والله انه روعه...يالله انزين خلينا نجربه.... 

ويوم لبسته... فعلا كان ثقيل وحسيت نفسي بطيح... 
بس كان مضبوط...وبصراحه..كان حلوو.... 
شيخه: بسم الله تبارك الله... شو تشوفينه ثقيل؟ 
مهرة: هي ثقيل... مابروم امشي اروحي...جتوفي بتكسر.. 
شيخه: امايه بتمشيج.... 
مهرة: الله يستر.. 
وتنهدت مره ثانيه بخوف... 
لبست النعال اللي كان عالي شوي عشان يبين اني اطول عالستيج.... لفيت شعري أي كلام عشان تثبت شيخه الطرحه اللي كانت طويله... 
حسيت بشعور غريب....غريب جدا.... 
مش حلم أي بنت انها تلبس فستان العرس..!! 
ليش احس الرغبه تتنازعني..باني افرح بتحقق هالحلم الطفولي... وباني اصيح على خيبتي..!!.. 
ماتركت لي شيخه المجال للتفكر بهالموضوع... 
شيخه: يالله يالله ننزل... 
مهرة: استحي... 
شيخه: لا ماتستحين...مادري منو الخبله اللي كانت تشجعني بيوم عرسي... 
مهرة: هذاك غير.. 
شيخه: يالله مهرة لا اتعبيني معاج... خلينا نراويهم الفستان عشان تبدلينه وتتعشين وتاكلين بنادول وترقدين عشان تخوز عنج الحمى... 
يوم ذكرتني بالحمى حسيت بتعب... 
الصراحه انا شخصيا احس ان الحمى نفسيه...يعني سببها نفسي مب فيروس او شي...!!.. 
نزلنا... وانا متمسكه بايد شيخه بالقو عسب ماطيح... 
تحت كان ابويه...حمد وعفرا....عمتي وسهيل.. وبو هناد حبيبي..(سيف).. 
ابتسمت ...لكن مش لانهم ابتسمولي...ابتسمت لشوفتهم متيمعين.... من زمان ماشفتهم متيمعين جي... 
معقول متجمعين عشاني..!.. 
واني في النهاية طلعت مهمة في هالبيت...!! 
الحين عاد..يوم بسير عنكم بينتوا لي اهميتي..!!.... والا هذا تمثيل؟!..شخصيات يديده تقمصتوها لين ما اطلع وينتهي التمثيل..! 
مابعرف الاجابه عن هالشي ابدا... 
مافي داعي اقولكم ان العايله... كلهم..مدحوني....غرقوني بالكلام الحلو... 
فضحونا باصواتهم بالاصوات العاليه وظحكهم.... لين ظحكوني من قلب وياهم... 
ياسلام... 
ليتهم دايما جذي... 
احين طلعوا جانبهم الحلو...!!..شو عقبه عاد..! 
------------------------------------- 
بعد ثلاث ايام... في يوم العرس.. 
------------------------------------- 
اليوم: الخميس.. 
المكان: غرفة مهرة.. 
الوقت: الثالثه ظهرا.. 
------------------------------------- 
(سهيل).... 

دقيت الباب قبل ما ادخل على مهرة.... 
المسكينه كاسره خاطري... 
لكني لاحظت عليها مؤخرا انها عالاقل قامت تضحك شوي...يمكن من بعد ماكلمتها خالوه شوي ارتاحت نفسيتها..! 
الصراحه خالتي ماكانت بتي تكلمها..على بالها ان عمتي قايمه بالواجب..ماتدري ان عمتي مب سائله في مهرة ذاك الزود... 
وانا اللي سرت وطلبت من خالوه تكلمها.... عشان شوي ترتاح... 
بس اليوم عرس مهرة...وبتروح عنا ....بصراحه بيفظى علينا البيت... 
صحيح ماكنا نحس بوجودها.. 
لكن بكل تاكيد بنحس بغيابها..! 
ودامها بتغادرنا..لازم تكون النفوس طيبه وصافيه... 

مهرة: تفضل..! 
دخلت الغرفه وحصلت شويخ وعفرا حرمة حمد موجودين عند مهرة... 
حلوه كانت مهرة .!! 
لابسه بجامة نوم بيظا ايدها قصيره...فاله شعرها الناعم الحيوي... والحنى اللي تحنته امس واضح وطالع حلو عليها لانها بيظا..!.. 
سهيل: احم احم لو سمحتن يعني ابا اتكلم ويا اختي على انفراد.. من غير مطرود... 
وابتسمت لهن... 
ظحكن وسمعنّي كم تعليق وطلعن... 
سكرت الباب وراهن ويلست عدال مهرة عالكرسي... 
سهيل: هااه شو النفسية؟!.. 
مهرة: الحمد لله... 
بس مب مبين على ويهها انها بخير... 
سهيل: متى بتسيرين الفندق؟! 
مهرة: بعد صلاة العصر...انا وشيخه بنروح مع عمووه... 
سهيل: من عقبها اظني مابشوفج الا اخر العرس... لو كنا بنزف ناصر جان شفناج لكن ابويه رافض هالفكره تدرين به انتي.. 
مهرة: احسن انزين.. 
ابتسمت... 
سهيل: مررره ماتبين تشوفينه انتي ناصر هذا..تراه رحيم..! 
مهرة: خل حلاته تنفعه عاد.... شو ابابه رحيم والا لا.. 
سهيل: هههههههههههههه... كيفج عاد انتي صرتي على ذمته الحين وحرمته باقي بس هالعرس... 
برطمت مهرة... 
فجاه تمسكت بايدي وقالت لي بترجي 
مهرة: كلم ابويه ...خله يقنع ناصر هذا اني ابات الليله هني..!! 
بطلت اناعيوني منصدم.. 
سهيل: خبله انتي؟!.. حرمنا ريلج من الدخله ومن شوفتج وقت الملجه ومن الكلام وياج بعد تبينا نحرمه من ليله العرس؟!! 
مهرة: ليله شو بتفرق عنده..!! 
سهيل: قولي هالكلام لعمرج...لين متى بتشردين؟!..وليله شو بتنفعج..!! لا مهرة عيب شللي هالفكره من بالج...! 
مهرة: اوووووف... 
سهيل: مهرة... ماريدج تطلعين من بيتنا وانتي حاطه بخاطرج علي..!! انتي زعلانه مني لاي سبب؟ خبريني من احين.. 
هزت مهرة راسها بالنفي... 
سهيل: بس انا اللي اشوفه غير... انا احس انج زعلانه مني لسبب معين... 
مهرة: انتوا اهلي...رغم عيوبكم....احبكم... مع انه كنت اتمنى تكونون مثاليين مثل اهل كل البنات... ! 
حسيت بزعل في نفسي... 
منو مابيزعل بالله ..! 
سهيل: افهم من كلامج اني مالعبت دور الاخ زين..!! 
ابتسمت مهرة.. 
مهرة: ماكان دور ياسهيل..انته اخويه ... لكنك ماحسيت بهالشي الا الفتره الاخيره... 
سهيل: يمكن لاني زعلان لانج بتسيرين عنا... 
مهرة: صدق والله؟! 
سهيل: اكيد صدق... انتي اختي ومهما شفتي مني من تصرفات..احبج واخاف عليج...وابا مصلحتج... 
ابتسمت مهرة..ابتسامه من قلب...وسيعه...نورت ويهها.... 
سهيل: شفيج؟! 
مهرة: بس خلاص سامحتك.... 
سهيل: هههههههههههههههه متاكده؟! 
مهرة: هي متاكده... 
كان مبين فعيونها الفرح....مادري شو اللي قلته فكلامي خلاها تفرح جي... 
بست مهرة على يبهتها وقمت... 
سهيل: الله يوفقج ان شاء الله مع ناصر.... ناصر طيب وان شاء الله بيسعدج....ماباج تحاتين شي... اليوم يومج ولازم تفرحين.... فاهمه؟! 
مهرة: ان شاء الله... 
سهيل: ومبرووك مقدما... 
مهرة: الله يبارك فيك... 
سهيل: تامرين بشي؟!..اذا احتجتي شي سيده اتصليبي عندج شويخ وعندها تيلفون... 
مهرة: ان شاء الله... 
سهيل: يالله فمان الله... 
طلعت عن مهرة وانا مرتاح نفسيا... عالاقل من صوبي انا بريت ذمتي واستسمحت منها قبل ماتروح عنا... 
رحت غرفتي هناك كانت شويخ مرتبشه تجهز اغراضها..دخلت انا الحمام اتسبح قبل لا اتلبس واطلع واسير لهم ...يمكن محتاجين شي واخاف محد من خواني عندهم... 
-------------------------------------
اليوم: الخميس... 
المكان: في عرس مهرة (رجال)... 
الوقت: الثامنة مساءا... 
------------------------------------- 
(مبارك)... 


تمثيل..! 

كل فرحتي الي ابديتها اليوم تمثيل × تمثيل... 
الصراحه كنت احس بحرمان وزعل غريب... 
يتراوالي الموقف اللي صار بيني وبين مهرة..وبين لي حبها لي.. مرارا وتكرارا على قولتهم... 
مهرة كانت تحبني انا...او مازالت... 
كيف تاخذ احين ريال غيري..! 
I know ..تفكيري مب منطقي ابدا... 
انا اعدها مثل اختي...ليش احين مب طايق احضر عرسها...مب طايق اشوف ريلها..!!... 
ليش احس انه مايناسبها وانه بيتعسها...مع انه ماطلع منه أي تصرف يدل على هالشي..! 
انا ادري اني ماحبها وااكد لكم هالشي... 
لكن أي ريال... تعترف له بنت يعزها بحبها له...لازم بينشا بينه وبينها رابط معين مش رابط الحب لكن رابط الفه وتعاطف وامتنان على هالحب... 
وحتى لو ماكان يحبها...بيعوره قلبه على فقدان هالحب اللي كان يخصه...او تحول هالحب لشخص ثاني غريب.... 
يحس نفسه هو اولى بهالحب....وبرغم انه بعد مايحبها...لكن يحس انها خانته...!! 
هذا شي في نفسية الرجال صعب فهمه...!.. 
طمعهم في اقتناء اكثر من عاطفه...!!..واكثر من حب.... 
any ways... مثلت دوري لين الحين بشكل جيد... بالنسبه لهم مبارك مستانس بعرس بنت عمته.... 
هناك جدامي كان سيف ايول مع الشباب... طلب مني ايول معاه بس بصراحه بالمقارنه مع اليويله الموجودين اشوف نفسي اهبل وماعرف ...فاحسن لي اقر محلي...وما افضح عمري....سيف عالاقل كان يعرف... 
اما انا فمبتدئ جدا...! 
راشد وسهيل بعد كانوا مرتبشين.... حمد كان مايفارق ابوه تقريبا ملازمنه... 
بخصوص اهل المعرس... الابو كان ما يتحرك وايد من مكانه...محمد ويوسف يالسين فمكان معين لكن يوسف كل شوي يقوم يسير عند حد ثاني...ينوع على قولته...مر علي ووقف معاي ربع ساعه وسار عقب... 
اما المعرس نفسه فكان هادي بصراحه.... مبين عليه التوتر.... 
وكان بعد مايقر..يحوط ..بس خلف الكواليس..يتاكد انه مافي قصور من ناحية القهوة والتقديم وسوالف الضيافه هذي... 
حسيته مب مستانس بعرسه...او مادري...خايف يمكن.... او شي شاغل باله... 
يمكن مايبغيها..!!!... 
الصراحه في كل مره اشوفه في بيت عمتي من بعد ماخطب مهرة كنت الاحظ عليه التوتر وعدم الارتياح... 
لكن بعد التفكير في الموضوع...حتى قبل مايخطب مهرة كان يوم ايي بيت عموه ماكان يبين انه مرتاح ومستانس...اذكر يوم ياهم يوم العيد .. كان هو ويوسف يايين...وطلعت له انا...ماكان خاطب مهرة يومها لكني حسيته مب مرتاح بعد..!! 
قعدت افكر بموضوعه شوي...اخر شي اقتنعت بفكره انه هذي هي طبيعته في التجمعات..يمكن مايرتاح للمناسبات...!!..ويتوتر فيها... 
فيه ناس وايد جذي... 

خلص سيف يوالته وفجج راسه وعقب رجع لي... 
سيف: والله انه طماشه ذاك..تشوفه..!..مربوش مع اني ماعرفه بس اندمجت وياه والله.. 
مبارك: اظني هذا من صوب المعرس... 
سيف: يجوز... 


مسك سيف كوب ماي وفج غطاته الرقيقه وشرب منه.... 
سيف: خساره انه ما بندخل ومابنشوف مزاييين ,,آآآآآآآخ يالقهر....مت غصصصه يوم سمعت بقرار ابويه... 
مبارك: ههههههههههه يمكن مافيه العرس مزايين..! 
سيف: يا الله جان العرس مافييه مزايين... 
مبارك: انزين وايدات شكثرهن كم بتطالع عنبو... 
سيف: المهم اطاااااااااالع...يااه... 
مبارك: انته ابويه لاتشغل بالك بالبنات احينه وراك سفر... 
سيف: هناك شي بنات؟! 
مبارك: متروسه الجامعه...بس اغلبهن بنات الحمرا... 
سيف: مانباهن خسهن الله...يابنات البلاد يا فلااااااااا... 
مبارك: عاشووا...شي بنات البلاد هناك بس مب مثل اللي هني... 
سيف: شو قصدك.؟!.. 
مبارك: من هذيلا الفرييي... 
سيف: انزين شو ابابهن انابعرسبهن؟!..المهم يرمسن رمستنا والا؟! 
مبارك: هي يرمسن... 
سيف: خلاص عجيب ... 
مبارك: ههههههههه والله انك مينون... احين بدال ماتتخبرني عن الجامعه وامورها تخبرني اذا فيه بنات... 
سيف: صح انا مالي هوس عالبنات ذاك الزود....بس بصراحه حالي حال أي شاب..لازم اجحل عيوني بين فتره وفتره...!...اوهوو هذووه النسيب..قم قم نسير له.... 
وحست بوزي وانا امشي مع سيف تجاه ناصر.... 
---------------------------------------------- 
اليوم: الخميس... 
المكان: غرفة مهرة في الفندق.. 
الوقت: التاسعه مساءا.. 
---------------------------------------------- 
(كنه).... 


بصراحه...! 

عروسهم كانت حلوه ماتوقعت شكلها جي.... 
شو مكيااج...شو فستااااااان.... كانت فخمه...لكن على نعومه...!.. 
لكن شي واحد مخرب عليها... 
انها كانت خايفه...بالضبط مثل ماقالت منى عنها... خايفه من العرس..! 
كانت معانا بعد شيخه اخت راشد...لكنها كل شوي تنزل ... وترجع لنا مره ثانيه... 
مهرة: اعتقد اني شايفتنج في الجامعه...ويهج وايد مالوف... 
انتبهت ان مهرة توجه الكلام لي....فابتسمت.. 
كنه: والله..! وين تقعدون؟! 
مهرة: في الكافتيريا... 
كنه: نحن بعد... لكن مب دايما... 
منى: يابوج اكيد بتنتبهين لها من خراشها...! 
ابتسمت مهرة بتعاطف... 
شكلها ماكان لها بارض تضحك... 
ياربي هالكثر العرس يخوف يعني..!.. 
انا كنت متاكده اني بكون هادية ومابخاف يوم عرسي بيوسف...لاني انا اعرف يوسف واختاره قلبي من زمان... 
بس يمكن لانه مهرة وناصر مايتعارفون من قبل...عشان جي هي خايفه... 
هي اكيد هذا هو السبب.. 
كنه: متى بيزفونها؟! 
منى: تو الناس...يمكن بعد ساعه ونص جي... 
في هاللحظه دخلت عفرا حرمة اخو مهرة ومعاها المصوره الفلبينية ومساعدتها... 
كنه: زين عيل يوم ان المصوره يت قومي خليها تشوف شغلها مع مهرة ونحن بننزل فظيحه... 
منى: هممممممم قولي الا تبين اجابلين الشاشه... 
جان اروح اقرص منى... وصاصرتها...مهرة كانت لاهية عنا اصلا بالكلام مع عفرا... 
كنه: يا****ه هالسوالف بيني وبينج بس مب للكل... 
منى: هههههههه اوكي قومي... 
نشينا وطلعنا عن مهرة ونزلنا تحت... 
غير المعازيم اللي كانوا موجودين يوم ركبنا...بعدهم زادوا دبل....ماشاء الله...كل هذيلا معارفنا ومعارفهم..!! 
كنه: وييييييييييييه شوفي العيال شقايل عافدين بالكوشه...!!!! 
منى: نسير نروغهم... بيعفسونها لنا... 
كنه: يالله... 
ركبنا انا ومنى عالكوشه وبعدنا العيال عنها بظرابه... 
كنه: انتوا مب كاتبين على بطايقكم "جنه الاطفال بيوتهم".. 
قالت لي منى بياس.. 
منى: بلى... 
كنه: عيل هالشياطين شو يايبنهم..!! 
منى: شو دراني ياختي فيه من الناس ماعليه من بطاقه ولا غيره... الله يهدي...شوووفي...فهد ولد فاطمه خت راشد..هذاك اللي لابس كندوره سودا.... 
كنه: هههههه حليله ظارب صحبه ويا سلطان ولد محمد اخوج.... 
منى: ههههههههههههه هيه ... 
كنه: نسير...والله شكلنا يضحك ونحن واقفين هني... 
نزلنا تحت عند بقية المعازيم....وتمينا نحوط ونحوط ونوقف جدام الشاشه احيانا ادور حبيب القلب بس ماكان يحالفني الحظ وايد... 
ورحنا نتعشى ورجعنا... وقمنا بالواجب كله.... لين ما تسكرت الاضواء وبدت زفة مهرة..! 
---------------------------------------- 
اليوم: الخميس... 
المكان: صالة الافراح... 
الوقت: الحادية عشره والربع مساءا... 
---------------------------------------- 
(مهرة)... 

هذا ايقاع الزفه اللي يدق؟!... 
والا قلبي الي ماهدا...!.. 
يارب ان ماقدر على جذي بطيح ...بموووت... 
مسكت خالتي ايدي... 
ام راشد: يالله بنتي سمي بسم الله.... 
وانا من زود خوفي قلت بسرعه وبصوت مسموع... 
مهرة: بسم الله.... 
ابتسمت خالتي.. 
ام راشد: لا تخافين فديتج... ابتسمي شوي للناس..امشي بهدوء.وانا وياج مابخليج.. 
مهرة: خالووه بطيح... 
ام راشد: مابطيحين يالله... 

مشيت مع خالتي..وانكشفت للناس... اللي ماقدرت اطالع فويوهم...ذكرتني خالتي مره ثانيه بالابتسام فتصنعت ابتسامه وانا خايفه حدي.... 
كيف بمشي جدام هالناس كلهم... 
خيبه ان خلصت الزفة وانا بعدني ماوصلت الكرسي...فشله.. 
ياويلي ان طحت؟!!!.. 
كل هالافكار "السوداوية" ماساعدتني.... بان على ويهي الارتباك...ذكرتني خالتي مره ثالثه بالابتسام...ورجعت اتصنع ابتسامتي.... 
وهي ماسكه ايدي تمشيني بهدوء...توقفي احيانا عشان التفت يمين ويسار مادري ليش يمكن عشان الناس يشوفوني...! 
شو تشوفون من الخير...!!.. 
الاصوات كانت عاليه.... التيَـبّـيب "الزغاريط" كانت عاليه بعد.... 
لكن صوت الزفه على أي حال غطى على أي صوت ثاني.... 
رفعت عيني اشوف كرسي الكوشه كاني اشوف منصة الاعدام.... اللي تجتمع فيه الراحه مع العذاب... 
عذاب يلستي هناك وتسلط الانظار علي...وراحه القعده من بعد تهديد طويل بالطيحه والانهيار...! 

استمرت الزفه تقريبا اقل بشوي عن 15 دقيقه... لكني اعتبرها يوم كامل... الفستان ثقيل...وجوه الناس تخوف... 
وواقع اني عروس يملاني رعب عن رعب..... 
يلست اخيرا على الكرسي المنفرد... مايكفي الا لي...لانه "المعرس" مابيدش طبعا...وهذا افضل...كل ما اخرت شوفته كان احسن.... 
صحيح اني ما انكر ...نوعا ما استسلمت لواقعي...يوم ملجتي صحت صياح على توديعي لحريتي....لكني من بعدها تعبت من الظيق النفسي...وعزمت اني ماخلي حد يصيحني بعد اليوم حتى ناصر نفسه اذا تجرأ يعني انه يصيحني..! 
من بعد يوم الملجه مرت الايام كانها شريط سريع...وايد مشاوير..وايد اشياء لازم اسويها...كانوا يخبروني شو لازم اسوي وانا ما اناقش...انفذها بدون معارضه... 
وشو فايده الاعتراض انا خلاص تزوجت...! 
يلست عالكوشه وتذكرت نصايح شيخه باليلسه المعتدله ...فعدلت قعدتي وخليت ظهري مستقيم رغم التعب..ورفعت راسي شوي ....تاملت الناس.... كلهم يايين يشوفوني....! 
اكيد يبون يشوفون ويه مبتسم..... 
ابتسمت.... 
فرحت المصوره يوم شافت ابتسامتي فهاجمتني بالتصوير.. اضطريت بعدهااحافظ على هالابتسامه مغصوبه ... 
احب التصوير...واعرف كيف ممكن الابتسامه تعدل وايد عالصوره... عشان جي تميت ابتسم... 
شوي شوي استرخت اعصابي..ناس تسلم وناس تاشر ويهال يعطوني ورد ويبوسوني ....ماعرفت فيهم غير فهود ولد فاطمه.. 
شيخه ومنى وكنه ساير راد علي... يا يعدلن شي في فستاني او يكلمني عشان يريحني شوي عن اشياء تافهه... 
ويخبرني سوالف تضحك وانا يالله يالله اسمعهن ... 
حريم وايد سلمن علي وهن يتذكرن امي فيني..."ماخليتي عن المرحومه شي"... جمله سمعتها كم مره اليوم...! 
افرح بشكل يوم يشبهوني بامي....ياريتني اطلع مثلها بس... ياريت..! 

بعد ساعه ردوا قوموني وحطولي زفه خروج ثانيه...ياربي بمشي بعدني؟!!...مافيني.! 
الظاهر جذي خلص العرس... 
نقزت فكره فمخي...تم قلبي يدق عليها دق مب طبيعي... 
بعد شوي.... 
بشوف ناصر.! 
-------------------------------------
اليوم: الجمعه.. 
المكان: صالة الافراح... 
الوقت: الواحده صباحا....(بعد منتصف ليل الخميس)... 
-------------------------------------- 
(ناصر).... 

تلفظت في نفسي بيميع انواع الشهادة والاذكار..... 
كله من خوفي من المقابله المحتمه بيني وبين مهرة.... 
حاليا معاي اخوان مهرة...عمي...ابو مهرة.... خالها يابر...بالاضافه الى ابويه واخواني... 
يزفووني لمهرة... 
امايه وخواتي منى وشما سلمت عليهن قبل شوي... 
وصلنا لين غرفة مهرة...سوري...غرفتنا... 
بطني عورني... 
ماعرفت كيف اصرفها.....! محارم مهرة كلهم يبون يدشون معاي...الظاهر محد عطاهم خبر اني ابا ادش اروحي.... 
صديت صوب ابويه وخواني ..سلموا عليه وباركولي وهم مبتسمين... وعقب انصرفوا وردوا حق اللي باقي من المعازيم... 
التفت انا لاهل مهرة... 
ناصر: انتوا ماسلمتوا عليها؟! 
بو حمد: بنسلم عليها احين..يالله توكل على الله خلنا ندخل.. 
ناصر: عمي... بطلب منك طلب اتمنى ماتردني .. 
بو حمد: افااا يا ناصر...تــم...قول شو فخاطرك... 
ناصر: تسلم ياعمي ماتقصر....انا....ابا ادش على مهرة اروحي.... 
عقد عمي حياته.... 
ونفس الشي خوانها.... حمد وسهيل وسيف...لكن الخال يابر تم ويهه عادي... 
الظاهر استنكروا طلبي... 
ناصر: انتوا دخلوا سلموا عليها وعقب انا بدش... 
بو حمد: ليش عاد شو السبب... 
ناصر: جذي احسن ويكون الاحراج اقل لي ولها... 
فكر شوي عمي.... لكن سيف ماتريا دخل الغرفه وسكر الباب وراه... 
اما عمي وبعد التفكير... 
بو حمد: خلاص على راحتك ياناصر... اللي تباه بيصير.. 
ارتحت شوي من نجاح الخطه... 
ناصر: تسلم ياعمي ماتقصر... 
دخلوا على مهرة واحد ورا الثاني...وانا قلبي دخل معاهم.... 
يارب استرها يارب... 
ماعرف شو اقولها او شو اسوي.... 
كيف اخفف الصدمه عليها...!!.. اخاف بدل ما انا اصدمها تقوم هي تصدمني بانها تعرف اني انا اللي خاطبنها..!! 
يالله ماتم غير دقايق وكل شي بينكشف... 
تسترت على شخصيتي خمس شهور بس عشان ماتعرفني قبل العرس... 
مادري شو استفدت؟؟!!.. 
وبديت اتندم... 
لو عرفت من قبل جان تفاهمنا عالاقل .... 
لاحول ولا قوة الا بالله احين شو اسوي.!!.. 


شو اقولها..كيف ابرر لها موقفي...! 
كيف بنقضي الليله...!! 
ورجعت ارفع عيني للسقف استنجد بربي... 
انفتح الباب واول من طلع سيف..الظاهر البقية بعدهم داخل... 
سيف طلع وهو يظحك...ويطالعني...خلاني ابتسم معاه... 
سيف: ياويلك منها... 
هني انا انصدمت ....وقلبي طاح فبطني.... 
قلت له بخوف.. 
ناصر: ليش؟! 
كمل سيف ضحكه.. 
سيف: والله انها طماشه مهرة... يوم دخلت عليها من شوي مبونها واقفه ومنزله راسها مستحيه متوقعه الريل يدخل... ييتها ومسكتها من كتوفها (ومسكني انا من كتوفي عشان يطبق وعيشني جو وكمل)...وقلت لها ...حبيبتي...مبروك.... 
وهني نقع هو من الضحك.... الظاهر يتذكر شكل مهرة اللي ماقدرت اتخيله الحين....تظاهرت بالظحك معاه... 
الله يهديك ياسيف...ليش تسوي جي..!!... 
سيف: مسكينه يوم عرفت صوتي رفعت عينها منصدمه وسبتني...قتلها توقعتي الريل هااه؟ قالت وينه؟!..قتلها واقف برا مايبا يدش...قالت احسن لا يدش... 
ناصر: افاااااااااا....جي تخرب عليه من اول ليله عنلاتك...!!! 
سيف: افا عليك يالنسيب صلحت لك الوضع قلت لها منحرج مسكين ..جان اروحها هي تنزل راسها اونها مستحيه...عقب دشوا عاد شلة الانس مارمت اكمل وياها المقلب...المهم ناصر.. 
ومد ايدها وحطها بكفي ووايهني... 
سيف: مبروووووووك...منك المال ومنها العيال ان شاء الله.... 
ابتسمت... 
ناصر: الله يبارك فيك والفال لك ان شاء الله.... 
سيف: بعدنا كم سنه ورانا سفر.. 
ناصر: لااه..بتسافر؟ 
سيف: هي نعم بدرس في الخارج ان شاء الله ويا مبارك... 
ناصر: الله يوفقك يارب... 
سيف: بس والله....لا تقول في لندن ومايدري عن شي....حلفت...والله.... ان سمعت انك مزعل مهرة ياويلك مني... 
قالها بمزح.... لكني حسيته جاد.... 
هالصغيروني هذا يهددني انا والمشكله اني خفت...لاني فعلا بكون سبب في زعلها لفتره طويله من الزمن والله يستر كيف بنغطي على المشاكل اللي بتواجهنا...! 
ناصر: مهرة بعيوني بو هناد لا تحاتي... 
سيف: الله يوفقكم ان شاء الله... 
قلت له من خاطري.. 
ناصر: آآمين... 
بعدها طلعوا البقية من داخل وباركولي وانصرفوا.... 
تميت انا....والباب... 

مجابلنه مالي جرأه عليه افتحه.... 
لكن لازم....لازم ادخل... 
رجعت اتدعى واستنجد بربي انه يسترها...وفتحت الباب ودخلت... 
وانا روحي تسبقني للدخول... 
متشوق لها...وخايف عليها... 
سكرت الباب وراي وتساندت عليه وانا مافيني حيل اوقف... 
مهرة... كانت...كانت.... مادري شقول لكم... 
كانت آية في الجمال بصراحه اليوم....آية في الرقة والنعومه مثل ماعهدتها.... 
آية في البراءة... بفستانها الابيض... وطرحتها الطويله...شعرها الاسود...وبشرتها البيظا... 
بدون ماحس صدري بدا يرتفع وينزل بانفاس قوية .. خفت انها تكون مسموعه....! 
مهرة بعد...ماكانت في حاله احسن... 
عيونها لتحت...والارتباك واضح.... والخجل فاضح... 
مشيت صوبها...ماعرف انا شو قاعد اسوي....شو ناوي اقول... 
لكن عواطفي تحركني... 
مشيت صوبها بهدوء...ماوقفت جدامها مثل ماهو متوقع...وقفت وراها من خوفي للحظة المحتومه... 
لحظة شوفها لي.... 
كنت واقف وراها وانا انتبه على طولنا المتناسب ... 
مديت ايديني الثنتين...مسكت فيهن كتوفها.. حسيت بارتجاف مهرة ينتقل لي عن طريق هاللمسه البسيطه.. 
ماقدرت اتحمل.... 
اسندت راسي على راسها وانا مغمض عيني...احس بالياس.... 
ابا مساعده من حد....مب قادر اتصرف... 
كنت احس برغبه بالصياح.... 
طلع صوتي لها اعلى بشوي من الهمس.... 
ناصر: مهرة... 
فجاه حسيت ارتجافها وقف....وحسيتها ترفع راسها...ضغطت بايدي على كتوفها اكثر...خايف من ردة فعلها الوشيكه... 
ناصر: ذكري الله مهرة..دخيل والديج... 
صدرت عن مهرة تنهيده خوف وحيده....وبعدها حسيت انها نست تتنفس...!! 
خفت عالبنت...هذا صوتي سوا فيها جي...انتبهت....مستحيل تنسى صوتي انا.. 
ماكانت تدري مثل ما توقعت... 
فجيتها ومشيت لين جدامها اشوف ويهها ... 
كانت اطالع بجمود على مستوى نظرها...يعني صدري..ويهها احمر... 
ناصر: مهرة...شفيج؟! 
تلفت حوالي ادور ماي...لكن للاسف مافيه...او يمكن فيه بس من شدة ارتباكي ما انتبهت له... 
رجعت اطالع ويهها... 
ناصر: مهرة تنفسي... دخيلج مهرة انا مب هو الاولي... 
هنيه وببطء شديد رفعت مهره نظرها لي...حسيت بنفسي صغير جدام نظرها... 
اطالعتني بخوف...بصدمه...ياس وحزن كبير....ماقدرت اسوي شي غير السكوت... 
وويهها يحمر اكثر واكثر... 
لين مافي النهايه غمضت عينها وطاحت بحظني... 
حظنتها بقو... تشبثت فيها بقو جباره هيه مع فستانها الثقيل.... 
ضميتها لصدري بقو...اعوض عن الاغماءة الاولى اللي ماقدرت اتصرف فيها.... 
مستحيل اخلي مهرة اطيح عالارض مره ثانيه دامني موجود....! 
مهرة..كانت لاحول لها ولا قوة...معتمده على قوتي كليا... 
شليتها بين ايدي بصعوبه مب لثقل مهرة لاني اعرف انها مب ثقيله علي ابدا...لكن بسبب فستانها وطرحتها اللي تعبوني شوي... 
مددتها عالشبريه.... وانا اتنفس بقو...فكرت اييب ماي من الحمام اوعيها...لكني قررت اني اخليها... 
افضل لها ترتاح شوي...بخليها لين ماتقوم بروحها...! 
تاملت فويهها الملائكي لفتره.... 
مديت ايدي امسح على شعرها الناعم الاسود.. 
مهرة احين حلالي...زوجتي....محد يقدر يمنعني عنها ..وانا المسؤول عنها كليا.. 
وانا عارف انها صدمة مبدئية.... 
ردة الفعل الصدقية بتي بعدين...بعد ماتقوم مهرة... 
وصدق سيف..."ياويلي منها."... 
حسيت بالحزن عليها.... 
كرهت نفسي لفعلتي الشينه.... 
ليش انا ومهرة ماكنا مثل الازوج الطبيعيين... اللي يشوفون بعض اول مره في ليله العرس مع ذلك محد ينصدم من الثاني بالعكس يعيشون حياتهم بسعاده...! 
ليش كنت انا من النذاله بحيث جربت اعتدي على هالبريئه.... 
الله يجازيني ويواجهني بشر اعمالي... مهرة احين صارت زوجتي...والجرح اللي سببته لازم اني اشفيه بايدي... 
والا لا انا ولا مهرة بنعيش بسلام... 
تقربت منها وبستها بين عيونها....كل الاسف والرحمه والعواطف الثانيه المختلطه اللي احس بها تجاه مهرة حطيتها في هالبوسه.... 
لو هي واعيه جان حست بي وحست بكل اللي احس فيه... 
ابتعدت عنها اعلق سفرتي وفريت نعالي فزاويه من الغرفه...ورجعت لمهرة... 
شغلي الشاغل... 
بديت اعق عنها الذهب اللي لابستنه...مابترتاح جي... عقيته كله وحطيته عالطاوله عدالها... 
ورجعت افصخ عنها نعالها وحطيته عدال الشبريه... 
الطرحه ماروم لها...مثبته واخاف اقوم مهرة ان حاولت اني اعقها عنها... 
سحبت اللحاف ولحفتها...ورحت اييب كرسي وحطيته عدال الشبريه ويلست عليه... 
اتامل فيها... 
وبحنى يديها.. 
وبجمالها في فستان العرس هذا... 
للاسف ما تهنت فيه...! 
الاغماء هذا يا رحمة من الله...عطاني وقت شوي افكر فيه باللي لازم اسويه....وعطى مهرة بعد وقت تريح اعصابها ...وتبتعد شوي عن واقعها اللي فرضني عليها فرض... 
انا واثق انها بتقوم فوقت متاخر ..مابتكمل اغماء للصبح.... 
ولين ماتقوم... 
بيلس هني افكر باللي لازم اسويه....اللي ببدا بتنفيذه اول ماتقوم مهرة... 
رحت قفلت الباب وحطيت المفتاح فمخباي.. بندت الليت وشغلت الابجوره الصغيره عدالنا ورجعت اقعد.... 
انتظر..! 
----------------------------------------- 
اليوم: الجمعه... 
المكان: غرفة الفندق... 
الوقت: الرابعه فجرا.... 
----------------------------------------- 
(مهرة)... 

الظلام في كل مكان.... 
راسي ثقيل... 
جسمي كله ثقيل... 
فتحت عيني بصعوبه وانا احس بصداع فظيع... 
صدمتني شوفته... 
هو ماغيره... 
شهقت بخوف وتذكرت كل شي.... 
تذكرت محاولته الخبيثه... 
تذكرت كل اللي الاشياء اللي قالوها عنه لي... ناصر...محترم..محب...حنوون..وبيسعدني... 
لكن ولا واحد يعرف هالكريه كثري....! 
فزيت من رقدتي ويلست وتراجعت شوي بعيد عالشبريه ...بعيد عنه... 
مستحيل اللي قاعد يصير وياي.... 
اكيد انا فكابوس اكيد.... 
كل شي كان زين ومرتب وبديت شوي اتقبل الواقع لكن الحين يصير فيني جذيي؟ 
مستحيل اهلي يسوونهامستحيل.. 
كيف مايعرفون عنه انه يتحرش ببنات العرب كيف ؟ 
كيف ايوزوني اياه... 
كيف انا ماانتبهت انه هو نفسه كابوسي... 
ليتني طلبت شوفته من قبل ياريت .... 
بس حتى لو شفته شو كنت اقدر اسوي؟!..وهم غاصبيني على الزواج منه..!!.. طبعا ماقدر اقول لحد انه حاول يعتدي علي....اكثر بيغصبوني عليه للتستر عالفظيحه... 
انتبهت وانا اتامل فيه انه غافي....يالس عالكرسي ..مسند راسه على ورا وغافي... 
كنت انا مليانه رعب وخوف... 
واتسائل كيف اهلي عقوني للوحوش...!!.. 
مب غاليه عندكم انا..!!.. 
عيل كيف يسوون فيني جي...! 
اسئله لا نهاية لها مرت على بالي.... 
ليش انا بالذات مقروده بحياتي... ليش يصير وياي كل هذا..!! 
ماذكر اني غضبت رب العالمين فعمل كبير عشان اتعاقب جي...!! 
وصلت لحافة الشبرية من الصوب الثاني ...وقفت وحاولت اشرد..ركظت صوب الباب مب مهتمه اني بلا غطا للراس...المهم ابتعد عنه...ارجع لاهلي...مستحيل اللي يالس يصير اكيد فيه غلطه...! 
مسكت الباب وحاولت افتحه... 
بس ما طاوعني... 
مره ومرتين وثلاث لين صدر صوت مسموع وانا كنت احاول افتحه اكثر من مره بياس وخوف... 
سمعت صوته ...حسيت بلمسته على ايدي.... 
ناصر: مهرة..! 
سحبت ايدي منه وتراجعت ...لصقت بالايدار من كثر خوفي...اماهو كان يطالعني بحيات معقوده ووجه حزين...وماحاول انه يتقرب مني.. 
ناصر: مهرة وين بتروحين؟! 
مهرة: ................... 
ماقدرت اصدق اني مب في كابوس....اخاف اذا تكلمت يصدمني صوتي ويثبت لي اني في واقع فعلا... 
وان هالانسان اللي ابغضه هو ناصر زوجي...!! 
ناصر: مهرة كلمييني...وين تبين تروحين.؟! 
ياترى ليش صوته هادي جذي.... مب هذي هي النبره اللعوبه اللي اتذكرها..! 
مهرة: عند اهلي... 
هز راسه بالنفي... 
ناصر: هالشي مستحيل...عالاقل مش الحين..! 
تجمعت الدموع على طول في عيني.... 
بيمنعني..! 
بيحبسني عنده خلاص...! 
قلت له بترجي...وانا صوتي خالطه الصياح.. 
مهرة: الله يخليك... 
عقد حياته اكثر...وتنهد... 
ناصر: بعد اسبوع مهرة...بعد اسبوع...! 
تنفست بصعوبه وانا اصيح... 
اسبوع؟!. 
مهرة: ماقدر....
فعلا ماقدر اتم معاه اسبوع....ماقدر اتم معاه لحظة ثانيه... 
وبشكل جنوني رجعت للباب احاول افتحه ..محاولات يائسه... 
رجع ناصر مسكني... 
ناصر: مهرة..اذكري الله...خلينا نتفــــ... 
قاطعته وانا ابتعد عنه واتراجع بعيد واصارخ... 
مهرة: فجني....لا تلمسني...كيف تجرا تسوي فيني جي كيف.. 
ناصر: مهرة اهدي... 
مهرة: ابا اروح عند اهلي....ابا اروح عند اهلي... 
ناصر: بوديج بس اهدي... 
سكت عن الصياح... 
بيوديني..!... 
كيف اقدر اصدقه... 
لكني تشبثت بهالامل... 
مهرة: احلف... 

لو انا في حاله ثانيه جان ظحكت على نفسي....واحد مثل ناصر اطلب منه حلفه؟؟!...شو همّه هذا اذا كان يحلف على صدق او جذب...عادي عنده...انسان عاصي... 
ناصر: والله بوديج بس اهدي... 
بسبب تراجعي المستمر وصلت للشبريه مره ثانيه...يلست عليها... وانا امسح دموعي...ومازلت اطالع ناصر بنظرات رعب.. 
لين الحين مب مصدقه اللي يصير معاي... 
كيف من بد كل الرياييل يوزوني هذا..! 
وكيف من بد كل اللي يو يخطبوني..شافوا اخواني في هالنذل ..الرجل المناسب لي... 
كيف يكون هذا مناسب..!!.. 

صرفت التفكير عن الماضي وركزت عالحاضر بخوف شديد وانا اشوف ناصر يتقرب..ويرجع يقعد على الكرسي اللي كان قاعد فيه من قبل... حط راسه بين ايديه بشكل يائس ....ما اثر فيني...لكنه زاد في رعبي... 
في شو قاعد يفكر هالراس..!!!.. 


رفع راسه لي وقال... 
ناصر: مهرة..انا اباج تفهمين...اني مب هو اللي تعرفينه... 
كان واضح على ويهي عدم التصديق...ومادري بصراحه ليش ينكر هالموضوع... 
هو نفسه اللي ذاك الخبيث ليش يالس ينكر...ماقدرت افهم...لكنه كمل على حال... 
متجاهل صمتي... 
ناصر: انا من بعد الحادثه ذيج صرت انسان ثاني... 
قاطعته... 
مهرة: لا تحاول... 
اطالعني ناصر بحيره.... 
ناصر: احاول شو... 
هزيت راسي وقلت له مره ثانيه... 
مهرة: لا تحاول تبرر....مافي شي يبرر اللي سويته... 
نقز ناصر من كرسيه وقعد جدامي عالارض...مسك ايدي بالقو بينما انا اتراجع لكن ماقدرت اسحب ايدي من ايديه اللي ماسكتني بقو... 
ناصر: بلى مهرة...فيه شي يبرر كل اللي اباه منج انج تهدين وتسمعيني.... 
مهرة: فجني....ماريد اسمعك ماريد اشوفك ماريد اعرفك...ودني عند اهلي...انته وعدت... 
فج ناصر ايدي وقام وقف على ريوله وهو زام شفايفه بعصبية... 
ناصر: بدلي ثيابج...مابنطلع جي... 
مهرة: الحين بنروح؟! 
سالته بلهفة.... 
ناصر: هي..الحين بنطلع قومي بدلي ثيابج... عندج ساعه...انا بروح وبرجع لج بعد ساعه واتمنى تكونين جاهزه .... 
كان يكلمني بلهجة واحد معصب وزعلان...لكن ماهمني عله مايرضى...اول ماطلع من الغرفه قهرني يوم قفل الباب علي... 
لكنه وعد انه بيوديني احين...بس شو بقول لاهلي..!! 
بقولهم الصدق واللي يصير يصير... 
اهم شي ما اعيش معاه... 
عقيت فستاني وطرحتي... وفجيت التسريحه وركظت للحمام اتسبح واغسل المكياج... 
رجعت بعدها ادور شي البسه....ماكنت ادري شو حاطه لي عفرا في الشنطه...لكني ماحصلت غير مغربي وقميص نوم وشوية ملابس داعليه وعباه وشيله .... 
والمصيبه ملابسي الباقية كلها شلوها الخميس الصبح.... 
لكن في بيتنا شي ملابس بعد تامه...بستد بهن يوم برجع ببدل المغربي وبلبس أي شي.... 
لبست المغربي وخليت شعري مفتوح عشان يجف وجهزت اغراضي بالشنطه ماعدا الفستان فرشته عالشبريه هو والطرحه وبقية المستلزمات... 

انفتح الباب في هاللحظه..وعاودني الخوف من شوفته... 
تلفت حوالي ادور شيلتي عشان اغطي بها راسي عنه... 
دام فيه نية طلاق ..ليش اكشف نفسي جدام واحد خسيس شاء القدر انه يكون زوجي..!! 
لبست الشيله وتحجبت وصديت صوبه... 
اما هو كان يطالعني بنظرات غريبه...عقد حياته يوم شافني لابسه الشيله...لكنه ماعلق على شي.. 
ناصر: جاهزه؟! 
مهرة: هي... بس الفستان..! 
ناصر: خليه.. بوصي حد يشله عقب ... 
مهرة: ترانا سايرين البيت بنشله ويانا.... 
ناصر: مافينا عليه انتي احين مستعيله بعدين بنرجع له... 
طنشته لكن حواسي ما طنشته...تميت متنبهه لاي حركه تصدر منه... 
اخاف انه يهاجمني في أي لحظه... 
لبست عباتي والنعال...اما ناصر فشل شنطتي وطلعنا...غصبن عني انتبهت انه مب شال شنطه له... 
وكرهت انه نرجع مره ثانيه للغرفه الظاهر نسى..عشان جي ذكرته... 
مهرة: شنطتك وين؟! 
ناصر: اصلا مايبت شنطه... 
طريقته بالكلام معاي من طرف خشمه ماعجبتني ...عشتووو...ماتقولون هو اللي غلطان ..!! والله.. 
سكت عنه وماكلمته...ترييته لين يخلص نقاشه مع رسبشن الفندق وطلعت معاه... 
وصلنا لسيارته وكنت ابا اركب ورا لكني انصدمت بسيارته انها باب واحد وشي غير عملي اني ادز الكرسي واقعد ورا دام الكرسي الجدامي موجود....وانا ماريد افتح نقاش بيني وبين هذا..! 
ركبت جدام وحاولت الزق قد ماقدر عدال الباب وابتعد عنه... 
اما هو بكل بساطه ماكلمني... 
ويحلم اذا كان يتريا مني اكلمه..! 
آآخ ياربي كيف صار فيني جذي مادري....لكن علمي باني متوجهه لبيت اهلي خفف علي شوي الموضوع... 
--------------------------------------- 
اليوم: الجمعه... 
المكان: سيارة ناصر... 
الوقت: الخامسه والنصف صباحا... 
--------------------------------------- 
(ناصر)... 

تلومت اكثر اني قاعد اجذب عليها.... 

وبدال ما اوديها عند اهلها...شالنها بوظبي...! 
لكن كيف اقدر اوديها عند اهلها مينونه هذي.؟!..لكن ماتنلام بصراحه... 
انا توقعت ردة فعلها تكون اخس عن جي...توقعتها تجلب الدنيا والاثاث كله تكسره على راسي...لكن ادراكها لضعفها جدامي هو اللي ساعدنا شوي...وخلاها تستسلم لوعدي الكاذب وتسكت... 
انا حلفت بالله اني اوديها عند اهلها... 
بوديها فعلا لكن مب اليوم...بعد اسبوع... 
بيكون عندنا اسبوع...168 ساعه للتفاهم... 
وتهدئة الاوضاع... 
بصراحه انا كنت تعبان حدي...فيني رقاد وتعب جسمي ونفسي...واني امسك خط بوظبي في هالحاله هو الخبال بعينه..! 
لو سوينا حادث احين؟؟!..شو الفايده.!! 
الحين مهرة ساكته على بالها انا ساير بيتهم...لكن عاجلا ام آجلا بتكتشف ان الطريج طوّل زياده عن اللزوم..وبتستفر عن هالشي...!! 
وان درت بتسويلي زوبعه هني في السياره وانا بصراحه مالي مزاج...!!.. 
ومب بعيده تهاجمني جسديا من العصبية اللي اكيد بتحس فيها...! 
للاسف تعبت وانا افكر...ماشي طريقه سهلة لمعالجة الظرف اللي احنا فيه...! 
لا هي تبا تتفاهم او تسمع مني شي.. 
ولا انا اقدر اجبر نفسي على التخلي عنها من عقب ماحصلتها...! 
ماقدر اتركها... 
فكره الطلاق غير وارده ابدا... 
مهرة لي...وانا لها... 
لازم تفهم هالشي خلاص...! 
نص ساعه ثانيه وبدت مهرة تتحرك في السياره...تتلفت حواليها باستغراب...ليش الطريق تغيرت..!!.. 
بصراحه واقع ان طريق بوظبي مليان شير وبيوت ومزارع على اطراف الشارع ساعدني بكسب شوية وقت... 
لو اني ساير دبي بتلاحظ مهرة الرمل على الجهتين وبتدرك انه نحن طالعين برا العين... 
لكن بوظبي الوضع مختلف شوي... 
لكنها ادركت اخيرا على أي حال... 
عقت غشوتها تتاكد من اللي تشوفه وهي معقده حياتها....وانا تعقد حلجي مية تعقيده معاها...ورفض صوتي انه يطلع... 
شو بقول؟! 
مهرة: هذا مب طريج البيت..!! 
ناصر: ....................... 
مهرة: نحن وين سايرين؟!... 
ناصر: بوظبي... 
مهرة: شووووووووووه..!!..بوظبي ليش؟!...ردني...ردني انته حلفت حلفت... 
بدينا عاد بالصياح والحشره...! 
ناصر: ومابفيّر بحلفتي قلت لج بوديج الاسبوع الياي... 
مهرة: لاا لاااااا الحين الحين ودني حرام عليك ماقدر اعيش معاك ماقدر... 
ناصر: ليش مهرة.؟! 
بدينا بالصراخ الغالي... 
مهرة: شو هالسؤال اللي مثل ويهك انا كرهت الرياييل بسبتك وتباني ارضى اكون زوجتك..؟! 
تشبثت اكثر بالسكان.... مقرر اني اتجاهل كلامها كله واسكت ... 
ردي عليها بمثابه زياده الحطب عالنار...! 
حولت مهرة نبرة صوتها لنبرة الترجي مره ثانيه... 
مهرة: الله يخليك ناصر.. الله يخليك ودني عند اهلي ماقدر اعيش معاك.... 
ذكرها لاسمي سوى فيني سوايا..... وخلاني اغض "السمع"..عن كل شي بتقوله... 
حلو اسمي وهو طالع منها...له نبره مختلفه... 
لكنها يووم ماشافت أي تصرف مني ردت تصارخ عليه.. 
مهرة: لا تتوقع انك اذا وديتني شقتك فبوظبي على بالك اني بكون لك وبيكون من حقك تسوي اللي تباه...لا تحلم انا مستحيل اسلمك نفسي .... 

سكت... 
ماكانت هذي نيتي يامهرة...بس مع ذلك مالومها...خلها تنفس عن غضبها...نص ساعه ثانيه وبوصل بوظبي ان شاء الله... 
لكن مهرة يئست مني في النهاية.... 
صدت صوب الدريشه وغرقت في صياح لا له اول ولا تالي... 
قطعت قلبي... 
لكن ماقدر اسوي شي... 
في النهاية سكتت...ويوم صديت صوبها اكتشفت انها نايمه... 
اعصابها مرهقة مسكينه... 
خلها ترقد احسن... 

وصلت البناية الي فيها شقتي...ووقفت سيارتي بالموقف.. 
بندت السياره وتميت يالس... 
بيكون قلبي حجر اذا وعيت هالمسكينه من رقادها..خلها ترقد لين ماتشبع عقب بننزل... 
وبدل ما اتامل في أي شي ثاني قعدت اتامل فيها هيه... 
ما اشبع من شوفها....ياكثر المرات اللي ذبحني شوقي لها وماقدرت احصلها... 
آآخ يامهرة....كيف بنعيش الايام اليايه الله اعلم.... 
ربع ساعه وقامت مهرة.. 
تلفتت حواليها باستغراب... 
ناصر: صح النوم.. 
يوم سمعت صوتي فزت..واطالعتني برعب.... 
مهرة: كنت متامله تكون كابوس... 
آلمني كلامها... اختفت ابتسامتي لها على طول... 
ناصر: اذا شبعتي رقاد خلينا ننزل...لانه ظهري تكسر من القعده... 
مهرة: وين انا؟! 
ناصر: فبيتج.. 
نزلت من السياره وتوجهت للدبه انزل شنطتها... بعد ثواني نزلت مهرة وهي متغشيه... 
غصبن عنها..مالها قوة عالاعتراض وهي في مدينه غريبه بالنسبه لها بعيده عن أي شخص تعرفه...! ماعداي..! 
كانت تمشي بعدي بخطوات... فتحت المصعد وتميت اترياها داخل... 
دخلت هي بتردد...حسيت انها من تحت غشاتها رجعت تصيح... 
بس عاد... 
دموعج ماتخلص..!! 
سكت عنها ولا قلت شي... 
فتحت باب الشقه وتميت ماسكنه لها لين تدخل... حاس بالرعب اللي هي تحس فيه... 
ناصر: مهرة مابكلج صدقيني...ولا بغصبج على شي بس دخلي خلصينا... 
دخلت مهرة .. 
عقت غشاتها ومسحت دموعها ... وهي ادور بعينها عالشقة بحزن... 
ناصر: هذي الصاله... تعالي وياي... (مشينا شوي) هذا المطبخ... هذي غرفة فاظيه .. مادري شو اسوي فيها..وهذي غرفتي انا... وهذي غرفتج بتحصلين فيها الشنط مالتج... 
من قلت لها هالكلام اندفعت داخل الغرفه وسكرت الباب وراها ...وقفلته... 

يالله... 

هالكثر تبا تشرد عني...!! 

حطيت شنطتها عند بابها... 
ناصر: مهرة شنطتج عند الباب....ماتبين تاكلين شي؟! 
مهرة: ................... 
ناصر: اوكي اذا يعتي والا عطشتي المطبخ ادلينه اظن.... 
خليتها ورحت المطبخ سويت لي سندويشه جبن وجام وعصير... 
ورحت للصاله اطالع التلفزيون افكر بالوضع اللي انا فيه... 
ليش احس بجو البيت تغير مع علمي بوجود مهرة في غرفة من الغرف..! 
حتى لو كانت بعيده عني بس مع ذلك احس بالجو تغير... 
لازم بيتغير.. 
قبل كنت يوم يظربني الهوس عليها واشتاق لها...يكون جدامي خط من بوظبي للعين وبعدني مشوار ثاني لبيتهم وترصد الحركه ومايندرا فوق هذا اذا بشوفها او لا.. 
لكن الحين اذا بغيت اشوفها ماتفصلني عنها الا كم خطوه...وباب مقفول..! 
بينفتح في المستقبل ان شاء الله... 
خلصت اكلي وارسلت رساله لسهيل...اتصلت به قبل وحصلت تلفونه مغلق...الفجر منو يتصل بالناس..!!. 
قلت له ان انا ومهرة ما ارتحنا بالنوم في الفندق وقررنا نص الليل انه نروح لبوظبي ...وطلبت السموحه منهم...ومايشلون بخواطرهم... 


اما ااهلي انا...فكنت مبلغ امايه من قبل اني مابرجع الصبح ومبلغ يوسف...بيعرفون اخر شي انه مابييهم ... 
سكرت التلفزيون...ورحت لمفتاح باب الشقة قفلته وخشيته فمخباي..اخافها تتخبل وتشرد...تسويها!... ورجعت لغرفة مهرة.. 
ناصر: مهرة..!! 
لا جواب.. 
ناصر: مهرة انا تعبان وبرقد...غرفتي عدال غرفتج شفتيها اذا احتجتي شي خبريني....ويكون احسن لو رقدتي انتي بعد وارتحتي...تمسين على خير... 
ابتعدت عن بابها ورحت لغرفتي..عقيت كندورتي وعلقتها...شغلت المكيف وبندت الليت ...خليت باب غرفتي مفتوح عشان تشوفني وماتتردد بالدخول اذا بغت... 
لكن من لامس راسي المخده كنت انا غارق فنومي ولا حاس بشي غير احساسي بالراحه لوجود مهرة فشقتي... 
-----------------------------------

اليوم: الجمعه.. 
المكان: غرفة يوسف.. 
الوقت: الحادية عشره صباحا.. 
----------------------------------- 
(يوسف).... 


كنت احاتي ناصر...احاتيه بالقو... 
ابا اتصل عليه بس مستحي اخاف ازعجه...هو ما اتصل بي...بترياه هو يتصل اول...عشان استفسر شو صار بينه وبين مهرة..!! 
انا احس انه شي جايد صار...خيبه جان مانقعت الحرب...!!.. 
الله يستر... 
قوم امايه تحت طايحين بالمعاريس تعليقات...وانه ناصر ماصبر قبل مايشل حرمته لشقته عشان يستفرد بها.. ومايبا حد يزعجه...ومابيخلي الرسميات والواجبات العائلية تعيقه .... ماسوا لحد شور وشلها... 
مساكين .. 
مب فاهمين ان ناصر عايش بين نارين حاليا... 
خلهم على عماهم....ماشفت امي مستانسه جي بعرس محمد مثل مااشوفها احين مستانسه بعرس ناصر..!! 
مسكينه كان عرس ناصر هم عليها وتحاتيه....وخافت انه يظيع مستقبله برفضه للزواج والاستقرار...!! 
احين الاعين كلها بتتوجه علي... 
وانا بقبلها بترحيب... 
ليش لا دام عروسي هي حبيبة القلب.... 
آآخ فديتها محلاتها امس....ماتدري اني شفتها بس شفتها....وياريتني طولت بالشوفه بس قلت فخاطري حرام..ماتدريبي..!.. ومب زين ..اصلا عيب وحرام... 
خلني اصبر لين ماتستوي حلالي .... 
وتفكيري بها ولد الشوق في صدري... 
خليت اهلي تحت ورحت عالنت مع انه مووول مب وقته بس قلت عل وعسى احصلها... 
كنه من خطبتها وهي معاي باللسته....خلتني وماحذفتني...نتبادل الكلام احيانا.... 
لكنها ترفض رفض قاااااااااااطع اني ازودها ولو شوي...تلعن خيري...وتسويلي بلوك...لكن مب ديليت... 
كم مره حاولت استميلها معاي بالكلام...لكن ماشي فايده.... 
شو هالحب اللي مافيه غزل...!..تبانا كله انكت على بعض ونتظارب.!... 
فرحت فرح كبير يوم شفتها اون لاين... 
يوسف:" شو تسوين ياقمر.." 
كنه:" (مع ابتسامه شاقة الحلج)...هلا يووسف...صباح الخير" 
يوسف:" صباح النور والورد والياسمين... شحالج ياعمري" 
كنه:" اييه...!!" 
يوسف:" هااه شو؟!" 
كنه:" نحن شو قلنا عن هالكلام مابتيوز انته" 
يوسف:" وانا مايالس اقول شي غلط...تراج عمري وحياتي وحبيبتي" 
كنه:" يوسف..." 
يوسف:" عيونه" 
كنه:" سلامة عيونك يال**** بس لا تقولي هالكلام" 
يوسف:" اقوله لغيرج يعني؟!.." 
كنه:" (مع ويه معصب) ..جـــــــرّب اشوف..!!" 
ظحكت.... 
يوسف:" والله اني داخل مخصوص عشانج ...مشتاقلج موووت والحمد لله اني حصلتج" 
كنه:" ( مع ويه مستحي)... تشتاقلك العافيه..." 
يوسف:" بس العافيه؟!" 
كنه:" وانا بعد".. 
يوسف:" فديتج...كنوووه...انا شفتج امس" 
حطت لي كنه ويه مبطل عيونه ومنصدم.... 
يوسف:" شفتج بعد العرس....جنااااااااان فديت الاخضر عليج محلاه.."... 
كنه:" ليش ماقلت لي؟!" 
يوسف:" الحين اقولج" 
كنه: يوم شفتني ليش ماقلت لي" 
يوسف:" ماكنت بروحي يالغلا".. 
كنه:" هممم....انزين بس لاترمس عن شكلي استحي." 
يوسف:" اوكي...ماقلتيلي شحالج؟!" 
كنه:" الحمد لله بخير شحالك انته وشحال المعاريس" 
يوسف:" انا بخير وسهاله...المعاريس والله ماندري عنهم" 
كنه:" ليش مايوووكم؟!" 
يوسف: " هههههه...ناصر من امس شال حرمته وسايربها بوظبي".. 
كنه:" ليييييييييش؟!... شقايل جي مايصبحون على اهلهم؟" 
يوسف: " له اسبابه...ابا اتصلبه بس مستحي ..." 
كنه:" هههههههه لاتقطع عليه الجو خله متهني ويا العروس" 
يوسف:" ههههههههه بترياه هو لين يتصلبي وانابتهنى ويا عروسي".. 
كنه:" ياربييييييييييييه يووووسف..!!" 
يوسف:" ياااقلب يوووسف.".. 
كنه:" انته شو تبا بالضبط؟!" 
يوسف:" ابا اسمعها" 
كنه:" تسمعها والا تقراها". 
يوسف:" اسمعها واقراها" 
كنه:" شوف الطمع... تسمعها ماشي مستحيل...." 
يوسف:" انزين عيل كتبيها بردي فوادي عنبوج من خطيبه..!!" 
كنه: " ههههههههههههههههههههههههههههههههههه ظحكتني والله" 
يوسف:" فدييت ظحكتج والله...قولي عاد" 
كنه: " اذا قلتها بتودر هالحركات وبتسولف عدل؟!" 
يوسف:" هيه..." 
كنه:" احبك".. 
عظيت على شفايفي وانا مستانس من الخاطر وحسيت بجسم غريب يتحرك في احشائي وصدري.... 
ياربي بتخبلبي هاذي.... 
جان اسير واطرش لها بوسه... 
كنه:" طالع.!!..نحن ماقلنا بتودر الحركات".. 
يوسف:" ماروم والله...احبج كنووه".. 
طولت كنه وسكتت عني فتره.... 
ادركت انها مستحيه... وانها عرفت بشو ترد عليه...وانا اقدر فيها مستحاها وانه بعده فيها من الحشمه شوي.... شي اكيد اني ماريد حبيبتي وخطيبتي وحرمتي تكون قوية ويه...اقولها احبج وماتستحي..!!... 
عشان جي رجعت اكلمها عن امور ثانيه مايخصها بالعواطف..شوي شوي رجعت لي كنه الخبله اللي اعرفها 
تسولف وتظحك.. 
اما ناصر... 
فمازلت بانتظار اتصاله....طرشت له مسج اقوله بانه متى ماقدر يتصل عشان يطمني.... 
والله يعينه ويوفقه مع مهرة.. 
مادري ليش احس انها صعبه... 
------------------------------------ 
اليوم: الجمعه.. 
المكان: بيت خلفان.. 
الوقت: الواحدة الا ربع.. 
------------------------------------ 
(شيخه)... 


شيخه: ليييييييييييش؟!!... 

استغربت صراحه من اللي قاله سهيل لي...كيف ناصر يشل مهرة ويسير بوظبي..!! 
ونحن هني نترياهم ايوون ومجهزين كل شي..!! 
سهيل: لا تلحقين ابويه توه محتشر علينا لكن الصلاة هدته شوي... 
شيخه: صراحه مب حلوه منه..! 
سهيل: على كيفهم ياشيخه...وين مايرتاحون يسيرون.... شو علينا نحن من هالواجبات الاجتماعية..!! 
شيخه: عمي شو قال... 
سهيل: ابويه احتشر وقال ناصر هذا يتصرف تصريفات ماتعيبني..امس مايبا يدخل ويانا واليوم شل بنتنا ووداها بوظبي ماخلاهاحتى تسلم على اهلها قبل ماتسير..! تميت اضحك عليه قلت له ابويه انته ميوز بنتك عشان يردونها لك اخر شي والا ميوزنها وسلمت مسؤوليتها لريال ثاني...اصلا المفروض خلاص محد يتدخل... هم اتفقوا نص الليل وقرروا يسيرون نحن شو علينا؟! 
شيخه: خساره كنت ابا اشوف مهرة عقب العرس.. 
سهيل: عشان اطلعين منها العلوم هااه؟ 
شيخه: ههههههههههههههه.... 
سهيل: عيب...ولاتسئلينها أي شي حتى لو شفتيها... مهرة على نياتها وبتخرط لج كل شي صار... 
شيخه: لا عاد مب لهالدرجه سهيل..بس اللي ابا اعرفه... هل ارتاحت لناصر او لا...لانها وايد وايد وايد كانت خايفه قبل العرس...السالفه ومافيها اني ابا اتطمن لا اكثر ولا اقل... 
سهيل: لا تخافين ان شاء الله خير... ناصر عاقل... وبيعرف يتفاهم معاها... 
شيخه: تعال صح...ليش امس ماطاع يدخل وياكم شو السالفه؟! 
سهيل: اون ينحرج... ويقول انه اخف احراجا له ولها انه يدخل بروحه...دخلنا نحن نسلم عليها وخليناه اروحه يدخل... 
شهقت شيخه... 
شيخه: حرااااااااااااااااام...يعني محد منكم كان وياها يوم دخل ناصر؟! 
سهيل: لا... 
شيخه: ماشي دعم معنوي من أي صوب...حرام عليكم... 
سهيل: جي هي يالسه ويا سفاح...!!! والا آكل لحوم البشر...! يالسه ويا ريلها... 
شيخه: مسكييييييينه...لوعندها تيلفون جان اتصلت والله... 
سهيل: عيني خير..اروحها بتتصل يوم تبا ترمسكم...انا بنزل اتغدى... 
نزل سهيل عني تحت...وانا تميت يالسه مشغول بالي بمهرة وباللي صار معاها... 
ابا اتطمن..بس ماشي مجال غير ان مهرة تتصل بنفسها.... 
وانا اعرف مهرة...بتنحرج تطلب من ناصر التيلفون وتتصل بنا.... 
ومابتتصل الا اذا هو بنفسه عطااها التيلفون بدون ماتطلب منه... 
ياربي ابا اتطمن...بس كيف.. 


-------------------------------- 
اليوم: الجمعه... 
المكان: غرفة مهرة في شقة ناصر.. 
الوقت: الواحده ظهرا... 
-------------------------------- 
(مهرة)... 

عيزت من كثر ما امشي في الغرفه ساير راد.... 
كنت احس اني اسد محبوس في قفص... 
شوي وبتخبل... 
مب قادره اتخيل الوضع اللي انا فيه... 
مستحيل يكون صدق مب قادره اتخيل انه صدق... 
كنت واعية من ساعه... 
نفذت نصيحه ناصر ورقدت شوي ..لكن مب اطاعه لاوامره...لكن كان عندي امل اني ارقد وانش احصل نفسي في غرفتي فبيتنا... 
لكن للاسف...حصلت نفسي في الغرفه الغريبه هذي.... 
كنت مبدله ثيابي ...لاني فجيت وحده من الشنط وطلعت منها بجامه نوم... لكني مارتبت اغراضي في الكبت الخالي... كان عندي امل ثاني باني اسكر الشنط وارجع بيت اهلي... 
حاليا انا ميته يوع لكني مافكر بالاكل...افكر بطريقه للهروب.. 
كيف اطلع وناصر في الشقه... 
صحيح قال لي انه بيرقد لكن شو يضمني انه مانش... 
مافي مجال اعرف الا اذا طلعت وشفت بعيني... 
مسكت شيلتي ولفيتها بحجاب... ... 
شيلة سودا ملبوسه على بجامه نوم زرقا..؟!!!... صراحه انا كاشخه..!! 
فتحت الباب وقلبي يدق دق... بطلته شوي ووايجت...الشقه غارقه في صمت تام... 
انتبهت لشنطتي اللي مازالت جدام الباب...مسكتها ودخلتها..وطلعت من الغرفه... 
امشي على طراف صبوعي... 
بدرت مني التفاته بسيطه لليسار...وشفت باب الغرفه المفتوح...والغرفه المظلمه اللي يطلع منها براد المكيف... وبعد التركيز...شفت ناصر متلحف ونايم في سابع نومه...تنهدت بارتياح...زين يوم انه راقد...مافيني عليه... 
مشيت بتردد اتعرف عالشقة هذي.. مريت عالمطبخ...وقرصني اليوع مره ثانيه... 
دارت عيني عالمطبخ المرتب.. فتحت الثلاجه وحصلتها متروسه من اشياء وايده...انتبهت للعصير...صبيت لي كوب وشربته... 
وماكان لي مزاج اكل او اسوي شي الحين... شربت عصير..وبسني...! 
مثل ماتعرفون... 
انا فاشله في المطبخ...! 
طلعت من المطبخ ورحت للصاله... وتعرفت عليها هي الثانيه... 
كانت حلوه...عجبني التلفزيون الكبييييييييييييييييييييير.... اول مره اشوف بعيني تلفزيون هالكبر..اشوفهن في التلفزيون صح بس ماشفتهن جدامي مره.. 
دورت بشكل سريع تيلفون اتصل منه بسيف.... لكني انقهرت يوم ماحصلت... 
الخبيث... اكيد انه مابيحط تيلفون.... مايباني اتصل باهلي واخبر عليه..! 
طلعت من الصالة وواتجهت للباب جربت افتحه بس مثل ماتوقعت...مقفول..! 
آآآخ ياربي شواسوي..!.. 
انا هني اعاني وهو حضرته راقد... 
اكيد عنده تيلفون...!.. 
لو قدرت اتسلل لغرفته واشل التيلفون واطلع بدون ما اوعيه زين... 
وليش ماقدر..! انا خفيفه والباب مفتوح ان شاء الله مابيصدر أي صوت... 
وحلت لي الفكره ..حطيت كوب العصير في المطبخ ورحت لغرفة ناصر وقلبي يدق مثل الطبل..! 
دخلت باطراف صبوعي بدون ما اصدر أي صوت..مع ذلك كنت خايفه صوت قلبي العالي يفضحني ويوعيه...! 
لكني استمريت بالمحاوله.. 
وهو استمر بالرقاد... 
القيت عليه نظره... 
كانت ملامحه هادية... رقاده مثل رقاد اليهال... 
ذكرني بسيف...جذي يرقد بعد ..يلوي عالمخده ويخش ويهه فيها.. 
طنشته وتلفت حوالي ادور التيلفون...ماحصلته عالطاوله او على التواليت... 
طاح نظري على كندورته المعلقه... 
اتجهت لها بهدوء تام... 
خشيت ايدي فكندورته...وبغيت اصارخ من الوناسه يوم حصلت التيلفون...ومفاتيح..اكيد منها مفاتيح الشقه... 
ببطء سحبت كل هذا وطلعت برا الغرفه... 
ومن حماسي ماترييت لين ادخل غرفتي واتصل...وقف في الممر بين غرفتي وغرفته...مسكت التيلفون حاولت اشغله...ماطاع يشتغل... 
في النهاية اكتشفت وبقهر وغيظ كبير ان بطاريته مفضية... 
كنت بصيح... 
ليش كل شي ضدي...!! احين من وين بتصل... 
تذكرت ان تحت البناية شي دكاكين ..يمكن يخلوني اتصل..!! 
رجعت الغرفه وحطيت تيلفونه على اقرب طاوله ورجعت اطلع محتفظه بالمفاتيح... 
رحت غرفتي ولبست عباتي... 
بنزل تحت وبتصل..ويصير اللي يصير...!! 
لبست عباتي وطلعت من الغرفه ..وبدون قصد مني سحبت الباب وراي ...النتيجه انه اغلاق الباب اصدر صوت عالي وقفت بسببه وانا ميته من الخوف..اكيد بينش...اكيد بينش... 
استعجلت وطرت صوب الباب...بايد مرتجفه تفحصت المفاتيح اجربها واحد واحد... 
الله يخسسه هالناصر..هالكثر مفاتيح..!! 
فجاه حسيت بايد تمسك ايدي...صرخت من الخوف تركت المفاتيح وتراجعت وانا اطالع ويهه برعب... 
ناصر: وين بتسيرين؟! 
كانت نظرته معصبه ...خفت...انا بلا شي اخاف منه كيف لو يعصب..!! 
مهرة: متى قمت.!! 
ناصر: وين تبين تسيرين مهرة..!! 
مهرة: ما..مابسير مكان.....! 
حاس ناصر بوزه وهو يطالعني بظيج... بعد لحظات سحب المفاتيح تفحصهن... لين حصل مفتاح معين..خشه في الباب وفتح القفل... 
وعقب اطالعني بنظره معصبه وبنظره ثانيه كانه يلومني على شي... 
ناصر: تفضلي...الباب مفتوح... 
تركني وراح... 
مادري وين راح...غرفته... مادري الحمام...الخلاصه اني تميت واقفه جدام الباب المفتوح... 
مب متجراه على الطلعه... 
تميت متسانده عالايدار....حسيت بياس وبجنون.... 
من شوي احارب عشان اطلع...ويوم فتح لي سجاني الباب بنفسه رفضت الخروج...!!.. 
وين اروح بدونه...! كيف اطلع بدون ريال..!! الدنيا مليانه عيال حرام شو بسوي لو حد منهم تحرش بي..!!.. 
انملت عيوني دموع... وبالتدريج كنت انا اقعد عالارض مثل الفقيره...واغرق في صياح من اول ويديد... 
هذا انا اللي قلت مابخلي حد يصيحني مره ثانيه؟!... 
خلال 12 ساعه ذرفت من الدموع اللي ماذرفته فحياتي كلها....! 
حسيت به يوم رجع...سكر الباب بهدوء وقفله وخلى المفاتيح فيه... 
ناصر: قومي مهرة... 
مهرة:....ماريد... 
مد ايده ومسك ايدي وسحبني لين وقفت.... 
مهرة: فجني... 
لبسني وسحبني معاه للصاله ويلس.... 
كان ناصر لابس بجامة نوم رمادية...ومبين عليه انه توه متوضي... ويهه امس كان تعبان شوي لكن بعد الرقاد بين عليه الراحه شوي... 
يلسني عالكرسي غصب ويلس هو في كرسي ثاني..بعيد شوي... 
قعدت انا امش دموعي اللي رافضه انها توقف... 
ناصر: ليش ماطلعتي؟! 
مهرة:............... 
ناصر: جااوبي يوم اكلمج... 
مهرة: وين اطلع روحي...! 
ناصر: تراك كنتي بتطلعين روحج قبل ماقوم...!! 
سكت وماجاوبته... 
وهو بعد سكت...بعد دقيقه... 
ناصر: ليش ماوعيتيني لصلاة الجمعه.؟!.. زين جي فاتتني..!! 
رفعت عيني مستغربه ....صلاة.!!!... 
ناصر: شفيج..؟! 
مهرة: مستغربه...(ورجعت امسح دموعي الاخيره اللي الظاهر بتوقف خلاص)...ثرك تصلي وادل درب المسيد.؟!.. 
عقد ناصر حياته... 
ناصر: قلت لج مهرة انا غير الاولي...والسبب انتي...بس ماتطيعين تسمعين...!... انا بسير اصلي وبرد... 
تركني وراح يصلي على قولته.شو قصده انه غير الاولاني والسبب انا..!!.. انا يعني اللي خليته يصلي ويلتزم..!! اكيد انها محاوله منه لتحسين الاوضاع بينا بس يحلم...يحلم...... 
تركت انا الصاله ورحت المطبخ ورديت اخذ الكوب اللي خليته من شوي وكملت شرب..!.. 
يارب شو اللي يصير وياي ..!! 
استغفر الله...ناصر ذكرني بالصلاه...ماصليت لين احين...رحت الغرفه اللي مخصصه لي دورت السياده وصليت.... يوم لفيت السياده وبغيت اطلع من الغرفه حصلته بويهي.. 
خلاني اشهق...بلعت ريقي خايفه من شوفه....خايفه من نظراته المعصبه الحايره.... 
خايفه من الي بيصير في اللحظات اليايه....!! 
رغم انه مابدر منه أي هجوم عنيف لي...لكني احس انها مساله وقت....! 
ناصر: انا بسير اشتري غدا....مشتهية شي معين..!! 
نزلت عيني وابتعدت عنه اكثر لداخل غرفتي... 
مهرة: ماريد غدا... 

جذابه...انا ميته يوع اصلا...يكفي اني من غدا امس البسيط ماذقت شي... 
تبعني ناصر لداخل الغرفه مادري ليش... 
ناصر: تبين..غصبن عنج... 
خوفني... لا يكون كلامه له معنى مبطن؟ والا انا اللي متشككه زايده عن اللزوم..!! 
مهرة: ماريد مب غصب... 
ناصر: اعرف مطعم يسوي برياني على كيف كيفج اذا كنتي تحبين الصالونه الحاره..!! 
مهرة:..... 
ناصر: شو رايج؟! 
مهرة: اوووف كيفك انته اللي بتتغدا... هب انا.... 
ابتسم ناصر ابتسامه غريبه لي.... 
مش مثل ابتسامته اللي شفتها اول مره شفته...هذي غير

^^^^^^^^^

ابتسم ناصر ابتسامه غريبه لي.... 
مش مثل ابتسامته اللي شفتها اول مره شفته...هذي غير..رقيقه وناعمه لكني رفضت اني اتاثر بها.. 
هذا انسان خبيث.... 
مد ايده وقرصني في غزي كانه يلاعب ياهل بشكل خلاني اتظايق... 
ناصر: وانتي بعد بتتغدين... 
مديت ايدي وسحبت ايده عن غزي...قام ترك ويهي ومسك ايدي انا...تم فتره ماسكنه بقو وانااسحبها... 
بس مالي حيله جدام قوة ناصر... 
اخر شي تركني... 
ناصر: مابتاخر... 
مهرة: يكون احسن لو تسير ولا ترد.... 
ناصر: لكني برد.. 

وطلع من الشقه قافل الباب وراه... 
صرخت من وراه... 
مهرة: آآآآآخ اكرهك...اكرهك....!! اووفف..... 
ورجعت غرفتي اسكر على عمري الباب.... 
ياربي شوهالحياة..! 
هذا نموذج عن حياتي اليايه لين مااحصل حل... 
مستحيل اعيش معاه مستحيل....

ـــــــــــــــــــــــــــــــــ

نهاية الجزء الرابع والاربعون 


الجزء الخامس والاربعون.. 
---------------------------- 
اليوم: الجمعه.. 
المكان: شقة ناصر.. 
الوقت: الواحده والنصف ظهرا.. 
---------------------------- 
(ناصر).. 
سكرت باب الشقه وراي وانا اتنهد…استندت عالباب وقعدت اتنفس بصعوبه جني خايض جوله من جولات الحرب..! 
جوله اولى..طلعت منها سالم لين احين…! 
المرحلة الاولى خلصت…ومهرة الحين "تقريبا" مستقرة في شقتي… 
المرحلة الثانيه بتبدا يوم برجع بالغدا…. مرحلة العيش معاها… 
وادري سلف انها بترفض الاكل…!! 
كيف اغصبها؟!.. 
ماروم اغصبها عالعيشه…!.. بس اباها تاكل.. 
لاحول ولا قوة..خلني اييب الغدا وعقب نشوف شو نسوي وياها… 
ركبت سيارتي وانا اطالع تيلفوني… الله يخسه مفظي…وانا نسيت احطه بالجرج…!! 
خساره كنت بتصل بسهيل عشان اخبره عن فستان مهرة…ماعليه عقب بتصلبه يوم برجع… 
رحت اشتريت الغدا ..وانا داخل البنايه ..شفت البواب حاط شتلات ورد جوري وياسمين عدال البوابه..ووحده منهم مطلعه ورده بيظا توها مسكره مافتحت... 
التفت للبواب اللي اسمه احمد... 
ناصر: احمد منو يجيب هذا ورد..!!... 
احمد: هذا مال بابا خليفه طابق 4 هو في سافر ويجيب هذا ورد منيه مشان يعطي ماي..! 
ناصر: والله؟!..عادي اقص الورده هذي؟ 
هز احمد راسه.. 
احمد: آآآدي بابا انته يريد شييل بابا خليفه مافي معلوم...مشان أروس؟! 
التفت لاحمد مستغرب... 
ناصر: هااه؟! 
ظحك احمد.. 
احمد: انته في سوي أروس بابا سه؟! 
ناصر: هههههههه سلط الله عبليسك وشدراك انته... 
احمد: كلش في مالوم بابا... 
ناصر: المهم انا بقصها هذي وانته لا تقول لحد... 
وفعلا قصيت الورده البيظا..ورجعت للشقة… 
قبل مافتح بابها… خذت نفس طويل…اهدي فيه نفسي… 
فتحت الباب وسكرته وراي….وانا اتلفت بعيني في الشقة…. 
يووه..! 
انخشت فحجرتها مره ثانيه..!.. 
احين شو بيطلعها هذي..! 
رحت المطبخ وحطيت الغدا هناك هو والورده…. خطفت على غرفتي وحطيت التيلفون بالجرج… 
فكرت ابدل ثيابي… 
بس عقب اكتشفت اني يالس اأخر الوقت واماطل قبل ماسير وادق عليها الباب… 
لاني ادري انها بتفشلني وبترفض الغدا…وماعرف شو اقولها..!! 
طنشت تبديل الثياب ورحت لمهرة…جني واحد هـــدّااد. وساير اظاربلي حد..! 
بتقص عليه هالمفعوصه..!!! 
دقيت الباب …. 
لكن لا جواب… 
ناصر: مهرة… 
وصلتني صرخه.. 
مهرة: شو تبا..!!!.. 
صرختها خلتني ابتعد شوي عن الباب …!!.. 
يالعوفه..! 
لكني استهديت بالله… 
هذا نموذج بسيط… 
ناصر: غـدا… 
مهرة: ماااباااااا…. 
ناصر: بطلي الباب… 
مهرة: روح عني خلني فحالي.... 
مسكت المقبض انا بعصبية ابا افتح الباب…بس مقفول.. 
ناصر: بطلي الباب اقولج… 
مهرة: بشوف كيف بتغصبني بعد…!!.. خلني فحالي ماريد اجابلك… 
ابتعدت عن الباب وانا متظايق في نفسي... 
ياربي ادري انها ماتنلام لكن الواحد غصبن عنه بيشل فخاطره وبيتظايق من هالمعاملة..!! 
لكن ماخليها..!! يا انا ياهي... 
رحت المطبخ وحطيت لها غدا من كل شي مع عصير..وكوب صغير فيه ماي وحطيت فيه الورده..! 
عل وعسى يحن قلبها شوي... 
شليت الصينية ورجعت لغرفتها...حطيت الصينية عالارض واستعديت لخوض معركه ثانيه... 
دقيت الباب.... 
ناصر: مهرة بقولج شي... 
مهرة: اذلف عن ويهي ياخي متى بتفهم..!!! 
بطلت عيوني منصدم.... فحياتي كلها محد قال لي "اذلف"...!!!... حرقتني الكلمه لكني تنفست بقو اهدي نفسي قبل ما ارجع اكلمها...! 
ناصر: مهرة...ابا اخذ شي من الحجره دخيلج بطلي الباب... 
مهرة: مالك شي في الحجره دامني فيها... 
ناصر: انتي من شو زايغه انا ماباج انتي والله...ولا بايييج لاتخافين... 
مهرة: صدقتك..! 
ناصر: انزين دخلي الحمام وقفلي على عمرج لين ما اخذ الغرض اللي ابغيه عقب طلعي... 
مهرة: اول مافتح لك الباب بتبطله...! 
ناصر: والله العظيم وحلفت اني مابطل الباب الا يوم اسمع صوت باب الحمام تسكر...باخذ الغرض اللي ابغيه وبطلع.... 
مهرة: انته ماقلت الحجره حجرتي...شو تسوي اغراضك هني؟! 
ناصر: نسييييييييته عاد...فجي لا تغدين عنيده... 
بعد دقيقه...قالت لي مهرة وحسيت صوتها قريب من الباب... 
مهرة: احلف مره ثانيه... 
ناصر: وقسم بالله يعلني الموت اذا بطلت الباب قبل مااسمع باب الحمام يتسكر وينقفل بعد... 
وبعد تردد بسيط... 
مهرة: بفج احين... 
فتحت مهرة القفل....ومامرت ثانيتين الا وهي قافله باب الحمام بعد...ابتسمت على طفولية هالبنت... 
شليت الصينية وفتحت باب الغرفه... 
درت بعيوني فيها.... 
اغراض مهرة مازالت في الشنط... الظاهر انها ماتبا تفظيها..! 
حطيت الصينية عالطاوله اللي عدال الشبريه... 
ناصر: مشكوووره...بطلع وبسكر الباب الحين...والله اني بطلع صدق هب تقولين منخش في الحجره او يغشني... باي.. 
طلعت من الغرفه وسكرت الباب بقو شوي عشان تسمع الصوت...خليتها وشليت غداي ورحت اتغدا في الصالة بروحي..!! 
------------------------------------- 
اليوم: الجمعه... 
المكان: غرفة مهرة في شقة ناصر.. 
الوقت: الثانية والربع ظهرا.. 
-------------------------------------- 
(مهرة)... 
بعد تردد كبير فجيت باب الحمام لاني فعلا سمعت الهدوء يلف الحجره...طلعت راسي بس وانا ادور بعيني عالحجره...!..محد... 
طلعت من الحمام بسرعه وطيران عالباب اقفله مره ثانيه...لفيت وتساندت عليه وانا اتنهد بظيج..كنت مغمضه عيني...لكن يوم بطلتها صدمني للي شفته...! 
يايبلي غدا...! 
ماكان يبا غرض او شي بس كان يبا يدخل الغدا غصب...وشو هذا....ورده..!! 
تقربت من الورده مسكتها...لكني رجعتها لمكانها بسرعه... 
وانا احس باحاسيس عنيفه داخلي باني اشل الصينية واجبها على راسه...عشان جي بعدت ايدي عنها بسرعه ولفيت ايديني حوالي جسمي...احس بالبرد....! 
طنشت الغدا...صحيح يوعانه لكن مالي نفس...احس حلجي ظيق من العبره اللي خانقتني ومابروم ابلع شي....! 
اتجهت للدريشه اللي ماخذه ايدار كامل من الغرفه تقريبا... 
كنت اتامل السيارات والناس تحت.... 
يالله كيف تقدرون تعيشون حياتكم طبيعي..!! كيف تقدرون تسيرون وتووون وانا هني بمصيبتي محبوسه مب قادره اتصل حتى باهلي..!! 
انا... المتعقده والكارهه للرياييل اقوم اتزوج الانسان اللي كان بيظيع حياتي وشرفي وكل شي مهم فحياتي... 
تزوجت الانسان اللي حاول يعتدي علي...!. 
تزوجت الانسان اللي غيرني عالكل 180 درجه.... 
تدريجيا اختفت الرؤية عن عيوني لتجمع الدموع... 
وبشكل تدريجي الدموع تحولت لصياح بصوت مسموح...قعدت عالارض...امسك راسي بين ايدي... 
غارقة في دموعي..وحزني... 
منو يقدر يساعدني وانا بهالوضع.... 
ماانكر اني فكرت...فكرت وايد ... 
صحيح اول شي تخبلت وبغيت اخبر اهلي عشان ينقذووني... 
لكن اهلي في وضع مثل هذا اقدر اعتبرهم اعدائي... 
لانهم ما اكتفوا بانهم يوزوني هالمجرم... 
لكنهم في حال اني خبرتهم عن هويته الصدقية...بينفرون مني...بيعتبروني نقطة سودا ...ملوثه...وبهالحال اكثر بيصروون على التستر عالفظيحه باني اقبل بناصر زوج وينتهي الوضع...! 
مستحيل يفكرون بطريقه مختلفه...مستحيل... 
انا سبق وتعاملت مع طريقه تفكيرهم...ظلموني وايد...كيف اروح اقولهم احين باللي صار لي مع هالحقير..!!.. بيظلموني اكثر واكثر وبحصل نفسي تحت رحمة ناصر..!! 
مافي الا حل وحيد... 
الطلاق.... 
لكن شو اللي بيغصب ناصر عالطلاق...وليش.؟!.. 
لازم اني اطلع له الشيب واخسس به... واعامله باسوا طريقه اقدر عليها واقلل من احترامه واعصيه في كل شي لين ما يطلع من طوره ويطلقني... 
ساعتها برجع لاهلي وبقولهم...ما اتفقنا...!..وهذي هي كل السالفه.. 
مافيه حل غير هذا.... 
ولازم ابدا بالتنفيذ... 
ومن الحين بعد... 
باصرار وتصميم مشيت دموعي بكم بجامة نومي....لبست شيلتي وتحجبت بها...شليت الغدا وطلعت من الغرفه... 
الغدا حرام اني اجبه لانه نعمه... 
لكن الورده...انا اراويك ياناصر... 
حطيت الغدا الغير ممسوس في المطبخ والورده شليتها...وفي الطريج للصاله قطعتها في ايدي بغيظ...وجلعت كل اوراقها البيظ بعنف... 
دخلت الصاله شفت ناصر مخلص غدا ويالس يطالع التلفزيون... 
اندهش من دخلتي مثل الاعصار... 
تقربت منه وقلبي يدق دق من الخوف لكن لازم اقوي نفسي جدامه.... 
فريت اوراق الوره والورده نفسها كلها فويهه... 
انصدم هو وتراجع وهو معقد حياته....وتم ساكت..معقود اللسان... 
مهرة: خل ورودك لك...واكل مب ماكله من فلوس واحد نذل وحقير..ولا تحاول تستميلني...لانه من سابع المستحيلات اني احس تجاهك بشعور غير شعور الكره والاحتقار والاشمئزاز.. فهمت؟!.. 
عقيت عليه هالكلام وهو مازال يطالعني مندهش...لفيت عنه ورحت غرفتي بسرعه...بصراحه..كنت اركض.. 
مادري هذا صوت قلبي يدق بسرعه والا صوت خطواته هو في الممر اللي يفصل بين الصالة والغرف... 
خفت انه يركظ وراي...لكني يوم وصلت غرفتي والتفت لورا ماكان حد في الطريج...فادركت انه قلبي يلعب بي... 
سكرت الباب وراي وقفلته... 
ومن كثر ارتجافي طلعت دموعي مره ثانيه... 
يارب هالدموع ماتجف..!!.. 
يلست عالشبريه احظن صورة امايه لقلبي... 
ليتج كنتي هني يا امايه...جان انتي طلعتيني من هالوضع اللي انا فيه... 
جان ماسمحتي لحد يظلمني... 
جان منعتي اشياء وايده.... 
لكن اللهم لا اعتراض... 
قعدت اراجع الاحداث...احاول استوعب اللي صار لي.. لكن صعب الاستيعاب فمثل هالامور.. 
احس اني مصدومه مب قادره اصدق الا يوم اعيش مع الوضع اكثر ويصير بالنسبه لي واقع فعلا...!! 
تذكرت بالشلل اللي حسيته يوم سمعت صوته.."مهرة".... 
على طول ذكرته يوم كان فبيتنا ويناديني...بنفس الصوت...نفس اللهجه.. كلمه بسيطه ملفوفه بترجّي واسف..!!.. 
مستحيل يغيب ذاك الصوت عن بالي....ذاك الصوت اللي سالني وين ابوي..وين اخواني...وين امي؟!.. 
ساعتها حسيت انها مزحه مثل مامزح معاي سيف يومها.... 
لكن قلبي نقز من صدري وخلاص...تشللت...حتى النفس ماقدرت اتنفس... 
ورجع لي صوته..."ذكري الله يامهرة..دخيل والديج.".. 
حسيت روحي بتطلع مع كل حرف يقوله...مع كل ضغطه من ايده اللي كانت ماسكه كتوفي... 
يالله كيف الموقف صعب... 
ماصدقت أي مزحه ثقيله يمزح بها القدر معاي.. 
كيف من كل الرياييل ماتم غير هذا ياخذني... 
ليش ياربي وانا اللي كنت كل مايتقرب موعد العرس كنت اجبر نفسي على تقبل الزواج...! 
ماكنت ادري انه هذا بيكون ريلي...! 
واجهت اسوا مخاوفي في ليله عرسي...ويوم رفعت نظري له...حسيت ان الهوا اختفى من الغرفه...ماقدرت اسوي أي حركه ماقدرت افكر باي فكره... 
تشللت من راسي لريولي... 
شفته يحرك حلجه بكلام لكني ماسمعت شي.... 
والاغماء ساعتها ساعدني والا كنت بموت فعلا وانا واقفه جدامه..! 
ليش كل الدعاوي اللي دعيتها على هالريل ما تحققت؟!... 
لو دريت ان ناصر اللي حاول يعتدي علي هوه نفسه ريلي جان كثفت الدعاوي..!.. عل وعسى يموت وافتك منه..! 
ليش اختارني انا بالذات عشان ياخذني.؟! 
لا يكون حظرته يبا يصلح غلطه عشان جي قال لاهله يخطبوني له...!.. 
انزين ماعليه... 
انا اراويك..! 
عاجلا ام آجلا بتدرك غلطتك بانك اخترتني انا مهرة زوجه لك ياناصر...!!! 
----------------------------------------------------
اليوم: الجمعه... 
المكان: صالة شقة ناصر.. 
الوقت: الثالثه ظهرا.. 
---------------------------------------------------- 
(ناصر).. 
لا اطالعوني.؟!... ماعندي كلام اقوله..! 
مازلت مصدوم من سوء معاملة مهرة لي...بس شو كنت اتوقع؟!.. 
تيني بنظره خجوله وتقول لي مشكور عالورده؟! 
لكن الصراحه توقعت منها التجاهل وانها تستسلم للعقل وتاكل غداها... 
مب انها تسوي جي؟!... 
ترد الغدا وتقطع الورده وتفرها فويهي وفوق هذا تسبني..!!.. 
العقل مخلني اسكت عنها والاانا ابدا ..ابدا...ماتعاملني أي حرمه بهالاسلوب..!!!.. 
لكن لانها مهرة... 
بستحمل قد ماقدر لين ما تتصلح علاقتنا.... 
الانفصال غير وارد... ادري انها تفكر فيه لكن تحلم اني اتخلى عنها...من بعد ماحصلتها..! 
من زمان ماكنت احلم حتى حلم اني اتزوجها .... 
لكن الله كتب لنا مصير ثاني...! 
ولازم نتعايش معاه..! 
ولازم افهم مهرة هالكلام....بس كيف؟! 
يوم هيه حابسه عمرها في الحجره وقافله ...تطلع تهزبني وترجع... وين اروم ايلس وياها وافهمها بالعقل بدون ما اغصبها على شي؟!.. 
كل اللي اطلبه هو العون من ربي... والباقي مقدور عليه ان شاء الله... 
بندت التلفزيون ورحت غرفتي... كلمت سهيل... 
وخبرته عن الفستان...وطمنته على اخته...ويوم قال لي انه يبا يكلمها تورطت...قلت له انها راقده...ويوم بتقوم بقولها تتصل ... 
سكرت عنه عقب اتصلت بعلي...وسالته اذا العصر وقت مناسب له عشان اشوف ميودي...قال لي ان البيت بيتي متى مابغيت ايي... 
وانا بصراحه متوله عليه ابا اشوفه ..وبالمره اعطي مهرة فرصه انها تطلع من غرفتها.. 
العصر وقبل ماطلع...مريت على غرفتها.. 
وقلت لها بسخرية... 
ناصر: يور هاينس...(صاحبة السمو).. 
مهرة: نــــعــــــــم؟! شو تبا؟! 
ناصر: انا بطلع لساعه او لساعتين تبين شي؟! 
مهرة: هيه... 
ابتسمت...الحمد لله فيه تجاوب...وبدت تطلب مني..زين والله.. 
قلت لها بحماس.. 
ناصر: آآآآآآآمري بنت خلفان...! 
مهرة: لا ترجع... 
تتصورون الالم؟!... 
اختفت ابتسامتي على طول وحسيت بالجرح.... 
خلال ساعات بسيطه سمعت من مهرة كلام محد يتجرأ يسمعني اياه ..!!.. ليش كل هالمذله..! 
ليش متحمل انا..!! 
كبحت عصبيتي وابتعدت عن الباب شوي...في النهاية قررت اني اتخلى عن محاولة الكلام معاها... 
صايره وقحه ماتحترم حد...! 
شليت عمري وطلعت من الشقه وقفلت الباب وخذت المفتاح معاي عن تتخبل وتشرد..!! 
صرت اتوقع أي شي منها عشان جي اخذ الحذر التام واحاول اني ما اترك فراغات ممكن انها تستغلها..! 
فبيت علي... لويت على ميودي لين بغيت افعصه متوله عليه بشكل...فديته احسه كبر فغيابي..غبت عنه اسبوعين وانا هب متعود... متعود اشوفه كل يوم واحيانا كان يبات عندي... 
بس كنت اغار شوي من علي لاني احس ميودي متعود عليه اكثر ...ماينلام هو طفل وبيتعود عاللي يشوفه اكثر من اللي يشوفه ساعه او ساعتين في اليوم..!!. 
مع اني احاول قد ماقدر..ما اترك وقت فراغ الا واستغليته مع مايد....هذا ولدي...ولدي وولد سعاد...يتيم الام... وما انسى ابدا اني قصرت فحق امه وايد ...عشان جي مستحيل اقصر فحق مايد دامني قادر.. 
وان شاء الله قريب...قريييب بينتقل ميود عندي بشكل دائم... 
بعد ما اتفاهم مع مهرة... 
اذا يبت لها ميود احين بتفرني انا والولد من الدريشه..!! 
دام ورده ماقبلتها بتقبل ياهل؟!.. 
الله يستر من هالمهرة بس... 
اخاف اني غلطان فمعرفتي بشخصيتها..! وفي النهاية ماتيوز لي ولا تعيبني وبدال ماحبها ابدا اكرهها... 
والله اذا تمت تعاملني جي...! الواحد مايقدر يمسك نفسه لازم اني بنفر منها... 
بس الله بيصبرني ان شاء الله وبقدر اصلح الامور بينا...! 
قعدت مع ميودي ساعه ونص تقريبا...وقلت لعلي اني بمر باجر الصبح اشل مايد واوديه المستشفى للفحص المعتاد... وبالمره بسال الدكتور عن الحبوب اللي في ريل ميود...علي يقول حساسية عادية وتصيب اليهال دايما.. بس لازم اطمن واسال الدكتور واخليه يعطيني دوا حقه..! 
خلصت زيارتي وصار لازم ارجع الشقه... 
فتحت باب الشقه...وعلى طول التفت للصاله على يساري...لاني لاحظت حركه هناك... 
كانت مهرة...يالسه اطالع التلفزيون...ومن شافتني ارتبشت وقامت ادور شي حواليها..بشكل سريع.. 
لين ماحصلت الشيله ولبستها سيده...!!! 
انقهرت.. 
شو تبا بالشيله الغبية انا ريلها..!! 
زين...عناد بعناد يامهروووه وبشوف منو يغلب..! 
سكرت الباب وراي وانا معقد حياتي وزام بوزي بحركة معصبه...! 
ويييت صوبها وهي اطالعني بعين خايفه وجسم كله متوتر ومتاهب للدفاع عن النفس...!!! 
وقفت جدامها وعقدت حياتي اكثر وانا اطالع قمة راسها...سويت عمري مركز على شي معين.. 
ناصر: شو هذا على راسج؟؟!!.. عقي عقي الشيله ..! 
بطلت مهرة عيونها... 
مهرة: شوووو عراسي؟!.. 
ناصر: وايد الصراصير في الشقه... 
صرخت مهرة وفرت الشيله عالارض وركظت بعيد... 
خلتني اموت من الضحك...مسكت بطني وانا اضحك ووخيت اشل الشيله... 
ناصر: صدقتي انتي؟ لو شي صراصير في الشقه جان تحولت عنها سيدا... 
شهقت مهرة وعقدت حياتها... 
مهرة: طول عمرك....سبال...!! 
ابتسمت بسخرية... 
ناصر: ماغيرج سباله.... 
مهرة: عطني شيلتي..! 
ناصر: تبين تشوفين شو بسوي بها؟! اوكيه... 
رحت للدريشه ..بطلتها..وفريت الشيله برا.... 
من الطابق اللي نحن فيه لين تحت والشيله اطير في الهوااا...تمتعت وانا اشوفها تبتعد عن راس مهرة قدر الامكان...تمتعت لدرجه اني ضحكت...! 
صرخت مهرة باستنكار... 
مهرة: شوووو سويت؟؟!!..ليش فريتها؟!... حسبي الله عليك شارتنها بــ.... مادري نسيت كم بس غاااااااليه..!!.. 
سكرت الدريشه والتفت لها.... 
ببرود... 


ناصر: هذا بيكون حال أي شيله اشوفها على راسج دامج وياي بروحنا.....انا ريلج والا نسيتي؟! 
مهرة: لا مانسيت حد ينسى مصيبته؟!..بس مابتم دايما ريلي واصلا انا ما اعتبرك جذي... 
بحركه سريعه مسكت ايد مهرة وسحبتها صوبي...وقلت لها بتهديد ...ويهي كان قريب من ويهها...وحسيت بالخوف يطفح من خلاياها... 
مهما تظاهرت بالقوة مهرة مازالت تخاف مني... 
ناصر: انا ريلج...وبتم ريلج...لين يفرقنا الموت...رظيتي والا مارظيتي...فكره الطلاق او الانفصال شليها عن بالج نهائيا لانها مستحيل تصير...فاهمه؟ 
مهرة كانت تحاول تسحب ايدها وتبتعد... لكني اقوى منها اضعاف...وماكانت تقدر علي... 
قربي منها اتاح لي الفرصه اني اشوف الدموع تتجمع بسرعه فعيونها... 
مهرة: ليش انزين؟ انا ماقدر اعيش وياك ....ليش تغصبني عليك انته مب ريال تغصب حرمه انها تعيش وياك... 
ناصر: باجر بتتعودين....والكره بيتحول لحب...وعقب بتحمدين ربج لاني من نصيبج..! 
ظحكت على نفسي ...هذي كلها امنيات...وقلتها بس عشان اغايظ مهرة شوي واجبرها عالكلام اكثر معاي... 
احسن من انها حابسه عمرها في الحجره وماتكلمني..! 
مهرة: تحلللللم والله....مستحيل هالشي يصير.....انا مب غبية..! 
ابتسمت... 
ناصر: بنشوف... 
حاولت تتراجع اكثر... 
مهرة: فجني...خلني اروح... 
اما انا...فكنت مستمتع بمنظر شعرها اللي بدا ينفلت من ربطته من زود ماهو ناعم..!! 
ناصر: لازم نتكلم... 
مهرة: انا ماريد اكلمك او اشوفك.... 
ناصر: انا خليتج فتره طويله عشان تهدا اعصابج ومانقدر ناجل الكلام اكثر... 
مهرة: كل اللي بتقوله مايهمني.... 
ناصر: اوكي عالاقل سمعيه... 
صرخت مهرة فويهي... 
مهرة: ماااااااااااااااااااااااااااااريد.....!! 
عصبت بي..... انا محد يصارخ فويهي..!! 
سحبتها من ايدها وفريتها عالكرسي..وانا اقول.. 
ناصر: بتسمعين يعني بتسمعين...!! 
يلست عدالها عالكرسي ورديت امسك ايدها عن تشرد عني... 
وهي تحاول قد ماتقدر تلز عني لطرف الكرسي واطالعني بنفور... 
لكن على أي حال المسافه بينا ماتتعدى الانش...! 
سكتت مهرة... 
وسكت انا.. 
الغريب اني ظعت في ملامح ويهها الناعمه وشعرها اللي انفتح يوم عقيتها عالكرسي وانتشر حوالي كتوفها وويهها...نساني كل الكلام المنمق والمحضر اللي كنت حافظنه عشان اقوله لها... 
ماعرفت من وين ابدا... 
ناصر: آآه.... اول شي..كلتي؟!.. 
مهرة: ................... 
مهرة كانت منزله عيونها ماتبا اطالعني...وكنت حاس ان دموعها تهدد بالنزول مره ثانيه...ياربي ماتشبع من المفاتن والصياح هالبنت..!! 
ناصر: كلتي شي والا تبيني اغصبج احين... 
مهرة: ......كلت... 
ناصر: ياحيج...آآآ.... الصراحه مهرة...انا.. انا اسف... عاللي سويته فيج.... ماكنت ناصر الي تشوفينه جدامج كنت واحد ثاني انا نفسي ماعرفه.... 
لاحظت ان ملامح مهرة تغيرت... عقدت حياتها وحمر ويهها ورجعت تحاول تسحب ايدها مره ثانيه...الظاهر الذكرى مؤلمة لها وايد....مب الظاهر الا اكيد ... 
ناصر: الله شاء انه اسوا حالاتي تطلع فحضورج...صدقيني عمري ماسويتها من قبل اني اتحرش ببنات الناس...ولا سويتها من عقبج بعد....الشيطان قص عليه ساعتها وبعد كنت في حاله بخبرج عنها عقب مب الحين...لكن اباج تعرفين اني ندمان اشد الندم.... 
مهرة: وعشان جي حظرتك خطبتني عشان تكفر عن جريمتك..!! 
ناصر: لا مهرة... انا ماخطبتج...هلي خطبوج لي...وانا يوم دريت كنت بفج الخطبه لكنهم اقنعوني اني اسكت واتقبل الموضوع.. 
شهقت مهرة... 
مهرة: خبرتهم باللي سويته فيني؟!!! 
ناصر: لالالالالالا محد يدري....اطمني.. بس هم كانوا يحاتون عرسي من متى ... وامايه شافتج وخطبتج....انا يوم دريت انصدمت..وكنت برفض الخطبه مب لاني انا ماباج.. لا والله اني اتمناج...بس كنت برفض عشانج لاني مابالج العذاب واعرف انج مابتتقبليني.... 
ابتسمت مهرة ابتسامه معصبه وساخره... 
مهرة: مع ذلك خذتني..... 
ناصر: نصيبي ونصيبج...ويوم توثقت العلاقه بين العايلتين والخطبه صارت رسمية...بديت اخطط بالمحاوله... 
مهرة: تحاول لشووو..؟! 
ناصر: احاول اني اعوضج... 
مهرة: لو تركتني فحال سبيلي بيكون احسن تعويض لي... 
ناصر: لكن هالشي ماصار وانتي حرمتي احين.... مهرة انا حاولت كم مره اني اعتذر منج..تذكرين يوم لحقتج لين الجامعه...تذكرين يوم شفتج في البيت...وعلى فكره شفتج بعد مره في المستشفى لكني مابغيتج تشوفيني كنت اكلم ابوج ساعتها فعطيتج ظهري بس عشان اريحج من شوفتي لاني اعرفج تكرهيني...!! 
اطالعتني مهرة بنظره ماعرفت افسرها.... 
وتمت ساكته.... 
ناصر: في النهاية عرفت ان محاولاتي كلها بتخيب...لانه الظروف الاجتماعية ماتسمح اني انفرد بج واكلمج واعتذر منج عاللي سويته فيج...والله يومها ماكنت واعي لتصرفاتي..حتى لو تذكرين فجيتج اخر شي وانا مصدوم لاني انتبهت على نفسي.. 
سحبت مهرة ايدها من ايدي ...ورفعت ايديها الثنتين تغطي اذنها وغمضت عينها...ودموعها على خدها تسيل..! 
مهرة: لا تذكرني...لا تذكرني كفاية الله يخليك... 
باندفاع ثاني مسكت يديها الثنتين ونزلتهن...مسكت يدينها بقو بين يديني... 
ناصر: صدقيني مهرة حلفت بربي ومابحلف بالجذب...والله العظيم اني ماكنت فوعيي... ودفعت ثمن غلطتي خلال السنه اللي طافت كلها...ماقدرت اتخلص من الاحساس بالذنب والمسؤوليه...صرت مهوووس فيج ... افكر فيج حتى في اصعب اللحظات على نفسي.... دايما دايما محتله افكاري.... 
مهرة: الكلام ببلاش....لكن منو اللي بيصدقك عاد...! 
ناصر: مهرة... انا اسف والله....دخيلج سامحيني وخلينا ننسى اللي صار ونعيش بهدوء.... 
شهقت مهرة وعقدت حياتها وهي اطالعني بعصبية واستغراب... 
مهرة: ولك عين تطلب مني انسى؟!!!...انته كنت بتدمر حياتي...!! 
ناصر: ادري ان اللي سويته مب بسيط.. مستعد ادفع عمري كله شرط تسامحيني.... 
مهرة: مستحيل اسامحك...مستحيل... 
تركت يديها وتراجعت شوي عنها.... 
مهرة مابتتفاهم بهالاسلوب.... 
لازم الواحد يجبرها عالتعايش مع هالوضع ..شوي شوي بتنسى... 
شكلي وايد متفائل..!!..لكن شو اسوي....اتمسك بهالخيط الرفيع من الامل...! 
تنهدت تنهيده طويله اهدي فيها اعصابي ومشاعري المتظاربه.... 
ومهرة تراقبني بحذر وكره... 
ناصر: اوكي...قومي بنطلع نحوط
عقدت مهرة حياتها... 
مهرة: شووه؟! 
ناصر: قومي ..بدلي هالبجامه اللي مب طايعه تعقينها من الصبح...تعدلي شوي لبسي عباتج وشيلتج وقومي بنطلع.... 
مهرة: انا ..اطلع وياك انته؟!... وايد حظرتك مصدق نفسك.... عن اذنك...! 
صرخت بالكلمه الاخيره فويهي وقامت مهرة تمشي بسرعه واطراف شعرها اطير وراها....وطيرت عقلي انا بعد وياها...قمت نشيت وتبعتها... 
وصلت حجرتها وكانت بتسكر الباب لكني مسكته بسرعه...دخلت بالغصب...مديت ايدي وسحبت مفتاح الحجره.... 
مهرة: عطني المفتاح....! 
ناصر: يوم بشوفج تلبستي ووتجهزتي... بعطيج المفتاح...اعطيج اياه احين عشان تقفلين على عمرج؟ لا اسف..! 
نظرات مهرة وحركاتها وانفاسها كله دليل على انها شوي وبتتخبل من الياس...اكيد يائسه ماتقدر علي لانها وهي تعرف هالشي عدل..! 
مهرة: ماريد اطلع وياك ماريد... 
ناصر: ماكنتي تبين تاخذيني بس مع ذلك خذتيني.... يت على طلعه..!!.. 
مهرة: حظي النحس اللي يعقني على دربك دووووم... 
ناصر: وحظي الحلووو اللي خلاج من نصيبي....وبعدين ليش مارتبتي اغراضج للحين... 
مهرة: لاني برد بيت اهلي اخر الاسبوع.... 
ناصر: ههههههههههههههههه وايد متفائله...صح انا وعدتج ....بس مابتمين عندهم غير ساعات معدوده وعقبها بنرد هني... 
مهرة: خلني اوصل بيت اهلي وبتشوف شو بيصير... 
ناصر: انزين ولين نوصل بيت اهلج بعدنا سبع مادري ست ايام... لازم نقضيها بشي...يالله اشوف بدلي ثيابج.. 
صرخت مهرة بهستيريا...! 
مهرة: اطلع براا... 
ناصر: هممممممممم بعد صلاة المغرب بالضبط تكونين جاهزه....ان ماجهزتي حلفت بالله اني ياشلج ببجامه نومج وماعليه منج....تسمعين؟!.. 
مهرة:................... 
كانت اطالعني بقهر يائس... 
مقهوره ومب عايبنها الشور الود ودها مقطعه ويهي...لكن تعرف انه مابيدها حيله غير انها اجاريني... 
ناصر: بعد الصلاة على طول.... 
خليتها وسكرت الباب وراي... 
بعد مارجعت من المسيد....رحت لغرفتي وانا اتبسم...بدلت التسفيره بسفره وعقال...وتسبحت بالعطر...طالع ويا حرمتي لازم الناس تشوفني كاشخ... 
الله يستر بس من مهرة لا تقوم تعصب علي وتخرب علي الكشخه... 
رجعت لها...دقيت الباب وفتحته... 
حصلتها يالسه عالشبريه..تلبس نعال فيه ربطات...اطالعتني بعصبية وظيج يوم دخلت...وشافتني كاشخ... 
وانا بعد اطالعتها بظيج يوم شفت ويهها اجلح املح... 
ناصر: شوووو هذا مب حاطه شي عويهج...!! 
مهرة: وان شاء الله تباني اتعدل لك؟! 
كانت مهرة تتكلم وجنها جازّه شي...ولايعه جبدها منه... 
ناصر: شحقه عيل انا متعدل لج؟! 
مهرة: مالت....محد طلب منك والله... 
ناصر: اشوف شو لابسه.... 
مهرة: ناصر اتق ِ شري احسن لك وبلا هالحركات..!! 
رفعت سبابتها تهددني... 
وضع استفزني ...بعث التحدي في نفسي....خلاني اتقرب منها وعلى ويهي ملامح التكبر... 
ناصر: شو بتسوين هااه..راويني شو بتسوين يالله ... 
ابتعدت مهرة عني لكن كانت الشبريه وراها بالتالي يلست عليها غصب...ابتسمت...مديت ايدي وسحبتها عشان توقف... 
ناصر: انا قلت..راوييني شو لابسه... 
مهرة: شو هالحركات البايخه انا ماريد اطلع وياك وماريد اراويك شي خوز عني... 
ناصر: لا تخليني اعيد كلامي.... 
حاست مهرة بوزها وفتحت العباه تراويني....كانت لابسه كندوره فخمه مفصصه.... 
ناصر: هذا اللي قدرتي عليه؟ ليش مالبستي بدله..!! 
مهرة: هذا اول شي طاحت عليه ايدي محلاتني وانا اتنقا لك اللبس والله....قوم زييين... 
دزتني وراحت بعيد صوب التواليت... 
ابتسمت... 
ناصر: انزين يالله حطي شي عويهج...عنبو لو جحال بس... 
مهرة: مابا...مالي هوس...المكياج يباله بال رايق وانا لايعه جبدي منك...! 
ناصر:.. همممممم خلاص...حلوه مثل ماانتي... بس مابغيت الناس تقول ناصر احلى من حرمته كيفج..!! 
مهرة: لا عاد انا اهتميت..!!..انا اشوفك اشين الناس... 
ناصر: الغيره هذي ترمس...طوفي طوفي جدامي... 
كنت اقوي قلبي غصب واجبره انه مايتاثر بسوء المعامله...شوي شوي مهرة بتتقبل هالمعامله بتسكت..وبعدين بتبادلني اياها... 
كنت اتعمد ما ابين لها جرحي من كلامها...لانها اذا انتبهت على جرحي...بتكرره وبتفنن فيه... 
لكن اذا ادركت انه مايهمني.... بتتخلى عن المحاوله... 
لكن متى؟! 
كل شي يعتمد على عنادها وصلابتها...! 
اما وين بطلعها..!! والله مادري..! 
بشوف شو يطلع معاي... 
-------------------------------------- 
اليوم: الجمعه... 
المكان: سيارة يوسف.. 
الوقت: السابعه مساءا.. 
-------------------------------------- 
(يوسف)... 
طلعت من المسيد وركبت سيارتي...وشغلتها... 
كنت متواعد مع خالد نروح نلعب كوره في النادي... لكن بتكسر ان سرت العب كوره وبالي مشغول بناصر..! 
ليش مادق لي لين احين؟!.. 
ماينلام لاهي وياها...والله يستر شو صار بينهم... 
بعد تردد دام عشر دقايق مسكت تيلفوني واتصلت به... 
ناصر: آآلووه... 
يوسف: هلا نااااصر... ويييييييييييينك؟! 
ناصر: ههههههه هني...شحالك يوسف.. 
يوسف: بخير وسهاله...انته شحالك ؟ ليش مادقيت لي من الصبح اترياك ادق لي... 
ناصر: والله اني ارتبشت وياها.... 
يوسف: شو صار؟!.. 
سمعته يضحك بسخرية.. 
ناصر: شو صار؟... اخوك تهزأ.. فعمري محد سبني وعاملني بطريقه زفته مثل هذي... 
يوسف: ول...لهالدرجه؟!.. 
ناصر: وانا حاس انه المصايب يايه في الطريج.. 
يوسف: شو هالرمسه الفارطه خبرني بالتفصيل شو صار من اول ماشافتك؟... 
ناصر: مثل ماتوقعت ماكانت تعرف اني انا...من سمعت صوتي وشافتني اغمى عليها..نشت الفجر تربع شرق غرب في الحجره تبا تشرد عني... قتلها بوديج عند اهلج وهدت شويه..قصيت عليها وشليتها بوظبي.. يوم درت في الطريج وتمت تباغم وتصيح..ومن دخلنا الشقه حبست عمرها في الغرفه ...انا رقدت ونشيت الظهر حصلتها صارقه مفاتيحي وتبا تبطل باب الشقه وتشرد..! 
يوسف: خيبه..!!!... شفيها ينت هذي؟! 
ناصر: هي والله تخبلت عليه....عصبت انا فجيت لها الباب وقتلها طلعي الباب مفتوح وسرت اتوظى ويوم رديت حصلتها يالسه عدال الباب وتصيح..!!.. يعني مول الواحد مايتوقع تصرفاتها كيف بتي...قتلها ليش ماطلعتي قالت وين اطلع اروحي؟!... 
يوسف: هههههههههههههههه حليييييييييييلها يا ناصر طول بالك عليها... 
ناصر: تراني مطولنه واخاف اتخرطف به واطيح بعد على ويهي.... 
يوسف: هههههههه...الله يعينك...وشو صار عقب؟ 
ناصر: ماشي..سرت اييب غدا رديت حصلتها قافله على عمرها... تصرفت بطريقه عشان ادخل الغدا عندها في الغرفه عشان اتغدى لانها ماطاعت اتغدى وياي... مامرت دقايق الا وهي راده الغدا المطبخ...ويايبه الورده اللي يبتها لها قطعتها وفرتها فويهي وهزبتني هزاب وسبتني...وردت تنخش...! 
يوسف: وعقب شو صار؟! 
ناصر: العصر سرت انا اشوف ميود...يوم رديت قراب المغرب حصلتها في الصاله...مسكتها غصب حاولت اكلمها واعتذر لها لكن هي ميبسه راسها واللي صار بينا وايد محطمنها وماتبا تتذكره.... 
يوسف: شي اكيد ناصر شو كنت تتوقع....؟..اصبر عليها شويه... 
ناصر: والله اني صابر والا مافيه حرمه تعاملني وتسبني جي واسكت عنها.... 
يوسف: الله يعينك..وعقب شو صار؟ 
ناصر: الحين غصبتها عالطلعه... 
شهقت انا... 
يوسف: ياغبي...ترمس جدامها؟! 
ناصر: لااا....هيه في السياره وانا نزلت اطالع شو من الافلام المعروضه في السينما...ماحصلت افلام تستاهل وكنت برد السياره يوم انته اتصلت...وفضلت اني اتم بعيد عنها لين ماخلص... 
يوسف: يعني مابتحظرون فلم؟ 
ناصر: لا...ماحصلت فلم يتشاهد...! 
يوسف: ودها البحر... 
ناصر: شو نسوي في البحر..!! 
يوسف: ريحوا اعصابكم شوي... 
ناصر: اخافها تعق عمرها تبا تنتحر...! 
يوسف: ههههههههههههههههههههههههههههههههههه الله يغربل بليسك...لا تفاول عالبنت.. 
ناصر: والله يا يوسف اني احس نفسي خايض معارك... خلال هالفتره البسيطه....واحس حيلي منهد وابا ارتاح بس متى مادري!!... وضع مهرة جي مب مساعدني عالاستقرار ماحس نفسي مرتاح... 
يوسف: تحمل ياخويه وان شاء الله بتتصلح الامور... بس قول لي...يوم شفتها مره ثانيه شو شفت عمرك تحبها او لا.؟!.. 
ظحك ناصر.. 


ناصر: ههههههههههه ويا راسك ليش هي واحت لي احس بشي؟!...ماسكتني هزاب وتشتّييير وصدمات...! 
يوسف: خل عنك نااااااااصر....اعترف... 
ناصر: يوم بيكون شي يستاهل اني اعترف به بقووولك لا تضغط عليه انا احين مب في مزاج حب ان افي مزاج تصليح الوضع... 
يوسف: بيتصلح ان شاء الله....روح روح لاطعنها من الصبح في السياره... 
ناصر: والله مادري منو يالس يسولف..! 
يوسف: جان ماتحصلها شردت..!! 
شهق ناصر...وسكت.... 
كانه توه افتكر في امكانية حدوث هالشي... 
ناصر: برايك برايك... 
هني انا ماتحملت بغيت اموووووووووت من الضحك....حتى ناصر ماترياني لين ما اسلم عليه بشكل زين لاني كنت اضحك بشكل .. وهو مستعيل سكر فويهي عشان يشوف مهرة شردت او لا...! 
حليلك ياناصر.. الله يعينه صراحه على هالحرب... 
صعب الواحد يتصور ان نااااااصر...بكل فخره بنفسه وكبرياءه وشخصيته يوقف عاجز جدام انسانه ضئيله مثل مهرة..!!... 
قعدت افكر شوي بحالهم وانا بالي مشغول عليه...فكرت اتدخل في المووضوع واحاول اكلم مهرة يمكن تستحي مني وتسمع..!! 
لكن على طول صرفت هالفكره من بالي.. ناصر بنفسه بيتصرف معاها... ومابتغلبه بنت.. حسب ماقال لي...عنده تاريخ حافل في جذب البنات..لكن اللي صاير هني ان مهرة مب مثل باقي البنات...وغيره..مهرة هي البنت اللي غلط معاها وكان بيدمر حياتها..!!..اكيد الوضع بيكون مختلف... 
بعد شوي رديت اضحك على ردة فعله في اخر المكالمه... 
ياترى شردت؟! 
مسكت تيلفوني وطرشت له مسج..." هااه حصلتها؟!"... 
رد علي بعد شويه.... " الله ستر يابوك".. 
ضحكت وحطيت تيلفوني عالمسند ماله وحركت سيارتي لبيت خالد... 
-------------------------------------- 
اليوم: الجمعه.. 
المكان: سيارة ناصر.. 
الوقت: السابعه والنصف مساءا.. 
-------------------------------------- 
(مهرة)... 
من الارهاق النفسي والفكري كنت مسنده راسي على ورا ومغمضه عيني .... 
شبه راقده... مستانسه بهاللحظات اللي ناصر كان فيها بعيد عني .... 
اففف ياربي كيف ماطيق قربه...ماطيق حركاته....ماطيق صوته ولا نظراته لي...ولا حتى ريحه عطره اللي دوم فايحه....اففففففففف... 
متى بتخلص من هالشي؟!.. 
ليش ما اخبر اهلي بالي صار؟... معقوله مابيساندون بنتهم؟!..معقوله بيرضون لي هالعذاب؟!... 
ياربي شو اسوي.؟!.. 
معقوله اسكت واتحمل لين مايطلقني ناصر؟!... 
لكنه قال ماشي طلاق..!! شو بسوي اذا ماطاع يطلقني صدق..؟!.. 
لا.. 
غصبن عنه بيطلق...غصبن عنه... 
انفتح الباب فجاه ودخل حظرته مثل العاصفه..وسكر الباب بالقو وهو يطالعني ويتنفس بعمق... 
اطالعته انا باحتقار.. 
مهرة: ماتروم تسكر الباب شوي شوي ..!!.. 
التفت ناصر عني وشغل السياره..وريوس بها....ابتعدت عنه قدر الامكان لانه حط ايده ورا ظهر الكرسي اللي انا قاعده عليه في الوقت اللي كان فيه ملتفت عشان يشوف الطريق وراه و يتراجع بالسياره..!!.. 
ويوم دخلنا الشارع رجع ليلسته الاوليه.. 
ناصر: ماحصلت فلم زين نطالعه... 
مهرة: ادري... 
التفت لي ناصر مستغرب.. 
ناصر: شو دراج؟ 
مهرة: كل الافلام اللي بشوفها وياك تلوع بالجبد... 
صد عني ناصر كانه مب مفتكر باللي اقوله ولا مبين عليه العصبية او شي... 
قهرني..يابروده...كم الواحد بيقول يعني عشان هالناصر هذا يطلع من طوره؟! 
ناصر: وين تبينا نسير؟ 
مهرة: جهنم..! 
صدر من ناصر صوت تافف...وسكت عني..لكني سمعته يقول بصوت واطي "استغفر الله"... 
تم ساكت عني دقايق.... 
وانا اطالع الناس من الدريشه.... كلن لاهي بحياته...ياحظهم.. 
بادلووني... 
حتى لو صرت بتاني اشتغل في الشارع والشمس تحرقني.. برضى بحياتي ولا اني اعيش مع ناصر... 
لكن للاسف كلها تمنيات مستحيله... 
خلاص علقت مع ناصر... 
اصلا انا عالقه معاه من يوم فتحت له الباب فبيتنا وصار اللي صار..... 
والله يعيني على حياتي اللي بعيشها معاه لين يطفر مني ويطلقني... 
مشكلتي اني مب شاطره في خلق المشاكل...تعودت دايما اني اسكت... 
وخوافه وجبانه... 
لازم اتغير...لازم على كل شي اسوي مشكله..لازم... 
وقف ناصر في مكان معين ...انا من انشغال افكاري ما اهتميت اطالع وين وقف...وليش؟.. 
ناصر: تبين شي معين؟!.. 
وماصدقته يسالني هالسؤال... 
مهرة: ابا الطلاق... 
ناصر: طلاق؟؟.. ماسمعت ان باسكن روبنز يبيع ايسكريم اسمه طلاق...!!..عالعموم بييبلج على ذوقي... 
نزل ناصر من السياره تتبعه نظراتي الحقوده.... 
ياكرهك....!.. 
ينكت بعد..! 
دخل محل الايسكريم...وانا ماقدرت الا اني انتبه ان ناصر نسى تيلفونه في السياره... 
تميت اطالعه بتردد...ورغبه كبيره اني امسكه واتصل باي رقم اعرفه لاهلي... 
وفعلا... 
مسكت التيلفون... ايدي ترجف... تناقزت الارقام جدام عيني...رقم سيف...رقم مبارك...رقم سهيل..رقم عمووه.. بمنو اتصل اول؟.. 
لكني نقزت هب نقزه يوم صاح تيلفونه وهو في ايدي... ومن خوفي طاح التيلفون عند ريولي... 
وتم يصيح يصيح لين ماحصلت التيلفون وشليته لكنه سكت... لاحظت ان مكتوب عالشاشه" الغاليه" يتصل بك... وعقب ماسكت التيلفون اختفى الاسم وحل مكانه مكالمة لم يرد عليها ومادري اشوو.. 
ياترى منو الغاليه..!!!. 
اكيد وحده من ربيعاته.... منو هالاهبل عاد اللي يصدق ان واحد مثل هذا يتغير؟!.. 
فزيت مره ثانيه يوم انفتح الباب ودخل ناصر... 
صرخت فويهه من قهري عليه ومن حبيبته اللي اتصلت وماخلت لي فرصه اتصل باهلي...!! 
مهرة: ماتعرف تفج الباب شوي شوي كل ساعه تفززني... 
اطالعني ناصر مستغرب... 
ناصر: اذيتينا تراج...افج الباب عادي انا الا انتي مادري وين عقلج... 
حط في ثباني كيسه الاسكريم...وعقب رفع عينه يطالع تيلفونه في ايدي... 
واللي خلاني اندهش صدق.. انه ماسوا شي.. 
توقعته يسحب التيلفون مني... يسالني ليش ماسكتنه...أي شي... 
لكنه ماقال شي من هذا كله...
انقهرت...كان لازم يقول شي...ليش سكت؟!.. 
بديت انا بالهجوم عشان اسوي لي مشكله... 
مهرة: حد اتصل بك... 
ناصر: منوه؟ 
مهرة: مكتوب الغاليه.... 
قلتها بسخرية...وانا اراقب ملامح ويهه الكريهه على نفسي... 
اللي شفته هي ابتسامه خفيفه عادية... 
ناصر: جان رديتي عليها... 
مهرة: تباني اسولف ويا حبيباتك بعد... 
ناصر: عاد هذي مب أي حبيبه...هذي اللي مالي غنا عنها لو اشوو.. 
ارتفع القهر في نفسي.... 
ياشينه هو وربيعاته.... يعله النفاد هو وهن وياه... 
مهرة: وليش ماخذتها دامك متعلق بها لهالدرجه ليش بليتني فيك؟ 
ضحك ناصر... 
ناصر: "الغاليه" هذي امي ... (والتفت لي بنظره تحمل معنى وكمل)...يالغاليه...! 

حسيت ببركان يغلي في داخلي على وشك انه ينفجر... فريت عليه التيلفون بقهر..والاسكريم حطيته عدالي...حرام نعمه...!...والتفت صوب الدريشه... 
ناصر كان يمشي في الشوارع وانا ماعرفه وين ساير ولا سالته ولا همني.. 
الحال الزفت هو واحد دامني معاه... 

بعد شوي وقفنا فمكان مظلم تقريبا...تلفت حواليه...ماكان سيايير عدالنا والانوار الخاصه بالبنايات بعيده شوي... 
مهرة: وين نحن؟ 
ناصر: البحر... هذا مكان منعزل عدال الجسر وحلوو...انزلي.. 
نزلت بدون حاسية.... 
مب طاعة لاوامره...لكني من زمان ماشفت البحر.....واشتقت له...وانا بحاجه لمهدئ... 
ناقص بس هذا السبال يخوز عن دربي وبستوي بخير... 
عقيت نعالي في السياره ونزلت وانا اشل عباتي فووق... واتقدم مثل المسحوره تجاه البحر... 
توني بغط ريولي الا وبصوت ناصر... 
ناصر: هاااه هاااه....عيني خير لا تغططين... 
مهرة: افففف شو بعد ...مالك خص فيني مابخيس سيارتك... 
ناصر: تفداج السياره وراعيها يامهرة لكن مابغيتج تخيسين ثيابج لانه عقبها بنسير المطعم نتعشى... 
مهرة: لاازم.؟؟.. نفدني الشقة والا أي مكان وانته روح تعشى بروحك... 
تقرب مني ناصر وفي ايده كوب الاسكريم مالي... 
ناصر: كلي اسكريمج احلى يوم بارد... 
مسكته بدون حاسيه وانااراقبه مقهوره...ناصر ابتعد عني وراح قعد بعيد.... 
فكني من وجوده.... 
اما انا تراجعت بحزن عن البحر....كان خاطري العب فيه مثل يوم كنت صغيره...مثل هذيج الرحلة اللي سرناها فحياة امايه.... وايد كانت حلوه الرحلة هذيج رغم اني صغيره وايد كنت لكني اذكر... 

يلست عالتراب...اكل الاسكريم...واراقب البحر بحزن... 
برودة الاسكريم ساعدتني شوي اني اهدا....بالاضافه على بعد ناصر عني ... 
بعد ثلث ساعه يمكن رجع لي... 
ناصر: يالله نسير... 
خلاني وركب السياره يترياني هناك.... كنت افضل اعق عمري بحر...ولا اركب معاه... 
لكن الجبن لاحقني لاحقني...وماقدر اسوي جي... 
قمت ونفظت كندورتي وعباتي عن التراب...ورجعت بتكاسل صوب السياره اودع بعيني البحر اللي ماتهنيت فيه... 
ركبت وانا اتنهد... 
ناصر: بردج عقب مانتعشى جان في خاطرج تتغططين... 
مهرة: هيه ابااا.... 
قلتها باندفاع انا الهبله..لكني بسرعه تراجعت.. وصديت عنه الصوب الثاني.. 
مهرة: والا اقول لا...ماريد اسير وياك مكان ...ابا ارد البيت... 

طولنا عالسكوت....ناصر ماحرك السياره...ماعرف شو يتريا... 
الفضول خلاني اصد صوبه اشوفه شوييسوي... 
لكني حصلته مبتسم بوناسه...ويطالعني... 
ناصر: شكرا مهره... 
عقدت حياتي... 
شفيه هذا بعد..!! 
مهرة: على شو؟ 
شغل ناصر السياره ورد صد صوبي..وقال ببساطه... 
ناصر: على كلمة "البيت".... 

غمضت عيني بحزن وصديت الصوب الثاني..مجبوره اعتبره بيتي لو بشكل مؤقت...لين ماتنتهي هالازمه... 
--------------------------------- 
اليوم: الجمعه.. 
المكان: بيت بو راشد.. 
الوقت: الثامنة والنصف مسااء.. 
--------------------------------- 
(راشد)... 


ركبت قسمي الفوقي وانا قافط ويهي...ماكنت ادري انه شي حريم عند امايه تحت...ومنى ماخبرتني بالعاده تخبرني اذا شي حريم... 
يمكن هي اروحها ماتدري... 
ركبت فوق حصلت منى مبوزه..ويالسه اطالع التلفزيون في الصاله... 
شعور البهجة اللي يتملكني كل ماشوف منى صار شعور ملازم لي واعتبره جزء مني... 
ابتسمت على شكلها.. 
شفيها مبرطمه جي...!!! 
راشد: السلام عليهم الحلوين.. 
ييت ويلست عدالنا اطالع فويهها..اما هي اعتدلت في قعدتها شوي وردت السلام علي وسكتت.. 
راشد: شفيج منى.؟ 
طنشتني منى وسالتني سؤال ماله خص... 
منى: صلحت سيارتك؟!..شو كان خربان فيها؟!.. 
راشد: منى..!! 
التفتت لي اطالعني بكسل... 
راشد: شفيج غناتي ؟..حد مزعلنج... 
منى: لا بس احس بخمول وكسل... 
وللاثبات انسدحت اكثر عالكرسي... 
راشد: من شو انزين...؟ 
منى: مادري راشد.. شو رايك اوقف هالكورس..؟! 
مديت ايدي وفريت سفرتي عالكرسي...وعدلت قعدتي والتفت بكبري لمنى... 
راشد: شو السبب؟..المواد صعبه؟ 
منى: لا ...بس من بدت الجامعه وانا احس بتعب بس ابا ارقد ..ماريد اسوي شي احس بخمول... 
راشد: منى تراج بديتي تخوفيني.. 
تصنعت منى ابتسامه وحطت ايدها على ايدي وضغطت عليها... 
منى: انا بخير بس دلوعه بزياده ماعليك مني... 
راشد: اكيد..؟!.. 
منى: اكيد ... 
رديت لها ابتسامتها وقمت دخلت مطبخنا الصغير وصبيت لعمري عصير....ورديت اطلع عندها...تساندت عباب المطبخ وعيني عندها اراقبها..... 
منى يوم اكون عندها تكون زينه...لكن يوم اسير عنها تيها هالحاله... 
وفعلاامايه خبرتني انه منى ماتنزل وايد عندها.. 
وهالشي ظايقني... لانه منى (من بعد امايه) صارت صاحبة البيت...ولازم تنزل وتقعد مع امي وتقوم بالواجب... 
ليش يعني يوم تسير عند اهلها زياره تكون بخير..ويوم ترد بيتنا تيها حالة الخمول هذي..!!!! 
الشي الوحيد اللي مخلني ساكت ومب مفاتحنها بالموضوع هذا هو اني اظن انها بعدها ما تاقلمت... 
تقربت منها وانا اقول... 
راشد: امايه عندها حريم تحت...!! 
حاست منى بوزها.. 
وسوت حركه بايدها ماعيبتني... 
منى: هذيلا دوم اين... 
عقدت انا حياتي... 
راشد: مايعيبنج.؟!.. 
منى: مب جي السالفه... لكنهن كل يومين ثلاثه اين الصبح..واين حزة ما انا اطلع للجامعه اسلم عليهن واروح... يتمن يطالعني بنظرات ماتريحني... 
يلست عالكرسي المجابل وانا اتنهد... 
راشد: منى هذيلا مثل خالاتي... كلهن ياراتنا..وعيالهن ربعي... صح بعدني استحي منهن لكنهن مب غريبات عنا .... 
منى: يمكن كانن يبنك تاخذ بنت وحده منهن عشان جي مب عايبتنهن انا... 
راشد: لاحول ولا قوة الا بالله...احين شو هالرمسه منى...انتي بس حساسه زياده عن اللزوم... 
منى: احين ليش هالحشره راشد؟؟؟؟ 
راشد: الحشره هذي لانه مب زين عليج الحريم متيمعات تحت وانتي منخشه فوق... 
منى: ماحب اجابل الحريم... من استويت انا متعوده اسلم واروح ... 
راشد: هذاك وانتي بنت...بس منى انتي حرمه الحين..وراعية بيت...وانا ماحب حد يرمس عليج بشي... اذا امي محد شو بتسوين بتسلمين عليهن وبتردين تنخشين وبتخلينهن رواحهن؟... 
منى: واحين عموووه عندهن وين المشكله..!!. 
راشد: افففف كيفج لا تقولين مانصحتج... 
منى: احين انته يعني ماتباني اقعد وياك؟ اوكي خلاص اللي تباه... 
فزت منى من كرسيها ودخلت الحجره بسرعه...دقيقتين وهي طالعه لابسه شيلتها وشكلها معصبه.. 
وانا اراقبها باستغراب... 
ياربي كيف تفهم غلط..!! 
احين انا انصحها واخر شي تتحسبني ابا استفرد بالقسم اروحي؟!... اتم اروحي شو اسوي بالله؟ ارقص؟؟! 
راشد: منى...!!.. منىىىىى..!! 

ولا عبرتني... 

نزلت تحت ورقعت بالباب وراها....وخلتني اروحي... 
احين بويهها المعصب هذا وين بتروح اجابل الناس...!!!... 
وانا اصلا شو قلت لها عشان تعصب جذي... 
منى صايره وايد حساسه.... 
من يوم ملجنا وهي تحسس من دفاشتي شوي... انا قلت بتتعود بس ماشي منّه... 
حطيت عصيري عالطاوله وسكرت التلفزيون...دخلت الحمام اتسبح لاني ماناوي اطلع من البيت الليله...! 
خلصت سبوحي ورديت الصاله.... 
من دون شعور مني وبدون ماعرف السبب...بديت افكر بناصر ومهرة... 
ابتسمت.. 


احسهم مايتناسبون...لكن محد يعلم.... 
اللي ابا اعرفه.... كيف مهرة بتتعامل مع ناصر؟!. 
لين احين محد يدري بالكلام اللي سمعتني اياه مهرة عشان تبعدني عنها... 
صرخت فويهي وقالت لي انها تكره الرياييل...! 
كيف بتتعامل ويا ناصر عيل؟ وشيفه ناصر مب هيّن..... 
ومنى ماقالت لي شي عنهم...شكلها ماوصلها خبر او محد اتصلبهم....عقب الخيانه اللي نقعها ناصر اليوم... 
عيل الجماعه مزهبين غدياتهم وهو يشل مهرة الفجر ويشلها بوظبي؟!...ويعطيهم اكبر طااااف... 
مب زين عليه..عيب اصلا... 
طنشت التفكير فيهم... 
شو ابغي فيهم انا .... خلهم يولوون...! 

يلست نص ساعه اطالع التلفزيون... عقبها انفتح الباب ودخلت منى.... 
مشت سييييييييييييييدا سايره صوب الحجره ولابستني... 
راشد: هاااي انتي...! 
وقفت منى وتاففت...ولا التفتت لي... 
راشد: تعالي هني... 
منى: شو راشد؟ بروح ابدل ثيابي وبرقد... 
راشد: قلت لج تعالي هني... 
يت منى من دون خاطر ويلست عالكرسي اللي عدالي.... 
راشد: انتي ماتخبريني شو سالفتج؟... في حرمه سنعه يزقرها ريلها اطنشه وتروح وترقع بالباب وراها؟ زعيجي وصل تحت عنبوو.... 
منى: بعد انا احين استويت حرمه مب سنعه...قول بعد قول اني مب مربايه... 
سكت... استهديت بالله فنفسي... 
راشد: منى انا واحد ماحب المشاكل اوكي...لكن طريقه تعاملج ويانا هاليومين مب عاجبتني...اذا شايفه شي علينا قوليلي من احين... 
منى: راشد؟ انته شو قاعد تقوول..شو بشوف فيكم يعني..!!... 
راشد: ماتشوفين عمرج منى... لا تقعدين عند اهلي..ولا تحبين اللي يزورونا....ودومج متنكده...لكن سبحان الله يوم تسيرين عند اهلج كيف ينجلب حالج... 
منى: شو قصدك يعني... 
راشد: قصدي واضح... منى ..انتي مب مرتاحه عندنا؟؟؟ 
منى: حرام عليك راشد... ليش تقول هالرمسه... انا ماينجلب حالي مثل ماتقول يوم اسير عند اهلي..انا اتظاهر عندهم بس باني مستانسه... عشان مايسوون لي تحقيق... 

كلامها صدمني.... لدرجه اني بدون ماحس قمت من كرسيه وتميت واقف... 
راشد: منى...يعني انتي.... انتي مب مستانسه وياي؟؟؟ 
تنهدت منى... 
منى: لا راشد مب جي السالفه...والله انا مستانسه وياكم واعدكم اهلي ...بس مادري شوفيني دايما كسلانه دايما مالي مزاج وهذا مايخصه فيكم....انا احس بضعف... 

لكني ماصدقت....تميت اطالعها بتشكك... 
تقربت منها ومسكتها من كتوفها... 
راشد: منى قولي الصدق.... 
منى: اقول شو.. 
راشد: انتي مرتاحه معاي؟.. 
تمت منى اطالعني بتمعن واستغراب... 
منى: راشد... انا احبك....شو هالافكار اللي فراسك عني..اكيد اني مستانسه وياك ومرتاحه... 
تنهدت براحه وفجيتها ويلست عالكرسي... 
راشد: زيغتيني يامنى... عيل شووو فيج جذي؟!!... 
يلست منى عدالي... 
منى: مافيني شي راشد...كل السالفه اني مالي مزاج...خلني اوقف دراسه... 
راشد: احين كل هذا من الدراسه...؟!! 
منى: لا... بس بهالنفسية ماقدر ادرس.. 
راشد: عادي توقفين كورسين ورا بعض صح؟ 
منى: هي عادي انا سالت.... 
راشد: ان وقفتي بتوقف بنت عمج بعد... 
منى: لا انا اقنعتها انها ماتوقف..كنه لازم تخلص دراستها عشان تتفرغ لعرسها عقب... 
راشد: منى حالتج مااطمن... انا باجر باخذ اجازه وبوديج المستشفى.... 
منى: لالالالا ماله داعي عنبووو... 
راشد: اووص... ولا تناقشيني في السالفه... الحريم بعدهن تحت؟ 
منى: لا..سارن... 
راشد: عيل يالله بننزل نتعشى انا يوعان.. 
منى: ماشتهي... 
راشد: حلفي انتي بس؟؟!!... قومي قومي... 
مسكت منى من ايدها وسحبتها وراي ونزلنا تحت... 
ال****ه شكلها الا من قل الاكل صحتها مب شي جذي....باجر بوديها وبنطمن عليها... 
لكن اهم شي اني اطمنت انها مستانسه معاي... 
------------------------------------------

اليوم: الجمعه.. 
المكان: بحر ابوظبي.... 
الوقت: العاشرة مساءا... 
------------------------------------------ 
(ناصر)... 

كنت يالس عالرمل واتبسم بسعاده وانا اراقب مهرة.. تركظ شرق غرب في البحر والماي يطاير حواليها... 
وكل ماتيها مويه كبيره صرخت وظحكت... 

كانت بالضبط...ناسيه وجودي تماما... 
وهالشي ساعدها انها تظحك وتخفف عن نفسها شوي... 

صارلنا نص ساعه هني وبعدها ماتعبت من اللعب.... 
ياربي كيف استاثمت في هالياهل؟!... شو من القلب عندي انا... 

قعدت اتذكر كيف وقف قلبي يوم شفت مهرة ماسكه تيلفوني....لكني حبيت امي بشكل يوم عرفت انها هي كانت متصله.... 
مساله وقت بس لين ماتتشجع مهرة وتسرق تيلفوني مره ثانيه... 
عندي هالاسبوع بس اقنعها بالمحاوله انها تعيش معاي وتنسى...هالاسبوع بس... 
احسه وقت ظيق وايد.. 

رفعت راسي اطالع مهرة... كانت تفحص شي من الحصى او المحار..مادري..ماشوفها في الليل عدل...ولا هي تشوفني زين... 
وهالشي احسن.... احسن لها طبعا... 

نشيت ورحت صوب السياره وتوجهت صوب الدبة...شنطتي الخاصه بالرياضه مموجوده هناك وفيها فوطه... 
طلعتها ويبتها معاي... 

الوقت تاخر ولازم نرد الشقة...البيت على قولتها... 
يالله شكثر استانست يوم قالتها بدون احساس.... 
دام قالتها بدون قصد معناته هالشي موجود فعلا في نفسها.. 
وبانها فعلا تعتبر الشقة بيتها الحين.... معقول؟!.. 
والا انا اونس عمري عالفاظي..!!! 
بغيت ازقرها ... 
لكني عرفت اني بهالتصرف بنهي وناستها.... 
بس عنبو بسها تخرست بكبرها.... 
والعباة مفروره عالسياره من جدام...لكن كندورتها خاست كامله لين خصرها... 
كيف بتنزل هذي؟...ناسيه انه نحن ساكنين في شقة ولازم انه نخطف على ناس لين مانوصل شقتنا؟... 

ناصر: مهرة..!!.. 
التفتت لي مهرة والابتسامه على ويهها لكنها اختفت على طول بعدها... 
ماعليه..هالشي متوقع... 
ناصر: يالله مهرة بسج... 
مهرة: خلني وسير عني... 
ناصر: بيسرقونج الشباب .... 
سمعت شهقة مهرة من هني...وهي اطالعني بعيون مفتوحه... 
اخفيت ابتسامتي... 
تخويفها دايما ينفع...!.. 
خوافه البنت.. 

طلعت مهرة من البحر....وهي شاله كندورتها فوق.. ريولها كلها خايسه تراب... 
مجرد تخيلي ان مهرة بتركب بهالشكل فسيارتي الحبيبه وبتخيسها يخليني اتنهد باسف على سيارتي...لكن ماعليه المغسله موجوده... 
ناصر: اندوج... 
فريت عليها الفوطه...وبدال ماقعد اراقبها ركبت السياره اترياها تخلص وتركب... 

لاني ان تميت اراقبها بطيش فويهي... 
وبتصارخ...وانا ماريد اخرب مزاجها المستانس باللعب... 

يالله كيف حسيتها ياهل لاهيه عن الدنيا...!!.. 
اذا كانت تحب البحر هالكثر كل يوم بيييبها هني عيل... 
طولت مهرة وهي تنشف كندورتها وريوولها...اخر شي لبست عباتها وشلت الفوطه ونفظتها.... 
فتحت باب السياره وفرشت الفوطه عالكرسي.. 
في داخلي شكرتها على هالتصرف جذي خياس السياره بيكون اقل.... 
ركبت مهرة وسكرت الباب... 
مهرة: عشان مانخيس سيارتك وتحشرنا بعد... 
ناصر: مافجيت حلجي بكلمه انا.... 
حركت السياره وسرنا للشقة...... 
اول مادخلنا راقبت مهرة وهي تمشي تضحك بسبب كندورتها الخرسانه...وقعدت اضحك عليها... 
واتذكر تصرفاتها في المطعم... 
كنت مصرر انه نتعشى في المطعم عشان تاكل...لو يبت لها الاكل هني بترفض الاكل... 
لكن هناك عالاقل استحت تسوي فظيحه وكلت الحمد لله... 
الظاهر الماكولات البحرية عيبتها... 
على طول مهرة طارت لغرفتها وقفلت الباب وراها... 
سرت الغرفه وراها.... 
ناصر: بترقدين؟؟... 
صرخت مهرة من ورا الباب... 
مهرة: هيه بردانه عندك مانع؟! 
ناصر: تصبحين على خير... 
ابتعدت عن الباب ورحت غرفتي... 
بردانه..!!.. 
لازم بتبردين متغططه في البحر لين ماقلتي بس.... 
ولا حتى قالت شكرا عالطلعه.... 
دخلت حجرتي وتذكرت فجاه امايه اللي اتصلت... 
قمت اتصلت بها وكلمتها..والفت لها علوم عني وعن مهرة على اساس انه مستانسين... 
عقب سكرت عنها ورقدت انا بعد... 
------------------------------------------ 
اليوم: الجمعه... 
المكان: بيت خلفان.. 
الوقت: الحادية عشره مساءا.. 
------------------------------------------ 
(سهيل)... 

هذي ثالث مره اشيك فيها على تيلفوني... 
ولا اتصال من ناصر غير اتصاله الظهر.... متى حظرة العروس بتقرر تتصلبنا واطمنا؟؟؟ 

نزلت تحت شفت عمتي يالسه مع عفرا وشيخه... 
سهيل: عمووه ما اتصلت بكم مهرة؟ 
آمنه: لا والله ما اتصلت... يمكن اتصلت بسيف..سالته؟ 
سهيل: من العايله كلها بتتصل بسيف؟؟؟ 
شيخه: سيف اقرب واحد لها يا سهيل... 

وهالشي ظايقني... 
كلنا خوانها... شو بعد اقرب وابعد..!!... 
طلعت من البيت وسرت صوب الميلس... سيف ومبارك كانوا هناك... 
سهيل: سيف... ما اتصلت بك مهرة.؟!.. 
عقد سيف حياته.. 
سيف: لا والله ما اتصلت... 
سهيل: شو هالحاله... والله لو مب المستحى جان اتصلت بناصر مره ثانيه...بس الوقت متاخر وانا موصنه يخلي مهرة تتصل بي... وقال بقولها... 
عقيت بعمري عالكرسي وقعدت اتافف... 
سيف: لو عندها تيلفون بعد جان اتصلنا بها.... 
مبارك: اتصلت بي انا.... 
التفتنا كلنا لمبارك وعيوننا مبطله..اطالعنا مبارك شوي وزاغ... 
عقب ظحك.. 
مبارك: im just jocking guys.. 
سيف: اوهو بروك متفيج...عالعموم ماعليك باجر بتصلبه انا وبقوله يخليني اكلمها... 
سهيل: صدقه ابويه تصرفات ناصر ماتسر الواحد... 
مبارك: ليش يعني؟... ظنك مابترتاح وياه؟ 
سهيل: مادريبهم انا ابا اكلمها عشان اشوف نفسيتها كيف.. 
سيف: ماعليك انا محذرنه بالويل مني ان زعل مهرة... 
التفت صوب سيف وانا مستغرب.. 
سهيل: شو قلت؟ 


سيف: هي بعد شوو... 
سهيل: متى صار هالكلام؟ 
سيف: امس..عقب ما طلعت من غرفة مهرة ... 
سهيل: زادنه الريال شل مهرة وشرد....!!!!... 
مبارك: هههههههههههههههههههههههههه عنبوووك بو هناد تخوف ثرك... 
سيف: ههههههههه هي هي انا اخوف...بس تعال سهيل لحظه شو قصدك يعني ؟..زعلها ظنك؟! 
سهيل: هي نفسيتها ماكانت اوكي....واخاف انه صار شي... 
سيف: تبالغ تراك...معاريس خلهم عراحتهم مايبون يكلمون حد... 
سهيل: انا هب مطمن... 
سيف: شوف...ان تميت تزيغني والله ياطيرله لين بوظبي...بس عاد سهيل... 
مبارك: هاي ...هدوا اللعب شوي...احين الوقت متاخر عالاتصال..باجر اكيد بتتصل بكم او انتوا اتصلوا..وبتطمنون عليها... 
سيف: صدقه مبارك.. الصباح رباح...باجر بنتطمن عليها.... ريلاكس... 
ظحكت بسخرية واطالعت سيف ومبارك... 
رفعت صبعي السبابه وهزيته جدام ويوههم..وانا بعدني اضحك.. 
سهيل: هذا تاثيرك يامبارك.... اخونا نص رمسته انغليزي صارت... 
سيف: ههههههههههههههههههه خلني اتعود باجر بسافر عنكم....بنسى اللغه.. 
سهيل: قصورك والله... 
وعلى هالشله تميت يالس وياهم ساعه ثانيه.... 
وعقب رديت البيت انخمد...ورانا دوام... 
------------------------------------------ 
اليوم: السبت... 
المكان: شقة ناصر.. 
الوقت: التاسعه صباحا.. 
------------------------------------------ 
(مهرة).... 

تجلبت في شبريتي اكثر منزعجه من دق ناصر المتكرر... 
احين هذا شو يبا ليش مايخليني ارقد... 
يلست عالشبريه وانا احس بعظامي متكسره... 
وصوته يوصل لاذني بشكل مزعج.. 
ناصر: مهرة بطلي الباب تكسر ايدي من كثر مادق....بطلي الباب.. 
مهرة: اووفففف اوووفففف..شو تبا انا تعبااانه ابا ارقد... 
ناصر: بطلي الباب.... 
مهرة: ماااااااااااااارييييييييييييد.... 
ناصر: قسم بالله ياكسر الباب ترا.... 

ولاني اعرف انه يسويها بسهوله.... قمت وانااحس بكل عظمه فجسمي تنفصل عن الثانيه... 
ما اهتميت ساعتها لشكلي.... 
ما اهتميت لشعري المنتشر حوالي ويهي... 
ما اهتميت ببجامة نومي اللي لابستنها اللي هي بنطلون وقميص ابيض لها خطوط حمرا لكنها وسيعه وحرير... 
بس كان همي افتك من دقة المزعج اللي سبب لي الصداع... 

بطلت الباب واطالعته واقف لي ببجامته البيج...معقد حياته ويطالعني بفضول.من فوق لتحت... 
مهرة: شفيك؟...بتطيح العماره ولازم نطلع بسرعه؟!.. 
تنهد ناصر... 
ناصر: مهرة شفيج؟.. صارلي ساعه ادق عليج ماتسمعين... 
مهرة: اسمعك بس مطنشه ابا ارقد.. 
واثباتا على كلامي لفيت ورا ورديت انخش بفراشي وتلحفت لين اذني.. 
ناصر شاف سكوتي دعوه لدخوله... لكن ملامح ويهه القلقة خلتني اسكت.. 
ناصر: مهرة شي يعورج؟.. 
مهرة: عظامي تعورني.... 
ناصر: وويهج محمر... 
وبعد ثواني مد ايده...شهقت وفزيت حاولت ابتعد لكن ايده وصلتني على أي حال... 
لكنها كانت محطوطه على يبهتي بشكل طبيعي... 
حسيت بايده حاااااره على راسي... حراره بعثت الدفا.... لاني فعلا كنت بردانه... 
شوي وخوز ناصر ايده عني... 
ناصر: مهرة...عندي خبر... 
مهرة: شوو؟ 
ناصر: انتي محمومه عيوني... 
مهرة: يعل عيونك الــ.... 
قاطعني ناصر.. 
ناصر: هاه هاه...لا تدعين علي عالصبح...قومي كلي شي عشان اعطيج حبة بنادول... 
مهرة: ماريد..ماريد..مااااااريد... 
ناصر: بتسمعين الكلام والا اسحبج من قميصج احين..!!..لا اطلعيني عن طوري مهرة... 
مهرة: انا ماحس بحمى.... 
ناصر: انا حسيت بها... عنبو شابه ظو بعدج ماتحسين...كل ها من تغطيط امس... ودقتج الهوا ومرضتي زين جذي؟!!.. قومي قومي... 
تراجع ناصر وسار مكان مادريبه وين سار لاني غمضت عيني ورديت ارقد مستمتعه بالدفا... 
كل ماتحرك احس بعظامي تنقع... 
شوي وغطيت برقادي... 
ولا تهنيت فيه... 
ناصر: مهرة... شو رقدج قووومي... 
مهرة: اووفففف بصيح تراني خلني فحالي.... 
ناصر: صيحي بعدين...قومي... 
مادريت بعمري الا وانا مسحوبه من ايدي...وطلعني من الدفا اللي كنت متنعمه فيه للبراد المفاجئ... 
مهرة: ايييييييييييييه فجني.... 
ناصر: يوم اقولج شي ماتناقشيني فيه... تغسلي... 
سحبني للحمام وانا حافيه...وحسيت بالبلاط يلسعني ببرودته...تراجعت سيده برا.. 
مهرة: بارد بارد بارد.... 
ناصر: ههههههههههه لبسي النعال انزين... 
مسكني ناصر غصب عشان البس نعال الحمام...لبسته غصبن عني.... 
وانا فهالحاله ماروم اقاوم شي..او حد.. رغم اني كارهه وجوده ولمسة ايده... 
بس شو اسوي... 
تغسلت بالماي الحار...وكان ناصر واقف عند الباب... 
نشفت ويهي بالفوطه وطلعت وانا اطالع ناصر بنظره حقوده... 
مهرة: شو بيصيرلك ان خليتني ارقد كنت مرتاحه... 
ناصر: انتي مريضه...مب مرتاحه... لو تميتي راقده لين باجر بعدج بتمين بعدج تعبانه... يالله جدامي... 
مهرة: وين بعد؟! 
ناصر: الريوق يترياج... 
ودزني جدامه بخفه عشان امشي... ومشيت.... 
شوي الا وناصر ماسكني من شعري... 
مهرة: آآآآي شفيك... 
لكن ناصر خفف مسكته لشعري... 
ناصر: ليش شعرج وايد حلو جي....من شفته وانا ابا امسكه...سوري عورتج... 
مهرة: فقدتك يالخسف.... 
ناصر: هههههههههه حرام عليج انا حلو... 
مهرة: وع... 
ناصر: طوفي طوفي... وع اون... 
مشيت جدامه وانا اتافف ودخلت الصاله.... 
ومثل كل شي فحياتي كان بالغصب.... تريقت بعد بالغصب... 
وكلت البنادول بالغصب... 
مهرة: اقدر اروح ارقد احين؟... 
ناصر: هيه...نوم العوافي... 
حست بوزي بظيج... ونشيت عنه.... 
ناصر: يقولون الله يعافيك...والا ماتعرفين؟. 
مهرة: انته مانعني من الدعاوي عليك ..والا نسيت؟!.. عن اذنك.. 
تركته بنظراته المتظايجه ورجعت غرفتي...قفلت الباب ورديت ارقد... 
تعبانه تعب... 
ولازم ارتاح...! 
_ _ _ _ _ _ _ _ _ _ _ _ _ _

اليوم: السبت.. 
المكان: بيت ام سلطان... 
الوقت: الثانية عشره ظهرا.. 
------------------------------------ 
(كنه)... 


ابتسمت بفرح يوم شفت احمد ولد خالووه ياي يسلم على امي... 
الحمد لله الظاهر احمد يبا يصلح الامور بينه وبين نوره.... 
نوره اللي في ليله عرس ناصر قفلت على عمرها وقعدت تصيح...صياح مسموع... 
هذي ماتستحي على ويهها..!.. 
معرسه وريلها من احسن الرياييل...يشتري رضاها بماي عيونه... تقوم تصيح على واحد غيره؟!.. 
عالعموم... الظاهر ان نوره ردت لعقلها بعد ماكلمتها امي امس كلام مطول روحهم في غرفة نوره... 
والحين احمد ياي يشلها... عل وعسى ماترجع نوره لهالخبال وتتظارب ويا احمد مره ثانيه... 
ترا احمد حشيم لكن الغلط راكب نوره ..هيه اللي ماتنطاق... 

انا كنت قاعده معاهم في الصالة... يدووه كانت ترتاح بغرفتها..وامايه يالسه.. خواتي يالسات.. حتى مايد يالس.. 
يتظاهرون بانه ماشي مشاكل صايره بين احمد ونوره... 
مايد: كنه...سيري زقري اختج خليها تسلم على ريلها.. 
كنه: ان شاء الله... 
ركبت فوق ودقيت على نوره الباب...مع اني كارهه اكلمها لكن اوامر مايد لازم تتنفذ... 
فتحت نوره الباب وهي مش مخلصه مكياج ويهها... 
نوره: شو تبين؟! 
تغاضيت عن سوء الاستقبال هذا... 
كنه: مايد يقولج انزلي سلمي على ريلج... 
حاست نوره بوزها بسخرية وبانت على ويهها ملامح الغرور مره ثانيه... 
نوره: هه..!.. ياحليله... ماصدق سوت له امي تيلفون الا ويا ركظ عشان يشلني..؟!.. 
انقهرت من كلامها عن احمد.... 
بصراحه...مايرضيني فيه.... 
كنه: والله ريلج عاقل وحشيم....تزوج عشان يستقر...ماتزوج عشان يلعب شراتج...! 
بهالكلام... 
خليتها ورحت عنها.... ورجعت انزل تحت... 
اراقب احمد وابتسامته الهادية...مسكين... مايستاهل نوره..لكن هذا نصيبه..ومصيبته... 
مصيبته انه يحبها وماتهون عليه... 
لكن اخرته بيعرف معدنها البايخ... 
قعدت مكاني.. 
ام مايد: وينها اختج؟ 
كنه: تتعدل حق ريلها ...يه..! بعد ماتبونها تتعدل...؟! 
ابتسم احمد ونزل راسه... 
مسكين...هذا اللي يفرحه يكسب فيه اجر...عشان جي بغيت ازيد العيار.. 
كنه: ترا احمد يستاهل... 
احمد: هههههههههه يعني؟!!... سكتي لا اخبر عليج ولد عمج... 
مايد: هي والله لمي ثمج ترا كل شي يوصل لولد العم... 
فقط ويهي وظحكت.... 


كنه: يعني الوحده من تنخطب خلاص..!! 
مايد: هي خلاص تشطبين عالباقي وتخلينه هو بس... 
كنه: عوذ بالله احمد ريل اختيه حشششى.... 
ظحك مايد .. 
مايد: انزين سيري زقريها.. 
نوره: ماله داعي... نوره وصلت...! 
التفتنا كلنا لمصدر الصوت... كانت نوره متكشخه ومتعدله وتنزل الدري بدلع واضح... 
بطرف عيني شفت احمد يقوم وهو يطالعها مشدوه من جمالها... 
مسكين ياولد خالتي... 
سلمت نوره على ريلها وقعدت عدال امي... 
وبعد شوية سوالف... 
احمد: يالله نوره؟ جاهزه نسير؟ 
نوره: مابنتغدى هني؟ 
مايد: اسميكم الا بتغدون...عنبوو يا احمد على شو مستعيل؟! 
احمد: مب غرب نحن يا مايد ... 
مايد: والله ماتسيرون بلا غدا لا اله الا الله شو عايلنك.....اخبرك شي قم نسير الميلس.. 
احمد: شو نسوي في الميلس...؟! 
مايد: تبا تقعد هني هاااه؟ يالله ماشي ماشي قوووم.... 
ضحك احمد وقام مع مايد وطلعوا.. 
توهم واصلين عند الباب الا ونسمع اصوات عايله عند الباب اخر شي اكتشفنا انه خليفه... 
طب علينا خليفه وسلم على امايه... 
عقب التفت لي... 
خليفه: هااااااااااه العروس... 
كنه: ههههههه تو الناس... 
خليفه: بتمين عروس لين ماتعرسين وتكملين بعدج سنه بعد العرس... 
كنه: انته على شو تقردن احين شو تبا... 
خليفه: افاااااااا..يزايه مسودة الويه...خالوه تشوفينها بنتج تراها ماحد يطيح فحلجها... 
كنه: ليش حلجي حفره ثره عشان حد يطيح فيه.؟!.. 
عقد خليفه حياته ومسك مخده فرني بها بقهر وانا اضحك.. 
خليفه: انا احين مستعيل بروح الميلس والا بقعد الاسنج... 
خلانا خليفه وطلع من البيت يلحق قوم احمد... 
رفعت ايدي انا اطالع الساعه... 
اوفففف...توها 12 ونص... 
متى بتي 3 ..!.. 
متواعده مع يوسف نتلاقى عالنت..!.. 
------------------------------------
اليوم: السبت... 
المكان: شقة ناصر.. 
الوقت: الواحده ظهرا.. 
------------------------------------ 
(ناصر)... 


فتحت باب الشقة ودخلت وانا شال بايدي كيسه الغدا... 
كنت اتسائل عن مووضوعين اثنين في بالي...! 
اولهم واهمهم.. كيف حال مهرة الحين من الحمى... 
وثانيهم... متى بفتك من مشاوير مشترى الغدا والعشا وتبدا مهرة تتصرف كحرمة بيت وتطبخ هالوجبات؟!!!.. 
لكن الثاني مب لهالدرجه مستعجل... 
حاله مهرة اهم بالنسبه لي من بطني... 
دخلت المطبخ وحطيت الاكل هناك ورديت اطلع منه ساير صوب غرفتها.. 
عاد والله عيبها دقـّــي او ماعيبها... 
بتطمن يعني بتطمن... 
ناصر: مهرة..... (ودقيت اكثر..)...مهرة بطلي الباب... 
ومثل ماتصورت ...لا جواب.. 
وتميت واقف عند بابها ادق عليها وازقرها لين ماتوايبت... 
حشى..نومها ثقيل هالبنت..!!!.. 
ناصر: مهرة بطلي الباااب... 
مهرة: ياربي كل شوي ودقيت علي انته مابتخليني ارتاح يعني؟! 
ناصر: شوووه كل شوي صارلي كم ساعه...(وقعدت احسب الساعات من خليتها لين احين)..اربع ساعاات وانتي راقده وماييتج..!! 
مهرة: شووووو اربع ساعات مارقدت غير خمس دقايق... 
ناصر: الحمد لله والشكر...خرفت....بطلي الباب اقولج.... 
مهرة: مافيني ناصر تعبانه... 
ناصر: محد قالج تقفلين الباب...فجي... 

صح كان قلبي يعورني عليها...بس عنادها متعب...على كل شي تقعد تعاندني..وماتعرف تنفذ شي من اول قوول... 
بعد دقيقه فجت مهرة الباب...ويهها كان تعبان اكثر من قبل... 
ما اهتمت لوجودي..بطلت الباب وتراجعت على طول لشبريتها وانخشت... 
تقربت منها وحطيت ايدي على راسها... 
مافزت مني مثل قبل...باختصار لانها كانت تعبانه من الخاطر..ومغمضه عينها....واذا ماكنت غلطان... 
الحراره ارتفعت...!!! 
لا حول ولا قوة الا بالله... 
يلست عالارض عشان يكون راسي بمستوى نظرها.. وماتحس بالخوف مني يوم تشوفني واقف على راسها... 
ناصر: مهرة... 
بطلت مهرة عينها بتعب وهي اطالعني بكسل... 
ناصر: اوديج العياده؟!.. 
مهرة: ليش؟ 
ناصر: مهرة انتي وايد تعبانه... 
مهرة: في الليل بستوي بخير... 
ناصر: شو دراج...؟ 
مهرة: ماريد اطلع مكان اباارقد بس... 
سكت شوي... 
ماحبيت اضايقها اكثر... 
ناصر: على راحتج..ماتشوفين شر...برد بعد شوي... 
وقفت...ويوم كنت بطلع من الحجره... 
مهرة: ناصر.. 
التفت... 
ناصر: عيونه..! 
طلعت مني بدون ماحس ومن خاطري... 
كنت وايد زعلان على حالتها...وايد كاسره خاطري..هي بدون شي تكسر خاطري كيف يوم اشوفها مريضه جي..وتحت رحمة انسان تكرهه..!!! 
حتى لو كان هالانسان انا... 
مهرة: هذا اللحاف مايدفيني.. عندك برنوص؟!... 
ناصر: ماطلبتي شي يامهرة...دقيقه بييبه لج... .
وبسرعه طلعت من الحجره ودخلت حجرتي...سحبت برنوصي اللي متعود عليه ومارقد بلاه من شبريتي ووديته لمهرة... 
راقبتها وهي تتلحف به متنعمه بدفاه...وابتسمت.. 
ياحظه..! 
لو تدري انه لحافي شو بتسوي؟!... 
تراجعت...ومن دون ماتحس مهرة سحبت مفتاح حجرتها من الباب عشان ماتقفل عني..وحطيته بمخباي... 
ورحت لحجرتي مره ثانيه واتصلت بامايه... 
وبعد السلامات... 
ناصر: امايه... مهرة مريضه ومب طايعه تسير العياده... 
ام محمد: ويدي..!!!..شفييييها بسم الله؟! 
ناصر: حمى...حرارتها مرتفعه عطيتها الصبح بندول وخليتها ترقد بس الحراره زادت... 
ام محمد: من شو يتها الحمى؟! 
ناصر: آآه....امس سرنا البحر...وهي تخرست.. ودقتها الهوا...اصبحت مريضه... 
ام محمد: لاحول ولا قوة الا بالله تنشاف البنت مافيها صحه...ودها العياده فديتك... 
ناصر: ماطاعت امايه..مافيها حيل توقف مول....شو اسويبها؟!... 
ام محمد: خلها تاكل شي... وعقب عطها بعدك بندول وخلها ترقد.... وانته حط لها كمادات بارده تمتص الحراره بتمسي بخير ان شاء الله....ماعليها شر...لا تحاتي... 
ناصر: احط لها كمادات؟...يمكن ماتخليني..!! 
ام محمد: شووله ماتخليك انته ريلها وابوي؟!!.. 
ناصر: هااه؟..لا ماقصد جي...اقصد انها....آآه...هي ماتحب البروده...مابطيع.. 
ام محمد: ماعليك منها....لمصلحتها هذا... وتم كل شوي قيس حرارتها... عندك انته ميزان حراره؟... 


بصراحه عندي....لاني شارنه لمايد يوم يكون عندي... 
لكني تظاهرت بانه ماعندي واحد جدام امايه.... 
ناصر: لا ماعندي بشتري من الصيدلية واحد يوم بسير اخذ غدا....مشكوره امايه...وان شاء الله تغدي بخير.. 
ام محمد: ان شاء الله...انا بتصلبك العصر اطمن عليها.. 
ناصر: تمام..فمان الله امايه... 
سكرت عن امايه وانا مهموم.... 
احين كيف اخليها تاكل....وكيف بقدر احط كمادات على راسها بتشوووتني بريلها..!!!.. 
لاحول ولا قوة... 
رديت لغرفتها واستندت عالباب اتامل فويهها المحمر.. وشعرها المنثور عالمخده...شوي منه نازل على ويهها... 
يدينها اللي ماسكه اللحاف ومظمومه لصدرها....مثل اليهال... 
صديت صوب الجهاز للتحكم بالمكيف المركزي...خليته عالتدفئة بدل التبريد وشغلته عالهادي... 
الظاهر انها ماعرفت للمكيف عشان جي بردانه وايد.... 
تقربت من مهرة ويلست عالارض مره ثانيه.... 
مالي جرأه اقعد عدالها عالشبريه بتتظايق... 
ناصر: مهرة.... 
فتحت مهرة عيونها شوي وردت غمضتهن بكسل... 
ناصر: مهرة...قومي كلي شي.... 
مهرة: مافيني حيل.. 
ناصر: عيل بييبلج اياه هني... 
مهرة: ماشتهي اكل شي ماريد.. 
ناصر: دخيلج يامهرة انا اللي مافيني حيل اغصبج على شي بعدني...لا تعارضيني هذا كله عشانج..كلي عشان اعطيج بندول وترقدين مره ثانيه... 
صدرت من مهرة حركه تافف... 
ناصر: قووومي الله يهديج... 
قامت مهرة بتعب واضح ودخلت الحمام وهي تترنح وتستند عاليدران...تغسلت...وردت للحجره..سحبت البرنوص وياها ولفته حوالي جسمها ... 
لو كانت علاقتي بمهرة طبيعيه... 
جان ظميتها لصدري .... وخففت عنها مافيها... 
لكن للاسف.... 
هالمشاعر لازم تصبر شوي... 
في الصاله حطيت الاكل جدام مهرة وقعدت اشجعها باني اكل معاها.. 
انا ماكنت مشتهي دامها بهالحال... 
وهي ماكانت مشتهية بعد بسبب المرض... 
مهرة: بسني... 
ناصر: مهرة ماكلتي شي.. 
مهرة: ماروم ابلع شي... 
ناصر: انزين صبري... 
رحت للمكتبه وطلعت حبة بندول وعطيتها مهرة تسرطها... 
ولدهشتي...مهرة بعد ماسرطت الحبه..بكل بساطه انسدحت عالكرسي اللي قاعده فيه... وهي متلفلفه بلحافي... 
حطت راسها على مخده صغيره ورفعت ريولها فوق...ورقدت... 

فديتج ياربي...ليته فيني ولا فيها..... انا غبي بعد شحقه خليتها تتسبح..!! 
بس كنت ابا وناستها... شفتها مستانسه باللعب وخليتها تلعب... 
احين هذا كله بسببي... 
بس ان شاء الله انها بتستوي بخير... 
قمت وبندت المكيف في الصاله..ورديت اكمل غداي...اكل وجني ما اكل... مااحس بطعم اللي اكله عيني كله على مهرة... 
اخر شي تخليت عن محاولة الاكل... شليت الاكل ووديته المطبخ... 
فكرت احط لها كمادات...مثل ماقالت امايه... 
لكن ادريبها بتظايق مني وبتروح حجرتها.. وانا فرحان باستقرارها هني... 
برايها مب لازم كمادات ان شاء الله انها بتكون بخير العصر.. 
فزيت من مكاني يوم سمعت تيلفوني يصيح... 
على طول طلعته من مخباي ورديت عليه... 
كان شخص ماتوقعته...."سيف".. 
طلعت في الممر عشان مازعج مهرة بصوتي..
_________________

ناصر: مرحباا... 
سيف: هلا والله بالنسيب... 
ناصر: مرحبتيين سيف...شحالك؟ 
سيف: بخير وسهاله شحالك انته وشحال بنتنا..؟! 
ناصر: هههه الحمد لله بخير... 
احترت..ماعرفت اقوله عن مرض مهرة او لا... 
بيقولون هذا ويه نحس من خذ بنتنا مرضت عنده...!!! 
سيف: نحن عاد مابنتشره وايد عليكم لكن متشرهين على مهرة مادقت لنا اطمنا وتسلم علينا....!! 
ناصر: لا تلومها انشغلت... 
سيف: مشغوله فيك هااه... 
ناصر: تباها تنشغل بغيري يعني؟!..اكيد مشغوله وياي.. 
سيف: هههههههههه انزين..ممكن اكلمها والا ممنوع؟ 
ناصر: ياريت لو تقدر تكلمها جان والله عطيتك ترمسها...بس بصراحه ياسيف...ان مهرة مريضه ... 
سيف: شوووووووووووه..؟! 
بغا يطرر اذني.. يالله مب خوف هذا هالكثر.. 
سيف: شفيييها؟!!..شو يعورها مهرة؟! 
ناصر: الله يسلمك امس سرنا البحر...والحبيبه تغططت فيه ودقتها المهب...ومرضت يتها حمى اليوم..واحين تغدت وكلت بندول وانسدحت في الصاله من التعب والله...حتى تعايزت تروح حجرتها... 
سيف: افااااااااااا..والله زعلتني بهالخبر.... 
ناصر: ان شاء الله انها بتكون بخير... 
سيف: انا بييكم...! 

صدمني.... 
سيف بايينا هني؟!... 
الله يستر.. 
زين مسكت لساني عن انبهه اني انصدمت... 
ناصر: حياك الله يا سيف متى مابغيت تعال...البيت بيتك.. 
سيف: والله صدق ناصر مافيها ازعاج؟ انا بطمن على مهرة بس وبرد بيتنا عقب.. 
ناصر: افا عليك لو تبا تبات بعد بااات قلنالك البيت بيتك... 
ارمس من باب الواجب مناك انا منصدم... 
احين شو الراي؟؟!!... 
اغراضي بغرفه واغراض مهرة بغرفه...!!.. 
وينشاف انه نحن مانقعد بغرفه وحده... 
مهرة نفسها مارتبت اغراضها مازالت اغراضها في الشنط..!!! 
شو الحل؟!.. 
سيف: عيل خلاص انا بتغدى وبطلع ان شاء الله...والعصر باذن الله بكون واصل... لا تخبر مهرة خلها تتفاجئ.. 
ضحكت... اكيد بتتفاجئ...بتموت وناسه وبتتشبص فيه وبتخرط كل شي جدام سيف..!!! 
ناصر: ان شاء الله مابقولها... 
سيف: تمام...تامرون على شي من هني؟ 
ناصر: لا سلامتك وسلم عليهم .... 
سيف: الله يسلمك...فمان الله... 
سكر سيف من صوب...وانا بعدني من الصدمه حاط التيلفون على اذني... 
ياريت لو كنت اتخيل كل هذا... 
آآخ يالقهر... 
كنت اظن انه عندي عالاقل خمس ايام اتفاهم فيها مع مهرة ونتفق على وضع معين مريح نعيش فيه... 
لكن الظاهر انه تقلصت هالمده لين يومين وبس... 
واحين مهرة بتكشف كل شي... 
مهرة مريضه وماتفكر زين الحين.... بتقول له كل شي... 
وبشكل سريع... خشيت تيلفوني في مخباي وطيران لحجرة مهرة... 
صفيت شنطها في مكان معين...وطلعت بعض الملابس وبعض الاغراض نثرتهم عالتواليت بحيث يطلع الوضع طبيعي... 
ويبت شي من ثيابي وحطيت شي منهن عالكرسي...شي عالشبريه... بوكي والجرج وتيلفوني حطيتهن عطاوله في الحجره... 
ولعوزت الفراش شوي... 
ورحت لغرفتي ورتبت اغراضها بحيث تبين انها غرفة ظيوف وبس... 
كله في وقت قياسي... 
هذا كله مب مهم... 
المهم تصرف مهرة جدام سيف.. 
على أي حال احتمال سيف اصلا مايطلب يشوف الشقه ومايهتم الا بحالة مهرة... 
كيف بتفاهم مع مهرة؟!.. 
كيف بطلب منها انها تتظاهر بانها عروس مستانسه..!!... 
بتخبل من التفكير... 
بخلي كل شي على الله... 

في غرفتي طلعت ميزان الحراره مال الاذن...ورحت للصاله... 
اقيس حراره مهرة... 
38... 
بعدها مرتفعه.... بس اظن انها اهون عن قبل... 
رتبت الصاله ببطئ وهدوء وانا بالي مشغول... 
ياربي شو بيصير الله يستر بس...! 

عند صلاة العصر..صليت في المسيد...وتوني طالع من المسيد اتصل بي سيف... 
وانا قلبي يدق دق...بس مفوض امري لله... 
ناصر: مرحبا سيف... 
سيف: هلا والله ناصر..وين انته؟ 
ناصر: توني طالع من المسيد...وانته؟ 
سيف: انا واقف تحت عمارتكم بس ماعرف رقم الشقه... 
ناصر: احين باييك.. 
سيف: اترياك.. 

سكرت عن سيف وانا اتنفس بقوو...وصلت عنده وحصلته مثل ماقال واقف تحت العماره.. 
سلمت عليه... 
وبعد السوالف.. 
سيف: يالله نسير... ماخفت الحراره عنها؟ 
ناصر: يمكن نزلت درجه وحده...احين بقيس حرارتها بعدني وبنشوف.. 

ركبنا المصعد.. 
سيف: هذي حد يخليها تلعب في الماي... ناصر ترا مهرووه مول عالدقه...حد بيعطس عدالها بتلقط المرض...بتتخرس شوي بتيها حمى..موول اقل شي يعورها..انا من سنه الا امزح وياها وسويت لها جذي..(ودزني شوي على ايدي)...هالدزه الخفيفه دربحتها من الدري وانكسرت ايدها..من عقبها ماصحت تمت كل شوي تعورها ايدها وترد تربطها...! 

ابتسمت وانا اتذكر ذاك الكسر..... يعني سيف المسؤول عنه..؟!... 
ناصر: الله يعين يابوك مادريتبها انها بتمرض..شفتها مستانسه باللعب خليتها تلعب... 
سيف: جي ياهل هي تخليها تلعب.. 
ناصر: يالله اسكت عن تسمع صوتك... 
حسيت ان قلبي بيطلع من ظلوعي من كثر ماكان يدق... 
فتحت باب الشقه...ودخلت.. 
ناصر: حياك تعال...مهرة راقده مثل ماخليتها... 
دخل سيف الصاله وهو يطالع مهرة بعين حنوونه ...ابتسم.... 
يلس عدالها عالكرسي وتم يطالعها...حسدته لانه قادر يقعد عدالها بحرية... 
حط ايده على راسها... 
واطالعني.. 
سيف: بعدها حاره ناصر...ياويلي عليها قم بنوديها العياده.. 
ناصر: ماطاعت...مول ماطاعت مافيها حيل تمشي.. 
فجاه بطلت مهرة عيونها...يوم سمعت الاصوات وحست بقرب شخص منها... 
انا هني نسيت حتى اتنفس... 
ماقدرت اتخيل ردة فعل مهرة... 
بطلت مهرة عيونها وتاملت فاخوها.. ويوم استوعبت...ابتسمت ابتسامه وسيعه ومدت ايدها... 
مدت ايدها لسيف..!!!.. 
مهرة: ســــيــــــف....!!! 
سيف: هلا والله بالغاليه.. 
تمسكت مهرة بكتوف سيف.... لوت عليه... 
هو تم يضحك عليها.... 
وهي تصيح..!! 

الله يستر.... الله يستر..!!! 

بتقوله..ادريبها بتقوله احين بتنبق بالسالفه كلها.... 
ياربي... 
استر دخيلك.. 

-------------------------------

نهاية الجزء الخامس والاربعون 


الجزء السادس والاربعون.. 
---------------------------- 
اليوم: السبت.. 
المكان: شقة ناصر.. 
الوقت: الرابعه والنصف مساءا.. 
----------------------------- 
(سيف)… 

ردة فعلي الاولية على احتظان مهرة لي وصياحها كانت الضحك…. 
لكن بعد مامرت دقيقتين وهي على هالحال ..متشبصه فيني وتصيح… 
بديت احس انه فيها شي… 
في النهاية هذي اختي… امي الثانيه… اقرب لي من روحي… واعرفها زين.!.. 
ماحاولت ابعدها عني دامها شافت حظني مريح لها وماتبا تفج… 
عقدت حياتي…وصاصرتها… 
سيف: مهرووه شفيج؟!.. 
لكن مهرة استمرت بالصياح… 
التفت لناصر…شفت ويهه غريب… 
معقد حياته ويطالع مهرة.. ومتظايق… 
ليش متظايق؟ لايكون يغار الاخ؟!… مادري وانا اشوفه احين حسيت به "متملك"… 
لكني استهديت بالله وابتسمت لويهه…اشرت له بايدي.. 
سيف: شفيها؟!… 
ابتسم ناصر ابتسامه مب صادقة… 
ناصر: متولهه عليك اكيد.. 
ابتسمت انا بوناسه…وهالمره ابعدت مهرة عني عشان اطالع فويهها… 
مهرة كان ويهها محمر… وتعبان..عيونها ذبلانه…يمكن من الحمى…! 
مسحت دموعها بكم قميصها…. 
سيف: صدق مهرة متولهه عليه؟!… 
رفعت مهرة نظرها لي…تاملت فيني وابتسمت… 
مهرة: ولهانه عليك وايد والله… متى يييت؟! 
سيف: توني.. خبرني ناصر انج مريضه..وييت اطمن عليج… 
التفتت مهرة لناصر اطالعه…. وطولت وهي اطالعه… 
سيف: اييه… 
التفتت مهرة بسرعه.. 
مهرة: ها حبيبي… 
سيف: شفيج تـنـّــحتي بويه ريلج جي..!! 
مهرة: ماشي… شحاله ابويه..وشحالهم كلهم؟!.. 
بطرف عيني لاحظت ان ناصر قعد عالكرسي بعد ماكان واقف…وقعد يراقبنا بهدوء.. 
سيف: كلهم بخير وسهاله ويتخبرون عنج..سهيل امس سوالنا حشره لانج ما اتصلتي… 
هني ادخل ناصر وقال… 
ناصر: لاتزيدها سيف قلنالك انشغلت لازم تحرجها يعني..!! 
ناصر كان مبتسم…لكن يوم التفتت له مهرة مره ثانيه اطالعه… اطالعها هو بعد ..اختفت ابتسامته وعظ على شفايفه وسكت… 
حسيت ان التوتر والع بينهم….اوكي قلنا معاريس بس مب جي عاد المفروض تكون بينهم شويه الفه… 
تنهدت مهرة وردت تلتفت لي… 
حاولت تبتسم …لكني اعرفها زين… ابتسامتها مب من الخاطر…. 
مهرة: ماعليه السموحه.. ان شاء الله مابقطعكم بتصل كل يوم ..بس مثل ماقال…ناصر..شوي انشغلت… 
هني ابتسم ناصر وقام…حط ايده على مسند الكرسي ورا ظهر مهرة واطالعني.. 
ناصر: شو تشرب سيف؟! 
سيف: لا مشكور ماشي… 
ناصر: لازم عاد….اييبلك عصير؟ 
سيف: زين..مشكور.. 
التفت ناصر لمهرة وقال.. 
ناصر: اييبلج شي عيوني؟!.. 
مهرة هني ما التفتت لناصر… لكنها نزلت عيونها لحظنها وهزت راسها بالنفي… 
انصرف ناصر للمطبخ… 
اما انا التفت لمهرة..وحطيت ايدي على يبهتها مره ثانيه.. 
سيف: تبيني اظربج؟…غبية انتي تتسبحين؟!.. 
ابتسمت مهرة… 
مهرة: والله لو شفت المكان يا سيف محلاه…من زمان ماشفت البحر..تذكر يوم يودوونا ابويه وامايه؟!!… 
رجع لي الالم القديم مره ثانيه …كالعاده كل مايذكرون امايه اتالم من ذكراها…. 
سيف: ما اتذكر… المهم انتي خلي عنج هالسوالف..وقوليلي… 
رجعت مهرة تنسدح وتسند راسها على مسند الكرسي وراها بتعب… 
مهرة: شو اقولك؟! 
سيف: شو شفتي ناصر؟..ارتحتيله؟!… 
فجاه سمعت صوت ناصر وراي داخل الصاله.. 
ناصر: تحقق من وراي؟!!.. 
سيف: هههههههههه مارمت تطول اكثر من جي؟!.. 
عطاني ناصر العصير وضحك… 
ناصر: لا ماروم اتوله على حرمتي…. 
سيف: يالله يالله يا انته…. 
يلس ناصر عالطاوله اللي جدام الكرسي اللي يالسين عليه انا ومهرة.. واطالعها وابتسم… 
ناصر: جاوبيه..! 
اطالعته مهرة بتوتر وردت تطالعني…. 
سيف: سمعتيه…يالله جاوبي ماعليج منه… 
مهرة: اوهووو خوزوا عني لاه… 
وتلحفت اكثر… 
سيف: هههههه تستحي اونها….المهم… ليش ماطعتي تروحين العياده وياه؟! 
مهرة: لانه مافيني شي؟ 
سيف: عيل ليش منسدحه هني؟ تدلعين؟!.. 
مهرة:………….. 
سيف: مابتسيرين؟! 
مهرة: لاا… سيف..اقعد عندنا…دخيلك.. 
سيف: وييين ابات انتي بعد خبله.. 
ناصر: صدقها…البيت بيتك وغرفة الضيوف موجوده…جان تبا حجرتنا بعد بنعطيك اياها… 
ردت مهرة تلتفت لناصر باستغراب.. 
شفيها هذي كل مايقول كلمه صدت صوبه اطالعه؟..جنها مب مصدقه وجوده لين احين..!!.. 
اختي مع هالريل امرها غريب..!!… 
جنهم داسين شي مايبون حد يعرفه… 
كل اللي اتمناه ان مهرة تكون فعلا مرتاحه مع هالناصر..!… 
--------------------------------- 
اليوم: السبت.. 
المكان: شقة ناصر. 
الوقت: الخامسة الا خمس دقايق مساءا.. 
--------------------------------- 
(مهرة)…. 


كانت الكلمتين " غرفة الضيوف" وكلمة "حجرتنا"…رسالة واضحه من ناصر لي… 
باني اذا خليت اخويه يبات عندنا… بيغصبني اتحمله هو في غرفتي ونتظاهر بانه علاقتنا طبيعه..! 
شوف الخسيس..!!.. 
نكد علي وناستي بشوفه اخوي… 
شكثر فرحت يوم شفته….كيف حسيت بانه انقذني… 
لكن يوم تدخل ناصر وقال اني متولهه عليه لا اكثر ولا اقل..خرب علي كل شي ورجعني من عالم الاحلام اللي طرت صوبه… 
وطحت في عالم الواقع اللي يفرض علي التمثيل باني مستانسه مع ناصر وماشي صاير بينا..عشان انقذ نفسي من ورطه مستقبليه مثل انهم يغصبوني عليه للتستر عالفظيحه ..!.. 
عشان جي بس جاريته بكلامه… 
مع انه صعب علي التمثيل على سيف… 
لكن اللي خلاني استغرب…انه هو ناصر اللي خبر سيف بمرضي…!!.. 
كيف يخاطر؟!… ماخاف اني اخبر؟!.. 
والا واثق لهالدرجه مني؟!… 
مهما كان بكل تصرفاته كريييه كرييييييييييييه…. 
اما الحين..لازم انقذ نفسي…مستحيل اخلي ناصر يبات عندي… 
بالتالي…سيف لازم مايبات عندنا بعد… 
التفت له وقلت.. 
مهرة: انته ماتبا تبات؟ 
سيف: لا بصراحه مب مخطط لهالشي…ولا يايب ثياب…واهم شي ماريد ازعجكم انا بس ييت اشوفج واتطمن عليج…وارد البيت عقب... لا مبيت ولا غيره.. 
ابتسمت.. 
مهرة: فديتك والله… انا بخير لا تحاتيني…شوية حراره وبتخوز عالمسا… 
سيف: وايد واثقه…! 
ابتسمت له من ورا خاطري..والتفت بعيوني تجاه "زوجي"…. 
مهرة: ناصر مب مقصر… يعتني بي زين.. 
ويوم فكرت باللي قلته….ولدهشتي…كان كلامي صحيح…. ناصر سوا اللي يقدر عليه عشان استوي بخير..! 
بس انا ماريد اهتمامه..افضل المرض والموت على اني اعيش معاه… 
استغفر الله ياربي…. 
بس انا طحت فمصيبه ماعرف كيف اطلع منها..!! 
سيف: ندريبه ناصر مابيقصر…المهم انتي تهتمين بنفسج لانج تعرفين عمرج انج ماتتحملين ومناعتج ظعيفه… اما هو مايدري عنج… 
مهرة: ان شاء الله بهتم بنفسي… 
التفت سيف تجاه ناصر.. 
سيف: لاني ادري انهم بيسالوني عن كل شي بالتفصيل...واعرف انهم بيسالوني كيف شقه ناصر وغيره وغيره.... افضل اني اشوفها احين اذا ماعندك مانع... 

هني انا توترت.... لكن ابتسامه ناصر الواثقه اكدت لي انه عالج الموضوع بطريقته...وبكتشف بعدين شو سوا.. 
ناصر: افا عليك ...قم وياي... 
حط ناصر ايده على كتوف اخوي وشله معاه وهم يتصاصرون بكلام ماسمعته.... 
اما انا.. انسدحت اكثر وانا احس بتعب... 
غمضت عيني شوي ورديت فتحتها...على مد بصري..في المكتبه... كان هناك ميزان حراره... غرشة ماي..وكوب وعداله بندول محطوطين...! 
تنهدت.... ناصر فعلا يحاول يهتم فيني.... 
ياترى شو وراه.؟ شو يبا مني.؟ 
الادهى...شو اللي يترياه مني اصلا..!! 
ليش يهتم فيني وهو يعرف اني ماريد اهتمامه...! 
ليش مصر اني اتم معاه وهو يعرف زين اني ماريده.. 
ليش يغصبني؟.. 
شو يتوقع؟..انه الامور تتصلح بمجرد انه خذني؟!.. 
هالشي مستحيل يصير مستحييييل.... 
ما اتخيل نفسي معاه وعلاقتنا عادية... مثل سهيل وشيخه...مثل حمد وعفرا..مثل راشد ومنى... 

مثل امايه وابويه قبل..!! 


مستحيل مستحيل....لازم اشل هالفكره من راسي نهائيا...ومهما بين لي اهتمامه...ارفضه... 
واعامله اسوا معامله اقدر عليها... 
اللي سواه فيني مب شوي...هالخسيس كان بيظيع شرفي... 
والبنت بدون شرفها ماتسوى فلس..!!.. 
بعد دقيقه رجعوا مره ثانيه وهم يتظاحكون...وقف سيف في نص الصاله... 
سيف: فضحتييينا ياختيه....شو بيقول الريال...ليش مخليه حجرتج جي لايثه؟!!.. 
تميت ساكته مب عارفه شو اقول... 
ناصر: برايها ....لا تقول لها شي... 
سيف: جي ماقولها....ماتعودت هي جي.. حجرتها دوم مرتبه في البيت..... 
مهرة: يوم بستوي بخير وبقوم.. برتبها ان شاء الله.... 
يلس سيف عند ريولي... 
سيف: هيه...خلج حرمه وقد المسؤوليه... 
مهرة: هاللي قاصر بعد انته توصيينيي...اشرب عصيرك... 
ظحك سيف وابتسمت انا لمجرد شوفتي له مبتسم.... 
يالله شكثر احبه هالسيف...لو يصيربه شي بموت... اتمناه دايما يكون تحت نظري واراقبه...لكن هالشي مستحيل مع سيف الهــوّام...! 
وبطرف عيني شفت ناصر يقعد على كرسي ثاني وحسيت انه يراقبني... 
لكني طنشته... 
مهرة: سيف لا تقولهم في البيت انه غرفتي لايثه...تستر عليه... 
سيف: هههههههههه ولا يهمج.. 
مهرة: منو يعرف انك ياي عندي؟ 
سيف: مبارك بس... 

مبارك..!!... 
تنهدت للذكرى...ليش ماكان مبارك هو ريلي...؟!...يالله كيف الفرق الواضح بين مبارك وناصر... 
لو خذت مبارك بكون مستانسه....مب هالعذاب مع ناصر... 
لكن مب غصبن على مبارك انه يحبني... 
مبارك تربى في مجتمع غربي...وشي طبيعي انه يشوف قريباته مثل خواته....جذي نظامهم الانجليز... 
ومحد يقدر يلوم مبارك على طريقه تفكيره وتوجيهه لمشاعره... 
لكن ناصر..!!.. 
وبدون ماحس اتجهت عيوني له...كان هو يطالعني بحذر...ويوم شافني اطالعته ابتسم لي... 
لكني صديت عنه بسرعه وقلت لسيف... 
مهرة: شو اخباره مبارك؟! 
سيف: بخير...صح يسلم عليج وايد... 
مهرة: الله يسلمك وياه من الشر..وخالي؟! 
سيف: خالج بعد بخير... 
مهرة: سلم عليهم وايد.. 
سيف: يوصل... 
خلص سيف عصير وحطه عالطاوله...وقام.... 
حسيت انه قلبي قام وياه.. 
وين ساير؟!.. 
بيخليني اروحي مره ثانيه؟! 
المصيبه ماروم اقول له بات.... بضطر اني اتحمل ناصر عندي اذا بات سيف..!! 
ناصر: ويين بها؟!..تو الناس..!! 
سيف: والله ماروم اطول عندي كم شغله بخصوص التجهيز للسفر وغيره...وانا من قبل مب مخطط ايي لكن تدري عشان مهرة ييت... 
مهرة: عنبوو سيف... تعشى ويانا انزين..!! 
سيف: ويييييييييينج انتي ووين العشا...توها خمس وربع... 
مهرة: بنجدمه انزين بنخليه فطور بدال عشى... 
ناصر: هههههههههههههههههههه....اقعد يابوك بتتخبل اختك... 
سيف: لا اتخبل ولا شي ..ترتاح وتعين خير ..واخر الاسبوع بنشوفها ان شاء الله....والا غيرتوا الترتيب؟ 
ناصر: لالا بنيكم ان شاء الله ماغيرنا الترتيب... 
سيف: تمام عيل....تامرينا بشي مهرووه.؟! 
مهرة: سلامتك....عاد تعالنا دووم مب الا هالمره..!! 
سيف: من عيوووني توقعيني افاجئج في أي لحظه... 
مهرة: ياريت والله... 
سيف: يالله فمان الله... 
ناصر: بنزل وياك لين تحت... 
بهالكلام...تميت بروحي في الشقة... 
لكني ماطولت على هالحال وايد...فريت الفراش بعيد وقمت اترنح لغرفتي...ابا اشوف شو الشي اللي مسونه ناصر وخلى سيف يقتنع بانه نحن ساكنين فغرفه وحده..! 
ويوم دخلت غرفتي عرفت السالفه... 
كانت اغراض ناصر منتشره في غرفتي... 
حسيت باحساس غريب بالخوف والقهر... 
اغراضه اقتحمت غرفتي...مثل ماهو اقتحم حياتي... 
من دون علم مني... وغصبن علي...وما اكتشف الا بالنهاية..!!!.. 
كنت واقفه عدال الشبريه...شفت قميصه الاصفر السبورت..له خطوط كحلية عالجوانب ...! 
مسكته ورفعته عن شبريتي... 
كنت بعدني ماسكتنه يوم فاجئني صوت ناصر... 
كان متساند على بابي...متكتف بكبرياء...ويبتسم... 
ناصر: واصل جانه عايبنج....مريح في اللبس.. 
زمّــيت انا شفايفي بغيظ..وعقيت القميص عالارض... 
مهرة: شل اغراضك من غرفتي.. 
اعتدل ناصر فوقفته..وتقرب مني... 
ناصر: تدرين...هذي اصلا غرفتي... 
ابتسم ناصر لويهي ورفع حواجبه وهو يتريا مني ردة الفعل... 
رفعت حواجبي انا بعد بقهر... 
مهرة: so..! 
قلتها واكتشفت توني بس اني متاثره بمبارك..!!... حتى سيف الفتره الاخيره كان يخلط بالكلام بعد مثل مبارك..! 
آآآخ يامبارك... 
رجعني صوت ناصر الحار من المكان العالي اللي كنت فيه.... 
ناصر: ولا شي....بس اباج تقدرين شوي...انا تنازلت عن غرفتي... وعن دوشقي المفضل...وبادلته بذاك اليابس في غرفة الضيوف اللي ماروم ارقد عليه....نقلت اغراضي كلهن لذاك الكبت الصغير...وكناديري كلهن يحتاجن لكوي لانه الكبت صغير ويتجسفن من تحت... حتى برنوصي عطيتج اياه عسب تدفين به... وفي اشياء وايد ماذكرتها.... ماطلب منج شي غير شويه تقدير عاللي اسويه عشانج... 

خوفني مظهره المعصب....وطوله اللي يشرف علي.... 
لكني قويت نفسي.... 
مهرة: انته احين شو تبا.؟؟! 
ناصر: تعامليني باحترام عالاقل...مب بهالمعامله الزفته... 
ابتسمت له بسخرية... لكني من داخلي زايغه منه...واللي يدقق في عيوني يعرف هالشي بسهوله.. 
مهرة: بعدك ماشفت شي... 
لكن ابتسامتي اختفت سيده يوم شفت ناصر يرصص عيونه بتهديد...حتى مارمت اسحب نفس... 
قال لي بهدوء.. 
ناصر: مهرووه... لا تتحديني... تراني مكبر عقلي وموسع صدري ومتحمل تصرفاتج..لكني مستعد اصغر عقلي واحطه بعقلج .... 
مهرة: شو يعني بتسوي؟!!.. 
سالته هالسؤال بخوف وانا اتراجع... 
ياويلي...شو سويت..تحرشت بوحش..! 
احين شو بيسوي فيني

^^^^^^^^^^^

اليوم: السبت.. 
المكان: شقة ناصر.. 
الوقت:الخامسة واربعون دقيقه... 
------------------------------------ 
(ناصر).... 

صحيح كنت مقهور من تصرفات مهرة الدلوعه.... وصحيح خالجني بعض الشعور بالفرح والارتياح لتكتمها جدام سيف ومجاراتها لي... 
لكن اللي حسيت به الحين هو الاستمتاع... 
كنت مستمتع بتلاعبي بمشاعرها... مستمتع اني اقدر اخوفها متى مابغيت لكن بارادتي ساكت عنها... 
لاني عرفت الاسلوب اللي المفروض امشيها عليه... 
البنت هذي يوم تخاف...تسوي أي شي ابغيه... 
فكل اللي علي اني اخوفها... 
لكن هل فعلا الخوف اساس جيد لعلاقتنا اللي اطمح لها؟!.. 
بهالشك البسيط...تراجعت عن افكاري... 
غلط...تخويف مهرة غلط... صحيح هي بالتخويف تسوي اللي ابغيه... 
لكن انا اباها تطمن لي انا اكثر من الناس...مب تخاف مني اكثر من الناس..!!!!.. 
وعشان جي... غيرت ملامحي وابتسمت لها... 
وشفتها وهي تعقد حياتها مستغربه من تغير مزاجي... 
مسكت ايد مهرة..حاولت تسحبها لكن كالعاده كنت انا اقوى منها... 
ناصر: مابسوي شي.... لاني ادريبج ماتقصدين تصرفاتج حاليا... وانج مب من النوع اللي مايحترم الغير...لكن بسبب اللي صار بينا مب عارفه كيف تعامليني... عشان جي تعامليني بجفاف... 
مهرة: فج ايدي... انا اصلا اكرهك واعني كل كلمه اقولها لك وكل تصرف اتصرفه طالع من خاطري... والود ودي اذبحك... 
شديت على ايدها اكثر...مثل ماكلامها كان يعور قلبي اضعاف واضعاف... 
ناصر: ذبحيني انزين مهرة...شو تتريين؟! ذبحيني...ريحيني وارتاحي مني.... 
مادري شو اللي شافته مهرة فويهي....وفعيوني... 
لكن ويهها اكتسى ملامح الحزن...وبرطمت وسكتت...حتى ايدها ماقامت تسحبها من ايدي...!! 
شفت فرده فعلها هذي فرصه... 


تميت ماسك ايدها..ويلست عالشبريه ومهرة كانت واقفه جدامي... 
ناصر: مهرة انا ادري ان اللي سويته فيج مب شوي.... يوم تهدين...بقولج شو كان فيني يومها وخلاني اسوي جي...انا ماكنت فحالتي... ماكنت افكر...ماكنت احس.... صعب جدا اذا ماكان مستحيل وحده تنسى هالتحرش وتسامح...ادري...لكن يمكن اذا عرفتي الظروف يخف ثقل المشكله هذي شوي... هذا غير اني ريلج احين مهرة... تعرفين شو يعني ريلج؟... يعني انا بالنسبه لج الاهم الحين قبل ابوج قبل خوانج قبل كل اهلج....وانتي بالنسبه لي نفس الشي اذا ماكان اكثر... وبما انج تسترتي على مشكلتنا جدام سيف اليوم.. افهم من هالشي بانج بتتسترين عالمشكله على طول... الطلاق غير وارد مهرة...ماقدر اتخلى عنج خلاص.... وبتم احاول وياج واصبر على كل اللي تسوينه لين ماتتصلح علاقتنا...لو ان شاء الله عشر سنين ...بصبر... مهرة...اطالعيني يوم اكلمج... 

طول الوقت كانت مهرة منزله عيونها...ويهها حزين ومشرفه عالصياح.... لكن يوم طلبت منها ترفع عينها...نفذت اوامري...لكن ظهر فعيونها لوم لي ماقدرت اتحمله...حسيت اني نذل وحقير.... تغير صوتي من الهدوء للترجي... ونفس الشي عيوني بدت تترجاها عشان تتفهمني شوي.. 
ناصر: ماطلب منج غير فرصه وحده.... 
مهرة: انته ماعطيتني أي فرصه... 
عورني قلبي اكثر من كلامها... 
ناصر: مهرة... انا فجيتج بالاخير... 
مهرة: بعد شو؟!... انته لمستني...وحظنتني...كشفت ويهي..وشعري....وفبيتنا..!!!!!... 
غمضت عيوني وتنهدت... 
ناصر: انا آسف....آسف مهرة والله اني آسف.... 
مهرة: شو تفيدني اسف هذي..!!!.. 
ناصر: خليني اعوضج مهرة...عطيني فرصه... 
مهرة: اعطيك الفرصه الحين...طلقني...بتعوضني.... 
وقفت بسرعه وانا ارفض طلبها هذا باصرار.. 
ناصر: لا.... قلت لج الطلاق غير وارد.... 
مهرة: عيل تحمل اللي اييك مني... 
ناصر: بتحمل.. انا مابتعب من الصبر....انتي اللي بتتعبين من المقاومه مهرة... 
مهرة: مقاومه؟!... ( وظحكت بسخرية)... مقاومه شو..؟!.. 
ناصر: مقاومه الاهتمام والرعايه والحب اللي اعطيج اياه... هذي مشاعر محد يقدر يرفضها او يقاومها لوقت طويل...مصيرج بترضخين... 
مهرة: انا ماريد منك شي لا اهتمام ولا رعايه ولا حب...اباك تبتعد عني... 
باندفاع مفاجئ مديت ايديني ومسكت بهم ويه مهرة.... 
صحيح خافت وحاولت تبتعد... لكن مب لوقت طويل...لانه كلامي هو اللي خلاها تسكت وتهدا... 
ناصر: ماقدر ابتعد عنج...ماقدر..خلاص...روحي تعلقت فيج...وكل شي فييني تعلق بج... اذا رحتي عني...بيكون الموت هو مصيري...تفهمين؟... بموت ان خليتيني...مش الحين يامهرة..مش من عقب ماحصلتج مثل ماكنت اتمنى...!.. 
مرت يمكن دقيقتين...وانا ومهرة نتبادل النظرات على هالحال... 
حسيتهم جنهم ساعه..... ذبحتني مهرة هذي...غرقتني...وحسيت انها هي بعد ماقدرت تقاوم التامل بعيوني..عشان تعرف اذا انا صادق بكلامي او لا... 
وانا فعلا كنت صادق... 
مهرة خلاص انزرعت فيني.... اذا جلعنا هالنبته...تصير التربه بدون فايده...والنبته بعد بدون فايده... 
ماقدر اخليها....ولا هي تقدر تخليني....حتى لو كانت تقول عكس هالكلام.... 
لكنها ماتعرف مصلحتها...وباييها يوم وبتعرف.. 

تركت ويهها ..وتراجعت شوي.. وانا اراقب الصراع الداير على ويهها... 
فجاه تذكرت ميود...وحسيت اني احتاجه الحين... احتاج لمسكه ايدي على صبعي... والاصوات اللي يصدرها... 
ابا احس باحتياج شخص لي... 
ناصر: انا....انا بسير لساعه او ساعه ونص ...مشوار صغير..وعقبها بسير الصاله العب رياضه...بعدها بشتري عشا وبرجع....تامرين بشي؟ 
تراجعت مهرة لين ماتساندت عالكبت واخر شي هزت راسها بالنفي...كل هذا وعيونها عالارض...مب طايعه ترفعهن واطالع فويهي... 
ياترى شو يدور فبالها؟!!.... 
تنهدت.... 
ناصر: تعالي وياي الصاله عشان افحصج... 
رفعت مهرة نظرها لي هالمره وهي معصبه...ومستغربه فنفس الوقت... 
ناصر: افحص حرارتج....حرارتج مب انتي... 
مهرة: بروحي بفحصها... 
ناصر: ماتعرفين... يالله جدامي... 
مهرة: افففففففففففف... 
بالتافف هذا مشت مهرة جدامي للصاله... 
هناك فحصت درجه حرارتها... وحصلتها 37,5... نزلت نص درجه.... 
ناصر: مرت اربع ساعات من خذتي بندول اخر مره؟!.. 
تاففت مهرة وراحت تنسدح مره ثانيه على كرسيها وتلحفت... 
مهرة: ماريد بندول لاعت جبدي منه.. 
ناصر: انزين مابعطيج بندول...بس ارتاحي...الراحه بتنفعج...يوم رقدتي نزلت درجه الحراره ..وان شاء الله باجر بتكونين بخير... 
طنشتني وماردت علي... حطيت ميزان الحراره في المكتبه وشغلت التلفزيون لمهرة... وحطيت عدالها اجهزة التحكم ... 
يلست عالطاوله جدام كرسيها وقلت لها... 
ناصر: مهرة... انا مابقفل الباب عليج ولا بشل المفتاح وراي.... ابا اتعلم اني اثق فيج... مثل ما اباج تتعلمين الثقة فيني... كنت قبل اقفل عليج واروح عشان اظمن انج ماتشردين او شي...لكني هالمره مابقفل.... بس انتي قفلي من بعدي.... ولا تفتحين لحد ماعداي طبعا...وانا واثق من انج عاقل ومابتخلينا نسوي فظيحه مثل اني اكسر الباب مثلا...!! اوكي؟ 
مهرة:...................... 
كانت نظراتها لا مباليه....كانها مش مهتمه بكلامي كله ولا تبا تهتم... 
ناصر: فمان الله... 
وبعد لا جواب... 
ياربي متى بتخلص هالحاله....!!! 
فتحت باب الشقه ولاول مره..ما اقفله من بعدي...ورحت عند مايد...اريح نفسي التعبانه معاه...! 
------------------------------------------ 
اليوم: السبت.. 
المكان: غرفة يوسف.. 
الوقت: السادسه والنصف مساءا.. 
----------------------------------------- 
(يوسف).... 

كنت في سابع نووومه يوم وعاني صياح التيلفون... 
قلت فخاطري هذا اكيد خالد... مديت ومسكت تيلفوني ورديت عليه من دون ماشوفه.. 
يوسف: هااااه..!! 
كان صوتي مليان رقاد...ومالي بارظ... 
وصلني صوته... ملهوف...ذايب...سايح على بعضه يعني...بكلمه وحده" احــبــــها.."... 
بطلت عيوني سيده منصدم...شو هالكلام.!! 
خوزت تيلفوني عن اذني واطالعت الشاشه...ابتسمت ورديت احط التيلفون على اذني.. 
يوسف: ناصر..!!..شفيك... 
ناصر: احبها يوسف احبها... 
يوسف: هههههههههههههه ادري انزين...شو طاري عليك..! 
ناصر: بتخبلبي.... 
يوسف: هد اعصابك..قالت لي امي انها مريضه اليوم...شو حالها احين؟ 
تنهد ناصر... 
ناصر: اهون شوي...خفت حرارتها... 
يوسف: سلامتها ماتشوف شر.. 
ناصر: الله يسلمك... 
يوسف: واحين خبرني شو صار؟! 
ـــــــــــــــــــــــــــــــــــــــــــــــــ
ناصر: خوها سيف يانا اليوم...عشان يطمن عليها اون..وانا تميت حاط ايدي على قلبي... لكنها ماقالت شي جدامه ياسيف...ماقالت شي... ماتتصور شكثر استانست....صح يطلع منها كلام سممم... بس احسها بدت تتقبلني... عالاقل تسمعني الحين وتنفذ اوامري... 
يوسف: الحمد لله... اخبار زينه والله...الله يهديها يابوك وتنسى.. 
ناصر: هيه مستحيل تنسى... اليوم كنت اكلمها بعد ماسار سيف.. قعدت اتعذر لها مره ثانيه واحاول اني اتفاهم وياها.. قلت لها عطيني فرصه اعوضج قالت لي طلقني بتعوضني...بغيت اموت.... ماتخيل انها بعيد عني عقب ماحصلتها... 
يوسف: لاان شا ءالله الله لا يقوله ..ماعليك بتهدا وبتتفاهم ان شاء الله... انته احين وين؟ 
ناصر: انا توني طالع عن بيت علي كنت عند ميود... 
يوسف: هذي ماتسالك وين تسير كل يوم العصر؟! 
ناصر: ليييييييييييييتها تسال.... ولا مفتكره... 
يوسف: المهم شحاله ميود؟ 
ناصر: بخير فديته... باجر بوديه المستشفى عشان يفحصون الحساسية اللي فيه... 
يوسف: اهااا زين... بس تراك تبالغ بالخوف عالولد... 
ناصر: لا تلومني يوسف...مايد طايح قاصر....واخاف عليه من أي شي.... بعدين مابيظره اهتمامي... 
يوسف: واحين انته وين ساير؟ 


ناصر: بصلي المغرب ماباقي شي عن الاذان...وعقب بسير الصالة العب حديد ورياضه...وعقب برد لها... 
يوسف: بس ماجنك خليتها وقت طويل بروحها؟!.. 
ناصر: ماعليها شر..بترقد وبترتاح من صدعتي...الراحه بتفيدها...آآخ بس والله اني احبها يا يوسف... 
يوسف: قلنالك من زمان انك تحبها... 
ناصر: شو دراك انته انا مادريت الا اليوم يوم قالت لي ابتعد عني بغيت اتخبل.. 
يوسف: انته ماتشوف شكلك كيف يكون يوم ترمس عنها... كنت مهووس فيها... 
تم ناصر ساكت... 
يوسف: الوو.. 
ناصر: هاه..وياك.. 
يوسف: فشو تفكر؟ 
ناصر: ماشي... 
يوسف: تفكر فيها؟ 
ناصر: تصدق... جان مارد البيت... 
يوسف: ههههههههههههههههههههههههههه شووووه...تولهت عليها عنبووو يا ناصر.. 
ناصر: مريضه يوسف ماريد اطول عليها وايد... 
يوسف: لاخلها شويه ترتاح من ويهك وتفكر بروحها بكل اللي صار بينكم...وانته روح فرررغ شحناتك السالبه والموجبه في الرياضه ماوصيك في البوكسنغ... وعقب ارجع لها هادي... 
ناصر: صدقك والله... بروح اصلي عقب بسير اظارب هناك.. 
يوسف: هههههههههه اوكي... 
ناصر: خلاص بخليك احين وانته قم صل هب تنخمد مره ثانيه..... 
يوسف: بقوم بقوم... خليت فينا رقاد ثرك...! 
ناصر: احسن...يالله فمان الله.. 
يوسف: فمان الكريم... 
سكرت عن ناصر وانا اضحك عليه...مسكين اخويه...حالته عجيبه عقب هالعرس... 
الله يسخر له مهرة بس ... ويهدي بالها ويصلح مابينهم...مسكين ناصر مايستاهل.... 
نشيت عن شبريتي ودخلت اتسبح... 
ويوم طلعت وطاحت عيني عالكمبيوتر....ابتسمت وتذكرت كلامي مع كنوه اليوم.. 
كيف قهرتني وطلعتني عن طوري وهي تسولف عن فلان وعلان...يالله يالله مسكت نفسي من اني اقولها "حبيت من قبل"... بس عشان اقهرها.... 
لكن يوم فكرت فيها...صحيح انا حبيت وضحه...بس وضحه ماحشمت هالحب والعشره اللي كان بينا...وصلت لدرجه انها دعت على كنه...وصار اللي صار وسوت كنه حادث...ادري قضاء ومقدر ومكتوب لكن هيه الي دعت عليها....واناعمري مابسامحها على هالشي.. 
عمري مادعيت على خطيبها.... ليش هي تدعي على خطيبتي؟!... 
المهم ان وضحه صفحه وانطوت.... 
وانا اختبرت غيره كنه من قبل علي.... وقالولي انها تمت تصيح بس لمجرد فكره اني اكلم بنت غيرها... وتمت متنكده وزعلانه ومالها مزاج لاي شي... 
كيف لواغايظها الحين.؟!.. واناخطيبها..!...بتموت عليه بتيها الجلطه...بسم الله عليها..! 
بصراحه ماتهون عليه...العوزها بالغيره... لكن هي تتفنن معاي بهالسوالف... 
واللي يساعدني طبيعتي البارده... 
لكن البارد ان عصب تراه عصب.... ويبالها كنه تعرف هالشي زين... 
وان كثرت الجرعه تراني بكشر عن انيابي... 

صليت المغرب... وبدلت ثيابي ونزلت تحت...حصلت ابويه محتشر على امايه... 
بو محمد: وشحقه اطرشينه انتي؟!! 
ام محمد: يا سلطان الله يهديك مادريت انك تباه ماخبرتني... 
بو محمد: احين منو بيودي الدوا... 
ام محمد: اصبر شويه واحين بايي ..بيخلص شغله وبايي لا تاكلنا.. 
يوسف: شو فيكم؟!.. 
صدوا صوبي كلهم وتموا يطالعوني..عقبها قالت امي.. 
ام محمد: هذووها ولدك طرشه... 
يوسف: وين وين..؟!. 
بو محمد: سير ود هالدوا ليدتك...خلص عنها دوا السكر... وامبوني سايرلها الحين...لكن اتصلبي ريال وبيتعشى عندي... ويدتك اليوم ما كلت الدوا وبتتعب... 
مسكت الكيس واطالعت ابويه... 
مب عارف شعوري بالضبط... 
يوسف: هاه؟!.. 
عقد ابويه حياته وعصب... 
بو محمد:.. يااه
ترا ابوي مايحب الهباله والاستهبال...!!.. 
يوسف: اودي الدوا الحين؟ 
ام محمد: يقولك يدتك اليوم ماكلت دوا السكري ... لازم توديلها الدوا تباها تتعب علينا..!! 
يوسف: همممممممم ان شاء الله... تبون شي بعد؟! 
ام محمد: سلامتك فديتك وسلم عليهم... 
يوسف: يوصل... 
شليت الكيسه وطلعت... 
احين كيف... متواعد ويا خالد انا... 
اوهووو... 
بس ان سرت يمكن اشوف كنوووه.... 
وافاجئها... 
وضحكت... لا حلو....بنسير بيت اليدة شو ورانا..واذا على خلوود... خله يكلم حرمته في التيلفون... اللي لين احين ماعرس عليها ومادري متى بيعرس الحبيب... المهم يتسلى عني شوي... 

في بيت عمي.... شفت عنهم سيارتين مب من سيايير البيت.... افففف..مافييني اخطف عالميلس بسير سيده البيت.. 
اذا سرت الميلس بيمسكوني... 
نزلت من السياره ودخلت البيت... 
يوسف: هووووووووووووود... 
سمعت صوت ريال يقرب بي...بس هذا مش صوت مايد...!!!... 
عيل منوه؟!.. 
توني بدش الا وبخليفه ولد خالتهم فويهي..ومبتسم لي.. 
هذا شو يسوي هني..؟!... 
خليفه: مرحبا الساع... 
يوسف: السلام عليكم.. 
خليفه: وعليكم السلام والرحمه هلا يوسف... 
توايهت وياه وتبادلنا السلامات... 
خليفه: اقــــــــرب.... 
رفعت حاجب واحد مستنكر تصرفات خليفه...وايد ماخذ راحته....صحيح خالته ساكنه هنيه ...لكن هذا اصلا بيت يدوه... !! 
يوسف: جريب.. منو داخل.. 
خليفه: محد غريب...تعال.. 
تبعت خليفه داخل البيت ...ويوم وصلت الصاله شفت حرمه عمي... عويش ولطوف... وكنه..!!!... 
شو تسوي حظرتها يالسه وياه؟!!..لا والضحكه مرسومه على ويهها الظاهر كانوا يسولفون ويظحكون... 
حسيت بنيران تشب في صدري... 
لكني تصنعت الابتسام... 
يوسف: السلام عليكم... 
الكل: وعليكم السلام والرحمه... 
ام مايد: مرحبتين الساع بيوسف... 
يوسف: الله يرحب بج على فضله عمتي شحالج؟ 
كنت واقف بنص الصاله وخليفه وحرمه عمي بعدهم واقفين وياي اما البنات ..وكنه..قعدن... 
ام مايد: بخير وسهاله شحالك انته وشحال اهل البيت..!! 
يوسف: كلهم بخير وسهاله ويسلمون عليكم... (والتفت صوب البنات وتجاهلت كنه).. شحالكن يابنات؟ 
عايشه ولطيفه: بخير وسهاله الحمد لله.... 
يوسف: يدوه وين؟ ماشوفها وياكم.. 
ام مايد: منسدحه داخل في حجرتها... 
عقدت انا حياتي... 
يوسف: شي يعورها؟! 
ام مايد: لا الا التعب العادي.. 
يوسف: انا بسير عندها... 
ام مايد: البيت بيتك يا يوسف حياك... 
يوسف: الله يحييج...استريحوا خذوا راحتكم..(والتفتت عيوني صوب كنه وقلت)...جني ما ييتكم..! 
خليتهم ورحت عند يدوووه وانا مقهور من الخاطر من كنه... 
احين هذي تصرفات وحده مخطوبه..!!.. 
تقعد ويا ولد خالتها جنه محد وراها مسؤول... 
وهي تعرف انه مايرضيني جذي... 
وقايلها من قبل هالكلام..بس ماعليه ياكنه... خلي خليفه ينفعج احين... 
دخلت على يدوه وابتسمت يوم شفتها منسدحه ومتلحفه... 
تقربت وبستها على راسها.... 
انتبهت يدووه.. 
ام سلطان: منووه..؟!.. 
يوسف: يوسف يدووه.... 
ام سلطان: هلا فديتك...هلا الغالي...حيالله يوسف... 
اعتدلت يدوه وقعدت في شبريتها ومدت ايدها ادور برقعها... 
انا شليت البرقع من الطاوله ودسيته... 
يوسف: الله يحييج يالغاليه...شو تبين بالبرقع انا ولدج... 
ظحكت يدوه وعدلت شيلتها... 
ام سلطان: ادريبك الغالي ولديه لكن ماتعودت اجابل بويهي... 
يوسف: ماشي برقع يالله.... المهم انتي شحالج؟ ليش منسدحه هني شي يعورج..؟! 
ام سلطان: ظاربتني دوره فراسي فديتك ...خلص عني الدوا ومادريت به الا خلاف قلت لابوك.... 
حزت فخاطري شوي حالة يدوه... ام مايد المفروض تشيك على دوا يدوه..او عالاقل وحده من هالبنات... عنبو كلهن مامنهن فايده..!!.. ولا وحده منهن همها انها تتاكد اذا دوا يدوه خلص والا بعده.؟! 

يوسف: ابويه امبونه بييبه لج لكن اتصلبه ريال ومارام ايي..عشان جي طرشني انا... 
وعطيتها كيسه الادويه مالت السكر... 
ام سلطان: الله يطول بعمره وبعمرك ماتقصرون... 
يوسف: افا عليج يدووه انتي عرووسنا...يدووه ليش ماتين تقعدين فبيتنا .؟! 
ام سلطان: ماروم اخلي بيتي فديتك... 
يوسف: انزين شهر بس... 
ام سلطان: وايد شهر... 
يوسف: اسبوع...يالله عاد يدوه... والله انه نتوله عليج ونبا نشوفج دوم بس نستحي ني هني عسب البنات نحس بعمارنا غرب وثجال... 
ام سلطان: يصير خير ان شاء الله... 
يوسف: يدوه شو رايج اشلج باجر... وتقعدين عندنا لين الجمعه... عروس ناصر بتي اخر هالاسبوع ماتبين تسمعينها كم ملاحظه؟! 
ام سلطان: ههههههههههههههههههه سلط الله عبليسك.... 
وقعدت يدوه تظحك عالملاحظه...لانها تحيد عمرها لسانها طويل وحشريه...!!!.. واكيد اذا تجابلت هي ومهرة بتستوي سوالف وعلووم...ونحن جاهزين للطماشه... 
يوسف: صدق والله يدوه...خلاص قولي تم ... 
ام سلطان: تم ياولد الشيبه... 
يوسف: حلووو...عيل بمر عليج باجر وبشلج انتي قولي لوحده من هالبنات تجهز اغراضج...وترا حجرتج في بيتنا موجوده ومسكره ناقصه بس تنورينها انتي... 
مسكت ويهي يدوه وحبتني على راسي.... 
ابتسمت وانا مستغرب من حركتها...بس تاثرت...لاني حسيتها طالعه من خاطرها.... 
ام سلطان: انته طول عمرك غير عن خوانك.... الله يوفقك ياولدي... 
ابتسمت اكثر ومسكت ايد يدوه وحبيتها... 
يوسف: ويطول بعمرج ويخليج لنا يا يدووه... تامريني على شي؟ انا تراني متواعد ويا ربيعي وبسير له... 
ام سلطان: سلامتك الغالي... سلم على ابوك وامك وخوانك.. 
يوسف: يوصل ان شاء الله.... فمان الله يدوه... 
ام سلطان: الله يحفظك فديتك... 
طلعت عن يدووه ...ويوم توني بدخل الصاله تحنحنت.... يوم دخلت كان مازال "العله" موجود... ومازالت كنه موجوده وياهم....يالسه ولا سوت لي حشمه ولا شي.... 
يوسف: انا بسير عموه تامرون على شي؟ 
خليفه: وين ماقعدت..!! 
يوسف: انته شو اللي مقعدنك..؟!.. 
طلعت بدون ماروم امسكها... 


خليفه: انا اتريا مايد يوصل... 
يوسف: ومنو في الميلس؟! 
خليفه: محد في الميلس... 
يوسف: عيل شفت سيارتين ماعرفهن... 
خليفه: البي ام سيارتي...النيسان سياره ربيع مايد ماخذنها عنه لانه ناوي يسير البر هاليومين... 
تذكرت ان سيارة مايد صالون وماتصلح للبرور... 
يوسف: هييه....زين سلم على مايد...انا بسير مواعد ربيعي بس ييت اوصل ليدوه دواها وبسير...يالله فمان الله... 
سلموا علي وبعدها طلعت... 
طلعت وانا مقهور ...الا محترق من غيظي... 
ماجني اليوم موصنها عن الطلعه جدامهم.... بعد تخالف شووري...انزين ياكنه انزين.... 
انا اراويج..! 
----------------------------------- 
اليوم: السبت... 
المكان: بيت خلفان.. 
الوقت: التاسعه مساءا.. 
----------------------------------- 
(شيخه)... 

كنا يالسين نتعشى انا وعفرا و آمنه... لانه عمي تعشى من قبل ورقد...وسهيل طالع...اما حمد معزوم...وسيف مب موجود في البيت... 
باختصار البيت فاظي علينا نحن الثلاث... 
انا نفسي كنت شوي متظايقه وكئيبه ... واحس الشيطان قاعد يوسوس لي بامور... 
انا في غنى عنها.... 
لكني تنهدت وتناسين الوضع اللي انا فيه مع سهيل... 
سمعت صوت سياره وكان سيف... 
دخل علينا البيت.... 
سيف: السلام عليكم... 
ردينا عليه السلام... 
سيف: ماشي عشا لي؟.. 
آمنه : بلى شي مخلين لكم في المطبخ انته وسهيل... 
سيف: ووين سهيل؟!.. 
شيخه: سهيل طالع بس بيرد يمكن بعد ساعه... 
سيف: انزين انا يوعان... 
شيخه: بخلي البشكاره تحط لك عشا... 
سيف: لالا اقولج...بسير اتسبح اول وابدل ثيابي ويوم بنزل بتعشى... 
راح سيف فوق....وخلانا ..ونحن ردينا نتعشى ونسولف ونخطط متى بنروح الخيمه..!!.. 
يوم رجع سيف وقعد يتعشى.... 
سيف: تسلم عليكم مهرة...! 
التفتنا كلنا صوبه منصدمين... 
شيخه: كلمت مهرة وماقلت لنا..!! 
سيف: انا رحت لها بوظبي... 
آمنه: بعــــــــــد..!!!... متى سرت وليش؟ عنبو فضيحه.... 
سيف: ماطولت عندهم....سرت اتطمن على مهروه مريضه... 
عفرا: مريضه..؟!...متى مرضت وشو فيها...؟! 
سيف: اوهووووووووووووووووووو صدق انكن حريم خلني اتعشا... 
شيخه: انته اللي ماصخ ماتقول لنا شي بالتفصيل.. 
سيف: اتصلت بناصر اتطمن على مهرة...وقال لي انها مريضه فيها حمى لانهم ساروا البحر امس والحبيبه تغططت في الماي ودقتها الهوا ومرضت.... سرت اشوفها وييت وتسلم عليكم كلكم... 
شيخه: وليش ماخبرتنا قبل ماتسير؟ 
سيف: وليش اخبركن؟!.. 
عفرا: المهم شحالها مهرة..؟! 
سيف: قلنالكن مريضه.. 
شيخه: علومها الثانيه تقصد... 
سيف: قصدكن بينها هي وريلها؟! 
شيخه+عفرا: هيييييييييييييه...... 
سيف: عنادا فيكن مب قايل.... 
عفرا: حرام عليك سيف...شو شفتها مستانسه ويا ريلها..! 
سيف: هي مستحيه منه وهو مستحي منها والله يعينهم على بعض..ممكن اتعشى احين؟ 
شيخه: تعشى انزين محد ماسكنك... 
فرحتني علوم مهرة رغم اني زعلن لانها مريضه... 
لكن دام سيف اقرب الناس لمهرة ماقل انها مب مستانسه او متظايقه او شي..هذا معناته انها فعلا ماشيه امورها مع ناصر.. 
الحمد لله...لاني ادعيلها في كل صلاه انه الله يهديها وتتقبل هالريل وتعيش معاه حياة طبيعية... 
شيخه: حلوه شقتهم؟!.. 
تافف سيف... 
سيف: انا عرفت انكن بتسالن.... شقتهم حلوه ووسيعه... غرفة رئيسية بحمام...وغرفتين ثانيات بينهن حمام واحد وحده مخلينها للضيوف ووحده فاظيه مخلينها للكوي والغسيل وغيره وفيها بلكونه لنشر الثياب...وعندهم مطبخ وصالة وسيعه ومودرن... بس خلاص؟!... 
شيخه: ماشاء الله عوده عيل... 
سيف: هي نعم وسيعه وحلوه ومرتبه...خلني اتعشى... 
ضحكت انا على سيف وردينا نتابع المسلسل...بعد ماراح سيف... وركب فوق لغرفته..دخل سهيل... 
كانت الساعه حوالي 11 ساعتها...يوم دخل سهيل.. 
وكنا انا وعفرا بس سهرانين بما ان حمد بعده ماوصل... 
دخل سهيل وسلم علينا... 
شيخه: احط لك عشا؟ 
سهيل: لا ماشتهي بروح ارقد....تصبحون على خير... 
راح سهيل وركب فوق.... بدوني..!!!!... 
هالحال تكرر الفتره الاخيره كثير... 
وانا مب عارفه شو السبب... 
لكني حاولت اتجاهل الموضوع... 
عفرا: روحي شيخه عند ريلج برايج... 
شيخه: واله ريلي مازقرني لو يباني بيزقرني... 
عفرا: عاد شافج يالسه وياي يستحي يزقرج... 
شيخه: خليه برايه ..هو يبا يرقد شو بسير اسويله انا..!! 
عفرا: رقدييييييييه... 
شيخه: هههههههههههههه طبيه عنج... علوم الحمل انتي وياج... 
عفرا: والله الحمد لله...صح صايره مزاجية بزياده لكن الحمد لله... الاسبوع الياي عندي موعد... وانتي شيخه مافحصتي؟! 
شيخه: لا...انا بعدني ماحس انه فيه حمل الحين... وشو علاقتج انتي بحمد الحين ان شاء الله احسن؟ 
عفرا: احسن بوايد... الحمل ساعدنا شوي بانه نرجع مثل قبل... 
شيخه: الحمد لله انا ملاحظه عليكم بعد انكم تحسنتوا وايد ..الله يديم المحبه يابوج... 
عفرا: آآمين... مثل مااني لاحظتي انا بعد لاحظت تغيير بينج انتي وسهيل.... عسى ماشر شيخه؟
_________________ 


ذكر عفرا للموضوع هذا بالذات مثل رش الملح عالجرح... 
تميت ساكته مب عارفه شو اقول...لكن في نفس الوقت..كنت بحاجه اني اتكلم واسال.... ليش علاقتي بسهيل تغيرت جي..!!! 
عفرا: متظاربين انتوا والا شي؟ 
شيخه: ياريت لو جي السالفه.... 
عفرا: عيل ؟ 
شيخه: عفرا بقولج شي بيني وبينج..!!... انا وسهيل نحب بعض من زمان.... دايما كنا نتغايظ ونسولف يعني من اشوفه لازم يصير شي بينا .... يعني تحسين ان العلاقه نشيطه وحيويه .... بس من عقب ماخذني... تمينا فتره اوكي مع بعض لكن هالفتره الاخيره...احس...علاقتنا استوت فاتره... 
عفرا: اهااا... 
ماساعدني ردها.... 
شيخه: ليش ظنج؟!!!... 
عفرا: ليش ماتجربين تسالينه وتشوفين شو في خاطره..!! 
شيخه: ماسالته لانه مب صاير بينا شي عايشين في روتين يعني....فليش ممكن يكون شي فخاطره؟! 
عفرا: ربج بعد ماتعلمين.... 
شيخه: انا احس انه حبه لي نقص بعد الزواج.... 
عفرا: شوفي شيخه بقولج شي... حب ماقبل الزواج...يختلف اختلاف كبير عن الحب بعد الزواج... انا اظن انه سهيل مابين الحالتين هذيلا حاليا... 
شيخه: شو قصدج؟ ليش انا ماصار لي نفس الشي..!!! 
عفرا: انتي تراج حاليا مثله...والا جان رحتي ورا ريلج وشفتي شو في خاطره... ماتدرين يمكن هوبعد يفكر بنفس افكارج حاليا... 
شيخه: وشو اسوي؟!.. انتي شفتيه كيف اطالعني ببرود ..من متى سهيل جذي..!!! عنبو انا ماشفته من العصر... 
عفرا: شيخه...حطي فبالج ان كل الازواج يمرون بهالحالات الفاتره...وترد بعدين علاقتهم تتحسن... 
شيخه: والله مادري بس انا مب عايبني الحال... 
عفرا: تكلمي معاه.... خليه ياخذ اجازه وطلعوا كم يوم رباعه...انتوا مول ماتطلعون الا عند امج وتردون... 
شيخه: ان شاء الله ...انا مستحيل اسكت على هالوضع احس نفسي بختنق... ما تحمل سهيل يعاملني ببرود جذي... 
عفرا: ولا يهمج...انتي ماتهونين على سهيل اصلا... ان شاء الله كل شي بيرجع طبيعي... احين قومي ولحقي ريلج... وان رقد وعيييه... 
شيخه: ههههههههه ماروم له هذا من يرقد خلاص تراه رقد...خله يرتاح وباجر يصير خير ان شاء الله... انا بسير ..تصبحين على خير... 
عفرا: انا بعد بقوم ادخل هذا حمد اكيد بيسهر... وانتي من اهل الخير... 
افترقنا انا وعفرا...سكرنا ليتات البيت وكل وحده سارت غرفتها... 
في الغرفه حصلت فعلا ان سهيل رقد... لا ومبند الليتات الحبيب...!! 
بدلت ثيابي ودخلت الفراش عشان ارقد..كنت معصبه لانه رقد عني حتى عطيته ظهري... 
لكن بعد دقيقتين تقريبا مادريت بعمري الا وانامسحوبه صوبه... 
ضمني سهيل لحظنه واسند راسها عدال راسي وهو نص واعي ونص راقد... 
ابتسمت... 
مهما تغير سهيل علي....اتم انا بالنسبه له شيخه.... على قولته...شيخة الحريم...!! 
شيخه: تصبح على خير حبيبي... 
لكن سهيل كان اورريدي راقد.... 
-------------------------------------- 
اليوم: الاحد... 
المكان: شقة ناصر.. 
الوقت: الثالثه والنصف صباحا..(السبت بعد منتصف الليل).... 
-------------------------------------- 
(مهرة).... 

تجلبت في شبريتي متظايجه من الحروره... واحس بنفسي عرقانه... يلست عالشبريه وانا ارفع شعري عن ويهي وابعده عن رقبتي.... 
وانتبهت ان الحراره خفت وايد... واني بدال ما ابرد بديت احرر...معناته الحمى خازت.... 
بعدت الفراش عني....الفراش اللي انذلينا عليها من حظرة "الريل"....برنوصي وبرنوصي... 
ليش مارديته انا؟!!...نسيت..!... 
احين بسير افره فويهه.... 
ماعدت بحاجته خلاص انا بخير.. 
مسكت بجامتي البيظا القطنية اللي فيها نقوش وورود رفيعه وناعمه عالصدر. ونفضتها شوي عن جسمي.. اوفف كيف احس اني حرانه... 
كانت حجرتي...مثل بقية الشقة...غارقة في الظلام... ماعدا ليت خفيف يطلع من حمام ناصر... 
وعلى طاري ناصر.... 
كانت راقد فغرفته لكن مخلي الباب مفتوح...ليش؟!..الله اعلم... 
يمكن على باله اني بركظ لاحظانه يوم اقرر اني اسامحه..... 
وهذا الشي طبعا مستحيل يصير.... 
مشيت بهدوء في الشقه ان ادعم شي او اتخرطف... لانه عيني مازالت غرقانه بالنوم..لكن العطش هو الي قومني.... 
دخلت المطبخ وشغلت الليت...صبيت لي ماي... 
اشرب واتذكر كلام ناصر... 
قال اني اذا تركته بيموت.... 
اذا ابتعدت عنه بيموت.... معقول.؟!... 
قال لي اذبحيني... ما اثرت فيي الكلمه كثر ما اثر فيني حزن عيونه وجرحه الواضح.... 
المفروض ماياثر فيني...لكن غصبن عني تاثرت...ماحب ازعل حد مني..ولا حب اشوف انسان مجروح... 
مع انه يستاهل هالسبال... 
لكن يمكن المرض اثر على عقلي شوي وخلاني ضعيفه جدام كلامه.... 
مهما كان كلامه حلو...كلام تتمنى أي بنت انها تسمعه... لكني مابصدق شي...لانه اشكاله مايتغيرون... 
خلصت شرب الماي وطلعت من المطبخ وسكرت الليت وراي... 
منعت نفسي بالغصب اني اصد صوب غرفته.... 
مادري ليش حتى لو هو مب فيها لازم التفت صوبها....لكن هالمره منعت نفسي ومشيت سيده لغرفتي... 
سكرت الباب وراي وبحركه طبيعية مديت ايدي للقفل لكني ماحصلته...التفت لمكان المقبض وطلع فعلا المفتاح مب موجود...!!!... 
وين راح؟!... 
معقوله انا كنت راقده طول الوقت والباب مفتوح..!!!!!... 
افف...خله يولي عقب بدوره... 
يلست عالشبريه وكنت على وشك اني انسدح..لكن لفتت نظري حركه صوب حمامي... 
التفت وانا قلبي يدق بالقو... شفت باب حمامي ينفتح...ويطلع منه شخص... 
مب ناصر.. لا... 
هذا قصير.... كان...كانت حرمه..لابسه شيلتها السودا الطويله مثل العيايز... 
بطلت عيوني على وسعهن اتاكد من اللي شفته....كنت اتنفس بسرعه وقلبي كانه يخوض سباق مع نفسه...تمسكت في الفراش بخووف فظيع... 
وانا اراقب الحرمه هاي...تطلع من الحمام..تمشي شوي شوي. تفتح كبتي اللي ماحطيت فيه ملابسي لين الحين... وتنخش فيه... 
وتختفي..!!... 

مهرة:.. امـّـــــيـــــــــه...!!... شو هاااااه....!!! 
نشيت من شبريتي وانا اشاهق القط النفس واهدي نفسي الخايفه...الا قولوا اللي ميته من الخوف... 
اول مانشيت عن الشبريه لصقت ريلي في برنوص ناصر وطحت... 
كانت عيني عالكبت اراقبه عدل خوفي انها تظهر مره ثانيه... 
مهرة: بسم الله...بسم الله....عوذ بالله من الشيطان الرجيم....بسم الله.... 
شوي شوي زحفت باسرع شي رمت عليه لين ماوصلت لباب الغرفه وفتحته... طلعت من الغرفه وانا بعدني عيني عالكبت.... 
كنت كل شوي اتخرطف...ظربني مثل مايقولون حقر بو بقر....ريلي ماكانت تشلني من الخوف اللي حسيت به... 
اول ماحسيت بنفسي برا الغرفه.... طرت طيرااااااااااااااان صوب ناصر.... 
كان الباب مفتوح اصلا... 
صرخت بصوت عالي... 
مهرة: ناصر...ناااااااااااااااااااصر......!!!..الله ياخذك قووم... 
خليت ناصر ورجعت صوب الباب عشان افتح ليت الغرفه واشوف ناصر هذا... 
كان راقد رقدته المعتاده.... على بطنه وحاظن مخدته...واللي نرفزني اكثر...انه مالابس غير شورت اسود..!!!!!... 
هذا وقته....!! 
صرخت اكثر بياس... 
مهرة: نااااااااااااااااااااااااااااااصـــــــــــــــــر رررر.....!!! 
كنت كل شوي التفت صوب باب الغرفه خوفي ان الحرمه اياها توايج علي او شي... 
فز ناصر من نومه وعقد حياته ورصص عيونه وهو يتلفت حواليه.... 
عقب تنهد ورد اسند راسه عالمخده... 
ناصر: هاااااااااه...!!!.. 
مهرة: قووم ....قووم بسرعه ناصر دخيلك قووووووووووووم....!!.. 
حط ناصر ايده على ويهه وقعد يفرك فيه ويعفصه عشان يصحصح..ويلس عالشبريه وطاح اللحاف وانكشف صدره العاري... 
وترتني شوفته بهالحال...لكن هالشي مب مهم الحين...ياما شفت خواني جي... لكن المشكله هني انه ناصر مب اخوي...هذا عدوي...!!.. 
لكني بعقد معاه هدنة مؤقته حاليا عشان يشوف اللي انا شفته...للاسف ماعندي غير ناصر احتمي به الحين...!! 
رفع ناصر نظره صوبي ويوم انتبه..بانت على ويهه ملامح الاهتمام والقلق... 
ناصر: مهرة شفيج؟ شي يعورج؟!.. 
مهرة: شفت شي.....شفت شي....قوم ... 
ناصر: هاااه؟!!...شو شفتي شي؟!... 
مهرة: حرمه عيوز في حجرتي ناصر حرمه عيووووووووووز....!! 
وتميت اتحرقص مكاني بخوف وانا شوي وبصيح.... 
اللي قهرني ردة فعل ناصر البارده...تم يطالعني باستغراب...عقب رد يفرك ويهه وحك شعره...اخر شي قال لي... 
ناصر:....شو..؟!... 
مهرة: قوم شوفها قوووم..انخشت في الكبت... 
ناصر: هههههههههههههه.... متفيجه نص الليل يايه تسوي مقلب... 
ورد ناصر انسح وتلحف... 
انا هني بغيت امسك المخده واحطها على ويهه وافطسه.....شو بعد تسوي مقلب انا حالتي حاله وهو يضحك...!! 
بانفعال كبير مسكت لحافه وسحبته... 
مهرة: قوووووووووووووووووووووم..... 
رد ناصر يقعد وهو متظايق... 
ناصر: مهرة لا تصدعيني وراي نشه من الصبح خليني ارقد... 
مهرة: والله ماترقد الا يوم تشوف هالحرمه شو تسوي في حجرتي.... 
عقد ناصر حياته وعصب... 
ناصر: من صدقج انتي..؟!!!. 
مهرة: هي واللله..... 
قال ناصر بتعجب... 
ناصر: عوذ بالله..!!!!...حرمه فحجرتج؟!! 
مهرة: هيييييييييييه... 
ناصر: منو دخلها؟! 
مهرة: شدراني...!!!!!! 
قام ناصر من شبريته ومشى جدامي ساير صوب غرفتي... 
انا مشيت وراه وكل ما اتقرب من غرفتي الخوف يتزايد في قلبي.... 
ولع ناصر الليتات في الممر...ودخل غرفتي وولع الليت بعد.. 
انا ماقدرت ادخل الغرفه...تميت واقفه عند الباب واراقبه بخوف وحذر...وكل شوي اصد للممر وراي اخاف حد هناك والا شي.... 
راقبت ناصر يوقف في نص الحجره ويتلفت... 
عقب صد صوبي.. 
ناصر: وينها.؟!.. 
مهرة: في الكبت...طلعت من الحمام دخلت الكبت... 
عقد ناصر حياته مب مصدق... تراجع وسار صوب الكبت وفتحه... انا شهقت يووم فتحه... 
لكن في النهاية... 
الكبت كان خالي....!!!! 
اطالعني ناصر بظيج كاني ظيعت وقته.... 
مهرة: والله انها في الكبت....!!.. 
ناصر: مهره ماشي...الكبت خالي... 
مهرة: يمكن...يمكن دخلت الحمام مره ثانيه... 
حاس ناصر بوزه بابتسامه كانه فهم شي معين بس رفض يقول لي... ودخل الحمام وطلع والنتيجه وحده.... 
رفع حواجبه واطالعني يتريا مني تفسير لهالازعاج....!! 
رفعت سبابتي لويهه اهدده.. 
مهرة: ان قلت انه يتراوالي بعفد على ويهك وبقطعه تفهم...!! 
ناصر: مهرة يمكن هذا تاثير الحمى... 
صرخت فويهه.. 
مهرة: انا بخييييييييييير.... ومتاكده من اللي شفته.... 
مد ناصر ايده ليبهتي.. وبعد ماتاكد اني بخير فعلا من الحمى... نور ويهه بابتسامه واسعه. 
ناصر: هي والله ماشي حراره الحمد لله استويتي بخير....كنت شايل همج والله واقول اذا ماصرتي بخير باجر بوديج المستشفى...! 
مهرة: هذا هب الموضوع احين... 
ابتسم ناصر...عقب ظحك... 
ناصر: قولي لا اله الا الله.... 
مهرة: لا اله الا الله.... 
ناصر: هذي سكنيه...!!.. 

بهالقنبلة خلاني وراح لغرفته....انا تبعته بسرعه... 
مهرة: سكنيه؟!..في غرفتي؟!! 
ناصر: ماشي تفسير غير هذا.... والا شو هالحرمه اللي بتطلع نص الليل وبتنخش في الكبت...!!!.. 
مهرة: وو...وشو اسويبها.؟!.. 
ناصر: شو بعد تسوين بها سمّـي بسم الله ورقدي... 
يلست على شبريته بعناد واضح... 
مهرة: والله مارقد فيها ذيج الحجره الا يوم تطلع هالسكنيه....بسم الله انا ناقصه بعد سكن...!!!!... 
تنهد ناصر وهو يطالعني.... 
ناصر: مهرة...قسم بالله وراي نشه الصبح.... 
مهرة: مالي خص هذي شقتك وتصرف...مسكنني فيها وهي فيها سكن.!! حرام عليك... 
ناصر: ماكنت ادري انهن بعدهن...!!! 
مهرة: يعني تدريبهن من قبل وماخبرتني... 
يلس ناصر بتعب عالشبريه بعد... 
ناصر: اول ماسكنت الشقه كنت الاحظ شويه استهبالات في الشقة..بس بعدين خلاص...وهذا شي طبيعي دام الشقة ماكانت مسكونه فتره طبيعي يسكننها الجن... 
مهرة: انزين بس انا قبل ما ايي الشقه اصلا مسكونه ليش بعدهن في غرفتي..؟!!.. 
ناصر: غرفتج مسكره صارلها شهور مهرة محد استخدمها... كنت ماثثنها يديد ومخلنها لج.... 
مهرة: ياسلاااااااااااااااااام....والحل؟!!!.. 
ناصر: الحل انج تسمين بسم الله وتروحين ترقدين ماعليج شر ان شاء الله... 
مهرة: لاوالله مارقدت فيها دامها مسكونه حشى.... 
ناصر: انزين انا برقد فيها وانتي رقدي هني... 
مهرة: نعم..!!!... 
ناصر: شووو بعد..!!! 
مهرة: بتلحقني السكنيه لين هني... 
ناصر: خلاص رقدي في الصاله شو اسويبج يعني... 
مهرة: شوف لا تقعد تستهبل علي...شوف لي حل... 
تنهد ناصر وطلع من الغرفه وراح لغرفتي...ورجع بعد ثواني ومعاه برنوصه...فرره عالشبريه... 
ناصر: ارقدي فكينا.... 
وسحب من تحت الشبريه دوشق ثاني وحطه بمكان في الغرفه...خذ اللحاف من الشبريه والمخده وترك لي مخده وحده... 
وانا اراقبه بذهول... 
شو يقترح الاخ.... 
ارقد معاه بنفس الغرفه..!!!!!!... 
قام ناصر وبند الليت لكن ترك الباب مفتوح...انسدح على فراشه الارضي ... 
ناصر: تصبحين على خير... 
ورقد....!!!... 

يابرودك ياخي.... جنيه في البيت وانته ترقد...!!!!!... 
مستحيل ارقد معاه... 
بس وين اذلف..!! انا ميته من الزياغ ماظني اروم اسكر عيني اصلا حتى لو فيني رقاد... 
بسم الله منها من عيوز...عنبوج ماحصلتي غيري منو اللي مسلطنج عليه..!!.. 
ناقصة انا...!!.. 
بروحه عندي ناصر اتحمله بعد اتحمل جن..!!! 
ياويلي احين شو اسوي...!!! 
انا شو اللي نششني نص الليل....؟ 
لازم اشرب ماي يعني يعلني ماشربت..! 
لو تميت راقده لين الصبح جان ماشفتها...!!.. 
ياويلي سكنيه فغرفتي شو بسوي الحين...!!!!!!... 
وين بدق براسي... 
ليش ماطلعن الجن في غرفة ناصر يعني..!! 
اوفففففففففف يلعنها من حاله... 


الجزء السابع والاربعون.. 

------------------------ 
اليوم: الاحد.. 
المكان: بيت يابر.. 
الوقت: الواحدة ظهرا… 
------------------------ 
(مبارك)… 


سكرت عن سيف وفريت تيلفوني عالطاوله…. 
احس بالدنيا ملل…. 
افف..متى بسافر…!!! 
في لندن الحياة ماتوقف على مدار الساعه…و الواحد يحصل مية شغله وشغله يسويها… 
كان ممكن اني انشغل بتجهيزات عرس ابويه.. 
لكن ابويه مايبا عرس كبير…يبا ملجه وحفلة عائلية تضم الاهل والربع وشوية معارف… 
اكثرهم من الرياييل طبعا… 
بالتالي ماعندنا شي كثير نجهزه…. اما البيت… فزيدنا فيه شوية اثاث وترسنا المطبخ اغراض… والحوش وظف ابويه زرااع ايينا في الاسبوع مرتين عشان يرتب لنا الحديقه…. 
اكثر من جذي..مافي شي نسويه… 
لانه كل شي فبيتنا يديد…. 
وبعد عرس ابويه بيومين بنسافر انا وسيف… 
وعلى طاري سيف… كنت عازمنه عالغدا…لانه ابويه مب موجود وانا ماحب اتغدا بروحي… 
بعد ربع ساعه وصل سيف… 
سلمت عليه ويلسنا في الصاله… 
سيف: ركب ركب البلايستيشن بنلعب دور.. 
مبارك: شو ياخي ماتزهق؟… يكون فعلمك مابنشلها ويانا لندن.. 
سيف: تحلم ..هذي اول شي تنحط في الشنطه.. 
مبارك: عز الله درست عيل ونجحت… 
سيف: هههههههههه ماعليك بدرس لا تخاف… المهم ركبها… 
مبارك: الحين لا بقول لهالخبل يحط الغدا يوعان… 

وبعد ماحطوا لنا الغدا يلسنا انا وهو نتغدا… عالطاوله طبعا مثل ما انا متعود… 
لكن سيف كانت اليلسه مب عايبتنه وكل شوي يتحرك فمكانه بعدم ارتياح وانا اضحك عليه… 
مبارك: شوفيك سواف؟! 
سيف: ياخي احس بعمري غلط… 
مبارك: ههههههه ليش؟ عادي.. 
سيف: والله انه الاكل جي هب مريح.. اقولك شي.؟!.. 
شل سيف صحنه وراح يقعد عالارض ويلس يتغدا.. 
مبارك: احلف؟! 
سيف: والله العظيم… 
مبارك: شقايل جي خليتني اروحي.. 
سيف: انزل تحت عادي اونك خقاق وتاكل فوق.. 
مبارك: مثل ماانته تستظيج يوم تاكل فوق..انا استظيج يوم اكل تحت… 
سيف: خلاص تم فوق يالحمامه… 
مبارك: ههههههههه…. الا تعال بقولك… 
سيف: قول لي… 
مبارك: اتصلت بربيعي في لندن ووصيته يدور لنا شقه انا وانته… 
سيف: منو ربيعك هذا.؟! 
مبارك: ان قلت لك بتعلق.. 
سيف: مابعلق ليش اعلق؟! 
مبارك: ربيعي ريتشارد… 
سيف: ههههههههههههههههههههههههههههههههههههههه…. 
عقدت حياتي وتميت اطالع سيف بظيج… 
مبارك: قلت لك بتعلق… 
سيف: ماقلت شي الا ظحكت…. عيل ريتشارد.. والنعم والله شو من القبايل.؟! 
مبارك: هههههههههه هذا ريتشارد ج. هندرسون…. يده رسام خطير… 
سيف: لا والله… وانته ماحصلت ترابع غير هذا؟!.. 
مبارك: فنان ريتشي… 
سيف: منو بعد ريتشي.؟؟ 
مبارك: الا هو ريتشارد… ندلعه ريتشي… 
ابتسمت وانا اتذكر ريتشارد ربيعي من كان عمري 14 سنه…صاحب العيون الرماديات والشعر الاسود الطويل… 
كم حنيت عليه عشان يقصه مايطيع..دوم يربطه… وقبل ماسافر بدا يقلدني وترك لحيته تطلع .. 
يقول ان اللحية دامها تخليني انا وسيم اكيد بتطلع هو بعد عليه حلوه… وبتخليه يبيـّـن اكبر في السن… 
ريتشارد له ميول رسم بعد مثل يده… 
ومازلت اتذكر الرسمة اللي رسمها لويهي….لكني يوم عرفت انها حرام…رحت وحرقتها… بس كانت حلوه والله…. 
سيف: هاي هاي وين سرحت بافكارك؟!! 
انتبهت على صوت سيف.. 
مبارك: هااه؟ سوري كنت اتذكر ريتشارد… 
سيف: ردينا على ريتشارد… المهم ماخبرتني ظنك بيحصل شقة لين مانروح؟… 
مبارك: اذا ماحصل بنسكن في شقته لين مانحصل شقة.. 
سيف: بس الدوله مطرشيني عند عايله اسكن عندها… 
مبارك: عادي تقدر انك تطلع عنها … محد يغصبك يعني.. بندبرها لا تحاتي.. 
سكت سيف وكمل غداه.. اما انا تركت غداي… 
كنت ادري انه امس سار عند مهرة… 
كنت ابا اسال عنها…لكني مستحي… 
اخافه يقول اني مهتم او شي…. 
وانا فعلا مهتم… 
بيت عمتي من دون مهرة صاير بارد… حتى لولو اشوفها حزينه بدونها… 
فكرت اييب الموضوع بطريقه غير مباشره.. 
تحنحنت وسالته.. 
مبارك: امس متى رديت من بوظبي؟ 
سيف: طلعت عن قوم مهرة حوالي الخمس او خمس ونص…مريت على السوق عقبها هناك وشريت بدلات…وصلت العين حوالي ثمان..لكني مارديت البيت اتصل بي جمال وقال يباني وسرت له وتميت عنده عشر تقريبا..عقب سرت البيت… 
مبارك: اهاااا…. 
سكت…ماعرفت شو اقول عقبها…اففف ليش ما اساله بشكل مباشر وافتك…السؤال بطريقه غير مباشره مانفعت.. سيف فصل لي جدوله عقب ماطلع عنهم مش قبل ..!!..مالت عليك… 
مبارك: وشو حالها اختك؟…قلت لي مريضه..!! 
سيف: مهرووه…فيها حمى مسكينه … 
مبارك: مرتاحه؟ 
سيف: طالع..اقولك فيها حمى تقول لي مرتاحه؟! 
مبارك: يعني مرتاحه ويا ناصر هذا اللي اقصده..!! 
سيف: هممممم..بصراحه مادري… اول ماشافتني لوت عليه وتمت تصيح... خفت لايكون فيها شي بس اخر شي قالت لي انها متولهه علي بس...وبعدين احسها لين احين مااندمجت مع ناصر وايد...اصلا ماكان شي وقت.. ماكان عندهم غير الجمعه بس والسبت تراها مرضت... ومايصير نحكم بسرعه..بس انا شفته يداريها ومهتم فيها... 
مبارك: عفست لي مخي... 
ابتسم سيف.. 
سيف: لا تحاتيها... يمكن مهرة حاليا مب متاقلمه وياه...لكنها بتصير بخير بعد كم يوم ان شاء الله... 
انا سكت.. 
مادري شو كنت اتوقع.... 
وبعدين انا شو يخصني...!!..والا بس لانها كانت تحبني صار لي حق اني اتحكم او اهتم..!!.. 
اوففف.. 
انتبهت لزقره سيف لي... 
سيف: مبارك..!!!.. 
مبارك: هااه؟! 
سيف: قول آمين انزين..؟! 
عقدت حياتي.. 
مبارك: على شو.؟!.. 
سيف: قلت انها بتصير بخير معاه ان شاء الله...قول امين.. 
ابتسمت.. 
مبارك: آمين يابوك...آمين... 

دزيت صحن غداي بعد ما انسدت نفسي.. لكني تميت يالس ماتحركت... 
شو هالاهتمام المفاجئ لمهرة؟!.. 
ليش النفور الغريب من ناصر مع اني كنت استلطفه قبل..!! 
سيف: شياك؟ حلو الغدا.. اسميه هنديكم رمّــه عجيب ماشاء الله ... 
عقدت حياتي.. 
مبارك: رمّـــه..؟!.. 
سيف: هيه..يعني نفسه حلو في الطبخ... 
مبارك: معلومه يديده... 
سيف: ليش ماكملت غداك؟! 
مبارك: شبعت الحمد لله... 

طول الظهر تمينا انا وسيف نلعب بلايستيشن ونسولف...اخر شي زهقنا وطلعنا من البيت.. 
------------------------------------ 
اليوم: الاحد.. 
المكان: في الجامعه.. 
الوقت: الثانية ظهرا.. 
------------------------------------ 
(كنه)... 


مسكت ايد منى زين وسحبتها وراي في زحمة البنات في معرض الجامعه... 
كنه: تعالي يابوج اخاف ريلج يرفع علي قضية اني ظيعتج والا تعبتج والا شي.. 
منى: يالله عاد ما استوى اهتمام هذا بتذليني عليه....هو بس اتصل عشان يتاكد اني نفذت اوامره والا لا... 
ضحكت... 
كنه: على منو بتقصين...ريلج وده يدخل الجامعه وياكلج بنفسه عشان يطمن وتقوليلي يتصل بس عشان يتاكد انج نفذتي الاوامر؟!... الله شوفي هالحزام...!! 
وقفت منى عدالي وقعدنا نتفحص الاحزمه والاكسسوارات... 
المعرض كان حلو وفيه اشياء يديده... 
لكن زحمه البنات تخلي الواحد يطفر... 
وقفنا عند ميداليات مع ابواك حلوه... 
على طول قفز في بالي يسوووفي... وظحكت...ادريبه معصب علي...وادري انه زعلان... صحيح يحز في خاطري زعله وما اباه يزعل مني.. 
لكن اباه يفهم ان حياتي مابتتغير لمجرد اني انخطبت له او باخذه... 
انا تربيت مع عيال خالتي...بنات واولاد على حد سواء... ومتعوده عليهم... 
ومابمتنع عن الطلعه لهم والسلام والسوالف بس لمجرد انه هومايعيبه ولانه يغار..؟!!.. 
صحيح غيرته مطلوبه وانابحاول اخفف من ظهراتي لهم لكن عاد ماقدر امتنع كليا عنهم هذيلا بعد اهلي..!!! 
وهو لازم يتفهم هالشي... 
اذا تمينا على هالحال بنتعب...هو بيتعب من الغيره وانا بتعب لاني ماقدر امتنع عنهم...حالهم حال خواني وخواتي... 
حسيت بدزه خفيفه على جتفي.. 
منى : اييه..وين سرحتي؟!.. 
كنه: بخبرج عقب...شو رايج بهاي حلوه؟! 
مسكت ميدالية فضية وراويتها منى.. 
منى: هممممممم مب لي هناك...هاي احلى...لمنو تبينها؟! 
كنه: لاخوج.. 
شهقت منى.. وفرت الميداليات...كانه مسكتها الكهربا... 
منى: عنلاتج قومي نسير... 
سحبتني وراحت مكان ثاني وانا اضحك... 
كنه: ليش شفيج..؟!!.. 
منى: انتي خبله..ماتستحين على ويهج؟!... صح هو اخويه بس عيب عليج هالحركات.. 
كنه: هههههههه انتي ماتدرين شو صار امس... 
منى: شو ماقلتيلي؟! 
كنه: اخبرج في زحمه البنات الف وحده تسمع السالفه؟!.. خلينا نخلص حواطه في المعرض عقب بنشتري ذره وبنطلع... 

وفعلا بعد ماخلصنا حواطه واشترينا شوية اشياء... خذنا ذره وطلعنا نتمشى صوب البوابه... 
لانه كلنا بنروح الساعه ثلاث... 

منى: يالله خبريني السالفه..! 
كنه: الله يسلمج امس الظهر كنت اتكلم ويا يوسف..عالنت طبعا.. وكالعاده تمينا نتغايظ بس امس زيدت شوي الجرعه... واخوج يغار وايد... حذرني ما اطلع جدام غيره وجي بشكل عام يعني ماخصص....المهم سكرت عنه وسار يرقد... 
منى: انزين وبعدين... 
كنه: الله يسلمج يا خليفه ولد خالوه امس كان يبا مايد في شغله...وماحصله ..قام يترياه عندنا في الصاله... وقولي منو طب علينا..! 
شهقت منى.. 
منى: شو يايبنه؟!!.. 
كنه: يايب دوا السكر ليدووه...وماقال لي انه بايي لو ادري جان مايلست عند خليفه...لكنه فاجئني.. ومن كثر زياغي من نظرته ذيج اللحظه قمت اضحك ..!!!!.. وهو شكله شافني مستانسه وفووووووووووول... 
حطت منى ايدها تغطي حلجها المفتوح وهي منفعله معاي بالقصه... 
منى: وبعدين شو صار؟! 
كنه: طنشنا كلنا وسار عند يدوه قعد عندها شوي ورد طلع...بغيت اموت من الضحك يوم قال لخليفه ولد خالوه ..انته شو مقعدنك هني؟! ههههههههه... يعني جي بين على ويهه انه متظايق منه.. 
منى: هههههههههه اسميك يا يوسف..!!..وشو قال خليفه؟! 
كنه: والله خليفه مسكين على ويهه...المهم انه يوسف حظرته زعلان عليه..طرشت له ايمييل امس بس مارد عليه... 
منى: تحملي اللي ايييج.. 
ظربت منى على جتفها بقهر... 
كنه: حرام عليج... 


منى: عيل اخويه فديته يغار عليج ويقولج لا اطلعين جدام حد وانتي متبرزه تسولفين ويا ولد خالتج؟!! 
كنه: انا ابا اعود يوسف انه مايغار من عيال خالوه..لاني مستحيل امتنع عن الظهرة جدامهم.. 
منى: لا والله..!!!! 
كنه: هيه والله... حتى بعد العرس...!! 
منى: لا عيل ناويه على اخرتج...بعدج ماعرفتي يوسف.. ماتحيدين يوم كنا في دبي يوم انا وانتي اول ثانوي؟!! 
عقدت حياتي وانا اتذكر... 
كنه: متى؟.. نحن سرنا وياكم كم مره دبي ذيج السنه عسب عرس ميثا ومحمد..!! 
منى: هيه ويوسف كان توه مخلص ثانويه عامه وبيدش الدوره العسكرية...!! تذكرين يوم انفدعت ريلي ورحنا انا وانتي يلسنا على واحد من كراسي المطعم المفتوح؟!.. 
ابتسمت وانا اتذكر هذيج الحادثه فعلا... حادثه كلنا نبا ننساها... 
كنه: هيييه...يوم تظارب ويا الشباب وزخته الشرطه.... 
منى: ناسيه ليش تظارب وياهم؟ 
كنه: لا ما نسيت منى... صدقج...يوسف يبيّن للناس انه بارد...لكن يوم حد يتعرض لاهله او شي تكون غيرته عنيفه.... 
قعدت اتذكر الحادثه وانا اتنهد... 
يومها كان حبي ليوسف توه فبدايته... ماقدر اوصف شعوري كيف كان وانا اشوفه يمسك الريال من حلجه ويدقبه ... 
هذاك يستاهل..فعلا تواقح معانا انا ومنى... لكن ماكنت اتوقع من يوسف ردة الفعل العنيفه اللي طلعت منه...كنا نتوقع ناصر يسويها ممكن!!..لكن ناصر يومها خلانا وراح يفرفر في السنتر....صدق كانت عينه زايغه ايامها بس الظاهر عقل... 
اما يوسف..آآآخ من يوسف... كيف خفت وبغيت اكسر ايد منى وصبوعها من كثر ماكنت شاده عليها من الخوف وانا اشوف يوسف ماسك الريال الثاني من كندورته...وربع الريال تحاوطوا بيوسف يسحبونه عن الريال... 
لين اخر شي يت الشرطه وشلتهم كلهم.... 
لكن الحمد لله اكتفوا بتعهد وقدرنا نرجع البيت يومها... ناصر تم يظحك ويطنز عالسالفه...ويوسف طول الدرب منتطب ومعصب... بعد مارجع من عند الشرطه اطالعني انا بنظره لوم..كاني انا السبب في كل هذا باني شليت منى وقعدتها في هالمكان...!! يعني شو كان يباني اسوي؟.. اخلي البنت تمشي على ريلها اللي تعورها واخر شي اطيح وتفتشل؟!!... حسسني يومها باني ثقيله وعاله عليهم..مع اني مب بروحي سايره...معاي نوره وخواتي عاشه ولطوف..وامايه بعد كانت موجوده...مايد يومها كان مسافر للخارج للدراسه عشان جي كنا نعتمد على محمد وناصر في اكثر طلعاتنا.... يوسف ماكانت عنده سياره لين ماتخرج من الثانويه....عشان جي ماكنا نطلب منه يودينا مكان اصلا
منى: انا الغبية يالسه اذكرج...ايييييييييه..!! 
دزتني منى بظيج لاني سرحانه عنها ولاهية بافكاري.. 
كنه: تدرين ان السالفه ذيج تظايقني ليش تذكريني؟! 
منى: بس عشان اذكرج كيف يغار يوسف على اهله...فمابالك اذا غار على حبيبته وخطيبته وزوجه المستقبل وام لعيال؟...تبينه يذبحج؟! 

ضحكت انا بفرح على كل الاوصاف اللي صارت تربط بيني وبين يوسف... من كان يتوقع...انا حبيبة يوسف وخطيبته وزوجه المستقبل وام لعيال بعد...!!!.. 
كنه: خلاص بهدي اللعب... وصلنا الرسبشن..
كنه:. دقي لراشد شوفي وينه.. لانه دريولنا اكيد برااا... 
نفذت منى كلامي وطلع راشد ياي بالدرب... 
لين مايا يشل منى... وركبت انا سيارتنا ورحت البيت...وهناك.... 
صدمتني سيارة الغالي... 

يوسف..!! 
--------------------------------- 
اليوم: الاحد... 
المكان: بيت ام سلطان.. 
الوقت: الثالثه والنصف ظهرا... 
--------------------------------- 
(يوسف)... 

اطالعت يدوه بابتسامه وهي تعدل برقعها وشيلتها...وتتعطر... 
يوسف: يدوه انتي هب سايره عرس سايره الا بيتج الثاني... 
ام سلطان: ادري بس عاد تدريبي احب الزين... 
يوسف: افا عليج يدوه انتي الزين ماخذ اسمه منج....عيل تتحسبين انا طالع حلو على منوه..؟! 
ام سلطان: هههههههههههههه ندريبها المدحه الا بترد عليك بالاخير ... 
ظحكت وحبيتها على راسها.. 
يوسف: فديتج يالغاليه والله انج تاج عروسنا.... 
ام سلطان: حبتك العافيه الغالي... وجبلت صوبي يدوه بالعطر وقعدت تعطرني بالعطر العربي...وطبعا بقع في كندورتي... 
يوسف: بسني بسني يدوه...الله يهديج كندورتي بيظا وعلم فيها... 
ام سلطان: تعطر تعطر ولديه ريحته طيبه.. 
يوسف: ادريبه ريحته طيبه بس عاد لونه هب طيب... المهم انتي هذي بس اغراضج؟ 
ام سلطان: هيه..لحظه بشوف جان ناسيه شي... 
وردت يدوه تفتش في الادراج...وانا ابتسمت وحطيت ايدي على خواصري...هذي ثالث مره تتاكد...!!.. 
مادري متى بتخلينا نسير... مرتين ابويه اتصل بي يتخبر متى بنوصل؟ لاني متغدي عند قوم يدووه... 
واسميه ابويه استانس يوم درا ان يدوه بتي تقعد عندنا اسبوع... 
وسالني كيف اقنعتها.؟!.. لانه هو مارام يقنعها قبل... بس الظاهر ان يدوه حست بقلة اهتمام ام مايد فيها .. والعيايز دايما يدورن حد يحن عليهن ويهتم فيهن ... اذا حست انها عاله على حد..بتنخش فحجرتها ولا بتطلع... واذا شي ياها محد بيدريبها.. بيت يدوه كلن لاهي بشغله.... حتى كنه اللي كنت احسها وايد ويا يدوه..التهت بالدراسه... وماتحصل وقت تقعد ويا يدوه وايد مثل قبل... لكن العتب مب عليهن العتب على ام مايد اللي لاهية ويا ربيعاتها وخواتها وناسية عمتها العيوز... 
الله يهديهم... 
الظاهر هذا الشي الوحيد اللي خلا يدوه توافق انها تي وياي...ومحد يدري يمكن اذا عيبتها القعده عندنا تستقر في بيتنا.... ابويه من متى يصيح عليها بس هي ماطيع تقول مابخليهم يتامى بروحهم..وهذا بيتها...الظاهر ما انتبهت ان هاليتامى كبروا وصار لكل واحد منهم حياه يلتهي فيها.... 

واخيرا..خلصت يدوه.. 
ام سلطان: توكلنا على الله...اطلع قبلي بقفل الحجره... 
يوسف: شحقه فيها كنوز؟ 
ام سلطان: مايصير اخليها مبطله يتعبثون بشغليي...اغراضي كلهن في الحجره ما أامن اخليها مفتوحه... 
ابتسمت... 
يوسف: يالله يدوه ابويه حشرني يترياج..وتعرفينه شيبتج انتي اذا مارقد الظهر شو يسويبنا... 
ظحكت يدوه ومشت جدامي وانا شال شنطتها في ايدي...يدوه مسكينه كانت بطيئه في المشي...وعصاها في ايدها دوم.. 
يوم وصلنا الصاله لاحظت وحده تتغشى وتنسحب..على طول انا نزلت راسي...الظاهر هذي حرمه مايد.. 

قام مايد وامه من مكانهم.. 
ام مايد: هااه عمتيه؟!..امرره مروحه عنا..! 
ام سلطان: بسير عند عيالي اسبوع وبرد عليكم عقب... 
يوسف: لو ترخصونها تي تقعد عندنا على طول بعد يكون احسن... 
مايد: لا تحلم يدوه ناجرها عليكم بس.. هالبيت بدونها مب بيت بصراحه مانستغني عنها... 
ام سلطان: هههههههههه فديتك يامايد كلكم عيالي وغالين عندي بس بعد لهم عليه حق .. انا ساكنه وياكم وماشوفهم وايد... 
مايد: مسموحه يدوه ندريبج ولهانه عليهم وهم ولهانين عليج بس انا اقولج عن تعيبج القعده هناك وتكنسلين عنا... 
ام سلطان: لالا هذا بيتي ما استغنى عنه... يالله شي في الخواطر؟ 
مايد+ ام مايد: سلامتج.. 
ام سلطان: فمان الله... 
طلعت يدوه من البيت وطلعت انا وراها بعد ماسلمت عليهم... 
اول ماطلعت شفت سياره البيت يايه... نزلت منها كنوه وهي معقده حياتها وتعدل حجابها... 
اول ماشفتها فز قلبي...وتذكرت رسالتها الامسية اللي اخترت انا اني اطنشها عشان تتادب شوي... 
تعذرت مني وايد لكني ماسامحتها.... هذا وبعدني مب محذرنها وطالبنها طلبه تخاف الله فيني من هالغيره...وهي بعدها تظهر له خلوف هذا.... 

حظنت كنه ملفها ووقفت بعد ماسلمت على يدوه وحبتها على راسها.... 
كنه: شحالك يوسف؟ 
يوسف: الحمد لله...شحالج انتي؟ 
كنه: بخير الحمد لله.....يدوه وين بها؟!!..اشوفج متشلله...!! 
ام سلطان: بسير بيت ولديه.... 
كنه: بيت عمي؟...وحق شو الشنطه..؟! 
قلت لكنوه بغياظ... 
يوسف: اقنعت يدوه تقعد عندنا اسبووووووووع... 
بطلت كنه عيونها؟ 
كنه: اسبووع..؟!!!...يدووووه...!! 
ام سلطان: هااه فديتج... 
كنه: يدوه عطيني ربع ساعه بزهب شنطتيه وبايي وياج... 
غصبن عني ابتسمت... 
اتخيل الطراق اللي بايي كنه من مايد لو اقترحت هالاقتراح....لكن يالله اسميني اتمنى...لو تقعد كنه فغرفة منى..وتسكن عندنا...!!..ياسلاااااااااااااام وناسه... 
ام سلطان: مايخالف سيري بس عاد شاوري امج واخوج... 
كنه: يدوه مابيطيعون تدريبهم انتي...بس انا ماصبر عنج شو اسبوع عنبووو بسج يوم واحد باجر ردي... 
ام سلطان: عاد انا وعدت يوسف وانتي متى ماتولهتي عليه تعالي بيت عمج تراه الا بيتج... 
كنه: واذا ماطاعوا اييبوني..؟! 
ام سلطان: بييبج يوسف متى مابغيتي... 
كنه التفتت لي بعيونها وفيهن ابتسامه...اما انا التفت ليدوه مستنكر... 
يوسف: دريول عندها ثرني...!!!.. 
قالت كنه بصوت واطي.. 
كنه : هيه بعد شو..! 
انا هني فريت الشنطه عالارض... 
والتفت ليدوه.. 
يوسف: يدوه عصاج لو سمحتي شوي... 
سحبت عصا يدوه اللي بغيت اظرب بها كنه لكن الخبيثه شردت وهي تظحك... 
يوسف: يالله دشي...دشي داخل البيت عطلتينا... قال شووو قال دريول... 
ام سلطان: وابوي يوسف شو ياك هالبنت هات هات العصا...عيب ولديه الريال مايمد ايده عالبنات... 
ظحكت كنوه على يدوه اللي اصلا ماتشوف بس فهمت من السالفه اني يالس اظرب كنه وصدقت... 
يوسف: ثرها بنتج تنلحق تشرد جنها فاره..... 
ظحكت يدوه ... 
ام سلطان: عيل شقايل بتزخها عقب ماتاخذها..؟!... 

انا هني يميع الالوان تيمعت في ويهي من القفطه....ابتسمت نص ابتسامه غصبن عني والتفت لكنه اللي كان ويهها مثل ويهي محمر..حاظنه ملفها وفاتحه عيونها اطالع يدوه... 
لكنها قالت وهي تتراجع بسرعه داخل البيت.. 
كنه: مع السلامه يدوه... 

واختفت ورا الباب... 

تميت انا اطالع الباب وقلبي يدق..... كيف الواحد يقدر يتم زعلان عليها هذي..!!.. 
ام سلطان: يالله فديتك نسير ... 
يوسف: هاه...هي هي يالله نسير يدوه.... 
فتحت الباب ليدوه وساعتها انها تركب عدالي... سكرت الباب وحطيت شنطتها في الدبه...ورديت ركبت مكان السايق وطلعنا من البيت... 
------------------------------------- 

اليوم: الاحد... 
المكان: سيارة ناصر.. 
الوقت: الرابعه عصرا... 
------------------------------------- 
(ناصر)..... 

بعد ماخلصنا غدا انا ومهرة ...في المطعم نفسه اللي عيبها...كنت الاحظ على مهرة انها هادية... ماحاولت اتقرب منها عن تتنرفز... كان عاجبني هدوءها... وخجلها وارتباكها من الناس...مب مني انا....من الناس... 
كانت تستحي من الكل وترتبك منهم... 
تذكرت كيف انخشت وراي ونحن نمشي داخلين المطعم...لانه كانت شلة شباب طالعه من المطعم واصواتهم عاليه... عورني قلبي ساعتها....ياترى انا سببت لها هالخوف من الناس..؟!!!... 

رغم حب مهرة لنوعية الاكل في هالمطعم..الاانها ماكانت مرتاحه...من الناس...عشان جي طلعنا بعد ماتغدينا على طول... 
طول فتره بعد الغدا ماعرفت وين اوديها.. مرينا عالسينما واخترنا فلم معين لكن كان مايبدا قبل الساعه خمس..وماحبيت ارجعها الشقة دامها بهالمزاج الهادي... 
قعدت احوط بها على بوظبي كلها...من شرق لغرب... وانااراويها المعالم للعاصمة....راويتها كل شي تقريبا.... حتى اني نزلتها تتمشى عالكورنيش... 
طبعا حرمت اقربها من الشاطي لانها ماتقاوم تدخل فيه..وان دخلت بتمرض..وانامافيني عالمرض ماصدقناها تصح... 
طول فتره الغدا وبعد الغدا ماكلمتها عن أي شي شخصي... كانت تسرح عني وايد..تسالني احيانا اساله عفويه اذا شافت شي غريب... واجاوبها على قد السؤال... 
ويوم كنا عالكاسر...شفنا اثنينه يلعبون بالسكوترات... يا واحد لف عدال ربيعه عمدا وخرسه بالماي...انا ابتسمت..لكن مب عليهم..ابتسمت يوم سمعت ظحكه مهرة... اللي بسرعه اختفت يوم ادركت انها قاعده تظحك معاي....وردت تسكت..! 
يالله حتى الظحك معاي مستخسرتنه...!!!... 

لكن ماعليه...احين تحاسب على تصرفاتها...باجر بتنسى نفسها والدنيا كلها معاي... 
لازم اصبر عليها... 
يوم قرب الوقت على صلاة العصر وقفت عدال مسيد... 
ناصر: انا بنزل اصلي...بتصلين؟! 
مهرة: وين...كيف اصلي عندهم...؟! 
ناصر: شي من ورا مسيد حريم مهرة لانه نحن مابنرد البيت لين في الليل...انزلين صلي ماعليج شر.. 
مهرة: اخاف... 
ناصر: من شو؟..يمكن حتى ماتحصلين حريم داخل...بوصلج لين الباب..تمي داخل لين ماتخلص الصلاة ..طلعي وبتحصليني جدام الباب... 

تمت مهرة لحظه متردده.... 
مهرة: .... اوكي... 
تغشت مهرة...ونزلنا من السياره..وصلتها لقسم الحريم ورديت صوب المسيد اصلي... 
وفعلا بعد الصلاة رحت ووقفت جدام قسم الحريم....صح فقط ويهي... لكن ماعليه من الناس اهم شي مهرة ماتتعرض لمواقف بايخه بسببي...ودامني وعدتها لازم اوفي بوعدي واوقف جدام الباب..
_________________ 


شفت مهرة تفتح الباب شويه وتوايج ..يوم شافتني طلعت بتردد... 
ابتسمت لها ... 
ناصر: تقبل الله منج... 
مهرة:....منا ومنك صالح الاعمال.. 
ناصر: آمين... يالله نسير.. 
ركبنا السياره وتوجهنا للسينما مره ثانيه... 
عاد شو بنطالع.؟!!... الفلم اللي اختارته مهرة كان فلم " انيميشن"..رسوم متطور يعني... 
صحيح شكلنا انا وهي غلط داشينه بلا عيال عندنا ولا شي..لكن عشانها كل شي يهون...وهي جذبها الفلم هذا وعلى قولتها شايفه دعايا عنه ... واختارته من بيت كل الافلام الرهيبه اللي نازله يديد... 
ساعتها انا سكت وماقلت شي...لكني بديت افكر كيف بقضي الوقت وانا اطالع هالفلم... 
ناصر: اول مره ادشين سينما؟ 
مهرة: هيه.... وعدني سهيل مره...بس ماوداني... 
يلست مهرة في كراسي زاويه واخر شي... 
ناصر: شو تبين بيبسي ميريندا شو بالضبط؟ 
اطالعتني مهرة وهي مبطله عيونها... 
مهرة: وين بتروح؟ 
ناصر: بروح اشتري شرب وفراخ... 
مهرة: بروح وياك.... 
ناصر: وين تسيرين يلسي مكانج محد باييج... 
مهرة: انته شوو انته..!!..تخليني بروحي وتروح لو حد تحرش بي.. 
ناصر: اول شي قصري حسج... ثاني شي احين في القاعه هذي شكبرها محد غيرج يتحرشون به؟!!. 
مهرة: ليش لاء..؟... حظرتك تحرشت بي والا؟!!!.. 
تنهدت بظيج....انا شو هالحظ اللي عندي..!!!..شو خلاني انطق؟..جان قلت لها قومي وياي وخلاص... 
انا عرفت ان سكوتها قبل كان هدوء ماقبل العاصفة احين بتنكد علينا اليوم...!!.. 
ناصر: قومي انزين...قومي وياي.. 
حاست مهرة بوزها وتغشت مره ثانيه وطلعنا نشتري... 
ناصر: شو تبين؟ 
مهرة: هممممممممم..... 
ناصر: بسرعه الفلم بيبدا عنج... 
مهرة: اشتر انته اول وخلني افكر... 
ناصر: شو بعد يبالها هذي من التفكير؟!!.. يالله عشان اطلب مره وحده ... 
مهرة: اوووه....!!... 
صديت للهندي وقلت له.. 
ناصر: اثنين ابيبسي... 
مهرة: ماريد انا بيبسي... 
ناصر: قولي عيل شو تبين.. 
مهرة: ميرندا... 
ناصر: وغير؟ 
مهرة: جالكسي... 
ناصر: وبعد؟ 
مهرة: بس... 
ناصر: وسلامتي صح... 
مهرة:............. 
سكتت عني مهرة وماردت والقهر..التفتت الصوب الثاني... 
لكني طنشت وطلبت اللي بغته مهرة واللي انا اباه...خلصنا ودخلنا القاعه وحصلنا الفلم توه بادي... 
مهرة: اووووه...شفت؟!!.. 
ناصر: شو بعد شفت انتي اللي قاعده اتخيرين شو تبين من الصبح عطلتينا... 
مهرة: انته اللي اقترحت انه نشتري شي... 
ناصر: وانتي اللي اصريتي تطلعين معاي لو انا اروحي جان ييت بسرعه وانتي مافاتتج بداية الفلم... 
مهرة: اصلا انته المفروض تشتري قبل ماندخل... 
ناصر: اوففففففففففف...نسيت...ممكن تسكتين عن يروغونا احين؟! مب رواحنا في السينما والا ناسيه.؟!.. 
شلت مهرة الميرندا مالها ويلست عالكرسي بهدوء... 
وانا عدالها...بعد ماهدت اعصابي المتنرفزه من تصرفاتها الطفولية...بديت استمتع بتلامس جتفي بجتف مهرة اكثر من استمتاعي بالفلم.... 
كانت مهرة من كثر اندماجها كل شوي تظحك على شخصيات الفلم ومواقفهم... 
لحسن الحظ كان الفلم قصير نوعا ما...فقدرت الحق على صلاة المغرب في المسيد..ونفس الشي مهرة صلت في مسيد الحريم.... ويوم طلعنا...وركبنا السياره.. 
ناصر: وين تبينا نسير؟!.. 
مهرة: البيت... 
ابتسمت مره ثانيه لتسمية مهرة الشقة بالبيت...!! 
ناصر: تعبتي؟! 
اسندت مهرة راسها وغمضت عينها... 
مهرة: همممم... 
ماحركت السياره...ولا تحركت انا من مكاني..تميت اطالع مهرة ومشاعر غريبه تتنازع في نفسي... 
مظهر مهرة المستسلم اثر فيني... حسيت بحروره تمشي فصدري...لا يكون بس ردت لها الحمى؟!!.. 
مديت ايدي كنت ابا اشوف اذا حاره او لا... 
لكن مهرة انتبهت فجاه وبحركه سريعه بعدت ايدي عنها بعنف... 
عقدت حياتها وهي اطالعني...وانا بعد عقدت حياتي منصدم من سوء المعاملة... 
مهرة: شو تسوي؟.. 
عظيت انا على شفايفي افكر كيف اني انحط دايما بموقف الدفاع عن النفس وعن نواياي البريئه اللي دايما تفسرها مهرة انها نوايا خبيثه... 
ناصر: مهرة..كنت خايف لا تكونين تعبانه بسبب الحمى..بس كنت بشوف اذا الحمى ردت لــ.. 
قاطعتني مهرة وهي معصبه.. 
مهرة: انا قلت لك اني صرت بخير... 
ناصر: انزين بس كنت ابا اتاكد... 
مهرة: لا تحاول تخدعني... انته تنتهز الفرص عشان تلمسني... بس يكون فعلمك ...مب لان القدر خدعني وخلاني اكون زوجتك ..معناته انه لك الحق انك تلمسني... !!... الزوج مايملك حقوقه بمجرد عقد الزواج... الزوج يكتسب هالحقوق اكتساب.... 
انقهرت من هالمحاضره الي حتى ابويه ماسمعني اياها...!!!.. 
ناصر: انتهز الفرص عشان المسج؟!!!... هه..!!... انتي صارلج ثلاث ايام ترقدين معاي بنفس الشقه... مرضتي وكنتي تحت رحمتي كليا يوم كامل.... امس بالذات انتي بنفسج وبريولج ييتي عندي لين غرفتي ورقدتي فيها.... مع ذلك مالمستج بنية خبيثه ... ياعمري انا لو ابا المسج مثل ما انتي تتخيلين مابتريا الاذن منج... لكن صابر عليج ومابفرض نفسي عليج ... ومابلمسج الا برضاج وتاكدي من هالشي..!!.. 

مهرة: بتبطي تتريا جانك تتريا رضاي....!! 
ناصر: ماكان لهالحشره كلها داعي.... كنت ابا اتكد ان حرارتج ما ارتفعت مره ثانيه هذي هي كل السالفه... فيكون احسن لج لو انج تلمين ثمج وماتسمعيني محاضرات انتي مب قدها... 
وغصبن عنها حطيت ايدي على يبهتها اتهيس حرارتها.... لكنها كانت بخير... 
ناصر: مافيج حراره... الظاهر انه تعب بس... 
دزت مهرة ايدي مره ثانيه وهي تتافف..... مادري شو اللي خلاني اضحك ساعتها..مع اني مقهور في داخلي بس ماقدرت اكتمها.... مديت ايدي مره ثانيه وقرصتها في غزها مثل ماقرصتها يوم الجمعه الظهر... 
مهرة: آآآآآي....افففففففففففففف ياشيييينك ياخي لا تصكني.... 
خليتها وقعدت اضحك عليها...حركت سيارتي ورحنا للشقة...البيت على قولة مهرة.. 
------------------------------------ 
اليوم: الاحد.. 
المكان: سيارة ناصر.. 
الوقت: السابعه والنصف.. 
------------------------------------ 
(مهرة).... 


كنت مظايقه حدي من ناصر هذا.... 
انا متاكده انه يتحين الفرص عشان يلمسني...رغم المحاضره "الرفيعه المستوى" اللي عطاني اياها... لكني متاكده من كلامي... 
صحيح اني مش خبيره بالرياييل ونواياهم... 
لكن اقدر اعتبر نفسي خبيره بالانسان هذا بالذات... 
نفس النظره اللي اطالعني بها ذاك اليوم في بيتنا... النظره المتفحصه هذي... نفسها يطالعني بها احيانا ... 
شكثر اخاف يوم اشوف فعيونه هالنظره.... كل ما اعصب به اشوفها فعيونه...مادري ليش... 
اتم حاطه قلبي على ايدي اتوقع منه يهجم علي فاي لحظه... 
لكن ولدهشتي..لين احين ما تحرك... 
وانا اخاف اني اذا تميت اعصب به جذي يقوم يعاقبني باسوا طريقه ممكن اني اتخيلها... 
لكني ماقاوم...ماقدر افوت فرصه دون مااخلق مشكله...والا كيف بيطلقني اذا ماطفرت به..!!! 
والله شي يحير شو اسوي..؟!... 
اتنقرش به واظيج به عشان يطلقني؟!.. 
والا اسكت عنه واتق ِ شره لين ما ارد لاهلي؟!!.. 

وصلنا العماره ..تغشيت مسكت شنطة ايدي ونزلت... 
في المصعد ماكنا بروحنا... دخلت معانا حرمه عيوز... يوم دققت النظر... لا ارادية قمت اتسحب لين مالصقت في ناصر... حتى ناصر استغرب مني وتم يطالعني مايعرف شوفيني.... 
لكني انا كنت فالخه حزتها... 
هذي الجنيه طلعت لي مره ثانيه... غربلها الله شو تبا مني..؟!!.. 
تميت اسمي واتعوذ بصوت واطي.. لين ما انفتح المصعد وكان على الطابق مالنا... 
بسرعه انا طلعت من المصعد لكني سمعت صوت الحرمه تقول لناصر.. 
الحرمه: ابويه هذا طابق كم؟ 
قال لها ناصر رقم طابقنا.... 
الحرمه: انزين انا ابا اسير الطابق السابع... 
ناصر: احين بحط لج عالطابق السابع من ينفتح طلعي.. 
الحرمه: يزاك الله خير... 
حط لها ناصر رقم الطابق وطلع عن المصعد وهو يخش ايده فمخباه يطلع مفاتيح الشقة اللي فصلهن عن مفاتيحه الثانيه... 
مهرة: انته كيف تكلم الجن جي بقواه ويه ماتتروع...!!!.. 
بطل ناصر عينه يطالعني مندهش... 
ناصر:...هاااه..؟!!.. 
مهرة: هذي هي نفسها السكنية اللي يتني امس... 
نقع ناصر من الضحك وطنشني وفتح الباب ودخل... سكرت انا الباب وراي وانا اتبعه للصاله واراقبه وهو يفصخ سفرته وعقاله ... 
مهرة: انته ليش تظحك..!!!!.. 
حط ناصر سفرته داخل العقال ومد ايده لي عشان امسكه...انا بدون ماحس مسكته له وانا اطالعه باستغراب...ليش يظحك على ؟... صدق هالعيوز هي نفسها السكنيه...!!!...ليش يظحك يوم اخاف..!! 
مد ناصر ايده وفج معاقم كندورته لانه كان لابس كويتيه يومها... 
ناصر: حليلها يامهرة جان هاي سكنيه... 
مهرة: انته ليش جذي ماتصدقني..!!.. 
ناصر: مهرة العيايز يتشابهن... 
مهرة: لا هي هذي السكنيه... 


يلس ناصر عالكرسي ومسك الروموت يشغل التلفزيون وهو يظحك عليه.. 
ناصر: انزين ارتاحي العيوز قالت بتروح الطابع السابع يعني ماعندها زام في طابقنا اليوم... 

تصاعدت الضحكه في داخلي غصبن عني لكني سكرت حلجي بالغصب عشان ماتطلع... 
اتخيل السكن عندهم زامات..!!!... 
ناصر: علقي العقال والسفره في الشماعه بليز... 
انقهرت...!! 
قمت فريت عليه عقاله وسفرته... 
مسكها ناصر بسرعه... 
ناصر: يالسباله السفره يديييييده.... 
صرخت فويهه... 
مهرة: ماغيرك سباااااااااااااااااال..... 
وكنت بشرد عنه لكن ناصر مسكني... 
ناصر: تعالي تعالي....اصغر عيالج انا كل يوم تسبيني وتشردين... تعالي... 
مسكني ناصر من اذني وسحبني... 
مهرة: آي آي آي ...فجني يعورني.. 
ناصر: احسن.... شلي السفره.. 
مهرة: مابااااا.... 
مسك ناصر اذني بشكل اقوى وعورني اكثر...وانا اتويع اباه يفجني لكن السبال مب طايع... 
ناصر: شليها اقولج لا اجلع اذنج... 
مهرة: انزين انزين.... 
شليت السفره في ايدي... 
ناصر: ربعيها مثل ماكانت وحطيها في العقال... 

نفذت... وانا اتويع... قسم بالله لو يدري ابويه انه زاخني جي من اذني بيشخطه بعصااا...لكن حكم القوي عالظعيف... خلني اوصل بيتنا بشتكيلهم من معاملته لي.... 

سحبني ناصر مره ثانيه برا الصاله ومشينا في الممر...ماسحبني من ايدي مثل الناس....ساحبني من اذني جنه يعاقب ياهل... 
ناصر: يوم اطلب منج طلب ثاني مره تنفذينه..وانا قلت علقي عقالي وسفرتي في الشماعه...وبتعلقينهن غصب... 
مهرة: انزين فجنييييييي تعورني..... 
ناصر: عشان تتادبين..شوفي أي حركه مقاومه بتعورج اذنج اكثر عشان جي امشي وياي بهدوء احسن لج... 
مهرة: آآي ..انزين انزين... 
وصلنا غرفة ناصر وانا ماسكه السفره والعقال في ايدي.... علقتهن مثل مايبغي... 
مهرة: خلاص فجني... 
بدل مايفجني ناصر...مسك ويهي بايديه الثنتين...وتقرب مني بسرعه وباس اذني بقو وبسرعه.... 
دزيته عني وانا اتنفس بقوو ومقهوره ومعصبه عليه..كان ودي اظربه...لكني كنت مشغوله بالم اذني اللي كنت افركها.... 
ومشغوله بحراره الجو.... اللي فجاه حسيت بها..!!.. 

ابتسم لي ناصر..وقال.. 
ناصر: سوري غناتي...بس ماتحمل حرمه تعاندني... روحي ارتاحي..ولج عليه اني اطبخ لج احلى عشا... بيض وطماط... 
مهرة: خليته لك البيض والطماط... 
ورحت لغرفتي وانا منزعجه بالقوو.... 
سكرت الباب وحاولت اقفله لكن القفل ظايع من امس...وانشغلت ومادورته... 
يلست عالشبريه وانا مشغوله بنفسي... 
ليش دوختني ريحة عطره..!!.. ليش حسيت بشي غريب يلفني يوم تقرب مني ناصر
لالا... 
اكيد هذا كله من الاشمئزاز.... لاني مادانيه ولا احب لمسه لي... 
فصخت عباتي وشيلتي وعلقتهم...وبديت افتش عن مفتاحي... 
لكني ماحصلته...اخر شي طلعت من حجرتي ورحت حجره ناصر..ماحصلته هناك... تذكرت انه يبا يسوي عشا...فرحت للمطبخ...وفعلا كان هناك يفتش في الثلاجه... 
لابس شورت اسود... وتي شيرت احمر مكتوب عليه كلام بالابيض عالصدر... يوم شافني واقفه عند باب المطبخ اعتدل في وقفته واطالعني من فوق لتحت... 
ناصر: مابدلتي ثيابج..!! 
مهرة: كنت ادور.... 
ناصر: ادورين شو؟!.. 
حطيت ايدي على خصري وقلت له بلهجة ممطوطه.. 
مهرة: مفتاااااااااحي.... 
ابتسم ناصر... 
ورد يفتش في الثلاجه... 
ناصر: ماحصلتيه؟ 
مهرة: اونك ماتدري وين المفتاح؟! 
ناصر: وحتى لو ادري...مابقولج وينه الا يوم تستوين مؤدبه وياي... 
مهرة: ماتساهل حد يعاملك بادب... 
ناصر: وانتي ماتستاهلين اني اعطيج مفتاح الحجره...كيفي شقتي كيييييفي.... 
مهرة: ترا هالتصرف تصرف يهاااال.... 
ناصر: هههههههههههههه اكيد بتكون عندج خبره بتصرفات اليهال.... 
مهرة : شو قصدك؟ 
ناصر: قصدي واضح.... لانه تصرفاتج كلها تصرفات يهال ماتقولون عمرج عشرين سنه... 
مهرة: مايخصك انته بتصرفاتي....وعطني مفتاحي لو سمحت... 
ناصر: مابعطيج اياه... 
مهرة : عيل....عيل بسرق مفتاح حجرتك... 
ظحك ناصر بسخرية على تهديدي التافه.... 
ناصر: من متى انا اقفل عنج؟... انا اتعمد اخلي بابي مشرع لج ... 
مهرة: وليش؟ 
ناصر: عشان متى ماظربج فضول تفتشين في اغراضي تحصلين الدرب سالك... 
مهرة: وليش افتش باغراضك ان شاء الله..!!.. 
ناصر: الانسان يوم يحب انسان ثاني يتحمس يفتش باغراضه... 
شهقت انا وفجيت حلجي...وتم ناصر يظحك على شكلي.. 
اما انا انقهرت... 
مهرة: تقدر تقفل حجرتك واطلع هالفكره من بالك لاني ابدا ابدا ابدا مابحبك.... 
ناصر: "ابدا" وقت طويل وايد مهرة..شو رايج تبدلين ثيابج وتين تساعديني.. 
مهرة: مابااا... بروح اشوف المسلسل لاني من خذتك وانا يفوتني.... 
اللي قهرني ان ناصر مازال يتبسم... 
خليته مقهوره ورحت لغرفتي ... دورت بين ثياب النوم لبس للنوم مريح وساتر ماحصلت..اغلبهن كشفات غصبوني اني اشتريهن ..شيخه وعفرا... على اساس اني عروس اون.... 
بالتالي ماكان عندي شي البسه ويريحني غير بجامات البنطلوون والقميص الحرير المفضلات عندي...لانهن وساع..مريحات..وساترات... اخترت وحده لونها احمر وبيج... بدون قصد...ماكنت ناويه اطقم ويا ناصر بقميصه الاحمر...وما انتبهت انه نفس اللون الا يوم اطالعني ناصر وهو رافع حواجبه واطالع قميصه بعد..كتلميح واضح لتشابه الالوان.... 
حست بوزي وطنشته ومسكت الروموت ادور القناة اللي اتابع فيها المسلسل الخليجي... 
ويوم كنت مندمجه في المسلسل رجع ناصر من المطبخ ويلس عدالي بثقة ... 
ناصر: مهرة... 
مهرة: اوفف..شوو... 
ناصر: شو رايج بريحه الشياط والبصل...!!! 
وتقرب مني اكثر... 
مهرة: مثل ويهك... 
ناصر: آآه يعني حلوه...خلاص عيل مابتسبح... 
انقهرت واطالعته بطرف عيني.... 
ناصر: هههههه خلاص بقوم... متى يخلص مسلسلج..؟! 
مهرة: بعده ثلث ساعه... 
ناصر: يمديلي اتسبح.... 
قام ناصر ودخل الحمام عشان يتسبح بينما انا كملت مسلسلي.... 
ياسلام علينا من معاريس.. 
الريل يطبخ والحرمه اطالع المسلسل..... عاكسين الادوار..لكن خله..يستاهل...!! 
رفعت ايدي افرك اذني مرة ثانيه ...بعدها تعورني.... 
الله يخسه مسكته قويه...!!! 
--------------------------------- 
اليوم: الاحد.. 
المكان: بيت خلفان.. 
الوقت: التاسعه والنصف مساءا... 
--------------------------------- 


(سهيل).... 
دخلت بيتنا وحصلت في الصاله ابويه مع عمتي يالسين... 
سهيل: السلام عليكم... 
بو حمد + آمنه: وعليكم السلام والرحمه... 
يلست عندهم لاني شميت ريحة "كلمة راس".. وبما اني ماعرف علوم البيت من كم يوم قلت اقعد عندهم اشوف شو عندهم من السوالف... 
سهيل: شو امسيتو... 
بو حمد: الحمد لله..انته من وين ياي؟.. 
سهيل: مبوني في الصناعية عقب سرت عند ربعي في ميلس الـ(....)... ليش؟ 
بو حمد: ماشي.. اشوفك لحقت اخوك حمد ماتنشافون في البيت... مبونك اعتدلت شوي بس رديت اختربت.. 
حست بوزي انا متظايج...وكاني مب ملاحظ يعني..!!!.. 
الانسان تيه حالات يطفر من اهله ومن نفسه ومن كل شي.... ليش مايقدرون هالشي.؟!.. 
سهيل: ليش شو مستوي عندكم؟! 
بو حمد: اما انتوا شباب اليوم صدق غير شكل..يعني لازم تستوي مصايب في بيتكم عشات تتيمعون؟.. 
سهيل: انزين ابويه انا اشوفكم كل يوم..! 
بو حمد: مانشوفك غير وانته طالع وانته راد...قعده مثل الناس ماتقعد... 
سهيل: انزين تراني يالس وياكم احينه.... 
طنشني ابويه وصد صوب التلفزيون.. 
سهيل: وين شويخ؟! 
آمنه: احيدها فوق فحجرتها... 
سهيل: وقوم حمد هنيه؟.. 
امنه: لا طالعين يتمشون... 
ابتسمت انا بسخرية... 
سبحان مغير الاحوال... يوم نكون انا وشويخ سمنه على عسل كان حمد متمشكل مع حرمته... 
وانا انا وحرمتي في حاله ركود...وهو طالع يتمشى مع حرمته..!!! 
يالله... الله يهنيهم... 
سهيل: وعلومج انتي العروس؟ 
ابتسمت عموه... 
آمنه: علومي زينه... 
بو حمد: عمتك مينونه... 
سهيل: جي شوفيها؟! 
بو حمد: تقول تبا تكنسل العرس ... ومب مرتاحه اون.. 
سهيل: افااا...ليش عمووه شياج؟ 
آمنه: والله يا سهيل بقولك الصدق...انا لو خوفي اني اكون ثقيله عليكم انته واخوانك عقب كم سنه ماوافقت على هالعرس..والا انا وين والعرس وين؟... 
سهيل: شو هالرمسه عمووه..اولا انتي عمرج مابتكونين ثقيله علينا... ثانيا خالي ريال زين وبيداريج...ثالثا نحن نباج تعيشين حياتج دام يتج الفرصه لين عندج انج تيبين لج ولد والا بنت ينفعونج فحياتج... ترا ماشي يعوض عن لعيال.... 
آمنه: والله مادري... 
سهيل: انتي توكلي على الله... يعني عايبتنج حياتج هذي؟ 
آمنه: افا يا سهيل.. تراني بين اهلي معززه مكرمه شو ناقصني..؟ 
سهيل: ناقصنج الاستقرار...ناقصنج لعيال...ناقصنج تشاركين انسان حياتج غير عن اخوج وعيال اخوج...نحن بنتم لج دوم صح لكن مانعوضج عن الزواج والريل والعيال...!! 
آمنه: بس انا كبرت..عمري 43 سنه الحين.... 
سهيل: اكبر عنج وبعدهن اييبن عيال انتي بس مكبره عمرج... 
تنهدت عموه وسكتت... 
سهيل: ابويه احين شو بخصوص القسم اللي بنبنيه ورا؟.. 
بوحمد: مادري... ليش ماينزل حمد تحت وياخذ حجرة عمته عقب ماتعرس وبنضم له غرفة الضيوف والصاله الصغيره...؟ وانته خذ قسمه وبنضم له زياده غرفتك.... وغرفة سيف ومهرة بيتمن لسيف...... 
آمنه: شقايل يابو حمد بتضم الصالة الصغيره لحمد..مايوزوون عنها يوم ايهم ظيوف والا شي يحتاجونها... 
بو حمد: خلاص بنوسع لحمد من ورا بنبني له صاله وغرفه زياده...والقسم الفوقي مثل ماخبرتك... 
سهيل: هممم انا ماعندي مانع...بس ان يبنا عيال عقب بنتم الا نوسع ونوسع.؟! 
اطالعني ابويه بنص عين منقهر... 
بو حمد: انته قول تبا تطلع من البيت وخلاص... 
سهيل: لا والله يابويه ماقصدت جي.. 
بو حمد: يابوي اللي يبا يطلع يطلع انا مابمسك حد عندي لكن بيتي مابظهر عنه...تحملوا شوي ويوم بموت سووا اللي فخواطركم... 
سهيل: افا يابويه شو هالرمسه الله يطول بعمرك ونحن بيت انته مب فيه مابنسكنه...خلاص سوا اللي تشوفه مناسب ونحن مستعدين... 
سكت ابويه وانا وعموه نطالع بعض مب ياسرين نتكلم..عشان جي بعد دقيقه يا صوتي واطي... 
سهيل: متى بتحطون العشا...؟ 
آمنه: متى مابغيتوا... 
سهيل: وينه سواف؟ 
آمنه يحوط كالعاده.. 
سهيل: هذا يبا يفجج راسه قبل مايسافر... المهم انا بسير فوق شوي وبرد عشان اتعشى ويا ابويه.. 
نشيت فوق وسرت عند شويخ... 
كانت شويخ فاتحه شعرها وتسحيه... 
صدت صوبي وابتسمت.. 
شيخه: هلا.. 
سهيل: هلا شويخ.... شوتسوين؟ 
شيخه: توني متسبحه... متى ييت؟ 
سهيل: من شويه كنت يالس عند ابويه...طبعا مايفوت فرصه يسمعني رمسات سم... 
ابتسمت شيخه بتعاطف... 
شيخه: انزين ليش ماتسوي اللي يرضي عمي...ليش دوم معصب عليكم ؟..ولا واحد منكم مفرحنه.. 
سهيل: هوو دوم جي ماتعرفينه انتي.... بروحه يدور شي ينرفز به ويسويه مشكله... 
شيخه: حرام عليكم عمي وايد طيب... ووحيد...اكيد يباكم حواليه... 
سهيل: اففف..جي نحن هب فاظين ورانا اشغال ومشاغل ..دوم بنقعد مجابلينه؟..تراني يلست عنده توني طفرني من المهازب.... كيف الواحد يقعد عنده هذا...!!.. 
سكتت عني شيخه وردت تسحي شعرها... 
شيخه بعد احسها زعلانه مني لسبب مجهول... 
ومب عارف كيف ارضيها... 
فجاه قالت لي شيخه... 
شيخه: سهيل... 
سهيل: عونج... 
نزلت شيخه راسها وهي تلعب بظروس المشط... 
شيخه: ماتروم تاخذ اجازه اسبوع؟! 
عقدت انا حياتي... 
سهيل: اسبوع.؟. ليش؟ 
شيخه: نبا نطلع نغير جو... 
سهيل: نطلع وين؟ عرس عموه وخالي الخميس الياي وتبينا نحوط؟! 
حاست شيخه بوزها... 
شيخه: خلاص ماريد شي....نقعد في البيت احسن... 
سهيل: شيخه... لا تقعدين تتزعلين على اسباب تافهه... هالفتره مانروم نطلع يمكن عقب عرس خالي نقدر.. 
شيخه: عقب عرس خالي بيسافر سيف..وعمتك بتطلع من البيت..منو بيتم فيه؟!!..نخلي البيت خلي ونطلع؟!.. 
سهيل: انزين شو تبينا نسوي يعني؟!.. 
شيخه: مانسوي شي.. خلاص نقعد هني... احسن... 
سهيل: اففف..انتي من اول تبين تسوين مشكله.... 
شيخه: سهيل.... انته ماقمت تحبني صح..!! 
رفعت راسي واطالعت شيخه...بصدمه....!!! 
جاده هذي..!!!!.. 
سهيل: شويخ...انتي شو تقولين؟؟!!.. 
شيخه: انا سالتك...لانه تصرفاتك صايره بارده معاي... مب انته سهيل الاولي... 
سهيل: شو تغير فيني يعني.؟؟.. ليش هو زر اهوس عليه متى مابغيت احبج ومتى مابغيت لاء..!! شيخه فكري بالكلام قبل ماتقولينه لا تجرحين الناس عالفاظي...!! 
شيخه: وانا احين جرحتك؟ 
سهيل: شو رايج انتي..!!!... 
نزلت شيخه عيونها للارض وتنهدت... 
شيخه: مب قصدي...بس سهيل...تصرفاتك تجرح اكثر.. 
سهيل: انتي تبيني رومانسي 24 ساعه....بس الواحد يتعب من الرومانسية شيخه مب دوم الواحد باله فاظي لهالسوالف...ومب شرط اني اذا في يوم ماتغزلت فيج معناته هاليوم صرت ماحبج.. الحب في القلب مب دايما يطلع... 
شيخه: انزين خبرني شو اللي مظايقنك وشاغل بالك..؟!. 
سهيل: اصبري عليه شوي... انا احس جبدي لايعه من كل شي... 
شيخه: حتى مني انا؟!!!!!!!!!.. 
تنرفزت...وصرخت عليها... 
سهيل: ياشيخه افهميني...افهمي الكلام اللي اقوله.... حالتي مايخصها بحد انا جذي بروحي تيني حالات ماداني اجابل فيها حد.... 
شيخه: انزين لا تصارخ.... شي يعورك؟ 
سهيل: لا... 
يلست عالشبريه وانسدحت وانا اتنهد اهدي نفسي... 
شيخه: مهرة تسلم عليك... 
بطلت عيوني مستغربه....مهرة؟!!!.. يلست على طول عالشبريه.. 
سهيل: كلمتوها؟ 
شيخه: لا... شافها سيف... 
سهيل: وين شافها؟ 
شيخه: فبوظبي... 
سهيل: شو مودنه بوظبي؟ 


شيخه: تراه سار يوم عرف انه مهرة مريضه... 
صرخت عليها مره ثانيه.. 
سهيل: مهرة مريضه؟!!!.. شو تقولين انتي رمسي زين.... 
سكتت شيخه... 
تلفتت شوي حواليها.... اخر شي مسكت قوطي الكلينكس اللي كان عالتواليت وفرتني به.. 
شيخه: كلمني عدل والا مابكلمك.... شو هذا كله تفاتن عليه اصغر عيالك انا....؟!!!!!.. 
ابتسمت وانا امسك قوطي الكلينكس اللي ماصابني... 
سهيل: سوري...يالله قولي السالفه من اول... 
شيخه: اتصل سيف بناصر وهذاك قال له انه مهرة يوم الجمعه تسبحت في البحر ودقتها المهب واصبحت يوم السبت مريضه...سيف يوم سمع هالاخبار قال لازم يروح يشوفها...سار وقعد عندهم ساعه جي ورد.. 
سهيل : ماوضحتي مريضه شو فيها حمى يعني؟ 
شيخه: هي حمى... ماندريبها اليوم بخير والا لا... 
سهيل: والعثره... اول ماعرست مرضت شو هالحظ؟!.. 
شيخه: انا حاسه انك بترد على ناصر السبب... 
سهيل: هيه برد عليه شحقه يخليها تتسبح في البحر وتبرد... 
هزت شيخه راسها بابتسامه... 
شيخه: اسميكم خوان متحيزين لاختكم... المشكله ماطلع اهتمامكم فيها الا يوم طلعت عنكم....مسكين ناصر هو شو دراه فيها اونه يبا يونسها تقومون تردون عليه؟ 
سهيل: يباله بعده كم توصية... مهرة ياهل وماتفكر زين... 
شيخه: سهيل لا تدخلون بين الريال وحرمته خلوه يتفاهم وياها على راحته... لا تعطون مهرة مجال انها ترجع لكم في اقل مشكله ..خلوهم يتفاهمون ويحلون مشاكلهم بروحهم اذا فيه مشاكل يعني... 
سهيل: يعني ماتبينا ندافع عن اختنا....!! 
شيخه: دافعوا عنها في شي جايد مب من اقل شي تنطون فحلج الريال خلوه يتنفس....خلاص مهرة متزوجه احين .... 
سهيل: همممممممممممم الله كريم.... المهم انتي خلصي سحاي وخلينا ننزل نتعشى ترا قوم حمد محد... 
شيخه: ان شاء الله.... 
بدلت كندورتي ولبست بجامه ونزلت تحت اتعشى... 
والا مهرة مريضه..؟!!... 
ماعليه باجر بدق لها...وبنشوف كيف عايشه مع ناصر.... 
--------------------------------------------------
اليوم: الاثنين... 
المكان: شقة ناصر.. 
الوقت: الرابعه فجرا... 
-------------------------------------------------- 
( ناصر).... 


نشيت من رقادي على صوت المنبه...سكرته وقمت... طلعت من غرفتي وانا افرك عيني... 
اول ماطلعت من غرفتي صدمني الليت المنبعث من حجرة مهرة والباب بعد كان مفتوح...!! 
فكرت اروح اشوفها... 
لكني تراجعت عن الفكره..... بعد ماتذكرت اتهامها لي امس باني اتحين الفرص عشان المسها...!!! 
دخلت الحمام تغسلت وتوظيت... لبست ثياب نظيفه استعدادا لصلاة الفجر.... 
بس بعده شي وقت عن الصلاة حوالي نص ساعه... 
قررت اقرا قرآن لين الصلاة... تقريبا ماقريت من اسبوع ونص.... وانا من التزمت تعودت اقرا بشكل شبه يومي الحمد لله قبل صلاة الفجر.... 
طلعت من غرفتي بهدوء ...وانا اتلفت كل شوي لغرفة مهرة..ماعرف هيه داخلها والا برا..!! اذا برا وين بتروح..!!.. اظني انها رقدت ونسيت الليت مفتوح.... 
خليتها ورحت الصالة وللمكتبه على طول وين تعودت احط المصحف... 
دورته...لكني ماحصلته... 
دورته في السدات وكل مكان بعد ماكان له اثر... 
رجعت غرفتي ادوره... 
نفس النتيجه... 
اعتدلت فوقفتي والتفت لغرفة مهرة... 
مافي مجال يعني لازم ادخل غرفتها.... 
تنهدت واتجهت لها وانا امشي بهدوء... 
الباب كان مفتوح اصلا.. 
دقيت دق خفيف جدا عالباب...بحيث اذا كانت واعيه تسمعه..واذا كانت نايمه مايزعجها الدق لانه مب قوي.. 
لكنها اكيد راقده لانها ماسمعته.... 
دخلت راسي.. 
والمنظر اللي شفته...ذوب قلبي..!! 
خلاني ابتسم بعطف وحنان غصبن عني..... 
حتى اللي قلبه صخر... بيضعف يوم بيشوف هالمنظر... 
مهرة كانت شبه يالسه عالشبريه...متسانده عالمخدات وراها.... 
حاظنه المصحف لصدرها ونايمه... 
اكيد كانت خايفه من سكنيتها مره ثانيه... اكيد خافت انها تطلع لها...وكبرياء هالطفله منعها من انها تلجا لي مثل امس...!!.. 
ابتسمت... 
وتقربت منها... مديت ايدي بهدوء وبكل لطف مسكت المصحف وحطيته عالطاوله... 
وسحبت اللحاف وغطيتها...طلعت وبندت الليت لكني خليت الباب مفتوح وليت الممر ممشغل عشان مهرة ماتخاف من الظلمه... 
خذت المصحف معاي ورجعت غرفتي..فرشت السياده وصليت ركعتين ...وبعدها قعدت اقرا قرآن..بصوت مسموع..!! 
كالعاده ابذل جهدي بالاندماج بآيات الله... واحاول اتفكر فمعانيهن..وقد ماقدر احاول استذكر اصول التجويد مثل ماعلمونا في المسيد يوم كنا صغار..كان ابوي يدخلنا عشان نقرا ونتعلم القرآن ثلاث مرات في الاسبوع في وقت العصر... 
شوي شوي ..نسيت اللي حوالي ماعدا المصحف اللي جدامي... وحسيت بهدوء يلفني...تفاؤل....حسيت اني اقدر اتنفس بسهوله... 
مش مبالغه....لكن فعلا اللي يتعود عالقرايه وبعدها يبتعد عنها يحس شي ناقصه.... كاني مريض نسيت اكل دواي....! 
بعد ماخلصت قرايه...لاحظت ان الوقت قرب عالصلاة خلاص... سكرت المصحف وقمت عشان ارجعه مكانه عدال مهرة دامها اطمنت لوجوده عدالها... خلاص بيتم عدال راسها وانا بشتري لي مصحف ثاني... 
لفيت السياده وقمت وبايدي المصحف...انصدمت بمهرة متسانده على باب غرفتي...لافه يديها حوالي جسمها كانها بردانه...وتتامل فيني..!!! 
لاحظت هي ردة فعلي المتفاجئه...قامت انتبهت من سرحانها وتوترت هي بعد..!! 
استغربت... شو الي موقفنها هني؟ 
من متى هي واقفه عالباب؟!! 
وليش؟ 
وهل صوتي وعاها من نومها؟..والا لاني لحفتها قامت هي انتبهت وقامت؟!! 
تميت دقيقه اطالها...وهي اطالعني... 
مالاحظت أي عدوانية على ويهها....لاحظت فضول..!! 
ناصر: ازعجتج بقرايتي؟!!!... 
هزت مهرة راسها بالنفي... وبعدها قالت بهدوء.. 
مهرة: حد ينزعج من قراية القرآن..!!.. 
قمت من مكاني وانا ماسك المصحف.... 
تقربت منها خطوتين..بهدوء..وببطئ... 
بالكاد هي انتبهت لحركتي...كنت احسها ما اطالعني انا...لكنها تخترقني واطالع في داخلي...!!.. 
ناصر: تبين..تبين تقرين؟!.. 
ومديت لها المصحف... 
ترددت مهرة شوي وهي اطالع ايدي وعيوني...بعدها هزت راسها بالموافقه وخذت المصحف...وحظنته مره ثانيه... 
ناصر: شي يعورج؟ 
هزت مهرة راسها بالنفي مره ثانيه وهي اطالعني بنظره غريبه... 
ناصر: شفيج مهرة؟ 
مهرة: ماشي... 
كنت بقعد اسالها بعدني عشان اشوف شو سالفتها وشوفيها بهالحاله...!! 
لكن الصلاة...! 
ناصر: انا بسير احين اصلي... 
لاحظت توتر نظره مهرة وارتجاف شفايفها.... 
ناصر: تخافين؟ 
مهرة:......هــ....هــي...! 
ابتسمت ابتسامه خفيفه... 
ناصر: المصحف بحظنج وتخافين؟... دامه فايدج لاتخافين من أي شي ولا أي حد... 
رفعت مهرة نظرها لي اطالعني بسكوت.... 
بدون شعور مني وباندفاع غريب رفعت ايدي...ومسحت على شعرها الناعم...حركه خلت مهرة تنزل عيونها وراسها... 
شجعتني هالحركه اكثر...قمت بستها على راسها... 
وتركتها ورحت .... 
قبل ما اطلع من الشقة قعدت افكر اذا لمستي لمهرة تنقض وضوئي...لكني تذكرت انها لمسة بريئه وما اثرت فيني بالتالي ماتنقض الوضوء... 
فتحت الباب ونزلت للمسيد اصلي الفجر.... 


---------------------------------------- 
اليوم: الاثنين... 
المكان: شقة ناصر.. 
الوقت: الخامسه الا ربع فجرا.. 
---------------------------------------- 
(مهرة)... 


حظنت المصحف اكثر وانا اطالع باب الشقة المسكر بعد ناصر... 
خلني اكون حيادية.... 
قراية ناصر كانت....كانت..... مريحة للاعصاب..!! 
ما اقول انه ينافس المطاوعه في قرايتهم وغيره... 
لكن...مادري.... حسيته يقرا من الخاطر....!! 
وهذا اللي مخلي اطرافي تتجمد ولساني ينشل... 
كيف لانسان مثل هذا...انسان مثل ناصر...شفت الشيطان بويهه....! انه يقرا بهالصوره ؟!!!.. 
كيف يقدر ينسا كل شي وقت قرايته حتى لدرجه انه ما انتبه لوجودي وراه.... 
معقوله يكون مثل ماقال... اهتدى وتغير؟!!!.... 
لا... 
يمكن تكون حيله منه...يمكن تعمد يسمعني صوته وهو يقرا....عشان احن عليه..!!!! 
بس اذا كان يمثل...بيقدر يقرا بهالصوره يا ترى؟!!!... 
انزين لمسته....الحنان في بوسته..!!.. معقوله تمثيل؟!! 
انزين اتركوا كل هذا على جنب... 
لو ماكان ناصر يقرا باندماج ومن خاطره...لو ماكانت نيته خالصه لسبحانه....هل بيطلع هالنور الغريب في ويهه..!!!!!!!... 
لا مستحيل...مستحيل.... 

حظنت المصحف اكثر وانا اتراجع لغرفتي.... 
قربت اصيح من الياس...مب عارفه بشو افكر... 
كل اللي تمنيته من ربي انه يساعدني ويفتح عقلي....ماريد انخدع وانغش كالعاده...ابا اكون ذكية وماحد يقدر يقص علي لا ناصر ولا امثاله.....! 
ابا احكم عالناس بعقلانية ويطلع حكمي صحيح.... 
ماريد برائتي تستغل مره ثانيه..... 
حطيت المصحف عالشبريه ودخلت اتوظى...صليت الفجر وقعدت اقرا قرآن... 
قرايتي انا غير عن ناصر...انا اقرا بصوت واطي ماعرف اقرا بصوت عالي مثله.... 
عشان جي ..لهدوء الشقة ..سمعت صوت ناصر وهو يرجع...حسيت به وهوواقف عند بابي...وحسيت به بعد وهو يتركني ويروح.... 
كملت قرايتي.... وبعد ماخلصت سكرت المصحف...لفيت السياده والشيله ...شليت المصحف وطلعت من الغرفه... 
بتردد واضح دخلت غرفة ناصر بس ماكان هناك... 
بالتالي رحت المطبخ...وماكان هناك بعد... اكيد انه في الصالة... 
رجعت قصتي الطويله ورا اذني من جهة ويهي اليمين وتركت اليسار مثل ماهي... 
كان ناصر واقف عند الدريشه ويطالع تحت... 
مهرة: شو اطالع..؟! 
فز ناصر والتفت لي... تم نص دقيقه يطالعني واخر شي جاوب.. 
ناصر: حادث مستوي تحت...! 
شهقت انا وتقربت منه اطالع اللي يطالعه... لز لي ناصر شوي عشان يسوي لي مكان اشوف معاه.. 
مهرة: حد ياه شي؟ 
سالته وانا اطالع تحت عند السيارات والشرطه المتجمعه... 
ناصر: اثنينه مداعمين ودوهم المستشفى.. مادري شو صار فيهم...واحين يبون يحركون السيارات عن الدرب لانهن سادات الطريج.... 
مهرة: مساكين... آآه... هذا مصحفك...! 
اطالع ناصر المصحف وابتسمت... 
ناصر: خليه عندج...(وتراجع وقعد عالكرسي)....بشتري غيره... 
مارفضت الاقتراح هذا ورديت احظن المصحف...يلست على كرسي ثاني...منفصل... 
ناصر: ليش مارديتي ترقدين؟!.. 
مهرة: مافيني رقاد...وليش انته مارقدت؟ 
ناصر: احس اني شبعت رقاد... 
مسك ناصر الروموت وشغل التلفزيوون... اطالعته بطرف عيني... ليش ناصر هادي؟!.. 
بالعاده يتحرش فيني.... 
ليش انا هادية؟..بالعاده بعد اني ارد عليه بوقاحه..!!... 
تنهدت وانا اتامل في جانب ويهه الصارم...... 
لحيته المرتبه... شعره اللي طويل شوي من جدام بمقدار نص صبع ومن ورا قصير...طوله عادي يعني... 
كل شي فيه عادي ومعتدل... 
طوله معتدل...وزنه معتدل... مافيه شي زايد عن الحد.... شو اللي خلا هالانسان يفكر بانه حلو ويغتر بجماله؟!!.. 
يمكن حركاته هي اللي تحليه عند الناس...!!..عشان جي انا ماشفت هالشي؟..لاني ماحبه..!!واحتقره..!! 

باندفاع مفاجئ..يتني رغبه باني اعرف كل شي عنه....واعرف كل ملابسات قضيتنا... 
مهرة: ناصر...! 
التفت لي ناصر وهو رافع حواجبه شوي...كسؤال صامت... 
مهرة: انا هادية...ومستعده اسمعك...! 
فهم علي ناصر... تنهد وحط الروموت عالطاوله جدامه... 
بعد التامل فويهه حسيته خايف.... 
وبعد دقيقه رفع راسه وقال.. 
ناصر: شرط تسمعيني للاخر.. لا تقاطعيني.... 
مهرة: اوكي... 
تنهد ناصر مره ثانيه... 
نزل راسه وشبك صبوعه مع بعض... كل شي فيه يبيّـن عالتوتر... 
من شو متوتر؟..تراني حرمته وخلاص.... ليش يخاف من ردة فعلي ...النتيجه هي نفسها لانه الفاس طاح في الراس...!!! 
ناصر: انا... مهرة انا كنت...اقصد..ماكنت من قبل مثل ما انتي شفتيني.... شوفي...انا قبل ما ابدا دوامي هني في بوظبي كنت شاب طبيعي... ماقولج اني كنت سيده وماعندي حركات وغيره..لا..كنت طايش حالي حال الشباب...بس عاد مب واااايد يعني شوي...يوم ييت هني فبوظبي واستقريت... قمت اعاني من الفضاوه... قبل كنت يوميا ساير راد للعين بس ماوبلت البترول ولا الخطوط...اخر شي استقريت هني على اساس اخر الاسبوع ارد لاهلي...لكن خلال الاسبوع هذا حوالي خمس ايام شو اسوي فيهن؟؟... 
نش ناصر من كرسيه وتقرب مني باندفاع ويلس عدالي...شكله مب حاس بعمره بس يبا يوصل لي كلامه باي شكل وباي طريقه... 
ناصر: تعرفت بالصدفه على مجموعه شباب...شفت فيهم ظالتي..عوضوني عن ربعي المخرش في العين... بس هذيلا كانوا اكثر...ماكانوا كلهم من بوظبي...كانوا من مناطق مختلفه حالهم من حالي يعانون من الفضاوه... تيمعوا رباعه وانا منهم... الخلاصه ان هالربع سحبوني وياهم في دوامه مايعلم بها غير ربنا...كيف اقنعوني شوي شوي ادخل في جوهم..! كانوا اذكيا... يرغبوني في الشي اللي يسوونه ...يخلوني اسويه بكل ارادتي...مايغصبوني على شي... عشان في النهاية مايطيح اللوم على حد اذا صارت مشكله.... 
كان ناصر كل مايتقدم بالكلام اكثر كان خوفي يزيد... قلت له بانفعال وقلبي يدق بسرعه.. 
مهرة: مخدرات.؟!!!!!!!!!!!.... 
ناصر: هاه؟؟..لالالالا هب مخدرات الحمد لله....ماوصلت لهالحاله... 
مهرة: عيل شو تقصد..؟! 
حاس ناصر بوزه ونزل عينه كانه مستحي من اللي بيقوله... 
ناصر: بنات.. حفلات مختلطه...غنا ودق اربع وعشرين ساعه...وو... 
مهرة: وشووووو..؟!!.. 
كان الاشمئزاز واصل حده عندي....كنت اعرف ان ناصر من هالنوع...كنت اعرف.... 
ماكنت اتوقع شو بعد بيقول لي لين مانطق بها... 
ناصر: وشرب.... 
سكت.. 
لكن مب لوقت طويل... 
مهرة: شرب؟!!. 
ناصر: خمر... 
شهقت وانا مصدومه..قمت من كرسيه وتراجعت بعيد عنه.... 
مهرة: خمر...!!!!!.... ناصر كنت تشرب خمر...!!!!!... 
قام ناصر معاي ومسك ايدي وانا اسحبها واتراجع بس كالعاده....ماشي فايده من مقاومتي... 
ناصر: مهرة انا صح كنت اشرب...صح كنت صايع وراعي بنات واشياء حرام يعني... بس انا خلاص تبت.... تبت والله اني تبت..... وانتي قلتي مابتقاطعيني وبتسمعيني خليني اكمل لج.... 
مهرة: شو بتقول بعد؟؟؟...كله ولا الخمر ناصر كله ولا الخمر.... 
ناصر: والله انه ماطاح حلجي من شفتج يامهرة والله....سمعيني... 
سكت...بعد ماحسيت بالدموع تمشي على خدي من دون ماعرف اني اذرفها..... 
خمر..!!!!. 
ناصر: مهرة في اليوم اللي تحرشت بج فيه كنت توني ياي من بوظبي كان يوم الاربعا اذا تذكرين..وكنت ولهان على اهلي ماشفتهم من اسبوعين...وتعبان ماسك خط ومب راقد ذيج الليله..اول ماوصلت طرشني ابويه صوبكم قلت له بعدين بسير او طرش حد ثاني بس ماطاع وتنازعت وياه....في الدرب شفت غرشة الخمر وشربت منها شوي عشان اخفف الظيجه اللي فيني..... 
انا هني شعر يمبي وقف.... حسيت بالبرد.... 
ناصر كان سكران..!!!!!!.. 
ناصر: فهمتي مهرة؟!!... هذا اللي خلاني مب على طبيعتي معاج...عيبتيني اول ماشفتج...بس رده الفعل في هالحالات تكون مضاعفه ... لو كنت صاحي ماكنت سويت شي لاني مهما كان احشم بنات العرب.... وابوج ربيعه ابويه...لكن دام اني كنت سكران طبيعي مابهتم لهالامور وبتبع اللي يمليه علي الشيطان.... 
قلت له بارتجاف.... 
مهرة: ما..ماكانت....ماكانت فيك ريحه خمر.....!!! 
ناصر: هيه..لاني تعطرت وايد قبل ما انزل خفت حد يشمها فيني...وانا ماكنت سكران زود بحيث اني كنت اترنح وانا امشي او اهذي....لكن راسي كان مفتررر ...وما افكر باللي اسويه...هذا اللي اقصده لج باني ماكنت على طبيعتي... عيبتيني وسويت اللي سويته...لكني انتبهت لنفسي وتركتج... طلعت من بيتكم وانا في حاله مايعلمها غير الله.... مادريت بعمري الا وانا في البر... والله ماقص عليج يامهرة اني قربت اتخبل وافقد عقلي بسبب اللي سويته لانه عمري مافكرت اسويه اصلا...رغم كثرة البنات حوالي حتى الخايسات منهن ما اتقرب من وحده الا برضاها....فمابالك ببنات العرب..!!!...

حرقتني نظره عينه اليائسه اللي تطلب مني التصديق والتعاون... نزلت عيوني عنه عشان ما اواجهه وسكت.. 
ماعرف بشو افكر... 
صدمات صدمات صدمات....!!.. 
ماعرف بشو افكر...! 
تركني ناصر ويلس عالكرسي يتنهد باسف وهو يتذكر ذاك اليوم.... 
ناصر: في البر نزلت من السياره كاره عمري وكاره حياتي..مسكت غرشة الخمر وكسرتها في الشارع ودست عليها بغيظ... وقررت ساعتها اني خلاص ابتعد عن هالدرب...استهتاري وصلني للي وصلت له وياج.... اذا تماديت اكثر شو بيصير؟!!... في درب الرجعه سويت حادث انجلبت بي السياره ...ماتعورت وايد بس ظربه فراسي...لكني حمدت ربي عالسلامه والله مايضرب بعصا... من يومها.. قطعت كل علاقاتي مع البنات...ربع السوء هذيلا ودرتهم.... ورابعت بدالهم مطاوعه...اصلحت ديني...لكني ما اصلحت ضميري...عشان جي من يومها وانتي شغلي الشاغل...صرت مهووس فيج... ادورج في كل وحده اشوفها.... وصل بي الياس اني اقوم من فراشي نص الليل هني في بوظبي وامسك خط العين بس عشان اشوفج....والفجر طلعت من البيت اترصد بيتكم...وشفتج هناك في الجامعه...وين طاح عند الدفتر...تذكرين؟!... 

قام ناصر من كرسيه وتوجه للمكتبه لدرج معين فتش فيه وطلع لي دفتري الاصفر المالوف.... 
وعطاني اياه... 
مهرة: بعدك محتفظ فيه؟!!... 
ناصر: حفظت كل كلمه انكتبت فيه.... من هالدفتر عرفت بعض الاشياء عنج...عمرج واسمج...وانج تحبين الاشعار الحزينه...!... الدفتر هذا كان يهدي نفسي اللي تدورج مهرة... عرفت اني مابقدر اكلمج او اعتذر لج بسبب المجتمع والظروف... كل ماكان عقلي يخف عليه واتخبل اطلع هالدفتر عشان اهدي نفسي به.... كان عندي امل ارجعه لج فيوم من الايام.... 
ابتسم ناصر... 
اطالعني بنظره غريبه.....وانااطالع دفتري واطالعه.... 
معقول كل اللي قاعد يقوله هذا....!!!.. 
مهرة: بس مرت سنه كامله تقريبا.... 
ناصر: كان عندي امل مستعد اتريا العمر كله عشان احقق حلمي...باني اعتذرلج وافهمج موقفي وتسامحيني... 

مسكني ناصر من ايدي وسحبني عشان اقعد معاه عالكرسي.....الغريب اني ماقاومت.. 
كنت مذهوله من كل شي يصير معاي... 
ناصر: مهرة.. وقسم بالله اني ندمان..مستعد اعطيج عمري كله لو بايدي والله مب كلام...انا اعنيه...مستعد اقدمه لج اذا بتسامحيني... الله كتبج لي..كتبج من نصيبي.. وانا احاول قد ماقدر اني اعوضج ...وباذل جهدي عشان اسعدج بس ابا فرصه مهرة... اذا خيبت ظنج سوي اللي تبينه...بس عطيني فرصه... 

ماقدرت اتحمل اسمع ريال بكل كبريائه وعنفوانه وغروره وثقته بنفسه يترجاني بهالاسلوب.... 
نزلت دموعي مره ثانيه.. 
مهرة: انته شو تطلب مني... 
ناصر: اطلب منج تنسين... 
مهرة: ماقدر ناصر ماقدر... 
ناصر: تقدرين... بالله عليج مهرة...اطالعينيي... شوفي ويهي..تشوفين فيه شي يشبه الويه اللي شفتيه اول مره؟!!.. 

تاملت ويهه....مادري بشو اجاوب....الصراحه الاختلاف واضح لكن الشخص هو نفسه....!!! 
مهرة: مادري ...مادري.. 
ناصر: دخيلج يامهرة... عطي نفسج فرصه وعطيني فرصه عشان نعيش براحه وسعاده رباعه.... 
مهرة: اسامحك؟؟ اسامحك وانته سببت لي خوف من الكل...عقده من الرياييل... عدم ثقة في أي حد حتى في نفسي...كرهت نفسي وكرهت كل حد حوالي...كيف اسامحك ناصر كيف..؟! 
كانت الدموع ماليه عيني وخدي.... 
ناصر: انا اسف مهرة.... 
مهرة: وين اصرفها هذي؟!!...هاااه؟؟.. شو تفيدني كلمه اسف هذي... 
ناصر: مهرة...!! 

اختلط في كلامه الترجي مع الاستغراب... الاستغراب من صياحي...والترجي عشان ألين واتفاهم اكثر... 
غطيت انا ويهي عشان ماشوف نظره عينه وتعبير ويهه... 
كنت اخاف اني اتفاهم مثل مايطلب مني... 
كنت اخاف اني اعطيه الفرصه اللي يباها... 
كنت اخاف اني اتعرض للخداع مره ثانيه...! 
كيف اثق فيه؟!...هو من بد كل الناس كيف اثق فيه..!!!. 
انفجرت بالصياح.... 
ليش؟....مادري.. 

كنت يائسه.... تعبت من النزاع النفسي اللي في داخلي.... 
تعبت من رغبتي بالانتقام منه... 
تعبت من مقاومه رغبتي باني اترك لطيبتي العنان.... 
تعبت من كثر التساؤل..اذا كانت تصرفاته صادقه او تمثيل... 
واذا تمثيل...شو مصلحته من التمثيل؟! 
واذا صدق....شو ردة فعلي انا تجاه هالتصرفات...! 
تعبت....تعبت....! 

مادريت بنفسي الا وانا بحظن ناصر...اصيح واصيح.... 
ايده حوالي كتوفي... وايده الثانيه ماسكه راسي تضغطه على صدر ناصر.... 
استسلمت...لاني باختصار ...كنت مرهقة...!! 
مارقدت امس بسبب خوفي من الجنيه.... 
والصبح اتلقى كل هالصدمات واواجه كل كوابيسي.... 

ناصر راعي بنات وكنت اعرف من قبل.. 
لكن ناصر راعي خمر وشرب وحفلات مختلطه؟ 
ناصر تاب بسببي..!! 
ناصر صلح حياته...بالمقابل دمر حياتي انا..!! 
ناصر زوجي...الملتزم دينيا...المرح...المحب...المهتم...في صوب... 
وناصر اللي كان بيظيع شرفي في بيتنا من صوب ثاني.... 

وصلني صوته...عطوف ورقيق... 
ناصر: غناتي لا تصيحين...لا تقطعين قلبي...مهرة انا اغليج وماتحمل اشوفج جي....!! 

غمضت عيني واستمريت بالصياح.....!! 
لين دخت... وظلمت الدنيا بعيني... 

_________________

نهاية الجزء السابع والاربعون 


جزء الثامن والاربعون.. 
------------------------------ 
اليوم: الاثنين.. 
المكان: شقة ناصر.. 
الوقت: السادسة والربع صباحا… 
------------------------------ 
(ناصر)…. 
كنت احس بالالم… بكره الذات… 
يمكن مهرة اللي في حظني عادتني باحساسيها تجاهي.. 
لانها متالمه….وتكرهني… 
قمت انا اتالم لالمها…واكره نفسي لاني سببت لها هالالم… 
غمضت عيني وحظنتها اكثر… 
كانت من فتره بسيطه هادية…. صياحها توقف…شهقاتها الخايفة من المجهول بعد توقفت… 
ناصر: مهرة..!!!.. 
لا جواب..! 
نزلت راسي اوايج لويهها….كانت مغمضه عينها..وملامح ويهها طبيعية… 
رقدت؟!..معقوله..!.. 
والا اغمى عليها والا شي..! 
كيف تقدر ترقد بهالسرعه…! 
تذكرت بعدها انها مارقدت زين طول الليل… اكيد انها تعبانه…واعصابها ماتحملت كل اللي انقال…! 
وكطريقه للهروب…. واللجوء للراحه المؤقته..رقدت…او غفت…او اغمى عليها.. 
في كلتا الحالتين بتركها ترتاح…كفايه اللي عرفته لين احين… 
وراها صدمات ثانيه يايه بالطريج… 
صدمه زواجي…وولدي مايد… 
اللي ما اعتزم اني اقولها عنهم الا يوم تتحسن علاقتنا…ونكمل زواجنا…. 
عشان تكون مستعده تسامحني بشكل اكثر… 
تنهدت… وتركت مهرة فحظني لفتره… 
ماكنت مستعد اني اتركها… 
لكن ماظن ان الوضع مريح لها…خلها ترقد وترتاح… 
بهدوء ورقه…اسندت مهرة عالمخده ومددتها عالكرسي اللي كنا قاعدين عليه.. 
نفس الكرسي اللي رقدت عليه وهي مريضه… 
تاملت ويهها الطفولي… 
مديت ايدي ورجعت شعرها ورا اذنها عشان مايزعجها… 
ورحت اييب لها برنوصي….وغطيتها به… 
ماعرف شو اسويلها اكثر عشان اريحها… 
اخر شي عرفت انه ابتعادي عنها هو اللي بيريحها…. 
ياويلي شو اسوي…. 
احين مهرة تعرف اني كنت راعي شرب وبنات وسهرات واشياء حرام…. بتسامحني ياترا؟! 
هيه بدايه الصدمات دايما تضعف….مثل ماسوت يوم درت اني انا ريلها…اغمى عليها…وعقب تمت تصيح.. 
لكنها عقب استقوت… 
واخاف الحين تسوي نفسي الشي… 
اغمى عليها…بتريا صياحها بعد ماتقوم….وعقب بتراويني نيوم الظهر…!!!!.. 
دايما الحال بيتم جي؟!…متى برتاح ياربي متىىىى..؟!… 
قمت من الكرسي وطلعت من الصاله وانا احس باليوع.. 
دخلت المطبخ وسويت شاي حليب…الشي الوحيد اللي كنت اعرف اسويه يوم ييت بوظبي… 
مع الاستقرار في الشقه تعودت اني اطبخ احيانا…. 
تذكرت حياتي كيف كانت قبل ما ايي بوظبي…. 
كنت مستانس خالي البال…ماعندي هموم تكسر الظهر…. 
ماعدى هم التخلص من نوره… 
بس كان عندي غرور فظيع وكنت متاكد انه محد بيروم يجبرني على شي… 
وان نوره ..مب من مستواي… 
صحيح هيه جميله….جميله جدا…. احلى من مهرة بعد… 
بس من داخلها دمار… 
والله يعين احمد عليها… 
من جهة ثانيه….قضية مهرة معاي مب قضية جمال.. 
مهرة خلاص تغلغلت في اعمق اعماقي…. 
حلوه كانت او شينه….في النهايه هيه "مهرة"…!.. 
خلصت الشاي وحطيته في دله…. 
وخذت كوبين ووديتهم الصاله.. 
دخلت بهدوء وحطيت الشاي عالطاوله… وصبيت لي كوب… 
مسكت الروموت وقصرت على صوت التلفزيون على اخر شي… 
ويلست ابدل في القنوات…لاني ماعرفت وين اروح… 
لكن يوم بيفتح المطعم الهندي بسير اييب "خبز براتا"… لاني عيزت من الروتي… 
مر الوقت ومهرة بعدها ماقامت…وصلت الساعه تسع…!!… 
قمت طلعت من البيت وهالمره قفلت الباب وراي.. 
رحت ووديت سيارتي المغسله ينظفونها لانه مازال فيها تراب يوم رحنا البحر….ماتفيجت اوديها قبل… 
التنظيف خذ وقت شوي…. 
مريت السوق لاني تذكرت شي مهم... شي ممكن يزيد ثقة مهرة فيني... 
لين احين هي ماقدرت تكلم خوانها ماعدا سيف يوم ياها هني...اذا عطيتها تيلفون تكلم خوانها على كيفها... وبراحتها...بتقدر لي هالشي...! 
دخلت محل الموبايلات وخذت لها تيلفون نوكيا صغير مناسب لها.... وبحط لها وحده من بطاقاتي الجديمه.. لانه عندي ثلاث ارقام مختلفه ما استخدم منهن غير واحد وهو المتعارف... 
وعقب مريت عالمطعم خذت "البراتا" …. 
ورجعت البيت…! 
--------------------------------------- 
اليوم: الاثنين.. 
المكان: شقة ناصر... 
الوقت: الحادية عشره صباحا.. 
--------------------------------------- 
(مهرة).... 
قمت مستغربه من المكان اللي انا فيه...وشو اللي رقدني.... 
اول مارفعت راسي عن المخده اللي تحتي حسيت راسي نقع...!! 
يوم عورني راسي تذكرت كل اللي صار الصبح...! 
ناصر وقرايته القرآن... 
وكل اللي قاله بعدها... 
بنات...حفلات... وخمر.!.. 
تناقض...!! 
بعدت البرنوص عني ويلست عالكرسي اعدل شعري وارتبه... 
نشيت ودخلت الحمام تغسلت...وبدلت ملابسي...لبست كندوره حمرا قطن..لكن لها موديل حلو ورقبه مرتفعه شوي.... 
لميت شعري ورفعته وانا احاول قد ما قدر مافكر باللي عرفته...! 
عقلي مايتحمل هالمعلومات... 
لاني ببساطه ماعرف شو ردة فعلي تجاه هالاشياء اللي عرفتها....! 
ناصر يطلب مني فرصه.... 
هل من مصلحتي اني اعطيه هالفرصه؟!... 
والا ارد بيت اهلي واطلب من ناصر الطلاق؟ 
كيف اتم زوجه لشخص كان يشرب خمر؟ 
ماتخيلت هالمستقبل لنفسي ابدا... 
لكن... مب انا قايله اني بطفر بناصر لين مايطلقني؟.. 
ليش احس اني مب قادره اطفربه بعد اليوم؟... 
الرجعه لاهلي في وقت بعدني ماكملت فيه اسبوع من زواجي فكره مب مناسبه.. 
لانهم بيتسائلون... وانا اعرف اني بستسلم وبقولهم... ساعتها شو بيصير؟ بيغصبوني عليه غصب... 
لكن ان عطيت ناصر الفرصه اللي يطلبها.... 
هل من الممكن اني اعيش معاه حياة طبيعية؟!.. 
انقطعت افكاري يوم سمعت صوت انفتاح الباب.... 
عقدت حياتي يوم افتكرت توني ان ناصر ماكان موجود في الشقه..وين راح وخلاني...؟! 
طلعت من غرفتي ووقفت عالباب...ناصر كان طالع بلا سفره..بس لابس كندوره ..نفس الكندوره اللي لابسنها الفجر.... وماسك كيستين في ايده...ومفاتيح.. 
اطالعني ناصر بنظره....اقل شي اقدر اقوله عنها انها "ملهوفه"... 
ابتسم ناصر..وتقرب مني ببطء.. 
ناصر: هااه قمتي؟.. صح النوم... 
مارديت.... 
مب عارفه شو شعوري اتجاهه وكيف لازم اتصرف بعد اللي عرفته عنه... 
تقرب ناصر اكثر..شكله كان كانه مستحي مني....وهو نفسه متوتر مب عارف كيف يعاملني... 
ناصر: انتي فجاه رقدتي...مادري..اغمى عليج..مادري بالضبط... بس شفت غفوتج انسب لج عشان شوي ترتاحين... شي يعورج مهرة؟!... 
مهرة:.. آآه... راسي يعورني... 
ناصر: انا سويت شاي...ماشربتي؟. 
مهرة: ماشفته... 
ناصر: في الصاله... و شريت خبز براتا حار بعد بيعيبج... وشريت لج شي ثاني بعد براويج اياه عقب ماتاكلين... 
نزلت عيني بتردد وانا افكر...بصراحه يوعانه.... وذكر ناصر للخبز الحار حرك اليوع اكثر... 
مد لي ناصر الكيسه اللي فيها الخبز... 
ناصر: اندوج... بطلي الكيسه وحطيلنا جبن وزيتون وهالسوالف عشان نتريق..وانا ببدل ثيابي وباييج..اوكي؟ 
باختصار..ناصر يطلب مني اهتم بالريوق حالي حال أي زوجه.... يباني اندمج بالجو غصب.. 
اوكي..صارله ايام يخدمني...يخدمني بعيونه...حتى الطباخ يطبخ لي... 
شو بيضرني اذا ظبطت الريوق الحين؟!.. وهو مايطلب مني اطبخ او شي...كل شي جاهز.... 
مهرة: اوكي.. 
رحت انا المطبخ...وراح ناصر غرفته... 
في الصاله يلسنا على طاوله الطعام الجانبية اللي مانقعد عليها الا نادر... 
تريقنا انا وهو بصمت... 
فجاه تشجعت وسالته.. 
مهرة: وين رحت.؟!.. 
اطالعني ناصر بنظره كانه فرحان بسؤالي... 
ناصر:.... سرت..اول شي خطفت عالمغسله..نظفت سيارتي...وعقب خطفت السوق وشريت لج شي..عقب مريت المطعم ويييت... وانتي متى نشيتي؟ 
مهرة: قبل ماتي بشوي... شو شريت لي...؟ 
ابتسم ناصر.. 
ناصر: شريت لج موبايل... 
انصدمت.. بطلت عيني وانا اطالعه يخش ايده فمخباه مع ابتسامه فويهه... وطلع لي جهاز صغير لونه عنابي... 
ناصر: تفضلي... 
مسكت التيلفون بايد مرتجفه... 
مهرة: حق...حق شو؟!.. 
ناصر:حقج..عشان تكلمين اهلج براحه...برمجت فيه ارقام خوانج..وعمي... ..وو..رقمي... بقية الارقام مال اهلج مب عندي برمجيهن روحج... 
اطالعت التيلفون مستغربه.. 
مب مصدقه اني اقدر اكلم اهلي بحرية....ماصدقت ان ناصر يثق فييني لهالدرجه... 
مهرة: ماتخاف اني اخبر اهلي؟! 
اطالعني ناصر بهدوء.. 
ناصر: انا اثق فيج... وانتي من حقج تكلمين اهلج بحرية.... وانتي رغم تهورج احيانا الا انج عاقل وتوزنين الامور...وانتي تعرفين زين يامهرة ان حياتج احين معاي....وان شاء الله بتم جي... 
مهرة: انته تاخذ الفرصه اللي طلبتها مني بالغصب... 
ناصر: لا حشى... قلت لج انا مستعد اصبر...وانا اتصرف معاج حسب شعوري صوبج..هب تمثيل او تصنع... اذا بتعطيني فرصه بتكون بتقبلج انتي لي... مب فرصه عشان اعاملج انا زين... انا مابتغير..لكن اباج انتي تغيرين اللي في نفسج شوي وماتحاربيني..... 
مد ناصر ايده وحطها على ايدي اللي كانت عالطاوله وضغط عليها... 
ناصر: شو رايج يامهرة؟!.. 
تصارعت في نفسي رغبات كثيره... لكن في النهاية فاز التعقل...والفضول... 
ابااعرف..اذا عطيته فرصه شو بيصير؟!..في النهاية انا عالقه عالقه معاه... 
مهرة: اوكي...بس عشرط.. 
ابتسم ناصر...ابتسم بفرح كبير... 
ناصر: اللي تبينه... 
مهرة: لا تطالب بحقك علي كزوج.... 
مابان في ويهه أي تاثر.... 
ناصر: ماعندي أي مانع... المهم تتصلح الامور بينا.. 
مهرة: ما اوعدك بشي..يمكن في النهاية ماقدر اتقبلك... 
ناصر: انتي بس لاتحطين هالفكره فبالج وبتشوفين شو بيصير مع الوقت.... 
ثقتة خوفتني... 
لا يكون صدق بيصير هذا؟...لايكون بتقبله وبنعيش في النهاية حياة طبيعية..!! 
اوففف...وانا شو اللي حارني؟ ليش حارمه نفسي من الراحه؟!.. 
ليته بس كان انسان ثاني غير ناصر جان عشت بشكل طبيعي... 
لكن ناصر.. 
كيف بحترم نفسي اذا سامحت الشخص اللي حاول يعتدي علي؟!!!!!... 
مهرة: على خير... لاني تعبت والله... 
ناصر: سلامتج مهرة... ادري انج تعبانه واعصابج ماتتحمل اكثر..انا ابا اريحج والله... اريحج معاي مب بدوني..لانه خلاص مالي راحه وانتي بعيد عني... وصدقيني انتي مابتعيشين حياة طبيعية بعيد عني...خلاص مهرة حياتج معاي مش بدوني... 
مهرة: ليش تحاول تدخل هالفكره فبالي؟!!!... 
ناصر: مب اني ادخلها فبالج...بس انا مابقول شي...انتي بتسيرين عند اهلج اخر الاسبوع وشوفي بنفسج.. 
سكت ناصر وسكت انا بعد.... 
كل حد يفكر بشي.... 
ياترى صحيح اللي يقوله ناصر ؟... 
معقوله مابقدر اعيش بدونه؟.. 
ليش بالله؟..انا عايشه معاه براحه عشان ماقدر اعيش بدونه.. 
اوفف هالانسان وايد واثق من نفسه .... 
فجاه قال لي ناصر.. 
ناصر: مهرة.... تبينا نطلع؟ 
بطلت عيني.. 
صرت مدمنه عالحواطه... 
مهرة: وين؟!.. 
ناصر: زهقنا بوظبي...نسير دبي؟.. 
عقدت حياتي انا ... 
مهرة: دبي؟ 
ناصر: هيه... بنبات هناك شرايج؟ 
مهرة: نبات هناك بعد..؟ 
سكت ناصر يفكر شوي.... 
ناصر: تدرين شو.... بنسير اليوم دبي... وباجر بنطلع عنها المسا وبنروح العين... بنتم من الثلاثاء للجمعه .. شو رايج؟ 
فرحت...بيوديني العين؟!!!... 
مهرة: والله؟!!!.. 


ناصر: هيه..قومي جهزي اغراضج لكم يوم عشان نتغدى هناك... 
ابتسم ناصر يوم شاف الضحكه على ويهي وانا افز من مكاني واروح حجرتي بسرعه اجهز اغراضي مستانسه... 
كان التيلفون بايدي بدون ماحس.. 
ويوم حطيت اغراضي... اطالعت التيلفون برغبه اني اتصل بحد من اهلي.. 
سيف وتكلمت معاه... 
خلني اكلم سهيل.. 
مسكت التيلفون ودورت على رقم سهيل..
اليوم: الاثنين.. 
المكان: شاطي الجميرا..دبي.. 
الوقت: السادسة مساءا.. 
---------------------------------------- 
(مهرة)... 


نفظت ايدي عن الرمل متظايقه وانا اطالع ناصر على مد بصري... 
كنا على شاطي الجميرا... والعرب والاجانب شكثرهم هني... 
وناصر حظرته يتسبح..!!!!!... 

كنت انا يالسه عالتراب بدون غشوه بس تحجبت...لانه اغلب اللي هني اجانب ومحد يطالع حد اللهم نفسي... 
صحيح المكان هني حلووو ويجنن.... 
بس صراحه؟...مب للحريم...! 
عالاقل مب للحريم المسلمات الساترات.... 
لكن ناصر اقترح انه يروح يتسبح وانا ماحبيت اقعد في الغرفه بروحي...قلت ايي اتفرج.. 
اول مادخلنا دبي حطنا على شاطي الجميرا كامله.... وعقب دخلنا الفندق والغرفه ..وهناك اكتشفت انه حاجز غرفه وحده... 
تنازعت وياه ساعتها لكنه قال بنتكلم بعدين في السالفه... 
ونزل يتسبح ونزلت معاه..ومن ساعتها وانا مطنقره...!!!.. 
كيف يتجرا ويحجز غرفه وحده بسرير مزدوج؟...انا قايله له لا يطالب باي حق ولا يضغط عليه قال اوكي..!! 
ليش عيل هالحركات..!!! 
كنت متظايقه من الناس اللي حوالي...الكل احسهم يطالعوني مستغربين ليش يالسه اروحي....!!! 
قمت ونفظت التراب عن عباتي....ورحت صوبه.. 
مهرة: ناصر...نااااااااااصر.... 
كنت اطالع ناصر بحسد وهو يتسبح في البحر...كان بعيد نوعا ما ويالله وصله صوتي... 
رجع للشاطي وهو يمسح على راسه عشان يرجع شعره على ورا...اللي يقول من طوله الشعر؟!!!.. 
ناصر: زقرتيني؟ 
مهرة: هيه...بسك... 
ناصر: حرام عليج...شو زهقتي؟ 
مهرة: هي زهقت ومتظايقه من الزحمه وهالمفاصيخ صراحه منظر ماحبيت اشوفه...!! 
تلفت ناصر حواليه وابتسم بتفهم.... 
ناصر: فالج طيب... 

في الغرفه... 

مهرة: يالله متى بتتصلبهم؟ 
ناصر: اتصل بمنووه؟ 
مهرة: الرسبشن عشان تحجز غرفة ثانيه...!! 
تلفت ناصر باستغراب حواليه....استغراب مصطنع... 
ناصر: ليش شفيها هالغرفه؟!.. 
مهرة: عن لاستهبال... انته تعرف اني ماقدر ارقد معاك فغرفة وحده... 
ناصر: اظني مره راقده وياي في غرفه وحده ...ياج شي؟ 
مهرة: بس هذيج المره رقدت انته تحت وانا فوق وهالمره بترقد عالشبريه طبعا.. 
ناصر: طبعا طبعا... 

قهرني بروده... 
مهرة: ناااااااصر...!! 
ناصر: خلاص رقدي انتي على هالكرسي... 
مهرة: طالع؟..ونعم الريال...بتخليني ارقد عالكرسي وانته عالشبريه متهني؟! 
ناصر: عيل انا شكبري وشعرضي بترقديني على هالكرسي؟ انتي عالاقل صغيرونه بيضمج صح لكن مابترقدين مرتاحه..كيفج... 
عصبت انا.. 
مهرة: لا تقول صغيرونه.... 
رفع ناصر حواجبه بسخرية... 
ناصر: ضئيله.... 
مسكت المخده اللي كانت عالكرسي وفريته بها..لكن كالعاده ماكنت اعرف اصوب... 
مهرة: اسكت...احجز غرفه ثانيه يالله... 
يلس ناصر عالشبريه بعناد وهو يركب طربوشته في الكندوره... 
ناصر: آسف... اجاراتهم غاليه...ونحن الا بنبات ليله...مايسوى علينا نحجز غرفتين او جناح بسبب انه حظرتج مااطيقين الرقده وياي...تحملي..مابيييج قلت لج انا ما باكلج... 
مهرة: نرقد عشبريه وحده؟ وايد متفائل....!!! 
كنت منحرجه ومعصبه حدي منه .... 
ليش يغصبني على اشياء مابغيها...!!!.. 
ماقدر ارقد معاه... 
ناصر: حطي بينا هالمخده الطويله اذا كان يريحج... غرفة ثانيه مابحجز... انا بسير اصلي وبرد لج عشان نحوط وعقب نتعشى... 
وقف جدام المنظره يعدل سفرته وعقاله...وتعطر... 
ناصر: تبين شي؟! 
مهرة: اباك تدعم... 
كنت مقهوره منه ومن ثقة بنفسه...مقهوره لاني اطلب منه من الصبح يغير الغرفه وهوهب طايع ولا مسولي سالفه..!!!.. 
ناصر: ادعم؟..اوكي... 
ترك الباب ويا صوبي وعلى ويهه تعبير جامد...تقرب مني وايد..استغربت شو يبغي... جان يقوم ل**** ويدعمني...!!!! 
مهرة: ايييييييه...!!!..عثره شفيك؟! 
ناصر: انتي قلتيلي ادعم...دعمتج... 
وابتسم ببلاهه....! 
مهرة: هاها ها بموت من الضحك...سخيف تراك... 
ناصر: اكون سخيف احسن من اني اكون عنيد بغباء...!!..عن اذنج... 
وطلع من الغرفه وتركني... 
حسيت انه يتعمد الهباله جدامي... هذي مب شخصيته..بس يحاول يتعامل معاي بطريقه يحس اني انا افكر فيها..الا وهي "الهباله"..باختصار... 
اناهبلا في نظر ناصر...!!!...لاني اتصرف مثل اليهال.... 
اوكي... احين انا مب وافقت على الفرصه اللي يطلبها؟!..وافقت.. 
لكن هذا مب معناته اني اتحمل النوم معاه...ماقدر...حتى لو ماصار بينا أي تواصل...مجرد فكرته راقد عدالي تخليني .... تخليني.... 
اقفط...!! 

اوففف ياربي شو هالحاله..!! خلنا نقضي اليوم على خير...ويوم بايي الليل يحلها الف حلال.. 
------------------------------------ 
اليوم: الاثنين.. 
المكان: العين مول.. 
الوقت: الثامنه والنصف مساءا.. 
------------------------------------ 
(سيف)... 


دخلنا العين مول انا وجمال ربيعي ومبارك.... كلن كاشخ فصوب... كنا متواعدين ويا الشباب في الطابق الثاني بنحضر فلم في السينما... لكن مادري ليش لازم نكشخ يوم ندخل العين مول هذا...! مع انه مب في نيتنا مغازل بنات... 
لكن الكل يكشخ هني زد نحن؟!.. 
جمال: وااااااااال يالزحمه عالدري.... 
سيف: تعالوا نركب المصعد... انامادانيه الدري هذا بعد... 
توجهنا للمصعد وتريينا حريم لين ماركبن ورجع لنا المصعد بعدين خالي...ركبنا... بس كلنا فجينا حلوجنا وعيوننا يوم ركبت معانا بنت...حوالي 17 او 19 عمرا..ومعاها بنت صغيره..!!!!.. 
كانت البنت كشفه.... فول ميك اب ودنيا..وعباه مبطله والشيله راده عن الشعر وكل شي يخطر عالبال.. 
البنت: السلام عليكم.. 
ردينا عليها السلام ونحن مستغربين... 
جمال ربيعنا اللي كان في طريق التدين نزل راسه وكفخني انا كفخه خفيفه عشان انزل راسي انا ومبارك... 
المهم نفذنا.... 
بصراحه كانت شبهات... 
شحقه راكبه ويانا حظرتها..!!.. قلت المصاعد؟..والا مستعيله وايد حظرتها..!!!.. 
توقعنا توقف في الطابق الاول وتفكنا من الصدعه لكنها ركبت معانا الطابق الثاني... 
واللفت مال العين مول بطيئ نوعا ما.... 
انا بصراحه ماقاومت اني ارفع عيني مره ثانيه....وابتسمت يوم حصلت البنت اطالع مبارك... 
مبارك كان صاد على يانب يطالع اللي يتزلجون تحت.... 
فجاه قالت البنت لمبارك... 
وبصوت انعم مايكون.. 
البنت: اطالع صوبنا عاد...والا مب قد المقام؟!... 
سمعت جمال يقول "استغفر الله" بصوت واطي... 
انا مسكت ظحكتي ..ودزيت مبارك عشان يصد صوب البنت ويرد عليها..... 
وفعلا مبارك صد صوبها وعقد حياته... 
مبارك: شوه؟! 
البنت: سلامة عيونك... 
كان دلعها مقزز.... 
مبارك: انتي اصلا عيب عليج راكبه ويانا المصعد....وبعدين لشو اصد صوبج شو بشوف فيج من الخير؟!.. 
انفتح باب المصعد في هاللحظه وطلع مبارك....وطلعنا ان وجمال وراه نصاقع من الضحك.... 
وخلينا البنت اروحها مصدووومه.... 
ونحن نضحك ونضحك...ماتوقعنا هالرد الفضيع من مبارك للبنت....هذا وهو عايش فبلد اجنبي...!!! 
مبارك: واااااو شي بنات جذي؟!!... ماصدق بصراحه... 
جمال: بعدك ماشفت شي والله.... 
مبارك: هذا وانا اللي افتخر ببنات البلاد واتحلم في غربتي اني اشوفهن محتشمات... طلعن جي؟! 
سيف: ها ها..لا تجمع...كل مكان يابوي فيه الزين والشين... بس بصراحه من هالاشكال كثرانه احين.... 
جمال: هذي شقايل اهلها مخلينها تطلع من البيت بهالشكل؟!.. 
سيف: دخيييلك وايد عايلات دامره من اليد لين الحفيد...ولاحد فيهم يسال عن حد... الا اللي الله هادنه مايسوي هالحركات ولا يضيع.. 
مبارك: انزين شو بتستفيد؟..شي شباب عندكم ياخذون هالبنات بعد مايتعرفون عليهن يعني؟ 
جمال: لااااااااااه.... دخيلك من هالاشكال حد يدخلهن بيته بعد ؟!.. 
مبارك: عيل ليش يسون جي؟!... 
سيف: ياخي اعجبت فيك وبعيونك الخضر طنشتنا انا وجمال وحطت عينها عليك... 
عقد مبارك حياته اكثر... 
مبارك: انا اتكلم جد...ليش يسون جي؟!.. ليش يخربن على عمارهن؟!.. 
جمال: ياحبيبي هذيلا الناس سواء شباب او بنات..يتبعون دنياهم... مايتبعون اخرتهم...المهم طبك منها... ترا الطيبون للطيبات والخبيثون للخبيثات...لا تحاتي.. 
ومشينا عند ربعنا اللي كانوه فوق الخمسه....ودخلنا السينما ... بس حسيت مبارك مازال متظايق من السالفه... 
--------------------------------------- 
اليوم: الثلاثاء.. 
المكان: غرفة الفندق.. 
الوقت: الواحده صباحا...(بعد منتصف ليل الاثنين)... 
--------------------------------------- 
(ناصر)... 


دخلت مهرة قبلي ودخلت انا بعدها وسكرت الباب وراي.... 
بصراحه اليوم في تطور واضح... 
مهرة كانت متقبله معظم حركاتي وتصرفاتي... صحيح تتقبلهن بظيج وتتافف احيانا لكنها ماتحارب وتلاسن شرا قبل... 
حتى لدرجه انها خلتني امسك ايدها ونحن نتمشى في الحديقه المائية ... 
كنت مستانس بشكل عام..لكني اعرف اني بواجه مشكله قريبا بخصوص الرقاد... 
عشان جي حبيت اشرد شردة مؤقته.. 
ناصر: حبوووووبي الحمام اول... 
مهرة: لااااااااا ناصر لايديز فيرست... 
ناصر: بدوي ماعندي هالايتيكيت... انااول بخلص بسرعه... 
خذت اغراضي ودخلت الحمام اتسبح...وانا اتبسم... 
تذكرت مهرة كيف لاعت جبدها من الوجبة اللي طلبتها في المطعم... تمت كل شوي اطلع لسانها وهي قافطه لاحد يشوفها... لايعه جبها من الخاطر... وانا ميت من الضحك عليها... 
اخر شي قالت..." ناصر هب حلو..." ..ودزت صحنها بعيد.... 
انا مارمت اسكت من الضحك...لكني هديت نفسي وطلبت النادل عشان يبدله لها...ويوم شفنا نظره النادل على طبقهم المميز اللي ماعيب مهرة...وكيف تم يطالع مهرة بنقمه.... متنا من الضحك انا وهي... 
ناصر: اخر مره ايي هالمطعم... 
مهرة: محد قالك ماتحذرني من هالاكله..غربلهم الله شكله حلو بس يلوع بالجبد....!!.. 
ناصر: استغفري ربج هذي نعمه.. 
مهرة: استغفر الله.... 
ناصر: هههههههههههههههههههه اسميه نقمج....!! 
مهرة: خله ينقم والله من اليوم لباجر شي ماعيبي ماباكله..والله..! 


ابتسمت للذكرى مره ثانيه وانا اطلع من الحمام ..لابس وزار وفانيله..وانشف شعري... 
مهرة كانت يالسه عالارض عدال شنطتها مادري شو تعابل فيها... 
ناصر: ام السكن....دورج..! 
مهرة: ناصر لا تذكرني خلني ناسيتنها ذيج العيوز... 
ظحكت ويلست عالشبريه.. 
ناصر: شو تسوين؟ 
مهرة: ماشي... (ولفت صوبي مهرة)...ناصر صدق والله ذيج العيوز اللي شفناها في اللفت مب سكنيه؟!... 
ناصر: ههههههههههههههههه لا هب سكنية..قلت لج العيايز يتشابهن.... 
مهرة: هيه تراني شكيت يوم شفت العيايز في السوق الجديم اليوم...يتشابهن كلهن...انا بسير اتسبح... 
خذت مهرة اغراضها ودخلت الحمام وانا اراقبها....لاحظت فويهها حمره خفيفه.... 
حسيتها مستحيه مني.... 
بداية طيبه... تستحي مني احسن من انها تشمئز مني... !!.. 
اما بالنسبه لي انا بصراحه كنت ميت تعب...من الفجر وقبل الفجر بعد ناش ولا رقدت... وبعدها يا المواجهه مع مهرة اثرت على اعصابنا كلنا.... 
واللي قاهرني...اني اليوم ماشفت ميود..ومابشوفه لين الجمعه....!! 
بتوله عليه فديته.... 
متى بضمه لبيتي متى؟!.. 

انسدحت عالشبريه وتلحفت مستعد للرقاد...ويوم تذكرت ان مهرة بترقد عدالي بطلت عيني مره ثانيه...!!!.. 
لكن عشان مهرة ترقد براحه لازم اكون راقد قبلها... 
مع الوقت ومع تاخر مهرة في الحمام فعلا ياني الرقاد لين مارقدت صدق.... 

لكني نشيت بعد ساعتين يمكن...التفت بهدوء صوبها... حصلتها منسدحه بعيد عني في اخر الشبريه شوي وبتطيح... الظاهر انه توها راقده ورقده هب مريحه بعد.... 
الله يهديها...شو بيصيرلها يعني لو رقدت براحه تراني الا ريلها ومابصكها.... دامني وعدتها بهالشي...! 
لكن دام انها تشجعت ورقدت... مابضغط عليها اكثر...يوم بتتعمق برقادها عقب بتاخذ راحتها اكثر وهي ماتحس بنفسها... 
انجلبت وعطيت مهرة ظهري ورقدت مره ثانيه.... 
----------------------------------------------------

اليوم: الثلاثاء.. 
المكان: غرفة سهيل.. 
الوقت: السابعه صباحا... 
-------------------------------------------------- 
(شيخه)... 


عطيت سهيل كندورته عشان يلبسها...خذها عني ببرود ولبسها ... 
شيخه: اشوف عيونك؟ 
رفع سهيل عيونه لي مستغرب طلبي... 
اما انا تنهدت باسف... 
شيخه: بعدهن حمر..قطرة امس مانفعت ياسهيل.. 
سهيل: انزين شويخ انتي ليش مكبره السالفه يمكن حساسية او شي.. 
شيخه: وبطنك؟ احسن؟.. 
سهيل: اليوم الحمد لله ماحس بحرقان.... 
شيخه: انته تبا راحتي؟ 
سهيل: شو هالاسئله ياشويخ...اكيد ابا راحتج.. 
شيخه: عيل روح افحص... 
شفت سهيل يتافف ومتظايق.. 
سهيل: مافيني شويخ عالمستشفيات...ماعندي وقت.. 
شيخه: سهيل الله يخليك...الله يخليك... والله قلبي مقبوض ماريد افاول عليك بس ابا اتطمن انك بخير... 
اطالعني سهيل بنظره...عقبها ابتسم... 
سهيل: ان شاء الله بسير متى ماتفيجت اوكي... 
شيخه: المهم تروح... 
سهيل: ان شاء الله لا تحاتين انا بخير...اظني الا ماكل شي مب مناسب معدتي...يالله انا بسير شي فخاطرج؟ 
شيخه: سلامتك...لا تنسى اني بسير ويا آمنه اليوم السوق. لا تقول وين سرتي وماقلتيلي.. 
سهيل: ماعليه .. واباج ترفعين من معنوياتها شوي... سمعتها انها تبا تكنسل العرس مادري خبال ظاربنها...! 
شيخه: ولا يهمك... بتتريق هني والا في الدوام؟ 
سهيل: لا في الدوام...يالله شي فخاطرج؟ 
شيخه: سلامتك عيوني... 
ابتسم سهيل... 
سهيل: تسلم لي عيونج يا شويخ.... فمان الله.. 
شيخه: الله يحفظك... 
طلع سهيل من صوب..ورديت انا انخمد من صوب..عالاقل لين الساعه تسع... ماشبعت رقاااد... 

الساعه عشر يوم كنا في السياره... 
شيخه: خالتي... 
آمنه: هلا... 
شيخه: هممم... صدق اللي يقولونه؟ انج تبين تكنسلين العرس؟!.. 
حاست آمنه بوزها نص ابتسامه ونص سخرية... 
آمنه: فكرت في السالفه ومازلت افكر...مب مصدقه اللي قاعد يصير معاي... 
شيخه: ليش خالتي... خالي يابر ريال والنعم وناجح بحياته... 
آمنه: السالفه ماتخص يابر...تخصني انا.. 
شيخه: شرحيلي اكثر تراني مافهمت... 
آمنه: شيخه ..انتي ماتحسين اني كبيره على العرس؟.. الحريم اللي كبري يجهزن لعرس عيالهن مب اعراسهن هن.... 
شيخه: خالتي كل وحده وظروفها... وانتي ماياج نصيبج من قبل.. اذا بتمين تقارنين جي مابترتاحين... 
آمنه: شيخه انا حتى مب عارفه كيف بتصرف معاه...احس اني بتعسه معاي...مادري ليش خذني انا بالذات... وايد حريم في الثالثين او حتى في اواخر العشرين بيقبلن انهن يتزوجنه...وبيسعدنه....ليش خذ له وحده في الاربعين؟!.. 
شيخه: خالي يابر ريال عاقل وياخذ قراراته باقتناع... لو يبا مثل ماقلتي ياخذ بنت صغيره جان خذها ماشي بيرده بس اكيد هو يبا وحده رزين وعاقل وتريحه مثلج جذي...مب وحده خبله تخبلبه... بعدين الاقربون اولى بالمعروف... 
سكتت آمنه كانها مب عارفه شو تقول...ومب مقتنعه بنفس الوقت... 
شيخه: انتي لا تخلين الشيطان يوسوسلج....عيشي ايامج يوم بيوم ولا تفكرين بباجر.. وتعاملي مع كل ظرف ساعتها لا تقعدين تفكرين فيه وتهويسين...كل شي بيتسهل ان شاء الله.... 
آمنه: ان شاء الله... 
ابتسمت... 
شيخه: يقول خالي بتسافرون اسبانيا... 
آمنه: اسبانيا؟ لا يابوي ماريد اسافر بقعه... 
شيخه: خالتي اسبانيا حلوه ...وغيري جو قبل رمضان.... 
آمنه: وين نبا ياشيخه عنبو تقولون شباب صغار بعدنا بنسافر شهر عسل..!! 
شيخه: خالتي شو تقولين انتي....والله الاجانب يوصلون الستين والسبعين ويسافرون شهل عسل ثاني بعدهم مايشبعون...وانتوا الا توكم في الاربعين....مب لهالدرجه كبار..والله اللي يشوف شكلج يقول انج في الثلاثين... 
آمنه: لاني مهتمه بنفسي واتحرك وايد واكلي صحي... 
شيخه: حلاته...نحن بنعيز قبلج بعدنا ماشاء الله عليج... 
ظحكت امنه .... ابتسمت... امنه نادر ماتظحك من قلب.... ولو تخوز هالتقطيبه اللي دوم فويهها وتضحك دايما بتطلع حلوه ومريحه للنظر.... 
بس صعب ان الواحد يحس بنفسه عاله على حد وقت طويل... وحسب اللي فهمته هذا هو السبب اللي خلاها توافق... 
عشان بس ماتكون عالة على حد اذا (لا سمح الله) عمي ياه شي...!! 

بس انا عندي احساس انهم بيرتاحون مع بعض.... خالي يابر...وآمنه...! 
----------------------------------------------- 
اليوم: الثلاثاء.. 
المكان: في غرفة الفندق.. 
الوقت: العاشره والربع صباحا... 
----------------------------------------------- 
(ناصر).... 


بطلت عيني وانا احس برفسه على ريلي.... وعلى فكره..! 
هذي هب اول رفسه اتلقاها من رقدت امس..!! 
رفعت راسي عن المخده وانا اتنهد....اطالعت مهرة..اللي غاطه فرقادها غطه...ريل شرق وريل غرب... 
ابتسمت وانا انجلب على ظهري....واتمغط... 
انا من قبل ملاحظ على مهرة انها يوم ترقد تبا الشبريه لها كامله... ادور فيها دوره كامله... يعني عادي تكون راقده زين..ويوم تنش تحصلها راقده بالمجلوب...وريلها عند ويهك...!!.. 
لاحول ولا قوه.... 
رفعت ايدي اطالع الساعه.... خييبه...عشر؟!!.. رقدنا وايد... 
نشيت من الشبريه شوي شوي...ودخلت الحمام... 
بعد ماطلعت وتلبست... 
اطالعت مهرة مره ثانيه وانا افكر كيف بوعيها....عقب قلت فخاطري....خل العب عليها شوي...!!.. مثل ماهي لاعبه علي طول الليل كل شوي ترفسني...!!! 
خذت من المزهرية نبته صناعية مثل الريش جذي... 
ويلست عدال مهرة عالارض.... 
وتميت كل شوي احرك الريشه عدال خشمها..وحلجها... وهي متظايقه وتتصدد... 
اخر شي بطلت عيونها بظيج وهي معقده حياتها وتفرك خشمها... 
ابتسمت لها... 
ناصر: صباح الخير... 

مادريت الا بطراق يايني... 
انصدمت....حطيت ايدي على خدي واطالعت مهرة بعيون مفتوحه..وهي تنجلب وتعطيني ظهرها...!!! 

هو ماكان طراق بالمعنى المفهوم...هي كانت تبا ادز ويهي عنها....لكن شوي الدزه يت ثقيله على ويهي... 
قمت دزيتها انا بعد من جتفها شوي شوي... 
ناصر: اييييييه...!!... 
مهرة: آآآي....شو تبا..!! 
ناصر: شحقه تصفعيني؟!.. 
مهرة: اففف ماصفعتك ....بغيتك تجلب ويهك متفيج واحد... 
ناصر: طالع؟!.... قومي قومي بسج من الرقاد... 
مهرة: مااااااااااااريد...بنش متى ما انا ابا انش... 
ناصر: كيفج كل ما تاخرتي بالرقاد بتاخرين على سيرة العين.... 
تنهدت مهرة ويلست عالشبريه اطالعني بعيون مرصصه وشعر ناعم منفوش تقريبا.... 
مهرة: انته وايد تحب تغايظ.... 
ابتسمت انا... 


ابتسمت للذكرى مره ثانيه وانا اطلع من الحمام ..لابس وزار وفانيله..وانشف شعري... 
مهرة كانت يالسه عالارض عدال شنطتها مادري شو تعابل فيها... 
ناصر: ام السكن....دورج..! 
مهرة: ناصر لا تذكرني خلني ناسيتنها ذيج العيوز... 
ظحكت ويلست عالشبريه.. 
ناصر: شو تسوين؟ 
مهرة: ماشي... (ولفت صوبي مهرة)...ناصر صدق والله ذيج العيوز اللي شفناها في اللفت مب سكنيه؟!... 
ناصر: ههههههههههههههههه لا هب سكنية..قلت لج العيايز يتشابهن.... 
مهرة: هيه تراني شكيت يوم شفت العيايز في السوق الجديم اليوم...يتشابهن كلهن...انا بسير اتسبح... 
خذت مهرة اغراضها ودخلت الحمام وانا اراقبها....لاحظت فويهها حمره خفيفه.... 
حسيتها مستحيه مني.... 
بداية طيبه... تستحي مني احسن من انها تشمئز مني... !!.. 
اما بالنسبه لي انا بصراحه كنت ميت تعب...من الفجر وقبل الفجر بعد ناش ولا رقدت... وبعدها يا المواجهه مع مهرة اثرت على اعصابنا كلنا.... 
واللي قاهرني...اني اليوم ماشفت ميود..ومابشوفه لين الجمعه....!! 
بتوله عليه فديته.... 
متى بضمه لبيتي متى؟!.. 

انسدحت عالشبريه وتلحفت مستعد للرقاد...ويوم تذكرت ان مهرة بترقد عدالي بطلت عيني مره ثانيه...!!!.. 
لكن عشان مهرة ترقد براحه لازم اكون راقد قبلها... 
مع الوقت ومع تاخر مهرة في الحمام فعلا ياني الرقاد لين مارقدت صدق.... 

لكني نشيت بعد ساعتين يمكن...التفت بهدوء صوبها... حصلتها منسدحه بعيد عني في اخر الشبريه شوي وبتطيح... الظاهر انه توها راقده ورقده هب مريحه بعد.... 
الله يهديها...شو بيصيرلها يعني لو رقدت براحه تراني الا ريلها ومابصكها.... دامني وعدتها بهالشي...! 
لكن دام انها تشجعت ورقدت... مابضغط عليها اكثر...يوم بتتعمق برقادها عقب بتاخذ راحتها اكثر وهي ماتحس بنفسها... 
انجلبت وعطيت مهرة ظهري ورقدت مره ثانيه.... 
----------------------------------------------------

اليوم: الثلاثاء.. 
المكان: غرفة سهيل.. 
الوقت: السابعه صباحا... 
-------------------------------------------------- 
(شيخه)... 


عطيت سهيل كندورته عشان يلبسها...خذها عني ببرود ولبسها ... 
شيخه: اشوف عيونك؟ 
رفع سهيل عيونه لي مستغرب طلبي... 
اما انا تنهدت باسف... 
شيخه: بعدهن حمر..قطرة امس مانفعت ياسهيل.. 
سهيل: انزين شويخ انتي ليش مكبره السالفه يمكن حساسية او شي.. 
شيخه: وبطنك؟ احسن؟.. 
سهيل: اليوم الحمد لله ماحس بحرقان.... 
شيخه: انته تبا راحتي؟ 
سهيل: شو هالاسئله ياشويخ...اكيد ابا راحتج.. 
شيخه: عيل روح افحص... 
شفت سهيل يتافف ومتظايق.. 
سهيل: مافيني شويخ عالمستشفيات...ماعندي وقت.. 
شيخه: سهيل الله يخليك...الله يخليك... والله قلبي مقبوض ماريد افاول عليك بس ابا اتطمن انك بخير... 
اطالعني سهيل بنظره...عقبها ابتسم... 
سهيل: ان شاء الله بسير متى ماتفيجت اوكي... 
شيخه: المهم تروح... 
سهيل: ان شاء الله لا تحاتين انا بخير...اظني الا ماكل شي مب مناسب معدتي...يالله انا بسير شي فخاطرج؟ 
شيخه: سلامتك...لا تنسى اني بسير ويا آمنه اليوم السوق. لا تقول وين سرتي وماقلتيلي.. 
سهيل: ماعليه .. واباج ترفعين من معنوياتها شوي... سمعتها انها تبا تكنسل العرس مادري خبال ظاربنها...! 
شيخه: ولا يهمك... بتتريق هني والا في الدوام؟ 
سهيل: لا في الدوام...يالله شي فخاطرج؟ 
شيخه: سلامتك عيوني... 
ابتسم سهيل... 
سهيل: تسلم لي عيونج يا شويخ.... فمان الله.. 
شيخه: الله يحفظك... 
طلع سهيل من صوب..ورديت انا انخمد من صوب..عالاقل لين الساعه تسع... ماشبعت رقاااد... 

الساعه عشر يوم كنا في السياره... 
شيخه: خالتي... 
آمنه: هلا... 
شيخه: هممم... صدق اللي يقولونه؟ انج تبين تكنسلين العرس؟!.. 
حاست آمنه بوزها نص ابتسامه ونص سخرية... 
آمنه: فكرت في السالفه ومازلت افكر...مب مصدقه اللي قاعد يصير معاي... 
شيخه: ليش خالتي... خالي يابر ريال والنعم وناجح بحياته... 
آمنه: السالفه ماتخص يابر...تخصني انا.. 
شيخه: شرحيلي اكثر تراني مافهمت... 
آمنه: شيخه ..انتي ماتحسين اني كبيره على العرس؟.. الحريم اللي كبري يجهزن لعرس عيالهن مب اعراسهن هن.... 
شيخه: خالتي كل وحده وظروفها... وانتي ماياج نصيبج من قبل.. اذا بتمين تقارنين جي مابترتاحين... 
آمنه: شيخه انا حتى مب عارفه كيف بتصرف معاه...احس اني بتعسه معاي...مادري ليش خذني انا بالذات... وايد حريم في الثالثين او حتى في اواخر العشرين بيقبلن انهن يتزوجنه...وبيسعدنه....ليش خذ له وحده في الاربعين؟!.. 
شيخه: خالي يابر ريال عاقل وياخذ قراراته باقتناع... لو يبا مثل ماقلتي ياخذ بنت صغيره جان خذها ماشي بيرده بس اكيد هو يبا وحده رزين وعاقل وتريحه مثلج جذي...مب وحده خبله تخبلبه... بعدين الاقربون اولى بالمعروف... 
سكتت آمنه كانها مب عارفه شو تقول...ومب مقتنعه بنفس الوقت... 
شيخه: انتي لا تخلين الشيطان يوسوسلج....عيشي ايامج يوم بيوم ولا تفكرين بباجر.. وتعاملي مع كل ظرف ساعتها لا تقعدين تفكرين فيه وتهويسين...كل شي بيتسهل ان شاء الله.... 
آمنه: ان شاء الله... 
ابتسمت... 
شيخه: يقول خالي بتسافرون اسبانيا... 
آمنه: اسبانيا؟ لا يابوي ماريد اسافر بقعه... 
شيخه: خالتي اسبانيا حلوه ...وغيري جو قبل رمضان.... 
آمنه: وين نبا ياشيخه عنبو تقولون شباب صغار بعدنا بنسافر شهر عسل..!! 
شيخه: خالتي شو تقولين انتي....والله الاجانب يوصلون الستين والسبعين ويسافرون شهل عسل ثاني بعدهم مايشبعون...وانتوا الا توكم في الاربعين....مب لهالدرجه كبار..والله اللي يشوف شكلج يقول انج في الثلاثين... 
آمنه: لاني مهتمه بنفسي واتحرك وايد واكلي صحي... 
شيخه: حلاته...نحن بنعيز قبلج بعدنا ماشاء الله عليج... 
ظحكت امنه .... ابتسمت... امنه نادر ماتظحك من قلب.... ولو تخوز هالتقطيبه اللي دوم فويهها وتضحك دايما بتطلع حلوه ومريحه للنظر.... 
بس صعب ان الواحد يحس بنفسه عاله على حد وقت طويل... وحسب اللي فهمته هذا هو السبب اللي خلاها توافق... 
عشان بس ماتكون عالة على حد اذا (لا سمح الله) عمي ياه شي...!! 

بس انا عندي احساس انهم بيرتاحون مع بعض.... خالي يابر...وآمنه...! 
----------------------------------------------- 
اليوم: الثلاثاء.. 
المكان: في غرفة الفندق.. 
الوقت: العاشره والربع صباحا... 
----------------------------------------------- 
(ناصر).... 


بطلت عيني وانا احس برفسه على ريلي.... وعلى فكره..! 
هذي هب اول رفسه اتلقاها من رقدت امس..!! 
رفعت راسي عن المخده وانا اتنهد....اطالعت مهرة..اللي غاطه فرقادها غطه...ريل شرق وريل غرب... 
ابتسمت وانا انجلب على ظهري....واتمغط... 
انا من قبل ملاحظ على مهرة انها يوم ترقد تبا الشبريه لها كامله... ادور فيها دوره كامله... يعني عادي تكون راقده زين..ويوم تنش تحصلها راقده بالمجلوب...وريلها عند ويهك...!!.. 
لاحول ولا قوه.... 
رفعت ايدي اطالع الساعه.... خييبه...عشر؟!!.. رقدنا وايد... 
نشيت من الشبريه شوي شوي...ودخلت الحمام... 
بعد ماطلعت وتلبست... 
اطالعت مهرة مره ثانيه وانا افكر كيف بوعيها....عقب قلت فخاطري....خل العب عليها شوي...!!.. مثل ماهي لاعبه علي طول الليل كل شوي ترفسني...!!! 
خذت من المزهرية نبته صناعية مثل الريش جذي... 
ويلست عدال مهرة عالارض.... 
وتميت كل شوي احرك الريشه عدال خشمها..وحلجها... وهي متظايقه وتتصدد... 
اخر شي بطلت عيونها بظيج وهي معقده حياتها وتفرك خشمها... 
ابتسمت لها... 
ناصر: صباح الخير... 

مادريت الا بطراق يايني... 
انصدمت....حطيت ايدي على خدي واطالعت مهرة بعيون مفتوحه..وهي تنجلب وتعطيني ظهرها...!!! 

هو ماكان طراق بالمعنى المفهوم...هي كانت تبا ادز ويهي عنها....لكن شوي الدزه يت ثقيله على ويهي... 
قمت دزيتها انا بعد من جتفها شوي شوي... 
ناصر: اييييييه...!!... 
مهرة: آآآي....شو تبا..!! 
ناصر: شحقه تصفعيني؟!.. 
مهرة: اففف ماصفعتك ....بغيتك تجلب ويهك متفيج واحد... 
ناصر: طالع؟!.... قومي قومي بسج من الرقاد... 
مهرة: مااااااااااااريد...بنش متى ما انا ابا انش... 
ناصر: كيفج كل ما تاخرتي بالرقاد بتاخرين على سيرة العين.... 
تنهدت مهرة ويلست عالشبريه اطالعني بعيون مرصصه وشعر ناعم منفوش تقريبا.... 
مهرة: انته وايد تحب تغايظ.... 


ابتسمت انا... 
ناصر: خص انتي عاد... مغايظج له لذه عجيبه.... 
اختارت مهرة انها اطنش كلامي.... 
مهرة: الساعه كم.؟! 
ناصر: عشر ونص... 
مهرة: نحن احين بنطلع العين؟! 
ناصر: لا بنطلع نتريق...نحوط شوي...بنتغدى....وعقب بنطلع العين.... 
مهرة: لازم نحوط ابا ارقد... 
ناصر: بسج من الرقاد رقدتي وايد... 
مهرة: لا تسلم مفتاح الحجره احين... 
ناصر: ليش؟ 
مهرة: شو ماروم اتعدل وايد ونحن طالعين نحوط...لازم ارد هني عقب الغدا واتعدل...مابدخل على اهلك جلحا ملحا... 
ناصر: خلاص من عيوني....ولو انه جذي بنتاخر... 
مهرة: ماعليه...قوم... 
ناصر: وين اقوم؟ 
مهرة: قوم عن طريجي بسير الحمام...اففف... 
دزتني شوي ونزلت من الشبريه وانا اطالعها واضحك... 
يازينها وهي ناشه من الرقاد....!!.. حلوه عيونها يوم اتمطط .... 


طلعنا من الغرفه وتريقنا في مطعم الفندق... هالمره مهرة خلتني انا اختار لها مثلي... تقول انها ما تامن اكلهم كيف..!!!.. 
تريقنا وطلعنا... في السياره... 
مهرة: ناصر كم رقم تيلفوني؟!.. 
ناصر: انا ماعطيتج اياه؟ 
مهرة: لا... 
ناصر: بطرشه احين فمسج... 
ابتسمت وانا ادور لها مسج في تيلفوني..... 
(( يقولون قاسي...قلت قاسي وناسي...ضيعت عمري في رجاه ووصاله... يا اعز ناسي...ليش لك قلب قاسي...ياكيف تجمع بين ظلم وعداله...لو قلت ناسي يابعد كل ناسي...ارحم متيم في وصالك شفا له)) 

وطرشتها... 

ترييت ردة فعلها بدون ماصد صوبها... ماقدرت امنع نفسي من الابتسامه الوسيعه اللي كانت على ويهي... 

قالت لي مهرة بنقمة....!! 
مهرة: هذا هب رقمي.... 
ناصر: لااه؟... يمكن طرشت شي بالغلط...صبري بشوفه... 

وغياظ فيها دورت لها مسج ثاني.. 
(( حبيبي يامنى الخاطر علامك تنوي الهجران....وترحل في زمان من جروحه جدد احزاني....دخيلك لا تخليني اعيش اللي بقا ندمان..دخيلك لا تخليني مع هموم (ن) تحداني...)) 
وطرشتها بعد.... 
ويوم وصلت.... انكفخت انا على جتفي... 
مهرة: ناااااااصر.... عن هالحركات... 
ظحكت انا.. 
ناصر: ماسويت شي..اروحه التيلفون ينقع... 
مهرة: ينقع..زين.... 
كنت منتبه للطريج ومب عارفه مهرة شو يالسه تسوي...صاح تيلفوني... 
رفعته ابا اشوف منوو متصل...لكن مهرة سحبته عني... 
اخر شي اكتشفت انها هي متصله... 
خييبه..اكيد احين بتعلق ..!!! 
وفعلا... 
مهرة: شحقه حاط على رقمي اسم حبيبتي.؟!!!!!... 
ناصر: احم...تراج حبيبتي... 
سكتت مهرة شوي.... 
عقب دزت لي التيلفون... 
مهرة: طلع الرقم ماعرف له زين.. 
ناصر: ان شااااااء الله من عيوني.... 
طلعت لها رقم التيلفون وخليتها تنقله... 
ناصر: عيبنج المسجات..؟!.. 
مهرة: مثل ويهك...! 
ناصر: يعني حلوه؟!.. 
مهرة: انته وايد مغتر بجمالك مادري ليش؟ انا اشوفك عادي... 
ناصر: فيه تطور...اول ماخذتج تشوفيني خسف وشين...باجر بتقولين واي فديتك ياناصر محلاك...! 
وصديت على مهرة وانا اضحك عليها وعلى شكلها...فاجه حلجها وعيونها مستنكره كلامي... 
مهرة: بتتريا وايد جان انا بقولك هالكلام....والله..!!.. 
ناصر: ههههههههههههههههههههههههههه...بنشوف... 

نزلنا السيتي سنتر... وتحوطنا فيه...طول الوقت كنت ماسك ايد مهرة...وهي مامانعت..مب لسواد عيوني...لكن عشان ماتظيع عني في زحمه الناس.. 
لانها بالعاده يوم نروح مكان فيه شباب تنخش ورا ظهري... 
انا شريت لي بوك جلد...وخذت راي مهرة فيه... هيه فضلت البني على الاسود... انا كنت باخذ الاسود لكن دامها اختارت البني خذت البني... 
مهرة كانت مستحيه تاخذ شي...لكن بتشجيع مني وشويه نزاع وتهديد رضت انها تشتري.. وشو خذت عاد؟!!!.. خذت شي يرفع الضغط... 
بجامات نوم... على قولتها ماعندها بجامات "ساتره" وايد... 
وخذت لها نعال بعد... 
مهرة: عرس خالي الاسبوع الياي... ابا اشتري لهم هدية.... 
ناصر: اشتري انزين... 
مهرة: مب حاطه فبالي شي لازم اشوف الباقيات شو يايبات هدايا عشان مايستوي نفس الشي...الاسبوع الياي... 
ناصر: على راحتج... بس تراني من احين اقولج الاسبوع الياي بداوم.. 
مهرة: اهااا... 

ماكنت مفكر بهالشي من قبل... لكن قلت اجازتي الا عالفاظي... اداوم احسن لي..ويوم تتحسن علاقتي بمهرة كليا...باخذ اجازه ثانيه وبنسافر في احلى شهر عسل متاخر.. 
لكن حاليا بصراحه قعدتي في البيت جي بلا شغل مظايقتني ... 
اداوم احسن لي... 
طلعنا من السيتي وكان الوقت قراب الصلاة... 
ناصر: مهرة بوقف المسيد اصلي..بتنزلين؟ 
مهرة: بتترياني نفس ذاك اليوم؟ 
ناصر: اكيد مابخليج روحج... 
مهرة: اوكي... 
وفعلا وقفنا عند المسيد وصلينا وردينا السياره... 
ناصر: أي مطعم تبين؟ تخيري... 
مهرة: ماريد مطاعم..اكلهم غريب... ابا مطعم هندي... ناخذ غدانا ونسير مكان نتغدا عفت الناس حشى ... 
ناصر: ماطلبتي...البر والا البحر؟ 
مهرة: الفندق... 

ابتسمت... ونفذت اللي تبغيه... مستانس انها تطلب مني وخذت راحتها شوي.... 
---------------------------------



اليوم: الثلاثاء... 
المكان: بيت ام سلطان.. 
الوقت: الواحده والنصف ظهرا.. 
--------------------------------- 
(كنه)... 
كنه: يدوووه من يوم الاحد ماشفتها حرام عليج امايا خليني اسير.... 
هذي يمكن عاشر مره احن على امايه عشان اسير بيت عمي.. 
ام مايد: بنت عمج هب هناك وين تبين اسيري اروحج..!!! 
كنه: عنبو يامايه ختيه ميثا هناك والا ناسيتنها...!! 
ام مايد: هب ناسيتنها..بس انتي مب سايره عشان ميثا... 
كنه: انزين واتصلت بمنى بعد قالت لي انها بتتغدى وبتسير بيت اهلها عقب.... 
ام مايد: اليوم الثلاثاء وهي هب عادتها تروح الثلاثاء.. 
كنه: مادري عاد امايه ماسالتها ..فديتج والله ولهانه على يدوه خليني اسيييييييرررررررر.... 
ام مايد: اووففففف..منو بيوديج صدعتيني... 
كنه: الدريول ويا البشكاره بيودوووني...دخيلك امايا دخيييييييييييييييييلج...الله بيكتبه في ميزان حسناتتج صلة الرحم زينه يا امايه فديييييتج خليني اسير..!!!.. 
ام مايد: صدعتيني غربلات بليسج من بنت من تنطلقين ماتوقفين.. ذلفي... 
شقيت الحلج انا مستانسه... 
كنه: والللللللللللللللللله؟!!.. 
ام مايد: ان يلستي تقرقرين على راسي مره ثانيه بحرمج من الطلعه...عورتيلي راسي..سيري... 
كنه: فدييييييييييتج ياامايا.... اممممممممممواح... 
وبستها على راسها ونقزت.. 
ام مايد: مابتغدين يالخبله؟!... 
كنه: مابا مابا غدا بروح اتلبس.... 
صدق والله احس نفسي شبعانه ماريد غير اني اسير هناك... 
اشوف يدووووه...واشوف عمي..واختيه ميثااا وعيالها....ومنى......وآآآآآآخ بشوف يسووووفي.... 
مع انه ثيابي كانت زينه...لاني اصلا توني يايه من الجامعه ومابدلت ثيابي...لكن حتى لو ثياب سيرتي عند قوم عمي لازم تكون اكشخ.... 
بدلت ثيابي وتعدلت..على قولتهم ريفريش للميك اب الخفيف.... 
لبست عباتي وشيلتي وشليت الشنطه ونزلت... 
كانوا يتغدون... ووقف قلبي يوم شفت مايد...رفع راسه يطالعني باستغراب.. 
مايد: هذي وين تبا..؟!.. 
انا هني تسرّطت...بلعت ريجي بخوف عرفت انه بيمانع سيرتي.... 
ام مايد: حشرتني تبا تسير بيت عمها تشوف يدتها وبنت عمها منى.... 


مايد: شووووه؟!!.. مسوده الويه...جي ناسيه انج مخطوبه لولدهم؟ مب عيب عليج مرتزه بتسيرين لهم اروحج بدون اهلج؟ بعدين من متى انتي تطلعين وماتاخذين شوري؟!!!... 
كنه: حرام عليك مايد خلني اسير.... 
مايد: قري محلج ماشي سيره الا ويا امج وخواتج... 
كنه: تلبست عاد انا؟ 
مايد: محد قالج ماتاخذين رايي قبل ما تتجهزين... 
كنه: حرام عليك والله بصيح.... 
مايد: صيحي... 
وكمل مايد غداه... 
كنه: امايه قوووليله.... 
ام مايد: ياولديه خلها تسير بتم حاشرتني هاذي.... 
مايد: امايه...عيب امايه عيييييب....شو بيقولون قوم عمي عنها... 
ام مايد: انزين هي متعوده تسير عندهم.... 
مايد: قبل غير واحين غير... قبل معروف انها تسير لبنت عمها هناك ...احين بيقولون زايرتنا عشان تشوف ولد عمها مب بنت عمها ...وانا ماترضيني الرمسه فكنوه ادريبها متولهه على يدتها بس تتحمل شوي... 
كنه: انزين سيروا انتوا وياي والا ماتبون تسلمون عليها؟!!!.. 
ام مايد: حد يزور الناس الظهر؟...تريي لين العصر ويمكن اسير وياج انا عقب... 
كنه: والله؟ 
ام مايد: قلت لج يمكن خير لين العصر.... 
برطمت انا والكل يطالعني... تراجعت عشان اركب غرفتي فوق مره ثانيه.. 
اجر اذيال الهزيمه.... 
قهر والله....كنت فرحانه ومستانسه ابا اسير ايون يقطعون عليه..!!.. 
مثل الياهل يوم تعطيه لعبه يستانس فيها عقب تسحبها عنه بقسوه.... 
مايد: كنووووووووه....! 
صديت صوب مايد بكسل... 
زعلانه عليه لانه وقف بطريجي... 
كنه: هاااه؟!.. 
مايد: تعالي تغدي... 
كنه: ماشتهي... 
مايد: قلت لج تعالي تغدي... 
كنه: مابا مايد...والله مابا... 
نش مايد معصب...انا هني ابتسمت شوي زايغه منه ومن اللي بيسويه.... 
مسكني مايد وسحبني..لين صينية الغدا... يلسني بينه وبين امايه....وانا اضحك...وخوله حرمه مايد تضحك...وخواتي يضحكن...عنلاتكن.. 
حط مايد اللقمه فحلجي غصب اونه يراضيني... 
وبعده ماسكني... 
مايد: يالله عاد مابيلس القمج انا ...تغدي...انتي تعرفين اني ابا مصلحتج...والبنت مايوافقونها على كل شي تباه..تتبطر تراها...وانتن محد مدلعنكن كثري....فلا تسوين نفسج زعلانه يعني.... 
سرطت انا اللي فحلجي... 
كنه: الله يخليك لنا يامايد ادريبك مب مقصر...بس والله خاطري اسير عند يدوه.. انا قايله لها باييج بتزعل ان ماييتها.... 
مايد: بتسيرين عندها العصر ويا امج وخواتج... يالله تغدي... 
ويلست اتغدا غصب... 
بعد ماخلصت ركبت فوق وعقيت عباتي لكني تميت بالبدله لاني بشن حرب ثانيه العصر عشان اروح.. 
مابستسلم بسهوله... 
شبكت النت...وقعدت اتريا شوي لين مايشرف حظرة السيد... 
الساعه 3...شرف حظرته.... 
يوسف: هلااااااااا كنينه... 
جان اسير احط له ويه يصيح.... 
يوسف: افاااا شوفيه الغالي...!!!.. 
كنه: ماخلووووني ايييكم... : ( 
يوسف: ليييييييييييييش؟ 
كنه: مايد وقف بحلجي.... 
يوسف: اوهووو ياخوج احيانا عليه تصريفات شواب.... 
كنه: بس يمكن نييكم العصر..امايه تتشاور تسير وياي او لا... 
يوسف: قوووليلها المعاريس بيوون اليوم.... اكيد ماتبا تفوت... 
كنه: والله ؟ بايوون اليوم؟....كيف اقولها اني عرفت... 
يوسف: قوليلها انج اتصلتي بمنى...وخبرتج.... 
كنه: انته بتكون موجود العصر؟ 
يوسف: اكيد مابتحرك.... حبايب قلبي بيوووون تبيني اطلع من البيت..؟!.. 
ظحكت انا....وسرت حطيت له ويه مستحي عاد اوني.....! 
يوسف: لا تصدقين عمرج ماطريج انتي...اطري ناصر.... 
كنه: يوسف..: ( 
يوسف: عيونه.. 
كنه: شحالك؟ 
يوسف: تعبان والله شحالج انتي.. 
كنه: تراك ماصخ....كل ماتدخل قلت لي تعبان.... شو يعني تلمح انك تبا تطلع؟ 
يوسف: لا والله هب هذا قصدي... بس تراني مداوم تدرين انتي بهالشي... 
كنه: حتى انا مداومه وراني يوم اشوفك ماقولك اني تعبانه؟!.. 
يوسف: خلاص مابقول ثاني مره... 
ــــــــــــــــــــــــــــــــــــــــــــــــــ ـــ
كنه: لا اذا تبا تطلع اطلع.... 
يوسف: ماريد اطلع... كنوه بلا مشاكل اوكي... 
كنه: هيه احين انا اللي اسوي مشاكل...!!!.. 
يوسف: هي عيل اشو... والا نسيتي اللي سويتيه؟ لين احين انا ماحاسبتج عليه.. 
كنه: شوسويت؟ 
يوسف: يالسه تسولفين ويا خلوف هذا.. 
كنه: وشو فيها؟ كفرت؟!. 
يوسف: لا بس انا محذرنج ماتطلعين جدام حد غريب... 
كنه: بس هالشي انا متعوده عليه من استويت...كيف تباني اغير عادتي...!! 
يوسف: اهااا.يعني هي عاده ماتبين تغيرينها...اوكي انا عندي عاده بعد كنت بغيرها بس دام انج مابتغيرين عادتج انا بعد مابغيرها... 
كنه: وشو هي؟ 
يوسف: انا هاكر يا كنوه وانتي تعرفين هالشي... تعودت اني ادخل كمبيوترات البنات خاصه واساعدهن احيانا...اضطر اكلمهن احيانا...كنت بودر هالعاده بس دام هذا موقفج انا بعد مابغير عادتي بتم اكلمهن عادي... 
هني حسيت الدم يفور فعروقي.... 
يكلم بنات؟!... ويدخل كمبيوتراتهن..!!!... 
كنه: مالك حايه فيهن... 
يوسف: ولا انتي لج حايه في خلوف واشكاله.... 
كنه: بس هذيلا اهلي.... 
يوسف: والبنات اللي اكلمهن وانصحهن...اخذ اجر من وراهن...ليش اودرهن..!!!!.. 
كنه: هذا غير..يختلف... 
يوسف: انتي تبينه حلال عليج وحرام علي....لكن وحده بوحده... 
كنه: شو يعني عناد؟ 
يوسف: هي نعم....عناد.... 
كنه: اوكي يوسف اوكي....تامرني بشي؟ 
كنت معصبه حدي...وبطلع ولا بكلمه بعد.... 
كنت اتوقع انه يكلمني مايخليني اطلع...ونتراضى في النهاية... 
لكنه بكل بساطه قال لي.. 
يوسف: سلامتج... 
انقهرت اكثر يوم قالها... 
كنه: باي... 
وسكرت فويهه ولا ترييته يقول لي باي بعد.... 
ليش يوسف يسوي جي؟ هو يعرف ان الوضع مب هو نفسه.... 
والا يكلم بنات؟!... 
من زمان بعد وهو يكلم بنات؟!!!.. 
آخ يالقهر شو اسوي احين؟!!!....اخليه معاهن؟ لين ما تخطفه وحده منهن عني.؟!... 
والا انفذ اللي يبغيه ونخلص؟!.. 
بس انا ماتعودت اني ماطلع لهم.!! ياناس احسهم مثل اخواني.... 
ليش مايفهم هالريال....؟! افففففففف... 
--------------------------------------- 
اليوم: الثلاثاء.. 
المكان: بيت بو راشد... 
الوقت: الثالثه والنصف ظهرا... 
-------------------------------------- 
(منى)... 
صبيت لعمي شاي احمر... وعطيته اياه...من عادتهم بعد الغدا يقعدون يسولفون شوي ويشربون شاي احمر.. 
بو راشد: سلمتي بنت سلطان... 
منى: الله يسلمك عمي.... عموه اصب لج كوب؟ 
ام راشد: لا فديتج انا ماقهره هذا وايد.. 
منى: راشد؟! اصب لك... 
راشد: زين... 
كان راشد توه طالع من المغاسل... يلس عدال امه وخذ كوب الشاي اللي صبيته له... 
منى: عمووه المعاريس اليوم بايون من بوظبي... 
ام راشد: والله؟!..ياحليييييييييييلهم توقعتهم بالخميس والا الاربعاء.. 
منى: بغوا يجدمون عاد... 
ام راشد: اظني مهرة مابتزور اهلها الا باجر صح؟ 
منى: اظني جي... وانا ابا اسير لهم بعد شويه ماريد الاستقبال يفوتني... 
ام راشد: هييه زين تسوين ...لانه باجر بتي فاطمه وريلها عبدالله وعيالها فهد وخليفه..مانبا البيت خلي... 
راشد: فطيم بتي باجر؟...ياحيها والله..من زمان مايتنا الخامه... 


منى: هههههههههههه عنبو مدارس وام لعيال ثقيله ماتروم تيكم كل اسبوع... 
راشد: مالنا خص...قبل كانت تينا كل يوم الا الحين ال****ه عشان شويخ محد اون البيت غير بدون شويخ.... 
منى: انزين احين شو قلت؟.. بتوديني ؟ 
راشد: مابتريين لين عقب الصلاة؟ 
منى: اخاف يوصلوووون قبلي.... 
راشد: خلاص سيري تجهزي وبوديج... 
منى: تسسسلم....عن اذنكم... 
رحت فوق وبدلت ملابسي ولبست شي كاشخ..وتعدلت....ورديت نزلت...كان عمي هالمره هب موجود شكله دخل يرتاح..... 
اطالعني راشد بعين اعجاب خلتني اقفط... 
راشد: عنبوووووووووج بنت سلطان شو هالكشخه....شفتي امايه حق ولدج ماتتكشخ جي الا حق اهلها.... 
شهقت انا... 
منى: راشد..حرام عليك... 
ام راشد: لالالالا مايطيع زينها بنت سلطان...الا انته مايشبعك شي... 
راشد: وحد يشوف هالزين كله ويشبع؟!.. 
ظحكت عمتي...وظحكت انا... 
منى: بسك عاده قوم وصلني قبل لا ياذن... 
راشد: ان شاء الله... شي فخاطرج امايه؟!!.. 
ام راشد: سلامتك ابويه... 
راشد: الله يسلمج.. 
منى: شي فخاطرج عمتيه؟! 
ام راشد: سلمي على اهلج كثير السلام يا امايه....وقولي لمهرة ان سارت باجر لاهلها ترانا بنزورها هناك ان شاء الله... 
منى: ان شاء الله بقولها....فمان الله.... 
طلعنا من البيت وركبنا السياره.. 
طول الدرب وراشد كل شوي يحط لي اغنية من اغاني( بوروغه)... وطايحبي..اهداء...واهداء.... 
وانا ميته من الضحك عليه... 
وصلنا بيتنا واقترحت عليه ينزل... 
راشد: لا انا باييهم يمكن بعد المغرب ..او عالعشا...هيه يمكن اتعشى عندكم وعقب بشلج وبنرد البيت... 
منى: مافي مجال ابات؟!.. 
راشد: ولا حتى تفكرين فيها.... 
منى: هههههههههههه اوكي... تامر على شي.. 
راشد: بوستي وين؟!.. 
منى: يالدلوووووع.... 
بسته على خده ونزلت بيت اهلي.... 
هناك توقعت احصل البيت هادي على اساس انه قراب العصر ويمكن رقود....بس ولا واحد منهم راقد... 
كلهم متيمعين في الصاله...اللهم يوسف بس هب موجود.... 
اكيد انه يرتاح فغرفته...او انه يقرقر مع كنوه عالنت... 
منى: السسسسسسلاااااااااااام عليييييييييكم ماي فاميلي... 
ابتسموا كلهم ونشوا يسلمون عليه... 
ابويه وامايه ويدوووه ومحمد وميثا وعيالهم... 
كانت الصاله زحمه... 
منى: بعدهم مايوووا هااااه.... 
محمد: يقول ناصر خلال نص ساعه بيوصلون... 
منى: ياحيني يوم سبقتهم هههههاي... امايه رتبتوا غرفتهم؟ 
ام محمد: هي نعم كل شي زاهب ومعدل... 
منى: سويتوا فواله..؟!!.. 
ام محمد: يميع الشي... 
منى: ياحيكم...سمحولي عاده انا متولهه على شويبتيه... 
سرت ويلست عدال ابويه...وانا اتذكر ايام قبل شكثر كنت اتدلع عليه ...وشكثر هو كان يدلعني ويخقني... 
منى: شحالك فديتك... 
بو محمد: بخير بنتي شحالج انتي وشحال ريلج واهله... 
منى: كلهم بخير وسهاله يسلمون عليكم... 
بو محمد: الله يسلمج وياهم من الشر...وراه ريلج مانزل؟! 
منى: عنده شغل وقال بيتعشى عندنا اليوم.... 
بو محمد:هييه ياحيه.... 
منى: امايه شمووه اختيه مابتي؟... 
ام محمد: وراها ماتي...بتي بس قالت خل ريلي ينش اول... قراب المغرب يمكن تينا... 
وقعدت داقه سوالف ويا ابويه ويدوه... لكن مب لوقت طويل لانه العصر اذن...فراح ابويه مع محمد...ويوسف لحقهم بعدين للمسيد... 
حلوه لمة العايلة...ناقصة كنوه الخبله...اتصلت بها اشوفها... 
منى: وييييييييينج؟ ماقلتي بتين؟! 
كنه: سكتي امبوني متلبسه ومتجهزه مسكني مايد ومنعني...لكن دام المعاريس بايون اليوم...خبرت امايه وقالت بنسير...يعني بنيكم بعد شوي ان شاء الله.... 
منى: اللـــــــــــه جان استانس... 
كنه: حتــــــى انااااا.... 
منى: يالله عيل اترياكم..اليوم صدق بتستوي ربشه....خلنا نخبل بمهرة اول ماتينا بتقول شو هالعايله ميانين...!!!.. 
كنه: ههههههههه هيه والله .. 
منى: خلاص تمام انتوا استعيلووا لا اتاخرون... 
بعد الاتفاقات سكرت عن كنه... ورحت اصلي... 
بعد ربع ساعه كانوا خلالها ابوي وخواني ردوا من الصلاة... اعلنوا بعدها عن وصول سيارة ناصر... 
***************
اليوم: الثلاثاء.. 
المكان: بيت بو محمد.. 
الوقت: الرابعه والنصف مساءا.. 
----------------------------------- 
( مهرة)... 
قلبي كان مثل الطبل.... 
مهرة: خايفه.... 
ناصر: لا تخافين اهلي ماياكلون حد...شوي شوي بتنسين نفسج معاهم.... بس لاتنسين مهرة...عشان خاطر اعز شخص عندج....تظاهري عالاقل بانج مرتاحه معاي عشان محد يشك بشي....ممكن؟ 
الطلب كان غالي... لكني هزيت راسي بالايجاب... 
ناصر: شكرا.... اظني اخواني موجودين...خلج متغشيه لين مانسير الميلس.... او انتن تروحن الصالة الصغيره...اوكي؟ 
مهرة: اوكي... كم اخو عندك؟ 
ابتسم ناصر... 
ناصر: اثنينه... ابويه بتعرفينه...محمد اخويه العود معرس وعنده عيال...ماخذ بنت عمي...يوسف الصغير اللي اكبر من منى...خاطب بنت عمي بعد... 
لاحظت ان اخوانه كلهم شابكين مع بنات العم....شمعنى هو ماخذ وحده منهن؟!... ياترى كم بنت عم عنده؟!.. 
ناصر: ننزل؟ 
كنت متردده وخايفه موت...ومرتبكه..صديت صوبه اتاكد من مكياجي... 
مهرة: شكلي زين؟!.. 
ابتسم ناصر وهو يتامل فيني... 
ناصر: والله انج قمر.... 
غصبن عني انحرجت... اليوم وامس عانيت من احراج فظيع... منها الرقاد...وكيف تميت احوص في الحجره قبل ما اقرر اني ارقد وافتك.... 
ومنها يوم نشيت وحصلته يطالعني..!!.. خيبه ياترى كيف كان شكلي وانا راقده؟...ومن متى هو يطالعني؟!.. 
ومنها المسجات.. الي اثرت في نفسي غصب طيب..... 
هذا غير تنغيزاته طول اليوم...بكلام حلو احيانا..بكلام عتاب احيانا... 
الله يستر من اللي ياي.... 
حطيت الغشاة على راسي....ومسكت شنطتي الصغيره... 
مهرة: يالله انا جاهزه... 
نزل ناصر ونزلت انا بعد..ريولي تتنافض ... كيف بوصل للباب...اشوفه بعييد مع انه خطوات... 
ما تقدمت خطوتين الا وبمجموعه من الحريم طالعه برا تستقبلنا.... 
ميزت منهن منى... وعمتي....ام ناصر... 
بشكل لا ارادي... لصقت في ناصر... 
شي غريب.. 
هالانسان يوم يكون عندي بروحنا ماحس بالامان... 
لكن يوم نكون بين الناس....الجأ له بشكل لا ارادي... 
ام محمد: مرحبا مرحبا الساع...مرحبا بالمعاريس... 
ابتسمت انا من ورا غشوتي بتوتر..مادري يشوفوني او لاا... المهم ابتسم.. 
سلم ناصر على امه...اللي تمت لاويه عليه فتره لاباس فيها وهو يظحك...اما انا .. 
يت منى تسلم عليه ..وحرمه ثانيه قالولي انها حرمه عمهم... والثالثه حرمه اخو ناصر.. 
يعني هذي الحرمه الثانيه تستوي امها...!!.. 
وقالولي ان البقية داخل.... 
واخيرا فجت الام عن ناصر..ويت صوبي تحظني انا... 
ماعرف حسيت باحساس غريب.... ريحتها ذكرتني بريحه امايه... 
بشكل لا ارادي تمسكت فيها متمتعه بحنانها رغم خجلي وتوتري.... 
لكنها فعلا تحسس بالحنان.... 
يوم فجتني... حبيتها على راسها... 
احتراما لها... 
مثل ماوصتني خالووه.. 
ام محمد: شحالج يابنتي... عساج مرتاحه؟! 
انا من ورا غشوتي... 
مهرة: بخير الله يعافيج عموه...مرتاحه الحمد لله..شحالج انتي؟ 
ام محمد: بخير يالغاليه...قربوا قربوا داخل... 
ناصر: وينهم عيل قوم ابويه؟ 
ام محمد: فديتك ابوك واخوانك داخل قلنالهم عن تزيغون البنت لا تطلعون.... 
ظحكت انا وظحك ناصر... 
ناصر: زين سويتي.. 
دخلنا كلنا داخل.... انتبهت لنفسي اني امشي عدال منى اخت ناصر..وحرمه راشد.... حسيتها تقرب لي بشكل من الاشكال..عشان جي لصقت فيها.... 
داخل.. قالولي هذا عمج بو محمد... 
حسيته ريال غريب بس لازم اسلم عليه وواحب راسه مثل ماوصتني خالتي بعد... 
بتردد كبير تقربت وانا مازلت بغشوتي...وايهته وحبيته على راسه مع انه كان طويل بس هو مسكين وخى لي عشان يمنع الحرج عني... 
ام محمد: منى وين يدتج سارت؟ 
منى: قتلهم يدخلون الميلس الصغير... هناك بتاخذ مهرة راحتها اكثر... 
كنت اسمع كلامهم باذن...وباذن ثانيه اسمع سلام اخوان ناصر لي وتبريكاتهم...وارد انا عليهم بصوت واطي... وانا اتراجع والصق في منى مره ثانيه... 
من ورا غشوتي ماقدرت اشوف اشكالهم زين... لو ماكنت متمكيجه وايد جان عقيت الغشاة...لكن الميك اب كامل وفتنه.مب زين اني اكشف ويهي لهم... لكن بشكل عام عرفت انه كلهم شباب دون الثلاثين... 
حسيت بناصر يراقب كل حركاتي.... 
اما انا...حسيت بالضياع التام... مثل الخبله اتلفت كل شوي حوالي اشوف حد الصق فيه... 
منى: تعالي مهرة نسير الميلس الصغير هناك يدوه وكنوووه وبنات عمي لطوف وعويش... 
مهرة: اوكي... 
وجذي.. 
فصلوني عن ناصر... 
انا فصاله مع ناس غرب...وهو في صاله ثانيه مع ابوه واخوانه... 
عقيت غشاتي اول مادخلت الميلس... 
شافوا شكلي وابتسموا اكثر....وشفت انا اشكالهم وابتسمت بعد....ولاحظت ان عمتي ام ناصر تخلفت عنا وتمت عند ولدها برااا 
تقربت من اليده اسلم عليها... 
وحبيت راسها هي الثانيه.... 
ام سلطان: مرحبتيييييييين الساع بعروسنا...شحالج فديتج؟ 
مهرة: احم..الحمد لله يدوه شحالج انتي عساج طيبه؟ 
ام سلطان: بخير وسهاله يوم شفناج مبروك غناتي... 
مهرة: الله يبارك فيج... 
وسلمت على كنه اللي عيبني شكلها المرح...وخواتها الثانيات.... 
واخيرا...يلسنا... 
منى: هااااااااااه مهرة علوم العرس؟!.. 
ابتسمت انا ....فخاطري اقول لوووعه.... 
لكن... 
مهرة: الحمد لله... 
ام سلطان: عسى مب ملعوزنج ولدنا؟...ترا بهالعصا على ظهره ان طلع منه قصور... 
كنه: ههههههههههههههههههههه عنبوووو يدوه برايه هو وحرمته شوهالسؤال... 
ام سلطان: لازم نسال... نبا نطمن على بنت الناس اذا مرتاحه ويا ولدنا او لا... 
انا ظحكت على طريقه اليده بالكلام.... مسكينه برقعها عود وماشي يبين غير عيونها ويبهتها....!!!.. 
وسكت ماجاوبتهم...شو بقولهم بالله...! 
قالت ميثا حرمه محمد.. 
ميثا: احين بتفتح لج التحقيق المعتاد مع كل عروس...تحملي... 
قالت حرمه عمهم... 
ام مايد: هيه نعم اني اذكرها عقب ماعرست انا نفس الاسئله تسالني... 
ميثا: اووه يعني هذا دستور موضوع...!! 
ام سلطان: هااه ام سلطان اشوفج تتشكين.؟! 
ميثا: لا حشى يدوه ادريبج من كثر ماتعزينا وتحبينا تحاتين...بس البنت تستحي... 
ام سلطان: لا ماتستحي يالله بالستر شو يخليها تستحي... 
منى: جاوبي يابوج بتنشب مشكله... 
مهرة: ههههههه على شو؟ 
ام سلطان: شو علومه نويصر وياج...؟! 
فقط ويهي... 
مهرة: الحمد لله يدوه... 
ام سلطان: يعني مرتاحه وياه؟ ماعليج بنتي لا تستحين قولي ترا والله امطه من اذنه لج... 
تخيلت شكل ناصر... 
وظحكت. 
مهرة: هههههههههههههههههه.... لا الحمد لله يدووه ناصر هب مقصر وياي... 
ويوم فكرت فيها.... 
انه فعلا ماقصر معاي بشي....لو مب الموقف اللي بينا.... جان نحن مرتاحين....! 
دارت السوالف بين الموجودين اغلبها كانت ادور حوالينا انا وناصر... 
وشوي يخبروني عن سوالفهم ويعرفوني عليهم اكثر.... 
باختصار يحاولون يدخلوني في جو العايله.... 
لين مايت ام ناصر بعد ماشبعت من ولدها ....كانت يايبه معاها حرمه ثانيه .... 
قالولي انها شما اخت ناصر الكبيره..... 
ماشاء الله احس عقلي انترس اسماء كم بحفظ....؟! 
سلمت عليها ويلسنا... 
ام محمد: هاااه مهرة علومه ناصر وايج؟!.. 
هني ارتفعت الحسوس...من ميثا..ومنى..وكنه....كلهن اعتراض..مافهمت غير كلام منى لانه عدالي... 
منى: اوهوووو لالالالالا امايه دخيلج لا تفجين السالفه هذي توهم مسوين تحقيق ويا البنت... 
ام محمد: وابوووويه كلتوني بقشووري وانا شقلت؟ 
منى: لا تسالين ترا يدوه اطمنت على حال مهرة قبلج وطلع الامن مستتب...بدلي السالفه سالي عن شي يديد مبتكر.. 
ام محمد: هههههههههههههه حسبي الله عبليسج من بنت شو عنه بسال يعني... ماعليه دام اليده اطمنت على حال مهرة...وسوت وياها تحقيق على قولتكم...انا بعد سويت تحقيق ويا ناصر توني واطمنت...بس بغيت اسمعها منها... 
هني انا تم قلبي يدق ويدق... 
ياترى شو قالها ناصر عني؟!!. 
قعدن يسولفن وحطن الفواله وكل شوي يغصبوني اكل شي معين....المشكله انا بطني متروس من البرياني الهندي اللذيذ اللي كلته عالغدا....!!.. 
بصراحه انا اول مره اقعد في جو جذي... 
محد يسمع الثاني... 
كل حد يصارخ من صوب.... 
لمة حريم فظيعه.... 
انا تنازعتني رغبتين... 
رغبة في اني اقعد مع منى وكنه والبنات الثانيات بحيث انهن من سني... 
ورغبة ثانيه في اني اقعد مع ام ناصر واليده والحريم بحيث اني صرت من الحريم..!! 
حتى لو كنت مب حاسه بهالشي.... 
مر الوقت ولا حسينابه بصراحه.... شوي شوي اندمجت معاهن وحفظت اسماءهن...صحيح استحي اكلمهن انا... 
بس اخذ راحتي بالجواب على استفساراتهم وفضولهن .... 
اذن المغرب... 
منى: خلوووا الحرمه ترتاح شوي...تعالي مهرة بدليج غرفتج وين... عشان تصلين وترتاحين... 
العرض كان مغري... 
مهرة: اوكي... 
قمت مع منى.... وركبنا فوق... 
كانت تاشر لي منى وتقول لي هذي غرفة يوسف...هذي غرفتي...هذا قسم محمد...وهذي غرفتكم... 
كنت امشي معاها وانا متاكده اني مابعرف طريق النزله يوم برجع انزل.... 
مع انه البيت مب صعب.... 
لكن بس لمجرد انه غريب لا اكثر.... 
اشتقت لبيتنا....!!...بيتنا وايد بسيط.... 
دخلت غرفة ناصر.. اللي سمتها منى غرفة المعاريس... كانت حلوه ومرتبه..وريحتها اجنن... 
الظاهر انهم رتبوها واعتنوا فيها قبل ما ني.... 
منى: الشنط حطوهن في غرفة الملابس...يوم تبين تنزلين دقيلي وباييج.... 
مهرة: ماعرف رقمج.... 
منى: هيه صح... انا عطتني شيخه من قبل رقمج..بسويلج مسد كول وانتي احفظي الرقم عندج... 
وفعلا سوت لي منى مسد كول.. وحفظته باسمها.."منى"... 
وبعدها تركتني وراحت.... 
قفلت انا الباب....ويلست عالشبريه... 
امسك راسي بين ايدي.... 
يالله ماشاء الله عليهم كيف حشره...!!!.. 
هم دوم جي حالتهم والا متيمعين عشانا؟!!.. 
رفعت راسي اتصدد حوالي... 
الغرفه كانت انيقه وحلوه... 
صوره ناصر كانت تحتل جزء من الجدار... صوره حسستني انه المالك لهالمكان...وياويلي منه..!!! 
تجاهلت صورته وقعدت افتش.... 
بطلت الكبت حصلت اثنينه منهن فاظيات..وواحد من الكبتات احتلته اغراض ناصر وكناديره... 
بطلت عيني... 
ويت في بالي فكره ما انتبهت لها من قبل....!.. 
انا وناصر مالنا قسم لانه ناصر مستقر في بوظبي.... 
انا وناصر لنا هالغرفه بس... 
هذي هي الغرفه الوحيده؟!!!.... 
-----------------------------------------
نهاية الجزء الثامن والاربعون 


اليوم: الاربعاء.. 
المكان: سياره ناصر... 
الوقت: الحادية عشره والنصف صباحا... 
-------------------------------------- 
(مهرة).... 

مايقهر؟... 
بذمتكم..!... احين شو فيها لو ابات عند اهلي يوم ماطلبت اسبوع ولا يومين حتى...يوم واحد بس..!! 
يعني انا ماريد اضيع وقتي في تترتيب الاغراض اللي بشلها... 
ابا اقعد عندهم واشوف علومهم....!! 
والوقت يركظ بسرعه.... 
شو بيصير عليه يعني؟!... 
الا بيرتاح شوي من صدعتي... 
اففففف... 
اطالعته بطرف عيني وهو يكور الكلينكسه اللي شلها مني...الكلينكسه اللي مشيت بها الصناع... 
وشكله بيفرها... من قهره مني... 
وعرفت بسرعه انه لو فرها بتؤلمني الحركه هاي... 
وعشان اتفادى هالشي... مديت ايدي اخذها من ايده... 
صد صوبي بسرعه وهو يطالع الكلينكسه اللي سحبتها... 
عقد حياته اكثر...ورد خذها مني... 
ناصر: مالتي هاي... 
مهرة: اصلا مالتي... 
ناصر: بس انا خذتها... 
مهرة: وتبا تفرها... 
فتح ناصر السده اللي بين الكرسييين وعق الكلينكسه فيه وسكرها... 
ناصر: انتهى النقاش...لا تسويلي فيها ظرابه بعد هاي... 
مهرة: ماكنت ابا اظارب... 
ناصر: يعني انتي تدرين اني اباها وخذتها عشان هالشي..تسحبينها من ايدي ليش ؟ شهالغلاسه..!!.. 
مهرة: شفتك تكورها تحسبتك بتفرها..... 
ناصر: وفريتها...شو يعني.؟!.. 
مهرة: اوفففففففف...سو اللي تبغيه... انته تبا تظارب اصلا.... 
قال لي بتعجب... 
ناصر: اناااااا..؟!!...شوفي لا تبدين تردين علي هاااه...!!.. 

اطالعته انا باستغراب.. 

فجاه نقعت من الضحك..... 

ضحك مش طبيعي....لين مادمعت عيوني....اضحك واضحك.... 

لاني فجاه ادركت ان الظرابه كلها على بعضها....سخيفه..!!!!.. 

سكت عن الضحك ونحن ندخل البيت...مشيت دموعي مع ابتسامه والتفت لناصر..حصلته مكتفي بابتسامه... 
وقف السياره واطالعني... 
ناصر: خلصتي؟!.. 
مهرة: هيه.. 

فجاه تقرب مني ناصر...حط ايده حوالي رقبتي وسحبني...باسني بقو على خدي.... 
كل صار بسرعه دوختني... 
قال لي ناصر عند اذني... 
ناصر: لو تهونين علي...جان قرصتج على هالضحك... انا معصب وانتي تظحكين؟!... 
ابتعد عني ومازال يبتسم....مسك تيلفونه وفج باب السياره.. 
ناصر: يالله انزلي .... 

نزل عني وسكر الباب....وانا اروحي في السياره بعدني مصدومه من الحركه...!!! 
سمعت دق على زجاج السياره الامامي... كان ناصر يدق الزجاج يباني انزل... 
انتبهت... 
رفعت ايدي اعدل شعري وشيلتي...وتلفت حوالي وابتسمت... 
غمرتني فرحة عجيبه... 

انا في البيت...!!.. يالله كيف كان هالاسبوع او الخمس الايام حسيت بهن خمس شهور...!! 

تغيرت وايد اشياء من حياتي... لكن ماظن انه تغير شي عليهم...!!.. 

نزلت ...وتنشقت الهوا..... حتى اني احس بالهوا هني غير...!!.. 

كل شي مثل ماكان... ناصر الوحيد شكله غلط.... 

يوم طاحت عيني عالمطبخ شفت " لولو" واقفه هناك اطالعنا بعيون مفتوحه على وسعها.... 

ابتسمت....ابتسامه واسعه.. 
وقلت بصوت عالي وانا ايلس وامد ايدي... 
مهرة: لولوووووووووو..... 

التفت ناصر بسرعه مستغرب...الحركه سببت الرعب الظاهر للولو... لانه ناصر شخص غريب ماتعودت عليه فشردت داخل المطبخ... 
ناصر: يايبنج عشان تسلمين عالقطاو....!!!.. بسم الله من هالقطوه الساحره.... 
تذكرت راشد يوم يقول نفس الكلام...فرق بينهم وبين مبارك اللي متخبل عليها... 
نشيت ووقلت له وانا اروح للمطبخ... 
مهرة: هذي جزء من العايله.... 
دخلت المطبخ دورت لولو وشليتها وحظنتها وبستها....متولهه عليها بشكل... 
طلعت من المطبخ وانا اشوف ناصر عافس ويهه شكله جازني.... 
ناصر: اخيييييييييج بتخيس عباتج شعر.... نزليييييييييها....!! 
لويت على لولو اكثر ولصقت ويهها بويهي بمحبه..مثل ماتعودت.... 
مهرة: حبيبتي هاااااي.... 
ناصر ماتحمل المنظر.... 
ناصر: حبببببج خنفسانه يالطفسه....!! 
طنشته يوم شفت ابويه طالع من البيت... يطالع شو هالحشره في الحوش.. 
مهرة: ابوووويه.. 
صد ناصر صوبه وانا نزلت لولو ورحت صوبه... 
ابتسم ابويه... 
بو حمد: مرحبتييين..... 
ماسلمت عليها... لويت عليه سيده... 
وماحسيت بشي بعدها.... 
عيوني كانت تتحارق ابا اصيح بس مانعه نفسي.... 
بو حمد: هههههههههههههه شوفيج بنتي.... خليني اسلم عالريال... 
ابتعدت عن ابويه وخليته يسلم على ناصر... 
وبعد السلامات.... 
مهرة: وينهم؟!!.. 
بو حمد: خوانج؟!... حمد راقد... سهيل طلع...وسواف قال بايي هو وولد خالج عقب... 
تحركت فبطني مشاعر غريبه.... 
مبارك بايي.!!..مادري ليش صديت على طول اطالع ناصر.... كان ويهه جامد ومايبين أي مشاعر... 
امره غريب صدق...!! 
يغار من راشد اللي عمري مافكرت فيه.... 
ومبارك اللي حبيته فعلا ما اهتم..!!!!... 
مهرة: ابويه فديتك مابنوقفك في الشمس... 
بو حمد: انا بسير ويا ناصر الميلس وانتي دخلي سلمي على عمتج وحريم خوانج من متى يترينج... 
مهرة: ان شاء الله... 
دخل ابويه مع ناصر الميلس وانا دخلت بيتنا بسرعه...في الصاله كانن كلهن متيمعات ومتلبسات ومتعدلات.... 
صرخت عليهن... 
مهرة: انا ييييييييييييييييييت.... 
نشن وهن يرحبن بي ويبتسمن... وبعد السلامات... 
مهرة: والله اني تولهت عليكن وايد... 
غمزت لي عفرا.. 
عفرا: معقووووله يعني سمحت لج الفرصه تتولهين..!!..جان هذا المزيون اللي شفته توني هو ريلج صدق انج غبيه تتولهين علينا....!! 
صديت انا على شيخه اللي تبتسم بخبث.... 
مهرة: شويخ...علمتيها التبصبيييييص..!!!.. 
شيخه: ههههههههههههههههههههه ياختي رحيم ماشاء الله عليه لازم الواحد بيطالعه....بعدين لا اصلا نحن كنا متحمسين كنا نطالعج مانطالعه.... 
مهرة: هيه عليه انا هالحركات.... علومج عموووه..؟! 

بحق...تولهت عليها... 

آمنه: بخير مهرة شحالج انتي... وشو العرس وياج..! ان شاء الله مرتاحه... 
تنهدت كان ودي اشكي.... 
لكنهم فسروا تنهيدتي بشي ثاني.... 
شيخه: ياويل حالي.... لهالدرجه حلو مهروووه..!!!!!... 
مهرة: يالخسفه مب جي قصدي....!!!... 
عفرا: ايه انتي شو هذا عروس ويايه تسبينا.... 
مهرة: طايحاتبي تراكن.... لا ترمسني عن ناصر...وتراني ببات عندكم.... 
عفرا: والله.!! 
شيخه: جان استانس... وبطلع لعلوم كلها يااااي عندي طول اليل....!!!.. 
آمنه: هاااه هاااه عيني خير...جي شو موصنج سهيل..!! 
مهرة: شو شو شو السالفه..!!!.. 
شيخه: سهيل ذابحني مايباني اتخبر واطمن.... 
مهرة: نفذي اوامر اخويه يالله.... 
شيخه:هي انزين... احين بنفذ لكن حتى اشعار آخر... 
وغمزت لي... 
مهرة: اخبار سمجتي..!!!... تطعمينها والا ذبحتيها... 
شيخه: اطعمها يابوج..بس صارلي ثلاث ايام مابدلت لها الماي... 
مهرة: حسبي الله عبليسج بيخلص الاكسجين عنها... 
شيخه: لا تخافين اكيه ترقص رقص... 
مهرة: بتحسدييييينها.... 
شيخه: ان ماتت بياخذ لج ناصر درزن لاتحشرينا.... 
مهرة: شوف..!!!.. عنلاااتج اوني ظيفه يايتنكم تقوليلي جي... 
آمنه : ماتعرفينها انتي تباج تسولفين لها عن ريلج.... 
مهرة: ماااااااااباااااااااا.... مابسولف عنه... 


شيخه: والله يا تسووولفين بس هب الحين خلينا نجاملج شوي..شو تشربين حبيبتي؟!.. 
مهرة: هممممممممممم شو عندكم... 
شيخه: طالع بعد تتامر مصدقه عمرها...يالله جب بنيبلج ماي وبنخلط فيه شكر بس هذا عصيرنا... 
مهرة: افا حرمة اخويه مايطيع زينج.... 
عفرا: هههههههههه والله انج يا شويخ...طفرتي بالبنت توها يايه حتى عباتها ماعقتها.... 
مهرة: صبري عليه شويه بعقه هذا كله وبلبسه بجامه... 
آمنه: تولهتي شكلج على البيت... 
مهرة: هيه والله ياعموه بشكل ماتتخيلينه... 
عفرا: مبونه اول يوم صعب... 
شيخه: انا ماحسيت بالصعوبه... 
مهرة: وين تحسين بالصعوبه وانتي مسافره..!!.. ومن يتي وانتي كل يوم ناطه بيتكم ؟ اكيد مابتحسين... 
شيخه: الله واكبر عليج اشم ريحة حسد... 
مهرة: هههههههههههههه لا والله بالعكس مستانسه اني ماسافرت ولا رحت مكان... 
عفرا: لا تقولين؟ عيل قالولنا كنتوا في دبي...!! 
مهرة: لا اقصد خارج الدوله...تحوطنا فبوظبي ودبي...وماكان شي وقت تراني مرضت... 
شيخه: هيييييييييييييييه صح قال لي سهيل....سلامات حبيبتي... 
مهرة: الله يسلمج ويسلم غاليج... 
فجاه سمعت صوت اعز انسان على قلبي.....يصارخ من المدخل.. 
سيف: وينها وينها...!!!... 
نقزت انا من كرسيه مستانسه بصوته... 
مهرة: انا هنيييييييييه... 
سيف: ماطريج يالخقاقه اطري البشكاره...!! 
برطمت انا...كان سيف بعده بعيد يايني وهو يضحك....والموجودين كلهم يضحكون.... 
قبل مايوصلني...رفع ايده يحذرني... 
سيف: لا تلوين...!! 
مهرة: ههههههههههه والله يالوي....تعال... 
ظحك سيف يا وحظني بعطف.... 
بسته على خده... 
مهرة: فديتك ياحبيبي انته...شحالك؟ 
سيف: بخير شحالج انتي... وشو صحتج احين... 
مهرة: الحمد لله بخير... 
حط سيف ايده على خواصره... 
سيف: قالولي عندج موبايل....كيف ماتطرشيلي مسج ولا اتصلتيبي ولا شي.... 
مهرة: والله ما فتكرت فيه ذاك الزود.... 
سيف: زين مبارك هناك في الميلس

حسيت بقلبي نقز نقزه وصل حلجي... 
مبارك في الميلس...يالس مع ناصر..!!... مبارك...!.. 

مهرة:..آآآآه.... 
سيف: شو؟ 
تقربت من سيف وصاصرته...عشان مايسمعن باقي الحريم ويسون تحقيق.. 
مهرة: اخاف ناصر يعصب ....يمكن يغار والا شي... 
بس سيف فظحني.. 
سيف: شووووووووه؟!...طبيه عنج وتعالي سلمي الحين لانه عقب يمكن ماتقدرين... 
مهرة: ليش؟ 
سيف: خالوه بتي... منو بييبها غير ريلها؟!...راشد في الدوام مايطلع قبل ثلاث... 
مهرة: صدقك... 
سيف: يالله... 
ومشى جدامي للميلس... 
التفت انا صوب الحريم... 
مهرة: بسلم وبايي.... 
تنفست احاول اهدي نفسي...وعدلت حجابي.... 
لكن ثواني ورديت داخل البيت... 
عفرا: مسرعج..!!!.. 
مهرة: اقولكن...انا حاطه وايد ميك اب والا شوي؟!..شو تشوفنه انتن.؟!.. 
شيخه: شو حاطه انتي اصلا.؟!!.. 
مهرة: شو بعد شو حاطه لا تجلطيني انتي..!!! 
شيخه: اوكي حاطه بس هذا يسمونه الميك اب الطبيعي... 
مهرة: اوكي يعني مب وايد...اوكي باي... 
يوم كنت بطلع من الباب اسمعهن يقولن..." شو بلاها هذي"... 

اللي بلاني اني ماريد اسمع نزاع ثاني من ناصر... 
كفاية اللي شفته حشى شكله متوحش يوم يفاتن .... 
عدلت حجابي مره ثانيه..وسكرت عباتي المفتوحه من جدام.... 
ودخلت الميلس... 

المتواجدين كانوا ابويه..ناصر..سيف ومبارك... 
اول ماشافني مبارك قام من الكرسي... 
مهرة: السلام عليكم... 
ردوا علي السلام بابتسامه.... 
بحركه سريعه اطالعت ناصر... كان حايس بوزه بما يشبه ابتسامه ومنزل عينه للارض... 
لا الظاهر انه راضي... 
مبارك: شحالج يالعروس... 

اوفف زهقت هاللفظ...أي عروس وانا احس نفسي كبرت خمس سنين...كل يوم بسنه..!!.. 
رفعت نظري لمبارك وابتسمت.... 
شكله ماتغير عن اخر مره....قريب بيسافر ومابشوفه الا بالمناسبات القليله...!!!.. 
ابتسمت اكثر... 
مهرة: الحمد لله...شحالك انته مبارك؟ 
مبارك: بخير الله يعافيج..... congratulations 
لاحظت ناصر يرفع راسه يطالع مبارك باستغراب...!!.. 
اكيد استغرب خلطه بالكلام.... اما نحن تعودنا...!! 
وقبل ماجاوب انا نط سيف في السالفه.. 
سيف: هي هي صح congrat. .. ماعرف اييبها الا مختصره الكامله صعبه علي.... 
مهرة: هههههههههههههههههههههه... الله يبارك فيكم... علموك انته بعد تحيس لسانك... 
سيف: هي هيه لازم اتدرب.... 
ناصر: متى السفر ان شاء الله..!!!.. 
مبارك: الخميس عرس ابويه...السبت طيارتنا... 
ناصر: وانته سيف ضبطت كل امورك... 
سيف: هيه نعم كل شي جاهز وظبطنا امورنا مع السفاره وكل شي تمام... 

كنت ابا اقعد شوي معاهم يوم سمعت سوالف السفر...ابا اعرف شو سوووا بالضبط...وكيف بيعيشون هناك وكيف امورهم بتم..!!!.. 
تقربت..ويلست...كوني "زوجه" لناصر..اضطريت اقعد عداله هو... 
ويوم حسبي ناصر اني يلست على نفس الكرسي..تراجع وتساند على ظهر الكرسي باسترخاء... 
بو حمد: والعايله اللي بتسكن عندها؟!... 
سيف: بسكن عندهم مؤقت بس..عقب بطلع عنهم وبسكن انا ومبارك فشقه وحده... 
مهرة: جي احسن يوم تكونون رباعه... 
سيف: اساسا انا وافقت عالسفره لانه مبارك بيكون وياي .... 
ناصر: الله يوفقكم ان شاء الله.... 
ومع شويه سوالف... نشيت ودخلت عنهم داخل لانه فظيحه فقوم شويخ... 
بصراحه.. 
احس بوناسه مابعدها وناسه... 

باقي سهيل...ماشفت سهيل....! 
حمد مافتكرت فيه ولو ماشوفه احسن بعد...راقد اون..!!.. ارقد لين باجر بعده احسن... 
اما سهيل... 
قالولي طالع.. معناته هب في الدوام..!!..وينه.!! 


---------------------------------------------- 
اليوم: الاربعاء.. 
المكان: سيارة سهيل... 
الوقت: الثانية عشره وعشر دقائق... 
---------------------------------------------- 
(سهيل) 
يلست في السياره وفي ثباني كيسه الادويه اللي عطوني اياها في المستشفى... 
ادويه احس مالها فايده ولا معنى... 
الا تقول لي هذا حق حرقان المعده...وهذا حق مادري اشو... 
ماعرفت حتى اطلع شو العوق بالضبط... 
خوفتني بدال ما اطمني... 
مسكت الكيسه ونزلت من السياره وفريتها في الزباله كلها... 
مالت عليكم وعلى مستشفياتكم.... 
ياي وانا حاس انه مافيني شي بس عشان اطمن شويخ... 
طلعت عنهم وانا عندي شك بالموضوع...!!.. 
اوففففف.... 
رديت اركب السياره وايدي على بطني... 
خايف... 
لا يكون مرض الوالده بس وراثي...!!!.... 
لا ان شاء الله... 
لا.. 
لو كان صدق محد في العايله بيتحمل خبر مثل هذا... 
خساره مب مثل خسارتين ومن نفس المرض..!! 
خيبه.... 
ليش انا افاول على عمري جي..!! 
ان شاء الله مافيني شي... 
كله منها هذي ام كشه صفرا خس الله هالخدود لج...!!!.. 
شغلت السياره ورفعت راسي للمنظره الامامية... عيوني مازالن حمر..!!... 
محد تم ماسال عنهن ليش حمر... 
اكيد هذي آثار المعده...!! 
بس انا ما اذكر ان الوالده عانت من نفس الاعراض..!!!!... 
اصلا ماطلعت لها اعراض... 
فجاه دروووبه..!! 
الله يرحمج يامايه... 
استهديت بالله وحركت السياره راجع البيت... 
صاح تيلفوني... وكانت شويخ... 
سهيل: هلا الغلا... 
شيخه: مرحبا سهيل...وينك؟ 
سهيل: توني طالع من المستشفى وياينكم... 
شيخه: شو قالوا؟!...طمني.. 
ابتسمت...اكيد اني بطمنها..عيل بخليها تحاتي مثلي..!! 
سهيل: مافيني شي الا اروحج تحاتين...حتى ماعطوني ادويه... 
شيخه: والله؟!... الله يطمنك ان شاء الله... عيل من شو حرقان المعده؟ 

وانا ادري يا شويخ..!!!.. 

سهيل: اكيد اكلي مب صاحي هاليومين ومب مناسب... 
شيخه: و**** العيون؟! 
سهيل: قالت لي الدكتوره يمكن حساسية من الجو او الشمس او شي... 
شيخه: عنبووو...لحقت راشد؟!.. 
سهيل: هههههههههههههه ماتدرين بعد يمكن من كثر الربعه عاداني... 
شيخه: لا يابويه لا يعاديك ولا تعاديه...تفارقوا... 
سهيل: ههههههههههههههههههههه هالشي مستحيل يصير... 
شيخه: يالله... لو انا مابتقول عني جي.. 
سهيل: ليش تقارنين نفسج براشد؟..راشد وضعه غير وانتي غير...هو عشره عمر ماتفارقنا من الصغر... 
شيخه: وانا..!!! 
سهيل: انتي القلب ... شفتي حد حي بلا قلب..!!!.. 
شيخه: اوكي اذا تباني تراني سايحه تحت الكرسي... 
سهيل: شفيج؟ 
شيخه: ذبت...! 
سهيل: ههههههههههههههههههههههههههههههههه.... 
شيخه: ويا ويهك...هههه...يالله تعال اختك هني اتخبر عنك... 
سهيل: احين بوصل البيت... خالوه يت؟! 
شيخه: بعدها شوي... لين مايرد ابويه من المزرعه... 
سهيل: منو هناك؟ 
شيخه: محد..عمي وسيف ومبارك...وناصر ريل مهرة.. 
سهيل: خلاص اوكي...ياي احين... 
شيخه: تمام الغالي...يالله فمان الله.. 
سهيل: فمان الكريم... 
سكرت عن شيخه وانا مرتاح شوي لانها هيه مرتاحه... 
كانت وايد تحاتي سالفه معدتي هذي... 
وماخلتني فحالي الا يوم درت اني ساير المستشفى افحص... 
لا وتعزم بعمرها اون بسير وياك؟!.. 

جي ياهل انا تسير وياي..!!.. 

وصلت بيتنا ونزلت...دخلت الميلس سيده... 
سهيل: السلااااااااااااااام عليكم... 
ردوا علي السلام ...ونشوا كلهم.. 

وبعد السلامات... 
سرت وزغدت ناصر.... 
انصدم اول شي ... 
سهيل: شحقه تودي اختيه البحر..!!!... 
نقع ناصر من الظحك وخوز ايدي... 
ناصر: ذبحتووونا ويا هالبحر...والله حرمت اخليها تتسبح فيه.. 
سهيل: هههههههههههههههههه بالعقل ناصر...سبوح في الليل..!!!.. اكيد بتمرض... 
ناصر: عاد توني ماخذنها تباني اقولها سوي ولا تسوين..خليتها على راحتها مادريت ببنتكم انها عالدقه تمرض.. 
بو حمد: بنتنا هذي حالتها.... امها الله يرحمها عيزت من كثر ما توديها المستشفيات..الا مره حمى..مره بلاعيم...اخر شي ماقامت توديها تخليها تصح بروحها... 
يلست انا عدال ناصر وانا ابتسم واتذكر امايه... 
يوم مايكون ابويه موجود... وكانت تضطر تودي مهرة المستشفى...كانت تشلني انا وياها... 
كانت تعتمد علي اكثر من حمد... 
ناصر: انزين عمي ليش هي جي؟!..مناعتها ضعيفه يعني..!!.. 
بو حمد: مادري والله بروحها جي من انولدت صحتها ضعيفه... 
سيف: هذي بتروح فيها ان حملت ويابت عيال....!!.. 
التفت ناصر لسيف وهو ويهه محمر.... 
شكله زاغ عليها صدق... 
ناصر: عيل يابوي ماريد عيال انا مستانس جي ... 
سهيل: هههههههه زيغتووووه.... 
ناصر: انتوا البحر يوم وديتها حشرتوني كل حد يحاسبني من صوب... شقايل لو تتبهدل بالحمال والربى.!!!... بتيبون آخرتي... 
سهيل: لا لا ماعليك منهم... مهرة صح ضعيفه صحيا لكن فيها قوه وتتحمل اكثر عني وعنك ماشاء الله عليها.... 
ناصر: شو دراك... 
سيف: اظني يطري يوم انكسرت ايدها... 
سهيل: هيه... بشكارتنا كانت شارده... وانكرفت مهروه في شغل البيت...والا على طاري مهروه...بسير اسلم عليها... 
نشيت عنهم وطلعت ودخلت البيت.... 
ادور هالضئيله اللي من الصبح نحش فيها.... 
شفتها تتكركر مع شويخ وعفرا وعموه...لا الحمد لله...شكلها مبسوطه مع هالناصر...!!.. 
مهرة: هلا والله... 
سهيل: كنا نحش فييييييييييج... 
توايهت معاها... 
مهرة: شحاااالك؟ 
سهيل: بخير شحالج انتي؟ 
مهرة: الحمد لله...شوتحشووون فيه..!! 
سهيل: ماشي...يالسين نقول لناصر انه صحتج ضعيفه وبسرعه تمرضين...قال سيف الله يعينها يوم بتحمل وبتيب عيال...ريلج زاغ قال ماريد عيال موليه جان جي.... 
ظحكن الحريم... 
لكن مهرة حمر ويهها مثل ريلها...... 
سهيل: اوني عاد انا...استحيتي..!!.. 
مهرة: هههههههههه لا.... 
شيخه: هي هي استوت شجاعه وجريئه.... 
سهيل: لا يكون طلعت لعلوم شويخ...هاااه شويخ؟! 
شيخه: ماسالتها ولا سؤاااااااااااااااااااااااااال... 
عفرا: جذااااااااااااااابه...!! 
سهيل: شويخ؟!..شو قايلج؟! 
شيخه: حتى لو سالت اختك ماترمس... 
سهيل: زين تسوي فيج...ولا تقوليلها شي تراها فضوليه من اسبوع وهي حاشرتني عليج ..... 
مهرة: ههههههههههههه لا تحطون على حرمة اخويه فديتها ماقالت شي..عادي سوالف... 
سهيل: سوالفكن طفسه... عفرا وين حمد؟ 
عفرا: راااقد... 
سهيل: عنبووو... ماينش يسلم على اخته اوكي ينش للصلاة ماشي باقي...!!.. 
وقفت عفرا... 
عفرا: بوعيه احين... 
سهيل: والله بتاخذين اجر فيه.... انا برد الميلس...مهرة ناصر بيتغدا عندنا وبيسير؟ 
مهرة: هيه وانا ببااااات... 
سهيل: شو يبيّتج؟... وريلج؟! 
مهرة: يالله ياخويه شووووو عايفني؟! 
سهيل: لا والله بس ماكملتوا حتى اسبوع وانتي بتخلينه وبتباتين عنه؟! 
مهرة: عندي اغراض ارتبها في الغرفه...وكمبيوتري بشله...واشياء وايد..يباله وقت ترتيب كل هذا... 
سهيل: حياج الله...البيت بيتج..ودامج بتباتين عيل بنقعد وياج خلاف احين من حق ريلج اليلسه... 
مهرة: ههههههههه انزين... 
سهيل: برايكم... 

خليتهم ورجعت للميلس...لكن ماكملنا وقت طويل...اذن الظهر... 
ونشينا كلنا للمسيد... 
طبعا حمد مالحق عالصلاة في المسيد... 
سيف الخبل اللي هو سيف اكثر منه التزام بالصلاة... 
وهو اونه اخونا العود..!! عافان الله... 
خل الرقاد ينفعه...! 
--------------------------------------
اليوم: الاربعاء... 
المكان: غرفة كنه... 
الوقت: الواحده والنصف ظهرا.. 
----------------------------------- 
(كنه)... 
اذبحه..!! 
لا لا بذبحه... 
زين بعد يوم افتكر يخبرني... 
يبا يسافر حول اوروبا... !!.. متى ان شاء الله خطرت فباله هالفكره.. 
لا ويقولها ببرود مسوي عمره زعلان... 
انا اراويك يا يوسف...والله ماخليك... 
رحت وسويت له مسد كول عشان يدش... 
ورديت اتريا.... 
وصلتني مسج من تيلفونه على ايميلي (اس ام اس)... يوم فتحتها مكتوب فيها" I cant enter now..after one houre” 
انقهرت اكثر يوم شفت الرساله.... 
قمت طرشت له...ايميل.. 
" بن عروه بيترياك بعد ساعه..".. 
وسكرت الكمبيوتر حتى بدون ماسوي ديسكونيكت... من القهر اللي فيني.. 
نزلت اتغدى وما تهنيت في الغدا اصلا... 
وعقب الغدا يلست احني ريول امايه..ويوم خلصت رديت غرفتي وماعرفت شو اسوي غير اني ادش النت... 
شو اقول.. 
فضووووووووول...!! 
كنت متاخره عن الموعد تقريبا اربعين دقيقه وماظن انه يالس يترياني.. 
لكني فعلا انصدمت يوم شفته يالس.... 
يوسف: متاخره... 
كنه: اصلا ماكنت بدش...يابايخ... 
يوسف: انا تقوليلي بن عروه يترياني يالبطه...!! 
كنه: هي عيل تقول لي بعد ساعه..!! 
يوسف: كنت اتغدى كنوه.... 
سكت وقفط ويهي... 
كنه: اوكي.. 
يوسف: ليش زاقرتني؟! 
كنه: مازقرتك.. 
يوسف: سويتيلي مسد كول... 
كنه: خلاص اسفين ازعجناك... 
يوسف: جذي؟...اوكي كنوووه... 
كنه: متى السفر.؟!.. 
يوسف: الاثنين الياي ان شاء الله... 
كنه: اها...تروح وترد بالسلامه... 
يوسف: يعني ؟ 
كنه: شو بعد.!! 
كان قاهرني بروده...وكبريائي مب سامحلي انزل نفسي واراضيه... 
بعدني مانسيت حركته امس.... والا يقول لي بيكلم بنات.... 
زين كلم بنات.... 
وروح اوروبا... غازل البنات المتشلحات هناك... 
يوسف: ماشي خلاص كنه...انتي مب عايبتنج سالفه السفر؟ 
كنه: لا... يهمك.. 
يوسف: اكيد يهمني... 
كنه: ماظني والا جان شاورتني قبل ماتسافر.. 
يوسف: صح.. ولو يهمج انتي جان شاورتيني قبل ماتطلعين لولد خالتج .. 
كنه: يالله يايوسف ماتسوى علي هالظهره والله قمت اكره القعده في الصاله بس عشان محد يدخل علينا...!! 
يوسف: انتي ليش احين معارضه سفري؟ 
كنه: بس .. 
يوسف: تخافين علي من اللي بشوفه يعني؟ جي ياهل انا... 
كنه: ..... 
يوسف: هاه كنه...حسيتي بالغيره احين؟!... 
تميت مبرطمه... 
وساكته... 
فعلا احس بالغيره تقطعني..والخوف انه يوسف يتغير علي بعد هالسفره.. 
يقول انه بيقعد شهر... 
شهر مابشوفه؟! 
ماقدر... 
يوسف: كنه كلميني... 
كنه: وياك.. 
يوسف: مشغوله؟ 
كنه: لا... 
يوسف: زعلانه... 
كنه: غصبن عني... 
يوسف: كنه.. انا مامنعتج عن الظهره لهم...هذيلا مهما كان اهلج.. 
كنه: تراك تظايق كل ماتشوفني عندهم.. 
يوسف: اظايق يوم اشوفج داقه سوالف...من حقي كنه...انتي خطيبتي وقريب بتصيرين حرمتي ان شاء الله... 
كنه: عيل شو تباني اسوي ؟ 
يوسف: صعب يعني انج تسلمين عليهم وشويه تجاملينهم...وتدخلين؟!.... كنوه انا هب متعصب لهالدرجه....ولا طلبت منج تتغشين بعد عنهم.. ومب نيتي اني ادخل حياتج واغير كل شي فيها وكل شي تعودتي عليه... 
كنه: بس انا انسى عمري خصوصا عند خلوف... 
يوسف: اولا اسم الريال خليفه مب خلوف... وبعدين خليفه يوم بيعرس حتى حرمته بتعصب عليه ان يلس وياج يدق سوالف... فمابالك انا بالنسبه لج انتي كنوه؟ ماظني انج تنسيني حتى انا ورغباتي جدام خليفه..!!! 
بصراحه.. 
كلامه منطقي وماعندي أي عذر اني ارفض اني اسمع كلامه... 
كنه: خلاص... مثل ماتبا... 
يوسف: وسفري مايعني شي كنه.... ربيعي خالد يمر بظروف هب زينه....تدرين انه اللي كان خاطبنها ماتباه...المشكله انه ملج....يوم سمع هالكلام قام طلقها..ونفسيته رغم انه يكابر احسها مب لي هناك... جهز جدوله للرحله وعزمني وانا عشانه قبلت..وعشاني انا بعد لاني من سنين اكرف ولا خذت اجازه...اظني استحق هالاجازه...لكن هالشي مايعني اني بروح اخونج هناك مثلا... 
كنه: وانا ماقلت شي... 
يوسف: بس انا حلو بالبدلات لدرجه ان بنات الحمرا بيغازلني مثلا؟! 
كنه: هههههههههههههههههههه .. 
يوسف: هيه جي اباج.... 
شوي شوي... 
تراضينا انا وهو بدون ماحد منا يعتذر....بحفظ كرامة كل واحد منا....
ــــــــــــــــــــــــــــــــــــــــــــــــــ ــ
نهاية الجزء التاسع والاربعون 


------------------------------ 
اليوم: الخميس.. 
المكان: بيت بو راشد.. 
الوقت: العاشره والنصف صباحا.. 
------------------------------ 
(منى)... 


منى: حلفي؟!!!.. 
كنه: والله العظيم يوسف بروحه قال لي... 
منى: ليش طلقها.!!! 
كنه: قال لي انها هي ماتباه وهو يوم درا بهالشي طلقها مايبا يغصبها... 
منى: هيه ماتباه؟ ليش فيه حد يرفض خالد.!!! 
كنه: هاااه هااااه يامنى...انتبهي لالفاظج انتي معرسه... 
سكت... 
مسكين خالد... توه بيبدا حياته ماتوفق فيها...!!.. 
حسيت بحنين... حنين لذيج الايام اللي كنت فيها اتصيد اخباره وشوفته... 
مايستاهل والله... 
كنه: زعلانه علشانه..!! 
منى: ماجذب عليج كنوه..هيه... 
كنه: حتى انا كسر خاطري بس انتي لازم ماتفكرين فيه... 
منى: عيل ليش خبرتيني لو ماخبرتيني احسن.. 
كنه: مادري تعرفيني انتي يوم عندي خبر ماحب اخبيه...وخصوصا عنج... وخصوصا خالد يعني قلت اكيد تبين تعرفين...! 
منى: الله يوفقه... اكيد انه بيحصل بنت تستاهله وتسعده غير هذي الخبله... 
كنه: هههههههههههه شكلج محتره منها... 
منى: هيه والله... يعني حسب علمي ومعرفتي خالد شخص مايتفوت... واي بنت بترضى فيه وهي مستانسه بعد... 
كنه: انزين يمكن البنت ذوقها مختلف.. اكيد لها اسبابها... 
منى: وي مالت عليها ويا اسبابها... 
كنه: هههههههه المهم... تجهزتي؟ 
منى: انا من متى لابسه عباتي اترياهم الا يزقروني... ترا فاطمه لين ماتجهز عيالها يبالهم وقت... 
كنه: انزين انتي سايره امس..شو تبين تسيرين مره ثانيه.. 
منى: ياسلام يعني تفوتني السوالف..!!!!!..مابا..ريلي سامحلي انتي شعليج..!! 
كنه: الله يعينه هالريل عليج..وينه هو؟ لا يكون راقد وانتي يالسه تقرقرين عداله من الصبح...!! 
منى: ههههههههه والله بيشوتني لو حشرته راشد كله ولا رقاده... 
كنه: عيل وينه؟ 
منى: في الميلس يالس ويا عبدالله ريل فاطمه... 
كنه: ومنو بيوصلكم بيت قوم مهرة؟ 
منى: الدريول.. تعالي ليش مايت نوره وياكم يوم الثلاثاء؟! 
كنه: افففف دخيلج مانباها تي... 
منى: ليش؟ 
كنه: تعرفينها انتي... نوره بعدها رغم انها معرسه الا انها بعدها تهتم بناصر... تبينها تلعوز حرمته مسكينه؟!..لالا ابرك لها عند ريلها..نحن اصلا ماخبرناها انه بنسير... 
منى: اسميكم انتوا...انزين بخليج احين اخافهم الا ساروا عني اشوفهم لين احين مازقروني.. 
كنه: يالله بتموت اذا فاتتها السيره.. 
منى: هيه عيل شو..هههههههاي... يالله تامرين بشي عيوني.. 
كنه: لا سلامتج ياحلوه... 
منى: الله يسلمج..فمان الله.. 
كنه: مع السلامه... 

سكرت تيلفوني وحطيته في الشنطه..وتنهدت... 
والا خالد طلق.... يوم خطب انا كنت حره..ويوم صار هو حر انا معرسه... 
صدق ان كل شي قسمة ونصيب..!!!.. 
قمت وجابلت المنظره اطالع شكلي قبل ما انزل...ويوم تاكدت من شكلي... نزلت وسكرت الباب وراي... 
تحت كانت عموه يالسه وبين يديها خليفه ولد فاطمه.... 
منى: هاتيه عنج عموه... 
فريت شنطتي وخذت خليفه اللي صار يقدر يحبي احين ويخربط علينا برمساته وايد... 
منى: وين فاطمه؟ 
ام راشد: ملعوزنها فهود الله يبارك فيه... مب طايع يتلبس.. 
منى: الله يعين فاطمه عليهم ..ماشاء الله عليهم هب خراش فيهم... 
ظحكت عموه وسكتت شوي...وعقب قالت.. 
ام راشد: شياج ماطعتي تروحين ويا ريلج..!! 
بطلت انا عيوني مستغربه... 
منى: وين؟! 
ام راشد: تراه قال بيسير صوب بيت خلفان وبيوصلج وياه بس عقب رد وقال انج بتسيرين ويانا..! 
سكت... 
شو السالفه.!!!.. 
منى: متى صار هالكلام عموه.؟! 
ام راشد: توه من شوي نازل عنج وماصار له دقايق طالع من البيت... 
سكت مره ثانيه.... 
غمرتني الشكوك والتساؤلات.... 
راشد يا فوق؟ ليش مادخل..!!!.. 
لالا انا لازم اتصل به واشوف شو فيه...اذا تميت اتسائل جي بتيبني الافكار وتوديني... 
حطيت خليفه عالارض وطلعت تيلفوني... ودخلت الصاله الصغيره... 
راشد: آآلوووه... 
بعدت شوي الموبايل عن اذني...خيبه شفيه يزاعج جي.!! 
منى: هلا عيوني...وين انته؟ 
راشد:............ ساير عند سهيل.. 
منى: وليش ماوصلتني وياك...؟! قالت لي عموه انك كنت بتوديني لكنك رديت قلت لهم اني انا ماريد اسير وياك.! شو السالفه.! 
راشد:........................ فكرت انج...تبين تسيرين وياهم..احسن...وبعدين انا ساير ويا عبدالله... 
منى: شفيك راشد.! 
راشد: ماشي...اكلمج عقب...فمان الله .. 
سكر راشد فويهي... وتميت انا اطالع التيلفون منصدمه... 
شفيه جيه يكلمني...شو سويت به.! وليش معصب..!!!!.. 
لاحوووول... 
رجعت الصاله وانا اتبسم لعموه عشان ماتشك بشي.. 
منى: شل عبدالله وياه...عشان جي اسير وياكم احسن.. 
ام راشد: هييييه زادنه.. 

تميت اسولف ويا عموه لين خلصت فاطمه تجهيزها... 
وطلعنا من البيت ..سايرين بيت قوم مهرة... 
--------------------------------------------
اليوم: الخميس.. 
المكان: سيارة راشد. 
الوقت: الحادية عشره صباحا.. 
-------------------------------------------- 
(راشد)... 


ما اذكر انه فيه حد من اهل منى اسمه خالد..!!! 
منو خالد.!! 
ياربي احس اني مب قادر حتى اسوق زين من كثر ما اني ارتجف من الغيظ المكبوت.. 
لاني مب قادر اطلعه... 
بسبب وجود عبدالله معاي... 
كنا متفقين اني اودي انا منى..وهو يودي حرمته وامايه... 
لكن من سمعت اللي سمعته من ورا الباب.... ماقدرت اجابل منى بهالمزاج.. 
ادري بنفسي بتهمها ومابعطيها فرصه كافيه للشرح وبوترها وبخليها تخربط بالكلام واخر شي بتزيد المشكله... 
احسن لي اصبر شوي واهدا قبل ما اسالها...منو خالد هذا..!!!.. 
منو خالد اللي أي وحده ترضابه وهي مستانسه..!!! 
منو خالد اللي زعلانه منى عشانه..!! 

فجاه قال لي عبدالله.. 
عبدالله: انته مابتلف؟!! 
راشد: بلى... 
عبدالله: عيل شحقه ماسك خط في النص.!!! 
تنهدت وانا انتبه لنفسي... 
وين عقلي.!!!.. 
خذت شارع اليمين وحاولت اركز على السواقه قد ماقدر... 
اما منى بعدين بتفاهم معاها... 

عبدالله: نحن اصلا شحقه سايرين هناك؟! 
راشد: ماشي شغل.. 
عبدالله: هههههههههههههه يعني لا عازمينكم ولا شي.. 
راشد: لا..بس جي رزه فيس..كلهم بيسيرون قلنا نسير.. 
عبدالله: مايحتاي نتصل والا شي... يمكن محد في البيت.. 
راشد: لالا هم في البيت ماعليك انته..وماله داعي نتصل لانه هب غرب نحن... 

في بيت خالوه...كان عبدالله مندمج بالكلام مع خالي يابر وخلفان ريل خالوه... 
فسحبت انا سهيل على ينب... 
وكلمته بصوت اعلى شوي من الهمس... 
راشد: منو من اهل ناصر اسمه خالد؟! 
سهيل: خالد؟؟؟ 
وعقد سهيل حياته ويلس يفكر .... 
سهيل: محد حسب علمي...ولد عمهم اسمه مايد... 
راشد: من صوب امهم...!! 
سهيل: ماعرف والله... ليش؟ 
راشد: بس اسال... 
سهيل: اكيد فيه سبب... 
ترددت اني اقول له...لكن في النهاية هذا سهيل وانا ماغبي عنه شي...حتى لو كان خاص جدا... 
راشد: سمعت الحرمه تطريه وماعرفت منو هذا.. 
سهيل: جان سالتها؟ 
راشد: همممم كانت ترمس في التيلفون وماحبيت اقاطعها... 
سهيل: ودخل الشك فنفسك... 
قالها سهيل بسخرية.. 
اطالعته انا بطرف عيني.. 
راشد: لا.. 
سهيل: لو بعدني ماعرفك...لا تفكر بهالسوالف راشد حرمتك حشيم... 
راشد: ادري سهيل ماله داعي تخبرني عنها وعن اهلها... بس فضول كنت اسال..ماعرفت منو هذا خالد.. 
سهيل: طنش الموضوع لين ماتقعد معاها واسالها عقب.. 
راشد: على خير.. 

بعد دقايق اتصلت بي شويخ...تطلب مني اطلع برا عشان تسلم علي... 
ابتسمت وطلعت لها... 
تناسيت موضوع خالد هذا... .. حتى اشعار آخر..!! 


-------------------------------- 
اليوم: الخميس.. 
المكان: بيت خلفان.. 
الوقت: الواحده ظهرا.. 
-------------------------------- 
(مهرة)... 


مسكت خليفه وظميته لصدري.... 
مهرة: فدييييييييييته انا اللي كبر وصار ريال... 
شيخه: بتفطسين ولد اختي... 
مهرة: سكتي انتي...بوديه يشوف السمجه بيستانس عليها.. 
شليت خليفه ووديته معاي فوق... 
اراويه سمجتي... 
اول شي خليفه تم يدز علبه السمجه الشفافه عنه بعيد... لانه السمجه من امس في علبتها الشفافه مب في الحوض لاني بشله معاي... 
مهرة: حبيبي ماتخوف..شوف شوف... 
تم خليفه يطالعها باهتمام وعقب ابتسم واطالعني .. 
مهرة: واااااااي فديتك محلاك... 
وظميته لصدري مره ثانيه.... 
حسيت بهزه فمخباي....صديت صوب خليفه اكلمه.. 
وانا اعفس ويهي اوني متفاجاه... 
مهرة: منووو هذا..منو متصل.؟!..هاااه خلوف؟! 
ظحك خليفه على ويهي وهو مب فاهم كلامي..خشيت ايدي فمخباي وطلعت التيلفون الصغير.. 
صحيح ان ابتسامتي ما اختفت... 
لكن قلبي تخربطت دقاته... كان ناصر اللي متصل..! 
مهرة: تبا تكلم ناصر خلوف...قول الووووه.!! 
حسب ماقالولي خليفه كان يهتم وايد بالسماعات... 
حطيت التيلفون على اذنه.. 
مهرة: قول الووووه يالله... 
ماطاع خليفه يتكلم...ودز التيلفون بظيج عن اذنه..الظاهر انه يحب التيلفونات الثابته ومايعرف للموبايل... 
حطيت اليتلفون على اذني.. 
مهرة: آلووه.. 
ناصر: هلا مهرة...منو هذا..!! 
مهرة: هذا خلوووف ولد فاطمه بنت خالوه... 
ناصر: ول مطولها..صبري خليني اوصل... 
غصبن عني...ضحكت... 
مهرة: هههههههههه... 
تحمس ناصر على ظحكتي.. 
ناصر: يعلها دااااااااااااااااااااااايمه هالضحكه ياربي... 
مهرة: ....شكرا.. 
انحرجت بصراحه.. 
ناصر: شحالج اليوم؟ 
عطيت خليفه المتملل دبدوب صغير يتسلى به... 
مهره: بخير...و...وانته؟! 
ناصر: يوم انتي بخير انا بخير... 
ابتسمت ..وسكت... 
ماعرف اتكلم معاه بهدوء..!!.. احس بتوتر.. 
ناصر: مهرة....انتي وين؟ 
مهرة: فغرفتي... 
ناصر: جهزتي كل اغراضج... 
مهرة: هيه... 
ناصر: تغدوا اهلج والا بعدهم..؟! 
مهرة: بعدهم... هني قوم خالوه..قوم راشد..وريل فاطمه بنت خالوه..وخواني كلهم في الميلس وخالي بعد.. 
ناصر: ماشاء الله الجماعه ملتمين عيل..!! 
مهرة: هيه يحبون اللمه.... 
ناصر: انزين انا جدام بيتكم احين... نزلي .. 
مهرة: ليش انزل.. 
ناصر: انتي انزلي بعطيج شي...وهاتي خليفه هذا وياج... 
مهرة:.......اوكي.. 
ناصر: اترياج...باي.. 
مهرة: باي... 
سكرت التيلفون وحطيته فمخباي ... ومديت ايدي لخليفه اللي يالس عالشبريه... 
مهرة: يالله حبيبي.. مطلوبين... 
شليت خليفه وكنت بطلع من الغرفه...تراجعت فجاه اشوف نفسي في المنتظره.. 
عقبها حسيت بغبائي... 
اففف..شو ابا اشوف عمري يعني عشانه.!!.. المصيبه ادري انه شكلي زين لاني متعدله اساسا لقوم فاطمه.. 
ليش لازم اني اشيك مادري... 
طلعت من غرفتي وانا اعدل شيلتي واغطي شعري...سبحان الله يطلع راشد والا حد وانا قصتي برا... 
مريت من الصاله بدون ما اكلم الحريم...وطلعت برا... 
ناصر كان توه داخل من الباب الرئيسي ولابس نظارات شمسية.... 
وقفت انا عند الباب مال البيت.... 
وهو واقف عند الباب الكبير يطالعني... 
يعني حوشنا نسبيا صغير مب لهالدرجه كبير... 
ابتسم ناصر....ابتسامه وسيعه... 
اما انا ابتسمت ابتسامه صغيره جدا ومتوتره ...ونزلت عيني شوي...قبل ماارفعها يوم تقرب مني... 
ناصر: هااه مهرة...علوم؟! 
مهرة: تمام...بنروح بعد الغدا.؟ 
ناصر: اذا ماكان عندج مانع... 
مهرة: انته قلت برايني حتى لو ابات اسبوع...!! 
ماكنت اقصد طبعا ....كنت امزح....بالاحرى..كنت احاول اظيج به... 
لانه الكلام معاه اسهل يوم يكون بينا نقاش حاد.... 
ومثل ماتوقعت...فصخ ناصر نظاراته بايد...وبالايد الثانيه مسك ايدي اللي مب شاله خليفه... 
ناصر: لا تبدين اووكي...خلينا حلوين... 
خش ناصر نظارته فمخباه..وبدل النظاره طلع عقد من الياسمين.... 
ولفه على ايدي لفتين...وانا اراقب باستغراب... 
مهرة: شو هذا..!! 
ناصر: ياسمين بيتنا... سوته امايه اليوم الصبح وشليته عنها... 
فج ايدي وهو يطالعني بنظره فضولية وبنفس الوقت حنونه...مادري كيف اشرح... 
مهرة: شكرا... 
ورفعت ايدي اشم الياسمين... تذكرت ساعتها اغنية ماجدة الرومي..."طوق الياسمين".. 
واللي تحتويه من معنى... بان الشاب اذا اهدى بنت طوق ياسمين هذا معناته انه يحبها وملتزم بها.... 
ياترى ناصر يعني الكلام نفسه؟ والا الحركه يت عفويه..!!!!.. 
مادريت به الا وهو ماد ايده لخليفه... 
ولدهشتي..خليفه ما مانع ابدا انه يستسلم لاحظان ناصر... 
ناصر: هذا خليفه... !! اهليييييييين... 
راقبت ويهه وهو يبوس خليفه..ويعدل شوي شعره الناعم... وحركه ايده وهو يعدل قميص خليفه... 
ناصر: شحاااااااالك..!!! 
مهرة: غريبه بالعاده مايجارب الغرب..!!!!... 
ناصر: اليهال يحسون مهرة... 
مهرة: بشو.!! 
ناصر: يحسون باللي يحسسهم بالامان... 
عرفت شو قصده من ورا هالكلام...وسكت.... 
ناصر: تحبين اليهال؟! 
ابتسمت... 
مهرة: وااااااااااااااااااايد... 
ابتسم ناصر بعد... 
ناصر: البنات اكثر والا الاولاد؟ 
مهرة: كلهم واحد... خلوف وايد تعلقت به... شمسه بنتكم كتكوته بعد... 
ناصر: هيه شموس ماحد يقاومها فديتها.... 
ابتسم ناصر وهو يتكلم عنها ويطالع خليفه..اللي كان يلعب بسفره ناصر... 
ناصر: عن تخربها...يالله روح عند خالوه... 
خذت انا خليفه... 
ناصر: انا بسير عندهم الميلس فظيحه ييت هني سيده... خلج جاهزه بعد الغدا اوكي... ترا ورانا مشوار.. 
مهرة: وين بنسير؟ّ 
ناصر: بقولج عقب.... 
قال لي هالكلمتين وهو متوجه صوب الميلس...رديت انا البيت وانا اتسائل....!!! 
وين بنروح..!!!.. 

شيخه: هاااه الحبيبه اشوف داقين سوالف... 
فزيت وانا اطالع شيخه بقهر... 
مهرة: انا بقول لابويه يدق خشب على هالدرايش بس عشان احرمج الموايج...!!! 
فاطمه: ماشي فايده هذي دومها لاصقه في الدرايش... 
منى: ههههههههههه مادري عاد شو بتطالع ريل يسلم على حرمته مب عيب عليج..!! 
مهرة: امحق سلااااااااام.... 
شيخه: خلي عنج انتي السلام الاصلي ايي عقب....تعالي اشوف اشوف شو في ايدج... 
مديت ايدي وانا اضحك على شويخ الخبله... 
شمت الياسمين...بعمق.. 
شيخه: همممممممممممم ياسلام...يارومانسيين انتوا...مانروم عليكم صراحه... 
منى: فديت اخويه شو اتحسبين رومانسي تراه.. 
سحبت ايدي..وانا قافطه موت...وويهي محمر...امس ماكنت اقفط يوم كانن يحرجني شوي بالكلام لانه فعلا ماصار شي بيني وبين ناصر...لكن هالحركه شافنها بعيونهن ولازم اني اقفط... 
مهرة: شوووووووووو عاد مايعني شي هذا... 
شيخه: هي هي مايعني شي... 
ظحكنا كلنا على حركات شيخه المينونه... عطيتها خليفه بس عشان تسكت عني... 
مهرة: ناصر يقول بنروح بعد الغدا.... بروح اطلع الشنط.... عشان تعرف البشكاره شو تشل وشو ماتشل... 

ورحت فوق اجهز اغراضي مثل ماقلت... 



اليوم: الخميس.. 
المكان: بيت بو راشد.. 
الوقت: الرابعه عصرا... 
------------------------------------- 
(راشد)... 


دخلنا غرفتنا انا ومنى... 
وانا متوتر حدي...من شفتها تذكرت كلامها.... 
خالد ..خالد...خالد.... 
اسم تم يحن على راسي طول الظهر.... 
منو خالد..!!!. 
راقبت منى وهي تعق عباتها وشيلتها... وتعلقهم في الكبت... 
يلست عالشبريه مب عارف كيف ابدا... 
لكن اساسا كيف ممكن ابدا...!!!!... 
ماشي احسن من الصراحه والاسلوب المباشر.. 
راشد: منى... تعالي يلسي ابغيج فسالفه.... 
صدت صوبي منى... 
منى: شو السالفه؟! 
راشد: تعالي انتي بس.... 
تقربت مني منى بتوتر ويلست على طرف الشبريه هي بعد...عدالي... 
منى: خير راشد؟! 
راشد: منى... انا .... اول قوليلي منو كان متصل بج اليوم الظهر قبل ما تنزلين تحت... 
فكرت شوي منى... 
منى: .... كنه بنت عمي...ليش؟! 
راشد: منى... منوو خالد اللي كنتن ترمسن عنه...!!!!!.. 
فجاه توترت ملامح منى... بطلت عيونها وحلجها بدهشه.... واطالعت فيني باستغراب... 
وانا اراقب كل حركه...كل نفس..كل رجفه...وكل نظره..!!!.. 
منى: انته....انته كنت تسمعنا؟!.. 
راشد: من دون قصد... 
عقدت منى حياتها.. 
منى: كيف يعني من دون قصد راشد... انته كنت تتسمع.... 
راشد: قبل ما ادخل سمعت اسم غريب....خالد...منو خالد..!!!..يلست اسمع عشان اعرف شو السالفه لاني اعرف اني اذا دخلت بتقطعين السالفه .... ومن حقي اعرف منى... 
قامت منى من الشبريه بتوتر... 
منى: اسلوبك مب حلو راشد.... هذا يعتبر تجسس... لو دخلت وسالتني بصراحه بجاوبك... 
راشد: احين تبين تقوليلي ..انج بسبب اني تسمعت رمستج مابتجاوبين؟! 
عقدت منى يديها جدام صدرها بعناد... 
منى: هيه...مابجاوب... 
راشد: الا بتجاوبين غصبن عنج...ولا تحاولين تتهربين لانه هالاسلوب ماينفع وياي... قوليلي منو خالد... 
منى: راشد...اهدا...الموضوع ابدا مايستحق كل هالاهتمام...كلها خرابيط وسوالف بنات... 
راشد: انتي مب بنت احين منى...انتي حرمه متزوجه وملتزمه بزوجج... منو خالد هذا...!! قولي.. 
كنت معصب حدي...وصوتي كل شوي يرتفع.... 
تسرطت منى بخوف... وهي ترفع ايدها تحطها حاجز بيني وبينها.... 
منى: بقولك...بس شرط تهدا... 
صرخت فيها... 
راشد: انا هادي.. 
منى: راشد..!!.. شو هادي وانته تصارخ علي... 
ابتعدت وانا امد ايدي وافر سفرتي عالشبريه ...تخللت شعري بصبوعي...تنهدت.... 
كلها محاولات اني اهدا شوي... 
وبعد دقايق... 
التفت صوبها... 
راشد: قولي...منو خالد؟! 
منى: آآآه...خالد...خالد.... 
راشد: قولي خلصيني منو خالد؟! 
منى: خالد...ربيع يوسف اخويه..!! 
عقدت انا حياتي مستغرب ومعصب.... هذا وانا اللي كنت اتحسبه من الاهل...يطلع ربيع اخوها.!!!!!!!!!! 

راشد: شخصج فيه انتي ربيع يوسف..!!! 
منى: مايخصني فيه.... 
راشد: منى لا اطلعيني عن طوري..... 
منى: خالد معروف فبيتنا...كلنا نعرفه من كثر ماهو ربيع يوسف وايد ولا يتفارقون... يعني نعتبره في البيت مثل واحد من الاهل... 
راشد: انزين وبعدين.!!!.. 
تسرطت منى مره ثانيه بخوف.... 
منى: كانت...كانت كنه تقول لي انه خالد... هو اصلا كان مالج... كانت تقول لي اليوم انه طلق حرمته لانها هي ماتبغيه...بس ... 
راشد: وتقومين تقولين لها خالد أي وحده ياخذها ترضابه وهي مستانسه...!!!!!.. 
منى: هـــ...هــــي.... 
صرخت فويهها.... 
راشد: شخصج انتي فيه باللي ياخذها واللي يطلقها هااااه.!!!! 
منى: راشد.... اهدا الله يخلييك... 
راشد: كملي السالفة.. 
رفعت منى كتوفها بياس... 
منى: ماشي سالفه ...هيه هذي بس... 
راشد: ليتني اقدر اصدقج منى.. 
اطالعتني منى بنظره متالمه.... 
منى: راشد...!!!.. 
راشد: انا بسير اصلي... 
منى: راشد... 
لكني طنشتها وطلعت من الغرفه ومن القسم كامل....وتوجهت للمسيد... 
مب قادر اصدق انه هذي هي السالفه بس.... 
منى تكلمت عن خالد هذا بكل تعاطف..... 
ماقدر اصدق... 
توترها فضحها... 
اكيد فيه سالفه اكبر من هذي... 
بين حرمتي...وخالد....! 


------------------------------------------ 
اليوم: الخميس.. 
المكان: سياره ناصر.. 
الوقت: الخامسة والنصف مساءا.. 
------------------------------------------ 
(ناصر)... 


ناصر: اففففف شو الراي...زحمه...!! 
سكتت مهرة وهي تتفحص المتجمعين في مبزره من الدريشه ... 
ناصر: يا هالبتـّــان ماخلوا مكان للمواطنين..اففففففففف... 
قالت لي مهرة بهدوء.. 
مهرة: مب لازم مبزره... 
ناصر: عيل وين...!!!.. 
مهرة: انا احين بعلمك بالمناطق..!! 
ناصر: اففف..انا كان خاطري فمبزره عاد... 
سكتت مهرة ويلست تلعب بعقد الياسمين اللي يبته لها... 
وانا اطالع بطرف عيني... 
من شفتها اليوم جدام الباب لين احين وانا احس انه شي ناقص... 
سلامنا كان بارد جدا ... احس اني بحاجه لسلام ثاني عشان احس اني فعلا رجعت لي.... 
تنهدت وانا اتذكر سعاد الله يرحمها.... كيف كانت تستقبلني يوم ارجع البيت....!!.. 
كيف كنا نسلم على بعض بكل حنان وموده...!!.. 
متى بيصير بيني وبين مهرة نفس الشي.!!!.. 
ذكرى سعاد خلتني ساكت معظم الوقت... 
طلعت من مبزره وانا متظايق اضعاف.. 
الرحلة اللي المفروض منها تكون مريحه وحلوه طلعت فاشله...!!!.. 
احين وين اوديها..!!!.. 
ناصر: عرفت وين اوديج... 
مهرة: وين... 
ناصر: بتشوفين... والا اقولج..مابوديج.. 
مهرة: هههههههههههههههههههههههههههههه... 
ابتسمت وانا اسمع ضحكة مهرة اللي شكلها (ولدهشتي).. طالعه من الخاطر...!!! 
التفت لها مستغرب...وفي نفس الوقت مب قادر اقاوم الابتسام...شكلها يجنن وهي تظحك جي بدون هموم... 
فادتها القعده عند اهلها ريحت اعصابها شوي... 
ناصر: شفيج؟!..ليش تظحكين؟ 
سكتت مهرة من الضحك واكتفت بالابتسام... 
مهرة: ناصر...ودني البيت احسن.. 
ناصر: ليش؟ 
مهرة: مبتلش فيني تراك مب عارف وين توديني..!!!.. 
ناصر: ترا مبزره زحمه... فكرت بحديقه المطار بس بعيده.... وعقب فكرت اوديج المزرعه...بس قلت ماشي باقي وبيحل الليل... وباجر ترانا بنرد بوظبي...!!.. 
وسكت شوي وانا افكر... 
ناصر: تبين السينما؟ 
مهرة: لا لا....مالي مزاج عالافلام... اقولك الصدق؟ 
ناصر: شو..؟! 
مهرة: فيني رقاد....افضل اني اروح ارتاح في البيت... 
صديت صوب مهرة... 
وابتسمت لها ابتسامه...وحده من ابتساماتي اللي اتذكر انهن يذوبن حسب كلام البنات..!!! 
ناصر: تشوفين عيوني؟!...من عيوني.. 
مهرة: يالله عاد...!!!!.. 
اطالعتها باستغراب هالمره... 
ناصر: شو؟! 
مهرة: لا اطالعني بهالنظره... ولا تبتسم جي.. 
ناصر: ليش؟! 
صدت مهرة صوب الدريشه وهي تعقد يديها بظيج... 
مهرة: نفس النظره والابتسامه اشوفها فويه كل واحد صايع في السوق...!!!! 
سكت... 
ماكان لي ويه اتكلم.... كان المفروض اعرف....مهرة غير عن البنات اللي كنت افتنهن بهالنظره وهالابتسامه...!!!! 
قلت لها بصوت واطي... 
ناصر: ماكان هذا قصدي.... وانا اشوف ان نروح البيت احسن...رحلة فاشله... 
مهرة: احين بعد قول اني انا خربتها..!. 
ناصر: انتي اصلا مالج مزاج للطلعه... 
مهرة: انا اللي يمعت البتان في مبزره.... !... وانا اللي خليت حديقه المطار بعيده.....وانا اللي خليت الوقت مساء عشان تكنسل سيرة المزرعه صح؟!... 
ناصر: جب... 
مهرة: شووو جب بعد...!!!.. انته بس فالح ترد عليه... 
ناصر: خلاص مهرة خلاص...سوري... 
ماكان لي مزاج للظرابه بصراحه.... 
انا احس بشي ناقص بينا.... الجو متوتر... 
وانا اعرف كيف اخوز هالتوتر بينا لكن الطريقه غير مسموحه لي مع مهرة...!! 

وصلنا البيت.... خلينا الاغراض في السياره ونزلنا... 
مهرة قعدت عند امايه ويدوه وميثا.... 
انا روحت سيده فوق... لاني حسيت بتعب مفاجئ ورغبة في النوم.... 
ماقدر ارقد الحين ادري عسب صلاة المغرب...لكني بنسدح عالاقل... 

وفعلا...انسدحت...يمكن غفيت...لاني فزيت فجاه على صوت الباب ينفتح.... 
وكانت مهرة.... 
اطالعتني بتوتر.. 
مهرة: راقد.؟! 
ناصر: انسدحت...مادري جان غفيت او لا ... 
عقت مهرة شيلتها وعباتها.... 
تاملتها انا من مكاني بعد ما اعتدلت عالشبريه ويلست... 
يلست مهرة جدام المنظره وفتحت شعرها المربوط... 
شفتها تفرك فروه راسها... 
ناصر: ماتحبين تربطين شعرج صح؟! 
مهرة: هيه...يعورني يوم اربطه... فبيتنا كنت دايما افتحه..الا يوم اضطر اني اربطه... 
ابتسمت... 
احب اعرف تفاصيل صغيره عنها... نشت مهرة ادور شي في شنطتها الظاهر انها بتبدل ملابسها... 
قمت انا بعد من الشبريه ووقفت عدالها.. 
ناصر: مهرة... 
اعتدلت مهرة فوقفتها واطالعتني بتوتر.... 
ناصر: مهرة..احس انه فيه شي ناقص... 
زاد استغراب مهرة.. 
مهرة: شو ناقص؟! 
ناصر: انا.... انا فخاطري شي... بس ادريبج بترفضين.. 
مهرة: شو؟! 
ناصر: شي مابيظرج صدقيني...لكنه عالاقل بيكسر التوتر هذا.. 
هزت مهرة راسها بتوتر.. 
مهرة: انا ..انا مب فاهمه انته شـــ... 
قاطعتها..لكن مب بكلام... قاطعتها باني تقربت منها...ولويت عليها ...لكن مب بعنف عشان ماتخاف مني.. 
عمليا كانت بينا مسافه بسيطه...عشان اطمن مهرة من اني مب يالس اهاجمها او شي... 
لكن هالمسافه ماكانت تعني لي شي... 
اهم شي مهرة... 
مهرة فحظني... والاهم انها فوعيها..مب مغمى عليها كالعاده..!
اليوم: الخميس.. 
المكان: غرفة ناصر.. 
الوقت: السادسة والنصف مساءا.. 
------------------------------------ 
(مهرة)... 


كنت مصدومه... 
شو قاعد يسوي هذا... 
كانت ايدي على صدره...كنت بدفعه عني بقو.. 
لكن... 
هديت لاني حسيت باحتضانه لي مايطلب شي غير الاحتضان نفسه...!!!! 
سكت... 
وسكت... 
ومازلنا على حالنا.... غمضت عيني وانا احس بالدفا.... 
حسيت ان مشاعر غير مرغوبه بدت تتحرك في نفسي... 
ليش يحتضني جي...!!! 
مهرة: ناصر...!!!! 
شد ناصر ايده اكثر... 
ناصر: دقيقه بس... 

دقيقه..!!!. وايد... 
لكني صمدت... لين مافجني بروحه...بدون عنف ... 
ابتعد عني لكن تمت ايده وحده ماسكه ويهي....يتامل فيني بنظرات غريبه.... 
مهرة: ليش سويت جي..!! 
ناصر: كنت متظيج... 
استغربت... 
متظيج.!!! يقوم يسوي جي... 
مهرة: شو؟! 
ناصر: كنت احس انه سلامنا بارد... وانه في شي ناقص... ولهت عليج ياغبية...!!.. 
تراجعت وانا احس بويهي احمر وحار... 
يعني يوم حضني ما استحيت على كثر ماخفت...بس احين استحيت بس...!! 
امري غريب... 
انا غبية...حتى فمشاعري غبية..!!!.. 

ناصر: همممم..انا بدش اتوضى...ماشي باقي عن الصلاة.... 
دخل ناصر الحمام وتركني اتامل في الهوا.... 
الهوا اللي ملا مكانه من بعده... 
غمضت عيني بتعب..... 
انا مرهقة...عشان جي كنت متساهله معاه....وعشان جي بعد حسيت بمشاعر غريبه مالها تفسير... 
هالتصرف المفروض مايتكرر..!!!.. 
لازم اتاكد انه مايتكرر... 
مشاعري قامت تخونني... 
وهالشي مايعجبني ابدا.... 


يلست عالشبريه وانا احظن بجامه النوم ..اتريا ناصر يطلع من الحمام عشان ادخل ابدل... 
ويوم طلع ناصر.. مسك الفوطه وابتسم وهو يمش ويهه..ويديه.. 
ناصر: نسيت اقولج شي... 
مهرة: شو؟ 
ناصر: كل اسبوع وانتي بخير.... اليوم كملنا اسبوع.... 
ابتسمت ابتسامه ساخره ونزلت راسي... 
مهرة: وانته بخير... 
ناصر: بترقدين عقب الصلاة؟ 
مهرة: هيه... 
ناصر: مابتروغيني اليوم صح؟ 
ضحكت... 
غصبن عني اضحك احيانا... 
مهرة: ههههههههههههههههههههههههه....لا مابروغك.... 
ضحك ناصر بعد.. 
ناصر: زين..لاني انا بعد تعبان... 
مسك سفرته وقعد يتسفر بسرعه بدون مايطالع المنظره..!!..احيانا استغرب منه...! 
كيف يتسفر بدون مايشوفها في المنظره واخر شي تطلع حلوه..!!!... 
ناصر: بروح المسيد....باي.. 
طلع ناصر من الغرفه وتركني.... 
تركني في غمره مشاعري الغريبه... 
ليش سمحت له يضمني..!!! 
ليش؟ 
يمكن لاني حسيت به مايقصد شي... 
يمكن لاني حسيت به صادق ومحتاج هالشي..!! 
يمكن لاني انا بغيت اجرب..!!!! 
كل شي جايز.. 
بس اللي المفروض يصير....انه هالشي مايتكرر.... 
------------------------------------------------- 
اليوم: الخميس.. 
المكان: بيت يابر... 
الوقت: التاسعه مساءا.. 
------------------------------------------------- 
(مبارك).... 


تنهدت بظيج وانا اسمع قرقرة سيف على راسي.... 
سيف: ليش يعني؟! 
مبارك: بس سيف ماشتهي عشا مب لازم اتعشى.... 
سيف: يعني من زود متنك..!!! 
مبارك: مب سالفه وزن... ماشتهي.. 
سيف: انزين خلني انا اشتريلك وشوف تشتهي والا لا.. 
مبارك: والله ماتشتري... 
سيف: اففف منك... انزين تعال اقعد ويانا هني كلهم متيمعين.. 
مبارك: ويين؟ 
سيف: فميلس سالم الـ(...) . 
مبارك: لالالالا...مافيني برقد.. 
سيف: احين؟! 
مبارك: هيه.. 
سيف: والله انه فيك شي ...خلاص برايك... 
مبارك: اووكي سواف..باي.. 
سيف: باي.. 

سكرت عن سيف وانا ابتسم... اللي فيني اختك... مب شي ثاني... هي السبب في اللي انا فيه... 
ماقدرت الا اني اقارن...معاملتها الحين..ومعاملتها قبل... 
ماقدر ابعد صورتها عن عيني وهي تقعد عدال ريلها... 
حسيت انها تنتمي له...بشكل من الاشكال...!!! 
معقوله..!!.. ماواحالهم.. 
بس شو كنت افكر... هذا ريلها... اكيد صار بالنسبه لها اقرب من نفسها لنفسها.. 
اكيد انها بتفضل تقعد عداله على انها تقعد عدال أي شخص ثاني... 
وحركته اليوم قبل مايدخل الميلس...!!!.. ماطافتني... 
اكيد مهره محتفظه بعقد الياسمين لين احين في ايدها... 
غمضت عيني بقهر... 
شو صاير فيني..!!! 
ليش مب قادر اطلعها من بالي... ليش تهمني كل تصرفاتها..!! وكل اللي يصير وياها...! 
لايكون بس حبيتها.!! 
لالا ما اعتقد... ماوصلت لهالدرجه... 
انا بس مهتم...وهالاهتمام لازم انهيه الحين... 
مايصير اتم جي مخلنها شغلي الشاغل... 
والله لو مب الحرام جان تعرفت على غيرها عشان املي حياتي..وياكثرهن البنات اللي اشوفهن مبين من نظرتهن انهن يبن يتعرفن علي ...!! 
لكني اطنشهن... صحيح انا عشت في بريطانيا...وصحيح انه حياتي كلها بين اجانب وفاصخين حيا... 
لكن مع هذا تربيتي كانت شديده... انا عيني مليانه مب زايغه عالبنات لاني تعودت على الحياة معاهن... 
واذا بتعرف على وحده بتعرف عليها غصبن عني لانها بتعجبني ومابقدر الا اني اعرفها..!! 
لكن جذي لعب..!!..لا... 
مالي هوس عليهن.... 
وعشان جي مب قادر املي مكان مهرة ببنت ثانيه... 
ماعندي حد من اهلي بنت قريبه مني مثل مهرة....شيخه ماتستلطفني... مهرة وراحت..منو تم؟! 
آآخ يالقهر... 

مسكت تيلفوني واتصلت بسيف... 
سيف: هاااه مارقدت.. 
مبارك: غيرت راييي... بيت سالم أي منطقه...!!!.. 
سيف: ههههههه منطقة الـ (....)... بتينا الحين؟ 
مبارك: هيه..يوم بوصل هناك بتصلبك عشان ادليني... 
سيف: تمام...باي 
مبارك: باي.. 
طلعت من حجرتي بعد مابدلت ملابسي وانا مقرر اني اطلع مهرة من بالي نهائيا... 
خلاص راحت علي...ذاك اول يوم كان الطريج مفتوح جدامي جرحت البنت ورفضت حبها لي... 
الحين ييت اهتم فيها بعد ماطلعتني من بالها وعرست؟! 
صدق اني ماستحي على ويهي...!!! 
----------------------------------- 
اليوم: الخميس.. 
المكان: بيت بو راشد.. 
الوقت: العاشره مساءا.. 
---------------------------------- 
(منى)... 



ياربي من هالحاله...!!!!.. 
شو هالورطه اللي طحت فيها...! 
المشكله مب عارفه كيف اتصرف...!! كيف افهم راشد انه مابيني وبين خالد شي... 
واللي كان هو من صوبي انا بس...ومات وانتهى... 
راشد عصبي ويوترني يوم يعصب..!! ماعرف اتكلم واتلعثم...ويبيّن كلامي انه مب صحيح واني اجذب عليه..!! 
تميت في حجرتي امشي بتوتر...ساير راد... 
ماقدرت اهدى...اتصلبه كله مغلق... 
ومن طلع لصلاة العصر مارجع لين الحين... 
عموه تسال عنه كله اقولها عنده شغل... 
لو قلت لها انه طالع زعلان مادري شو بتسوي..!!!.. 
وقفت مكاني وانا اسمع صوت سياره... 
ركظت للدريشه اوايج...وتنهدت بارتياح يوم طلع راشد... 
الحمد لله..رجع سالم... 
الزعل برايه اهم شي انه بخير...ورجع البيت اخيرا... 
رتبت شعري عالسريع.. ويلست في الصاله بمظهر رزين وهادي... 
ومن هناك انا من داخل ميته موت.... 
دخل راشد بعد دقايق... 
عينه عالارض ومعقد حياته...مشى سيده صوب الحجره... 
وطنشني..!!! 
منى: راشد.... 
راشد: مب الحين منى... 
دخل الغرفه وسكر الباب وراه.. 
انجرحت... وانقهرت...شو هالاسلوب البايخ.. 
يعني طول النهار هو محد وبعده ماهدا.!!..والا يوم شافني مره ثانيه رد يعصب.!!! 
لكن ماكون منى لو خليتك ترقد وانته شاك فيني جذي..!!! 
نشيت وراه.. 
لكن للاسف..كان راشد يتسبح...فرديت الصاله اترياه... 
ويوم سمعته طلع من الحمام... 
منى: راااااااشـــــــد..... تعال هني شوي بليز... 
راشد: ماتقدرين تاجلين كلامج لباجر؟! 
منى: لا ماقدر...لازم الحين الموضوع ظروري... 
تافف راشد وانضم لي في الصاله... 
راشد: نعم؟! 
لقطت انفاسي لقط عشان اهدي اعصابي... وانا اطالع مظهره العدائي... 
منى: انته اليوم ماعطيتني فرصه للشرح.. 
راشد: شو بتشرحين منى؟ مافي شي ينشرح... 
منى: بلى... انا بقولك السالفه كلها..مهما كانت النتايج... لانه مافي شي ينفع في العلاقات الزوجية غير الصراحه... 
راشد: كنت اعرف ان السالفه اكثر من اللي قلتيها... 
منى: صح..هي اكبر..لكن تاكد قبل كل شي...اني احبك انته...وعمري ماحبيت غيرك.. ومهما كان اللي بيني وبين خالد تراه انتهى من زمان... 
عقد راشد حياته اكثر ..معصب من مجرد لفظ " بيني وبين خالد".. انا اعرفه...راشد غيور.. 
منى: راشد... كل انسان في حياته شخص معين في فتره معينه...ومب كل شخص ياخذ اللي يتمناه...ومب شرط يكون اللي تمناه في البدايه هو الشخص المناسب...كل شي نصيب.... انا...من زمان..كنت اهتم لخالد...كنت اشوفه دايما..تصير بينا تقفيطات احيانا... يعني حالي حال أي بنت بالها خالي..اكيد اني كنت اتعطش لاهتمام شخص...اتعطش اني احب وانحب... لكن اللي صار انه خالد ابدا ماكان ملاحظني ولا مفتكر فيني...خطب وملج...ومن ساعتها طلعته من بالي نهائيا.... 
اطالعني راشد مقهور... 
راشد: كنتي تحبينه؟! 
منى: لا...كنت اهتم له.... بس... ما تطورت مشاعري لحب...انا ماحبيت غيرك قلت لك هالشي من البدايه..!!.. 
راشد: عشان جي ماكنتي متعاونه معاي يوم ملجت عليج؟! 
منى: اففف..راشد مابينك وبين خالد أي رابط وعمري ماتصرفت وياك كنتيجه حق اللي صار لي مع خالد...ابدا ماربطت بينكم..انته غير...انته ريلي... وبعدين لا تقول لي انك ماكنت تبا غيري قبل ماتخطبني..!!.. 
كنت هالكلام بشكل عرضي... 
بحكم ان كل شخص فحياته شخص معين...يا يتوفق معاه يا لا....!! 
لكن ماتوقعت انه راشد ينصدم جي... 
اطالعني بعيون مفتوحه وعقد حياته اكثر واكثر.... 
راشد: منو قالج؟! 
هني انا سكت... 
حسيت بزعل...بغيره....بقهر وتهديد.....! 
منى: محد قال لي... بس عرفت... 
راشد: كيف عرفتي؟ 
بعد شويه تفكير..... 
حسيت بالجمود... 
مافي غيرها....مافي غيرها...لكن عشان اتاكد ماذكرت أي اسم.... 
منى: راشد.؟!.. ليش ماخطبتها؟! 
نزل راشد عينه .. 
راشد: مهرة لمحت لي في كذا مناسبه انها مابتوافق علي ولا تباني... انا اصلا استغربت يوم وافقت على ناصر كنت اتحسبها ماخذه موقف من الرياييل كلهم....لكن كل شي نصيب مثل ماقلتي... 

سكت...مب الا سكت...الا برطمت..... 
يعني صدق ظني.... كانت مهرة حرمه اخوي هي اللي يباها راشد..!!!!... 
حسيت بالغيره.... 
لكن مهرة مالها ذنب.. مالها ذنب اكرهها هذي حرمه اخوي وانا احين حرمه راشد وكل حد خذ له طريج.... 
منى: المهم...انه هالمواضيع كلها انتهت.... مثل ماخالد كان فخيالي هو الزوج المثالي لي انته بعد كنت تتخيل مهرة زوجه بالنسبه لك ...لكن الله كتب لنا نصيب ثاني...انا وانته تزوجنا....ناصر اللي عيزنا انه نقنعه يعرس..خذ مهرة اللي انته ماتخيلت انها تعرس بعد.... وخالد ملج وماتوفق وطلق.... يعني طبيعي بيكسر خاطري... ماكنت اريد اتشمت عليه...لانه جرحني بدون قصده فيوم من الايام... عشان جي غصبت نفسي اني احس بالاسى عليه واتمنى له التوفيق كربيع اخوي لا اكثر ولا اقل.... 

سكت راشد...شكله هدا واقتنع بكلامي... 
منى: فهمتني راشد؟!.. والله حبيبي محد غيرك فحياتي...انا احبك انته ماحب حد غيرك ويعلني الموت ان حبيت غيرك كزوج.... 
اطالعني راشد بنظره عطوفه ومتساهله.... فجاه ابتسم وسحبني لحظنه... 
راشد: ماتخيل يكون في بالج شخص غيري فهمتي....بذبحج منى تفهمين..!!.. حتى عيالنا لا تحبينهم كثري... 
منى: هههههههههههههههه مشكله البداو... عنبو عيالك... 
راشد: مالي خص...انا وبس... 
منى: وانا؟!.. 
راشد: حتى انتي....انتي وبس فحياتي...احبج...ولا تظنين ان مهرة دخلت قلبي..بس كانت اقرب لي عشان جي فكرت فيها كزوجه ماحبيت اروح بعيد لا اكثر ولا اقل.... بس صدقيني لو خيروني مستحيل ابدلج بها...مستحيل.. 
ابتسمت ...وارتحت فحظنه اكثر...اووففف ياراحه البال... 
ياشين الزوج يوم يزعل على حرمته رضاه صعب....!!!. 
مب مثلنا نحن الحريم..كلمتين ورضينا..! 
صدق انه مافينا مخ... 
------------------------------------

اليوم: الجمعه.. 
المكان: غرفة سهيل وشيخه.. 
الوقت: التاسعه صباحا.. 
------------------------------------- 
(شيخه)... 


شيخه: انا مش مطمنه سهيل... 
اطالعني سهيل بقهر..... صدق حشرته بسالفه الفحوصات بس انا قلبي ناغزني ريلي هب صاحي واحس فيه..!! 
شيخه: صدق والله... افحص عند مستشفى ثاني... 
سهيل: شيخه دخيل الله فكيني من هالسالفه... 
شيخه: الغالي ماريد احشرك وافاول عليك بس والله انته فيك شي انا متاكده.... وماريد تتاخر بالفحوصات عشان مايتفاقم الوضع... 
سهيل: يعني انا هب حاس بعمري.؟ حاس انه بطني مب صاحي بس شو اسويبها قالت لي مافيني شي.. 
شيخه: روح مستشفى ثاني ياكثرهم اللي يغلطون بالتشخيص..خص في الدوله عاد متفننين بالغلط... 
سهيل: وين تبيني اروح؟ احسن مستشفى في العين رحت له وقالولي ماشي... وين اروح؟ 
شيخه: روح أي مستشفى من مستشفيات بوظبي... 
سهيل: شو بينطرني بوظبي شويخ...ماعرف حد هناك... 
شيخه: مهرة هناك وناصر... ان تاخرت الفحوصات روح عندهم... 
سهيل: هذيلا معاريس وين ابا ارتز وياهم...فظيحه... 
شيخه: لا صدقني عادي بتستانس مهرة فيك وحتى ناصر.. 
سهيل: يصير خير... 
خذ سهيل اغراضه...وحطهن بمخباه... 
سهيل: انا بسير شي فخاطرج؟! 
شيخه: سلامتك حبي...بتغدا هني؟ 
سهيل: ان شاء الله...فمان الله... 
شيخه: مع السلامه... 

باسني..وطلع... 
وتميت انا فحجرتي احاتي.... 
ياربي سترك... ان شاء الله مايكون فيه شي...واذا فيه شي ان شاء الله يكون شي بسيط مب جايد.... 
بموت ان صاربه شي....!!!!!. 

الساعه عشر ونص تقريبا نزلت تحت... 
هناك حصلت خالي يابر مع ابوي... 
ومعاه عدة الفحص... 
زغت..حتى نسيت اسلم.. 
شيخه: شو مستوي؟ شوفيه عمي؟! 
يابر: السلام عليج شيخه..!!.. 
فقط ويهي... 
شيخه: اسمحلي خالي زغت يوم شفت شنطتك... (ووايهته) .. شحالك؟ 
يابر: بخير وسهاله شحالج انتي؟ 
شيخه: بخير الحمد لله...شوفيه عمي.؟! 
يابر: مافيه شي ...يقول لي تعبان ييت افحصه مافيه الا العافيه بس هو تعبان من الشمس لا اكثر.. 
شيخه: عمي اكيد مافيك شي؟ 
بو حمد: لا تحاتين شيخه مافيني شي لا تلحقين ريلج..! 

سكت..عرفت انه سهيل دامه طلع من البيت معناته طلع وهو مطمن... 
مستحيل يطلع اذا شك في صحة ابوه...بروحه فاقد ام...يفقد ابو بعد..!! 
الله يجيرنا من هالامراض... 
---------------------------------- 
اليوم: الجمعه.. 
المكان: ميلس خالد.. 
الوقت: الثانية عشره ظهرا... 
---------------------------------- 
(يوسف)... 


يوسف: وين اول محطه؟! 
ابتسم لي خالد بمكر وقال... 
خالد: اسبانيا... 
يوسف: كوول... 
خالد : شكلك تحمست.... 
يوسف: يعني شي سيره وياك مااتحمس لها...بعدين احس اني كنت محتاجنها فعلا... 
خالد: خبرت اهلك؟ 
اطالعته باستغراب.. 
يوسف: طبعا خبرتهم تراني قلت لك... 
ابتسم خالد ابتسامه اطول من الثانيه... 
خالد: اقصد اهلك الثانيين.؟!.. 
يوسف: منو بعــ.....(وابتسمت).. هيييييييييييييييه....هههههههههههههه... 
خالد: هاااااه...هالضحكه وراها شي...!! 
يوسف: ههههههههه هي خبرت اهلي الثانيين... 
خالد: و..!!!! 
يوسف: شكلك فضولي..!!! 
خالد: اطمن على مستقبلك.. 
يوسف: ههههههههه.... اطمن... احتشرت اول شي بس انا طبعا بسحري الأخااااذ اقنعتها... 
خالد: هههههههههههههه اوننننننه.... يالله ياريال الله يوفقك ويسعدك... 
سكت بعد ماحسيت انه خالد انجرح بطريقه او الثانيه....اكيد انه تذكر خطيبته.... اللي قررت انها ماتباه.... 
اطالعته وقلت له بهدوء... 
يوسف: ادري انك ماتبا تتكلم بالموضوع....لكن مافكرت انك تخطب على طول وحده ثانيه غيرها من اهلك؟! 
اطالعني خالد بدهشة... 
خالد: شكلك نسيت ان العايله كلها تتحسبني انا اللي رفضتها... كلهم يتحسبوني لعاب... مستحيل حد يوافق علي الحين.... وبعدين انا شليت الفكره هاذي من بالي... 
يوسف: هذا اللي انا ماباه... لا تتعقد بسبب هالشي ...لانه ماله خص فيك لا من بعيد ولا من بعيد... هي مارفضتك لسبب فيك..رفضتك مثل مابترفض أي ريال ثاني عشان اللي فخاطرها هيه... 
خالد: يوسف دخيلك ماريد ارمس بالسالفه....!!!.. 
سكت... 
احترمت رغبته.... يمكن ماكان لازم افتح الموضوع اساسا...!! 
خالد: تدري..!!!... اذا عيبتني القعده في الخارج...يمكن اكمل دراسات.... انته تدري انه معدلي مرتفع الحمد لله ويسمح بهالشي...!!! 
يوسف: خالد..!!!.. 
خالد: شو؟ 
يوسف: انته ماتبا تكمل دراسه اعرفك... 
خالد: ليش لا.. 
يوسف: مافكرت فيه الا بسبب هالسالفه...!!! 
خالد: الانسان يغير رغباته وخياراته مع تغير ظروفه يوسف... وانا هب طايق القعده هني وانا اسمع تنغيزاتهم واشوف نظراتهم... 
يوسف: انته بس لو تسمع شوري.... 
خالد: انته مينون.... تباني اقول لاهلي الصدق؟ هذيلا مايسرطون شي كله يطلعونه برا...وانا ولدهم ويعزوني واكيد انهم يبون ينظفون صورتي فعيون الناس..عشان جي بالضبط بينشرون الخبر.... 
يوسف: اذا هي ماراعت مشاعرك خالد انته ليش تراعيها؟ ليش تتحمل المسؤوليه بروحك وهي تطلع فعيونهم بريئه ومظلومه..!!!!.. 
خالد: انته بس اصبر....انا هب ساكت ... بتريا بس اللي تباه يخطبها.... وعقبها بقولهم شو السالفه ... 
يوسف: واذا خربت عليها عرسها... 
خالد: ليش اخرب عليها؟!!..اذا الريل يباها وهي تباه...رافضتني عشانه...له ويه بعد يتراجع عنها..!!!!! 
يوسف: اقصد اهلها... 
خالد: مابرمس الا يوم تعرس البنت وعقبها خلاص بتكون طالعه عن مسؤوليتهم ومالهم خص فيها ولا يقدرون يسووون شي... 
يوسف: وبتتريا لين ذيج الساعه..!!! 
خالد: شووو ورااااااااي ..!!!!... 
يوسف: تدري؟ اتمنى شي هب زين... 
خالد: شو هو..!! 
يوسف: انه اللي تباه يخون فيها ولا ياخذها... 
ظحك خالد... 
خالد: لا تستوي خبيث يوسف.... قول الله يوفقها وبس... 
يوسف: الله يوفقك انته....انا مالي خص فيها ولا تقرب لي ولا استلطفها عشان ادعي لها.. نصيبها عند ربها.. 

واستمر خالد بالضحك....وانا ابتسمت... 
فعلا مقهور منها هالسخيفه...وصلت اعز ربعي لحالة صعبه.... 
يستحمل الواحد انه مجتمعه يرفضه... 
لكن مايتحمل ابدا رفض الاهل له...!!! 
الله يعينه ويسهل اموره...وينتقم له منها.... 
ويعوضه احسن منها... 
-----------------------------------------

نهاية الجزء الخمسين 


الجزء الواحد والخمسون.. 
---------------------------------- 
اليوم: الجمعة.. 
المكان: بيت سلطان.. 
الوقت: الخامسة مساءا.. 
---------------------------------- 
(مهرة)... 


كنا يالسين في الصالة مع...الكل... عمي وعمتي...واليدة...ناصر مع يوسف ومحمد... وحرمته ميثا وعياله اللي كانوا يلعبون شوي بعيد.. 
انا كنت يالسه عدال ام سلطان...واراقب بعيني ناصر اللي يالس مجابل امه وعاطنها ايده عشان تقص له ظفوره..!!!! 
ياربي يالدلع... قص ظفور مايروم عليه اروحه..!!! 
عمي ومحمد كانوا يتكلمون عن شي يخص الاراضي..والقرارات اليديده وغيره... باختصار شي ما افهم فيه... 
اما يوسف فيالس يخبل بيدته اللي يالسه عدالي.. قاعد يوصف لها كيف الناس يتصرفون في اوروبا.. 
واليده مب مصدقه كيف الناس استوت جيه.. 
كانت رداة فعلها تظحك... 
ناصر: احين انته ليش حاشرنها بهالتفاصيل هيه لا بتسير تشوفهم هناك ولا شي... 
يوسف: اثقفها... 
ناصر: ههههههههه خس الله عدوك وياها ثقافه مب بحايتها هيه..!! 
ام سلطان: هااه يوسف والا تقول لي الرياييل يستوون حريم عندهم...؟! 
يوسف: هيه هيه...والعكس بعد... 
ام سلطان: لاحول ولا قوه... 
ناصر: بتخليها تحلم كوابيس حرام عليك.. 
التفتت لي اليدة متظايجه شوي.. 
ام سلطان: شو يقول ريلج هذا؟! 
مهرة: ههههههه يدوه ناصر مايبا يوسف يخبرج هالسوالف... 
اطالعني ناصر بنظره معصبه لاني واشيت عليه... 
ام سلطان: وشحقه؟! 
مهرة: مادريبه تخبريه.. 
ظحك يوسف باعلى صوته يوم شاف يدته مسكت عصاها ونغزت ناصر في خاصرته... 
ناصر نقز وخرب على امه قص الظفور... 
ناصر: آآي...يدوه حرام عليج فخاصرتي عنبو..!! 
بو محمد: شوهالحشره هذي شفيكم.. 
ناصر: امك فرحانه بعصاها... 
طنشهم عمي ورد يسولف مع محمد... 
ويدوه قالت لناصر.. 
ام سلطان: شعندك ماتبا يوسف يخبرني...؟! 
ناصر: سوالفهم كلها طفسه يدوه مالج حايه تسمعينها... 
ام سلطان: لالا خله يسولف لي..مالك حايه انته... 
ناصر: دامني يالس مابخليه يرمس ...(وقال بصوت واطي ماتسمعه يدته) ..غياظا فيج يالعيوز..! 
قالها بلهجة مزح وهو يبتسم.. 
ام سلطان: شو تقول؟!! 
ناصر: اقول لا اله الا الله... 
ام سلطان: محمد رسول الله..متى بتروح انته؟ 
يوسف: ههههههههههههههههههههه يدوه تظايقت منك تباك تروح... 
ناصر: افا يا يدوه...بخلص قص ظفوري وبسير بفكج من ويهي .. 
ام سلطان: روح انته وخل مهرة عندنا.. 
ظحك ناصر ظحكه صغيره ساخره...تبين استحاله هالموضوع...!! 
مهرة: صدقها يدوه... 
اطالعني ناصر بنظره... 
ناصر: صدق؟ 
مهرة: صدق... 
التفت عني ناصر وهو مبتسم بسخرية...حشى..الموضوع عنده غير قابل للنقاش..!! 
التفت انا لليده... 
مهرة: تعالي انتي ويانا يدوه.. 
ام سلطان: حشششششششششى عليه تبوني اسكن فوق شرا الحمام ..لالا ماروم... 
ظحكت انا وسكت... 
بعد شوية سوالف مع الكل... 
ناصر: يالله مهرة...ورانا درب.. 
ام محمد: صلوا المغرب انزين وطلعوا... 
ناصر: في الدرب بنصلي امايه.. 
ام محمد: على شو مستعيل ياولديه..!! 
ناصر: ماداني خط بوظبي في الليل امايه... 

وبعد السلامات والتوصيات الكثيره منهم لناصر..عشان يهتم فيني ويحطني بعيونه... 
ركبنا السياره وتوكلنا صوب بوظبي.. 

من ركبنا السياره..وحسيت بثقل التوتر... بسبب السياره الصغيره..وعدم وجود شخص ثاني غيرنا.. 
رديت اتذكر غصبن عني شعوري يوم كنت فحظن ناصر امس..!!.. 
ادري..ادري انه في ماضيه كان يشرب خمر...كان ظايع وصايع وكل شي يخطر عالبال..وفوق هذا كله حاول يعتدي علي.. 
لكن... 
بغض النظر... حسيت بالحنان... ! 
ناصر: فشو تفكرين؟! 
فزيت يوم سمعت صوته قريب مني وواضح.. 
مهرة: شو؟ 
اطالعني ناصر بفضول... 
ناصر: ملامح ويهج تتغير بالتدريج...فشو تفكرين؟! 
احترت .. شو اقوله احين..! 
مهرة: ماشي.. 
ناصر: فيج شي بس ماتبغين تقولين... 
مهرة: يمكن...! 
ناصر: هممم...ماقلتيلي.. شو رايج باهليه؟! 
ابتسمت وانا اتذكرهم... 
مهرة: وايد حبيتهم...نحن ماكنا جي فبيتنا قبل..نتيمع ونسولف وربشه جي شراتكم..!! 
ابتسم ناصر... 
شكله استانس اني حبيتهم...اوكي انا حبيتهم هم ماحبيتك انته..!! يالرززه...! 
مهرة: بتخبرك ليش معبل على امك تقص لك ظفورك ماتروم تقصهن روحك؟ 
اطالع ناصر ظفوره وابتسم.. 
ناصر: بلى.. 
مهرة: عيل.. 
ناصر: اتدلع عليها... استانس يوم تهتم بي..عقب فتره بايي دورج انتي.. 
مهرة: اقص لك ظفورك؟ 
ناصر: هيه..بتقصين ظفوري... وبتسحيني...وبتاكليني.....حتى السبوح بتسبحيني غصب.. 
غصبن عني ظحكت.. 
مهرة: هههههههههههههههههههههه...ياحليلك ..احلم احلم.. 
ظحك ناصر وسكت... 
شكله وايد واثق اني بسوي كل هذا.. 
تخوفني ثقة هالريال..! 

وقفنا في الطريج وصلينا على طرف الطريج..عالرمل. ... خلصت انا صلاتي قبل ناصر...ويلست اتامل المكان.. 
ويوم خلص ناصر نش على طول بيركب السياره اما انا تميت يالسه مب مستعده اني اروح.. 
ناصر: شفيج؟يالله نسير.. 
مهرة: ايه ..يبالنا سيره البر... 
ظحك ناصر على لهجتي وفتح باب السياره عشان يركب.. 
ناصر: بسويلج عزبه... 
نشيت انا بعد انفظ عباتي... 
مهرة: صدق والله؟! 
ركبت السياره وانا اتخيل الفكره وعايبتني..مع اني اعرف اني ماروم اتحمل مسؤولية عزبه..!!!.. 
ناصر: ههههههه خبله انتي.. 
اول ماوصلنا الشقه طلع ناصر مشواره المعتاد الغريب... 
بعد ثلاث ساعات في الشقة..وبعد ماتعشينا.. خلاني ناصر ويا صحون العشا ونش بيرقد... 
ورد مره ثانيه يوصيني...للمره الالف يمكن من وصلنا... 
ناصر: وعيني الصبح عندي دوام لا تنسين...تصبحين على خير.. 
ودخل غرفته ... 
عنلاتك زاد..!!!.. قهرني في ذيج اللحظه مادري ليش... 
يمكن لانه كان بارد وياي طول اليوم..وانا تعودت على معامله ثانيه مختلفه..!! 
------------------------------ 
اليوم: السبت.. 
المكان: شقة ناصر.. 
الوقت: السادسة صباحا... 
------------------------------ 
(ناصر)... 


كنت اسمع صوتها وانا فعز رقادي... لكن بعد دقايق... توضح الصوت اكثر... وكان فعلا موجود... 
مهرة: ناصر قووووم.... 
ناصر:همممممممممم...!!! 
مهرة: اوففف ماجنك موصني شكثر امس عشان اوعيك... ترا بسير وبخليك برقادك..!! 
بطلت عيني بكسل... 
وقلت بصوت كسول بعد.. وانا اتمغط... 
ناصر: كم الساعه احين؟!. 
مهرة: ست... 
رديت اعق راسي عالمخده.. 
ناصر: اففففف مهرة بعده شي وقت... 
مهرة: هيه بس انته ماصليت الفير... 
شهقت وانا ارد انش من الشبريه.... 
هيه والله ماصليت الفجر.!!!... 
ناصر: ليش ماوعيتيني؟!!!.. 
مهرة: انا اروحي من شوي ناشه... 
ناصر: اففففف... 
نشيت وانا افر اللحاف عني بعيد.... 
ناصر: ممكن تسوين لي شي اكله عشان ما اتاخر..!! 
اطالعتني مهرة بعيون مفتوحه وانا ادخل الحمام.... 
ووصلنتني صرختها في الحمام خلتني اضحك... 
مهرة: انا ماعرف اسوي شي...!!!!! 
ظحكت ومارديت عليها.... 
تسبحت وصليت الفجر قضاء...وعقب يلست استعد لدوامي... 
اليوم اول يوم اداومه بعد اجازتي اللي قطعتها...واللي اتضح لي انها بدون فايده... احسن لي اداوم عشان اكمل اجازتي بعدين ... محد يدري يمكن نسافر انا ومهرة.... 
ويمكن ساعتها تصر على انها تشل مايد..!! 
ابتسمت...فديته ياربي... 
تذكرت كلمه مهرة امس... لاني اول ماوصلت الشقه خليتها وطلعت...سالتني وين رايح؟ قلت لها مشوار سريع... استغربت وقالت لي " شو هالمشوار اللي دوم تروح له المسا ومستعجل لهالدرجه"... 
امس تحايلت عليها بالجواب... 
لكن ياترا لين متى بتم داس عنها سر هالمشوار اليومي المسائي..!!!!... مهرة صح بريئه لكنها مب غبية..!!!!.. 
لين متى بتم داس عنها...ليش ماقولها احين وافتك..!!!.. 
افففف الله كريم... 

طلعت من غرفتي وانا اخش بوكي وتيلفوني في مخباي... 
دخلت الصاله حصلت مهرة مسويه اللي قدرت عليه في المطبخ وحاطتنه على طاوله الطعام... 
عصير+ سندويش جبن وجام+ زيتون..!!!!!!!!!! 

ياعيني عالريوق... 

مع ذلك استانست... عالاقل افتكرت تسوي شي لي ومارفضت طلبي... 
ابتسمت لها وانا اشوفها واقفه جدام الدريشه واطالع صبعها السبابه بتفحص شديد... 
ناصر: صباح الخير... 
قالت لي مهرة بشرود ومازالت تتفحص الصبع...لامه بوزها الصغير ومعقده حياتها وهي اطالع صبعها...والمصيبه انها محْـوَلّــه من كثر ما الصبع قريب من عيونها... شكلها كان يضحك..!! 
مهرة: صباح النور... 
عقدت انا حياتي... 
ناصر: شفيج؟! 
مهرة: شوجه (شوكه) دخلت داخل صبعي من خشب مسكه السجين...ماشوفها صغيره... 

عشان جي واقفه عدال الدريشه؟! عشان الشمس تنور عليها...ياحليلج يالعيوز..!!!!.. 
تقربت منها وسحبت ايدها وانا اقول.. 
ناصر: هاتي اشوف.. 
ردت تسحب ايدها بسرعه..واطالعتني بتوتر.. 
مهرة: لالا برايها انابطلعها... 
ناصر: هاتي اقولج... 
سحبت ايدها مره ثانيه ويلست اتفحص صبعها .. حصلت الشوجه...مع شويه جهد طلعتها... 
كانت صغيره وايد وداخله داخل صبعها كامله... 
بعد ماطلعت الشوجه فركت صبعها شوي عشان يخف الألم... لاني كنت اهوس عليه بقو عشان اطلع الشوجه منه.. 
ناصر: خلاص طلعت... 
رفعت نظري لمهرة... انصدمت انها كانت اطالعني انا ..مب صبعها اللي المفروض انه يعورها.. اطالعني بتنرفز وهي حايسه بوزها.. 
ناصر: شفيج؟! 
مهرة:.... خلصت غرشه العطر؟ 
ناصر: ليش؟ 
مهرة: متسبحبه انته..!! شو هذا هالكثر..!!! 
ابتعدت وان اتراجع لريوقي المتواضع..وضحكت.. 
ناصر: بتحاسبيني بعد..!! انتن الحريم اللي ممنوع عليكن العطر في الطلعه هب نحن... 
ظحكت مهرة بسخرية... 
مهرة: هه..! احاسبك.!!.. على شو .!!.. سو اللي تباه..انا قلت اللي قلته لانك....لانك خنقتني...! 
ناصر: اهاا احين ريحة عطري هب حلوه.! 
مهرة: لا هب حلوه.. 
زاعجت فويهي بهالكلمه وخازت عن الدريشه سايره صوب باب الصاله ..بتطلع.. 
ناصر: وين سايره؟ تعالي كلي وياي..!! 
مهرة: عندي شغل.. 
رفعت حواجبي مستغرب وسكت عنها وانا اشوفها تطلع من الصاله... 
عندها شغل...شركات على غفله.!!!!.. 
طنشت ويلست اتريق ريوقي البسيط هذا...ويوم قربت اخلص شفت مهرة تدخل الصاله وشاله في ايدها حوض سمجتها الدايري... 
يابته وحطته في المكتبه في مكان معين... 
ناصر: هذا شغلج...! 
مهرة: عيل اخليه فعلبته الصغيره حليله بيفطس..!!!.. 
عقدت انا حياتي... 
ناصر: ثره ذكر هووووووه..!!!!!!!!!.... 
مهرة: هيه ماتشوف ذيله كبير.!!!... 
تقربت منها اطالع هالسمجه اللي طلعت ذكر...قهرني.... كان مجابل الزجاج..بشكل معين حسيته مجابل مهرة بعمد..!!!.. وهيه بعد مب مقصره ملصقه ويهها بزجاج الحوض الدائري...!!.. 
عوذ بالله...حتى من السمج قمنا نغار.!!! 
ناصر: يوم برد من الدوام بفره في البالوعه..!!.. 
شهقت مهرة.. 
مهرة: قسم بالله ياويلك..!!! 
بغيت اظحك...حلو والله مهرة تهددني..!! 
ناصر: نعم؟ 
مهرة: ماتمد ايدك عليه هذا هدية وغالي علي...!!!.. 
ناصر: من عند منوه؟ 
مهرة: من عند بنت خالووه... 


ناصر: همممم..عشان خاطر بنت خالتج بس.... 
ما واحيت انطق بالجمله كامله الا وبمهرة اطالعني بنظره سممم...!!!.. 
كانها مستنكره علي كلامي... وقح بزياده يمكن...تغار يمكن...مادري....ياريتها تغار والله..بس مابتفائل لهالدرجه...!!!.. 
ناصر: محتاجه شي قبل ماروح.!! 
مهرة: لا... 
قالت هالكلمه والتفتت عني اطالع سمجتها "الذكر"...!!! 

ناصر: ديري بالج على نفسج...فمان الله... 
ماردت علي مهرة..!!.. 
طلعت من الشقه وسكرت الباب وراي وانا قلبي منقبض..!! 
بفارق مهرة سبع او ثمان ساعات لاول مره..!!!..لاول مره من عرسنا يعني...!! 

اول ما وصلت دوامي وجابلت الرياييل كل واحد منهم يعق علي تعليق... 
تعليقات غريبه..شي منها لاذع...شي سخيف...مثل راعيه...وشي يظحك....وشي يظرب عالوتر الحساس..!!! 
تحملتهن كلهن وردينا لروتين الدوام..! 
----------------------------------------

اليوم: السبت... 
المكان: في سيارة مبارك.. 
الوقت: الساعه السابعة والنصف مساءا.. 
---------------------------------------- 
(سيف).. 


ركبت سياره مبارك وانا مستانس نوعا ما... 
التفت لمبارك.. 
سيف: شو رايك باللي قاله منصور؟ 
مبارك: شووه؟ 
سيف: بخصوص الحفله.. 
صد مبارك الصوب الثاني وشغل السياره وهو يتافف... 
سيف: شو شوفيك؟ 
مبارك: يوز عن هالسوالف... 
سيف: أي سوالف.. مافيها شي نحن من زمان ماحضرنا حفلات...ومب انه بنكفر فيها مبارك.. 
مبارك: بس اهلك مايحبون هالسوالف سواف...ماله داعي تروح. 
سيف: لا مافيها شي دام ابويه اروحه مامنعني عن الحفلات ويا ربعي...بس منعني عن اني اخذ هالشي بشكل جدي..وبعدين مبارك نحن بنسافر وهناك مابنشوف هالسوالف.. 
ظحك مبارك بسخرية.. 
مبارك: الا هناك صدق بتحصل هالسوالف...الشباب هناك مايقصرون ترا اللي يعرف واللي مايعرف يدق.. 
سيف: والله؟ بس حتى لو مب مثل اللي هني.. 
مبارك: يمكن.. 
سيف: احين شو ؟ بتي وياي والا لا..؟ 
مبارك: لا انا مافيني.. سير بروحك ويا ربعك... 
سيف: بيزعلون عليك.. 
مبارك: لا مابيزعلون شو يزعلهم..!... 
سيف: عالعموم انته وين ساير الحين... 
مبارك: انته ماقلت تبا السوق؟ 
سيف: هيه هيه صح ...بتشرا لبس وكم جوتي.. 
مبارك: تراك وايد اشتريت...هناك بتحصل بعد اشياء حلوه بتقول ابا... 
سيف: لا ماعليه ...ياخي كل ماشوف اللبس احسبه ناقص او شويه... 
مبارك: لا يكون الخدامه تسرقهن ههههههههه... 
سيف: بروحك ظحكت على عمرك انا ماقلت شي..شو تبابهن البشكاره احين؟! 
مبارك: حق ريلها يمكن والا شي... 
سيف: والله يا نتف كشتها لو صدق..! 
مبارك: المهم انته كثر من لبس الشتا... ترا الشتا عندهم مب مثل هني... 
سيف: ماعليه.. لا تحاتي.. المهم ..شو قال خالي عن ابويه ذاك اليوم يوم فحصه؟ 
مبارك: ليش شو فيه ابوك؟ 
سيف: يعني خالي ماخبرك شي..؟ 
مبارك: لا ماقال.. 
سيف: مادري احس ابويه هب صاحي... 
مبارك: وسهيل بعد.. 
سيف: خل سهيل على صوب... سهيل يعابل بعمره بس انا خايف على ابويه... 
مبارك: ماعليه شر ان شاء الله... أي محل تبا... 
سيف: بندخل على محل (....) بنشوف شو عنده... 

وبعد ماتشريت انا ومبارك من السوق ردني البيت على حوالي الساعه تسع...نزلني وراح.. 
دخلت البيت وحصلت ابويه مع عمتي امنه وشيخه يالسين... 
سيف: السلام عليكم.. 
ردوا السلام علي ويلست عندهم.. 
بو حمد: شو عندك اشوفك محمل قراطيس..! 
سيف: قمصان وبناطلين حق الشتا.. 
شيخه: الله انزين فجج خلنا نطالع.. 
عطيت شيخه الاكياس ... 
سيف: ياحبج للمشترى... 
يلست شيخه تفجج واطالع القمصان والبناطلين... وانا اراقب ابويه..اللي كان يراقب حركة شيخه ويطالع ثيابي بحزن... 
زعلان ابوي اني بسير..! 
سيف: شوفيك ابويه؟ 
اطالعني ابويه بنظره عقب نزل عينه.. 
بوحمد: ماشي... 
آمنه: ابوك هب هاين عليه تروح عنه وتتغرب.. 
سيف: ادريبه والله.. بس ابويه انا ريال احين مافي داعي تخاف عليه... انا ساير هناك بكون مستقبلي وبرفع راسك ان شاء الله... 
بو حمد: ان شاء الله...بس انته مابتسير شهر شهرين..بتسير مدة طويله.. 
سيف: انزين تراني باييكم في الاجازات ابويه.. 
بو حمد: الله يوفقك.. 
سكت وانا كاسر خاطري ابويه... 
ماعرفت شو اقوله والا شو اسوي عشان اهوّن عليه الموضوع هذا..!! 
لكن سفر لازم اسافر...شو اسوي.!! 
--------------------------------------- 
بعد يومين من الاحداث الماضية.. 
--------------------------------------- 
اليوم: الثلاثاء.. 
المكان: شقة ناصر.. 
الوقت: الثانية والنصف ظهرا.. 
--------------------------------------- 
(مهرة).. 

طلعت من غرفتي بعد ماتسبحت وادخنت وانا مبتسمه ومستانسه.. 
كان شعري مفتوح على ظهري عشان ينشف.. 
اما سبب فرحتي هو اني ...طبخت اليوم..!!.. 
وهذي اول طبخه تظبط..بعد ماسويت امس في الليل عالعشا باشاميل مثل ماسويتها ذاك اليوم في البيت.. قلت اجرب حظي واسوي غدا هالمره... 
وحشرت شيخه بالاتصالات.. كل شوي اسالها عن الخطوه اليايه ...احين شو احط..احين شو اسوي..! 
لين ماظبطت نوعا ما... لكنها (شوي) ناقصة ملح... 
والله يستر مايطنز علينا بو الشباب...!! 
ان اطنز صدق مابطبخ ثاني مره... 
دخلت الصاله وانا امشط شعري بالمشط اللي اسنانه وسيعه..واتذكر كيف تشجعت واتصلت به تيلفون اليوم يوم تاكدت ان الطبخه طلعت زينه... 
كان يكلمني بجدية وباختصار كانه حد كان معاه ... 
وانا ناسبني هالشي لانه يوم يتصل ويقعد يقول كلام محرج ماعرف ارد عليه ..وكم مره سكرت فويهه بس لاني ماعرفت ارد...وهو يستانس على هالحركه..يستانس يوم يحرجني.. 
ابتسمت... 
بصراحه ماكنت اتوقعه جي....!!.. 
ماكنت اتوقع انه روحه مرحه... 
ماكنت اتوقع انه مهتم جي بالغير... 
ماكنت اتوقع انه دقيق وذكي... 
والادهى..! 
ماكنت اتوقع اني اتقبله بهالسرعه... 
اناماقول اني تقبلته كليا كزوج...لكن مؤقتا تقبلته كانسان اعيش معاه في الوقت الحالي..! 
طلعت من الصالة وانا اتنهد... 
مافي داعي افكر بوضعي معاه...لانه مابيدي شي اسويه غير اني اعيش هالايام واشوف شو يصير بالتدريج... 
مالي حيله في مقاومته اكثر من جي...ماقدر... ناصر اقوى مني..شخصيته اقوى..واذكى...واخبث.. 
انا ماقدر عليه... 
مشيت في الممر ودخلت غرفة ناصر اشوفها اذا بحاجه لترتيب او شي... 
حست بوزي وانا اشوف بعض الملابس طايحه هني وهني... 
اوكي مهرة بلا خقه...انتي يالسه في البيت طول اليوم شو بيظرج لو نظفتي ورتبتي شوي....!! 
شليت الملابس بايدي وفتحت الكبت الصغير اللي دايما يتشكى منه ناصر...اشوفه اذا مرتب من داخل.. 
وشفت كيف كناديره متجسفه من تحت لصغر الكبت...!! 
حرام.. 
سكرت الكبت مال الكنادير وفتحت الكبت اللي عداله ..كان مرتب نوعا ما..فيه ملابسه الباقيه فوانيل ووزره وبناطلين وقمصان وغيره من هالسوالف.. 
سكرت الكبت..وحطيت الملابس في سلة الغسيل..ورجعت ارتب فراشه الملعوز... بشكل عملي..وبدون ما افكر بالشخص اللي كان راقد على هالفراش... 
خلصت ترتيب وطلعت من غرفته ودخلت غرفتي... 
وسويت ترتيب سريع في كبتي الكبير ..بحيث فظيت جهه وحده لكنادير ناصر.... 
ماعليه بتحمل دخلاته لغرفتي...بس المهم اتخلص من لسانه... مب كل شوي يقعد يتشكى من الكبت ويحسسني اني انا المسؤوله عن هالشي...!!.. 
قضيت عشر دقايق تقريبا بنقل كنادير ناصر من الكبت..لغرفة الغسيل..عشان اكويهن من تحت...وبعدها نقلها من غرفة الغسيل..لكبتي في الغرفه...ويوم خلصت الشغله هذي...سمعت صوت الباب... 
ركظت عشان افتح له.. 
مهرة: منووه... 
سؤال غبي مع اني اعرف منو عند الباب بس هو موصني ما افتح الا له واسال قبل... 
ناصر: فرعون.. 
ابتسمت...لكني مسحت الابتسامه عن ويهي بسرعه وفتحت له الباب... 
وخليته مفتوح له ودخلت الصاله.. 
دخل هو وراي وسكر الباب... 
توني كنت بلتفت له الا وهو زاخني من شعري.... 
مره ثانيه.. 
مهرة: آآي...ناصر .؟!.. مره ثانيه..!! 
ناصر: يوم ماتبيني ازخه لا تفجينه... 
مهرة: حرام عليك توني متسبحه وفجيته ينشف...واصلا دوم شعري مفتوح ماداني المه...فجني عاااد... 
قرب ناصر راسي منه وهو ساحب شعري...ومبتسم بشطانه... 
ناصر: خلاص عيل..تحملي.. 
تقرب اكثر وهو يبتسم..وباسني على يبهتي.. فوق الحاجب الايمن..وبنفس الوقت فج شعري وابتعد عني وطلع من الصاله.. 
يلست عالكرسي وانا مدوخه... ليش يسوي هالحركات..!! 
لو كنت اتوقع حركاته جان احتطت منها.. لكني ما اتوقعها ابدا..كلها تفاجئني... 
مديت ايدي وحطيتها على شعري... 
بروح المه عن يقعد يزخخ مره ثانيه... 
يوم دخلت غرفتي وجابلت المنظره.. تاملت في شعري اللي نشف وصار يلمع وسايح... هو طبيعته جي...طول عمري اشوفه عادي..لكن اليوم شفت اللي يشوفه فيه ناصر... 
وابتسمت...وقعدت العب بشعري شوي وانا اظحك....خبله ... هالناصر ماخلا فيني تعقل ورزانه..!!.. 
مسكت المشبك ولميت به شعري.... 
فجاه سمعت زعقه ناصر.. 
ناصر: مـــــــــهــــــــــرة...!!!.. 
مهرة: هاااااااه..!! 
ناصر: وينج؟ في الحجره؟! 
مهرة: هيه...شوفيك.؟! 
دخل ناصر غرفتي وهو لابس كندوره...(بجامة ) بيج... 
ناصر: وين كناديري..!!!... 
مهرة: في الكبت.. 
ناصر: ماشي الكبت فاظي..!!.. 
مهرة: الكبت هذا... 


رفع ناصر حواجبه مستغرب.. 
ناصر: ليش؟ شو صاير بالدنيا... 
مهرة: ههههههه كسرت خاطري.. 
دخل ناصر الغرفه وفج الكبت يتاكد... 
ناصر: فكيتيني من تجسيف الكنادير... 
سكر الكبت ويا صوبي... وبحركه سريعه فج المشبك عن راسي ..ونزل شعري بسرعه وطاح على ظهري... 
مهرة: مب توك تقول لي لميه..؟! 
ناصر: قومي حطيلي غدا... 
رفعت انا حواجبي...منقهرة... اسلوبه غريب اليوم شفيه..!! 
مهرة: وليش خقاق؟! 
ناصر: الله واكبر..حرمتي طابخه غدا ماتبيني اتخقق..!! لازم بتخقق...قومي يالله حطي الغدا ميت يوع..بترياج في الصاله.. 
طلع ناصر من غرفتي... 
اما انا حست بوزي بابتسامه.. ناصر ياهل..!! 
ياهل عود.. 
كنت يالسه بلم شعري مره ثانيه... لكني خليته مفتوح في اخر لحظة... 
وسرت احط الغدا اللي مسوتنه وانا اتدعى مايعلق علي ناصر... 
ويوم حطيته... 
حذرته.. 
مهرة: تراه شوي ناقص ملح ان علقت مابطبخ مره ثانيه... 
ناصر: ناقص ملح عيل روحي هاتي الملاحه... 
مهرة: يعني ماتستغني عن الملح.. 
نشيت انا ورجعت المطبخ اييب الملاحه... 

وعقب ماتغدا...وعلى فكره تغدا وايد اليوم ماشاء الله... 
ناصر: آآه..تسلم ايدج...كلت وايد... 
مهرة: اجاملني.. 
ناصر: هههههه انا في الاكل ما اجامل حد..صح ناقص شوي ملح لكن عادي هذا ترانا حطينا ملح زياده عليه...بس الباقي حلووو... 
مهرة: صدق والله؟ 
ناصر: كنت بقولج وغلاتج لكن الحلاف بغير الله حرام...والله حلو ماجاملج.. 
نش ناصر يتغسل...وانا شليت الغدا ورحت به المطبخ وتغسلت هناك... 
ويوم يايه بطلع..اداعمت ويا ناصر عند الباب...تراجعت عنه بسرعه بتوتر.. 
ناصر: آه...وين الشاي؟ 
مهرة: ماسويت...تبا عصير؟ 
ناصر: لا عقب هالغدا ابا شاي حمر.. 
مهرة: ماعرف اسوي... 
ناصر: ههههههههه وقفي انا بعلمج كيف تسوينه... 
وقعد ناصر يسوي الشاي ويعلمني وانا اظحك على شكله... 
وبعد ماخلصنا الشاي اللي هو بسيط جدا..رجعنا الصاله.. 
مهرة: اقول.. 
ناصر: قولي.. 
مهرة: ابا اسير السوق... 
ناصر: السوق؟ حق شو؟ 
مهرة: اولا..نبا مكتب للكمبيوتر ماعندنا مكتب... 
ناصر: هممممممممممممم اوكي..وثانيا؟ 
مهرة: ثانيا ابا اشتري هدية لعمتي..والا ناسي.!! عرسها الخميس.. 
ناصر: صح والله...ماذكرتيني انتي...شو بتاخذيلها؟ 
مهرة: فكرت اخذ عطورات وكريمات وبشتريلها طقم فوط..وبعدلهن جي في مندوس وشغلات حلوه... 
التفت عني ناصر مب مهتم.... 
ناصر: شو دراني انا بهالسوالف... 
زميت انا بوزي معصبه...!! شحقه يسالني يوم هو هب مهتم..!! بس يبا يفشلني يعني؟! 
مهرة: مب منك..من اللي يشاورك.. 
اطالعني ناصر مستمتع بعصبيتي... 
ناصر: هههههههههههههههههههه انا علي ادفع بس... 
مهرة: عندك فلوس كفايه؟ بخسرك.. 
ناصر: لو ماعندي بتسلف عشانج... 
مهرة: لا صدق والله... 
ناصر: مهرة..لا تحاتين..عندي.. 
مهرة: انزين..ومتى بنسير؟ 
ناصر: خليني ارقد احين...والعصر وعيني وبنسير.. 
مهرة: اوكي.. 
راقبت ناصر وهو يطلع من الصاله بتثاقل...شكله تعبان صدق اليوم... 
اماانا...ربة البيت الفاشله..بدال ماروح اغسل الصحون المتراكمه في المطبخ...شغلت التلفزيون اتابع المسلسل اللي اشوفه كل يوم...
اليوم: الثلاثاء.. 
المكان: غرفة سهيل وشيخه. 
الوقت: الخامسة مساءا.. 
--------------------------------------- 
(شيخه)... 

يلست عالتواليت مجابل سهيل اللي يالس يتسفر وانا عافسه ويهي وامثل اني شوي وبصيح... 
شيخه: دخييييلك.. 
سهيل: لا شويخ...تسيرين وياها اوكي بس تصبغين شعرج لا... 
شيخه: مابصبغه كامل...بس بصبغ خصل وشويه جي من جدام... 
سهيل: هيه..!..بتغديلي جنج تيس..! 
غصبن عني قعدت اضحك عالتشبيه... 
شيخه: هههههههههههههه..سهييييييييييييييل...! 
سهيل: لا شويخ.. 
شيخه: انزين جيه شكله ممل لون واحد... فديتك سهيل فدييييييييييييتك... 
سهيل: شعرج ممل؟..يالغبيه البنات يتمننه شعرج هذا...وانتي تبين تخربينه... 
شيخه: عشان خاطري انزين.. 
سهيل: افففف راويني كيف بتصبغينه؟! 
على طول انا ما جذبت خبر فجيت شعري اراويه كيف بتكون الخصل.. 
سهيل: اع.. 
شيخه: شو اع..والله بيكون لونه خفيف جي مب شاذ يعني.. 
سهيل: سوي اللي تبينه... بس ان طلع هب حلو باييب المقص وياي وبقص الخصل الملونه مالتج هذي..فهمتي؟ 
شيخه: ههههههههههههههههه اوكي... 
سهيل: منو بيوديكن؟ عموه بتسوق؟ 
شيخه: هيه.. 
سهيل: وحرمه حمد مابتسير وياكن؟ 
شيخه: لا عفرا عند اهلها اليوم ..لانها مابتروم تسير اخر الاسبوع.. 
سهيل: زين انا بسير..محتايه فلوس؟ 
شيخه: لا عندي... 
سهيل: عن الخفة شويخ.. ماوصيج... 
اطالعني سهيل بنظره وانا يالسه اظحك... 
شيخه: وين بعد الواحد يخف عقله عند عمتك؟ هههههههه.. 
ظحك سهيل وطلع من الغرفه...ومن البيت.. 
اماانا اتصلت تيلفون بآمنه اشوفها اذا جاهزه... 
آمنه: هيه انا جاهزه يالله تلبسي ونزلي.. 
شيخه: يالله يايه احين... 
لبست عباتي وشيلتي وفوقهن النقاب.. ونزلت تحت.. 
شيخه: خالوه..مابيعصب عمي يوم بيشوفنا مخلين البيت خلي؟ محد هني..! 
آمنه: لا مايهمج قلت لسيف اييب ربعه الميلس جان يبا بس مايطلع لين مانرد البيت... 
شيخه: وطاع؟ غريبه... 
آمنه: ههههههه سيف صاير مطيع وطيب لين يسافر... 
شيخه: مسكين..حاس انه مابيشوفنا فتره طويله.. 
آمنه: الله يوفقه... ماقلتيلي شو قال سهيل؟ 
ركبنا سياره آمنه...وانا اضحك.. 
شيخه: يووووه سويت له مأساة بس عشان يوافق... وفوق هذا هددني بعد.. 
شغلت آمنه السياره... 
آمنه: شو قال؟ 
شيخه: اون اذا طلعن الخصل مب حلوات باييب المقص وبقصهن لج... 
آمنه: ههههههههه اذا ماعيبنه ياويلج عاد.. 
شيخه: هههه مايهون عليه شعري يقصه اصلا...ماعليج.. 
سكتنا في الطريج للصالون... 
شيخه: باجر اخر يوم لج بصفتج آنسه... 
ابتسمت آمنه.. 
آمنه: قصدج بصفتي عانس.. 
شيخه: لاتقولين جي آمنه.. 
آمنه: انزين هذا الصدق شحقه ما اعترف به...انا عانس... 
شيخه: انتي تاخرتي بالزواج هذي هيه كل السالفه...ومادري ليش بصراحه تاخرتي... يعني انتي حلوه وبنت عرب معقوله محد يا يخطبج؟ 
آمنه: ابويه الله يرحمه ماكان يملى عينه حد...كان يرفض ويرفض... لين وقفوا الخطاطيب... توفى هو واناتميت جي بلا عرس... 
شيخه: خالوه غريب يعني ماحيد الاوليين اييبون عيال شويه..محد غيرج انتي وعمي؟ 
امنه: بلى شي.. كان عندي اخو ثاني اصغر عني اسمه سهيل..خلفان مسمي سهيل ريلج عليه.. 
استغربت انا وتحمست من هالمعلومات اليديده.. 
شيخه: وين راح؟ 
آمنه: مات مجتول... تظارب هو وواحد من عيال خليفه الـ(...) .. وتذابحوا.. 
شهقت انا مصدومه... 
شيخه: شوو فوظى؟ 
آمنه: ايام اول كانوا جي...مايحسبون حساب للقانون وهالسوالف.. 
شيخه: وليش عاد تذابحوا؟.. 
آمنه : مادري بالضبط جان السالفه مظبوطه او لا..بس يقولون هذاك ولد خليفه مد ايده على وحده من بنات عمي...بنات عمي ترا كلهن بنات وابوهن متوفي محد تام غير امهن..وسهيل اخويه الله يرحمه مارضى عليهن بهالشي وسار بيظارب وياه..هذاك ولد خليفه عنده ربعه ..تعاونوا على اخويه وذبحوه حسبي الله عليهم... 
هزت آمنه راسها باسف.. 
وانا بعد حزنت على هالسالفه...صدق ايام اول ماكان عندهم تفاهم... 
شيخه: كم كان عمره؟ 
آمنه : 17 سنه تقريبا..وهو اصغر مني باربع سنوات... 
شيخه: حراااام فعز شبابه... 
آمنه: عمره... الله يرحمه... وصلنا الصالون..خلينا ننزل.. 
نزلنا الصالون... 
وسويت انا الهبايب اللي بغيت اسويها بشعري.. وسوت عمتي اللي بغت تسويه...بشره وظفور ومادري اشو بعد.. 
كل مايتقرب موعد العرس تزيد حماستي... مادري كيف بيطلع هالعرس الصغير جدا اللي بنسويه فبيتنا... 
بس الله يهنيهم.. 
----------------------------------- 
اليوم: الثلاثاء.. 
المكان: في اسواق ابوظبي.. 
الوقت: التاسعه مساءا.. 
-------------------------------- 
(ناصر)... 


ابتسمت وانا اسمع مهرة تتافف للمره العاشره... 
ناصر: مابسالج شفيج.. 


! 

لكنها جاوبتني على أي حال.. 
مهرة: تعبت من الوقفه..شو تسوي هالفلبينية هالكثر؟ 
التفت اطالع الفلبينيه مالت محل الورود اللي قاعده ترتب لمهرة الصندوق اللي يابته مع الاغراض والعطورات والشغلات الثانيه... 
ناصر: شو تسوي بعد تراج مطلبه عليها سوي ولا تسوين... 
مهرة: لو انا بخلصه فربع ساعه.. 
ناصر: هههههه هذاك انتي مهرة بنت خلفان منو يروملج...وحليلها تسوي اللي تقدر عليه.. 
مهرة: لا تطنز ناصر.. 
ناصر: طولي بالج باقي المكتب والا نسيتي..؟! 
مهرة: خلنا ناجله...! 
ناصر: لا ماباجله..اليوم.. 
مهرة: عيل..خلنا نخلي الصندوق عندها ونستغل الوقت نسير ندور مكتب..ونرد عليها بتكون خلصت... 
ناصر: وان سرقت شي؟ 
مهرة: هههههههههههههههه شو تسرق لعبه هي..يالله رمسها.. 
ناصر: رمسيها انتي يالجامعية..!! 
مهرة: ماخلوني اكمل جامعه بسبتك.. 
ناصر: اهااا انا السبب بعد؟ 
مهرة: هيه.. 
طنشتها وانا ابتسم عليها... تعودت اطنش اتهاماتها في الايام الاخيره..هذي الطريقه الوحيده عشان ماانجرح..اذا قعدت اخذ واعطي معاها بالكلام بتطلع الاولي والتالي.. 
وبعدين بهالطريقه مهرة بسرعه تسكت وتتادب... 
كلمت الفلبينية اللي شكلها ارتاحت انه نحن بنروح بدال مانحن واقفين عراسها جي مب مخلينها تعرف تشتغل..وروحنا ... 
اول ماركبنا السياره.. 
ناصر: ظنج يوسف استقر احين؟ 
كنت افكر بيوسف من متى...ما اتصل بنا يطمنا اذا وصل بسلامه او لا.. تذكرت اتصاله امس قبل مايسافر... ماقدر يمر علينا هني فبوظبي لانه بيسافر عن طريق مطار دبي...وكان متحمس وايد للسفر.. 
مهرة: ما اتصل تيلفون؟ 
ناصر: ما اتصل بي..مادريبه جان اتصل بقوم امايه...بتصل احين بشوفهم.. 
مسكت تيلفوني واتصلت بابويه.. طلع مايدري عن شي..سكرت واتصلت بامايه...حتى امايه تحاتي يوسف ما اتصلبها تيلفون هيه بعد.. 
سكرت عن امايه منقهر... 
مهرة: شووه؟ 
ناصر: ما اتصل بحد...مبرده هالانسان ياربي...شو عباله ماعنده اهل يحاتون هذا..!!! 
مهرة: ناصر: انته يوم كنت تسافر كنت تتصل بهم بسرعه؟ 
التفت لمهرة بسرعه.. 
ناصر: شو دراج اني سافرت؟ 
مهرة: يوم كنت في البيت عندكم خبرتني منى انك سافرت استراليا وتايلند وسافرت سوريا قريب..!!.. 
توترت يوم يايت طاري سوريا... 
ظروري يعني يخبرونها بتاريخ رحلاتي..!!!... يالله ماعليه.. هذي ظريبه زيارتها لاهلي... الله يستر شو بيقولون الزياره اليايه..!!. 
ناصر: عالعموم... انا كنت فعلا اتصل بهم اول ما اوصل واستقر...المفروض يكون وصل واستقر وبات وتغدى بعد الحين..!!.. 
مهرة: ماعليه اكيد عنده ظرف منعه...ماتقدر تتصلبه انته؟ 
ناصر: اتصلت كله يعطيني مغلق...اففف...المهم انزلي بنختار مكتب..ولا تختارين عود وايد ترا ماشي مكان الا جان بترتبين المكان اروحج... 
مهرة: انزين انزين... 
ابتسمت مره ثانيه وانا اشوف مهرة متظايقه مني...تصرفاتها تظحكني هالايام...قمت اتعمد اطفربها واقهرها... 
احبها ياناس....ودي اذبحها من غلاها... ودي تتصلح كل الامور بسرعه...بس لازم اطول بالي.. 
ــــــــــــــــــــــــــــــــــــــــــــــــــ ـــــــــــــــ
اخترنا المكتب وطلبنا منهم يشلونه فشاحنه ويتريونا عن العنوان اللي عطيناهم اياه.. 
وردينا للهدية...شليناها..ورجعنا البناية..هناك كانت الشاحنه تتريانا... 
دخلوا المكتب وحطوه في الصاله وراحوا...والهدية خليناها في السياره لانه باجر بنروح العين.. 
وقفنا انا ومهرة نطالع المكتب وكل حد حاط ايده فخواصره.. 
مهرة: بنحطه عدال الدريشه... 
ناصر: وقوم ياناصر ودز وشل ..صح؟ 
ابتسمت مهرة مستحيه من عمرها.. 
مهرة: انا بساعدك.. 
ناصر: بايد كانت مكسوره من فتره؟..لا شكرا..استريحي... 
اطالعتني مهرة بنظره ... 
كانها ادركت اني فعلا اعرفها من زمان...من اكثر من سنه...وشكلها حست بالغرابه... 
مهرة: انزين عيل..عيل باييب الكمبيوتر هني... 
ناصر: انتي هاتي الاشياء الصغيره وانا باييب الثقيل..وسويلنا شي ناكله بليز... 
مهرة: شو اسوي الحين الوقت متاخر.. 
ناصر: واطلب من المطعم؟ لا آسف..بتطبخين يعني بتطبخين.. 
مهرة: شو اسوي انزين .. 
ناصر: مادري أي شي.. 
مهرة: ماعليه انزين...تعرف تركب الكمبيوتر..؟! 
ناصر: انا صح ما استخدمه لكن اعرف اركبه لا تحاتين مابدمره لج... 
مهرة: مافكرت جي انا... 
صدت عني مهرة بتطلع من الصاله..فجاه وقفت.. 
مهرة: عطيت انا السمجه اكل اليوم؟ 
حسب علمي انه مهرة تعطي سمجتها اكل كل يوم بعد صلاة المغرب... لكن نحاسه في هالسمجه الذكر... 
ناصر: هيه هيه عطيتيها... 
التفتت مهرة مستغربه.. 
مهرة: متى عطيتها؟ 
ناصر: آآه..بعد الغدا... 
مهرة: لا بعد الغدا سوينا جاي... 
ناصر: ههههههههههههههه... 
اطالعتني مهرة مقهوره وانا اسحب المكتب واحطه عدال الدريشه... 
مهرة: يالعوف..تتعيوف بحيوان..!!.. 
طنشتها..مره ثانيه..ووقفت هيه تعطي سمجتها اكل وعقب راحت... 
خلال الساعه اليايه عدلنا المكتب وركبنا الكمبيوتر عليه... ويوم راحت مهرة تسوي العشا..استغليت انا الفرصه وشغلت كمبيوترها وفتشت فيه... 
اكثر شي شدني الخواطر... 
كلها خواطر حزينه نوعا ما... مافيها شي رومانسي عن الحب والخيانات وهالسوالف ابدا...كانت تتكلم عن مواضيع ثانيه مثل الوحده والضياع وهالامور... 
وكلها موقعه باسم " تايهه وسط الظلام".. 
فجاه سمعت شهقة مهرة... 
التفت بسرعه حصلتها واقفه عند الباب وفي ايدها صينية.. 
مهرة: ليش تقرا ملفاتي؟! 
ناصر: ليش لا..اسرار؟ 
مهرة: هيه... 
ناصر: اوكي..وحده بوحده..انتي فتشتي اغراضي وانا اعتبرها اسرار...وماقلت لج شي... 
حاست بوزها متظايقه... 
بس من اللي بيسمع كلامج عاد...عنادا فيج كل يوم بفتش... 
ابتسمت وانا اسمك تيلفوني واجرب اتصل بيوسف مره ثانيه....مغلق..نفس الشي..بذبحه هذا يوم بيتصل وبيشوف.. 
مهرة: مايرد؟ 
ناصر: لا...الله يستر.. 
يلست مع مهرة وتعشينا عشاها السريع... 
وبعدها يلست انا اتابع فلم...اما هيه رقدت عند نص الفلم عالكرسي..ابتسمت وانا اطالعها واتذكر سعاد الله يرحمها...كانت تسوي نفس الشي... 
من اتابع معاها فلم ترقد عند النص...واضطر اني اشلها لين الغرفه...اما مهرة ان شليتها بتهد علي العماره بكبرها من الصريخ والمهازب..مافيني على لساانها... 
لاحقين عالحركات هذي... 
----------------------------------- 

اليوم: الاربعاء.. 
المكان: غرفة كنه.. 
الوقت: الثامنه صباحا... 
---------------------------------- 
(كنه)... 

نزلت من غرفتي وانا البس الشيله البيظا بسرعه.. 
مب نازله لريوق والا لشي...نازله للتيلفون خصوصا.. 
اكيد منى واعيه الحين...واكيد ريلها راح شغله... 
ياربي بموت من الخوف ابا اطمن عليه.... 
اكيد وصلهم خبر...اكيد... 
تحت حصلت امايه ويدوه يالسات...سلمت عليهن عالسريع.. 
ام مايد: غريب شو موعنج الصبح... 
كنه: آآه..ماشي شبعت رقاد.. 
ام سلطان: شبعتي رقاد والا مارقدتي؟! 
كنه: لالا رقدت... برايكم.. 
بغيت اشرد متوتره من التحقيق اللي بيفتحنه لي العيايز.... 
ام مايد: وين سايره يالخبله تعالي تريقي.. 
كنه: باييكم انزين.. 
التفتت يدوه لامايه تقول.. 
ام سلطان: شبلاها بنتج تقولون مظيعه ولدها..!!!!.. 
ام مايد: ههههههههههههههههههه مادريبها ياعمتيه... 

هزيت راسي وانا ابتسم ورحت عنهم للغرفة الصغيره اللي فيها التيلفون... 
انا هب مظيعه ولدي...مظيعه الغالي...يوسف...لو بشوري ماخليته يسافر بس السبال ماسوالي شور..!!! 
اتصلت على موبايل منى...وبعد فتره ردت علي... 
منى: الووو.. 
كنه: هلا منى...صباح الخير حبيبتي.. 
منى: هلا كنيينه صباح النور.. 
كنه: لا تقوليلي كنينه... 
منى: انزين كنينه...علومج.. 
كنه: هههه علومي هب زينه علومج انتي؟ 
منى: اذا انتي هب زينه انا بعد هب زينه بس خبريني شو السبب عشان اعرف ليش علومي هب زينه مثل ماانتي علومج هب زينه...فهمتي شي؟! 
كنه: هههههههههههه لا... 
منى: ههههههههههههاي احسن...شفيج.. 
كنه: والله انج رايقه... 
منى: وانتي شو منششنج الصبح...وشبلاج علومج هب زينه؟ شو مستوي ؟ 
كنه: وصلج خبر؟ 
منى: عن؟ 
كنه: عن اختج الصايعه... 
منى: هههههههه قصدج اخويه ؟ فديته لا صايع ولا شي... 
كنه: يامنى طمنيني حرام عليج... 
منى: مادريبه اكيد اتصل بهم في البيت... 
كنه: انزين اسالي.. وانا بسير اتريق عن يحتشرن علي العيايز عالصبح وبرد اتصلبج انزين؟ 
منى: اووكي...وسلمي عليهن.. 
كنه: ان شاء الله... مشكوره غناتي.. 
منى: العفو ياليلى زمانج انتي.. 
كنه: ههههههههه انزين بشريني عن قيس تخبري عنه وين داره... 
منى: ههههههههههههههه مالت عليكم...اوكي باي.. 
كنه: باي.. 
سكرت عن منى وانا ابتسم...ورجعت عند عيايزي.. 
ام مايد: منو تكلمين انتي عالصبح ؟ 
كنه: منى..تسلم عليكم صح... 
ام سلطان: الله يسلمها وياج من الشر..لكن شعندج متصله عليها الصبح شي مستوي ماندري عنه؟ 
اطالعت يدوه بابتسامه...مسكينه كله تتحسب انه تستوي عندنا اشياء ماتعرف هيه عنها شي..دايما تحس انه نحن ندس عنها امورنا....!! 
كنه: لا فديتج يدوه هب مستوي شي...لكن انا حالمتنها حلم هب زين عشان جي نشيت اطمن عليها ..بس.. 

طبعا تاليف في تاليف...بس عشان مايسووون لي تحقيق... 
ام سلطان: خير ان شاء الله... فديتكن يا بناتي هاجذه اباكن قلوبكن على بعض.. 
ابتسمت انا .. 
كنه: ان شاء الله يدوه... 
يلست اتريق وانا يالله يالله اسرط اللي بحلجي... متوتره حدي...لو بس اسمع عنه أي شي واطمن..صار له يومين من سافر... 
خلصت ريوقي ..ورجعت اتصل بمنى ... 
كنه: هااه بشري؟ 
منى: ما اتصل تصدقين..!!.. 
شهقت انا بخوف.. 
كنه: لا اطيحين لي قلبي..!!! 
منى: طيحي قلبج ترا كلنا قلوبنا طايحه.. 
كنه: حسبي الله عبليسه ليش ما اتصل.. 
منى: شو دراني... تراه بارد ال**** مايفتكر احيانا بالنتايج... 
كنه: لالا انا موصتنه يتصل....بذبحه ان ياه شي... 
منى: فال الله ولا فالج..بعدين كيف بتذبحينه وهو ياينه شي خبله صدق... 
سكت شوي...من القهر... 
عقب صارخت في في السماعه (بالتالي في اذنها)..باعلى صوت اقدر عليه.. 
كنه: مـــــــــتـــــــــــفـــــــــيـــــــــــــــجـ ــــــــــــة....!!!!... 
بعدها سمعت صرخة منى وعقب ظحكه... 
وردت تكلمني بعد فتره.. 
منى: يا****ه...صميتي اذني... 
كنه: احسن..يعني انتي تشوفيني في حاله قاعده تفكريلي بمنطقية منو له بارض يفكر بمنطقية احين... 
منى: ههههههههه ماعليه لا تخافين ان شاء الله بيتصل قريب... 
كنه: طمنيني الله يخليج منى..تعرفين انتي أني ماروم اتخبر عنه عندهم هذيلا بياكلوني حيه.. 
منى: ماعليه لا تشيلين هم...اول ماسمع خبر بتصلبج على طول... 
كنه: اوكي حبيبتي شكرا... 
منى: عنبو يا كنه..مابينا نحن...يالله باي باي 
كنه: باي غناتي.. 
سكرت عن منى للمره الثانيه وانا قلبي منقبض... 
ليش يوسف ما اتصل ولا طمن اهله ..!!.. ولا طمني...ليش يسوي جي..!! 
الله يستر بس.. 
------------------------------------------- 
اليوم: الاربعاء.. 
المكان: احد فنادق مدريد عاصمة اسبانيا... 
الوقت: العاشره بتوقيت اسبانيا..صباحا.. 
------------------------------------------ 
(يوسف)... 


مسكت تيلفوني اليديد وانا اضحك على سوالف خالد اللي ماتخلص... 
الله يغربل تيلفوني الاولي اللي من طلعت من الطياره وتوني بنزل من الدري ..طاح من ايدي لين الارض وتكسر واخترب موليه... 
وبسبب هالشي ماقدرت اتصل باهلي اكيد مستهمين علي... 
وبدل مانروح نتحوط في المناطق والاماكن السياحية ..ربعنا انا وخالد السوق...ندور موبايل...طبعا الاسبان مايحبون يتكلمون انجليزي..ونحن في الاسباني مانفهم شي... 
ولين ماحصلنا الموبايل اللي ابغيه..خذنا يوم كامل في التفتيش..طبعا الملهيات بالنسبه لنا كانت وايد.. 
مسرعنا ماننسا شو قاعدين ندور ونلتهي باللي حوالينا... 
الجو كان رهيب... 
وكل شي عيبني... 
ماظني اندم اني ييت مع خالد هالسفره...واضح من البدايه انه بنستانس من الخاطر فيها... 
يوسف: اسكت بس خلني اكلم الاهل... احين بيلعنون خيري... 
خالد: قسم بالله تستاهل..عيل شو عليك ما ادخل تيلفونك فمخباك لين ماتستقر وتنزل..ماسكنه في يديك...تستاهل يوم انكسر...! 
اتصلت بامايه اول شي... 
ام محمد: الوووه.. 
يوسف: اووولاااااااا... (مرحبا بالاسباني)... 
قلت هالترحيب لامايه وانا اضحك... 
ام محمد: ...شووو..!! 
يوسف: هههههههههههههههههههههههههههههه مرحبا امايه...فديت هالصوت والله.. 
ام محمد: هلا والله هلا بغناتي..وينك الغالي انته بخير؟ فيك شي ؟ شي يعورك؟ 
يوسف: هههه بخير انا مافيني شي شحالج امايه؟ 
ام محمد: كلنا بخير وسهاله نتخبر عنك ونحاتيك وينك عنبو الغالي شحقه ماتتصل واطمنا؟ 
يوسف: سمحيلي يامايه تيلفوني انكسر اول ما نزلت من الطياره ولين ماشريت غيره شوي خذت وقت... 
ام محمد: هييه والا هذا هو السبب؟ ياحيك ياولديه تحسبنا شي ياك والا شي..شحالك انته وشحال خالد؟ 
يوسف: كلنا بخير وسهاله والحين في الفندق..واسبانيا حلوه وايد والجو رهيب... 
ام محمد: يعلك دوم مستانس فديتك...هالله هالله بالعقل عاد يوسف... 
يوسف: هههههههه لا تحاتين امايه تربيتج... برايج بعدني بتصل بناصر... 
ام محمد: ناصر بعد يحاتيك اتصل امس يتخبر عنك.. 
يوسف: ماعليه اسمحولي غصبن عني...واحسن بسكر عنج اباج تسلمين عليهم وعلى ابويه ادريبه بيتشره بيقول اتصلت بامك ولا اتصلت بي..بدقله عقب ان شاء الله ادريبه راقد احين... 
ام محمد: هيه عقب الغدا لازم يطيح شوي يرقد...برايك غناتي دير بالك على نفسك.. 
يوسف: ان شاء الله امايه...تامرين على شي؟ 
ام محمد: سلامتك... 
يوسف: الله يسلمج..فمان الله.. 
ام محمد: الله يحفظك ياربي..فمان الكريم... 

سكرت عن امايه وانا اضحك عليها... 
يوسف: حليلج يامايه... 
خالد: شو بلاها.؟ 
يوسف: تحاتي وايد الله يهديها... 
خالد: هيه عاد انته ماتغيب عنهم دوم مب متعوده على غيابك... 
يوسف: بتصل بناصر.. 
خالد: انزين لا تبطي لاني يوعان ابا اروح اتريق... 
يوسف: انزين سير ترياني تحت.. 
خالد: لا..بنسير رباعه... يسوووف شفت اللي تشتغل في الاستقبال؟ 
يوسف: شو بلاها.. 
خالد: ماتشبه المطربه (......)..!! 
يوسف: تطالع مطربات بعد؟ متفيج...ثرك دققت فيها.. 
خالد: هيه والله حلوه... 
يوسف: هههههههه هاه هاااه خالد..توها امايه موصتني... 
خالد: ههههههههه ماقلنا شي انزين بس قلت حلوه... 
يوسف: هيه لا تروح ابعد من جي... 
خالد: وين اروح بعيد وانته وياي...اتصل يالله خلصني... 

اتصلت بناصر... 
ناصر: الووه... 
يوسف: السلام عليييييييك... 
ناصر: هلاااااااااااااااااا بالسبال هلا.. 
يوسف: ههههههه سلمت من امايه مابسلم منك..!! 
ناصر: لا مابتسلم...عنلاتك يال**** ياللي ماتخيّل...شعنه ماتتصل بنا؟ عنبوك ماتقول وراك حد يحاتيك؟! 
يوسف:انزين اسمع العذر اول..مب من اولها تستلمني..!! 
ناصر: بشوف شو عذرك..قول اشوف.. 
يوسف: اول شحالك؟ 
ناصر: قوووول... 
يوسف: طاح تيلفوني وانكسر وانا نازل من الطياره...لين ماشريت غيره خذت شويه وقت.... 
ناصر:....قول قسم..؟ 
يوسف: ههههههههههههههههههههه قسم بالله... 
ناصر: ياخي لو جدامي بجوتك... 
يوسف: شو اسوي انزين؟!!.. 
ناصر: شو تبابه شالنه مارمت تخشه فمخباك...!! 
يوسف: ههههههههههههه سبحان الله نفس رمسة خالد... 
ناصر: لانه رمسة المنطق....المهم علومك هناك.. 
يوسف: بخير والله مستانسين...انته وين؟ 
ناصر: انا شال مهرة وسايرين العين... باجر عرس خالها وعمتها.. 
يوسف: هيه صدق يابر مسكين بيعرس الخميس...سلم عليه وبارك له بالنيابه عني واستسمح له... 
ناصر: يوصل ان شاء الله.. 
يوسف: برايك ناصر بخليك احينه...بعدني بدق لابويه عقب... 
ناصر: اوكي لاتقطعنا ويا راسك.. 
يوسف: ان شاء الله..تامر على شي.. 
ناصر: سلامتك وسلم على خالد.. 
يوسف: ان شاء الله يوصل..فمان الله.. 
سكرت عن ناصر وانا احس حمل انزاح عن كتوفي... 
خالد: خلصت؟ 
يوسف: هيه..يالله تراني يوعان شراتك.. 
خالد: الحمد لله والشكر... 
نشيت وخذت اغراضي وطلعنا انا وخالد نتريق ..وبعدها نتحوط...
اليوم: الخميس.. 
المكان: بيت يابر.. 
الوقت: الثانية ظهرا.. 
-------------------------------- 
(مبارك)... 


كنت يالس اتغدا ويا ابويه.... وكل واحد منا متوتر لسبب من الاسباب... 
ابويه لانه عرسه اليوم... 
وانا لانه سفري بعد يومين...!! 
اليوم عشان اخلي ابويه ياخذ راحته مع حرمته بروح ابات بيت قوم سيف وبرقد في الميلس لانه بيتهم فيه حريم..مافيني... 
مع انه عادي اني ابات في بيتنا لكن مادري احسها هب مناسبه ويمكن اسبب لهم احراج من أي نوع... 
فاحسن اني اخليلهم الجو.. 
مبارك: هاااه ابويه..شو النفسيه... 
يابر: عادي..مب اول مره اعرس.. 
مبارك: اول مره تعرس من مواطنه... 
يابر: صح...بس في النهاية حرمه.. 
مبارك: مازلت اظن انه في فرق.... انا اشوفك متوتر.. 
يابر: هههههه...اذا عالتوتر كثر منها...الله يكمل على خير ان شاء الله... 
مبارك: انتوا بتسافرون بعد رمضان صح؟ 
يابر: صح... وين نروم بعد نسافر في رمضان... 
مبارك: صح... الله يوفقك يابويه... وان شاء الله تستانس معاها.. 
اطالعني ابويه بابتسامه... 
يابر: شو اسمها؟ 
مبارك: آمنه... 
يابر: هههه ماتقدر تسميها امنه احين.. 
مبارك: ههههههه عيل؟ 
يابر: لازم تسميها خالتي.. 
مبارك: انزين خالتي..شو المشكله... 
يابر: والا عمتي... 
مبارك: عاد لا تسويلي كونفيوز الحين.. 
يابر: ههههههههههههه... تغدا تغدا... 
مبارك: ورانا عرس مانبا نثقل بنبخ عيوش في الليل... 
مسكت كوب العصير وشربت.. 
مبارك: انا ببات اليوم عند قوم سيف... 
يابر: ليش؟ لالالا عين خير.. 
مبارك: ابويه هب زين انتوا معاريس وانا متفيزر بينكم... 
يابر: لالا ماعليك عادي... 
مبارك: لالا ابويه انا خلاص خبرتهم اني ببات عندهم... 
يابر: يارياااااااااال... 
مبارك: لا ابويه خلاص ماله داعي نتناقش في السالفه... 
يابر: على راحتك... 
نشيت عن الغدا..وتغسلت..ورتبت شنطتي الصغيره الرياضية اللي بشلها معاي..وحطيتها في السياره... 

العصر رحت اييب كندورتي من الدوبي... 
والمغرب رحت بيت عمتي المرحومه.... 
عشان نحضر عرس ابويه... 
------------------------------------ 
اليوم: الخميس.. 
المكان: غرفة سهيل.. 
الوقت: السادسه والنصف مساءا.. 
------------------------------------ 
(سهيل).. 

راقبت شيخه وهي واقفه تدلع جدامي بوقفتها...وشعرها المفتوح المصبغ... 
وابتسمت...وابتسمت انا... 
شيخه: شو رايك؟ حلوه؟ 
سهيل: وين تبين ويا خيوط الزري هذي مالتج؟! 
شيخه: شو خيوط زري هذيلا خصل...!!!.. 
سهيل: ههههههههههههههههه.. 
شيخه: سهييييييييييييييييل...لا تحبطني عاد عطني ثقة فنفسي.. 
سهيل: اوكي... الله الله يا شويخ ياشيخه المزاييين انتي شو هالزين هذا كله شو هالحلاة...لا بصراحه...!! انا اخاف عليج لا تطلعين اخاف عليج من العين... 
برطمت شيخه اكثر..وظربتني على ايدي.. 
شيخه: سهييييييييييييييييييل..... لا تطنز... 
سهيل: هههههههه شويخ..والله انج حلوه.... وكاشخه... وماشي منج اثنين...بس؟ 
ابتسمت شويخ بوناسه... 
شيخه: صدق؟ 
سهيل: حلفت بالله... المهم يالله وين دخونج بنزل تحت... دخنيني بسرعه.. 
راحت شيخه تيب الدخون وحطت فيه عود وردت ادخني... 
سهيل: ان حرقتي وزاري بجوتج.. 
شيخه: هههههههههههههههههه عنبو اول مره ادخنك سهيل..!! وبعدين ان كنت اهون عليك اجوتني صدق بحرق وزارك.. 
سهيل: هههه لا والله ماتهونين.... المهم علومها عمتيه وشو نفسيتها؟! 
شيخه: راعية الصالون عندها الحين... 
سهيل: ليش ماطاعت تلبس فستان ابيض؟ 
شيخه: مادري والله...تقول كبرت عالفستان الابيض.. 
سهيل: الله يهديها...يالله المهم تستقر امورها وتستانس... 
شيخه: ان شاء الله... 
خليت شيخه ورحت الميلس..وانا طالع تقابلت مع مهرة توها يايه... 
سهيل: هلاااااااااااا بالعروس... 
عقت مهرة غشاتها وهي تبتسم.. ووايهتني.. 
مهرة: هلااا والله سهيل..شو هالكشخه هاي.. 
سهيل: انا والا انتي؟ 
مهرة: توني فرش يايه من الصالون...ههههه والا انا مايطلع مني هالتعديل.. 
سهيل: ياحبكن للصوالين انتن الحريم...سيري شوفي شويخ شو سوت بشعرها... 
مهرة: لا تقول لي قصته..!! 
سهيل: تخسي الا هيه تقصه...!! صبغته... 
مهرة: هههه ماعليه كل الحريم يصبغن شعورهن... 
سهيل: مبوني هب طايع بس شفتها شوي وبتصيح... 
مهرة: يعني ماعيبك؟ 
حست انا بوزي..بعدم اقتناع كلي.. 
سهيل: يعني..!!.. 
مهرة: انته احين بتسير الميلس؟ 
سهيل: هيه..ريلج هناك؟ 
مهرة: هيه... ابا حد يشل وياي هدية عموه ماروم اشلها اروحي... 
سهيل: البشكاره لاهية مادريبها وين زقريها... 
مهرة: ماعليه.. برايك 
خليت مهرة ورحت صوب الميلس...وهناك حصلت الاهل متيمعين... 
ياحافظ علي العرس فبيتنا وانا متاخر... 
والا هم اللي متحمسين ويايين من وقت؟! 
مسكين ياخالي..الله يهنيك 
--------------------------------------

نهاية الجزء الواحد والخمسين 


الجزء الثاني والخمسين... 
----------------------------- 
اليوم: الخميس.. 
المكان: بيت خلفان.. 
الوقت: السابعه والنصف مساءا.. 
----------------------------- 
(مهرة)... 


ساعدتني الخدامه في شل صندوق الهدية اللي يبته لعمتي... 
حطيته في غرفة عمووه عدال الباب وانا اشوف عمتي طايحتبها راعية الصالون تسشور شعرها اللي نادر مانشوفه مفتوح... 
اول ماشافتني عمتي ابتسمت...نادر ماتبتسم لي عمتي.. 
ابتسمت انا بفرح ... حليلها عمتي... تستاهل الاستقرار عقب كل هالصبر..رغم اطباعها العنيفة احيانا.. 
مهرة: السلام علييكم... 
آمنه: وعليج السلام هلا مهرة... 
سلمت على عمتي وانا افكر بانه بعض الحريم يستون طيبات زياده عن اللزوم فيوم عرسهن.. 
عمتي الظاهر من هالنوعية..!! 
مهرة: شحالج عموووه..؟ 
آمنه: بخير مهرة شحالج انتي؟ 
مهرة: الحمد لله.. 
آمنه: عبلتي على عمرج مابغيت منج شي... 
كانت عمتي تقصد الهدية.. 
مهرة: افا عليج عموه هذا شي بسيط وانتي تستاهلين اكثر...الف مبرووك.. 
ابتسمت عمتي بخجل ونزلت عينها بينما راعية الصالون تكمل شغلها...وازعجتنا بصوت السيشوار المرتفع.. 
آمنه: الله يبارك فيج... متى ييتي؟ 
صديت انا صوب المراية اعدل فستاني الاخضر الناعم..واعدل بعض الخصر الشارده من شعري هني واهني... 
مهرة: يينا من بوظبي امس... لكن وصلت بيتنا من شوي ... 
آمنه: حلو ماشاء الله مكياجج مهرة... 
ابتسمت انا مستانسه... 
مهرة: هيه ضبّـطـَــتني راعية الصالون ...هههههههه...عيبتني حركه الاسلاك الخضر اللي شبكتهن بشعري..بس الله يعين عاد يوم بعقهن... عموه هذا فستانج؟! 
اشرت على فستان كان مساند على الكرسي...لونه سماوي مدموج معاه الوان ثانيه مناسبه وطالع شكله حلو وايد..لكن حسيته..مب فستان عرس...!! 
يمكن عمتي تشوف فكره الفستان الابيض ماتناسبها لكبر سنها..!!! 
آمنه: هيه..شو رايج؟ 
مهرة: وايد حلووو عمووه... وبيطلع حلو عليج مكياج هالالوان... لانج بيظا ماشاء الله... 
آمنه: عيونج الحلوه مهرة... 
رفعت نظري لراعية الصالون..حسيتها منزعجه مني... 
مهرة: بخليج تكملين تعديل وبمر عليج بعدين..بسير اشوف شويخ..محتاجه شي عمتي؟ 
آمنه: لا سلامتج... 
مبين على عمتي خايفه ومتوتره... 
مهرة: الله يسلمج.. 
خليتها وطلعت وانا اتذكر ليلة عرسي قبل اسبوعين بس... 
اسبوعين احس بهم شهرين... 
يالله كيف كانت مخاوفي بسيطه في ذاك اليوم..ماكنت اعرف منو ريلي... 
كنت جاهله لهويته.. 
وكيف انصدمت وحسيت بالموت في ذيج الليله بالذات...يوم سمعت صوته..وشفته بعدها..!! 
والهستيريا اللي صابتني بالباجر..!! 
كله احس به بعيد بعيد بعيد عن ذاكرتي كانه صار من فتره طويله.... 
المسالة..هيه انك يوم تعيش مع انسان واحد في مكان واحد مجابلنه طول اليوم...تحس باليوم بمثابه اسبوع..!! 
لانك تقضي معاه وقت طويل...طول اليوم... 
تكلمه اكثر...الفرص بينك وبينه اكثر... 
التاقلم يستوي اسرع لكثره تواجدك وتفاعلك مع هالشخص..!! 
يعني لو انا كنت شخص ثاني بعيد ..كنت بشوف فتره اسبوعين للاندماج هيه فتره تافهه وبسيطه... 
بس انا عشت هالاسبوعين ساعه بساعه لحظه بلحظه مع ناصر.. 
كلمته وايد...راقبته وايد... وصارت لنا مواقف وايد سواء الكبيره او التافهه منها... 
ساعه بساعه لمدة اسبوعين..!!! 
واشوفهم وايد وايد طوال.. 
ياترى ليش انا قاعده ابرر موقفي لنفسي..!! 
كل اللي حوالي يباني اندمج واتاقلم مع زوجي اكثر واكثر..الكل يباني سعيده كاي عروس يديده.. 
الكل حتى ناصر..يبا هالشي... 
ماعدا انا اللي تتنازعني الافكار..والرغبات... 
ابا انتقم منه عاللي سواه فيني بس كيف؟ 
ابا اعيش بهدوء وسلام ..بس كيف؟؟ 
ابا ابعد ناصر عني وعن حياتي...كيف؟ 
في نفس الوقت... ابا شخص ثاني يداريني بالضبط مثل ناصر وشخصيته وعاطفته واهتمامه وحركاته وتصرفاته وكل شي...لكن مش ناصر..مثله ...لكن مب هو.. 
ياترا بحصله؟ وهل فيه مجال اصلا اني ادور على هالشخص دام ناصر بحياتي ورافض يتزحزح؟! 
وليش ادور شخص ثاني دام عندي ناصر..!!! 
المصيبه ان ناصر هذا..له تاريخ تعيس معاي...وانا ماريد هالتاريخ.. 
لو بس اقدر انسى...او...امحي هالتاريخ من حياتي وحياته... 
كنت ساعتها بعيش بسلام وسكون... 
لكن للاسف هالشي مستحيل...والتاريخ موجود...وناصر موجود.. وانا موجوده... 
وبنتم رباعه...وهذي هيه حياتي ... 
ولازم اني اتعايش معاها واحصل طريقه اقدر اوصل فيها لهدنه مع نفسي..ومع ناصر...ومع تاريخنا..!! 
ابتسمت وانا اتذكر الاسبوع اللي مر علينا... 
كان اسبوع جدا هادي...مافيه ظرايب..صحيح فيه شوي تنغيزات ومغايظ لكن مافيها حرق اعصاب ومشاكل.... 
كنا متناغمين رباعه... نتعامل مع بعض مثل أي اخوان فبيت واحد ... 
المصيبه انه نحن هب خوان.. 
وانا اعرف انه ناصر مابيترك الوضع "مسالم" مثل ماهو... 
اكيد انه بيتحرك خطوه لجدام... 
بس متى بياخذ هالخطوه..؟ وهل انا بكون مستعده لها او لا...؟ الله اعلم...! 
انتبهت لنفسي اني يالسه بغرفه سيف...!!! 
متى دخلت هني ومتى يلست على هالشبريه وحظنت مخدة اخوي؟ مادري..!! 
كنت ماخوذه بافكاري.. 
الظاهر انه شوقي لشوفته هو اللي يابني هني بدون احساس.. 
انتبهت لشنطه كبيره كانت ملابس سيف تارستنها... وفوق الملابس جواز سيف واوراق خاصه ثانيه.. 
فجاه حرقتني عيوني... 
وقمت من مكاني بسرعه.. 
مهرة: لا يابو هناد...مابتصيحني احين بشنطتك وبتخرب مكياجي..بعدين بصيح مب وقته احين..!! 
طلعت برا غرفته وانا قلبي يحرقني... 
باقي يومين على سفر سيف..ومبارك... 
الله يعلم متى بشوفه بعدها...بعد شهرين؟ اربعه؟ والا سته؟...الله يعلم يمكن يكمل سنه مانشوفه..!! 
بس عشان مستقبله كل شي يهون... 
دقيت الباب على شيخه.. 
شيخه: مفتووووووح... 
فتحت الباب وشفت شيخه واقفه عند الكبت وتلبس نعالها... 
ابتسمت ابتسامه وسيعه يوم شافتني...وابتسمت انا بعد لها بالمثل.. 
شيخه: هلاااااااا والله... 
مهرة: بالمهلي...هااااه ام احمر... مولعه اشوفج اليوم... 
ظحكت شيخه وسلمت عليه.. 
شيخه: خليني اولع ليش ماولع فديتني انا... من زينج انتي بعد ويا الاخضر؟ 
مهرة: ههههههههههه شوفيني فديتني انا اخضر ابرد الفوااااااد لون الجنه هذا... 
شيخه: هههههههههه عساج من اهلها ياربي ...شحالج مهرووه... 
مهرة: يميع ان شاء الله..بخير شحالج انتي... 
شيخه: الحمد لله منييح... 
مهرة: قال لي سهيل صابغه شعرج..راويني.. 
شيخه: عاد سهيل مسوي من السالفه ماساة...صبغت خصل كستنائية جي ..شوفي... 
وصدت شيخه تراويني شعرها المفتوح.. 
مهرة: واااااااااايد حلو... 
شيخه: عيونج الحلوه... اخوج سماهن خيوط زري قهرني.. 
مهرة: هههههههه ماعليج منه هذا من رباعة اخوج بداو مايفهمون بهالشغلات... 
شيخه: ههههههههه جنج سبيتي اخوي.. 
مهرة: سبيت اخوج وريلج... 
شيخه: يعني من زينه ريلج مول مب بداو... 
مهرة: ههههههههه سكتي قال بيسويلي عزبه.... 
شيخه: هههههههههههههههههاي من صدقج؟ 
مهرة: يطنز بي... 
شيخه: شخباره هوو؟ 
تهربت من الاجابه..بانه ناصر مستحيل افكاري... 
مهرة: بخير...مريت على عموووه...شفتي فستانها؟ 
شيخه: هيه..ماطاعت تلبس ابيض.. 
مهرة: هيه دريت ...اتصلت بها تراني امس وخبرتني... 
شيخه: الله يهنيها...شو شفتيها انتي؟ 
مهرة: مستحيه ومتوتره... 
شيخه: ماذكرتج بحد؟ 
عرفت انها تقصدني...قمت سحبتها وطلعنا برا الغرف عشان ننزل تحت... 
مهرة: ذكرتني بكل عروس في ليلة عرسها لا تردين علي اوكي.. 
شيخه: ههههه اوكي...ماشفتي عفرا.. 


مهرة: قالت الخدامه بعدها ماردت من الصالون...مادريبها عاد... انتي منو عدلج؟ 
شيخه: اللي يالسه تعدل عمتج عدلتني قبل وعقب سارت لها.. 
مهرة: بس حلو وايد المكياج..مرتب ونظيف.. 
شيخه: هيه مدحوني عرب قبلج... 
مهرة: هههههههه اشوفج مسخسخه... 
يوم نزلنا تحت..حصلنا خالووه وفاطمه بنت خالوه ومنى حرمه راشد وخت ناصر طبعا يالسات هناك... 
حسينا انا وشيخه بالفشيله..لانه ماكنا موجودين للاستقبال... 
لكن هن قالن انهن من اهل البيت وين من وقت عشان يساعدنا بهالواجب.. 
شوي شوي بدن الحريم يتوافدن...وحسينا بالربشه ..صح انه العرس اقرب يكون لعزيمه منه لعرس..لكنه في النهاية عرس عمتي من خالي... 
وفرحنا فيه...وتحمسنا عشانهم... 
وفرحت اكثر يوم شفت يدة ناصر من بين المعازيم... 
من كثر ماحبيت هالعيوز صرت اميزها من بين العيايز... 
--------------------------------------- 
اليوم: الخميس.. 
المكان: بيت خلفان.. 
الوقت:العاشرة مساءا... 
-------------------------------------- 
(ناصر).. 



ناصر: شفيك؟ 
سالت سهييل بصوت واطي هالسؤال وانا اشوف ويهه معتفس ومهوس على معدته..!! 
سهيل: بطني يعورني... 
ناصر: من شو؟ 
سهيل: مادري هالويع يسير ويرد علي... 
ناصر:انزين سرت المستشفى؟ 
سهيل: سرت قالولي مافيني شي... 
التفت انا لباقي الرياييل اشوف اذا حد منتبه علينا..كانوا كلهم يتعشون ولاهين بالسوالف فيما بينهم.. 
وعمي..خلفان..مبين عليه مستانس وايد ..يمكن لانه اطمن على اخته اخيرا..!! 
ناصر: اشرب لبن انزين يمكن يخف الويع.. 
نفذ سهيل كلامي وشرب نص كوب اللبن المحطوط عداله.. 
ناصر: لازم تروح مستشفى ثاني .. 
سهيل: بسير بوظبي بفحص هناك... 
ناصر: تسوي زين..وخبرني يوم بتي... 
هز سهيل راسه بالموافقه وهو مغمظ عينه كانه الويع زاد عليه.. 
سهيل: لا ماقدر لازم اروح اكل بنادول... اذا حد سالك قول لهم أي شي.. 
نش سهيل وطلع من الخيمه... 
حسيت بالاسف عليه...مسكين... مشكله يوم يعورك شي وماتعرف شو عوقك عشان تعالجه..!! 
الله يشفيه..ياترا مهرة تعرف انه اخوها مريض..!!! مايابت لي سيره.. 
اول ما يا اسم مهرة على بالي كتمت ابتسامتي..و آهتي.. 
ياربي محلاها اليوم ... صحيح كل يوم هيه حلوه وتملا عيني بس اليوم شي ثاني بصراحه... 
حلوه وناعمه بفستانها الاخضر... 
مشكلتها ظعيفه..بعدني بحشرها عشان تمتن شوي..غاديه لي مسمار مافيها الا راس..!!! 
تذكرت كيف احمر ويهها يوم مدحتها اول ماشفتها متعدله جي... 
انحرجت مهرة ساعتها ونزلت عينها وابتسمت.. سحبت فستانها ودخلت الحمام تلبسه.. 
ويوم لبسته وطلعت رديت مدحتها ويوم تجرأت شوي بالغزل قالت لي" بس عاد".. 
منعتني بعدها من أي تغزل فيها بشتى الاشكال..وانا ماحبيت اكدرها فعرس خالها.. 
اصلا المفروض اكون مستانس لانه مهرة تغيرت وايد تصرفاتها من بعد الزياره الاولى لاهلي.. 
الظاهر انها فادت وايد... شكلهم جي توسطوا بيني وبينها من دون مايعرفون.. 
وخلوها تتقبلني بشكل اسرع... 
عالاقل احين..قامت تسولف معاي احيانا... 
تاخذ وتعطي بالكلام... 
تنفذ اوامري وطلباتي... 
ماتخاف كل ماتقربت منها... 
تطبخ لي..!!!! 
يعني تطور ملحوظ..ماكنت اتوقعه بهالسرعه.. 
حتى الرقاد قامت ماتناقشني في سالفته ...لكن مازالت لها تحفظاتها بهالموضوع... 
كانت ماترقد ولا تقرب صوب الشبريه الا اذا اطمنت وتاكدت اني راقد فعلا...ساعتها ترقد مطمنه... 
وتنش قبلي ... 
لكن الخبله ماكانت تدري اني انش خلال الليل ثلاث او اربع مرات والسبب "مرافس" مهرة... 
هالمفعوصه تعتبر سلاح انساني متحرك يوم ترقد...تكسرني والله وتخرب علي رقادي.. 
تحب تاخذ مساحه الشبريه كلها لها... وعاد اللي راقد عدالها الله يعينه يتحمل...! 
الا مره تمد ايدها وادز ويهي او راسي او حتى جتفي بعيد..!!..ومره تادي ريلها الدور هذا... 
المصيبه ليتها ترقد معتدله طول رقادها..لا.. عادي فيوم من الايام انش احصل ريلها عند ويهي ...ووراسها هيه عند ريولي انا... 
هذي لو خليتها اروحها في الشبريه بدور فيها دوره كامله... !! 
مع تذكري كل هالامور.. نشيت عن العشا وانا احس بالشبع... 
يكفي يت مهرة على بالي عشان تشبعني من أي اكل... 
رحت اتغسل ورجعت اقعد مكاني وانا اراقب يابر خال مهرة اللي يالس عدال عمي خلفان وابويه والبقية ..يضحك ويسولف.. بعد ماسجلوا عقد الزواج وتم كل شي على خير خاز التوتر عنه وارتاح شوي... 
تذكرت يوم تمت ملجتي انا..بدل مايخوز التوتر زاااد اضعاف.. 
قالت لي مهرة انه عمتها عمرها 42 سنه..ياترى كيف شعور وحده بهالسن تتزوج الحين؟!.. 
اكيد شعور غريب من الفرحه وعدم الاندماج..!!!.. 
قعد عدالي شخص ويوم التفت حصلته راشد نسيبي... 
راشد: بلاك مويم؟! 
ناصر: مويم؟ انا.!!..هههههه لا مافيني شي... 
راشد: وين سهيل؟ 
تذكرت توصية سهيل باني اخترع أي شي.. 
ناصر: آآآآه...اتصل به حد من اهل البيت وراح بعد شوي بيرجع... 
عقد راشد حياته وماعلق عالموضوع... 
عقب رد يلتفت لي.. 
راشد: علومك انته من العرس... 
ناصر: ههههه علومي مثل علومك... 
راشد: يعني الامور طيبه؟ 
ناصر: الحمد لله.. 
قعد معاي راشد يسولف عن اشياء مختلفه وانا كل شي بالي يرجع لكلام امي اليوم الصبح.. 
ماكان كلام... 
كان نزاع... 
والسبب هو انها معصبه لاني ماكملت اسبوع من عرست الا ورجعت اداوم..وهالمسكينه حابسنها في البيت وماطلعت معاها احوطها وجي... 
احين وين نروم نحوط وهذي حالتنا..!!! 
عاد انا وعدتها خير وبهالمناسبه قلت لها انه بنسير المزرعه باجر الصبح.... وبشكل سريع اتفقت هيه مع بيت يدوه انهم يروحون المزرعه كلهم جذي السيره تكون اكثر وناسه بدل ما نروح انا ومهرة رواحنا...!! 

يارب بس نوره ماتحضر..يارب.. 

اليوم: الخميس.. 
المكان: بيت خلفان.. 
الوقت: الحادية عشره مساءا.. 
------------------------------------- 
(شيخه)... 


شيخه: ليش مابيدخلون خالي؟!.. 
مهرة: ابويه هب طايع ..نفس الشي يوم ماطاع يدخلون ناصر ... 
شيخه: انزين وحليلها امنه اتم جي يالسه اروحها مايدخل ريلها كيف جي؟ 
مهرة: يعني انا ماكسرت خاطرج عنلاتج زاد... 
شيخه: انتي ماكسرتي خاطري لانج انتي ماكنتي تبين...بعدين بصراحه..امنه في كل شي كاسره خاطري.. 
مهرة: تصدقين حتى انا..احس انه ظالمينها... 
سكت عن مهرة وانا اراقب امنه اللي طالعه حلوه فيوم عرسها... 
الحلو فيها انها كانت رزين...هادية وايد..وصعب التكهن بتفكيرها.. 
وقعت امنه على عقد الزواج بكل هدوء وثقة... 
وتبتسم للناس وتكلمهم بدون ارتباك.. 
بس انا احس انها من داخل متشوشه ... 
نحن كنا بنات يوم عرسنا ونعرف شو المفروض نسوي...يعني كنا عارفين انه المفروض نستحي ومانضحك وايد وامور بايخه مثل هذي ومتعارف عليها... 
لكن وحده بعمر امنه... مايصير تتصرف مثل البنات...ومايصير تتصرف مثل العيايز بعد... 
صعب الواحد يعرف شو المفروض يسوي...!! 
تقريبا كان العرس على وشك انه يخلص... 
كان بسيط وهادي...عزيمه اذا كنا نبا نسميه اسم ثاني..!! 
انا ومهرة وعفرا..وامايه وفاطمه ومنى قمنا بالواجب... وماكان شي قصور من أي ناحية... 
ونحن ارتحنا من هالشي... 
لانه الاعراس اللي تصير في البيوت معروف عنها انها تستوي فيها خربطات وايد...وفوظى.. 
لكن على قولتهم نحن كنا ماسكين زمام الامور عدل... 
تقريبا نص المعازيم انصرفوا.. 
وبعد نص ساعه ثانيه...اتصل سهيل يقول انهم يتريونا برا عشان نوصل امنه لهم..وهم يوصلونها لسياره خالي..ريلها.. عشان يروحون... 
بهالبساطه يخلص عرسهم... 
التفت لمهرة.. 
شيخه: سهيل يقول يالله... 
مهرة: واغراض عموه؟ 
شيخه: حاطين اللي حظرته هيه في سياره خالي من قبل..الباقي قالت بتشله بعدين... 
مهرة: اوكي.. 
رحنا عند امنه وقلنالها انه لازم تلبس عباتها الحين عشان خلاص بيزفونها... 
آمنه: الحين؟ 
بان عليها التوتر اخيرا...ايقنت انها في النهاية حالها حال أي وحده تتزوج...سواء كانت عانس او بنت صغيره... 
شيخه: هيه الحين امنه...مهرة روحي هاتي العباة والشيله انا الكعب يعورني شوي.. 
مهرة: انزين... 
راحت مهرة ويابتهم..ساعدنا امنه على لبس العباة والشيله...اماية وعفرا ووحده مانعرفها من بنات عم آمنه الكبار زفوا امنه لين الباب..ونحن وراهم..والزغاريط والاغاني شغاله... 
كانوا كلهم يبتسمون فرحانين ... رغم غرابه هالعرس..!!.. 
انا ومهرة ومنى قعدنا نوايج من الدرايش اللي عدال الباب الرئيسي للبيت..عشان نشوف شو قاعد يصير برا... 

حطوا الغشاة على راس امنه وعند الباب استلموها عمي وسهيل وحمد وسيف...ومعاهم مبارك ولد خالي ..والمعرس طبعا خالي يابر... 
سلموا عليها .. تاخروا شوي بالكلام معاها خصوصا عمي خلفان خذ الحصة الاكبر من الكلام معاها باعتبار انه ولي امرها ومسؤول عنها... 
راحت امنه مع خالي...رجعوا الريايل الخيمه الخارجية اللي مسوينها لهم..ورجعنا نحن للبيت... 
اعلنت مهرة.. 
مهرة: ابا اصييييييييح... 
شيخه: لا الله يخليج مافيني عليج.. 
مهرة: ياحليله خالي وعمتي والله اني فرحانه لهم...ظنج بيتفقون رباعه؟ 
ابتسمت انا على مهرة وهبالتها..وقربت منها وقلت لها بصوت واطي.. 
شيخه: دام انتي وناصر اتفقتوا...شقايل عمتج وخالج مابيتفقون..!!! 
ابتعدت عني مهرة وهي اطالعني بعصبية... 
مهرة: ماشي وجه مقارنه... 
شيخه: صدق...انتي معلنه الحرب عالريال قبل ماتاخذينه وتشوفين شكله...المهم نسير عند قوم امايه... 
تمينا مع باقي المعازيم...اللي كانوا شوي شوي ينسحبون...وفي النهاية تمينا الاهل بس... 
يوم انفردنا انا وسهيل في غرفتنا... 


شيخه: شو الويع؟ اهون؟ 
سهيل: هيه اهون... 
تنهدت انا بتعب وحزن على حالة سهيل... 
شيخه: مابعيد عليك طلبي سهيل... 
تنهد سهيل بعد بظيج.. 
سهيل: باخذ يوم السبت والا الاحد اجازه وبسير بوظبي وبفحص...لا تخافين.. 
شيخه: ان شاء الله خير... 
جزئيا اطمنت لانه حسب اللي اسمعه انه مستشفيات بوظبي زينه... واكيد بيكون تشخيصهم احسن من تشخيص مستشفياتنا... 
وان شاء الله خير... 
------------------------------------- 
اليوم: الجمعه.. 
المكان: سيارة ناصر. 
الوقت: الواحدة صباحا..(بعد منتصف ليل الخميس).. 
------------------------------------ 
(ناصر)... 


كان طريق الرجعه للبيت هادي... 
مهرة كانت ساكته وماتتكلم وعلى ملامحها الحزن..!! 
راحت العرس متحمسه ورجعت بهالحال.. 
شغلت لي بالي..ماحب اشوفها جي..! 
ناصر: مهروه شفيج؟! 
مهرة: همم؟؟؟ 
كانت سرحانه...اطالع الشارع جدامها كانها ماتشوفه..!! 
مديت ايدي وحطيتها على ايدها اللي كانت معقوده في حظنها.... 
حسيت بارتجافها... بانتباهها للحركه... 
لكنها ماعارضت هالشي... 
مثل ماخمنت..شي شاغل بالها... 
خليت ايدي مثل ماهيه...لكني شديت على ايدها اكثر عشان انبهها لكلامي.. 
ناصر: شو شاغل بالج؟ حد قالج شي في العرس؟ 
هزت مهرة راسها بالنفي... 
ناصر: شفتي شي ظايقج؟ 
هزت راسها مره ثانيه بالنفي.. 
ناصر: انا ماسويت شي اظني مب مني السبب...صح... 
تنهدت مهرة. 
مهرة: مش انته السبب... 
ناصر: يعني فيه شي مظايقنج..خبريني مهرة... 
سحبت مهرة ايدها بظيج وعدلت شيلتها... حسيت انها ماتبا تكلمني بالموضوع.. 
زعلت ... اكيد مهرة ماتحس اني الشخص اللي ممكن تفتح له قلبها..!!.. 
وتشكيله...وتخبره خصوصياتها وافكارها اللي ادور في راسها.. 
بعدني ماوصلت لمستوى الثقة هذا.. 
وهذا شي زعلني... 
عشان جي كملت سواقه وانا ساكت... 
ماتبا تكلمني اوكي لا تكلمني.. 
مابجبرها عالثقة فيني ... 
وصلنا البيت .. 
ناصر: انزلي انتي انا بوصل الشيشه باخذ شي وبرجع... 
مهرة: اوكي.. 
نزلت مهرة وانا رجعت اطلع ورحت الشيشه... مب عشان اخذ شي ... 
بس كنت ابا ابتعد شوي عن مزاج مهرة الكئيب... 
اعرف نفسي مابتحمل مزاجها وبصر عليها تخبرني... 
وهي ماتبا تخبرني...وانا ماريد اصر عليها... 
فالحل اني ابتعد عنها... 
يمكن يوم ارجع تكون رقدت او تغير مزاجها...!! 
بعد حوالي اربعين دقيقه رجعت البيت.. 
قفلت البيبان وراي وركبت لغرفتنا... 
دخلت... 
ووقفت مكاني مستغرب من اللي شفته... 
مهرة كانت يالسه عالشبرية...ببجامه نوم من بجاماتها المعتاده (بنطلون وقميص) وردية فاتحه... شعرها كان خرسان ومفتوح مبين انها توها طالعه من الحمام متسبحه... 
يالسه بياس وحزن...واللي عورلي قلبي اني شفت دموع على خدودها....!!! 
ناصر: مهرة..!! 
سكرت الباب وراي وقفلته...تقربت منها ويلست عدالها...اطالع ويهها بتفحص... 
هيه..ما خدعتني عيوني...هذي دموع على ويهها... 
ناصر: غناتي شفيج؟!.. 
شهقت مهرة بالصياح مره ثانيه ونزلت عيونها اكثر.. 
ناصر: مهرة دخيل الله خبريني لا تخليني جي بحيرتي...شو مزعلنج ليش تصيحين؟ 
سحبت مهرة انفاسها سحب عشان تجاوبني.. 
اما انا العكس..حابس انفاسي اتريا بس الكلمه تطلع من حلجها... 
ابا اعرف شوفيها زعلانه جي..!! 
مهرة:...اليوم. اليوم شفت...شفت... 
ناصر: شو شفتي؟ 
مهرة: شفت شنطة سيف.. 
ورديت تصيح مره ثانيه وهي تمسح دموعها بايدها ... 
ماعرفت شو المفروض افهم..!!! 
ناصر: شو؟! 
استويت مثل الاهبل والله... 
ناصر: شوفيها شنطه سيف؟!.. 
مهرة: مافيها شي... 
ناصر: هممممم لا حول ولا قوة الا بالله...اهدي مهرة اهدي...شو السالفه خبريني؟ 
مهرة: سيف..سيف مجهز اغراضه من احين... 
ناصر: انزين لازم بيجهز اغراضه السبت بيســـ..... 
قطعت كلامي بعد ما ادركت الموضوع اخيرا... 
ناصر: اهااااااااااااا..... انتي زعلانه لانه اخوج بيسافر؟!!! 
صياح مهرة المستمر اكد لي انه هذا هو السبب... 
معقول ياناس...شو اسوي بهالمهرة هذي... 
تصيح سفر اخوها...!! 
ماعرفت شو المفروض اسوي.. 
مديت ايدي وفريت سفرتي بعيد.. اطالعت مهرة ..كانت منزله راسها..وحاطتنه بين يديها... 
وتصيح... 
كانه صايبتنها مصيبه... 
غمضتني... 
مديت ايدي وحطيتهاعلى كتوفها...وسحبتها لحظني غصب ولويت عليها عشان تفرغ كل الصياح اللي تباه... 
وماقاومتني... 
قعدت تصيح وتذرف هالدموع... 
وانا غصبن عني ابتسمت على طفوله موقفها... 
ناصر: مهرة... اخوج ساير يدرس وبيرد مابيهاجر...!! 
مهرة: ادري بس..بس..هو ماكد ..سافر... بعيد عنا..! 
ناصر: الغاليه سيف ريال لا تخافين عليه وبعدين هو هب روحه وياه مبارك..!! 
قالت مهرة بانفعال وهي مازالت مسنده راسها على صدري...وتصيح.. 
مهرة: شو بنسوي نحن... كيف..يعني...انا ماباه يسافر...ماقدر ماشوف سيف فتره طويله جي.. 
ناصر: بتتعودين... 
صارخت مهرة علي وهي تحاول تبتعد عني.. 
مهرة: ماريد اتعود..!! 
ناصر: انتي علاقتج به قويه لهالدرجه؟ 
فعلا استغربت من تعلقها باخوها...حسيت بالغيره شوي... 
وتذكرت كل مواقف سيف ومهرة... سيف الوحيد اللي حذرني من اني ازعل مهرة في ليلة عرسي... 
سيف الوحيد اللي طار من العين لبوظبي بس عشان يطمن على مهرة المريضه.. 
تذكرت تعلق مهرة بسيف وكيف لوت عليه اول ماشافته..وكيف كانت نظراتها صوبه فخوره ومحبه لابعد حد..!!.. 
الظاهر انهم فعلا يحبون بعض وايد هالثنينه...! 
لكن مشاعرها هيه اللي تهمني..وسواء كانت هالمشاعر موجهه لي او لغيري..ماريد اشوف مهرة زعلانه جي.. 
مسحت مهرة دموعها وهي تقول بهدوء تقريبا ومازال يمتزج بصوتها الصياح.. 
مهرة: انا... انا ... من توفت امايه كنا انا وسيف وايد قريبين من بعض... كنت اهتم بكل اموره لاني اكبر عنه... وانا رافضة فكره سفره بس هو مصر عليها... 
ناصر: مهرة .. هذا بدال ما تدعين له بالتوفيق.!!.. 
قالت مهرة بياس.. 
مهرة: اباه يتوفق بس ماريده يتغرب..!!. 
ناصر: مابيدج شي تسوينه مهرة.. ليش اتعبين عمرج وتصيحين على هالشي؟! 
ردت مهرة تصيح..ورديت انا اسحبها لحظني... 
ناصر: خلوه يسافر وهو باله مرتاح منكم...مب اتمون تضغطون عليه جي ترا حتى مابيعرف يبدا حياته هناك ويدرس عدل.. 
سكت مهرة وهدت وهي تمسح دموعها... 
ناصر: تدرين... باخذ اجازه يوم السبت..عشان باجر بعد مانرجع من المزرعه اخليج تباتين عند اهلج..وتقعدين مع سيف لين مايسافر.. 
ابتعدت عني مهرة وهي اطالع ويهي بعيون تلمع... 
مهرة: صدق والله؟ 
ابتسمت وانا اشوفها فرحانه... 
ناصر: هيه صدق...ويوم بيسافر سيف بنرجع نحن بوظبي... 
ابتسمت مهرة ومسحت دموعها...شكلها رضت .. 
ردت تسالني مره ثانيه.. 
مهرة: صدق والله؟ 
ناصر: ههههههههههه اقص عليج انا؟ هيه صدق.. 
اطالعتني مهرة بامتنان واضح... 
مهرة: شكرا ناصر...انا صدق بحاجه اني اقعد معاه قبل مايروح... 
رفعت ايدي ومسحت على شعرها...لاحظت مهرة تنزل عينها وويهها يحمر... 
باندفاع..بستها بين عيونها... 
ناصر: اهم شي تكونين مرتاحه ومستانسه.... قومي رقدي لانه ورانا سيره مزرعه وبتتعبين هناك... 
هزت مهرة راسها بالموافقه.. 
اول مارفعت عيني..طاحت على علبة سمجة مهرة اللي يابتها معاها عشان ماتموت بروحها هناك في الشقة... 
ناصر: ولا تنسين تعطين سمجتج اكل تراج ماعطيتيها اليوم... 
مهرة: ههههه انزين.. 
دخلت الحمام اتسبح.. 
ويوم طلعت..كانت مهرة نايمه... 
او تتظاهر بالنوم... 
او يمكن فعلا رقدت..لانها تعبانه...حتى انا تعبان... 
سكرت الليت وانسدحت في مكاني... 
عطيت مهرة ظهري ورقدت... 
لاني لوجابلتها مابروم ارقد....
اليوم: الخميس.. 
المكان: في الفندق (اسبانيا)... 
الوقت: العاشرة مساءا بتوقيت اسبانيا.. 
----------------------------------- 
(يوسف)... 
يوسف: اقولك شي ماتضحك علي؟ 
التفت لي خالد في المصعد... 
خالد: شو؟ 
يوسف: تولهت عليهم.. 
خالد: ههههههههههههههه.. 
يوسف: قلت مابتظحك... 
خالد: ماقلت مابضحك قلت لك شو؟... وبعدين من صدقك انته؟ ماكملنا اسبوع حتى الا الاثنين واصلين.. 
يوسف: صح..بس اول مره اغيب عنهم هالفتره الطويله... 
خالد: ويوم كنا في الدوره العسكرية؟ 
يوسف: هههههه...ساعتها اصلا ماكان عندي وقت اتوله على حد من الكراف... 
طلعنا من المصعد ودخلنا الغرفه... 
خذنا نص ساعه نستذكر اللي مر علينا طول اليوم.. 
دخلنا المعارض الفنية وتغدينا في مطعم رهيب...وعلى قولة خالد الطفس...شفنا الوجوه الحسنه هناك... 
وتعرفنا على مجموعه شباب من الخليج يايين في رحلة... 
كملنا معاهم طول العصر... وبعدها انفصلنا ورحنا بعض المناطق السياحية اللي ينصحون بزيارتها في الليل مب في النهار... 
بصراحه اهل اسبانيا حيويييين وايد ودايما ربشه... لكن للاسف باجر هو اخر يوم لنا فيها وبعدها بنروح فرنسا (برا) مش جوا... 
وعسى نستانس بفرنسا مثل مااستانسنا باسبانيا... 
خالد تسبح ورقد... 
اما انا ماقدرت... 
شوقي لها مانع النوم عن عيوني... 
وتذكرت الثلاث ساعات اللي قضيناها رباعه عالنت.. قبل ماسافر..وبعدها بساعتين..تلاقينا فبيتهم بعد بسلام رسمي وسريع تقريبا... 
وصتني كنه وايد على نفسي... حذرتني من المطالع قالت انها بتجلع عيوني... 
ابتسمت وان منسدح على شبريتي واتذكر كل كلامها..! 
ومن زود خبالي ساعتها...خزنت المحادثه وطبعتها على اوراق...عشان اقعد اقراها كل ما اشتقت لها.. 
ادري ..كنت اقدر اييب اللاب توب..واشبك النت متى ما ابغي..واكلمها... 
بس خالد رفض هالفكره وقال انه انا وهو مدمنين كمبيوتر..ووجود اللاب توب اكبر تشويش لنا..وبهالطريقه مابنستمتع بالرحله عدل... 
بالتالي تركته هناك... موافق خالد برايه... 
صحيح بشتاق لبنت عمي.... بس الشوق يمدحونه بعد...! والا؟ 
نشيت عن شبريتي.. لبست ثياب معقوله وخفيفه وطلعت من الغرفه شال تيلفوني معاي... 
كنت حاس اني مابرقد قريب... 
الا قيس احشر خالد بتحركاتي في الغرفه.. 
انزل اتمشى احسن لي.. 
وصلت عند استقبال الفندق... كان المكان في هالوقت (شوي) زحمه.. حد يطلع وحد يدخل... 
تخطيتهم وطلعت من الفندق..توني بنزل الدري الا واسمع صياح ياهل.. عمره حوالي 4 سنين...واقف عدال الباب من برا عدال نبته كبيره ...وويهه غرقان بالدموع...واللي قهرني ان الناس يمشون من عداله ولا يفتكرون فيه يسالونه وين اهلك والا شوفيه الولد يصيح..!! 
ماحد له خص بحد هني... 
تقربت من الولد اللي كان يصيح..ابتعد عني بخوف وهو يكمل "معزوفته"... ابتسمت له عشان اطمنه شوي.. 
يوسف: hallow kid.. where is your mother? 
اطالعني الولد شوي عقب رد يصيح ويقول.. 
الولد: ماماااااااااااه.... 
عقدت انا حياتي..طريقة لفظة للكلمه حسستني انه "خليجي" بالذات... 
يوسف: شو اسمك انته؟ 
الولد: .....( يشاهق بعبراته)... 
يوسف: قول لي شو اسمك عشان اوديك عند ماماه... 
جذبت انتباهه بهالكلمه... 
الولد: فيصل... 
يوسف: فيصل..وين امك فيصل؟..وين خليتها.. 
الولد: مادري...كانت هنيه... 
يوسف: انتوا كنتوا بتطلعون برا؟ والا توكم رادين من برا؟ 
الولد: كنا بنروح نرقد... 
ابتسمت على براءه الولد ونظراته اللي تطلب مني المساعده وتستنجد بي.. 
يوسف: لا تخاف بنحصل امك الحين..هات ايدك بنروح ندورها.. 
مسك الولد ايدي ورجعت انا ادخل الفندق.. 
ماينلام يوم ظيع اهله في هالزحمه..!! 
تمينا نمشي بين الناس شوي شوي ..وانا اكلم الولد واقول له يخبرني يوم يشوف امه ويطالع ويوههم عدل.. 
لدرجه انه سالنا الاستقبال بس الحرمه اللي في الاستقبال كانت توها بايده الشفت مالها ومامر عليها حريم يدورن ولد..!! 
يلسنا على كراسي في الجهة المقابله.. وشريت للولد عصير. 
وقعدت اسولف وياه...عل وعسى نلفت انتباه اهله وايون ياخذونه والا صدق بنبتلش.. 
يوسف: انتوا وين ساكنين؟ الامارات؟ 
هز الولد راسه بالايجاب.. اهلا اهلا..!!.. 
مواطنين هذيل... لو من اهل الخليج بالنسبه لي الاحراج بيكون اقل... 
فظيحه اطلع اعرف اهلهم والا شي في النهاية..!! 
يوسف: انته صف كم؟ 
فيصل: كي جي.. 
يوسف: ون والا تو؟ 
فيصل: ون... 
يوسف: شاطر والا كسلان.. 
ابتسم الولد واطالعني.. 
فيصل: انته منوه؟ 
ظحكت انا..ماشاء الله عليه الولد فطين.. 
يوسف: انا اسمي يوسف.. ومن الامارات بعد مثلك..انتوا من زمان هنيه في الفندق؟ 
فيصل: ..!!! 
مافهم علي الولد شكله... 
فقدت ادور ي بالي حدث مهم ممكن انه الولد يتذكره.... 
يوسف: متى نزلتوا من الطياره؟ 
ابتسم الولد وبطل عيونه بحماس.. 
فيصل: البارحه .. الطياره عووده...وو.. 
وقعد يخورط علي فيصل شكل الطياره ومنو فيها وشو كلوا وشو شافوا وكيف ركبوا وكيف نزلوا..وشو قالت امه وشو قال ابوه..وحتى عمته ذكرها في السالفه وانا اتسمع واتلفت كل شوي ادور على حريم او أي شخص يدور ياهل.. 
فجاه سمعت صوت انثوي..مرعوب.. 
....: فيصـــــل..!!!... 
التفتنا كلنا انا وفيصل انا مستغربه وهو مستانس..نقز من الكرسي ..وركظ صوب امه.. 
كانت صغيره الام..يعني انا شخصيا ما اعطيها اكثر من 22 سنه...ياترى كم كان عمرها يوم عرست.!! 
واكنت متحجبه بشيله لونها مثل لون بلوزتها.. للاسف كانت بلا عباه..لكنها لابسه لبس ساتر مش راص..!! 
لوت عالولد بقو وردت بعدته عنها مثل الهستيريا اطالع اذا فيه شي.. ناقص ريل والا ايد.. 
الام: فيصل....فيصل يا**** وين كنت دورنا عليك لين هلكنا...جي تسوي فينا.!!!.. 
فيصل: انتوا روحتوا عني... 
الام: حبيبي ماروحنا عنك بس انته فجيت ايدي...!!! 
ورفعت الام عينها صوبي ... حسيت اني بواجه تحقيق قريب... 
الام: مشكور اخوي.. لانك اعتنيت بولدنا... 
يوسف: ماسوينا غير الواجب.. ولدج ماشاء الله عليه فطين.. 
ابتسمت الام... 
الام: ولد اخوي.. 
بطلت انا عيوني متفشل.. 
يوسف: هاه؟ 
البنت: امه هناك...ادور بعدها مسكينه...انا عمته... 
يوسف: اهاا.. سمحيلي.. 
ابتسمت البنت وهي تحظن ايد فيصل بين يديها... 
البنت: شكلك من هل الامارات.. 
يوسف: هيه نعم.. 
البنت: حتى نحن..يايين امس.. 
لاحظت بتوتر نظرات البنت المعجبه..... 
وبغيت اقطع أي محاولة للتقرب من البدايه... 
يوسف: خبرني فيصل... ونحن بنسير باجر.. 
البنت: اوه.. 
قالتها البنت بخيبة امل واضحه...لكنها اداركت الموضوع.. 
البنت: توصلون بالسلامه ان شاء الله..ومشكور لانك يودت فيصل...مع السلامه.. 
يوسف: العفوو..والله يحفظج... 
تراجعت البنت من صوب معاها الولد..وانا انسحبت من صوب ثاني وطلعت برا الفندق.. 
وكل اللي فكرت فيه... 
ردة فعل كنه لو درت بهالسالفه..!! 
---------------------------------------
نهاية الجزء الثاني والخمسين 


شيخه: شو الويع؟ اهون؟ 
سهيل: هيه اهون... 
تنهدت انا بتعب وحزن على حالة سهيل... 
شيخه: مابعيد عليك طلبي سهيل... 
تنهد سهيل بعد بظيج.. 
سهيل: باخذ يوم السبت والا الاحد اجازه وبسير بوظبي وبفحص...لا تخافين.. 
شيخه: ان شاء الله خير... 
جزئيا اطمنت لانه حسب اللي اسمعه انه مستشفيات بوظبي زينه... واكيد بيكون تشخيصهم احسن من تشخيص مستشفياتنا... 
وان شاء الله خير... 
------------------------------------- 
اليوم: الجمعه.. 
المكان: سيارة ناصر. 
الوقت: الواحدة صباحا..(بعد منتصف ليل الخميس).. 
------------------------------------ 
(ناصر)... 


كان طريق الرجعه للبيت هادي... 
مهرة كانت ساكته وماتتكلم وعلى ملامحها الحزن..!! 
راحت العرس متحمسه ورجعت بهالحال.. 
شغلت لي بالي..ماحب اشوفها جي..! 
ناصر: مهروه شفيج؟! 
مهرة: همم؟؟؟ 
كانت سرحانه...اطالع الشارع جدامها كانها ماتشوفه..!! 
مديت ايدي وحطيتها على ايدها اللي كانت معقوده في حظنها.... 
حسيت بارتجافها... بانتباهها للحركه... 
لكنها ماعارضت هالشي... 
مثل ماخمنت..شي شاغل بالها... 
خليت ايدي مثل ماهيه...لكني شديت على ايدها اكثر عشان انبهها لكلامي.. 
ناصر: شو شاغل بالج؟ حد قالج شي في العرس؟ 
هزت مهرة راسها بالنفي... 
ناصر: شفتي شي ظايقج؟ 
هزت راسها مره ثانيه بالنفي.. 
ناصر: انا ماسويت شي اظني مب مني السبب...صح... 
تنهدت مهرة. 
مهرة: مش انته السبب... 
ناصر: يعني فيه شي مظايقنج..خبريني مهرة... 
سحبت مهرة ايدها بظيج وعدلت شيلتها... حسيت انها ماتبا تكلمني بالموضوع.. 
زعلت ... اكيد مهرة ماتحس اني الشخص اللي ممكن تفتح له قلبها..!!.. 
وتشكيله...وتخبره خصوصياتها وافكارها اللي ادور في راسها.. 
بعدني ماوصلت لمستوى الثقة هذا.. 
وهذا شي زعلني... 
عشان جي كملت سواقه وانا ساكت... 
ماتبا تكلمني اوكي لا تكلمني.. 
مابجبرها عالثقة فيني ... 
وصلنا البيت .. 
ناصر: انزلي انتي انا بوصل الشيشه باخذ شي وبرجع... 
مهرة: اوكي.. 
نزلت مهرة وانا رجعت اطلع ورحت الشيشه... مب عشان اخذ شي ... 
بس كنت ابا ابتعد شوي عن مزاج مهرة الكئيب... 
اعرف نفسي مابتحمل مزاجها وبصر عليها تخبرني... 
وهي ماتبا تخبرني...وانا ماريد اصر عليها... 
فالحل اني ابتعد عنها... 
يمكن يوم ارجع تكون رقدت او تغير مزاجها...!! 
بعد حوالي اربعين دقيقه رجعت البيت.. 
قفلت البيبان وراي وركبت لغرفتنا... 
دخلت... 
ووقفت مكاني مستغرب من اللي شفته... 
مهرة كانت يالسه عالشبرية...ببجامه نوم من بجاماتها المعتاده (بنطلون وقميص) وردية فاتحه... شعرها كان خرسان ومفتوح مبين انها توها طالعه من الحمام متسبحه... 
يالسه بياس وحزن...واللي عورلي قلبي اني شفت دموع على خدودها....!!! 
ناصر: مهرة..!! 
سكرت الباب وراي وقفلته...تقربت منها ويلست عدالها...اطالع ويهها بتفحص... 
هيه..ما خدعتني عيوني...هذي دموع على ويهها... 
ناصر: غناتي شفيج؟!.. 
شهقت مهرة بالصياح مره ثانيه ونزلت عيونها اكثر.. 
ناصر: مهرة دخيل الله خبريني لا تخليني جي بحيرتي...شو مزعلنج ليش تصيحين؟ 
سحبت مهرة انفاسها سحب عشان تجاوبني.. 
اما انا العكس..حابس انفاسي اتريا بس الكلمه تطلع من حلجها... 
ابا اعرف شوفيها زعلانه جي..!! 
مهرة:...اليوم. اليوم شفت...شفت... 
ناصر: شو شفتي؟ 
مهرة: شفت شنطة سيف.. 
ورديت تصيح مره ثانيه وهي تمسح دموعها بايدها ... 
ماعرفت شو المفروض افهم..!!! 
ناصر: شو؟! 
استويت مثل الاهبل والله... 
ناصر: شوفيها شنطه سيف؟!.. 
مهرة: مافيها شي... 
ناصر: هممممم لا حول ولا قوة الا بالله...اهدي مهرة اهدي...شو السالفه خبريني؟ 
مهرة: سيف..سيف مجهز اغراضه من احين... 
ناصر: انزين لازم بيجهز اغراضه السبت بيســـ..... 
قطعت كلامي بعد ما ادركت الموضوع اخيرا... 
ناصر: اهااااااااااااا..... انتي زعلانه لانه اخوج بيسافر؟!!! 
صياح مهرة المستمر اكد لي انه هذا هو السبب... 
معقول ياناس...شو اسوي بهالمهرة هذي... 
تصيح سفر اخوها...!! 
ماعرفت شو المفروض اسوي.. 
مديت ايدي وفريت سفرتي بعيد.. اطالعت مهرة ..كانت منزله راسها..وحاطتنه بين يديها... 
وتصيح... 
كانه صايبتنها مصيبه... 
غمضتني... 
مديت ايدي وحطيتهاعلى كتوفها...وسحبتها لحظني غصب ولويت عليها عشان تفرغ كل الصياح اللي تباه... 
وماقاومتني... 
قعدت تصيح وتذرف هالدموع... 
وانا غصبن عني ابتسمت على طفوله موقفها... 
ناصر: مهرة... اخوج ساير يدرس وبيرد مابيهاجر...!! 
مهرة: ادري بس..بس..هو ماكد ..سافر... بعيد عنا..! 
ناصر: الغاليه سيف ريال لا تخافين عليه وبعدين هو هب روحه وياه مبارك..!! 
قالت مهرة بانفعال وهي مازالت مسنده راسها على صدري...وتصيح.. 
مهرة: شو بنسوي نحن... كيف..يعني...انا ماباه يسافر...ماقدر ماشوف سيف فتره طويله جي.. 
ناصر: بتتعودين... 
صارخت مهرة علي وهي تحاول تبتعد عني.. 
مهرة: ماريد اتعود..!! 
ناصر: انتي علاقتج به قويه لهالدرجه؟ 
فعلا استغربت من تعلقها باخوها...حسيت بالغيره شوي... 
وتذكرت كل مواقف سيف ومهرة... سيف الوحيد اللي حذرني من اني ازعل مهرة في ليلة عرسي... 
سيف الوحيد اللي طار من العين لبوظبي بس عشان يطمن على مهرة المريضه.. 
تذكرت تعلق مهرة بسيف وكيف لوت عليه اول ماشافته..وكيف كانت نظراتها صوبه فخوره ومحبه لابعد حد..!!.. 
الظاهر انهم فعلا يحبون بعض وايد هالثنينه...! 
لكن مشاعرها هيه اللي تهمني..وسواء كانت هالمشاعر موجهه لي او لغيري..ماريد اشوف مهرة زعلانه جي.. 
مسحت مهرة دموعها وهي تقول بهدوء تقريبا ومازال يمتزج بصوتها الصياح.. 
مهرة: انا... انا ... من توفت امايه كنا انا وسيف وايد قريبين من بعض... كنت اهتم بكل اموره لاني اكبر عنه... وانا رافضة فكره سفره بس هو مصر عليها... 
ناصر: مهرة .. هذا بدال ما تدعين له بالتوفيق.!!.. 
قالت مهرة بياس.. 
مهرة: اباه يتوفق بس ماريده يتغرب..!!. 
ناصر: مابيدج شي تسوينه مهرة.. ليش اتعبين عمرج وتصيحين على هالشي؟! 
ردت مهرة تصيح..ورديت انا اسحبها لحظني... 
ناصر: خلوه يسافر وهو باله مرتاح منكم...مب اتمون تضغطون عليه جي ترا حتى مابيعرف يبدا حياته هناك ويدرس عدل.. 
سكت مهرة وهدت وهي تمسح دموعها... 
ناصر: تدرين... باخذ اجازه يوم السبت..عشان باجر بعد مانرجع من المزرعه اخليج تباتين عند اهلج..وتقعدين مع سيف لين مايسافر.. 
ابتعدت عني مهرة وهي اطالع ويهي بعيون تلمع... 
مهرة: صدق والله؟ 
ابتسمت وانا اشوفها فرحانه... 
ناصر: هيه صدق...ويوم بيسافر سيف بنرجع نحن بوظبي... 
ابتسمت مهرة ومسحت دموعها...شكلها رضت .. 
ردت تسالني مره ثانيه.. 
مهرة: صدق والله؟ 
ناصر: ههههههههههه اقص عليج انا؟ هيه صدق.. 
اطالعتني مهرة بامتنان واضح... 
مهرة: شكرا ناصر...انا صدق بحاجه اني اقعد معاه قبل مايروح... 
رفعت ايدي ومسحت على شعرها...لاحظت مهرة تنزل عينها وويهها يحمر... 
باندفاع..بستها بين عيونها... 
ناصر: اهم شي تكونين مرتاحه ومستانسه.... قومي رقدي لانه ورانا سيره مزرعه وبتتعبين هناك... 
هزت مهرة راسها بالموافقه.. 
اول مارفعت عيني..طاحت على علبة سمجة مهرة اللي يابتها معاها عشان ماتموت بروحها هناك في الشقة... 
ناصر: ولا تنسين تعطين سمجتج اكل تراج ماعطيتيها اليوم... 
مهرة: ههههه انزين.. 
دخلت الحمام اتسبح.. 
ويوم طلعت..كانت مهرة نايمه... 
او تتظاهر بالنوم... 
او يمكن فعلا رقدت..لانها تعبانه...حتى انا تعبان... 
سكرت الليت وانسدحت في مكاني... 
عطيت مهرة ظهري ورقدت... 
لاني لوجابلتها مابروم ارقد....
اليوم: الخميس.. 
المكان: في الفندق (اسبانيا)... 
الوقت: العاشرة مساءا بتوقيت اسبانيا.. 
----------------------------------- 
(يوسف)... 
يوسف: اقولك شي ماتضحك علي؟ 
التفت لي خالد في المصعد... 
خالد: شو؟ 
يوسف: تولهت عليهم.. 
خالد: ههههههههههههههه.. 
يوسف: قلت مابتظحك... 
خالد: ماقلت مابضحك قلت لك شو؟... وبعدين من صدقك انته؟ ماكملنا اسبوع حتى الا الاثنين واصلين.. 
يوسف: صح..بس اول مره اغيب عنهم هالفتره الطويله... 
خالد: ويوم كنا في الدوره العسكرية؟ 
يوسف: هههههه...ساعتها اصلا ماكان عندي وقت اتوله على حد من الكراف... 
طلعنا من المصعد ودخلنا الغرفه... 
خذنا نص ساعه نستذكر اللي مر علينا طول اليوم.. 
دخلنا المعارض الفنية وتغدينا في مطعم رهيب...وعلى قولة خالد الطفس...شفنا الوجوه الحسنه هناك... 
وتعرفنا على مجموعه شباب من الخليج يايين في رحلة... 
كملنا معاهم طول العصر... وبعدها انفصلنا ورحنا بعض المناطق السياحية اللي ينصحون بزيارتها في الليل مب في النهار... 
بصراحه اهل اسبانيا حيويييين وايد ودايما ربشه... لكن للاسف باجر هو اخر يوم لنا فيها وبعدها بنروح فرنسا (برا) مش جوا... 
وعسى نستانس بفرنسا مثل مااستانسنا باسبانيا... 
خالد تسبح ورقد... 
اما انا ماقدرت... 
شوقي لها مانع النوم عن عيوني... 
وتذكرت الثلاث ساعات اللي قضيناها رباعه عالنت.. قبل ماسافر..وبعدها بساعتين..تلاقينا فبيتهم بعد بسلام رسمي وسريع تقريبا... 
وصتني كنه وايد على نفسي... حذرتني من المطالع قالت انها بتجلع عيوني... 
ابتسمت وان منسدح على شبريتي واتذكر كل كلامها..! 
ومن زود خبالي ساعتها...خزنت المحادثه وطبعتها على اوراق...عشان اقعد اقراها كل ما اشتقت لها.. 
ادري ..كنت اقدر اييب اللاب توب..واشبك النت متى ما ابغي..واكلمها... 
بس خالد رفض هالفكره وقال انه انا وهو مدمنين كمبيوتر..ووجود اللاب توب اكبر تشويش لنا..وبهالطريقه مابنستمتع بالرحله عدل... 
بالتالي تركته هناك... موافق خالد برايه... 
صحيح بشتاق لبنت عمي.... بس الشوق يمدحونه بعد...! والا؟ 
نشيت عن شبريتي.. لبست ثياب معقوله وخفيفه وطلعت من الغرفه شال تيلفوني معاي... 
كنت حاس اني مابرقد قريب... 
الا قيس احشر خالد بتحركاتي في الغرفه.. 
انزل اتمشى احسن لي.. 
وصلت عند استقبال الفندق... كان المكان في هالوقت (شوي) زحمه.. حد يطلع وحد يدخل... 
تخطيتهم وطلعت من الفندق..توني بنزل الدري الا واسمع صياح ياهل.. عمره حوالي 4 سنين...واقف عدال الباب من برا عدال نبته كبيره ...وويهه غرقان بالدموع...واللي قهرني ان الناس يمشون من عداله ولا يفتكرون فيه يسالونه وين اهلك والا شوفيه الولد يصيح..!! 
ماحد له خص بحد هني... 
تقربت من الولد اللي كان يصيح..ابتعد عني بخوف وهو يكمل "معزوفته"... ابتسمت له عشان اطمنه شوي.. 
يوسف: hallow kid.. where is your mother? 
اطالعني الولد شوي عقب رد يصيح ويقول.. 
الولد: ماماااااااااااه.... 
عقدت انا حياتي..طريقة لفظة للكلمه حسستني انه "خليجي" بالذات... 
يوسف: شو اسمك انته؟ 
الولد: .....( يشاهق بعبراته)... 
يوسف: قول لي شو اسمك عشان اوديك عند ماماه... 
جذبت انتباهه بهالكلمه... 
الولد: فيصل... 
يوسف: فيصل..وين امك فيصل؟..وين خليتها.. 
الولد: مادري...كانت هنيه... 
يوسف: انتوا كنتوا بتطلعون برا؟ والا توكم رادين من برا؟ 
الولد: كنا بنروح نرقد... 
ابتسمت على براءه الولد ونظراته اللي تطلب مني المساعده وتستنجد بي.. 
يوسف: لا تخاف بنحصل امك الحين..هات ايدك بنروح ندورها.. 
مسك الولد ايدي ورجعت انا ادخل الفندق.. 
ماينلام يوم ظيع اهله في هالزحمه..!! 
تمينا نمشي بين الناس شوي شوي ..وانا اكلم الولد واقول له يخبرني يوم يشوف امه ويطالع ويوههم عدل.. 
لدرجه انه سالنا الاستقبال بس الحرمه اللي في الاستقبال كانت توها بايده الشفت مالها ومامر عليها حريم يدورن ولد..!! 
يلسنا على كراسي في الجهة المقابله.. وشريت للولد عصير. 
وقعدت اسولف وياه...عل وعسى نلفت انتباه اهله وايون ياخذونه والا صدق بنبتلش.. 
يوسف: انتوا وين ساكنين؟ الامارات؟ 
هز الولد راسه بالايجاب.. اهلا اهلا..!!.. 
مواطنين هذيل... لو من اهل الخليج بالنسبه لي الاحراج بيكون اقل... 
فظيحه اطلع اعرف اهلهم والا شي في النهاية..!! 
يوسف: انته صف كم؟ 
فيصل: كي جي.. 
يوسف: ون والا تو؟ 
فيصل: ون... 
يوسف: شاطر والا كسلان.. 
ابتسم الولد واطالعني.. 
فيصل: انته منوه؟ 
ظحكت انا..ماشاء الله عليه الولد فطين.. 
يوسف: انا اسمي يوسف.. ومن الامارات بعد مثلك..انتوا من زمان هنيه في الفندق؟ 
فيصل: ..!!! 
مافهم علي الولد شكله... 
فقدت ادور ي بالي حدث مهم ممكن انه الولد يتذكره.... 
يوسف: متى نزلتوا من الطياره؟ 
ابتسم الولد وبطل عيونه بحماس.. 
فيصل: البارحه .. الطياره عووده...وو.. 
وقعد يخورط علي فيصل شكل الطياره ومنو فيها وشو كلوا وشو شافوا وكيف ركبوا وكيف نزلوا..وشو قالت امه وشو قال ابوه..وحتى عمته ذكرها في السالفه وانا اتسمع واتلفت كل شوي ادور على حريم او أي شخص يدور ياهل.. 
فجاه سمعت صوت انثوي..مرعوب.. 
....: فيصـــــل..!!!... 
التفتنا كلنا انا وفيصل انا مستغربه وهو مستانس..نقز من الكرسي ..وركظ صوب امه.. 
كانت صغيره الام..يعني انا شخصيا ما اعطيها اكثر من 22 سنه...ياترى كم كان عمرها يوم عرست.!! 
واكنت متحجبه بشيله لونها مثل لون بلوزتها.. للاسف كانت بلا عباه..لكنها لابسه لبس ساتر مش راص..!! 
لوت عالولد بقو وردت بعدته عنها مثل الهستيريا اطالع اذا فيه شي.. ناقص ريل والا ايد.. 
الام: فيصل....فيصل يا**** وين كنت دورنا عليك لين هلكنا...جي تسوي فينا.!!!.. 
فيصل: انتوا روحتوا عني... 
الام: حبيبي ماروحنا عنك بس انته فجيت ايدي...!!! 
ورفعت الام عينها صوبي ... حسيت اني بواجه تحقيق قريب... 
الام: مشكور اخوي.. لانك اعتنيت بولدنا... 
يوسف: ماسوينا غير الواجب.. ولدج ماشاء الله عليه فطين.. 
ابتسمت الام... 
الام: ولد اخوي.. 
بطلت انا عيوني متفشل.. 
يوسف: هاه؟ 
البنت: امه هناك...ادور بعدها مسكينه...انا عمته... 
يوسف: اهاا.. سمحيلي.. 
ابتسمت البنت وهي تحظن ايد فيصل بين يديها... 
البنت: شكلك من هل الامارات.. 
يوسف: هيه نعم.. 
البنت: حتى نحن..يايين امس.. 
لاحظت بتوتر نظرات البنت المعجبه..... 
وبغيت اقطع أي محاولة للتقرب من البدايه... 
يوسف: خبرني فيصل... ونحن بنسير باجر.. 
البنت: اوه.. 
قالتها البنت بخيبة امل واضحه...لكنها اداركت الموضوع.. 
البنت: توصلون بالسلامه ان شاء الله..ومشكور لانك يودت فيصل...مع السلامه.. 
يوسف: العفوو..والله يحفظج... 
تراجعت البنت من صوب معاها الولد..وانا انسحبت من صوب ثاني وطلعت برا الفندق.. 
وكل اللي فكرت فيه... 
ردة فعل كنه لو درت بهالسالفه..!! 
---------------------------------------
نهاية الجزء الثاني والخمسين 


شيخه: شو الويع؟ اهون؟ 
سهيل: هيه اهون... 
تنهدت انا بتعب وحزن على حالة سهيل... 
شيخه: مابعيد عليك طلبي سهيل... 
تنهد سهيل بعد بظيج.. 
سهيل: باخذ يوم السبت والا الاحد اجازه وبسير بوظبي وبفحص...لا تخافين.. 
شيخه: ان شاء الله خير... 
جزئيا اطمنت لانه حسب اللي اسمعه انه مستشفيات بوظبي زينه... واكيد بيكون تشخيصهم احسن من تشخيص مستشفياتنا... 
وان شاء الله خير... 
------------------------------------- 
اليوم: الجمعه.. 
المكان: سيارة ناصر. 
الوقت: الواحدة صباحا..(بعد منتصف ليل الخميس).. 
------------------------------------ 
(ناصر)... 


كان طريق الرجعه للبيت هادي... 
مهرة كانت ساكته وماتتكلم وعلى ملامحها الحزن..!! 
راحت العرس متحمسه ورجعت بهالحال.. 
شغلت لي بالي..ماحب اشوفها جي..! 
ناصر: مهروه شفيج؟! 
مهرة: همم؟؟؟ 
كانت سرحانه...اطالع الشارع جدامها كانها ماتشوفه..!! 
مديت ايدي وحطيتها على ايدها اللي كانت معقوده في حظنها.... 
حسيت بارتجافها... بانتباهها للحركه... 
لكنها ماعارضت هالشي... 
مثل ماخمنت..شي شاغل بالها... 
خليت ايدي مثل ماهيه...لكني شديت على ايدها اكثر عشان انبهها لكلامي.. 
ناصر: شو شاغل بالج؟ حد قالج شي في العرس؟ 
هزت مهرة راسها بالنفي... 
ناصر: شفتي شي ظايقج؟ 
هزت راسها مره ثانيه بالنفي.. 
ناصر: انا ماسويت شي اظني مب مني السبب...صح... 
تنهدت مهرة. 
مهرة: مش انته السبب... 
ناصر: يعني فيه شي مظايقنج..خبريني مهرة... 
سحبت مهرة ايدها بظيج وعدلت شيلتها... حسيت انها ماتبا تكلمني بالموضوع.. 
زعلت ... اكيد مهرة ماتحس اني الشخص اللي ممكن تفتح له قلبها..!!.. 
وتشكيله...وتخبره خصوصياتها وافكارها اللي ادور في راسها.. 
بعدني ماوصلت لمستوى الثقة هذا.. 
وهذا شي زعلني... 
عشان جي كملت سواقه وانا ساكت... 
ماتبا تكلمني اوكي لا تكلمني.. 
مابجبرها عالثقة فيني ... 
وصلنا البيت .. 
ناصر: انزلي انتي انا بوصل الشيشه باخذ شي وبرجع... 
مهرة: اوكي.. 
نزلت مهرة وانا رجعت اطلع ورحت الشيشه... مب عشان اخذ شي ... 
بس كنت ابا ابتعد شوي عن مزاج مهرة الكئيب... 
اعرف نفسي مابتحمل مزاجها وبصر عليها تخبرني... 
وهي ماتبا تخبرني...وانا ماريد اصر عليها... 
فالحل اني ابتعد عنها... 
يمكن يوم ارجع تكون رقدت او تغير مزاجها...!! 
بعد حوالي اربعين دقيقه رجعت البيت.. 
قفلت البيبان وراي وركبت لغرفتنا... 
دخلت... 
ووقفت مكاني مستغرب من اللي شفته... 
مهرة كانت يالسه عالشبرية...ببجامه نوم من بجاماتها المعتاده (بنطلون وقميص) وردية فاتحه... شعرها كان خرسان ومفتوح مبين انها توها طالعه من الحمام متسبحه... 
يالسه بياس وحزن...واللي عورلي قلبي اني شفت دموع على خدودها....!!! 
ناصر: مهرة..!! 
سكرت الباب وراي وقفلته...تقربت منها ويلست عدالها...اطالع ويهها بتفحص... 
هيه..ما خدعتني عيوني...هذي دموع على ويهها... 
ناصر: غناتي شفيج؟!.. 
شهقت مهرة بالصياح مره ثانيه ونزلت عيونها اكثر.. 
ناصر: مهرة دخيل الله خبريني لا تخليني جي بحيرتي...شو مزعلنج ليش تصيحين؟ 
سحبت مهرة انفاسها سحب عشان تجاوبني.. 
اما انا العكس..حابس انفاسي اتريا بس الكلمه تطلع من حلجها... 
ابا اعرف شوفيها زعلانه جي..!! 
مهرة:...اليوم. اليوم شفت...شفت... 
ناصر: شو شفتي؟ 
مهرة: شفت شنطة سيف.. 
ورديت تصيح مره ثانيه وهي تمسح دموعها بايدها ... 
ماعرفت شو المفروض افهم..!!! 
ناصر: شو؟! 
استويت مثل الاهبل والله... 
ناصر: شوفيها شنطه سيف؟!.. 
مهرة: مافيها شي... 
ناصر: هممممم لا حول ولا قوة الا بالله...اهدي مهرة اهدي...شو السالفه خبريني؟ 
مهرة: سيف..سيف مجهز اغراضه من احين... 
ناصر: انزين لازم بيجهز اغراضه السبت بيســـ..... 
قطعت كلامي بعد ما ادركت الموضوع اخيرا... 
ناصر: اهااااااااااااا..... انتي زعلانه لانه اخوج بيسافر؟!!! 
صياح مهرة المستمر اكد لي انه هذا هو السبب... 
معقول ياناس...شو اسوي بهالمهرة هذي... 
تصيح سفر اخوها...!! 
ماعرفت شو المفروض اسوي.. 
مديت ايدي وفريت سفرتي بعيد.. اطالعت مهرة ..كانت منزله راسها..وحاطتنه بين يديها... 
وتصيح... 
كانه صايبتنها مصيبه... 
غمضتني... 
مديت ايدي وحطيتهاعلى كتوفها...وسحبتها لحظني غصب ولويت عليها عشان تفرغ كل الصياح اللي تباه... 
وماقاومتني... 
قعدت تصيح وتذرف هالدموع... 
وانا غصبن عني ابتسمت على طفوله موقفها... 
ناصر: مهرة... اخوج ساير يدرس وبيرد مابيهاجر...!! 
مهرة: ادري بس..بس..هو ماكد ..سافر... بعيد عنا..! 
ناصر: الغاليه سيف ريال لا تخافين عليه وبعدين هو هب روحه وياه مبارك..!! 
قالت مهرة بانفعال وهي مازالت مسنده راسها على صدري...وتصيح.. 
مهرة: شو بنسوي نحن... كيف..يعني...انا ماباه يسافر...ماقدر ماشوف سيف فتره طويله جي.. 
ناصر: بتتعودين... 
صارخت مهرة علي وهي تحاول تبتعد عني.. 
مهرة: ماريد اتعود..!! 
ناصر: انتي علاقتج به قويه لهالدرجه؟ 
فعلا استغربت من تعلقها باخوها...حسيت بالغيره شوي... 
وتذكرت كل مواقف سيف ومهرة... سيف الوحيد اللي حذرني من اني ازعل مهرة في ليلة عرسي... 
سيف الوحيد اللي طار من العين لبوظبي بس عشان يطمن على مهرة المريضه.. 
تذكرت تعلق مهرة بسيف وكيف لوت عليه اول ماشافته..وكيف كانت نظراتها صوبه فخوره ومحبه لابعد حد..!!.. 
الظاهر انهم فعلا يحبون بعض وايد هالثنينه...! 
لكن مشاعرها هيه اللي تهمني..وسواء كانت هالمشاعر موجهه لي او لغيري..ماريد اشوف مهرة زعلانه جي.. 
مسحت مهرة دموعها وهي تقول بهدوء تقريبا ومازال يمتزج بصوتها الصياح.. 
مهرة: انا... انا ... من توفت امايه كنا انا وسيف وايد قريبين من بعض... كنت اهتم بكل اموره لاني اكبر عنه... وانا رافضة فكره سفره بس هو مصر عليها... 
ناصر: مهرة .. هذا بدال ما تدعين له بالتوفيق.!!.. 
قالت مهرة بياس.. 
مهرة: اباه يتوفق بس ماريده يتغرب..!!. 
ناصر: مابيدج شي تسوينه مهرة.. ليش اتعبين عمرج وتصيحين على هالشي؟! 
ردت مهرة تصيح..ورديت انا اسحبها لحظني... 
ناصر: خلوه يسافر وهو باله مرتاح منكم...مب اتمون تضغطون عليه جي ترا حتى مابيعرف يبدا حياته هناك ويدرس عدل.. 
سكت مهرة وهدت وهي تمسح دموعها... 
ناصر: تدرين... باخذ اجازه يوم السبت..عشان باجر بعد مانرجع من المزرعه اخليج تباتين عند اهلج..وتقعدين مع سيف لين مايسافر.. 
ابتعدت عني مهرة وهي اطالع ويهي بعيون تلمع... 
مهرة: صدق والله؟ 
ابتسمت وانا اشوفها فرحانه... 
ناصر: هيه صدق...ويوم بيسافر سيف بنرجع نحن بوظبي... 
ابتسمت مهرة ومسحت دموعها...شكلها رضت .. 
ردت تسالني مره ثانيه.. 
مهرة: صدق والله؟ 
ناصر: ههههههههههه اقص عليج انا؟ هيه صدق.. 
اطالعتني مهرة بامتنان واضح... 
مهرة: شكرا ناصر...انا صدق بحاجه اني اقعد معاه قبل مايروح... 
رفعت ايدي ومسحت على شعرها...لاحظت مهرة تنزل عينها وويهها يحمر... 
باندفاع..بستها بين عيونها... 
ناصر: اهم شي تكونين مرتاحه ومستانسه.... قومي رقدي لانه ورانا سيره مزرعه وبتتعبين هناك... 
هزت مهرة راسها بالموافقه.. 
اول مارفعت عيني..طاحت على علبة سمجة مهرة اللي يابتها معاها عشان ماتموت بروحها هناك في الشقة... 
ناصر: ولا تنسين تعطين سمجتج اكل تراج ماعطيتيها اليوم... 
مهرة: ههههه انزين.. 
دخلت الحمام اتسبح.. 
ويوم طلعت..كانت مهرة نايمه... 
او تتظاهر بالنوم... 
او يمكن فعلا رقدت..لانها تعبانه...حتى انا تعبان... 
سكرت الليت وانسدحت في مكاني... 
عطيت مهرة ظهري ورقدت... 
لاني لوجابلتها مابروم ارقد....
اليوم: الخميس.. 
المكان: في الفندق (اسبانيا)... 
الوقت: العاشرة مساءا بتوقيت اسبانيا.. 
----------------------------------- 
(يوسف)... 
يوسف: اقولك شي ماتضحك علي؟ 
التفت لي خالد في المصعد... 
خالد: شو؟ 
يوسف: تولهت عليهم.. 
خالد: ههههههههههههههه.. 
يوسف: قلت مابتظحك... 
خالد: ماقلت مابضحك قلت لك شو؟... وبعدين من صدقك انته؟ ماكملنا اسبوع حتى الا الاثنين واصلين.. 
يوسف: صح..بس اول مره اغيب عنهم هالفتره الطويله... 
خالد: ويوم كنا في الدوره العسكرية؟ 
يوسف: هههههه...ساعتها اصلا ماكان عندي وقت اتوله على حد من الكراف... 
طلعنا من المصعد ودخلنا الغرفه... 
خذنا نص ساعه نستذكر اللي مر علينا طول اليوم.. 
دخلنا المعارض الفنية وتغدينا في مطعم رهيب...وعلى قولة خالد الطفس...شفنا الوجوه الحسنه هناك... 
وتعرفنا على مجموعه شباب من الخليج يايين في رحلة... 
كملنا معاهم طول العصر... وبعدها انفصلنا ورحنا بعض المناطق السياحية اللي ينصحون بزيارتها في الليل مب في النهار... 
بصراحه اهل اسبانيا حيويييين وايد ودايما ربشه... لكن للاسف باجر هو اخر يوم لنا فيها وبعدها بنروح فرنسا (برا) مش جوا... 
وعسى نستانس بفرنسا مثل مااستانسنا باسبانيا... 
خالد تسبح ورقد... 
اما انا ماقدرت... 
شوقي لها مانع النوم عن عيوني... 
وتذكرت الثلاث ساعات اللي قضيناها رباعه عالنت.. قبل ماسافر..وبعدها بساعتين..تلاقينا فبيتهم بعد بسلام رسمي وسريع تقريبا... 
وصتني كنه وايد على نفسي... حذرتني من المطالع قالت انها بتجلع عيوني... 
ابتسمت وان منسدح على شبريتي واتذكر كل كلامها..! 
ومن زود خبالي ساعتها...خزنت المحادثه وطبعتها على اوراق...عشان اقعد اقراها كل ما اشتقت لها.. 
ادري ..كنت اقدر اييب اللاب توب..واشبك النت متى ما ابغي..واكلمها... 
بس خالد رفض هالفكره وقال انه انا وهو مدمنين كمبيوتر..ووجود اللاب توب اكبر تشويش لنا..وبهالطريقه مابنستمتع بالرحله عدل... 
بالتالي تركته هناك... موافق خالد برايه... 
صحيح بشتاق لبنت عمي.... بس الشوق يمدحونه بعد...! والا؟ 
نشيت عن شبريتي.. لبست ثياب معقوله وخفيفه وطلعت من الغرفه شال تيلفوني معاي... 
كنت حاس اني مابرقد قريب... 
الا قيس احشر خالد بتحركاتي في الغرفه.. 
انزل اتمشى احسن لي.. 
وصلت عند استقبال الفندق... كان المكان في هالوقت (شوي) زحمه.. حد يطلع وحد يدخل... 
تخطيتهم وطلعت من الفندق..توني بنزل الدري الا واسمع صياح ياهل.. عمره حوالي 4 سنين...واقف عدال الباب من برا عدال نبته كبيره ...وويهه غرقان بالدموع...واللي قهرني ان الناس يمشون من عداله ولا يفتكرون فيه يسالونه وين اهلك والا شوفيه الولد يصيح..!! 
ماحد له خص بحد هني... 
تقربت من الولد اللي كان يصيح..ابتعد عني بخوف وهو يكمل "معزوفته"... ابتسمت له عشان اطمنه شوي.. 
يوسف: hallow kid.. where is your mother? 
اطالعني الولد شوي عقب رد يصيح ويقول.. 
الولد: ماماااااااااااه.... 
عقدت انا حياتي..طريقة لفظة للكلمه حسستني انه "خليجي" بالذات... 
يوسف: شو اسمك انته؟ 
الولد: .....( يشاهق بعبراته)... 
يوسف: قول لي شو اسمك عشان اوديك عند ماماه... 
جذبت انتباهه بهالكلمه... 
الولد: فيصل... 
يوسف: فيصل..وين امك فيصل؟..وين خليتها.. 
الولد: مادري...كانت هنيه... 
يوسف: انتوا كنتوا بتطلعون برا؟ والا توكم رادين من برا؟ 
الولد: كنا بنروح نرقد... 
ابتسمت على براءه الولد ونظراته اللي تطلب مني المساعده وتستنجد بي.. 
يوسف: لا تخاف بنحصل امك الحين..هات ايدك بنروح ندورها.. 
مسك الولد ايدي ورجعت انا ادخل الفندق.. 
ماينلام يوم ظيع اهله في هالزحمه..!! 
تمينا نمشي بين الناس شوي شوي ..وانا اكلم الولد واقول له يخبرني يوم يشوف امه ويطالع ويوههم عدل.. 
لدرجه انه سالنا الاستقبال بس الحرمه اللي في الاستقبال كانت توها بايده الشفت مالها ومامر عليها حريم يدورن ولد..!! 
يلسنا على كراسي في الجهة المقابله.. وشريت للولد عصير. 
وقعدت اسولف وياه...عل وعسى نلفت انتباه اهله وايون ياخذونه والا صدق بنبتلش.. 
يوسف: انتوا وين ساكنين؟ الامارات؟ 
هز الولد راسه بالايجاب.. اهلا اهلا..!!.. 
مواطنين هذيل... لو من اهل الخليج بالنسبه لي الاحراج بيكون اقل... 
فظيحه اطلع اعرف اهلهم والا شي في النهاية..!! 
يوسف: انته صف كم؟ 
فيصل: كي جي.. 
يوسف: ون والا تو؟ 
فيصل: ون... 
يوسف: شاطر والا كسلان.. 
ابتسم الولد واطالعني.. 
فيصل: انته منوه؟ 
ظحكت انا..ماشاء الله عليه الولد فطين.. 
يوسف: انا اسمي يوسف.. ومن الامارات بعد مثلك..انتوا من زمان هنيه في الفندق؟ 
فيصل: ..!!! 
مافهم علي الولد شكله... 
فقدت ادور ي بالي حدث مهم ممكن انه الولد يتذكره.... 
يوسف: متى نزلتوا من الطياره؟ 
ابتسم الولد وبطل عيونه بحماس.. 
فيصل: البارحه .. الطياره عووده...وو.. 
وقعد يخورط علي فيصل شكل الطياره ومنو فيها وشو كلوا وشو شافوا وكيف ركبوا وكيف نزلوا..وشو قالت امه وشو قال ابوه..وحتى عمته ذكرها في السالفه وانا اتسمع واتلفت كل شوي ادور على حريم او أي شخص يدور ياهل.. 
فجاه سمعت صوت انثوي..مرعوب.. 
....: فيصـــــل..!!!... 
التفتنا كلنا انا وفيصل انا مستغربه وهو مستانس..نقز من الكرسي ..وركظ صوب امه.. 
كانت صغيره الام..يعني انا شخصيا ما اعطيها اكثر من 22 سنه...ياترى كم كان عمرها يوم عرست.!! 
واكنت متحجبه بشيله لونها مثل لون بلوزتها.. للاسف كانت بلا عباه..لكنها لابسه لبس ساتر مش راص..!! 
لوت عالولد بقو وردت بعدته عنها مثل الهستيريا اطالع اذا فيه شي.. ناقص ريل والا ايد.. 
الام: فيصل....فيصل يا**** وين كنت دورنا عليك لين هلكنا...جي تسوي فينا.!!!.. 
فيصل: انتوا روحتوا عني... 
الام: حبيبي ماروحنا عنك بس انته فجيت ايدي...!!! 
ورفعت الام عينها صوبي ... حسيت اني بواجه تحقيق قريب... 
الام: مشكور اخوي.. لانك اعتنيت بولدنا... 
يوسف: ماسوينا غير الواجب.. ولدج ماشاء الله عليه فطين.. 
ابتسمت الام... 
الام: ولد اخوي.. 
بطلت انا عيوني متفشل.. 
يوسف: هاه؟ 
البنت: امه هناك...ادور بعدها مسكينه...انا عمته... 
يوسف: اهاا.. سمحيلي.. 
ابتسمت البنت وهي تحظن ايد فيصل بين يديها... 
البنت: شكلك من هل الامارات.. 
يوسف: هيه نعم.. 
البنت: حتى نحن..يايين امس.. 
لاحظت بتوتر نظرات البنت المعجبه..... 
وبغيت اقطع أي محاولة للتقرب من البدايه... 
يوسف: خبرني فيصل... ونحن بنسير باجر.. 
البنت: اوه.. 
قالتها البنت بخيبة امل واضحه...لكنها اداركت الموضوع.. 
البنت: توصلون بالسلامه ان شاء الله..ومشكور لانك يودت فيصل...مع السلامه.. 
يوسف: العفوو..والله يحفظج... 
تراجعت البنت من صوب معاها الولد..وانا انسحبت من صوب ثاني وطلعت برا الفندق.. 
وكل اللي فكرت فيه... 
ردة فعل كنه لو درت بهالسالفه..!! 
---------------------------------------
نهاية الجزء الثاني والخمسين 


الجزء الثالث والخمسين.. 
--------------------------- 
اليوم: الجمعة.. 
المكان: غرفة ناصر في بيت بو محمد.. 
الوقت: الثامنة صباحا.. 
--------------------------- 
(مهرة) 
طلعت من الحمام وانا انشف ويهي بالفوطه... يالله كيف احس بكسل وخمول..لازم سيرة المزرعه هاي..ولازم تكون في هالوقت من الصبح؟!.. 
اول ماطلعت من الحمام دخل ناصر الغرفه وهو لابس بجامه نوم عادية..ابتسم لي.. 
ناصر: يااااااااااااالله العيون كيف متنفخه...فلبينوو..! 
يلست على كرسي التواليت بتكاسل واطالعت ويهي..وبطرف عيني كنت اراقب ناصر اللي وقف جدام الكبت وسحب بجامته من فوق وفصخها...! 
مهرة: مع اني مارقدت وايد يعني... 
تقرب ناصر مني وفي ايده كندوره بنية... 
وقف وراي ..يطالعني بمكر... 
اطالعته انا بهدوء..بديت اتعود على نظراته الماكره..احيانا احس انه يعرف شي انا ماعرفه.. 
او داس عني شي.. 
ناصر: مب من الرقاد..هذا من صياح امس.. 
لبس ناصر كندورته.. وتذكرت انا ماساة امس اللي سويتها بسبب شوفتي لشنطة سيف... شنطة سيف الجاهزه للسفر... 
ياويلي شو بيسوي فيني فراق سيف .!!..الله يستر.. 
مسكت المشط وقعدت امشط شعري الخرسان... وناصر عينه على شعري...ويبتسم.. بعدها يا ويلس جدامي عالتواليت..يتامل فويهي ويربكني... 
مهرة: شو؟! 
ناصر: ماعرف اعاتبج لانج خليتي هالعيون تصيح...والا اقعد اتغزل فيج ..لانهن في الحالتين ..حلوات... 
وابتسم لي بصدق... 
و"بصدق" بعد.. قـفط ويهي انا.. 
نزلت عيوني وكملت سحاي شعري ..اتلهى عن نظراته المربكه لي.. 
ناصر: قوليلي..انتي وعيتي بسبتي والا وعيتي اروحج؟ 
عقدت انا حياتي... انا يوم وعيت ماكان حد في الحجره..!! شو يقصد ناصر.! 
مهرة: انا وعيت بروحي...ليش انته كنت هني؟ 
ناصر: رقادج ثقيل ماحسيتيبي.. 
تقافزت جدام عيوني مئات اشارات الانذار.... 
شو سوا ناصر فرقادي؟!!!!!!!.. 
قلت له بتشكك.. 
مهرة: ليش؟ شو سويت؟! 
ابتسم ناصر بمكر وعيبه ارتباكي التام... 
ناصر: افضح عمري ليش...!..وين طربوشتي البنية؟! 
ونش عن التواليت يدور "طربوشته" في الكبت.. 
مهرة: ناصر جاوبني...شو سويت.. 
ناصر: ماسويت شي.. 
مهرة: وليش انا ماصدقك؟ 
ناصر: لانج معدومة الثقة فيني... 
مهرة: قول لي شو سويت.! 
التفت ناصر من مكانه وقال لي بخقة وغرور واضح... 
ناصر: اسمعي يابنت امج وابوج... انا محد يحاسبني..واسوي اللي ابغيه..حتى انتي..ماتحاسبيني..فاهمه؟... ومهما كان الشي الي سويته...انتي حرمتي ويحق لي... لا تسالين.! 
فتحت انا حلجي بدهشة وارتباك بعد هالتصريح العلني بانه "فعلا" سوا شي..!!وانا بسبب نومي الثقيل ماحسيت الا متاخر... 
مهرة: نااااصر..!!!!!!!.. 
ناصر: جب.. 
حصل طربوشته البنية وركبها في كندورته... 
عقبها مسك سفرته اللي كانت متناسبه الالوان مع كندورته وقال وهو يتسفر وكالعاده..ماكان يحتاج للمرايه عشان تطلع تسفيرته "توب"...! 
ناصر: خلصي بسرعه لانه درب المزرعه طويل...وامايه في المطبخ ..مادري شو تسوي بالضبط بس بتكون بادره حلوه منج انج تروحين تساعدينها..هيه بترفض طبعا بس انتي اصري عليها... 
قلت له بقهر.. 
مهرة: لا تعلمني بالواجب... انا اعرف اتصرف... 
تقرب ناصر من التواليت ياخذ اغراضه..(بوك .موبايل..مفاتيح)... وقال لي ببرود وعيونه تلمع.. 
ناصر: صح..ماتحتاجين تعليم في هالمجال.. بس ناقصه تعليم في مجال واحد بس تعتبرين فاشله فيه.. 
مهرة: اللي هو يا فيلسوف زمانك؟ 
ناصر: معامله الازواج لبعضهم...ومحد بيتكفل بهالمهمة غيري..وبتشوفين كيف بتتعلمين بسرعه...وبتصيرين يا مهرة..ماتتقنين شي ثاني غيره... (ابتسم بثقة ومسكني من خشمي بمداعبة)..اشوفج تحت... 
ــــــــــــــــــــــــــــــــــــــــــــــــــ ــــــــــــــــــــــــــــــــــــــــــــــــ
وطلع..!! 
تنفست بقوه بعد خروجه من الغرفه.... 
يربكني.. دايما يتركني مع جمله مربكه...ومعنى غامض..وحدث ما اعرف عنه شي..!!! 
شو سوا يوم كنت راقده.!!!..اموت واعرف..!!.. 
لكن نظرا لاستحاله التخمين في هاللحظه قررت اطنش "مؤقتا".. كلمت تجهيزي واستعدادي.. خذت شنطه ايد تعتبر متوسطه الحجم حطيت فيها اشياء يمكن احتاجها...محد يعلم بنقعد هناك لين المغرب... 
وبعد ماخلصت تجهيز..نزلت تحت..طبعا كان ويهي خالي من المكياج..ماعدا جحال من داخل كالمعتاد..مافيني على حشره ناصر..!! مثل الحشره اللي سواها يوم طلعت جدام راشد بويه فول ميك اب..! 
نزلت تحت وحصلت عمي... 
ابتسمت له...مسكين ماقعد معاه وايد..ومازلت استحي منه... 
سلمت عليه وقعدت معاه شوي.. 
ويوم شفت محمد اخو ناصر دخل الصاله...انسحبت بهدوء..لكن مب بجفاء عشان مايحسس محمد من الموضوع... 
كان يايب معاه بنته شمسه...اللي ابتسمت لي ويت تمشي بخطوات مهزوزه صوبي...شليتها معاي وانا فرحانه فيها وطلعت برا.. 
الجو كان حار شوي..لكن تم عندهم امل بانه يتحسن مع الوقت... 
عمتي ام ناصر ..وميثا حرمه محمد كانن في المطبخ... ناصر كان يرتب دبه وحده من الساييير..الظاهر انه بنسير فيها لانه المورسيدس موقفه في الموقف..!.. 
وقفت انا على الدري اتامل بحركتهم...اغلب الوقت بصراحه كنت اتامل بناصر.. 
نزلت بخطوات بطيئه للحوش وانا اشوف ناصر يلتفت لامه ويصرخ.. 
ناصر: خلاص؟!.. 
وترد عليه عمتي بانهم ماخلصوا... 
ناصر: وين البتروووول؟! 
ام محمد: مال شووووه؟ 
ناصر: مال الدراجه..!! 
ام محمد: هناك في المزرعه ... ماشي هنيه.. 
ناصر: زين فكه... 
والتفت لي فجاه..وابتسم..لا..ضحك..ما ابتسم... 
ابتسمت انا ببلاهه... 
كانت ابتسامه ناصر الودوده هذي تنقل العدوى لاي شخص بشكل لا ارادي... 
ناصر: فدييييييييت هالويه انا.... 
وتقرب مني.. 
بطلت عيوني باحراج تام... شفيه تخبل وقعد هذا... 
اخر شي و"بقهر"..اكتشفت انه لا الابتسامه لي..ولا الكلام بعد موجه لي... 
مد ناصر ايده لشماس وخذها مني...وفرها في الهوا وشماس تضحك... 
ناصر: فديتهم انا..حبيبتي انتي.. 
وحظنها وخش ويهه في رقبه شماس يتنشقها...وانا اراقب بدهشة...!..ياربي كيف يموت فيها... 
ناصر: هممممم محلات ريحتها ياناس... 
ورد يرافع شماس فوق ويهزها بتهديد ... 
ناصر: بياخذج ولدي يعني بياخذج اصغر عنج والا اكبر مالي خص...! 
وشماس تضحك بصوت عالي كانها تفهم له... 
مهرة: أي ولد..!!!!! 
قلت هالسؤال بسخريه من ناصر...واستغراب بعد... 
لكن ناصر ارتبك.. وعقب ضحك ضحكة غير مبرره ومب في وقتها... 
ناصر: ولدنا اللي بنيبه... 
رجعنا للاحراج..!!!... نزلت عيني و"شردت" من ناصر... 
مب صاحي اليوم...!.. 
رحت المطبخ عند عمتي...شفتها تجهز بعض الترتيبات والتجهيزات لفواله المزرعه.. 
وميثا معاها... 
مهرة: صباح الخير ...شحالج عموه.. 
سلمت على عمتي..وسلمت على ميثا... 
ام محمد: بنتي شحقه يايه المطبخ ... 
مهرة: ييت اساعدكم.. 
ام محمد: لالا نحن خلصنا... 
قلت لها بمزح..وانا ابتسم لها.. 
مهرة: خلصتي عيل شو تسوين بعدج.. 
ام محمد: باقي الا هذا.. 
مهرة: هاتي عند انا بكمل.. 
ام محمد: لا واللـــ... 
وقاطعتها.. 
مهرة: والله ماتحلفين علي...عنبو يا عمتيه انا الا بنتكم هب غريبه..هاتي عنج.. 
استسلمت عمتي وفي عينها لمحة اعجاب...وكملت انا شغلة عمتي الي كانت تسويها... 
وكنت خايفه لا اسوي شي غلط وحد ينقد علي لكن الحمد لله مر كل شي بسلام... 
ويوم خلصت ترتيب الاغراض في الكرتون.. 
زعقت عمتيه على ناصر.. 
ناصر: لبيييه امايه.. 
دخل ناصر المطبخ.. وفي ايده شماس... 
ام محمد: تعال فديتك شل عن حرمتك الكرتون... 
اطالعني ناصر بمكر وابتسم... سلم شماس لامها وقال.. 
ناصر: بس الكرتون؟..اشل حرمتي بعد فوقه... 
وتناقعن كلهن بالضحك... وانا بعد بغيت انقع..بس من شي ثاني..من الاحراج والله... 
ناصر: يالله اذا خلصتوا ابويه متملل تراه... 
ام محمد: خلصنا خلصنا..توكلنا على الله...مانسييتوا شي؟ 
ميثا: ماظني عمتيه ماخلينا شي ماشليناه...والمزرعه بروحها فيها بعد... 
ام محمد: عاد ترانا عازمين يدتج واهلج مانبا قصور.. 
ميثا: مابيطلع قصور ان شاء الله.. تحيدينها انتي امايه اروحها تي وشاله وياها يميع الفواله...الا بيتكود هذا منو بياكله .!!! 
مهرة: ماشي عمال هناك؟..اللي يزيد عطوه العمال... 
ام محمد: صدقها بنت خلفان.. اللي يزيد بنعطيه العمال... 
وصلتنا صرخه ناصر... 
ناصر: يـــــــــــلاااااااااااااااااااااا اخرتووونااااااا...!!! 
طلعت عمتي زايغه من ولدها وهي تضحك...وضحكنا نحن بعد وتبعناها... 
باختصار... الشايب (عمي) مثل مايسمونه. راح بالبيك اب..وشل عيوزه (عمتي) مثل مايسمونها بعد..معاه.. 
اما نحن البقية..انا وناصر وميثا ومحمد وعياله رحنا بالسياره الثانيه... وكل وحده راكبه ورا ريلها.. 
ماكان ناصر اللي يسوق....وعشان جي مستفرد بشماس حاطنها في ثبانه يلاعبها ويكلمها شوي..والبقية يسولف فيها مع اخوه... 
وانا بحكم اني قاعده وراه ماكنت اقدر اشوفه وايد..بس توصلني شي من حركات ايده.. 
لكن صوته...صوته كان قريب.. 
كل ماسمعت هالصوت اكثر... احس بحلاته اكثر .. 
كل ما اتامل فشكل ناصر اكثر..احسه يحلى اكثر واكثر...!!! 
حسيت بالحراره تشب فويهي وانا افكر بهالامور.. 
شو صارلي... 
صارلي شي ماكان لازم يصير... 
الظاهر اني معجبه "بزوجي" وهالشي المفروض مايصير..!! 
لكن ناصر قوي.. اذكى...واخبث.. يسحبني صوبه بهدوء وثقة...بالضبط مثل مهارة الصياد يوم يصيد سمجه..بالطريقه التقليدية..!! 
وكل حركه...كل نظره..كل ابتسامه وكل كلمه....كل شي يصدر منه مدروس... 
كلها بهدف انه يكمل هالزواج..عشان يصير زواج طبيعي.. 
وانا لا لي حول ولا قوه... امشي صوبه ببطئ وهدوء ومسلوبه الاراده بالضبط مثل اللي منوم مغناطيسي.!!.. 
ياترى ليش يحب اليهال هالكثر..!!! 
غريب واحد له تاريخ ناصر..يهتم بيهال..! صح؟ مب تناقض؟!.. 
انا اشوفه تناقض... 
ابتسمت وانا اسمع صوته الهادي يتكلم مع اخوه محمد..والاخو العود يسمع باهتمام واحترام لراي ناصر.. 
فعلا..ناصر مب هيّـن بين عايلته..يعنيلهم الشي الكبير... 
ناصر: مهرة...!! 
فزيت انا بسرعه وانا اطلع من عالم افكاري الرمادي اللي دخلت فيه.. 
مهرة: هلا..! 
مضطره اجاوبه "بحلاوه" كوننا انا وهو نمثل باننا معاريس مستانسين...! 
ناصر: هذي مزرعتنا..بس تشوفين المزرعه اللي عدالنا هذي؟ 
اطالعت انا وين ايد ناصر ممدوده...وماكانت المزرعه غريبه علي ابدا... 
مهرة: هذي......هذي.... 
ناصر: هذي مزرعتكم...هههههههه... 
بطلت عيوني باستغراب.... 
مهرة: هي والله مزرعتنا... 
سكت باستغراب وخوف من المجهول... طول عمري ناصر يارنا يعني؟!!.. طول العمر كان في محيطي الخارجي..بعيد شوي لكنه موجود..!! وماعرفته الا فيوم مشؤوم لي وله...! 
سبحان الله...الدنيا صغيره مثل مايقولون... 
ليش احسها ضاقت علي وعليه بس... وان أي شي يصير معاي يرجع له بطريقه او ثانيه..!! 
بديت اقتنع يوم عن يوم... 
بانه ناصر انكتب لي انا من يوم انولدت... 
---------------------------------------------- 
اليوم: الجمعة.. 
المكان: بيت بو راشد.. 
الوقت: العاشره صباحا.. 
---------------------------------------------- 
(منى)... 
ركبت لغرفتي بسرعه وعيوني تملاها الدموع... 
زهقت هالحال...زهقت... 
زهقت من تلميحاتهن باني فيني "عوق"... 
زهقت تلميحاتهن باني ماييب عيال... 
ماصارلي كم شهر معرسه وبدن بالتساؤلات والتنغيزات... 
ليش مايفكرون بانه هالشي من عند الله... 
والا في حرمه ماتبا تيب عيال من زوج يحبها وتحبه..!!! 
وصلت قسمي..يلست على واحد من كراسي الصاله ادفن ويهي بين كفوفي... 
واصيح... 
كنت اقصد طبعا "الظيوف الدائمات" لعمتي... 
عمتي طيبه على نياتها... لكن هن احسهن خبيثات..احسهن ما اين هني الا عشان يضايقني وينقلن اخباري لحريم الفريج كله..!!.. 
عاجلا والا آجلا بيدخلن فكره اني ما اييب عيال في راس عمتي...وعمتي اكيد بتخاف..ولدها الوحيد.. 
واكيد تبا تشوف ذريته... 
وبدورها هيه بتدخل الفكره فبال راشد... 
وانا اروح فيها...!!! كله بسبب ثرثرة حريم ماعندهن شغل الا انهن يدورهن عالبيوت بدلالهن وفوالتهن "بحثا" عن الاشاعات والاقاويل...!!! 
انا سكت وايد عن حركاتهن..وتنغيزاتهن...اشتكيت مره لراشد ... واتهمني باني استانس يوم اروح بيت اهلي واتظايق يوم اقعد مع اهله... ساعتها جرحني كلامه...انااعد اهله اهلي الحين..يقوم يقول لي هالكلام..!! 
من بعدها ماقمت انقل له شو يصير بيني وبين هالحريم.. 
نظراتهن...ابتساماتهن الخبيثه...كلامهن الخبيث الملفوف ببرائه مصطنعه..! 
الحمد لله بس انه راشد هب موجود حاليا...قال لي انه بيروح يشيك على سيارته في الصناعية قبل مانروح المزرعه عند قوم ابويه... 
لكنه بيوصل في أي لحظه... 
ماعرفت شو اسوي.. اتستر عليهن وعلى تنغيزاتهن وتجريحهن لي كالعاده؟..والا افضح كل شي جدام راشد واحطه بالصوره... 
فجاه وبلحظة غيظ قررت اخبره بكل شي... 
وهذا اللي صار... 
يوم وصل راشد شاف حالتي واستفسر..وخبرته بكل شي وما اخفيت عنه.. 
في النهاية هو زوجي..وهو المهم عندي...وماريد اخسره بسببهن وبسبب ثرثرتهن...ثانيا هو من حقه يعرف كل شي يصير معاي وفغيابه.... 
مثل ماتوقعت..راشد عصب وتنرفز وايد...بس اللي ماتوقعته انه يعصب على امه..!! 
منى: لا راشد...لا...انا ماقلت لك هالشي عشان تاخذ موقف من عمتي..!! 


راشد: عيل شو تفسرين استقبالها لهالحريم وهي تسمع رمستهن وتسمع كلامهن... 
منى: لا راشد لا تفكر بعمتي جي...انا والله هب حاطه بخاطري على عمتي ولا شوي حتى..لاني اعرفها على نياتها وعلى بالها هي مجرد رمسه مالها اهمية... بس انا اللي كنت خايفه انه هالشي ياثر على علاقتنا...خفتهم يغيرونك علي تقوم تاخذ غيري... 
ابتسم راشد بعصبية وسخرية ابتسامه غريبه.. 
راشد: انتي مينونه... 
منى: لا هب مينونه هالشي بيصير ان استمرن على رمستهن... 
راشد: مينونه... 
قلت بقهر من بروده... 
منى: ليييييش؟! 
ابتسم راشد اكثر.. 
راشد: ماقدر اعدل... 
هديت انا شوي..ارتحت... راشد قصده انه مايقدر ياخذ معاي وحده واني دايما انا اللي بكون متقدمه عليها ...! 
قلت بخجل.. 
منى: والله..!!.. 
راشد: اكيد... اليديد حبه شديد...! 
رفعت عيني وفي نيتي نية "قتل"...ابتسم راشد..وماقدر يكتم..انفجر بالضحك... 
عفدت انا عليه ازغده واظربه باللي قدرت عليه..طحنا انا وهو عالكرسي ..انا اظرب وهو ميت ضحك... 
منى: يا****..قوم عني ماكلمك... 
راشد: انتي اللي قومي... 
ابتعدت عنه ويلست عالكرسي متظايقه حدي... 
منى: انته هب حاس باللي انا حاستبه...مالمحولك بانك ماتيب عيال...مالمحولك بانك اذا تميت جي حرمتك بتاخذ غيرك... 
ومره ثانيه نقع من الضحك... 
اطالعته بقهر.. 
منى: شفييييييك؟! 
راشد: ماانخلق بعده اللي ياخذ حرمتي مني والله يانتــّــف لحيته ..هذا اذا كانت عنده لحيه.. 
منى: لااه؟... 
راشد: هيه ولازم انتي بعد تقولين نفس الكلام لي...لانه مافي انسانه تنافسج عندي.. لا تحطين فبالج منى رمستهن...انتي حرمتي وخلاص..سواء يبنا عيال او مايبنا... هذا كله من الله... 
تنهدت بارتياح وتقربت منه بدلع... 
منى: عشان اطمن خلنا نروح نفحص.. 
راشد: مابنفحص مافينا شي... 
منى: راشد...! 
راشد: لا...وبعدين على شو مستعيله انتي..تبين عيال؟ 
قلت له بخجل.. 
منى: هيه...ابا عيال.. 
لان راشد وذاب.. 
راشد: والله؟ 
منى: في حرمه ماتبا عيال راشد.!! 
راشد: ههههههههه...لا تحاولين..مب قبل التخرج... 
صديت عنه صوب ثاني متظايقه.. 
منى: يوووووووه ردينا على طاري الدراسه.. 
راشد: لا اتحسبيني ناسي... انا كملت دراستي الجامعية وماريد حرمتي اقل مني..بتكملين يعني بتكملين...لا تنسين انتي بتربين عيالي منى...وماريد ام بشهادة ثانوية عامه...هههههه خلي هالشي حافز لج عشان تخلصين دراسه... 
منى: هههههه توزع وظايف حظرتك... المهم..خلصت شغل السياره؟ بنتاخر على قوم ابويه..!! 
راشد: خلصت... جانج جاهزه بنسير... 
منى: راحن الحريم؟ 
راشد: لا بعدهن تحت يوم انا ياي... 
منى : اففففففففف... 
راشد: طبيهن ولا تعطيهن أي جواب اذا سئلنج...يكفي انه امايه تعرف وبس.. 
منى: بيقولن عني قليله ادب... 
راشد: خلهن يقولن لين تتكسر فجوجهن...اسميهن فاظيات صدق... 
وبهالتحريض..نزلنا ...وتجاهلنا..شلة الانس...وتوكلنا صوب المزرعه مستانسين... 
هناك شفت الموجودين ... اهلي بس... سلم عليهم راشد وراح مستعيل.. مادري بشو اقنع ابويه انه مايقعد..راشد ينحرج من التجمعات العائله يخاف انه فارض نفسه.... 
الموجودين جدامي هم ابويه وامايه ومحمد وميثا وعيالهم...انحبطت... 
منى: وين المعاريييييييييييس..!!.. 
ميثا: يتمشوووون المعاريس يتمشوووون بين الحقول ههههههه... 
قالتها ميثا بلهجة ممطوطه بانه فيه شي رومانسي في الجو... 
بالتالي استانست... 
منى: وينهم وينهم بطب عليهم..! 
ام محمد: وين تبين يابنتي..ياويل هالمعاريس اللي ماتهنوا....خليهم...يلسي تريي بنات عمج باين بعد شوي... 
بالتالي قعدت..عدال شيبتي..وقعدت ادلع عليه مثل الايام الخوالي... 
منى: ترستووولي الحوض؟ ابا اتسبح ترااااااااااني... 
بو محمد: ترسناه لج لين النص... 
منى: ليش هب كامل..ابوووويه مابغرق مره ثانيه... 
تذكرت تحفظهم من ناحية الحوظ من زلت ريلي وانا عمري 17 سنه يوم كنت اتسبح... كنت يومها اتسبح مع خواني...ناصر ويوسف...زلت ريلي وانجلبت فوق حدر في حوض السباحه...ويمكن كملت دقيقه اظارب في الماي ابا استقر على وضع هب قادره..ومحد انتبه لي...لكن يمكن كانت دقيقه او اقل..او اكثر بشوي..لين ماحسيت بيدين يوسف... تمسكني بخشونه وترفعني.... 
طبيعة يوسف العملية اللي ساعدته بانه يدارك الوضع...اما ناصر...شافني وتم متيبس من الصدمه .. وماصدرت منه أي رده فعل بسبب خوفه وتجمد اطرافه... 
هالثنينه تستروا عالحادث لين وصلنا البيت... لكن سعالي المتكرر والحمى اللي صابتني وكان سببها الخوف اظن هي اللي فضحت الموضوع...وزل لسان ناصر جدام ابويه...!!.. 
من يومها وهم مايترسون الحوض ابدا الا لين النص... 
بو محمد: مالج حايه فيه متروس ... مافينا عالمصايب... 
منى: مب حلو لين النص...! 
بو محمد: كيفج عاد.. 
نشت امايه متوجهه للمطبخ... 
ام محمد: لا تاذين ابوج تعالي عاونيني... 
منى: ان شاء الله... 
رحت مع امايه اعاونها ..اتريا المعارس..وبنات عمي..لين مايوصلوون... 
------------------------------ 
اليوم: الجمعة.. 
المكان: مزرعة بو محمد... 
الوقت: الحادية عشره والربع صباحا.. 
------------------------------- 
(ناصر)... 
ايدها في ايدي...نتمشى في ممرات المزرعه... 
وضع هادي وحلو ماتخيلت اني احظى به فيوم... وضع خلاني ارتبك.. انا اللي المفروض..أربك..ما ارتبك.. 
المهم...مهرة اليوم تبين...مدهوشة فيني بشكل معين... 
تطالعني بانبهار وتفكير.. انا متاكد بانها تفكر بفكره معينه... 
يوم مسكت ايدها ..استسلمت بهدوء... طلبتها عشان نتمشى...ماقالت شي بالعكس رحبت بالفكره... 
عطيتها ياسمينه..مافرتها بويهي...!!!! 
بديت اخاف من هالصغيره... 
اففف شفيني..مب هذا اللي كنت اباه..!!..ليش مستغرب... 
لا ..انا هب مستغرب من انها اخيرا بدت تلين...انا مستغرب من سرعة حدوث هالشي..!! 
ياترى شو صار من طلعتي من غرفتنا لين ماوصلنا المزرعه وغيرها بهالشكل؟!.. 
شديت على ايدها اكثر ونحن نمر تحت شيرتين موز... 
ناصر: شوفي...هذا موز تصدقين..!!! 
مهرة: ماشاء الله يطلع عندكم...!!! 
ناصر: هيه..شي منغا بعد... احين براويج اكبر شيره "صبار" بتشوفينها فحياتج... 
صدت صوبي مهرة...وابتسمت.. 
مهرة: احب الصبار... 
ناصر: ههههههه حتى انا ...يذكرني بايام الطفوله... 
وفعلا...وصلنا لشيره الصبار الكبيره...اللي وايد من فروعها صارت واطيه من ثقلها وصرنا نقدر نقطع منها قد مانبا بدون مانستخدم دري او شي من هالنوع...ماعلينا الا انه نمد ايدنا... 
مهرة استانست عليها... وقامت تقطع صبار احمر... 
ويوم عبت ايدها... 
مهرة: يبالنا نيب سله نترسلها لقوم عمووه وعمي... 
ناصر: الشواب؟ ماياكلونه.. 
مهرة: ليش؟ حلو.. 
ناصر: ايّــبـّــس ظروسهم... 
هني مهرة نقعت من الضحك وضحكت انا معاها.... 
مهرة: حرام عليك... 
ابتعدنا عن شيره الصبار ورجعنا نتمشى... 
ناصر: انتي لاازم تضحكين الدوم...والله يا مهاري ماجاملج شحلاتها الضحكه عليج... 
نزلت مهرة راسها بحيا... وانا قلبي يظرب ظرب... 
شفيها اليوم؟!!..معقوله وصلت للي اباه؟!..لالا...لا ياناصر لا تستعيل... 
خلها تطمن لك اكثر... 
كانت مهرة ماليه ايدها صبار فماقدرت اني امسك ايدها... 
ماتشجعت لدرجه اني احط ايدي حوالي كتوفها او خصرها... بتنجلب ظبعه علي.. فخشيت ايدي فمخابي...احفظ لها عن تتعرض للقص...!! 
مهرة: آآه ناصر.. 
ناصر: عيون ناصر.. 
اطالعتني بنظره وسكتت ..وبعدها.. 
مهرة: قول لي شو سويت اليوم الصبح بلييييييييييز... 
ناصر: مابقول.. 
وابتسمت انا على شكلها... 
مهرة: دخيلك فيني فضووول.. 
ناصر: برايج فيج فضول شو اسويبج... 
مهرة: حراااااااااام... 
ناصر: ماانذكر لا في القران ولا السنه على شو حرام..!! 
سكتت مهرة يائسه من محاولاتها... 
الصراحه اني ماسويت شي كبير يعني... شو بسوي يعني وهي راقده؟ 
بس يلست عدالها اتاملها...مسحت على شعرها...وبستها...وشميت ريحة الحنا في كفوف يديها.. 
مافيها شي مهرة زوجتي..!! 
لكني بخليها في حيره من امرها... تتسائل شو سويت بها وهي نايمه...تتصور الاسوا.. 
تتخيل اشياء.. 
ماعليه.... الخيالات بتساعدها على تقبل علاقتنا اكثر واكثر...كل ماتخيلت شي اصعب كان احسن... 
وابتسمت فخاطري عليها المسكينه.... 
مهرة: ماعليه انزين... متى بنرد البيت؟ 
ناصر: اعتقد انه بنصلي المغرب وبنسير... 
مهرة: وعقب بتوديني عند اهلي؟ 
ناصر: انا عند وعدي لا تخافين.. 
ومهرة: وببات عندهم... 
التفت لها مبتسم.. 
ناصر: بتباتين عندهم...أي تساؤلات ثانيه..!! 
التفتت لي هي بعد وابتسمت... 
مهرة: واحد بس.. 
ظحكت انا... 
ناصر: ههههههههههه مابخبرج شو سويت وانتي راقده... 
ومشيت عنها... 
تبعتني مهرة وهي تمشي بسرعه... 
مهرة: حرام عليك ناصر... 
ناصر: لا.. 
مهرة: ليش انزين..!! 
ناصر: عشان تتعلمين الثقة فريلج... 
مهرة: اثق فيك... 
ناصر: شو..!! 
وقفت فجاه والتفت صوبها مشدوه..!!! 
تثق فيني..!!!.. 
انا لاحظت من بدايه اليوم انه في شي يديد صار.... 
تثق فيني...!!! 
يااااااااااااااااااه محلاها عالسمع...محلاها عالقلب والروح...محلاها منج يا مهرة.. 
شكثر تريييتها...ليتج تدرين..! 
ناصر: تثقين فيني؟ 
نزلت مهرة عيونها ..وقالت بتردد.. 
مهرة:..هــ....ـــي...ليش لاا.... 
ابتسمت... وتاملتها... 
تاملتها وايد... ووقفت هي متوتره... 
مهرة: شفيك؟ ليش اطالعني جي؟! 
ناصر:... ماقدر اعبر لج... 
مهرة: عن شو... 
ناصر: عن الراحه والفرحة اللي احسبها... 
ابتسمت مهرة بحيا..كانت بتقول شي...لكن صوت سياره وهرن شد انتباهنا وقاطع كلامنا... 


كانت سياره قوم يدوووه... يايبنهم الدريول..!!! 
من مكانا البعيد انا ومهرة شفناهم ينزلون.... 
كنت اراقبهم بغيظ..مب كلهم اراقبهم..اراقب شخص محدد...متطفل ...ماتمنيت حضوره... 
مهرة: في وياهم حرمه يديده...منو هاي حرمه مايد؟... 
ناصر: لا يالغلا...هذي نوره بنت عمي... ماشفتيها من قبل.... 
وماتمنيتج تشوفينها....قلت هالجمله فخاطري عشان ما اثير تساؤلات مهرة... 
تنهدت.... وتمنيت بس ماتصير أي مشاحنات محتمله مع الخبيثه نورة.. 
بنت عمي المصون..! 
-------------------------------------
اليوم: الجمعة.. 
المكان: مزرعة بو محمد.... 
الوقت: الثانيه عشره واربعين دقيقه ظهرا.. 
------------------------------------- 
(كنه)... 
خلصنا صلاة انا ومنى ونوره ومهرة وباقي خواتي... في الاستراحه..بعدها طلعنا نحن الاربع (انا ومنى ونوره ومهرة) ورحنا لحوض السباحه... نغطط ريولنا فيه ونسووولف... 
كنت بصراحه احس "بالخجل" من استقبال نوره الفاتر لمهرة..وكيف تفحصتها بتكبر واضح.. ما اخفت غيرتها ونفورها من مهرة البريئه... بس لمجرد انها زوجه ناصر... 
لين الحين الوضع عادي جدا وتمنيته يستمر على هالحال... 
لكني اعرف اختي...اعرف الخبث اللي يسكن نفسها...والحقد اللي تتزين به بشكل دائم...مايهمها راي الناس فيها... يهمها بس ترضي نفسها المريضه...!! 
يكفي اللي سوته في اختها...اللي هي انا... شي اكيد انها مابتتهاون تصب السم فحياة مهرة اللي ماتقرب لها.... 
يلسنا حول المسبح ... انا كنت مشغوله بسؤال منى بصوت واطي عن اخوها الصايع اللي راح يحوط قبل مايتورط بزواج... ماعليه انا كنت متساهله معاه لاني اباه فعلا يتمتع وياخذ اجازه ويشوف حياته... بس ان لعب بذيله لا يظن اني مابدري بموضوعه... 
المهم انه منى طمنتني عليه ...وقالت لي انه اتصل بهم... وكل شي تمام.... 
كنا رافعين عن ريولنا وحاطينها بماي الحوض البارد..وفوقنا الشمس الحاره..فكان هالشي منعش لنا... 
قالت نوره بطريقه غريبه.. 
نوره: بعده حنى عرسج ماخاز مهرة من ريولج..! 
اطالعت مهرة حناها بطفولية وقالت.. 
مهرة: هيه انا يبطي الحنا فيني... 
كنت شامه ريحة حسد.... 
كنه: ماشاء الله بس صدق وايد حلو الحنا...اسميني تميت اطالعه في العرس عايبني... 
مهرة: ههههههههه عيونج الحلــــ.... 
وتمت المقاطعة من قبل نوره اللي بغت تلفت الاهتمام فجاه وتخطف الاضواء من مهرة... 
نورة: تدرووون..!! عندي خبر حلو.. 
منى: شو هو؟ 
راقبت انا بعيني مهرة لا يكون انجرحت من مقاطعه نوره او شي...لكن مهرة كانت اطالع نوره باهتمام ومابان عليها الجرح او الزعل... 
مسكينه..طيبه... على نياتها... 
ماكنت ادري بالخبر اللي بتقوله نوره... ماتكلمنا...اول ماوصلت بيتنا طلعنا للمزرعه... اصلا محد اخرنا غير حضرتها... 
نوره: ترا انتن اول حد يدري من بعد ريلي طبعا... 
شهقت منى.. 
منى: لاا تقووولين.!! 
قالت نوره بدلع... 
نورة: انا حامل... 
ابتسمت انا..مهما كان اختي وافرح لها... 
باركنا لها كلنا...ترتسم البسمه على ويوهنا...اما هيه...ماكان همها غير مهرة..ومهرة بس... 
التفتت لها نوره ورفعت خشمها فوق وقالت.. 
نوره: هاااه مهرة.. ماسويتي حد؟! 
احين عرفت الغرض من تفجير خبر مثل حمل نوره هني وبهالوقت بالذات... كله عشان تحرج مهرة جدامنا.. 
اطالعت ويه مهرة اللي انصبغ بلون الدم...وهبيت للدفاع عنها من شر اختي... 
كنه: حرااااااااام عليج شو تسوي حد بعد ماكملت البنت اسبوعين....خليها تتهنى... 
منى: صدق والله... شو هالاسئله البايخه هذا كله من عند الله... 
ظحكت نوره وقالت بخبث.. 
نورة: صح...تهني..تهني يا مهرة مع ناصر...قد ماتقدرين... ماتعرفين متى يلتفت لغيرج..!! 
شهقت انا من هالاتهام لريل البنت... 
وشهقت منى بعد بعصبية... 
منى: شو تقولين انتي.؟!!!.. 
التفت انا لمهرة اللي بحلقت بويه نوره مصدومه... 
ورجعت اقول لاختي بعتاب.. 
كنه: نوره... ماله داعي هالكلام... 
نورة: هه!!..تسون عماركن ماتعرفن طبيعة الرياييل...كلهم ملولين...بحاجه لتغييير.. وخصوصا ناصر عاد...كلنا نعرف شكثر هو متقلب وهواوي... 
واخيرا نطقت مهرة.. 
مهرة: نورة....شو قصدج بهالكلام...؟! 
نورة: اقصد ياحبيبتي خذي حذرج... مثل ماتعرفين انا وناصر كنا مخطوبين لبعض.. وكان يباني وهالشي واضح للكل لكن فجاه غرته الدنيا وشاف غيري..انا ياني نصيبي وهو ياه نصيبه...احين يمكن هو منبهر فيج .... بس ماتدرين متى يزهق ويمل..ويدور غيرج..هذي طبيعة ناصر...! 
كنه: نوووووررررررررره..!!!..شهالكلام البايخ اللي تقولينه... 
نورة: مايبت شي من عندي شفيكن عصبتن؟! 
منى: فعلا ماكان له داعي هالكلام نوره... اخويه هب من هالنوع... وماكان يباج... 
ظحكت نوره بسخريه... 
نوره: ههههههههه ماكان يباني؟ عيل يمكن خياله اللي كان يرسل لي الاشرطه والهدايا والرسايل..!! صح؟ 
كنه: هذا كان من حوالي عشر سنين وكان مراهق ساعتها .... 
نورة: هذا ماينفي فكره انه كان يباني... 
اشتد الحوار بينا والنقاش والانفعالات...لين فجاه صدينا نشوف ردة فعل مهرة تجاه هالحوار كله.... 
وماحصلناها...!!!!... 
-------------------------------- 
اليوم: الجمعة... 
المكان: مزرعة بو محمد... 
الوقت: الواحده والربع ظهرا.. 
-------------------------------- 
(مهرة)... 
اندفعت لحمام الاستراحه وسكرته وراي وقفلته... يلست في الحوض مثل المسكينه..ظميت ريولي لصدري واسندت راسي عليها... 
وتركت دموعي على حريتهن ينزلن ويبردن الحراره اللي احسها بجوفي.. 
ناصر كان يبا بنت عمه...مايباني انا... جذب يوم قال لي انه سنه كامله يفكر فيني ومهوووس فيني..جذب... 
حتى لو ماكان يجذب مازال الموضوع مؤلم اني اسمع بنت عمه تتكلم عنه بهالطريقه.. 
تتكلم كانها تعرفه وعاشت معاه...تتكلم كانها واثقة من انه ناصر بيملني في النهاية..!!! 
ياترى صدق بيسويها؟!..بيملني؟! 
بيتركني..!!!.. 
انا الغبيه... انعجبت فيه وبديت اثق له ..واخر شي اعرف انه متقلب عاطفيا..!!!!.. 
كان تفسير مشاعري مستحيل حاليا... 
احس بالتضارب والتناقض في كذا فكره... 
لكل فكره لي وجهتين نظر...في الحالتين منهم انجرح... 
في النهاية بحصل كمية جروح كبيره ... 
ناصر بيتركني..!!!... 
بيخوني.... طبعا...ماخان اخوي حمد حرمته عفرا الي ماكانت ابدا مقصره معاه..!!!!... 
ليش مايخوني ناصر وانا اعرف تاريخه زين مازين ...من بنات وحفلات وشرب ومحاولات اعتداء..!!!!!.. 
انا الغبية... طحت في سحره... 
سمعتوا بالمسجون اللي ينغرم بسجانه...! 
سمعتوا بقضايا الاختطاف..مب دايما ينتهي المطاف بانه تدافع الضحية عن مختطفها؟!! وتبين له اسباب واعذار... يبين تعلقها به..!!!! رغم سوء المعامله..!! 
انا... انعجبت بزوجي.... ماكان لازم يصير عرفت من قبل انه ماكان لازم اميل ناحيته... 
ماواحيت اتاقلم مع هالاعجاب... ماواحيت اتعود عليه ..وانجرحت من احين.!!!.. 
في المستقبل شو بيصير عيل..!!!.. 
استمرت دموعي تنزل..لين حسيت انهم بيستفقدوووني... واني لازم اطلع.. 
قمت..وطلعت من الحوض متمالكه اعصابي... 
بفكر بهالموضوع بعدين... 
ولين ذاك الوقت...مابقعد مع نوره بحيث تسمعني كلامها... 
غسلت ويهي من آثار الدموع...اطالعت نفسي في المنتظره...تذكرت مسكته لايدي اليوم يوم كنا نتمشى...تذكرت مداعباته لي.. نظراته.. مغايظه لي... 
معقوله بيزهقني..!!!.. 
بيخونني.! 
نشفت ويهي وطلعت مستعجله من افكاري اللي ملت علي الحمام.. ويهي مازال واضح عليه اني كنت اصيح بالم... 
توني بطلع من الاستراحه من الجهة الثانيه الا وبويهي ناصر... 
ناصر: انتي هني ثرج...ادورج... 
تراجعت لورا وانااطالعه بعيون كارهه شوفته...كارهه خيانته المستقبليه لي....كارهه اعجابي به رغم كل اللي سمعته وصار... مازال قلبي يرتبك لشوفته...!.. 
شفتوا وحده بغبائي؟...اكيد لا... 
ناصر: شفيج مهرة؟! 
نزلت عيني.. 
مهرة: ماشي... 
تنهد ناصر... 
ناصر: كنتي تصيحين...مبين على ويهج ..صرت اعرفج يوم تصيحين... 
مهرة: لا ماكنت اصيح.. 
تقرب ناصر مني.. 
ناصر: ليش كنتي تصيحين مهرة.! 
مهرة: ماكنت اصيح... 
ناصر: مهرة.....ليش....كنتي....تصيحين..!! 
تراجعت عنه اكثر..ماريد اجاوبه...ماريد امنحه هالمتعه باني خايفه من خيانته لي..ومن الجرح اللي بيسببه هالشي لي... 
ابتعدت عنه بخفه وركظت برا الاستراحه وانا اقول.. 
مهرة: لازم اروح اساعد عموووه في المطبخ... 
وفعلا... 
دخلت المطبخ بعد مارسمت ابتسامه على ويهي...عشان بس ما اخوف العمه.. وبعد ما اساعدها بروح اقعد مع اليدة اللي اشتقت لها وايد... 
وعمتي رحبت بمساعدتي... 
وشفت شغلي معاهم اريح لي من القعده والكلام مع البنات...لانهن بيسمعني شي ماحبه.. 
فاحسن لي اقعد طول اليوم مع الحريم الكبار.... 
------------------------------- 
اليوم: الجمعه... 
المكان: مزرعة بو محمد... 
الوقت: الواحده وخمس وثلاثون دقيقة.. 
------------------------------ 
(ناصر).... 
ماواحينا نتهنى... 
كم ساعه بس استانست فيها بتبدل مهرة معاي... 
من شرفت وجه النحس تبدل الحال وانقلب فوق تحت... 
انا متاكد من ان وجودها له دخل بالموضوع بس كيف اقدر اتاكد....!!!. 
وقفت بنص الاستراحه ايدي على خواصري مقهور..وعاظ على شفايفي بعصبية.. 
والله لو مب الحشمه جان رحت وظربتها.....!!!. 
اكيد سمعتها كلام انا متاكد من هالشي... 
رفعت عيني يوم شفت حد يدخل علي الاستراحه...وكانت منى... 
متظايقه ومنعفس ويهها..وانا بعد..مارحمتها بالنظرات فتوترت اكثر... 
منى: شفت مهرة.!!.. 
ناصر: راحت تساعد امايه في المطبخ تقول...بس آآآ.. 
منى: بس شووو..! 
ناصر: مهرة كانت تصيح...وابا اعرف يامنى السبب...!!! 
توترت منى ... 
منى: ماشي.. 
ناصر: مستحيل.. منى خبريني شو صار بينكم..!!!.. 
منى: بذمتك ناصر يعني نحن بنزعل مهرة..!! 
ناصر: هب انتن...الظبعه اللي وياكن ... 
منى: اششش قصر حسك.. 
ناصر: مزرعة ابويه شحقه اقصر حسي... خلها تسمع...وخلها تستحي على ويهها هي احين حرمه معرسه وانا متزوج وكل واحد استقر ..الالاعيب هذي عشان تخرب بيني وبين مهرة مابتنفع بينا... ومادري اصلا شو الفايده منها كل واحد منا بطريج... 
منى: لا تكبر المساله بليز ناصر..هذيلا ظيوف عندنا... 
ناصر: عنبووو هالظيووووف اللي جي يسوووون...لا حشمه ولا احترام.. 
قالت منى بخوف لانه صوتي كان عالي "عمدا" ويوصل لمسامع نوره الي قاعده عند المسبح... 
منى: ناااصر...دخيلك قصر حسك وهد اعصابك... 


ناصر: خبريني شو صار...شو قالت لها...!! 
رفعت منى كتوفها بحيره وتردد... 
منى: كلام تافه...مجرد ملاحظات من عند نوره ماتعني شي... 
ناصر: ملاحظات نوره مثل السم انا اعرفها... 
منى: بس عاد ناصر دخيل الله لا تكبر المساله..يوم تردوون كلم مهرة وخبرها كل شي عن نوره وطبيعتها الخبيثه عشان ماتصدق اللي تقوله..اما انا اسمحلي مابقعد افتن على حد حتى لو كان يستاهل...مافينا عالمشاكل... عن اذنك.. 
خلتني وراحت... 
تميت انا مقهور... 
المصيبه منى ماتعرف شكثر انا اعاني عشان اتفاهم مع مهرة... 
ماتعرف طبيعة علاقتنا الحساسه... 
والا جان ماتكلمت ببساطه عن اصلاح الوضع مع مهرة..!!!!.. 
ااااخ يالقهر... 
بموووت قهر... 
من عقب مامر علي احلى صباح مع مهرة اليوم..تخربه علي هالقرده نوره...!!!!.. 
القهر اني مابقدر اقعد مع مهرة وقت طويل لاني وعدتها بزياره لاهلها على طول بعد مانرجع... 
ماعليه بحاول اكلمها... 
عل وعسى تتفاهم واعرف شو قالت لها نوره بالضبط...أي نوع من التفاهات والخيالات اللي تتوارد في خيال نوره عني... 
اووففف كم تمنيت انها ماتحضر هالرحله...كم تمنيت... 
لكن صار اللي صار.. 
صار لازم اصلح الوضع احين... 
اصلح وضع هب مسؤول عنه....! 
طلعت برا ادورها... كانت فعلا في المطبخ ومشغوله..ماحبيت ازقرها عشان مايتمون اهلي ينغزوني بالكلام ويقولون عني اني ملهوف عليها وهب رايم اصبر عنها كل شوي وسحبتها معاي..!! 
فرجعت عند قوم ابويه ويدوه ومحمد اقعد معاهم... 
ماعليه...يقولون كل تاخيره فيها خيره... 
بصبر وبشوف شو يطلع معاي... 
عل وعسى تتفاهم وترجع مثل ماكانت الصبح.. 
مع اني هب متفائل ذاك الزوود..! 
اعرف مهرة...اعرفها زين.. 
------------------------------ 
اليوم: الجمعة.. 
المكان: في احد فنادق اسبانيا... 
الوقت: العاشره صباحا.. 
------------------------------ 
ــــــــــــــــــــــــــــــــــــــــــــــــــ ـــــــــــــ
(يوسف)... 
يوسف: اففففففف ثيابي لايثه مارتبتها..!!! 
خالد: محد قالك تسهر امس تحوط.. 
اطالعت خالد بنظره ياس مافيني اروح ارتب اغراضي ... 
لازم نروح قريب..... 
بنترك اسبانيا وبنروح لفرنسا..برحلة برية...اوفر.. واحلى..عالاقل مابتفوتنا المناظر... والمناطق الريفية.. 
التفت حوالي بتملل... اسبانيا حلوه بس لازم نطلـــ... 
قطعت حبل افكاري وانا انصدم بفيصل الصغير وعمته..وحرمه وريال ثانييين خمنت انهم امه وابوه داخلين المطعم مال الفندق اللي نحن فيه..على طول..رفعت الـ "مانيو".. وغطيت بها ويهي..!!!! 
خالد: شو...شو شفيك..!!! 
يوسف: اسكت عني.. 
خالد: لا والله يتقووول... 
وسحب المانيو عني...وتم ويهي مكشوف..على طول حست الكرسي اللي قاعد عليه وعطيت فيصل الصغيرون واهله ظهري... 
يوسف: ماريدهم يشووفني... 
خالد: منوووو.!!! شي داس عني الهرم ماعرفه ...قول.. 
ابتسمت ابتسامه صغيره.. 
يوسف: امس حصلت ولد ظايع... 
بطل خالد عيونه متحمس.. 
خالد: هيه..!!!! 
يوسف: تم عندي يسولف وياي..ويخرط علي... عقب يت عمته تركظ صوبنا زايغه على ولد اخوها... 
ابتسم خالد وحلت له السالفه.. 
خالد: وبعدين؟! 
يوسف: ولا شي.. هذيلا اللي توهم يقعدون عالطاوله هم هذيلا ...وهذا فيصل الصغيرون.. 
خالد: وهي العمه الحلوه..!!!!! 
التفت لخالد معصب... 
يوسف: اييه..!! 
خالد: اوووففففففف عليها يا يوسف..شو اسمها؟! 
يوسف: مادري.. 
خالد: من الامارات؟ 
يوسف: هيه اماراتيين واصلين اول امس هني... 
خالد: والله انها حلوه... 
اطالعت خالد بقهر...وقلت له باستهزاء.. 
يوسف: عايبتنك؟! 
خالد: وايد.. 
يوسف: تشوفها لابسه عباه ؟! 
خالد: لا ..بس ساتره... 
يوسف: بس بدون عباه...وتلفت الانظار.. لف عينك عنها لا اعطيك عراسك... 
خالد: يوووه يا يوسف حارمني من النظر...جي باخذها انا..!!! 
يوسف: دامك مابتاخذها شو تبا بالبنت؟ 
خالد: ماريد فيها شي بس اطالعها.... 
يوسف: انا اشوف انك اطالعت زياده عن اللزوم..خلنا نخلص ريوقنا ونروح فوق غصب طيب بتساعدني بترتيب شنطتي... 
خالد: يوووووووه مافيني روح اروحك... عيل انته ماساعدتني كنت تناخر راقد.. 
يوسف: مب على كيفك... 
خالد: آآه..احم... 
انتبهت على خالد اللي اعتدل في قعدته وتراجع على ورا وتساند وهو يطالع شخص معين ورا ظهري..بارتباك... 
يوم صديت..حصلت ريال يايني بابتسامه... 
الريال: السلام عليكم.. 
نشيت انا ونش خالد... 
يوسف: وعليكم السلام والرحمه... 
توايهنا مع الريال... 
يوسف: اقرب.. 
عرفت بالحاسه انه ابو فيصل.. 
الريال: قريب.. 
ويلسنا... 
الريال: وياك سعيد الـ(.....)... انا ابو فيصل اللي انته حصلته امس... 
وابتسم لي... 
يوسف: والنعم... انا يوسف الـ(...)... (واشرت بايدي على خالد)... خالد الـ(...)... 
وتم التعارف.. 
سعيد: انا حبيت اشكرك شخصيا على مبادرتك الطيبه امس مع الولد... قليل من الناس يهتمون .. الحين الناس صارت اللهم نفسي ..حتى منظر طفل صغير ظايع ماعاد يثير فيهم أي مشاعر...! 
يوسف: صدق هذا اللي لاحظته بانه الناس كانت تتخطاه لدرجه انهم ماكانوا يلتفتون له اصلا...وظايقني هالشي.. وبعدين لا تشكرني ماسوينا غير الواجب... 
سعيد: ماتقصر.. 
يوسف: ماشاء الله عليه فيصل فطين وذكي...عيبتني السوالف وياه.. 
سعيد: ههههههههه هيه فيصل شيطان مطلع لي الشيب.. من الامارات الشباب صح.؟ 
خالد: صح..من العين... 
سعيد: انا من الفجيره.. 
يوسف: والنعم... 
وبعد شويه سوالف مع سعيد اللي طلع ريال والنعم..رغم انفتاحه الملحوظ... لانه نحن مستحيل نخلي خواتنا يطلعن بهالشكل حتى لو كنا فبلاد برا...لكن بعض الناس حتى في العين نفسها منفتحين بهالطريقه... كل حد حسب تفكيره وقناعاته وطبعا تربيته اذا كانت متحفظه او لا... 
راح سعيد وودعنا...لانه مابنتلاقى الظاهر بعدها... وراح لاهله..ونحن رحنا نجهز اغراضنا.. 
خلاص صار لازم نغادر اسبانيا...ونفتح يدينا ونستقبل فرنسا بالاحضان... 
على قولة خالد اللي قعد يتمصخر طول الطريج.... باريس مدينة الحب... وناوي يحب هناك فرنسية ... 
طبعا كان مزح ورفع لضغطي لا اكثر ولا اقل.. 
لانه خالد مب من هالنوع ابدا... 
-------------------------------- 
اليوم: الجمعة.. 
المكان: بيت خلفان.. 
الوقت: الثامنة مساءا.. 
-------------------------------- 
(سيف)... 
طلعت من غرفتي وانا متكشخ اخر كشخه... 
اكلم مبارك في التيلفون.. 
سيف: انا بمر عليك وبنسير رباعه... 
بعدها سكرت عنه.. 
نزلت بحماس واضح للدور التحتي... 
اكيد متحمس..باجر سفري..ورايح الحين لاخر حفله غنائية احضرها قبل ماسافر..وماظني احضر مثلها خلال السنوات القليله القادمه... 
لازم امتع نفسي لابعد حد... 
بالطبع اقنعت مبارك بانه ايي معاي لانه ماتكتمل وناستي الا وهو عندي... 
تعلقت به من دخل حياتي بشكل ماكنت اتوقعه ولا هو... 
لكن شو احسن من انك تحصل صديق متجسد في قريب لك.!!!!!.. 
مثل سهيل وراشد... 
علاقتهم ولا احلى.. 
عندهم مثل مايقولون...اكتفاء ذاتي... 
نزلت الطابق التحتاني... كانت هناك شيخه وعفرا يالسات متجابلات كالعاده ..لاشغله ولا مشغله...! 
سيف: انا بسيـــ... 
قطعت كلامي وانا اسمع سياره تدخل البيت...وايجت براسي من الباب... وابتسمت... 
كانت سياره ناصر يايبه مهره معاه... 
قلت لشيخه وعفرا.. 
سيف: هذيلا قوم مهرة ياييينا... 
طلعت من البيت استقبلهم... 
سيف: مرحبا ملاااااااااييييييين بالنسيب وحرمه المصووون... 
كان ويه مهرة..مبتسم لكن بحزن..اما ويه ناصر..مبتسم بادب..لكن...شي في الاجواء..!!!! 
مب رايقين.. 
المهم...تم السلام بينا..ورحبت بناصر في الميلس ...ورحنا ثلاثتنا...انا وناصر ومهرة.. 
وقمت افكر باني تورطت ...لاني بتاخر على مبارك وعالحفله.... 
لكن لحسن الحظ اصلا ناصر كان مستعيل..وطلع لانه عنده كم شغله يقضيها... 
لاحظت عليه الظيج... 
رجعت لمهرة في الميلس بعد ماوصلته لين السياره بحكم حسن الضيافه... 
سيف: شفيه ريلج...وشفيج؟! تظاربتوا.! 
توترت مهرة... 
مهرة: لا..بس..بس..تعبانين لانه من الصبح ونحن في المزرعه.. 
يلست عدالها اطالع فويهها.. 
اتفحصها... اتامل فعيونها اللي تشرد بهن من عيوني ... 
ماصدقتها... 
قلت لها بتهديد معروف بينا نحن الاثنين.. 
سيف: مهرة...!!!!.. 
تنهدت مهرة بكآبة... 
واستسلمت قبل ما ابدا حتى بالالحاح عليها... 
هذي هي مهرة ماترفض لي طلب...حتى لو طلبته بمجرد نظره... 
مهرة: بيني وبينك... 
وتكلمت بصوت واطي..وهي اطالعني بقلق.. 
مهرة: اليوم تلاقيت مع بنت عم ناصر في المزرعه...هيه معرسه وحامل..بس هيه كانت..اقصد... كانوا هيه وناصر... افففف... 
فهمت عليها ... مب حلوه لعروس يديده توها في ثاني اسبوع انها تحصل منافسه من هالنوع مالها داعي..!!!! 
ماله داعي يهزون ثقتها بزوجها وهم توهم باول الطريج... 
سيف: وعلى طول راودتج افكار عنه..!! 
تلفتت مهرة بتوتر... 
مهرة: انا...انا ماعرفه زين...اكيد اهله تعرفه اكثر عني.. 
سيف: ماخطرت فبالج كلمه غيره... والا أي انسانه هذي اللي تلمح لج بوجود شي بينها وبين ريلج حتى وهي معرسه وحامل...!!! 
مهرة: لالالا مش جي السالفه... هو كان فعلا بينهم شي قبل سنين..وكان ناصر يبالها بس الظاهر غير رايه عنها وهي عرست وهو عرس من صوب..عرفت يعني مابينهم شي احين... 
ظحكت انا بسخرية.. 
سيف: وضحت السالفه...البنت حقوده...وتبا تخرب عليج فرحتج... 
سكتت مهرة وهي تفكر بعمق وتتامل بارضية الميلس... 
اما انا اطالعت ساعتي...تاخرت..ورجعت اطالع مهرة... 
سيف: مهرة... انتي خلاص تزوجتي...اياني واياج...طالعيني يوم ارمسج..اياني واياج تسمعين كلام خارجي ياثر عليج ...ياثر على علاقتج بريلج... ياما بتسمعين ويا ما بتشوفين بس خله ثقتج بريلج اقوى من كل هذا... صارحيه ..فاتحيه باللي فخاطرج... تفاهمي معاه شاركيه كل شي... لا تغبين عنه الامور فخاطرج لين ماتتفاقم وينفجر الوضع بعدين... 
اطالعتني مهرة بتامل وحزن... 
انا ابتسمت لها بشطانه.. 
سيف: شرايج فكلامي..!!.. اتجهز من احين عشان اتكلم مثل المثقفين والشهادات العليا... 
ظحكت مهرة مثل ماهو مقصود... 
كملت... 
سيف: لكن الفرق اني يوم برد برطنه لكم بالانجليزي هب بالعربي... 
اختفت الضحكه وحلت مكانها ابتسامه... 
ابتسامه حزينه لاني ذكرتها بسفري الوشيك... 
وانا مازلت متاخر على مبارك... 
مهرة: انا يايه اليوم ابات مخصوص عشانك..... 
سيف: زين ...بسهر وياج سهره معتبره لين الصبح ...اوعدج.. 
مهرة: ليش وين بتروووووووح..!!!! 
سيف: معزوم على حفله وداااااع على شرفي... يالله برد لكم في الليل والله تاخرت على مبارك والله... 
مهرة: سييييييييييييف..!!! 
قالتها بحزن وعتاب واضحين... 
مسكتها من ايدها وسحبتها عشان توقف عن تسويلي احين ماساة... 
سيف: سوري مهرة..برد اسولف وياج في الليل..ربعي بعد لهم حق عيوني...يالله باي... 
خليتها في الحوش وطلعت بسرعه من البيت عن تمسكني مره ثانيه... 
مريت على مبارك...ورحت الحفله الموعووده... 
وكيف استانست وانا استعيد هالاجواء... 
غنيت ليلتها... ست غنيات وموال عراقي طويل... 
الكل استمتع بها..لاحظت وجوه مالوفه... الوجوه المالوفه المعتاده والغير معتاده لكن مازالت مالوفه... 
مثل حسين الملحن...!! تذكرون حسين الملحن..!!! 
الحفله كانت كلها مسجله كذكرى وبيعطوني نسخه منها وبتتوزع عالشباب ..- فقط - ... 
الاهم اني قضيت معاهم وقت ما ينسى...ربعي اللي اعرفهم.. كلهم موجودين..وبعد الحفله رحنا كلنا لمطعم على حساب البعض اونهاعزيمه... وتعشينا عشا فاخر... وبعدها رحنا لميلس واحد من الشباب وتمينا نسولف لين 2 نص الليل...ساعتها تذكرت وعدي لمهرة...واني لازم ارجع البيت اقعد مع اهلي... 
وبجذي خلصت السهرة...ورجعت انا ومبارك كل واحد لبيته... 
هناك حصلت مهرة تترياني فعلا... 


------------------------------------------- 
اليوم: السبت (الجمعة بعد منتصف الليل).. 
المكان: بيت خلفان... 
الوقت: الثانية بعد منتصف الليل.. 
------------------------------------------- 
(شيخه)... 
مش انا الوحيده اللي شرحت لي مهرة مشكلتها اليديده مع ناصر... 
خبرتني انها شرحت لسيف تقريبا المشكله وعطاها راي "ذكوري" وحبت تاخذ راي " انثوي" عشان تعرف توازن امورها.. 
المشكله بالنسبه لها يديده... 
بالنسبه لي ماكانت شي مشكله من الاساس..... كان بس عرض للذكريات .. وعرض للغيره الواضحه جدا من قبل نوره ... 
وهالشي ماتفهمه مهرة...مهرة ماتعلقت بقريب لها سنين تحلم بانه يكون لها وتكون له.. 
انا اعرف.. 
انا حالفني الحظ مع سهيل وخذته... 
لكن نوره ماخذت ناصر..ومثل ماشفت ناصر جذاب وله رززه واي بنت تتمناه.. طبيعي انه نوره بنت عمه بتولع غيره على ولد عمها حتى لو كانت معرسه وحامل..!!! 
حاولت اشرح هالشي لمهرة... 
لكنها كانت مقتنعه بفكره انه ناصر بيخونها... 
حاولت اطلع هالفكره من بالها لكنها تمت مكتئبه طول اليوم... 
مادري..احس انه هاي مب هي كل السالفه...فيه شي ماقالته مهرة... 
فيه شي مخوفنها اكثر... 
وهالشي هيه عاجزه عن التلفظ به... 
حاولت اشرح لها بانه هب كل الرياييل مثل خوها حمد... وانها هي وناصر توهم مكملين اسبوعين فليش بالله بيخونها حتى لو بعد سنه..!!!!!.. 
لكن تعرفون يوم الواحد يتجاهل كل الايجابيات ويركز على شي سلبي واحد يخليه ينغص عليه عيشته .. ويخليه هو بس المهم ومايهتم للباقي..!! مهما كثر وزاد...!! 
مهرة كانت جي... 
ماخذه فكره انه ناصر بيخونها في النهاية.. 
وانه أي شي من اللي قاعد يصير احين مايهم دامه في النهاية ..بيخونها..!! 
شي غريب.. 
الفكره مسويه لها رعب مادري ليش... 
الظاهر انه مهره فعلا بدت تتعلق بناصر... 
وليش لا...من اللي اسمعه ان ناصر شخصية وينحب.. وهي احق الناس بانها تحبه وتتلقى الحب منه...زوجته.. 
وبعدين هذي اشاره حلوه فرحت فيها... 
اهتمامها بزوجها وخوفها من فكره الخيانه هذا معنااته انه مهره بدت تفقد الهوس القديم بكره الرياييل والخوف منهم... 
ناصر شاطر اكثر مما كنت اتوقع... 
شيخه: افرديييها عاد... 
مهرة: فاردتنها تراني..تاخر سيف...ال**** وعدني.. 
شيخه: لاهي ويا ربعه شو تبينه انتي؟ 
مهرة: ابا اقعد وياه...بيسافر باجر والله يعلم متى بشوفه مره ثانيه... 
ــــــــــــــــــــــــــــــــــــــــــــــــــ ــــت
وحظر سيف...قعد مع مهرره اخته وتعذر لها عن التاخير... كنت حاسه انه بتكون لهم جلسه خاصه للسوالف... 
بالتالي استغليت الفرصه عشان انسحب واروح لريلي اللي مسكين خليته يرقد روحه اليوم..!! بس عشان اقعد مع مهرة واشوف حالتها الصعبه...! 
شيخه: تصبحون على خير... 
وركبت لغرفتي انا وسهيل عشان انام.... 
هو اصلا ماترياني كان في سابع نوومه..كنت اقصد ريلي..سهيل.. بس مسكين لين متى بيسهر.!! ناش الصبح..! والحين ثنتين ونص في الليل... لازم بيرقد.. 
صدق اني دلوعه وانانية احيانا..!!! 
---------------------------------

اليوم: السبت..(الجمعه بعد منتصف الليل)... 
المكان: غرفة ناصر... 
الوقت: الثالثه صباحا... 
-------------------------------- 
(ناصر)... 
كنت مقهور..ابا اذبح نوره...ابا الف صبوعي على رقبتها....واخنقها بكل بساطه... 
اول مره اكره انسانه جذي... 
انا الحريم يا احبهن...يا اتجاهلهن...اول وحده اكرهها هي نوره... 
وهي استحقت هالكره عن جداره... 
احين انتي معرسه ومستقره شوووولج تتسببين بيني وبين حرمتي.!!!.. 
حرمتي اللي وضعي معاها حساس جدا ومايتحمل أي تهديد و هزه والا بيطيح على روسنا.. 
مثل ماهو طايح الحين.. 
الحبيبة مهرة هب طايعه ترد على مكالماتي... يمكن بعد تكون كالعاده فرت التيلفون فوق فغرفتها ونست وجوده...!!! 
لكنها اكيد بتشوفه قبل ماترقد...معقوله مارقدت لين احين؟! 
ابا اكلمها.... 
افا اتفاهم معاها ...ابا قلبي يطمن... 
ابا الصبح اللي قضيناه اليوم يرجع ويتكرر كل صبح بشكل احلى واحلى..!!! 
حرام افقد الحلم حتى ما استمتعت به... 
مسكت تيلفوني مره ثانيه واتصلت.... 
لا جواب.. 
اذبحها.!!..بذبحها يوم بشوفها..! 
اللي قهرني انه في وقت الرده ماحصلت فرصه اكلمها لوجود محمد وحرمته وعياله طبعا معانا.. 
واول ماوصلت البيت زقرني ابويه يكلمني عن الارض اللي يبون يبنونها لنا فلل مستقله لكن بحوش واحد لي وليوسف ولمحمد طبعا... بالتالي مهرة ركبت فوق وبدلت عالسريع ورجعت تحت تقعد معانا.. جاهزه عشان تروح لاهلها... 
في السياره حاولت ابدا حوار لكنها صدتني وتجاهلتني... 
وانا طبعي الغرور والتكبر...ما اتحمل اكون في وضع تجاهل.. سكت عنها مقهور لاني مب قادر اسيطر عالوضع... 
والحين يصير هالشي... شو الحل!... 
بتريا لين ما اييبها باجر من عند اهلها... واول مانوصل بوظبي...بنتكلم في الموضوع بهدوء.. 
بتكون هي بعد هدت اعصابها...وارتاحت شوي.. 
قهرتني منى يوم ماطاعت تقول لي شو مستوي...على اساس ماتبا تفتن... 
انزين خلاص اصلا من قالت هالجمله اكدت لي انه نوره قايله شي لمهرة...!! ناقص بس اعرف شو هو هالشي... 
وبعرفه... عاجلا والا آجلا بعرفه...!!!.. انا متاكد انها خراريف... 
انسدحت عالشبريه احاول اهدي اعصابي وارتاح شوي.. 
لكن من اغمض عيني اذكر ويهها المبتسم لي بخجل مره....واللي يطالعني بنظره كره مره ثانيه... 
ياربي كيف كان الوضع حلو لحد الخيال اليوم الصبح... 
قالت لي بلسانها.."اثق فيك"... هذي تعنيلي اكثر من "احبك"..."احترمك".."اقدرك"..او أي شي ثاني من هالكلمات... 
لانه انا اللي حطمته بشكل اساسي في هالبنت هو "الثقة"..ودام رجعت الثقة....خلاص..يرجع كل شي معاها لموازينه الطبيعية... 
ومهرة تثق فيني...تثق فيني انا...!!... 
لكن الظاهر ثقتها هذي استمرت لحوالي ثلاث او اربع ساعات...قبل ماتحطم نوره كل شي بلسانها اللي مثل لسان الافعى له شرخه بالوسط ... وغير مستبعد انها تكون لسعتها اقوى من لسعة الافعى... 
تذكرت بشروود قول قريته في احد الاماكن... 
يقولون... ان الرجل اذا دبت الحياة في جسده يسمونه حي... 
وان المرأة اذا دبت الحياة في جسمها يسمونها "حية"... 
هالقول ينطبق على بنت عمي...كيف طايقنها احمد...الله اعلم..اظني مسويه للريال عمل..!! 
انتبهت لنفسي واستغفرت... شو هالظنون انا بعد... 
شو ابغي فيها اخذ اثم بسببها..!!!.. 
خلها تولي.. 
ومب امثال نوره اللي بيحطم الثقة بيني وبين مهرة... 
مهرة زوجتي وبتفاهم معاها بطريقتي... وبغسل مخها من كل حروف كلام نوره اللي دخلته ...بخليها تنسى وجودها تماما... 
وبنصحها ماتحتك فيها..واذا صار واحتكت فيها... ترد عليها..لا تسكت... 
وبشوف يانوره..انا والا انتي.. 
-------------------------------------- 
اليوم: السبت.. 
المكان: بيت يابر.. 
الوقت: الحادية عشره صباحا... 
-------------------------------------- 
(مبارك).... 
اليوم برجع لندن... 
اشتقت لها....بشكل خيالي اشتقت للندن... 
اشتقت لمكان عشرت فيه طول عمري... اتس نورمال...صح؟!.. 
كنت احس بمشاعر متظاربه وانا اسحب شنطتي الكبيره بالاضافه الى شنطه اللاب توب وشنطه ثانيه صغيره لملفاتي واوراقي الشخصية.. 
زعلان من صوب ومتحمس من صوب....مب عارف شوالمفروض اني احس اصلا...!!!.. 
هل ازعل لاني بفارق اهلي...والا افرح لاني برود بلدي الثاني اللي تربيت فيه ..وبالمناسبه عندي اهل بعد هناك..!!.. 
محد يقدر يلومني لاشتياقي لبريطانيا... 
قضيت ساعتين..يالس فيهم في الصاله اسولف مع المعرس اليديد...ابوي.. يلست معانا "خالتي" شوي..لكنها فضلت تتركنا لخصوصياتنا...وانا قدرت لها هالشي... 
احب اقعد مع ابوي بروحنا... 
خصوصا اني بتركه لها كليا لكم سنه... 
فلا تستكثر علي ساعتين... 
سالته اذا كان مرتاح...بعد الزواج اقصد... 
يابر: مرتاح وهب مرتاح... حرمه ابوك انسانه طيبه ووو...لكن من ناحية ثانيه..مش مرتاح لسفرك يا مبارك.. 
مبارك: ردينا ابوويه..!. ماتثق فيني.! 
يابر: انته تدري اني اثق فيك ثقة عميا...بس ماباك تغيب عني هالفتره كلها.. 
مبارك: تحمل وانا بتحمل... ابا اكمل دراستي في الهندسة... ابا اصير مهندس... 
ابتسم ابويه لاني اخيرا قررت مستقبلي وشو بدرس..كنت متشتت بين الطب وعلوم الكمبيوتر والهندسة ... الهندسة بروحها لها عدة افرع مختلفه... 
يابر: هندسة معماريه؟ 
مبارك: كيميائية... احس بميول لها اكثر... المعمارية تتطلب تقريبا مهارة في الرسم وانا ماعندي افكار ذكية وتصورات ..تعرفني..! 
يابر: اختيارك طيب...الله يوفقك... ولو اني بغيتك دكتور شراتي..بس الطب بياخذ من سنين حياتك وايد هذا عدا عن سنوات التخصص في الطب... 
مبارك: ما اعتقد اني انفع في الطب... 
كملنا انا وابوي سوالف... ويوم يا وقت الانصراف..قعد يوصيني على نفسي قبل مانطلع...يوصيني وايد... 
اجل توديعي لانه بيوصلنا المطار مع سهيل بعد الغدا فبيت عمتي المرحومه... 
ورحنا كلنا هناك... 
في الميلس كانوا كلهم هناك...فوقت لاحق...انضم لنا ناصر لانه معزوم عالغدا..نسيبهم... 
انقهرت شوي يوم شفته... 
المفترض انه هذا اليوم لنا انا وسيف شحقه يرز بالويه...!!! 
عقب تذكرت اني اناني بتفكيري..وبانه سيف اكيد يبا يسلم على نسيبه بعد قبل مايروح..!!.. 
وحانت اللحظه الحاسمه...لحظة الوداع.... 
تعلقت مهرة بسيف ولوت عليه بشكل غير طبيعي جدام باب البيت..كلنا كنا متجمعين هناك..ماعدا خالتي آمنه..شيخه...وحرمه حمد...اما الجميع كانوا برا ساعتها...ومهرة ماهتمت لحد... 
قعدت تصيح وتصيح... 
وسيف ماسكنها وصابر عليها.... 
هو بروحه احس يرتجف...وداعها صعب عليه...على قولته.."امي مهرة"... 
انا بنفسي..تحارقن عيوني... 
المشهد كان مؤثر بالنسبه لنا كلنا... كان صياحها مسموع كانها بتفقده للابد..!!!!!... 
شي غريب تعلق اخت باخوها لهالدرجه... 
انا اول مره اشوف شي مثل هذا...!! 
التفت لناصر... اشوف شو ردة فعله تجاه هالعرض الماساوي... كان يطالعها بتاثر...رغبته بمواساتها وضمها لصدره واضحه فعيونه.... 
الرياييل يفهمون هالامور... 
عالاقل..هذا اللي كلنا نبغي نسويه في هاللحظه...ماقصد يعني نضمها...لكن..نواسيها.. 
حرام...تغمض... 
اني وايز... 
خلصت مهرة وداعها لاخوها... وعطته "حريته" بانه يسلم على بقية الاهل... 
التفتت لي وهي تمسح دموعها..... 
ابتسمت مهرة... وجمد الدم فعروقي ... 
ابتسمت انا بعد لها بتردد... 
ياترى كيف نظره ريلها لها الحين؟!..مابلتفت صوبه..!!... 
تقربت مهرة مني لكن هب وايد..وقالت بصوت مرتجف.. 
مهرة: دير بالك على نفسك انته بعد يامبارك...ماوصيكم على بعض.!! 
لحظة صعبه علي... حطيت بشي مزعج يتكور في حلجي..يمنعني من الكلام...وبشعور مزعج..! 
مبارك: لا تحاتين مهرة... لا انا ولا سيف يهال وبنكون بخير ان شاء الله..انا هب غريب عن ذيج البلاد... هذيج بلادي الثانيه بعد... 
مهرة: صح بس.... بس.... 
ورجعت مهرة تصيح وتمسح دموعها... 
تقرب منها ريلها ... 
ناصر: مهرة...تماسكي...لاتسوين جي قبل مايسيرون ..تذكري شو قلت لج..! 
مسحت مهرة دموعها...وابتسمت لي مره ثانيه..ابتسامه حزينه.. 
مهرة: الله يوفقكم ان شاء الله...لا تقطعونا..اذا نسى سيف يتصل ذكره مبارك الله يخليك... 
مبارك ان شاء الله بذكره لا تحاتين... 
اطالعت مهرة اخوها نظره ثانيه متالمه وهو يسلم على ابووه..لاوي عليه بشده... 
وماقدت تتمالك نفسها...ركظت داخل البيت....واختفت ورا بيبانه..!! 
بعد فتره انتبه سيف لغياب اخته.. 
سيف: وينها.!!! 
كان بمزاج متكدر بسبب فراقه لاهله...كان مستانس ومتحمس من اول بس الحين حس انه مابيشوفهم لفتره هب قصيره... 
سالني سؤاله باضطراب... 
سيف: وين مهرة.! 
مبارك: اختك ماظني تتحمل...راحت داخل.. 
تنهد سيف بتعب وظيج... 
سيف: ياربيييه من هالبنت... امس سهران وياها طول الليل لين الفجر.!!!..ليش تصعب الامور.! 
تدخل ناصر اللي كان واقف عدال سيف من الجهه الثانيه.. 
ناصر: اختك وايد تحبك سيف وتخاف عليك...مب قادره اطيق فكره سفرك... يوم الخميس يالله يالله هديتها..يت البيت تصيح بس لانها شافت شنطتك جاهزه..! 
هز سيف راسه.. 
سيف: لازم اروح اكلمها... 
واندفع تجاه البيت لكني مسكته... 
مبارك: لا سيف...خلها...عمرها مهرة مابتتقبل الفكره... بتزيد الامور تعقيد لو رحت تكلمها بتتشبص فيك مره ثانيه ونحن حاجزين وورانا طياره وموعد نلتزم به... 
سيف: ماقدر اخليها جذي... 
مبارك: وهي مابتقدر تودعك بابتسامه.... 
سكت سيف متظايق من حالتها...كلنا متظايقين..بس مابيدنا شي نسويه.. 
بالتالي... سلمنا عليهم مره ثانيه... 
وركبنا سياره سهيل انا وسيف وابويه... 
متوجهين لدبي... 
هناك...وصانا ابويه وسهيل مره ثانيه .. 
وطرنا صوب بريطانيا....واول شي سواه سيف في الطياره هو الراقد.. 
على قولته ماقضى الليله... 
--------------------------------------- 
اليوم: السبت.. 
المكان: سيارة ناصر.. 
الوقت: الخامسة مساءا.. 
--------------------------------------- 
(ناصر)... 
احتراما لمشاعرها... ماكنت اتكلم .. خليتها بصمتها... 
بدموعها اللي ماوقفت...تذرفها بصمت.. على سفر اخوها.... 
وفوق هذا...المصيبه اللي ماعالجناها من قبل... 
كل شي يتراكم ياربي...ساعدني..! 
كنا في طريقنا لبوظبي..... 
كنت اتمنى اطير بها طيران لين نوصل هناك... 
هناك اقدر اسيطر عالوضع...اهتم بها واداريها... 
بشكل لاارادي مديت ايدي ومسكت ايدها...ارتجفت..ايدها كانت بارده... 
صديت صوبها .حصلتها مسنده راسها على الدريشه واطالع الدرب بنظرات سرحانه.... وحاظنه صندوق سمجتها الصغير... 
شديت على ايدها احاول ادفيها...مايسوى عليها سفر هالاخو... 
كانه مهرة تذكرت فجاه مشكلتنا..سحبت ايدها من ايدي وضمتها لصدرها... 
بعدها.. 
تخليت عن المحاوله...لين مانوصل بوظبي.. 
ووصلنا.. 
اول مادخلنا الشقه..استغليت قعدت مهرة اليائسه في صالة الشقة بعد ماحطت علبة سمجتها عالطاوله... ورحت انا غرفتها وسحبت المفتاح من بابها..وحطيته فمخباي... 
اعرف انها فاي لحظه بتركظ لغرفتها وبتقفل على عمرها الباب..رافضه أي نقاش بيني وبينها.... 
مثل ماتعودت... 
لكن مابخلي خبث نوره يستمر لاكثر من يوم.... 
مايصلح... 
رجعت لها الصاله ويلست عدالها عالكرسي... 
ناصر: بس عاد مهرة... اخوج هب مهاجر كم مره اقولج ..!!.. الريال ساير يدرس ويشوف مستقبله... لااتمين تصيحين عليه جي... 
مهرة: مابشوفه مثل ما انا اتمنى... 
فكرت شوي بطريقه يخليها تخفف من هالماساة.. 
ناصر: بلى..بتشوفينه كل يوم بعد اذا بغيتي... 
التفتت لي مهرة باستغراب.. 
مهرة: كيف؟ 
ناصر: بركب لج انترنيت ..وبنخليه هناك يدخل النت ويشغل كاميرا...بتكلمينه وبتشوفينه بعد..كل يوم او كل اسبوع او كل شهر على راحتج... 
بين على مهرة الراحه و"بوادر" فرح... 
مهرة: والله؟..صح صدقك..بس يمكن مايعرف سيف لهالسوالف... 
رفعت انا كتوفي بعدم اهتمام... 
ناصر: اكيد مبارك يعرف... بيعلمه... 
سكتت مهرة وهي تفكر بهالمووضووع اللي عجبها.... 
ناصر: والحين...ممكن نتكلم عن مشكلتنا؟! 
سكتت مهرة ونزلت عينها بارتباك... 
مهرة: أي مشكله... 
ناصر: ابا اعرف شو قالت لج نورة بنت عمي في المزرعه.. 
مهرة: ماقالت لي شي.. 
حاولت تنش لكني مسكتها ورجعت ايلسها باصرار.. 
ناصر: مهرة... اصلا انا اعرف...منى قالت لي...بس ابا اسمعها منج..عشان اتاكد اكثر.. 
تعمدت اضللها... 
وفعلا..التفتت لي مهرة باستغراب.. 
مهرة: منى خبرتك؟! 
ناصر: غصبن عنها بتخبرني... وانتي صدقتي اللي قالته لج نوره؟! 
كنت اتكلم بكل حذر...احاول اجرجرها بالكلام...بدون ما احسسها اني اصلا ماعرف شو قالت نوره بالضبط...!!! 
لكنها كالعاده ..بريئه..وما انتبهت.. 
مهرة: طبعا صدقت... هيه من اهلك...وتعرفك اكثر...وكاانت واثقه من كلامها..!!! 
ناصر: عن أي شي كانت واثقة بالضبط؟! 
مهرة: من انك بتخونني فيوم من الايام..مثل ماخنتها وبدلتها... 
ناصر: مهرة.. قلتيلي امس الصبح انج تثقين فيني... في اول امتحان انهارت ثقتج؟!!!!!... 
قلتها لها بعتاب...وادى هالشي مفعووله..نزلت راسها مهرة مستحية من عمرها... 
ناصر: صحيح كنت معجب بنوره..بس منو مابيعجب فيها خصوصا اني كنت مراهقب...توها عيني تتفتح عالبنات...وماشفت جدامي غير بنت عمي المبهرة بجمالها..طبيعي كنت بتقرب لها..لكن اول ما اكتشفت غرورها ونفسها الخايسه من سنين طويله ودرتها..خصوصا انهم كانوا يلمحون لارتباطي بها وانا كنت رافض هالشي تماما..واخرت سالفة عرسي والتفكير بالعرس بس عشان اترياها هيه تنخطب وتفكني... انا عمري ماكنت لها...ولا بكون... وفوق هذا....عمري مابخونج فيوم اكون غبي ان فكرت بهالشي... 
سكتت مهرة مب عارفه شو تقول... 
ناصر: مهرة... اباج تبتعدين عن نوره... صدقيني كل كلمه تقولها لها غرض خبيث مبطن...سالي كل حد... محد يرتاح لها لهالدرجه... لانها خبيثه..وماتبا غير المشاكل... انتي لا تحكمين علي بسبب الماضي واللي يخبرونج به لانه انتي تعرفين انه بينا ماضي يطغى على أي شي ثاني.... بس اباج تحكمين علي من يوم خذتج لين احين.... احكمي بمنطق...لا تخلين وحده مثلها تقص عليج... انتي ذكية كفايه عشان تعرفين الصدق من الجذب
مهرة: ناصر...بسالك سؤال..اجاوبني بصراحه؟ 
ناصر: طبعا.. 
مهرة: انته مغصوب علي تاخذني؟! 
فاجئني سؤالها...ماتوقعته ابدا...ومادري ليش سئلته اصلا... 
ناصر: ليش هالسؤال..؟! 
مهرة: جاوبني.. 
ناصر: .....هيه... في البدايه انغصبت...وعقبها تقبلت... 
تغيرت ملامح مهرة وقامت من مكانها معصبه وطلعت من الصاله... 
قمت انا مستغررب وتبعتها... 
ناصر: شووووه...شو قلت انا احين..؟! 
مهرة: ظنيتك مختارني انا..متعمد تختارني انا عشان تصلح غلطتك معاي...لانك مثل ماقلت ماقدرت تصبر عني طول السنه اللي طافت... فرق بين هذا وبين انك مغصوب علي.. 
ورجعت تكمل طريقها لغرفتها...ورقعت بالباب فويهي... 
امرها غريب هالانسانه..احين شو ياب هالموضوع لموضوعنا..!!!.. 
شو ياها تغيرت فجاه.!! 
تبعتها..مقهور...ماحب التقلبات الغير مفهومه للحريم..!!!.. 
فتحت الباب معصب بدون دق ولا هم يحزنون... 
ناصر: حتى انتي مغصوبه علي..!!!.. 
مهرة: طبعا مغصوبه عليك..عيل تباني من اسمع بخبر انك ريلي انطط من الفرح والوناسه وتراودني احلام اليقظة بخصوصك.!!!.. 
ناصر: لا تكلميني بهالاسلوب الزفت... 
مهرة: باي اسلوب تباني اكلمك..!!!.. 
ناصر: شو اللي بدلج من امس الصبح للحين..!!!... ترا ماقمت افهمج مهرة... 
قالت لي مهرة بصوت واطي مهدد... 
مهرة: علاقاتك بحريم وايد هي السبب... ودي انسى...ودي اعيش حياتي معاك براحه...بس ماضيك المليان يهاجمني عند كل منعطف وطريج اخطيه.. 
ناصر: لكنج الوحيده اللي تهمني مهرة..!!!.. 
مهرة: ماقدر اتجاهلهن...صعب علي... كل ما احاول اتقرب اكثر منك...يطلع شي يبين لي سخافه افعالي... 
ناصر: احين التقرب من ريلج شي سخيف.!! 
قالت مهرة بالم.. 
مهرة: التقرب من الشخص اللي جلب حياتي فوق حدر هو الشي السخيف... 
تالمت..انجرحت...كل انواع الجروح... 
ماقدرت اجابلها اكثر...ريها فيني واضح.. 
فزتي يانوره...مبروك عليج... 
طلعت من الغرفه ومن الشقة بلا هدى... 
كنت تعبان ومرهق نفسيا وعصبيا وجسمانيا بعد.... 
بدون احساس انطلقت بسيارتي في الشوارع متوجه لبيت علي.... 
عند ولدي مايد.... 
هناك...لويت عليه بقو...استمتعت بمسكه يديه على خدي...كل ما ابتعد عنه يومين وارجع ...يرجع هو يستكشفني بهالطريقه...!!!.. يتلمس ويهي كانه يبا يقولي انه اشتاق لي بطريقه معينه..!! 
عمر مايد الحين حوالي خمس او ست شهور... 
وهو في سن حلوو... 
وبعد ماقضيت وقت لاباس فيه مع ولدي بروحنا..رجع علي وعلى ويهه ملامح محرجه.. 
علي: بغيتج في سالفه يا ناصر..!!!.. 
ناصر: خير ان شاء الله علي.!!.. 
علي: عمي..ابو امل.. مضطر للسفر للخارج بيسوي عمليه .. تعبان شوي.. 
عقدت انا حياتي واتذكر عمي... ابو سعاد... 
ناصر: افااا..شفيه..عسى ماشر.!! 
علي: مامن شر ..الكلى شوي تعبانه ... 
ناصر: مسكين الله يشفيه..زين خبرتني بتصلبه... 
علي: يكون زين...مب هذا الموضوع اللي بغيتك به 
ناصر: شو عيل؟ 
علي: الحرمه ناويه تسير تسلم على ابوها..كلنا بنسير..انا وهي والعيال..كنا نفكر...بوضع مايد..وماعندنا غير حللين..!! 
ناصر: اللي هن..؟ 
انتبهت للي يقصده علي... مايد ماعنده مكان يروح له فغياب علي... 
علي: يا انه ترخصه ونشله معانا...... يا انك تشله انته... وانا افضل انك ترخصه..بالمره يده يشوفه.!! 
ناصر: لا.. 
علي: ياناصر فكر.. 
ناصر: لالالا...ولدي مايسافر بدوني انا يالله يالله متحمل بعده عني فبيت ثاني...انته الخير والبركه هب مقصر ياعلي...لكن ماقدر..واذا على الشوقه..انا بنفسي بروح ازور عمي وبشل مايد معاي وبيشوفه... 
علي: عيل شو بتسوي احين؟! 
كان علي شكله متلوم حده من الوضع اللي زجني فيه... 
فعلا...انا فورطه.... 
ورطه كبيره.... وين بودي مايد.؟!..باي حجه بدخله شقتي وبعتني فيه لكم يوم..!!!!... مافيه جذبه معينه مقنعه...ابدا.. 
لانه ماحد يسلم عياله للناس بهالطريقه..فمايصير اقولها انه ولد ربيعي او شي... 
مابتصدقني طبعا... 
طلعت من بيت مايد وانا احس بصداع... 
مب ساد اني متنازع وياها من شوي...مب ساد انه البنت فقدت ثقتها فيني مره ثانيه...وانها ماقامت تفكر حتى بالتقرب مني... 
يبالي احين افر فويهها قنبله اني متزوج قبلها...وعندي ولد...وخاشنه طول هالفتره عنها...!!! 
يالله لاي درجه بالضبط بطيح من عينها؟!... 
لاي درجه...!!!!.. 
من شوي تقول لي علاقاتي بالحريم هي اللي مبعدتنها عني.... واحين بيطلع لها شبح زوجه سابقه يهددها اكثر من البقية.... 
مالي امل مع مهرة.... 
مالي امل... 
لازم اقولها..والا وين بودي ولدي مايد.!!!..وين؟
ــــــــــــــــــــــــــــــــــــــــــــــــــ ــــــــــــــــــــــــــــ
نهاية الجزء الثالث والخمسون 


الجزء الرابع والخمسين.. 
-------------------------------- 

اليوم: السبت.. 
المكان: شقة ناصر.. 
الوقت: الحادية عشرة مساءا.. 
-------------------------------- 
(مهرة).... 


تاخر..!!.. 

تاخر ناصر.. طالع زعلان من البيت من الساعة ست المغرب... ولين احين مامنه خبر.. 
فكرت اتصل به.. اطمن عالاقل... مب عوايده يتاخر لين هالحزة..! 
لكن بصراحه...كبريائي ماسمح لي... 
مازال كلام نوره يزن في اذني... 
مع انه ناصر انكر علاقته بها..حاليا عالاقل.. وقال اني الوحيدة اللي اهمه... 
وانه بيكون غبي لو خانني... 
اوكي.. وشوفيها يكون غبي حاله حال " بعض" الرياييل.... اللي يخونون حريمهم.!! 
وايد اغبياء... وبيكون هو عدد زياده لا اكثر ولا اقل... 
وبعدين هب سالفة خيانه محتملة.. 
السالفه سالفة غبائي لاني احس اني اميل له.. 
وكثرة الحريم فحياة ناصر - رغم اني ماعرف اللي مرن على حياته قبل مايتوب- هيه اللي قاهرتني.. 
كم بكتشف بعد من الاشياء؟! كم.؟!.. 

نشيت من الكرسي في الصالة ودخلت المطبخ اتامل العشا البسيط اللي سويته ..!!. الظاهر انه محد بياكله.. 
وين ناصر.؟!!!.. 
تاخر وايد بصراحه.. 
اخاف صاير فيه شي.!!.. 
لا انا لازم اتصل واطمن.. 

مشيت بسرعه لغرفتي.. مسكت التيلفون... متامله اشوف اتصالات فايته او مسج تطمني عنه..لكن ماشي..!! 
اتصلت به من دون تفكير... بلا كبرياء بلا خرابيط... الريال مادري شو صاير عليه وانا هني اتكلم عن الكبرياء... 
ناصر: الو..!! 
تنفست بارتياح... لكن صوته متظايق..!!.. 
مهرة: السلام عليكم.. 
ناصر: هلا مهرة..وعليج السلام.. 
مهرة: آآآه... ويــ....ويــنك؟..تاخرت.. 
ناصر: واصل البيت الحين.. 
عقدت حياتي مستغربه من جفافة بالكلام معاي.. 
احين انا اللي زعلانه وهو اللي يكلمني بجفاف؟... 
مهرة: اوكي.. 
ناصر: باي.. 
وسكر ... 
التفت اطالع التيلفون باستغراب..!!!.. 
لاه ناصر فيه شي..!!.. 
حطيت التيلفون عالطاوله وطلعت من غرفتي وانا سرحانه... 
ياترى شفيه؟!.. كل هذا زعل؟!.. 
انزين ادري انه السالفه سخيفه الواحد يزعل عليها... لكن انا مهما كان زوجته.... وبديت انعجب فيه.. طبيعي ماريد اعرف انه كان يبا غيري.!!!.. 
وسالفة الغصب على العرس هذي بعد اثرت فيني وماساعدت الموقف ابدا.. 
يعني الخطبة كلها صارت غصبا عني وعنه؟ زواج تقليدي مدبر من قبل الاهل كالمعتاد..!!!.. 
وياويل اللي يعارض... 
تنهدت بتعب من افكاري المخربطه.. 
بصراحه الحياة مع ناصر صعبه.. ويبالها طاقة على تحمل كل مشاكلها ومستوياتها المتفاوته... 
مع ناصر ما اتوقع شو بيصير في الدقايق القادمه...!! 
دايما هو قادر على انه يفاجئني..يصدمني... واحيانا يريحني... 
مثل ما اقترح انه يركب لي انترنيت عشان اقدر اكلم سيف واشوفه متى ما ابغي.. 
فرحني عرضه هذا بشكل خيالي... 
يلست على كرسي الصالة..غمضت عيني وانا استرجع ذكرياتي معاه من اول ماخذني.. 
هو طلب مني احكم عليه من بداية زواجنا بس.... باعتباره جزء من الفرصه اللي سبق ووافقت اني اعطيه اياها.. 
بمنطقية وعقلانية.. بديت استرجع ذكرياتي... 
ومع دقة الجرس.... فتحت عيني وابتسمت... 
لاني ادركت انه ناصر من بداية زواجنا كان همة الاول هو انا... وانه يريحني قد مايقدر... انا بس نفسيتي وتقلباتي وبسبب تلقي الصدمات المستمره هو اللي خلاني ماانتبه لجهودة المبذولة عشاني... 

فتحت له الباب.. حاولت ابتسم بس انعدمت الابتسامه في المهد يوم شفت ويه ناصر المتظايق.. 
كان ظايق خلقه معقد حياته وزام شفايفه بظيج... 
مهرة: شفيك؟! 
مشى في الممر ساير صوب غرفته على طول.. 
ناصر: ماشي... 
مهرة: ناصر...وين ساير؟ 
ناصر: برقد..تعبان.. 
مهرة: والعشا..!! 
ناصر: تعشي انتي مهرة.. بالعافية عليج... تصبحين على خير... 
ودخل حجرته..ولاول مره من خذني... سكر باب غرفته وراه... 

صدقوني السالفه تتعدى خلافنا السابق.... 
فيه شي صار ما اعرف عنه... 
لكني بعرف ان شاء الله... 

ولاني كنت تعبانه... خليت العشا مكانه في المطبخ..بندت الليتات ودخلت انا بعد انام... 
----------------------------------------- 
اليوم: الاثنين.. 
المكان: حرم الجامعة.. 
الوقت: الحادية عشرة صباحا.. 
---------------------------------------- 
(كنة).... 

كنت يالسه مع ربعي نتريق في الكافتيريا... 
علاقتي بهن قوت هالكورس اكثر عن قبل بسبب توقيف منى... الشي اللي عطاني الوقت اني اقعد مع البنات الثانيات ربايعنا..!.. 
سالتني اسما عن موعد تخرجي.. 
كنه: بتخرج ويا حصوه.. السنه اليايه كورس اول.. حصوه بتاخذين صيفي صح؟ 
حصة هيه لازم اخذ...وانتي؟ 
كنه: وياج..ابا اخلص.. 
اسما: هيه هيه شعليها وراها عرس البنت تبا تخلص... 
كنه: هيه والله عيل لين متى تبوني اقعد ادرس.؟!.. خلني اخلص..واتفرغ لريلي... وان يبت عيال اربيهم.. 
حصة: انا حذرتج من قبل لا تيلسين وايد ويا العيايز لكنج لاصقه فيدتج..شوفي احين رمستج شقايل غادية؟! 
اسما: هههههههههههههه هي والله... 
كنه: حبيبتي هذي سنة الحياة... 
حصة: وانا هالبنت بروح اعطيها بكس... 
التفتنا كلنا للجهة اللي كانت اطالع فيها حصه اللي كانت يالسه عدالي... 
اسما: وين وين؟ 
حصه: هذي السباله... يالسه واطالع...وكل شوي تاشر مادري على منو ترمس علي والا على كنوه...اطالع جهتنا.. 
كنه: وشو تبا هالشبهه..!!!.. 
حصة: بيكون تلعب... 
كنه: علينا تلعب؟ بايعه عمرها الظاهر.. 
اسما: هههههههههههههههه لاحول يالبدو..انا شو عقني عندكن؟ خلن البنات يتسلن.. 
ظحكت انا على اسما..اسما بنت حشيم فنانه بس هب من العين..لكنها حضرية... هب بدوية شراتنا... لكن هالشي مايمنع انها شخصية وحبيناها وماعليها اي غبار.... 
كنه: مااييبن الا العثرة هذيلا يا اسما..يكفي شكلهن عافاني الله... 
حصة: ايه ايه...نشت البنت...يايه صوبنا... تلفتن سون عماركن ما اطالعنها... ايه كنوه والله اني زغت بسم الله.. 
انا ظحكت ومانفذت كلام حصه..تميت اطالع البنت الغريبة اللي ياية صوبنا... بنوع من التحدي... 
كنت متوقعه انها يايه تتعرف... 
البنت: السلام عليكم.. 
كنه + حصة+ اسما: وعليكم السلام والرحمه... 
كانت البنت اطالعني انا بالتحديد.... 
البنت: اسمحولي عالازعاج.. انتي كنة الـ (...)...؟! 
رفعت انا حواجبي مستغربه لانها عرفت اسمي.. بس مب استغراب تام..لانه نحن في جامعة.. 
والبنات هني يعرفن بعض بالاسامي من دون معرفة شخصية... 
لانه مجتمع محصور.. والكلام والاخبار ينتقلن بسهولة...!!! 
كنه: منو يبا يعرف؟ 
قالت بغرور.. 
البنت: انا.. 
كنه: منو انتي عاد؟ 
ابتسمت البنت.. 
البنت: سلوى الـ (...).. 
كنه: انا ماعرفج.... 
سلوى: ولا انا..لكن اعرف شخص تعرفينه...ممكن اكلمج برا الكافتيريا عن موضوع مهم وايد بالنسبة لي؟! 
كنت انا متظايقة من مجرد وجودها حوالينا... شكلها جي مايطمن... لكن من الادب اني اقوم واشوف شو تبغي.. وهي بصراحه عاملتنا بادب..!!!!.. 
كنه: اوكي.. 
نشيت وطلعت معاها..ورحنا مكان هادي جدام واحد من المباني ويلسنا هناك في الظلة... 
كنه: امري؟ 
سلوى: مايامر عليج عدو...بغيت اسالج..تعرفين وحده اسمها مهرة الــ(...)...!!! 
عقدت انا حياتي.... 
معقوله مهرة كانت تعرف هالاشكال؟ 
كنه: هيه..اعرفها... 
ابتسمت سلوى باطمئنان... 
كنه: ربيعتج؟ 
سلوى: هيه ربيعتي ... هي تقرب لج والا شي؟ 
كنه: حرمه ولد عمي.... 
سلوى: اهااااا..صح قالولي في بيتهم انها عرست... انصدمت من الخبر.. 
استغربت.. 
كنه: ربيعتج وماتعرفين انها عرست؟ 
سلوى: آآه..مهرة فجاه ودرت الدراسه وانقطعت اخبارها عنا...نتصلبها وماترد... مادري ليش.. 
كنه: هممم.. عالعموم مهرة احين مستقره فبوظبي مع ريلها..مستانسه وماعليها شر ... 
ابتسمت سلوى.. 
سلوى: ادري.. الله يهنيها..خبروني انها فبوظبي... 
كنه: انتي كيف عرفتي انها تصيرلي؟ 
سلوى: آآه من كم يوم اتصلت بيتهم .. وقالولي انه مهرة عرست...وتركت الجامعه وراحت لبوظبي.. وقعدت اسحب منهم الكلام لين ماقالولي انه اخت ريلها اسمها منى تدرس في الجامعه.. وسالت عن منى هذي.. وقالولي البنات انج انتي كنتي دايما وياها... وانا كنت المحكن بس ماكنت اعرف اسمائكن.. ربعي بنات العين هن اللي خبرني... وقلت اسالج..بس 
كنه: آآهااا... المهم انج اطمنتي..انا بخبر مهرة عنج وبقــ... 
قاطعتني سلوى.. 
سلوى: لالالالالالالالالا..لا تقوليلها عني... ابا افاجئها..عندج رقمها؟ 
كنه: لا...مش حافظتنه... 
سلوى: ومنى؟ بنت عمج...عندها؟ 
كنه: اظني عندها... 
ابتسمت سلوى بوناسه...وعطتني تيلفونها... 
سلوى: الله يخليج اتصلي ببنت عمج وخذي من عندها رقم مهرة..ولهانه عليها ابا اكلمها..بسويلها مفاجئة... 
ترددت في البدايه.. 
بس من ويهها عرفت انها بتصر عليه... لذلك مسكت التيلفون واتصلت على منى وخذت منها رقم مهرة..سالتني هيه ليش قلت لها باختصار السالفه بانه وحده من ربع مهرة تباه وجي... 
خليت الرقم على شاشة التيلفون وعطيته سلوى.. 
كنه: رقم مهرة على الشاشة.. لاتقوليلها اني عطيتج الرقم... اخافها تزعل او شي.. 
سلوى: ولا يهمج ... مهرة يوم تسمع صوتي بتنسى تسالني عن الشخص اللي عطاني رقمها.. 
وابتسمت مرة ثانية بثقة... 
تعجبت من هالبنت... 
وايد واثقة من نفسها...لكن انا شعلي.!!!.. 
كنه: تامرين عشي ثاني؟ 
سلوى: سلامتج الغاليه..ومشكوره وايد مابنسى لج هالخدمه... 
كنه: العفو... 
ابتسمت مجاملة.. 
كنه: مع السلامه... 
ورجعت ادخل الكافتيريا اكمل سوالفي مع ربعي لين المحاضرة الياية... 
وانا هب عارفه اللي سويته صح او غلط... 
يمكن مهرة ماتحب حد يعرف رقمها؟.. 
لكن ليش لا..ربيعتها هذي..!!!. 
مافيها شي...عادي.. 

كنت اطمن نفسي بهالكلام... لكن وخزة الشعور بالذنب لازمتني...طول اليوم.. 
------------------------------------


اليوم : الاحد.. 
المكان: سيارة سهيل.. 
الوقت: الواحدة ظهرا.. 
------------------------------------ 
(سهيل).... 


هذي اخر مرة افحص فيها... عفت المستشفيات...من قبل انا مادانيهن من توفت المرحومة... 
بس الواحد يحتاجهن احيانا ويضطر... 
والا انا ماودي..! 
بس بالمره اطمن ... لاني فعلا حاس انه فيه مشكله عندي... الاعراض اللي احسبها هب طبيعية ... 
ومبونها مستفيات العين هب لي هناك.. 
وياما طمنوا ناس وهم فيهم اصلا امراض... وياما بعد شخصوا امراض وطلعوا لك علل هب فيك اصلا.. 
الواحد صار يخاف يروح المستشفى والله لانه يعرف انه بيسمع شي هب زين... 
لكن عالاقل مستشفيات العاصمة يمدحونها... وان شاء الله تكون نتائج الفحوصات "صحيحة" ما اطلب شي ثاني لانه كل شي قضاء وقدر.. وانا ما اعترض على شي.. 
طلعت من المستشفى وانا محتار... 
الفحوصات وخلصنا... ارد البيت؟.. والا اروح عند قوم ناصر؟ 
اذا رديت البيت..فيني ارد باجر بعد عشان اشوف نتايج الفحوصات؟... 
لا طبعا مافيني..!! 
مسكت تيلفوني واتصلت بناصر... 
هذا طلع في الدوام... وبعده ماخلص.. لكنه قعد يدليني في اي بناية هم ساكنين وطلعت اعرف مكانها..ويوم بوصل هناك بسال.. 
مسكين..بلشته..قعد يتعذر مني لاانه هب رايم يطلع من دوامه الحين..!!. 
طمنته بانه الموضوع مايستاهل.. وانا هب غريب... 

وصلت للمكان اللي قال لي عليه وحصلت البناية..سالت الحارس اذا كان ناصر الـ (....) يسكن هني وقال لي هيه... 
المهم اتصلت بمهرة.. 
مهرة: الووو.. 
سهيل: مرحبا ...شحالج؟ 
مهرة: هلا سهييييييييل..انا بخييير انته شحالك؟ 
سهيل: الحمد لله... شو تسوين؟ 
مهرة: اشطب عالغدا... 
سهيل: هههههههههه عاشت..قمتي تطبخين بعد؟! 
مهرة: عزر علينا يابوك..وين انته؟ 
سهيل: فجي الباب.. 
شهقت مهرة.. 
مهرة: انته عندناااا؟!.. 
سهيل: هيه..انتوا شقة رقم (...) صح؟ 
مهرة: هيه.. اشوفه ناصر منقع تيلفوني من الاتصالات...بفتح لك الباب باي.. 
سهيل: باي.. 
سكرت عن مهرة وترييتها تفتح لي...شوي وهي فاتحه الباب.. وايهتها... 
مهرة: يامرحبا السااااع...حيالله من ياناااا... 
سهيل: الله يحييج...علوووم؟ 
مهرة: الحمد لله بخير... اقرب.. 
دخلت صالتهم وانا اتلفت حوالي باعجاب لديكورات الشقة... يعجبني الديكور العملي..ماحب الزخارف والخرابيط..!! 
سهيل: ماشاء الله شقتكم حلوه... 
مهرة: ههههه الحلوه عيونك..لا تبدا تتخقق باختك تراني ماحطيت صبع فيها...كله شغل ناصر... 
سهيل: لا والله؟.. بس حلوه ماشاء الله.. 
يلست معاي مهرة وهي ترتب شعرها بارتباك..مسكينه متلعوزه شكلها ماتوقعت زياره حد في هالوقت ..وناصر مايطلع قبل 2 ونص.. 
اطالعتها انا وشفت فيها امايه... امايه صح ماكانت "ضئيلة" مثل مهرة... لكنها كانت جي..نفس البياض..نفس النظره الحنونة.. ونفس الشعر الحيوي الناعم...وكانت جذي يوم تنغمس في شغل البيت..!! صح تشوفها تقول انها مش مرتبه..لكنها مع ذلك...حلوه... 
ابتسمت.. 
سهيل: روحي كملي غداج ماعليج مني... 
مهرة: شو تشرب؟ 
سهيل: مابا شي..بتحوط في شقتكم...بطالع الغرف... 
بطلت مهرة عيونها... وتوترت.. 
مهرة: لالالا.. 
سهيل: شفيج؟.. 
مهرة: آآآه... الحجره لايثة شوي... دقايق اوكي..لا تتحرك بليز سهيل.. 
سهيل: وين بتسيرين؟ 
مهرة : برد برد..لحظه.. 
وطارت برا الصالة... 
تميت انا اطالع الباب مستغرب...شفيها هذي؟!..مايسوى عليها .!!..حجرة لايثه تسوي فيها جي.؟!.. 
نشيت اشغل التلفزيون... 
صراحه تلفزيونهم خطير...شكبره ماشاء الله... 
ويلست ابدل القنوات..يت مهرة ويايبه معاها كوب عصير... 
سهيل: متعبله اسميج... 
مهرة: لا عبالة ولا شي.. قول لي.. بتبات عندنا؟ قول هيه بليز بليز بليز.. 
سهيل: هههههههه هيه ببات ان شاء الله.. 
مهرة: خبرتني شيخه ذاك اليوم انك بتي بوظبي تفحص..عشان جي ياي صح؟ 
سهيل: هيه من شوي طالع من المستشفى... باجر بتظهر النتايج..ومافيني اسير وارد بعدني..قلت اقصر الدوب وابات هني اذا ماعندكم مانع... 
مهرة: شو بعد مانع والا سعيد ماعرف هالسوالف انا... البيت بيتك...بتفرحني والله وناصر بعد بيستانس.. 
سهيل: ماتقصروون... 
مهرة: آآه.. اسمحلي الحينه عندي شغل وشغيلات... 
وظحكت... 
وظحكت انا عليها... 
سهيل: سيري برايج لا اتعبلين مني... 
وراحت مهرة... وانا تمددت اكثر بقعدتي على الكرسي...ظهري يعورني... 
----------------------------------------- 
اليوم: الاحد.. 
المكان: سيارة ناصر.. 
الوقت: الثانية واربعين دقيقة.. 
----------------------------------------- 
(ناصر).... 


تاففت من زحمة بوظبي هالوقت بالذات... الكل طالع من شغله... 
وانا ابا اوصل البيت باسرع وقت..واعرف من قبل اني مابوصل قبل الثلاث... 
بس اليوم ..سهيل هناك... 
ومسوي لي توتر... 
من دريت انه بايينا قعدت اتصل بمهرة عشان احذرها تنقل اغراضي لغرفتها..عشان ما يشك سهيل بشي..خصوصا انه بيبات عندنا...!!!.. يعني هذيج الغرفه لازم تفظى من اغراضي.. 
والمصيبه انه "الهبلا" مهرة ماترد عالتيلفون... مادري ليش خذته لها..دوم فارتنه ولا تسال عنه..!!! 
او انها على حظي ماتكون موجوده عدال التيلفون يوم اتصل..!!!!.. 
الله يستر.. 
ان شاء الله بس تكون تصرفت بذكاء من ياها سهيل لين احين...!! 

وصلت البيت ودخلته بلهفة..فتح لي هو الباب..بابتسامه..سهيل.. 
توايهت وياه ورحبت به...في الصالة كانت مهرة... متعدله ببساطه ويالسه..! 
ماعرفت كيف اسلم عليها جدامه...لكني اكتفيت بابتسامه.. 
ناصر: ها مهرة ..علوم.؟!.. 
ابتسمت لي هيه.. 
مهرة: زينه ونحول.. 
ابتسمت انا بعد...ابتسامه اوسع... الظاهر انها مستانسه بوجود اخوها... باقي شي واحد لازم اشيك عليه.. 
ناصر: باييكم بروح ابدل ثيابي... 
سهيل: خذ راحتك.. 
خليتهم ورحت على طول لغرفتي... 
وارتحت يوم شفتها حالها حال اي غرفة ظيوف...مرتبه وقليلة الاغراض الشخصية.. ماقول انه مهرة نقلت كل ملابسي..لكن نقلت المهم... لانه عادي يكون عندي ملابس في الغرفه هذي بعد.. مابيستغرب سهيل..بيقول يمكن انه كبت غرفة مهرة مليان بملابسها هيه... 
وبعدين مابيقعد يفتش هو...!! 
طلعت من الغرفه هذي ودخلت غرفة مهرة.... بدلت ملابسي ... ويلست عالشبريه اتنفس بارتياح... 
اتذكر كل اللي صار معاي في اليومين اللي طافن... 
اوكي..مهرة من امس شكلها تساهلت بخصوص سالفة نورة..لاانها اصلا ماكانت تستحق كل هالشوشرة والاهتمام والزعل...! 
حتى اتصلت بي تطمن علي؟..هذا تعتبر اشارة انها مب زعلانه علي..عالاقل مب زعلانه مثل قبل..!! 
بس انا ماكنت ساعتها في حاله لاني اكلمها عدل... 
مشكله مايد مانعة عني التفكير باي شي ثاني.... 
لدرجة اني ماقدرت اجابل مهرة امس... تميت احوط في الشوارع لين 11 في الليل..!!.. 
ورقدت وانا مقرر اني افضي نفسي اليوم واخبرها بكل شي وانتهي من هالسالفه..ويصير اللي يصير..!! 
التاجيل ماينفع...بالعكس يخرب.. 
لكن كيف اقدر اقول لها اليوم وسهيل موجود؟؟؟؟؟؟ 
باجل ابلاغها بالسالفه لباجر... يوم بيروح سهيل..وبنتفرغ رباعه... بقولها كل شي. 
اليوم ماينفع... سهيل موجود بينا... ماينفع... 

طلعت من الغرفه .. وانضميت لهم... وحطت مهرة الغدا... 
هالمرة غداها كان حلو بلا ملح زياده ولا نقص... لكن بصراحه؟ كان شوي مفلفل.!! 
بعدها يبالها تدريب اكثر في الطبخ... 
------------------------------------------ 
اليوم: الاحد... 
المكان: شقة ناصر.. 
الوقت: الخامسة والنصف عصرا.. 
------------------------------------------ 
(مهرة).... 


كنت مستانسة بوجود سهيل معانا في البيت... 
ادري..ادري انه الرقاد بيكون مب سهل.... لكن ماعليه هب اول مره... 
المهم اشوف اهلي واحس اني هب منقطعه عنهم كليا...! 
كنت يالسه اكوي بعض الملابس في غرفة الملابس... كل شوي اتبسم وانا اتذكر قعدة ناصر مع سهيل اخوي بعد الغدا.. 
سوالفهم تظحك.. وانا كنت ساكته واتسمع بس... 
مسكت كندوره لناصر وبديت اكويها.... بكل عناية... 
مادري شو صار فيني..!!!.. 
هذي حالة مراهقة متاخرة والا شو السالفة.؟!!.. 
من افكر فيه..افكر بناصر..تنتابني حالة مثل الحلم..!!! 
نسيت كليا كل اللي قالته نوره بنت عمه... وكل ما افكر فالسالفه ادرك مدى سخافتها..!! 
كل السالفه وبكل صراحه...اني غرت.. لا اكثر ولا اقل.. 
حسيت بغيره..لين متى الواحد ينكر... انا بديت اميل لناصر.. تعودت على اهتمامه فيني...حبه لي... وكونه زوج لي..!! 
يوم عن يووم نفسيتي ترتاح له اكثر واكثر... 
اما سالفة الاعتداء.. بديت اتعود على فكره انه ماكان فوعيه..ومستحيل يسويها لو كان فوعيه.. 
صح هالشي مايشفع.. 
لكن السكران مثل المينون... 
حد يحاسب المينون على افعاله...!!! 
وناصر تاب... دام الله يسامح..ليش نحن مانسامح؟!.. 
هو غلط... واستسمح مني وايد..يحاول يعوضني.. ومايقصر فيني.. 
لين متى بتم غضبانه عليه؟.. 
الواقع فرض علي انه يكون ريلي... وفكرة الطلاق هب مناسبة لي..ماريد اكون مطلقة... وهو بعد..قال لي اشل هالفكره من بالي لانها مستحيله.. 
فالنتيجه اني بتم عايشه معاه... هل هي حاله مريحه اني اعيش معاه طول عمري وانا شاله فقلبي؟!. 
طبعا لا.. 
رفعت راسي وانا اشوف ناصر يدخل علي الغرفه ... مادري شو شاف فويهي..لكنه اكيد شي اثار اعجابه ودهشته فنفس الوقت.. 
ابتسم ناصر.. 
ناصر: شفيج اطالعيني جي؟ 
نزلت عيني... 
مهرة: مافيني شي.. 
حسيته يتقرب مني... حط يديه حوالي كتوفي وباسني عدال عيني... وانا محترقه من الاحراج...واحس الهوا اختفى من الغرفه... 
ناصر: لو اطالعيني جي دوم مول مابطلع من البيت...المهم.. ييت اخبرج ان انا وسهيل بنطلع.. احسه ملان... 
مهرة: زين... اسوي عشا والا بتتعشون برا؟.. 
ناصر: سوي عشا.. ماتهونين علي اخليج تتعشين اروحج... 
مهرة: عيل خليتني اتعشى اروحي امس..!! 
ناصر: هههه..امس الحالة غير كنت متظايق... يالله تامرين عشي؟ 
رفعت نظري له... 
مهرة: سلامتك... 
طلع ناصر... واستغربت انا من نفسي.. 
يوم اطالعه الحين ابدا ماشوف فيه ناصر الاولي... اشوف فيه ناصر يديد... ناصر ريلي.... 
يارب... شعوري تجاه ناصر مايتقارن بشعوري تجاه مبارك.!!.. 
اذا حبيته كيف بتصرف؟!.. ماعرف اتصرف بطبيعية..!!.. 
ماعرف كيف افسر بس الوضع صعب علي..صعب.. 


بعد ماطلعوا ناصر وسهيل من الشقة... صاح تيلفوني على طول.. 
مسكته اطالع منو متصل...طلع رقم غريب ماعرفته..!!!..لكن كل ما اتامل فيه اكثر احسه مالوف اكثر..!!!.. 
بتهور رديت عليه... 
مهرة: الوو..! 
سلوى: هلا والله بهالصوووووت...! 
بطلت عيني على وسعهن....اذكر هالصوت عدل... اذكر هالمياعة عدل... وهالترحيب بالذات... 
مهرة: سلوى..؟!!!... 
سلوى: هيه سلوى... 
ابتعدت عن لوح الكوي ويلست عالارض من الصدمه..هذا صوت ابدا ماكنت اتمنى اسمعه.. 
يكفي اللي ياني منها.. وصار بسببها... 
سلوى: الوووه..وينج؟ 
مهرة: سلوى..من وين...من وين يبتي رقمي؟..وشو تبين.؟! 
سلوى: ولهت عليج... انا ماقطع الناس مثل ماانتي تقطعين.. جذي بدون سبب..!! 
مهرة: بدون سبب؟!.. اعتقد تذكرين عدل اخر مره تكلمنا فيها...ماريد اشوفج مره ثانيه ..ماريد اسمع منج.. ليش تتصلين فيني شو تبيني الجامعة مليانة بنات... 
سلوى: قالولي تزوجتي؟.. 
مهرة: وشو لج خص ؟! 
سلوى: كيف طايقه ريلج..ماتوقعتها منج... 
حسيت بلوعة جبد... 
مهرة: انا هب مثلج ... مب من النوع اللي انتي منه... الحمد لله انا طبيعية خايفه ربي... 
سلوى: اوكي اوكي..المهم شخبارج.. 
مهرة: شو شخباري..شو تبين انتي؟! 
سلوى: ابا ربعتنا ترد مثل قبل... 
مهرة: نعم.؟! 
سلوى: الا ماقلتيلي... شو سوابج اخوج حمد يوم درا بالسالفه؟!.. 
وضحكت ضحكة سخرية..!! 

انصدمت.. اطرافي ترتجف... 
مهرة: انتي...انتي شو دراج بحمد اخوي؟..وشو دراج انه عرف..؟!.. 
سلوى: ههههههههه بعدج ماعرفتيني يامهرة... منو تعتقدين خبر اخوج بالسالفه..بالضبط بعد مافارقتيني.!! هاه؟. 

مهرة: انتي..!!!!!!.. 
سلوى: لا...انا ماحب الرياييل تذكرين؟... بس تقدرين تقولين اني دزيت بنت تبا تلعب وتتسلى... 
مهرة: ومن وين يبتي رقمه؟! 
سلوى: عندي ارقام خوانج كلهم... وعمتج بعد.. 
مهرة: كيف؟ 
سلوى: انتي استخدمتي تيلفوني مره ماكانت عندج بطاقه..واتصلتي بهم واحد واحد... 

سكت وانا احس بالرعب يرجع لحياتي....ياربي هب كفاية.؟!!.. 
طلعت سلوى هي سبب ورطتي مع حمد.؟!..البنت اللي كانت على علاقة مع حمد اخوي هيه ربيعة سلوى...؟!.. 
وفعلا حمد مادرى بموضوعي الا يوم تفارقت مع سلوى..!!. 
الله ياخذها...الله ياخذها... 
مهرة: وشو تبين احين؟..مب كفاية اللي سويتيه؟ 
سلوى: انتي مافهمتيني... انا احبج مهرة.. انتي غاليه عندي..وماريد علاقتنا تنتهي... 
مهرة: تبينها تستمر؟! 
سلوى: هيه.. 

ولانه المسلم ماينلدغ من جحر مرتين..سالتها بتشكك.. 
مهرة: واذا ماوافقت..؟!.. 
سلوى: اذا ماوافقتي... لا تتحسبين اني ماروم اطلع رقم ريلج.. هو بعد..بيعرف بموضوعنا... تصوري ردة فعله عاد...!!! 

ناصر..!!.. خيبه لو ناصر درى..!! 
تميت اتنفس بصعوبه خايفه من هالبنت... 
تسويها...صدقوني سلوى تسوي اي شي... 
وانا ماقدر اتحمل فكره انه ناصر يدري بعلاقتي بها..مع اني ماسويت شي غلط..لكن لمجرد تواجدي معاها بروحه شبهه..!! 
مهرة: اوكي.. هممم...تخليني افكر بالسالفه وبرجع ادق لج باجر؟!! 
سلوى: اوكي عيوني..فكري زين... 
مهرة: ان شاء الله.. 
سلوى: مع السلامه حياتي.. 
مهرة: باي.. 
سكرت التيلفون.. وفريته بعيد عني..!!.. 
خايفه من اللي بيصير...خايفه... 
لكن... اتغدا بها..قبل ماتتعشى فيني.... 
لين متى ضعف الشخصية هذا... خلني ابادر انا هالمره بالخطوه... وبتشوف هالسلوى..! 

تنفست عشان اريح نفسي.. لكن يوم رفعت عيني.. انتبهت ان الكوايه حارقة كندوره ناصر... 
نقزت نقزه وشليت الكوايه عنها.... 
وشهقت... 
خييييييييييييبه.. الكندوره محترقه...!!!.. بينازعني ناصر..!!!!..اففف الله ياخذها من سلوى ربشتني

--------------------------------------------------------------------------------
الساعة تسع ونص في الليل... كنت انا فغرفتي... وسمعتهم يدخلون واصواتهم عاليه.. 
كنت يالسه عالشبريه بحزن على موقفي.. وفي ثباني كندوره ناصر المحروقه... 
دخل ناصر الغرفه وهو يبتسم.. 
ناصر: انتي هني... 
وتامل فيني شوي... 
ناصر: شبلاج غناتي؟!.. شو صار.؟! 
برطمت انا ومديت له الكندوره... 
ناصر: شو؟..بلاها؟ 
ومسك الكندوره وفردها...وشافها محروقة.. 
ظحك... وتم يضحك وقعد عدالي... 
ناصر: فدوة عن راسج..مبرطمه عشان كندوره؟!.. 
صديت صوبه واعتدلت في قعدتي... هذي هيه اللحظة المناسبه.. 
لازم اتشجع... 
مهرة: ناصر انا عندي شي اصارحك به.. 
ناصر: خير ان شاء الله..قولي.. 
مهرة: آآه...وين سهيل؟ 
ناصر: دخل يتسبح...يالله قولي... 
مهرة: بس ماباك تعصب ..اباك تفهمني..وصدقني انه اللي اقوله لك هو الصدق... 
ناصر: مافي داعي توصيني...شو صار؟ 
مهرة: همم... ناصر انا اول مادخلت الجامعة... لصقن فيني بنات...بنات..شواذ.. 
عقد ناصر حياته من احين...لكنه سكت... 
مهرة: والله ماكنت اعرف انهن جي.... ماكنت ملاحظه عليهن... تميت معاهن فتره طويله... وحده منهن اسمها سلوى هيه اكثر شي كانت تحبني..تقول لي احبج ومادري اشو.. انا تحسبتها تقصد انها تحبني كربيعه..اخت..بس هب مثل ماهي تقصد يعني... 
ناصر: ........... 
مهرة: المهم انا يوم عرفت من اي نوع هن.. رحت وتنازعت معاها...وقطعت علاقتي فيها... ذيج الايام كان حمد اخويه...احم...كان... كان يعرف بنت..يكلمها في التيلفون.. انا ماودي انشر اسرار العايله وجي بس عشان تفهم السالفه عدل..المهم انه كان يخون حرمته... وبعد مافارقت انا سلوى بكم يوم..ياني حمد اخويه معصب.. درى بالسالفه... واني كنت مع بنات شااذات.عاد هو تحسبني كنت اسوي شراتهن... 
ناصر: وشو صار؟ 
مهرة: ظربني ظرب... 
عقد ناصر حياته اكثر معصب وتنهد.... 
مهرة: المهم...منعني حمد من الجامعة..... بعدها انته خطبتني وحمد علشان اونه يستر علي من الظياع غصبني عالعرس... والباقي تعرفه... 
سكت ناصر.. 
تنهد مره ثانيه.... 
ناصر: انتي ماكنتي تدرين انهن جذي؟ 
مهرة: لا والله ناصر ماكنت ادري... 
ناصر: ولا كد حاولن يغلطن معاج؟.. 
مهرة: يعني..مايزيد عن حظن بس انا كنت ماحب هالتلصيقات وهن يعرفن هالشي فماكانن وايد يتلصقن.. 
ناصر: اوكي.. انا اقدر صراحتج..ومشكوره انج خبرتيني... انسي السالفه.. انا اثق فيج انج هب من هالنوع... 
مهرة: آآه..السالفه ماخلصت.. 
ناصر: شو بعد زياده؟! 
مهرة: سلوى هذي... مادري من وين يابت رقمي..اتصلت بي اليوم تيلفون بعد ماطلعتوا... وتبا ترد ترابعني من اول ويديد... وقالت لي اذا ماطعتي...بخبر ريلج بالسالفه مثل ماتدبرت موضوع اخوج... طلعت هيه دازه ربيعتها تخبر اخوي...ويابت رقمه لاني مره اتصلت به من تيلفونها... 
ناصر: هذي كيف تجرأ...!!!.. ياقواة الويه..!!!!.. 
مهرة: عاد انا قلت اخبرك قبل ماهيه تخبرك.. 
تاملني ناصر... لوقت لاباس فيه... ومد ايده خذ تيلفوني وقعد يفتش فيه...وعقب.. 
ناصر: هذا رقمها؟!.. 
مهرة: هيه...(قلت له بخوف) .. شو بتسوي؟؟ 
ناصر: بفكج من شرها... 
واتصل عليها... وانا قلبي يدق دق من الخوف.. 
لكن هو ريلي...خله هو يتصرف...!!.. 
انا تعبت من هالانسانه... 
بعد شوي سمعت ناصر يقول بصوت معصب..يكلم سلوى..مثل ما اعتقد.. 
ناصر: سمعي عاد ام ويه لوح... ان سمعت انج متصله على حرمتي ثاني ماتلومين الا نفسج.... وترا رقمج واسمج وكل معلوماتج عندي... وانا ريال ماسك منصب ولاتتحسبيني ماروم ادبر طردج من الجامعة...فهمتي؟!.. لابركةٍ فيج.... 
وسكر فويهها...ومسح رقمها.. 
ناصر: بس خلاص..تخسي تتصل عليج مره ثانيه... 
انا كنت اطالعه بابتسامه شكر واعجاب... 
حلو يوم يكون عندك سند تعتمد عليه...يفهمك ويصدقك..ويخلصك من مشاكلك الصعبه بكل سهوله... 
مهرة: مشكور.. 
ناصر: ماله ماداعي... 
مهرة: صدق تروم تطردها من الجامعه؟ 
ناصر: ههههههههههههههههههههههه والله انج يامهرة..!!.. المهم لا تفكرين بسالفتها هذي موليه...وتراني يوعان...حطيلنا عشا.. 
مهرة: ان شاء الله.. 
طلع ناصر من الغرفه وانا اتبعه بنظري... صحيح مستانسه ومرتاحه من ردة فعله..لانه صدقني..وفكني من شر هالبنت... لكني شويه احس بقهر انها تمتعت وسمعت صوته...!!! 
تركت الكندوره المحروقه عالشبريه..وطلعت ورا ناصر وانا ابتسم... 
بروح احط لهم العشا... 
بلا سلوى بلا خرابيط..! 
--------------------------------------- 
اليوم: الاحد.. 
المكان: لندن.. 
الوقت: السادسة مساءا بتوقيت لندن.. 
--------------------------------------- 
(سيف)... ــــــــــــــــــــــــــــــــــــــ
طلعت من البيت اللي يفترض اني اسكن فيه مع هالشواب اللي كشيشهم بيظا... 
شايب وحرمته وانا بسكن عندهم... 
كيف بتفاهم وياهم؟... الله وحده يعلم..!! 
لندن كانت حلوه.... 
طبعا واحد ماكد شاف اوروبا..اي شي بيشوفه بيعيبه... 
مبارك كان مستانس حده... من يشوف مكان معين يقعد يخبرني سالفه عنه.. او موقف مستوي له في هالمكان...... حسيته مستانس لرجعته... هو يعد هالمكان بلاده بعد..!! 
ومسكين ماقصر معاي ماتركني لحظه وحده..صح نحن تعبانين بس فضل مبارك انه نواصل لين في الليل ونرقد من وقت عشان مايتخربط الجدول علينا.. وبعدين انا رقدت في الطياره.. 
مبارك: تعرف وين بنسير احين؟.. 
سيف: بنحوط.. 
مبارك: لا الشيخ... انته استقريت بس انا بعدني... 
انتبهت انه مبارك بعده شال شنطته...ولين احين مسكين ماراح شقته .. 
سيف: عيل وين بنسير؟ 
مبارك: بنسير عند ريتشارد... 
ظحكت انا.. 
سيف: اوهووو ريتشارد بن مادري منووو... 
مبارك: هههههههههه الله يعينه عليه...ريتشارد ج. هندرسون... لا تقعد تعلق يوم تشوفه.. 
سيف: بعده شعره طويل.؟! 
مبارك: مادريبه جان قصه ..!! 
ورحنا عند الشيخ ريتشارد بن هندرسون... 
وكان مثل ماتوقعت..شعره اسود يصل لتحت الكتف شوي رابطنه... ولحيته شوي ناميه ... اجنبي قح مع عرق لاتيني او شي جذي...! 
يوم شاف مبارك جدام باب شقته شقت الضحكه حلجه... ورطن عليه ماعرف شو قال ولوا عليه بقو... 
ومبارك ماقصر تم يرطن وياه بعد... وانا فاج حلجي... 
وعقب صدوا صووبي.. 
مبارك: retchy..i want you to meet my cousin ..seef. 
ريتشارد: oh .. like seef from Kuwait.. how do you do.?!.. 
مبارك: yeah just like seef from Kuwait.. ... يسلم عليك الريال... 
اطالعته انا ببلاهه اطنز.. 
سيف: هاللوو... فاين الحمد لله.. 
ابتسم لي "الريال" ريتشارد... 
ريتشارد: هااي... نايس تو مييت يوو... 
سيف: يو توو... 
ياحي اللي يحصل من هالناس كلمه يفهمها ويعرف يرد عليها....اما مبارك اعتفس ويهه... 
مبارك: ماعلموكم في المدرسه انك يوم تقابل شخص يديد..تقولون لبعض هاو دو يو دووو... 
سيف: لم ثمك...فيها ايتيكيت بعد هذي مايسوى علينا... 
وريتشارد مازال يبتسم... 
ظحك مبارك متفشل ودخلنا عند ريتشارد الشقه...دبرت انا عمري شوي شوي بالكلام... عرفت اني المفروض اخذ كورس تعلم لغة قبل ماابدا بالدراسه... اعتقد كل البعثات جذي...اول سنه لغة...بعدين دراسه... 
ماعليه بدبر عمري... 
شقة ريتشارد كانت لايثة شوي... يقول انه وين ماكان يالس بمكان مريح يقعد يرسم فيه... 
وانه ماعنده سوالف وتكتيكات المرسم اللي يستخدمونها اغلب الرسامين... 
المهم انه مبارك ساله عن الشقة اللي حجزها له... 
فطلع ريتشارد المفاتيح..وطلعنا كلنا لشقة مبارك.. وشقتي المستقبلية..مستحيل اتم عند هالشواب..!!! 
الشقة كانت صغيره..هب صغيره وايد... 
غرفتين وحمام وصالة ومطبخ.. 
ومن الحين حجزت الغرفة جهة اليمين... وتم مبارك يظحك علي.. 
سيف: بخبرك ردني عند الشواب تراني تعبان... 
مبارك: talk in English.. 
سيف: ليش؟ 
مبارك: عيب ويانا واحد مايفهم عربي... 
سيف: am tired... 
سالني ريتشارد.. 
ريتشارد: when you will start your school? 
لكن مبارك اللي جاوب عني بما اني ياي على ويهي ماعرف شي... 
مبارك: tomorrow.. 
سيف: نعم؟... شو باجر ماشي وقت... 
مبارك: its Monday… your school starts on Monday.. 
سيف: مب ساير... 
ريتشارد: what's going on.. ? 
مبارك: he doesn't want to go.. 
ريتشارد: why is that? School is fun 
سيف:not me.. for you.. 
ابتسم ريتشارد... 
المهم قعد مبارك يخورط علي باني لازم ابدا بتسجيل اوراقي وتفعيل تسجيلي في المحاضرات وغيره من الامور.. وانه ماشي وقت للعب... لكنه طمني بانه اول فتره بتكون سهله ان شاء الله... ومبارك بيلتحق بنفس الجامعة.. 
طلعنا من شقة مبارك ورحنا نتعشى... فمكان وايد حلوو... 
لكني كنت فعلا تعبان...ومبارك بعد ويهه ذبل من التعب..لانه مارقد زين في الطياره... 
فبالتالي وصلوني البيت..وراحوا بعدها..ودخلت انا سيده ارقد.. 
لكني نشيت وانا اتذكر اني ما اتصلت باهلي... 
ومنو اللي يستاهل الاتصال الاول غير الوالد؟!.. 
نشيت متثاقل ومسكت تيلفوني واتصلت به... 
مارد علي.. 
اخر شي وبغباء تذكرت فرق التوقيت... اكيد الشايب راقد نص الليل عندهم احين...ويمكن زياده.. 
سكرت التيلفون ورديت ارقد... 
والا باجر دوام..؟!!!. 
يالوعة الجبد.. 
------------------------------------- 
اليوم: الاثنين.. 
المكان: شقة ناصر.. 
الوقت: السادسة صباحا.. 
------------------------------------- 
(ناصر).... 
تحركت عالشبرية بكسل وانا اسمع المنبه فصوب..واحس بثقل على بطني من صوب ثاني... 
ماعرفت شو هذا الا يوم بطلت عيوني.. مديت ايدي اسكر المنبه.. 
وانا اطالع بدهشه.. راس مهرة اللي قرر انه يستخدم بطني كمخده اليوم... 
كانت ببساطه.. مسنده راسها على بطني... بدون ماتحس طبعا... 
لانها ابدا ماتستقر فرقادها مثل ماتعرفون.. 
رديت اسند راسي على مخدتي واناابتسم على حركات هالبنت الغير متوقعه... 
احين كيف انش انا؟.. ابا انش اصلي..وبروح دوامي... 
حاولت امسك راسها واحركه...لكن هي اصلا من حست بشي يتحرك عدالها ابتعدت عن بطني وانخشت عدالي تكمل رقادها..!! 
ابتسمت وقمت من الشبريه بهدوء ودخلت الحمام وتسبحت.. طولت في السبوح... 
اهدي اعصابي... 
اليوم هو اليوم اللي بينتهي فيه كل الغموض... 
اليوم بخبر مهرة بكل شي...مهما كانت الظروف ومهما صار ويانااليوم... بخبر مهرة بكل شي... 
ومهما كانت ردة فعلها... هيه حره.. 
حتى لو طلبت الطلاق... بحاول اقنعها بس اذا ما اقتنعت واصرت...فهو الطلاق عيل..!! 
صح احبها...صح ماتخيل حياتي بدونها... 
بس هذا ولدي بعد..ومستحيل اتخلى عنه اكثر من جذي.... مستحيل افضل اي شي ثاني عليه... 
حتى لو قالولي تخلى عن زوجتك..اهلك... حياتك كلها... هذا ولدي..يتيم..ماله غيري... 
وايد علي يوم فارقته كل هالفتره... وايد علي يوم تحملت حرماني من شوفته وهو يكبر... من اشهره الاولى لين احين..!! 
لكن هالوضع بينتهي...اليوم بينتهي... 
وان شاء الله اتوفق مع هالسالفه...وتقتنع مهرة..وترحب بالفكره... ولو انه صعب عليها بس ان شاء الله تكبر عقلها... 
ابتسمت وانا اتذكرها كيف رضت امس وعقب ظرابه اني احط ايدي حوالي كتوفها يوم نرقد.. مما يعني انها لازم ترقد قريبه.... 
عللت لها هالشي بانه لازم نحاول نتقدم فعلاقتنا اكثر... ومايصير يتم الحال بينا جي... عاجلا ام اجلا بنكمل هالزواج.... فليش الانتظار عيل؟!.. 
شكثر حسيت بالراحه وهي بحظني امس... قعدت احلم احلام يقظه بانه علاقتنا عادية وماشي يهددها... 
وشكثر عنالي بعد..انها وثقت فيني امس وخبرتني بماضيها مع هالبنت السباله... 
حمدت ربي وشكرته بانه ثقتها لي رجعت... 
نحن عالدرب الصحيح... 
لولا العقبة اللي بالطريج...العقبة الاخيره... اذا تخطيناها..باذن الله مابتواجهنا اي مشاكل بعده اوبنعيش مرتاحين...! 
من كان يتوقع انه بعد ثلاث اسابيع من زواجنا تقريبا صارت مهرة تتقبل ولو بامتعاض بسيط..لمساتي... 
صارت تسال عني اذا تاخرت.... 
صارت تطالعني بنظرات حالمه.. 
صارت تقدر تبتسم لي... 


فوق هذا والاهم...تثق فيني...!!! 
طلعت من الحمام ووقفت عند الباب اتامل فويهها..!! 
تقربت منها ويلست عالشبريه اتاملها عن قرب... 
وهيه هب حاسه فيني....! ولا داريه عن هوا داري.. 
يمكن هذي ثاني او ثالث مره انش قبلها.. بالعاده هي تاكد على نفسها غصب انها تنش قبلي.. 
مديت ايدي امسح على شعرها الناعم من دون ماحس ... 
رغبة دفينه تنتابني باني ادفن ويهي فهالشعر.. 
بس ماعليه.. 
فيوم من الايام... 
فاجئتني مهرة بحركتها وماواحيت ابتعد الا وهي فاتحه عيونها... 
اطالعني بعيون مرصصه...!!! 
قالت بصوت كسول.. 
مهرة: متى نشيت؟! 
ناصر: من ثلث ساعه يمكن... صباح الخير... 
وتشجعت وتقربت منها... بستها هالمره عالخد...هب عالراس كالمعتاد... 
ابتعدت عنها حصلتها منزله عيونها ويهها محمر.. 
ابتسمت انا بتسلية... 
مهرة: انا بنش اسويلك ريوق.. 
ناصر: لا لا..يلسي.. كملي رقادج...بس نشي بعد ساعتين او ثلاث سوي ريوق لاخوج.. انا ماعليج مني بتريق في الدوام.. 
تمغطت مهرة.. 
مهرة: اوكي... شو تبا غدا؟ 
ناصر: دقيلي بعدين...بقولج.. (وابتسمت لها).. تامرين على شي؟ 
ابتسمت هيه بعد.. 
مهرة: بتروح جذي؟.. كاشخ صراحه.. 
اطالعت عمري ... وانتبهت لعمري اني بوزار وفانيله... 
ناصر: ههههههههههههههه.... والله يامهرة انج نسيتيني حتى عمري... 
وقمت عن الشبريه وخليتها تستحي على كيفها من اللي قلته..رحت الكبت وطلعت لي كندوره..ويوم صديت صوبها مره ثانيه حصلتها ساحبه اللحاف لين فوق راسها.. 
ظحكت وكملت لبسي... صليت... وكملت كشختي وكل شي..ورديت اسحب اللحاف من فوق راسها.. 
ناصر: الحين تامرين عشي؟ 
مهرة: سلامتك... 
ناصر: الله يسلمج... فمان الله.. 
مهرة: فمان الكريم.. 
طلعت من الغرفه وانا قلبي مرتاح.... 
يازينها يوم تكون جي... 
الواحد مايعرف شو يسوي بعمره من وناسته...!!.. وده يصارخ بس مايقدر.. 
طلعت من الشقه وجابلت عبد العزيز ياري ويه بويه...!! 
قلت له بحماس وفرح.. 
ناصر: ردييييييييييت؟!!!.. ماتسوى علينا هالاجازه اللي خذتها...!!!!!..هالكثر؟ 
كان عبدالعزيز ماخذ اجازه من فتره... من قبل عرسي باسبوع تقريبا... 
عبدالعزيز: هلاااااااا والله بالمعرس... 
وسلمت عليه... 
ناصر: ياريال صدق هالكثر اجازه؟ شحالك؟ 
عبدالعزيز: بخير وسهاله والله شحالك انته عساك طيب..وعلوم العرس وياك؟ 
ناصر: والله الحمد لله ماشي الحال.؟ 
عبدالعزيز: هاااه الامن مستتب.؟.. 
اطالعت عبدالعزيز وانا افهم شو يقصد... 
قلت له ... 
ناصر: باقي سالفه اليوم بتخلص وبتكون بعدها كل الامور تمام... 
وركبنا المصعد... 
عبدالعزيز: اللي هيه؟ 
ركبنا المصعد...هناك تنهدت انا بياس... 
ناصر: مايد... 
عبدالعزيز: اهااااا... الله يوفقك بما يحبه ويرضاه...وان شاء الله الامور بتستقر.. 
ناصر: امين.. والله اني افتقدك ياريال... شو تسوي هالكثر فخور فكان.؟!.. 
عبدالعزيز: نرتاح شوي.. نشوف اهلنا..نشوف عيالنا..نجابل اشغالنا الثانيه.. 
ناصر: هممم... عمي بو احمد تعبان من الكلى...بيسفروونه.. علي بيسافر هو واهله يشوفونه ويسلمون عليه.. 
عبدالعزيز: مسكيييييين مايستاهل...الله يشفيه ان شاء الله... ومايد بيشلوونه؟ 
ناصر: لا طبعا ماطعت... عشان جي ابا اخلص سالفه مايد اليوم...الريال يبا يسافر..وماجل السالفه عسب اوصل انا لقرار بخصوص مايد.. 
عبدالعزيز: الله يعينك ويسخر هالحرمه لك ان شاء الله... 
وصلنا كل حد عند سيارته...توادعنا... 
وتوكلنا على دواماتنا.... 
------ 
اليوم: الاثنين.. 
المكان: شقة ناصر.. 
الوقت: الحادية عشره والنصف صباحا.. 
------------------------------------- 
(سهيل).... 
طلعت من الحمام ودخلت غرفة الضيوف... لبست كندورتي ..خذت اغراضي معاي وطلعت ادور عيوزنا الصغيره.. مهرة.. 
حصلتها تخبص في المطبخ.. 
سهيل: شو تسوين؟ 
نقزت مهرة وهي تشهق وتلتفت وراها... 
مهرة: فـلـّـختني..!!.. شو جي تحنحن قبل... 
ابتسمت... 
سهيل: شو تخبصين؟ اشم شياط.!!! 
مهرة: هيه اسوي غدا..سويت ريوق بس انته تاخرت بالرقاد... تباني اسويلك شي؟ 
سهيل: اهم شي شاي.. 
مهرة: هههههه موجود الريوق عالطاوله في الصالة... بس صبر بصخن لك الصمون في الماكروويف.. 
وركظت مثل الفاره جدامي اونها بتسابقني للصالة.. 
وانا اضحك عليها... 
وين مهرة بيتنا ووين مهرة ناصر.؟؟؟.. فرق.. 
مهرة فبيتنا مايخصها فشي... في حاله ومايخصها فشغل البيت.. 
اما هني ماشاء الله اشوفها "تحاول" تسيطر عالوضع تمام..! 
لا ماشاء الله عليها مع شوية تدريب وممارسه بتكون ربة بيت صالحة... 
لحقتها للصاله وانا افكر بامايه... وابتسامه حزينه ارتسمت على ويهي.. 
شكثر بتكون فخوره فيها ومستانسه لو تشوفها..!!.. شكثر.. 
مهرة بنتها الوحيده... وامايه قبل ماتتوفى كانت تباها "انثى" بكل معنى الكلمه... لكن للاسف.. اللهم لا اعتراض.. توفت امايه في عمر حرج جدا لمهرة... هالسبب اللي خلى مهرة لها شخصية مهزوزة جذي... 
يلست في الصاله اتريا مهرة تصخن الصمون... طلعت تيلفوني وفتحته.. حصلت مسجين.. من راشد..ومن شيخه حرمتي.. 
هالثنينه دومهم محتشرين...!! 
قلت اكلم راشد اول... ويوم بطلع عالطريج بكلم شويخ عشان احظى بشويه خصوصية... وماتقعد مهرة تتسمع كلامي لها... 
اتصلت براشد.... 
راشد: الوووو... 
سهيل: مرحبا.. 
راشد: هلا سهيل... شحالك؟ 
سهيل: بخير وسهاله الحمد لله...شحالك انته عساك طيب.. 
راشد: كلنا بخير وسهاله.. 
سهيل: وخالوه؟.. بخير.. 
راشد: اللي يسمعك تتخبر يقول مادري من متى ساير عنا...فكني من هالاسئله خبرني شو صار وياك؟ 
سهيل: شو صار وياي؟ 
راشد: في المستشفى سهيل لا تقعد تسندرلي راسي..!!! 
سهيل: هههههههه.. ماشي ..سويت فحوصات..واشعه ودنيا..فحوصات كامله يعني..وقالوا النتايج اليوم..وانا توني ناش ...بتلبس وبظهر اشوف شو النتيجه... 
راشد: اوففففف ليش ماسرت الصبح؟! 
سهيل: محد وعاني... 
ورفعت نظري لمهرة وهي تدخل بصحنها... وكانه راشد درى انها موجوده... 
راشد: اختك وين؟ 
سهيل: انا ظيف مايوعوووني..يخلوني ارقد لين ماخيس... 
ابتسمت مهرة يوم سمعت كلامي.. واشرت لي مستعيله بانها في المطبخ...وطلعت.. 
راشد: وانته طبعا ماوصيتها... 
سهيل: لا والله ماوصيتها... سرنا نتحوط انا وناصر امس ورديت تعبان مافيني على نشه الصبح... 
راشد: انزين.. سير المستشفى وطمني عالنتيجه... 
سهيل: اوكي.. احين بسير.. 
راشد: ان شاء الله خير...فمان الله.. 
سهيل: فمان الكريم.. 
سكرت عنه ويلست اتريق واطالع التلفزيون..ويوم خلصت رجعت لمهرة في المطبخ.. 
سهيل: انا بسير المستشفى... تبين شي؟.. 
مهرة: طمني عن النتيجه.. 
سهيل: يبالي افتح حق هالعايله بداله انا... 
مهرة: شو قلت؟.. 
سهيل: اقول ان شاء الله بتصل بكم... 
مهرة: الله يحفظك... 
طلعت من الشقة وركبت سيارتي.. واتصلت بشويخ... 
شيخة: هلا بنور الفجر زاح الظلامي... هلا به الف ترحيبه وحيـّـه... 
سهيل: يااااااااااااااااااااالله ماروم اييه... 
شيخه: ههههههههههه... شحالك سهيل؟.. 
سهيل: بخير يالغلا شحالج انتي؟.. 
شيخه: عنبو مابغيت تتصلبي؟ 
سهيل: والله من شوي ناش... لا تقعدين تعاتبيني... 
شيخه: خلاص مابقول شي.. ارتحت بالرقاد؟ 
سهيل: بصراحه رقدت رقده لاني كنت تعبان...وانتي؟ 
شيخه: شو رايك انته؟ مخلني ارقد ارووحي امس.. 
سهيل: ههههههه مادري منو حاشرني عالفحوصات... 
شيخه: صح..ماعليه بتحمل.. شو النتايج؟!.. 
سهيل: احين ساير اشوفهن.... وهيه بطمنج اول مايطلعن..ادري انج بتوصيني بعد... 
شيخه: ههههههه اهتم بنفسك ويا راسك... 
سهيل: من عيوني..بخليج احين لااني يالس اسووق.. اوكي.؟!.. 
شيخه: اوكي..اتريا اتصالك.. فمان الله.. 
سهيل: فمان الكريم.. 
سكرت عن شيخه .. وركزت فسواقتي لين المستشفى.. 
هناك عطوني النتايج باني بخير.. لكن الدكتور قال لي بتشكك.. 
الدكتور: نحن شاكين بقرحه.... اذا ماكانت قرحه.. فانته طبيعي ومافيك شي.. 
تميت اطالعه ببلاهه... 
كل هالتعب ... واخر شي امكانية قرحه؟!.. 
الحمد لله حمداَ فضيل بس بصراحه انا تعبت وايد وكنت اتوقع شي جايد.. 
الحمد لله... 
سهيل: انزين..وكيف ما تاكدتوا من القرحه؟!..ماطلع في الاشعة او شي.؟ 
الدكتور: لا...القرحه يلزمها ناظور... 
سهيل: اوفففف لا تقول... 
ابتسم الدكتور متاسف بانه الناظور "المزعج" ظروري في حالتي... 
سهيل: مافي طريقه ثانيه؟ 
الدكتور: للاسف... انا بتخذ اجراءات دخولك للمستشفى حالا عشان نشوف الناظور اذا يناسبك.. 
سهيل: اليوم؟؟؟.. 
الدكتور: كل ماكان اسرع كان افضل... 
سهيل: لاحول ولا قوه... بس اسمحلي بتصل بالاهل اطمنهم.. 
الدكتور: خذ وقتك.. 
طلعت وخبرت شيخه....طبعا مافي داعي اشرح لكم حالتها اللي كانت شوي وبتقرب للهستيريا...!!.. 
واحتشرت الا تيني...وطمنتها باني بوصي راشد اييبها.. لانه اكيد هو بايي بعد.. 
وعشان مايزعل ابويه اتصلت به وخبرته... 
وراشد... .. 
طولت تجهيزاتهم لفحصي بالناظور...طولوا وايد... ويوم جهزت الغرفه كانت الساعه تقريبا حوالي 2... 
ومابدوا بالناظور على طول...رجعوا يسوون لي فحوصات ثانيه.. 
اتصل بي ناصر... 
ناصر: هاااه وينك؟.. هالكثر مستشفى تقول لي مهرة طالع من 11..!!! 
سهيل: ياريال ماسكيني هذيلا هني..يبون يسووون لي ناظور.! 
ناصر: هاه؟..عسى ماشر سهيل؟ 
سهيل: يقولوون يمكن قرحه... 
ناصر: لاحووووووول.... 
سهيل: والله هذا اللي صار وانا احين في الغرفه توني مخلص فحوصات ..وشكلهم بيبدون بالناظور.. 
ناصر: اي مستشفى انته باييك انا احين... 
سهيل: ماله داعي ياناصر خلك فبيتك ارتاح.. 
ناصر: قول.. 
ابتسمت وانا اعطيه التعليمات عشان يوصل لي.. وسكر عني على طول.. 
وكانوا ..ناصر ومهرة... اول الواصلين لي... 
بس كنت توني مبنج فكان مثل الحلم لي... 
وبعد البنج.. بدوا بالناظور...!! 
---------------------------------------- 
اليوم: الاثنين... 
المكان: احد مستشفيات بوظبي.. 
الوقت: الثالثة ظهرا.. 
-------------------------------------- 
(مهرة).... 
كنت متغشيه ويالسه على هالكرسي... وناصر يالس عدالي..كل شوي يطمني .. 
طبعا الدكتور فضل انه نطلع من الغرفه عشان مايتشوش فسالفة الناظور... 
مسكين سهيل...مايستاهل.. يوم وصلنا كان شبه غافي.... 
مادري جان حس بنا اصلا او لا... 
صديت صوب ناصر.. 
مهرة: اذا طلعت فيه قرحه شو يسوون؟.. عملية؟ 
ناصر: لالا... يعطونه ادويه بس تخوزها عنه...لا تخافين.. 
مهرة: يعني هينه؟ 
ناصر: والله هيه اذا تكاثفت وطولت هب هينه..لكنها عمليا سهله ... بيغدي بخير ان شاء الله ... 
مهرة: الحمد لله..ياحيه يوم انه هب شي جايد.... قلبي يعورني عليه...! 
ناصر: سلامة قلبج.. 
صديت عنه بخجل..وتركزت انظاري من تحت غشوتي على ايد ناصر اللي كانت مستريحه على ركبته بعفويه... 
تذكرت كلامه اليوم الصبح... 
وكيف حسيت بجو من الحميمية يلفنا... 
لااااه...انا خلاص رايحه فيها...!! 
صايره اتاثر بسرعه باقل حركه تصدر عنه... اتاثر بكل نظره...وبكل لمسه... 
مثل بوسته اليوم الصبح؟!... ياربي ماتحمل.. 
ناصر: هذا راشد ولد خالتج..!!! 
رفعت راسي اطالع اللي ياييين...فعلا هذا راشد...ومعاه وحده..هذي اكيد شيخه... 
تبادلنا السلام بينا... 
وناصر طمن راشد بانه سهيل يخضع للناظور حاليا.. وبعد مايخلص بندخل عليه..اذا خلوونا.. 
من ناحية شيخه كانت فالخه... 
فقعدت انا اطمنها مثل ماطمني ناصر... 
وفعلا هدت...وقعدت عدالي..وناصر وراشد راحوا بعيد عنا شوي... 
ماكملنا ربع ساعه الا وابويه وحمد بعد ياييين..!!!!.. 
المهم تريينا نص ساعه ثانية.. وبعدها طلع لنا الدكتور... وقال انه سهيل للاسف عنده ثلاث قرحات في معدته من زمان صايرات لكنه ماانتبه لنفسه الا متاخر...ولحسن الحظ يعني انهن ماطولن اكثر... وبيعطيه ادويه تعالجها بس المهم ينتظم على اخذها... 
اما بخصوص حالة سهيل حاليا..فهو تحت تاثير البنج.... ويمكن يقوم بعد ثلاث ساعات..ومابيكون بعد فوعيه يوم بيقوم اصلا... 
دخلنا كلنا عنده من ورا ابويه.. انترست الغرفة بنا... لكن راشد وناصر ماطولوا.. كل واحد منهم يستحي من حرمه الثاني..فطلعوا... 
وتمينا نحن..انا وشيخه وابويه واخويه "العلة" حمد.... 
شيخه كانت تذرف الدموع بصمت...واطالع ويه سهيل بحزن.. 
مهرة: بس عاد شيخه حمدي ربج انها الا قرحه... ان شاء الله بيغدي بخير.. 
شيخه: مايهون علي اشوفه طايح جذي..!! 
مهرة: يعني يهون علينا نحن... شوفي شكل ابويه بس وهو يطالعه يسدج.. 
ابويه فعلا كان حزين.. 
شكله كان يتذكر امايه المرحومه... 
حسب كلامهم... كانت الله يرحمها في اخر فتره من حياتها تترقد في المستشفى وايد..!!.. 
الله يرحمج يامايه.. 
اما حمد..ويهه يقول كلمتين... " لا تعليق".. 
------------------------------ 
اليوم: الاثنين.. 
المكان: احد مستشفيات ابوظبي.. 
الوقت: السادسة مساءا.. 
-------------------------------- 
(شيخه)... 
كنت مقدره وقفة مهرة معاي في الظرف اللي يالسه امر فيه.. 
ماكنت متوقعه قرحه بصراحه.. 
كنت متوقعه التهاب..حساسية من شي معين...اي شي بسيط هب هذا.. 
صح يقولون مافي داعي للخوف بس انا اخاف عليه من نسمه الهوا.... 
هذا ريلي..وحبيبي... 
عمي ماخاز عن راس سهيل..يطالعه ويترياه بس يقوم.. 
وانا نفس الشي.. 
حمد يروح ويرد علينا... مهرة تحاول تغير مزاجي شوي بالسوالف... 
بس انا ماكان لي مزاج ...كنت ابا اشوف سهيل قايم.. 
بخير ومافيه الا العافيه.. 
نش سهيل اخيرا... تحاوطنابه كلنا بلهفة... 
ابتسم لنا هو بعد ما عرف ويوهنا وقام يهذي ويخربط ويقول كلام مب مفهوم... 
انصدمت انا...لكن مهرة مسكت ايدي وشدت عليها.. 
مهرة: الدكتور قال انه سهيل بيمر بهالحاله...هذا تاثير البنج لا تخافين..البنج اللي عطوه اياه كان قوي.. 
شيخه: يقوم يهذي جي؟ 


مهرة: ماعليه اصبروا بس لين مايخوز مفعول البنج... 
التفت سهيل لابوه وقال.. 
سهيل: شو تسوي هني؟..ليش تخلي امايه في السوق وتي عنها...!!! لاحول ولا قوه يابويه.. لازم انا اسير يعني؟!. 
حمد: شو يخربط هذا..!!.. 
بو حمد: يابويه شفيك بسم الله عليك... 
سهيل: ترا سلطون اللي ظربني وعال عليه لازم اني بدافع عن عمري..!!!.. 
وعمي يطالعه منصدم... 
بو حمد: اي سلطون واي ظرابه...سهيل انته في المستشفى... 
وانا رجعت الدموع تتجمع فعيني..اما حمد رجع يطلع يخبر راشد وناصر ريل مهرة بانه سهيل قام... 
شيخه: سهيل..!! 
التفت لي سهيل واطالعني باستغراب.. 
سهيل: انتي وين خالوه عنج...؟ 
شيخه: امايه في العين سهيل.. 
سهيل: اووووه...ابا ماي.. عطشان... 
مهرة: عادي يشرب ماي؟ 
شيخه: مادريبه..!!! 
مهرة: بروح اسال... 
وطلعت مهرة وتمينا انا وعمي نطالع فويه سهيل باستغراب.. 
طلع علومه الجديمه كلها..وسوالفه كلها..اغلبها عن امه... وشي منه مع راشد ... 
كل هذا بنج.. 
ياعمري ياسهيل..!! 
شوي شوي ومع الوقت... هذيان سهيل يخف ويقل... لانه البنج كان يزول مفعوله مع الوقت... 
وعلى الساعه ثمان ونص المسا..سالنا الدكتور وقال انه سهيل مايحتاج انه يبات في المستشفى...يقدر يرجع البيت ومعاه الادويه اللي المفروض ياخذها كعلاج للقرحه.. 
سهيل: والله؟ الله يبشرك بالخير... عايف المستشفيات مادانيهن... 
بو حمد: مب احسن تروح ترتاح الليله بيت اختك؟ 
سهيل: لالا ابويه برد بيتنا...انا بخير مافيني شي.. 
حمد: وين تبا مافيك عالخطوط..!! 
سهيل: فيني ونص..انته بتسوق.. والا بسير ويا راشد.. 
استسلموا عمي وحمد للامر الواقع ..وطلعنا مع سهيل مع ادويته من المستشفى... 
حاول ناصر ريل مهرة يحلف علينا عشان نتعشى..بس عمي كان صارم وماوافق قال انه وراهم درب ومادري اشو.. 
بو حمد: مره ثانيه ان شاء الله.. 
مهرة: ابويه تراك وعدت...! 
بو حمد: ان شاء الله ... 
مهرة: ما اتصلوبكم قوم سيف؟.. 
بو حمد: لا ال**** ما اتصل لين احين...بنترياه لين يتصل.. 
انعفس ويه مهرة يوم سمعت انه ماشي خبر عن اخوها.. 
المهم انه ركبنا نحن السيايير وروحنا للعين... ورجعت مهرة مع ريلها لبيتهم... 
كان سهيل مسند راسه عالسيت الوراني...مغمض عينه تعب.... وبيني وبينه كيسه الادويه.. 
طبعا مايحتاج اقول لكم اني خونت باخويه راشد وخليته مسكين في سيارته اروحه..شو اسوي ماروم اودر ريلي...!!!!.. ماصدقت اطمن عليه.. 
----------------------------------------

اليوم: الاثنين.. 
المكان: سيارة ناصر.. 
الوقت: التاسعه مساءا.. 
----------------------------------------- 
(ناصر)... 


ظاع اغلب اليوم علي.... ونحن في حاله مع سهيل... 
الله يشفيه مب اني معصب او شي سهيل يستاهل انه الواحد يوقف معاه.... 
بس انا عندي مخطط ثاني..!!.. 

وعلى طاري المخطط الثاني..اتصل بي علي... 
ومهرة في السياره سرحانه.. 
ناصر: مرحبا.. 
علي: هلا والله بو مايد...شحالك؟ 
ناصر: بخير وسهاله شحالك انته عساك طيب.. 
علي: بخير وسهاله يعلك الخير.. 
ناصر: ياحي الله... 
علي: الله يحيييك...وين انته؟ 
ناصر: تونا طالعين من المستشفى..واحد من الاهل عنده قرحه في المعده وطلعوه اليوم.. 
علي: الله يشفيه ان شاء الله.. مايييتنا اليوم عيل.. 
ناصر: والله ماحصلت الوقت ياعلي... متى السفر؟.. 
علي: ورا باجر....ان شاء االله.. 
ناصر: تروحون وتردون بالسلامه... 
علي: الله يسلمك... هاااه شو قررت؟..نشله؟ 
ناصر: لالا...الموضوع هذا الليله بينتهي ان شاء الله... 
علي: الله يعينك وضع هب سهل ... 
ناصر: الله بيعين ان شاء الله... انتوا جهزتوا اغراضكم؟.. 
علي: يعني.نص نص... 
ناصر: ومايد؟.. 
علي: قصدك اغراض مايد؟ 
ناصر: هيه... 
علي: تبانا نجهزها... 
ناصر: هيه.. 
علي: يزعلني اني اسمع هالشي ... 
ناصر: انته ماقصرت وياي ابد..وانا اقدر لك هالشي بشكل ماتتخيله... 
علي: هذا الواجب وقلت لك مايد هب ولدك اروحك..ولدنا بعد... 
ناصر: صح... 
علي: انته حد عندك؟ 
ناصر: هيه ههههههههههه... 
علي: هههههه اشوفك تنقط لي بالكلام... المهم خلاص ولا يهمك بنجهز اغراض مايد... 
ناصر: تمام علي..يعطيك العافيه.. 
علي: الله يعافيك..فمان الله واتريا خبر منك.. 
ناصر: ان شاء الله خير....فمان الكريم.. 

سكرت عن علي وانا قلبي يدق دق....خلاص العد التنازلي بدا... 
وان شفت مهرة سايره صوب غرفتها بترقد بمسكها من كشتها....اخبرها اليوم يعني اخبرها..مابصبر لين باجر.... 
وما اظن انها شكت بكلامي مع علي... عادي...ريال يكلم ربيعه...وبتتحسب مايد واحد من الربع بعد..او ولد عمي..او شي ثاني...مابتشك للحظة اني اتكلم عن ولدي... ولو انها على وشك تعرف هالشي..بس ماريدها تعرف بهالطريقه طبعا.. 

التفت لها.. 
ناصر: تعبانه؟ 
مهرة: شوي...ليش؟ 
ناصر: عندي موضوع ابا اكلمج عنه...موضوع مهم... بس خلينا ناخذ عشا اول... 
مريت على بيتزا..وخذنا بيتزا وعصاير ورجعنا البيت... 

وبعد ماتعشينا...تنشطت شوي مهرة...يلست في الصاله وهي تكمل شرب عصيرها...واطالع التلفزيون.. 
اما انا يلست بهدوء افكر باللي بقوله لها... 
بس اصلا مافي طريقه سهله عشان اقولها ...كنت معرس وعندي ولد..!!!.. 
مسكت الرموت وقصرت على صوت التلفزيون وصديت صوبها... 
ناصر: مهرة.. 
اطالعتني هيه بطرف عينها... 
مهرة: تخوفني يوم تقعد لي هالقعده... 
ناصر: ليش؟ 
مهرة: عندك شي جايد بتقوله...صرت اعرفك... 
ابتسمت انا... 
ناصر: فعلا عندي شي جايد بقوله...بس اباج تكبرين عقلج...وقلبج..للي بقوله.. 
حطيت مهرة عصيرها وقعدت مثل قعدتي..عالكرسي..وهي مجابلتني.. 
مهرة: كنت اعرف انه صدماتك لي ماخلصت...اتمنى انها تكون هذي الاخيره... 
قالت لي كلامها وهي معقده حياتها ومتنرفزه.. 
ناصر: هي ..هي اوعدج هذي الاخيره... 
مهرة: قول.. 
وتنفست هيه بقوه عشان تهدي نفسها... 
سويت انا مثلها... 
لكن مافي شي ممكن يهديني احين.. 
ناصر: مهرة انا ماقلت لج قصتي كامله... في جزء ناقص... 
مهرة: شو هو؟ 
ناصر: احم... انا...انا بعد ماتبت... صار لازم امنع نفسي عن الغلط والحرام...وانتي تعرفين انه واحد متعود على الانغماس في هالامور صعب يودرها بسهوله... فكان لازم احط حد لنفسي...بدون ماامنع نفسي...فهمتي علي؟ 
مهرة: لا.. 
ناصر: شوفي... اذا كنت في حالتي ذيج ابا امتنع عن الحرام..والبنات..والشرب... كان لازم اروح للحلال....فهمتي مهرة... كان لازم..ادور لنفسي زوجه... 
سكتت شوي مهرة.. 
مهرة: وبعدين؟.. قلت لامك ادورلك حرمه واختارتني انا؟ 
ناصر: لالا...مب جي السالفه... نطيتي بعيد...(ورجعت اتنهد..المهمة مابتكون سهله).. انا... كنت اعرف اني اذا نطقت وقلت ابا اعرس على طول اهلي بيخطبون لي نوره...بنت عمي... تدرين.. من الصغر وهم يقولون انه نحن لبعض.. عشان جي نوره كانت وايد متمسكه بفكره انها تملكني... وظايقتج في المزرعه بس بسبب هالتاريخ بينا.... الموضوع اني مابا نوره.... حاولت اكلم اهلي كم مره باني ماريد نوره..لكن من اعترض عالفكره هم يصروون عليها زياده... فما كان لي مجال غير اني اتم صامد واتريا نوره لين تعرس... 

مهرة: وعرست؟ 
ناصر: لا...الموضوع انه حتى هم هناك فبيت يدوه..مقتنعين باني انا اللي باخذ نوره..وانتشر هالخبر بين الناس.. فـــمحد منهم كان يتقدم لها خوفا من الرفض...تعرفين كانت شبه مخطوبه لي... 
مهرة: وكيف عيل عرست؟... 
ناصر: بتيج السالفه... انا تميت معارض فكره الزواج واقول لامايه تصبر علي.. انا كنت حاط فبالي اني اتريا نوره تعرس..لكن نوره بطت وماحد ياها... مثل ماقلت لج يخافون من الرفض... وانا ماروم انطق واقول لاهلي ابا اعرس من وحده ثانيه ..لاني جربت وقلت لهم مره فتموا يعاتبوني ويلوموني بانه بنت عمي يتيمه ومالها غيري وبخليها للغريب ومن هالامور..فكنت بعدها اذا ابا اسوي شي...اسويه من وراهم... 

واطالعت مهرة بنظره تطلب منها انها تفهم... 
مهرة تمت ساكته اطالعني بعيون مفتوحه.... وتفكير عميق.. 
وبعدها... 
مهرة: شو سويت من ورا اهلك؟.. 

غمضت عيني بشعور قوي....مهرة يابتها في الصميم... 
خلاص مافي مجال للتراجع... 
ناصر:... عرست....عرست من وراهم... 

سحبت مهرة يديها من ايدي وتراجعت لورا ... 
مهرة:..شو قلت؟.. 
اما انا خلاص..تلبدت المشاعر فيني.... المهم اخلص من هالموضوع... 
ناصر: عرست مهرة...سافرت سوريا..تذكرين علي اللي كلمته من شوي في السياره؟..خذت اخت حرمته...ويبتها معاي هني... هالكلام من سنه ونص تقريبا... 
نشت مهرة وهي تتنفس بصعوبه..ابتعدت عني.. تمشي بشكل عشوائي في الصاله مب عارفه وين تبا تروح وشو تبا تسوي... 
ناصر: مهرة... كان لازم اعرس اذا كنت ابا احفظ نفسي عدل من الحرام...مهرة انا عايش فوحده هني ولازم اني برجع لايام اول من احس بهالوحده...كنت ابا ونس...ابا استقر...وماريد نوره واهلي فارضينها علي فرض... شو تبيني اسوي يعني؟!!!... 
مهرة: محد قال لي..محد يدري من اهلنا انك معرس...!!!! 
نشيت لها بتعب ومسكت كتوفها بقو احاول اهديها.. 
ناصر: يامهرة اسمعي كلامي زين.... محد يدري ....لين احين محد يدري من اهلي اني كنت معرس... محد يدري الا اثنين من ربعي... يوسف اخويه..وانتي الحين... بس ... 
مهرة: بس.؟!!... كيف تخدعني جي.؟؟ 
ناصر: اخدعج؟... انتي من دون ماتعرفين منو انا حتى كنتي رافضه فكره الزواج...وبعد ماعرفتي منو انا بغيتي تينين علي...تبيني اقولج بعد اني كنت معرس؟!.. 
مهرة كانت تتصرف بعصبية... تعلي صوتها وهي تتكلم...لكن ولدهشتي....هالمره لا دموع..ولا اغماء...!! 
مهرة: وينها؟...وين حطيتها احين هااه؟!... وكيف اقنعتها انك تغيب عنها هالفتره كلها؟... وانا اقول شو هالمشاوير الغريبه اليوميه اثرك تروح لها؟!.. 

ابتسمت انا بالم..!!!.. الله يرحمج ياسعاد... 
وقلت لها بصوت حزين.. 
ناصر: مهرة... حرمتي ماتت... 

سكتت مهرة... اطالعت فويهي وشافت الحزن فيه... تراجعت عني وهي شكلها حزنت لحزني..وتلومت لانها جرحتني..... 
مهرة: ماتت؟!.. 
ناصر: ماتت...(تنهدت...يا وقت الاعلان الثاني).. توفت وهي تولد في الشهر الثامن.... 
سكتت مهرة وفتحت عيونها مره ثانيه .... للصدمه الثانيه .والاقوى... 
كملت انا كلامي.. مع ابتسامه صغيره... 
ناصر: المشاوير اليوميه لولدي مايد.... 
ببطئ..نزلت مهرة للارض وقعدت تحت وهي اطالعني برعب... مب مصدقه اللي سمعته.. 
يلست عالارض كانه ريولها ماتقدر تشلها... 
مهرة: ناصر..دخيل الله كفايه... بس حرام عليك... 
يلست معاها عالارض.. 
ناصر: شو تبيني اسوي؟؟.. هذا اللي صار معاي... هذي حياتي ... وهذا اللي سواه فيني محاولتي للاعتداء عليج... مهرة انا مابعتذر... لانه هالشي صار قبل ماتكونين انتي فحياتي... انا حبيت سعاد..بس احبج انتي بجنون.... تخليت عن رعايتي لولدي وقت طويل بس لين ما اترياج تستقرين معاي... ماقدر اتخلى عن ولدي اكثر مهرة...ولدي هذا.... 

سكتت مهرة شوي...توزن الامور في راسها.... تقاوم دموعها... حسيت انها تبا تصيح بس مقويه قلبها... 
مهرة: كيف صار كل هذا؟... كيف ماخبرت اهلك انه عندك ولد؟.. كيف ربيته بروحك قبل ماتعرس؟..وكيف تعرس اصلا بعد ماتتوفى حرمتك؟.. 
ناصر: سمعي... انا يوم ياني اتصال بانه سعاد تعبانه وفي المستشفى بتولد...قلت لهم كيف؟ هي في الشهر الثامن؟ لكن اللي صار انها سعاد الله يرحمها انزلقت وطاحت في الحمام...وتعبت... ساعتها سكرت التيلفون وكانت امايه تكلمني وتبا تغصبني عالعرس... ايامها كانت نوره معرسه خلاص... لانه من قبل ولد خالتها ياني وقال لي انه يباها فقلت له حلال عليك اخطبها لاني مابخطبها انا... وعرست نوره وتم الطريج لامايه خلي ادور فيها الحرمه اللي تباها..وايامها كانت حاطه عينها عليج انتي... وكانت تكلمني عن الخطبه وجي يومها.. انا كنت مب في عقلي بسبب الخبر اللي ياني عن سعاد...واضطريت اروح بوظبي بسرعه..لكن امايه زختني...وقالت ان طلعت بغضب عليك لين يوم القيامه....وانا بستعجال عطيتها موافقتي وطلعت الحق على سعاد... 

سكتت مهرة كانها تحاول تستوعب كل اللي انقال... 
ناصر: وبجذي عطيت امايه الليت الاخضر انها تروح تخطبج...ورحت انا لبوظبي..على اساس اني يوم بطمن على سعاد برجع اقول لامايه اني معرس وبعترف بكل شي...لكن سعاد ماتت..يتها مضاعفات وتوفت... ومايد طايح قاصر..فتم حوالي شهر في المستشفى... مايحتاج اقول لج اني انهرت... لكني تماسكت عشان ولدي.. يوم رحت بخبر اهلي...القاهم كلهم يباركولي عالخطبه... يومها كنت بنطق وبقولهم انا معرس..بس يوسف اخويه سكتني وقال لي اسمع امي للاخير...قالت لي اسمج..وانج انتي اللي خطبوها لي....مجرد ذكر اسمج في السالفه شل لساني شل....وماقدرت انطق بحرف... فهمتي الحين يوم قلت لج اني انغصبت عليج؟..ماكنت ادري انج انتي اللي خاطبينها لي..الا عقب.... 

مهرة: مب قادره اصدق كل اللي تقوله لي.. 
ناصر: صدقي مهرة..انا نفسي مب قادر اصدق كيف لعب علي القدر.... ووجودج كزوجه لي عطاني امل ثاني باني اعيش بسعاده ... واعوضج عن اللي سويته..لكن تمت مشكله مايد... فتبرع ربيعي علي انه يخليه عنده بما انه حرمته هي خاله مايد اصلا...وافقت لانه ماكان عندي حل ثاني... لين ماتستقر الامور بينا .. وانا تعبت من فراقه مهرة..ابا اضم ولدي لي هنيه..واتمنى يكون معاج... 

سكتت مهرة... متردده.... مب قادره تتخيل الوضع اللي انحطت فيه.... 
عندي اخر ورقه...العبها احين... واللي يصير بعدها يصير...استنفذت كل اسلحتي... 
ناصر: مهرة... انتي يتيمه ام...وتعرفين بالضبط كيف هو وضع مايد.... انا كل املي معلق فيج مهرة...لا تخيبين ظني... 

عيوني انا بدن يتحارقن...فمابالكم بمهرة... واخيرا دمعت عيونها ...دمعتين بالعدد ...مسحتهم بسرعه... 
تمالكت نفسها واطالعتني... 
مهرة: كم عمره مايد؟ 
ابتسمت... 
ناصر: ست شهور... 
مهرة: متى بتخبر اهلك بالموضوع؟.. 
ناصر: مهرة؟ انتي ماعندج اعتراض... 
سكتت مهرة وهي تتلفت بعيونها بحيره...وبعدين ابتسمت من بين دموعها وقالت.. 
مهرة: حد يرفض هدية من الله..؟!.. 


سكت وانا هب مصدق اللي قالته...!!... هالمره هي فاجئتني...ضحكت جني مينون ميت من وناستي... 
سحبتها ولويت عليها بقو.... 
يالله شكثر خلصتني من هم كبير... هم زعل واقناع وهم فكرة طلاق وفراق.... 
مهرة رضت بمايد...رضت تضمه لها..وتكون له ام...ماصدق... 
مهرة فحظني كانت تصيح.... وانا لاوي عليها بقو شاكر لها وانشد الراحه... 
كانت لحظات "شبه حميمه"..بينا....لكنها بعدها دزتني وظربتني... 
مهرة: كيف قدرت تفارق ولدك بسبب حرمه..!!!.. ولدك هذا... 
ناصر: ادري...بس انتي هب اي حرمه بعد.... 
مهرة: روح هاته.. 
ناصر: الحين؟... مهرة العالم رقود... 
مهرة: عشر ونص شو يرقدهم احين؟.. 
ناصر: علي واهله يرقدون من وقت...باجر باييبه ان شاء الله... 
ابتسمت مهرة.. 
مهرة: ابا اشوفه... 
وابتسمت لها انا بعد.. 
ناصر: بتشوفينه ان شاء الله.. 

بستها على راسها ..مب قادر اصدق وناستي والراحه اللي احس فيها... 
مهرة: عندك مصايب ثانيه داسنها قول الحين ...اخرطه مره وحده.. 
ناصر: ههههههههههه...لا ماشي ...خلاص انا نظيف مثل الغسيل المنشور....بذمتج شوفي ويهي ماتغير؟ 
اطالعتني مهرة وابتسمت.. 
مهرة: بلى... 
ناصر: من الراحه... ماتتصورين شكثر ريحتيني....ماتتصورين.... 
مهرة: ياربييه عندك ولد والله ماتخيل..!!!! 
ناصر: بعدج تشوفيني صايع وما اصلح اكون ابو.؟ 
مهرة: بحتفظ بالاجابه لنفسي..بتريا لين اشوفك معاه بعدين بحكم... 
ناصر: بنتم يالسين عالارض جي؟... يالله رقاد بس رمسه في هالموضوع... 
سحبتها ورحنا..."لغرفتنا".... صدت صوبي مهرة باستغراب.. 
مهرة: سهيل هب ويانا اليوم..ارجع غرفتك.... 
ناصر: آسف... اغراضي صارت كلها هني...وبعدين ذيج الغرفه لمايد احين...فهمتي؟.. 
ابتسمت مهرة ولدهشتي..مامانعت... كانها اعتادت...كانها زهقت مثلي من هالحياة اللي عايشينها.. 
صار عندها ولد...واكيد تبا تحسن حياتنا مثل ما انا ابا هالشي... 
اتمنى بس ماكون اخدع نفسي بهالكلام....وهالتخيلات.. 
ليت الدنيا تضحك لي اخيرا... 
تعبت والله.. 
يالله يالراحه اللي احس فيها...تخلصت من كل همومي.... 

اوه...لا 

باقي هم واحد.... 

هم ابلاغ اهلي بالموضوع هذا...!!!!.. 
ومابيكون هين.... 
--------------------------------------------- 


اليوم: الثلاثاء.. 
المكان: احد فنادق فرنسا.. 
الوقت: الثانية عشره بتوقيت فرنسا...ظهرا.. 
-------------------------------------------- 
(يوسف)... 


هذا اخر يوم لنا في فرنسا... وبعد فرنسا بنروح بريطانيا.... 
لين احين كنا مستمتعين...لابعد حد... بس نوعا ما ..انا حسيت بملل... 
مادري جان خالد يحس بهالاحساس بعد... 
ماريد اجرحه واقول له اني مليت بيتحسبني مليت من مجابل ويهه.. 
مب هذي السالفه... 
كل السالفه اني اشتقت... 
ماتعودت اغيب عن اهلي كل هالفتره.... 
المصيبه بعده وراي اسبوعين من الحواطه...وعقب بنرجع.. 
ولانه وقتنا في السفر غلط...وقت دوامات الناس..ماشفنا عرب وايد نقظي الوقت وياهم... 
ايون في الصيف..بس هب هالوقت من السنه... 
ياربي ظاربني شوق فظيع.. 
نشيت عن الشبريه وقلت لخالد الي يالسه يرتب اغراضه.. 
يوسف: بطلع شوي احوط وبرجع.. 
خالد: يوسف هب تسويلنا نفس الاسبوع اللي طاف مارتبت اغراضك الا قبل مانروح بشوي... 
يوسف: ماعليك برد قبل بوقت... 
خالد: وين بتسير عاد.. 
يوسف: بروح ادقدق تيلفونات.. 

طلعت من الغرفة وانا فبالي شخصين ابا ادق لهم بالتحديد... واحد لانه الامور عنده دايما على شفا حفرة ...ومتقلبه....والشخص الثاني لاني اشتقت له بالقو... 

اتصلت على ناصر.. 
احين الوقت عندهم ظهر... يمكن وقت هب مناسب له بس ماعليه .. 
ناصر: الووه.. 
فعلا كان صوته كسول شكله ياي من الدوام تغدا ويبا يرقد احين... 
يوسف: هلا هلا ناصر... 
ناصر: اهلييييييييييييين يوسف...شحاااالك؟ 
يوسف: بخير وسهاله شحالك انته؟ 
ناصر: الحمد لله كل شي تمام.. 
يوسف: سوري شكلك راقد... 
ناصر: لا عادي الا منسدح... 
يوسف: شحالها مهرة وياك؟ 
ناصر: ههههههههه رقيييص.. 
يوسف: هههههه لااااه؟ ان شاء الله دووم.. 
ناصر: صبر بطلع من الغرفه عن احشرها... 
كلام ناصر خلاني افكر....راقده وياه؟؟!!.. ماحيد الوضع كان جي قبل ماسافر؟ لا في تطور.. 
يوسف: تحشرها؟.. 
ناصر: هههههههههه هيه الغرفه الثانيه خليناها لمايد... 
يوسف: مايد؟!!!! 
بطلت عيوني وانا اكلمه وشقت الابتسامه حلجي.... 
يوسف: خبرتها؟ 
ناصر: هيه خبرتها امس... 
يوسف: والله؟..شو صاااااار؟ 
ناصر: الله ياني مستانس يا يوسف... توقعتها تحتشر وتسوي مصيبه وحتى لدرجه اني توقعتها تطلب الطلاق..بس تقبلت الموضوع بشكل سحري..اول شي احتشرت صح... بس عقب فكرت ووزنت الامور وقالت لي مايد هدية من الله... تخيل يوسف.؟! 
يوسف: ياسلااااااااااااااام صدق والله اخبار حلوه... 
ناصر: الحمد لله...الحين باقي ننشر الخبر...مب عارف كيف اخبر قوم ابويه بهالموضوع.. 
يوسف: صدق الله يعينك... اانا عندي لك خطه.. 
ناصر: شوهيه؟ 
يوسف: تخبر كل شخص بروحه..مثلا هالاسبوع...خبر محمد ومنى... الاسبوع الياي خبر امايه اروحها...امايه يبالها ويك ايند بروحها عشان تتفاهم...والاسبوع اللي بعده بكون انا رجعت وبنخبر ابويه لانه هذا الخوف منه.. 
ناصر: لا جذي بنتاخر وايد...وين بودي مايد في الويك ايند؟.. 
يوسف: عند علي.. 
ناصر: علي بيسافر...عشان جي استعيلت وخبرت مهرة انا.. 
يوسف: ياهييه مصيبه بتشله وياك يعني؟ 
ناصر: مااااشي مجال غير هذا... 
يوسف: لا تروح هالاسبوع العين... خل مهرة تخبر منى في التيلفون...وانته ازقر محمد عندك او اعزمه مثلا على غدا او عشا...وخبره هناك عندك... 
ناصر: والله فكره... بمخمخ فيها بعدني... 
يوسف: هيه ...لا تصدمهم بالخبر كلهم مره وحده ردة فعلهم بتكون اقوى جي... اذا شاف ابويه واميه انه الكل يدري بتخف ردة فعلهم شوي.. 
ناصر: الا قول بيحتشر اكثر بيقول كيف الكل يدري وانا اخر من يعلم؟.. 
يوسف: اوهووووووووووو ابوك هذا غير شكل... 
ناصر: بيسهلها ربك...انا استاهل اللي باييني... بتحمل.. 
يوسف: واهل مهرة..مافكرت فيهم.... 
ناصر: والله عاد شوف يوسف...رغم احترامي لهم يعني...لكن مهرة حرمتي وعلى ذمتي ومالهم اي سلطه عليها حاليا..ودامها هيه موافقه وراضيه عالوضع..اعتقد مالهم خص خلاص... 
يوسف: واذا اثروا عليها؟ 
ناصر: ان شاء الله مابياثروون... افففف ...مصيبه والله... 
يوسف: انته جذي بتخليني ارد من السفر... 
سكت ناصر وحسيته فعلا يباني اوقف وياه....واللي اثبت لي هالشي... 
ناصر: مب بسك انته؟.. 
يوسف: بسني والله اشتقت لاهلي ابا ارد... بس خالد.. 
ناصر: اشرح له الوضع قول له في مشكله عند الاهل ولازم ارجع.. ماودي اخرب عليك يوسف بس والله انا محتاجنك الحين... 
يوسف: افا عليك.. خلاص بخبرك بموعد رجعتي قريب...ولا تسوي شي انته الا يوم ارجع.. 
ناصر: ان شاء الله خير...توصل بالسلامه ان شاء الله... 
يوسف: الله يسلمك...سلم على مهرة..فمان الله.. 
ناصر: يوصل..فمان الكريم.. 
يلست على كرسي كان بالطريق افكر بحال هالاخو... اللي من طلع من بيتنا وانتقل لبوظبي ماعين خير.... 
متى بيرتاح.!!!.. 
طلعت مهمة مهرة اسهل بوايد عن مهمة ابلاغ الاهل بهالموضوع...!!!...ياهيه مصيبه..! 
انا اعرف شكثر امي تبالغ وتسويها ماساة...واعرف ابوي كيف صارم وشديد...! 
شو بيسوي ناصر؟! شو بيسوي؟!.. 

انا لازم ارجع اوقف معاه.... ناصر رغم شخصيته القويه الا انه ياخذ من امي وابوي في اطباعهم..اذا احتشروا..بيحتشر وياهم..بيتظاربون...وطبيعي الكبيره له سلطه اكبر...وبيروغونه من البيت وبتستوي القطيعه بينهم... 
هذيلا يكابرون وهو اخس منهم يكابر بعد.... 
اهلي خصوصا امي وابوي يوم يحتشرون يبالهم شخص هادي يكلمهم...مايحتشر لحشرتهم.. عشان جي لازم اكون موجود... 
واحد يشد وواحد يرخي... 

اما خالد... بيتفهم دامه خالد ربيعي اللي اعرفه... 
والحين يا دور الشخص اللي مشتاق له ...ابتسمت... رغم انها مخاطره ..لكن اذا ردت علي عمتي بقولها ابا يدوه... بس هالوقت من الظهر العيايز مايكونن واعيات...البنات بس...وكنه ماعندها دوام بعد الظهر اليوم اكيد رجعت البيت... 

تنهدت وسميت بالله لا اسوي لعمري مصيبه واتصلت ...لبيت عمي... 

اللي رد عليه لا عمتي ولا يدوه ولا حتى كنووه.... ردت علي عويش.. 
يوسف: السلام عليكم... 
عايشه: وعليكم السلام والرحمه... ! 
شكلها ماعرفتني.. 
يوسف: عويش؟ 
عايشه: منوو انته؟ 
يوسف: واحد يبا يخطبج... 
عايشة: شووووه؟.. 
ظحكت وانا اسمع صوتها الزايغ.. 
يوسف: انا ولد عمج يوسف...شحالج.. 
عايشه: هههههههه يووسف زيغتني والله قلت فخاطري منو هذا بعد...انا بخير الحمد لله.. 
يوسف: منو عدالج؟ 
عايشه: محد رقود الناس ظهر... 
يوسف: احسن... 
قالت لي هيه بمكر.. 
عايشة: منووو تبا انته؟ امايه والا يدوه؟ 
يوسف: لا رية ولا سكينه... عطيني اياها.. 
عايشه: يدوه وامايه رية وسكينه احين؟ 
يوسف: غربلات عدوج بتخسريني عطيني كنوه اسلم عليها.... 
عايشه: ممنوع تكلمها انته هب مالج... 
يوسف: عويش تراني برد قريب البلاد والله ياظربج عطيني كنووه خلصيني...ولا تخبرين حد... 
عايشه: هههههههههههه هالمره بس بتساهل وياك...لحظه.. 
ابتسمت انا بينما كنت اتريا خطيبتي ترد عالتيلفون... 
كنة: الوووه..!!! 
سمعت صوتها وتنفست بعمق... 
يوسف: هلا والله..هلا بهالصوووووت... 
كنة: ماصدق انج اجرأتي وسويتها؟!! 

هذي هيه كنه... دايما استقبالها لي غريب.!!!.. ودايما تكلمني جني ربيعتنا....! 
يوسف: ههههههههههههه كل شي عشانج يهون...شحالج يالدبه؟ 
كنه: انا بخير الحين...شحالج انتي ويا ويهج؟ 
يوسف: والله اني مشتاقلج.. والحواطه هب شي يوم انتي محد.. 
كنه: ههههههه كنتي ناويه تشليني وياكم... 
يوسف: بشلج وياي ان شاء الله عقب العرس... متى بتخرجين؟ 
كنه: ماباقي شي هانت... 
يوسف: عيل بنملج... 
كنه: امايه ماعندها هالسوالف..الملجه قبل العرس بفتره بسيطه هب بكم شهر...!! 
يوسف: اوهوووو.... المهم شو علومج؟. 
كنه: والله علومنا زينه...انتي مستانسه؟ 
يوسف: كنت مستانس بس مليت وبرجع البلاد هالايام.. 
كنه: واللـــــــــــــــــــــه..؟!!!!!!!.. 
بعدت انا الموبايل شوي... 
يوسف: ايه طريتيلي اذني..!!!.. هيه برجع هالكثر مستانسه؟ 
كنه: لا .. صدمتيني وخيبتي ظني تحسبتج بتبطين اكثر افف شو هاا... 
تميت انا ساكت وابتسم اترياها تتراجع عن كلامها.... 
شوي الا وهي ناقعه من الضحك.. 
كنه: لا والله اني اسووولف ....هيه وايد مستانسه انج بتردين... 
يوسف: هيه توج هذا الكلام السنع... 
كنه: متى بتردين..؟! 
يوسف: هاليومين بحجز... بتسمعين عني انتي... بيخبرونج.. 
كنه: توصلين بالسلامه.. 
يوسف: الله يسلمج..بخليج ماروم اطول بروح اجهز اغراضي...فمان الله.. 
كنه: الله يحفظج.. 

سكرت عن كنه وانا قلبي مرتاح... شكثر كنت متوله عليه... 
رجعت الفندق اخبر خالد بالمخططات اليديده... 
------------------------------------ 
اليوم : الثلاثاء.. 
المكان: شقة ناصر.. 
الوقت: الخامسة عصرا.. 
------------------------------------ 
(مهرة).... 


كنت يالسه على اعصابي...احاول اهدي نفسي..واتريا... الشخص الصغير اللي بيملا علي البيت.... 
مايد ولد ناصر.. 

لا شك..باني احب ناصر... تاكدت امس في الليل..يوم قعدت اعيد وازيد في السالفه في راسي... 
ماكان الموضوع مجرد تقبلي لولد صغير يدخل حياتي ويفرض علي تربيته والاهتمام فيه كانه ولدي تماما... 
صحيح كان ضعفي تجاه اليهال...واحساسي وادراكي لمعنى اليتم وفقد الام هو اللي خلاني اتقبل مايد... 
لكن بعد..ناصر لعب دور.. 
شفت بعيونه الرجا والعذاب... بصراحه...ماهان علي...وهالشي اللي خلاني اصيح فحظنه يوم لوا علي امس... 
حسيت شكثر هو ارتاح ومستانس اني خففت عنه هالكثر هم.... صعب انك تشوف رجل بكل عنفوانه وكبرياءه.. ضعيف جدامك جي...وبسبب طفل..!!.. 
ماكان بايدي غير اني اريحه واوافق... 
انا ما املك قلب قاسي ارفض فيه ياهل محتاج لابوه ومحتاج لي بعد اني اكون امه... 
ليش يعني؟ بس لانه ولد وحده ثانيه؟!!!!... 
وشوفيها؟.. هذا ياهل مايفهم شي... 

انصدمت صحيح...انجرحت صحيح... هالمره كانت له زوجه...بس علاقة سابقه ..!!! زوجه..يابت منه ولد..! حبها فيوم من الايام.... 
هذا شي خلاني اعصب...اعصب بشكل...بس من ذكر ناصر الياهل ضعفت.... 
وشي ثاني بعد خلاني اضعف... 
لاول مره....من عرسنا... لاول مره ناصر يعترف لي بالحب... 
صح يقول لي غناتي والغاليه وعيوني وهالسوالف بس هذي كلمات تنقال... 
بس امس قال لي اياها بدون مايحس هو نفس انه اعترف.... 
قال لي صح انا حبيتها...بس احبج انتي بجنون.... 
يحبني انا ..وبجنون...!!!.. 
من قالها عرفت انها كلمه كنت دايما اتريا اسمعها....بس كان هو يستخدم بدائل... 
الظاهر اني فعلا حبيته... 
طلع عنده ولد..!!!.. يعني في النهاية اثبت لي انه انسان...عنده ولد... 
ظحكت وانا اتذكر سؤاله الماكر لي يوم كنت فبيت اهلي... 
قال لي تحبين اليهال؟...منو تحبين اكثر..الاولاد والا البنات؟.. 
كان يسالني لانه عنده ولد هب بنت... 
وتذكرت بعد...يوم يقول لشماس..بياخذج ولدي يعني بياخذج.... 
ورجعت اضحك... تذكرت ارتباكه يوم سالته.." اي ولد"..قال " الولد اللي بنيبه"... 

اشياء وايد تذكرتها من حركات ناصر... من متى وهو يفكر ويهويس بولده مايد... 
في الوقت اللي تحسبته يفكر فيني انا...كان في عقله الباطن يفكر بولده مايد... 
مشاويره اليوميه... 
كل شي حصل له تفسيرا لحين..كل شي... 
مسكين ناصر... 

فزيت من الكرسي وقلبي يدق دق وانا اسمع جرس الباب... 
هذا هو...هذا ناصر...ومعاه مايد اكيد... 
ركظت افتح له الباب... 
ماشفت ناصر.... شفت ويه طفولي... واستنساخ من عيون ناصر.... تطالعني بفضول... 
مهرة: ياربيي... 
على طول ابتسمت ومديت ايدي ..لمايد.. 
خذته لحظني ..بسته وظميته لي... 
حسيت بفرحه غامره صعب تفسيرها... 
هذا الولد لي...لي انا... 
كان ناصر بعده واقف عند الباب وفي ايده شنطه مايد... يطالعني باستغراب ممزوج مع فرحه وحنان... 
رفعت عيني لناصر... 
مهرة: كيف قدرت تفارق هالملاك..!!.. 
وصديت عنه سايره صوب حجرتي... 
ناصر: وين سايره؟؟!! 
مهرة: عندنا اجتماع تعارف... خلك بعيد... 
دخلت غرفتي...او بالاحرى..غرفتنا انا وناصر بعد ما اقتحمها ناصر امس بعجرفة...وسكرت الباب وانا ابتسم... 
حطيت مايد عالشبريه..رتبت شوي ملابسه وانا اتامل فيه.... 
ماشاء الله عليه ابيض..بس ملامحه سمرا..يعني الشعر بني.. العيون عيون ناصر امررره.. والباقي كله صغير .. 
ماشاء الله عليه محلاه... 
بسته ويلست الاعبه شوي...استمتعت بمسكه ايده على صبعي.. 
ماكنت مصدقه بانه عندي ياهل لي... 
من دون حمال وربا واوياع..صار عندي ولد..!!.. 
كانت فرحتي ماتنوصف... 

قضيت بعض الوقت معاه...حوالي ربع ساعه... 
دخل علي ناصر وهو يبتسم... 
ناصر: خلص اجتماعكم؟.. 
كنت حاظنه مايد وميلستنه على ريلي.. وعاطتنه لعبة صغيره تسليه... 
مهرة: ماظني يخلص هالاجتماع موليه... 
يلس ناصر معانا وهو يطالعنا بابتسامه وراحه.... 
مايد يوم شاف ابوه عق اللعبه ومد ايده له... 
صح اني انحبطت يوم شله ناصر عني..لكني بعد حسيت بالفخر... 
دام ياهل يطمئن لناصر...كيف انا ما اطمئن عنده واحس بالامان؟!.. 
مهرة: يشبهك... 
ابتسم ناصر بفخر وباس ولده بحب... 
ناصر: اغراض مايد في الغرفه... اليوم في الليل بسير وباخذ له منز... 
مهرة: مايبته وياك؟.. 
ناصر: لا.. استحيت اخذه.. 
مهرة: مب انته اللي شارنه؟ 
ناصر: بلى...كل اغراض مايد اللي عندهم انا شارنها... بس بعد استحي..خذت ملابسه بس وبعض الاشياء اللي رتبوها يقولون بحتاجها اظني حليب وهالسوالف.. 
مهرة: ماعرف اسوي حليب..!! 
قلت هالشي بصدمه.. 
ناصر: ههههههه انا اعرف..مايرزى.. 
وصد صوبي يطالعني ... 
ناصر: صدق مهرة انتي ماعندج مانع؟!.. 
ابتسمت له مطمئنه...ياربي كيف يحاتي.. 
مهرة: ماعندي لا مانع ولا سعيد... وحتى لو كان عندي من قبل.. اي ممانعه بتختفي لمجرد اني اشوف ويه هالملاك..ماشاء الله عليه... 
ناصر: الله يخليج لي... 
استحيت... 
وحاولت اييب موضوع يغطي الارتباك.. 
مهرة: ماشاء الله عليه هادي وماصاح... 
ناصر: هيه فديته..علي ظيوفه وايد..ومايد تعود يشوف الغرب... هو هادي بس ان صاح بينقع راسج... 
مهرة: هههههههههههه...انا ادري انه الفتره الاولى بتكون صعبه عليه انه يتقبلني..لين مايتعود يعني... 
ناصر: الله بيسهل الامور ان شاء الله... انا بكون معاج مب اني بفره عليج وبنسى وجوده... 
مهرة: ادري انا ماقصدت جي.. 
ناصر: ادري انج ماقصدتي ...وادري انج خايفه من هالمسؤوليه... كل قصدي كان اني اطمنج... .. بتروحين وياي السوق عشان تختارينه وياي؟!.. 
مهرة: همممممم...هيه..بسير.. مايد عنده دزازه؟!!.. 
شل ناصر ولده فوق يلاعبه ويقول بمرح.. 
ناصر: ولد ناصر مايقعد في دزازه...يقعد عجتف ابوووه... 
ضحكت انا لمنظرهم رباعه... 

وطول العصر ..وفي السوق..ولين رجعنا..وركبنا المنز وبقية الاغراض اللي خذناها لمايد بحماس....كنا على هالحال.... مع مايد..واغلب حواراتنا ادور عنه...! صار هالياهل محور حياتي وحياته... وقاعده سلام بيني وبين ناصر...

اليوم: الثلاثاء.. 
المكان: بيت خلفان.. 
الوقت: التاسعة مساءا.. 
------------------------------------------- 
(سهيل)... 


كنت انا وابويه يالسين بعد ماتعشينا نسولف..واحيد الحريم شيخه وعفرا يالسات يتعشن... حمد كالعاده ماكان موجود في البيت.. 
خلال سوالفنا اتصل على ابويه سيف...واخيرا... 
شفت على ويه ابويه الراحه لانه اطمن عليه وعلى استقراره هناك... 
عقب عطاني اياه اكلمه... 
سيف: سلااااااااااماااااااااااات ماطحت في المستشفى الا يوم انا سافرت؟! 
سهيل: هههههههه وعليك السلام والرحمه.. 
سيف: آآخ يالقهر كنت بغلس عليك وبظحك عليك شويه.. 
سهيل: شو يا ريال قالوا اني قعدت اهاااذي وخرطت الاولي والتالي... 
سيف: ههههههههههههههههههههاي.. قسم بالله خساره ماكنت هناك.. 
سهيل: عنلاتك من اخو متشمت عليه.؟!.. 
سيف: لا بس متحسف انه فاتني...سلامات سلامات...ماتشوف شر..والا قرحه هااه؟ 
سهيل: الله يسلمك...هيه قرحه ..عطوني ادويه وجي اونها بتعالجها... 
سيف: وشو تحس اهون؟. 
سهيل: عنبوو الا امس عاطيني الادويه اصبر كم اسبوع عقب بقولك... المهم انته علومك هناك.. 
سيف: علومي طيبه... اخذ احين دروس انغليزي يقولون اول سنه لغه لازم.. واحين ابا اروح المكتبه مادل اتريا مبارك اييني يوديني... 
سهيل: مبارك بينفعك وايد هناك.. 
سيف: مبارك؟ عنلاته...يوم نسير عند ربعه يفرض علي ارمس انغليزي والا مول مابفهم شي ولا يرد عليه هو الا بالانغليزي.. 
سهيل: ههههههههههههههه يباك تتعلم بسرعه.. 
سيف: عاد هب جي...بس هو نافعني والله.. ماتحرك الا وهو وياي ...اظيع والله مادل... 
سهيل: بتتعود ان شاء الله.. 
سيف: اخبار مهرة؟.. 
سهيل: بخير الحمد لله مستقره.. 
سيف: ماروم اطول وايد...سلم عليهم كلهم... 
سهيل: يوصل ان شاء الله وانته شد حيلك واحفظ نفسك هالله هالله بالصلاة ياسيف ماوصيك... 
سيف: لا توصي حريص...لا تخافون عليه انا ريال... 
سهيل: ندريبك ريال بس زياده حرص.. 
سيف: ان شاء الله..يالله فمان الله.. 
سهيل: الله يحفظك.. 
سكرت عنه ورديت التيلفون على ابويه... 
سهيل: حليله..منو كان يتخيل انه سيف بيكمل دراسات في الخارج؟!.. 
بو حمد: الله يوفقه ان شاء الله... والله اني احاتيه بس ادري بمبارك وياه ريال ماينخاف عليه.. 
سهيل: حتى سيف ريال يوم يبغي... 
بو حمد: سيف يخرب عليه الخراش شوي...الله يهديه... 

التفت وانا اشوف شيخه طالعه من غرفة الاكل ويايه صوبي بلهفة.. 
شيخه: وين حمد؟؟؟ 
سهيل: شتبينه؟.. 
شيخه: عفرا تعبانه يمكن تربي اليوم.. 
سهيل: هااااه؟!..تبوني اوديكم المستشفى بوديكم.. 
شيخه: لالا انا احيد فطيم ختيه يوم اييها الويع لازم نمشيها..بنروح نمشي شوي انزين..واذا تعبت زياده بتصلبك تيلفون تمر علينا هناك ونوديها خلك جاهز... 
سهيل: اووكي.. تحذرن وانتن تمشن برا... 
شيخه: ماعليك.. 
يوم راحت شيخه.. 
بو حمد: شو تقول؟ 
سهيل: تقول عفرا تعبانه بتربي يمكن..بيسيرن يمشن شويه .. 
بو حمد: وين بتمشيها بعد وهي تعبانه.. 
سهيل: شدراني بها تقول المشي زين لها الحين... 
بو حمد: بنوديها جانها تعبانه..وين ريلها.. 
سهيل: حمد دوم برا البيت متى يقعد بالله عليك؟!.. 

طلعن شيخه وعفرا من البيت يمشن... 

ومامرت ثلث ساعه الا وشيخه متصله....حالة طواريئ...تعال ودنا الحين.. 
وفعلا خطفت عليهن ووديتهن المستشفى وانا احاول ما اسمع توييعات عفرا... اتصلت بحمد السبال اللي هب سائل عن حد وقلت له عن حرمته...وقال انه بايينا على طول هناك في المستشفى... 

مسكينه عفرا...الله يسهل عليها... 
ما اتخيل شيخه جي تعبانه يوم بتحمل وبتربي... بتعب نفسيا وياها حشى..!! 
-----------------------------------

نهاية الجزء الرابع والخمسين 


الجزء الخامس والخمسين 
------------------------------ 

اليوم: الثلاثاء.. 
المكان: احد مستشفيات مدينة العين.. 
الوقت: الحادية عشره مساءا.. 
------------------------------------- 
( شيخه)... 


بصراحه...!! 

صرت اخاف من الحمال والربى... حشى حالة عفرا ما اطمن...وايد تعبانه مسكينه..!!! 
الله يعينها ويسهل عليها... 
كنت انا في المستشفى معاها... داخل غرفة الولاده..وخارج الغرفه موجود حمد..اما سهيل فراح البيت... يقول ماله حايه يقعد بيطمن علينا بعدين.. وانااعرف سهيل انه استحى يقعد ..وحشّـم من اخووه...عشان جي راح.. 
انا قلت لحمد يتصل بعمته..ام عفرا..عشان تيها وتشوف بنتها.. لاني انا اخاف بروحي ماعرف كيف اتصرف بس امها اكيد تعرف.. 
بالفعل... مامرت نص ساعه الا وبامها يايه...وتولت المهمة الصعبه عني... 
وانا واقفه معاهم اساندهم.. 
مسكينه ياعفرا..!!! 
خذت لها ساعه ثانيه من الآلام.. الساعه 12 ونص بالضبط..ربّـت عفرا... وشكثر ارتحنا انها ربت بالسلامه وما احتاجت لعملية او شي من هالنوع...وارتحنا بعد من العذاب النفسي... 
مجرد شوفتها تعذب الواحد.. 
وفرحنا لنهاية عذابها المسكينه... 
وكانت المولوده بنت... حمرا وتصارخ..!!.. 

ركظت انا برا الغرفه ابشر حمد.. اللي ابتسم ببرود يوم عرف انه المولود بنت هب ولد..لكن زين منه سال عن حال عفرا.. 
حمد: شحالها؟!.. 
شيخه: بخير الحمد لله..تعبت شويه..بس الحمد لله افتكت... 
حمد: اقدر اشوفها؟! 
شيخه: مادري ماظني الحين مسموح... 

وانسحبت من المكان ورجعت داخل الغرفه...ويوم تاكدنا من انه عفرا بخير وسهاله..قالت لي ام عفرا باني اروح البيت ارتاح... وانها هيه بتقعد مع بنتها... 
اتصلت بسهيل..وقلت له ايي يشلني.. 


وفي السياره... 
سهيل: بنت يابت؟!! 
وابتسم ابتسامه وسيعه...ابتسامه كان المفروض تكون على ويه حمد بس للاسف..العم فرحان اكثر من الابو.. 
شيخه: هيييه... البنت حميرا... ماتاملت فيها وايد اشوف شكلها..بس ماشاء الله شعر وايد فراسها..وصبوعها جي طويله.. 
سهيل: هههههههههه كل هذا ومافصفصتي؟!.. 
شيخه: ههههههههههه عاااد انته..دوم طايحبي...انا احب ادقق شفيها يعني؟!.. 
سهيل: يعطيج العاااافيه بنت خليفه... ماقصرتي اليوم.. 
ومد ايده وحطها على ايدي... 
استانست انا بالحركه... ومديت ايدي الثانيه اغطي بها يديه.... 
شيخه: الله يعافيك..شو بيكون شعورك لو انا يبت لك بنت؟!.. 
ابتسم سهيل اكثر.. 
سهيل: شو بعد بيكون شعوري..!!..سؤال غريب.. 
شيخه: عندك فرق بين البنت والولد؟!.. 
سهيل: همممممم... شي اكيد اني ابغي ولد..يشل اسمي..بس هب لازم يكون اول مولود ولد يعني..!! 
شيخه: واذا انا مايبت غير بنات؟!.. 
سهيل: ههههه باخذ عليج ثلاث هب الا وحده..!! 

حسيت ببركان بيتفجر فصدري..فرّيت ايده بعيد عني... 
شيخه: شوووووووووووووووه..!!!! 
لكنه هو ال**** نقع من الظحك.. 
سهيل: يالغبية.. ماسمعتي بالاكتشاف العلمي اللي يقول..انه اللي يحدد جنس الجنين هو الذكر هب الانثى؟!.. حسب اللي سمعته طبعا مادري.. بس يقولون...يعني اذا يبتي انتي بنات بيكون مني هب منج انتي... 

حبيت انا اغايظه شوي.. 
شيخه: عيل انا اللي باخذ عليك ثلاثه غيرك..!. 

التفت لي سهيل وعيونه تقول انه بيجتلني..ساعتها حسيت شكثر مزحتي ثقيله..!! ثلاثه عاد؟!.. 
سهيل: شو قلتي؟! جني ماسمعت عدل..!! 
ظحكت انا من الزيغه...! 
شيخه: ههههههههههه امييييييه..امزح والله امزح... 
صارخ علي... 
سهيل: لاتخليني ادعمبج العمود... سحبي كلامج..!!!! 
شيخه: سحبته يابوك ...سحبته وسرطته بعد...اعتبرني ماقلت...!! .. انا شو ابا استخف دمي..!! 
رد يصارخ مره ثانيه.... 
سهيل: صدق والله... ثاني مره انا اللي امزح هب انتي فاهمه.!.!!! 
شيخه: ان شاء الله ان شاء الله... ..بس عالاقل عرفت بشو يحسن الحريم يوم تقولولهن بناخذ عليكن.. 

صرخ فويهي مره ثانيه وبصوت اعلى... 
سهيل: شوييييييييييييييييييييخ..!!!.. 
شيخه: خلاص خلاص بسكت... 
وحطيت ايدي على حلجي عشان ماانطق مره ثانيه.... سهيل غيور عادي يجتلني بس من مجرد تخيلات..!! 

وصلنا البيت... 

بسلامه..الحمد لله... 
سهيل: عليج عاد تنشرين الخبر..؟! 
شيخه: بدقدق تيلفونات باجر الحين مافيني..تعبانه بالقو... 
دخلنا البيت وشفناه غارق في الظلام...محد فيه غيرنا نحن وعمي...اللي طبعا راقد الحين.. 
استغليت فرصه الخلوه هذي صديت صوب سهيل ومديت ايدي له.. 
شيخه: شلني..!! 
سهيل: مابشلج...امشي روحج...ادب لج عالمزحه البايخه... 
شيخه: سهيييييييييل...حبي.. 
سهيل: جب شويخ...عصبتيبي صدق... 
شيخه: انزين تعال انا بشلك.. 

طبعا كنت امزح...والحمد لله حصلت تجاوب..شفت سهيل يبتسم.. 
تمسكت فيه بدلع ورحنا لغرفتنا... 
شيخة: حبيبي انته تدري...والله كنت امزح بس للاسف طلعت مزحه مثل ويهي.. 
سهيل: زين يوم عرفتي.. ههههههه...****ه... 

وكملنا الطريج لغرفتنا وانا تعبانه اسحب ريولي سحب... 
وقفتي مع عفرا بصراحه هدت حيلي..!! 
---------------------------------------- 
اليوم: الاربعاء.. 
المكان: شقة ناصر.. 
الوقت: الثالثة والنصف صباحا(الثلاثاء بعد منتصف الليل)... 
------------------------------------------------------ 
(مهرة)... 


ناصر كان راقد عدالي منهد حيله... لاحظت انه هب مرتاح فرقاده يتجلب من اول ماحط راسه... 
واللي وعاني الحين هب ناصر...كان مايد...! 

بعد ماركبنا المنز امس اصريت على ناصر انه نسحبه لغرفتنا...غمضني..حرام اخلي الصغيرون يرقد بروحه في غرفه..!!!!... 
هو قال لي..لا تعودينه..!!.. 
لكن ماعليه منه...غمضني الولد...من اولها افره فغرفه بروحه..!!!.. ومثل ماتوقعت انه بيستغرب المكان وبيصيح نص الليل... 
هذووه يصيح الحين ...ويالله قومي يامهرة سكتي..ورقدي من اول ويديد.. 
والله يعلم جان بروم ارقده... 
حاولت امس معاه..بس ماقدر الولد يرتاح لي ويرقد عندي..مع انه كان فيه رقاد..!!! 
لكن اول ماشله ناصر وحظنه... رقد مايد ...!!! 
حسيت باكتئاب ساعتها..لكني قويت نفسي... مايد لين يتعود علي ويرتاح لي يباله وقت...!!! 
مايصير كل شي بسرعه بسرعه...خصوصا مع اليهال...التعامل معاهم ياخذ وقت... 
وبعدين هذا ابووه..اكيد يرتاحله اكثر ويحبه..ويطمئن وياه... 
وانا لازم اصبر واكبر عقلي واوسع صدري....على ناصر وولده...!! 
نشيت... بحركه مرتبكه حطيت شعري اللي يغطي ويهي ورا اذني... رحت لمنز مايد..شليته وطلعت به براا الغرفه عشان مايقوم ناصر... حرام عليه دوام..! 

استمر مايد بالصياح... 
وانا اهز واسكت واحاول اهدي لكن ماشي فايده...الولد مستغرب المكان والويه اللي يالس يشوفه..!! 
اللي هو ويهي انا..! 
فكرت اسويله حليب..رحت لغرفة مايد..(ناصر سابقا).. وسويت له حليب... 
عطيته يشرب... لكنه شرب شوي منها وعقب رفضها... 
ابتعدت عن غرفتنا اكثر عشان مايد مايوعي ناصر بصياحه رغم الباب المسكر بينا..ورحت للصاله...حاولت ألهيه باشياء مثل الروموت واغراض ثانيه كانت عالطاوله..لكنه يمل منها بسرعه ويرجع يصيح... 
بديت انااتعب...!!! 
لين ماشفت ناصر واقف على باب الصاله... بوزار وفانيله...ويطالعنا انا ومايد بظيج... 
ياويلي....ازعجناااه..!!!.. 
كنت شوي وبصيح من الياس... مايد هب طايع يهدا عندي وانا بذلت جهدي..شو اسوي؟!!..شو بيقول احين عني ناصر؟!.. 
من اولها أم فاشله..!! 
تميت اطالعه وهو يطالعني..ومايد بحظني يصيح بشكل متقطع..!! 
ناصر: شو بلاكم؟!.. 
ورفع ايده يضغط على فكه الايمن ...مثل واحد يعوره ظرسه..!!! 
مهرة: مايد..اظني مستغرب المكان... ماطاع يسكت.. وماطاع يرتاح لي بعد... 
ابتسم ناصر بتساهل ماتوقعته..... ويا صووبنا.. 
ناصر: هاتيه عنج... انتي اروحج تعبانه..!! 
عطيته مايد وانا اطالعه باندهاش....انا تعبانه؟!.. هو اللي تعبان وعنده دوام وبعده رجع يحاتيني؟!... الله عليك ياناصر..! 
يلس عدالي ومايد في حظنه.. يحاول يهديه..! 
مهرة: انته ليش قمت؟ صياح مايد وعّـاك؟!.. 
ناصر: اصلا مارقدت زين... ظرسي ناقع عليه يعورني... 

عشان جي كان ظاغط على فجّـه..!!.. مسكين..كله ولا ويع الظروس.. 
مهرة: من شو؟! 
ناصر: مادريبه...ماحيده مسوس... عصب يمكن والا شي..مادري حتى عيوني هب رايم ابطلهن من كثر ما انا مدوخ وتعبان... 
مهرة: باييب لك بنادول.. 
قمت ويبت لناصر بندول وكوب ماي... احاول اسوي شي مفيد... 
عطيته الكوب والحبّـة وانا الاحظ انه مايد هدا وهو في حظن ابوه.. لانه شخص هب غريب عليه..!! اما انا فمازلت غريبه..! 
يلست مكاني ..عدالهم... بعد ماخلص ناصر اكل البنادول و شرب الماي.. تراجع صوبي.. انسدح عالكرسي..اسند راسه على ريلي...ومايد نايم صدر ابوه.. بشكل بريء جدا... 
حسيت بالغيييره.... 
مب من مايد...من ناصر... 
قلت بغيره طفولية لناصر.. 
مهرة: ليش انا مايرقد عندي جي؟!!!.. 
ناصر: هههههههههههه انتي ترقدينه على ينبه او ظهره.... هو يحب يرقد عبطنه جي...مثل ابوه قلت لج امس. 
تميت اراقب رقدتهم وشعور غريب يجتاحني... 
صحيح ناصر تعبان من ظرسه...لكن حسيت انه مرتاح... لانه ولده معاه اخيرا... وانه تفهمي..ساعد الوضع..! 
مبين من احتضان ناصر لمايد شكثر هو يحبه... 
كنت اراقب ناصر اكثر من مايد تقريبا... كل شوي كان يبوسه على راسه ويشم ريحته..ويشدد احتضانه له.. 
ناصر: تشوفينه رقد؟!.. 
تقربت اشوف ويه مايد...كان فعلا راقد.. 
مهرة: هيه... اشله عنك؟ 
ناصر: لالا..انا مرتاح جي... تصدقين؟ احس انه هو اللي يعطيني حنان هب انا... ماريد اتحرك من مكاني... 
ابتسمت انا ... 
وقعدت افكر... يعني انا بعد ما اتحرك من مكاني؟!.. ناصر مسند راسه على ريلي..!!!!.. 
مهرة: اييبلك مخده ولحاف؟!.. 
ناصر: هيه...ولو انها مب احسن عن ريلج... 
وضحك...وضحكت انا باحراج وقمت.. 
ناصر: مابترقدين ويانا؟!.. 
مهرة: هههههههههه وين؟ هو الا كرسي هب شبريه..!! 
ناصر: هههههه والله ان بغيتي بسويلج مكان... 
مهرة: هههه لالا.. بخليك ويا ولدك..باييبلك لحاف.. 
رحت ويبت لهم لحاف..ولحفتهم...وحطيت المخده تحت راس ناصر.... 
كان منظرهم بصراحه... مثل مايقولون... يفطر القلب..! 
ثنيناتهم اشوفهم يهال.. 
وثنيناتهم ...احبهم وايد..!! وبشكل غريب..ومفاجئ..! 
مهرة: بعده ظرسك يعورك؟.. 
غمض ناصر عينه.. 
ناصر: هممم...يعورني.. 
مهرة: باجر كيف بتروم اداوم؟!.. 
ناصر: اذا تم يعورني بستاذن وبروح العياده.. 
مهرة: اييبلك حبة بنادول ثانيه؟! 
ناصر: لالا...ماحب البندول.. 
ابتسمت انا.. 
مهرة: تباني اغصبك عليه مثل ماغصبتني يوم كنت مريضه؟!.. 
ابتسم ناصر وهو مغمض عينه.. وعقب يوم تذكر شو كان يسويبي وانامريضه رد يظحك.. 
ناصر: كان لمصلحتج يا****ه.. 
مهرة: وانا يعني اباه يظرك؟!.. 
تنهد ناصر بارتياح والتفت لي.. ظلام الصاله كان شوي مغبي عني تعابير هالعيون.. 
كنت انا يالسه على الطاوله المجابله للكرسي... 
قال لي هو بهدوء.. 
ناصر: تخافين علي مهرة؟!.. 
ارتبكت...واستحيت..ماعرفت شو اقول...بس في نفس الوقت..مابغيت اني احبطه.. 
وليش ماقول الصدق يعني؟!... انا مايالسه اقوله لغريب..! اقوله لريلي... 
مهرة: هيه...وماريد اشوفك متويع جي..! 
ابتسم... بس في حالته وويع الضرس الواحد زين انه يسمع اللي ينقال له.. 
مد ايده ومسك ايدي.. 
ناصر: يوم بخبر اهلي..واهلج... يمكن يغضبون عليه...يمكن....يمكن تصير وايد اشياء... بتوقفين معاي مهرة؟!..بتسانديني؟؟!؟؟ 
حسيته خايف من اللي بيصير له ... 
معاه حق..هذيل اهله..اكيد بيهتم لرضاهم عليه.. 
مهرة: اكيد بوقف معاك....(وبتردد اضفت له)..لآخر الطريج... 
وكان لكلامي تاثيره المطلوب...ابتسم ناصر ابتسامه اوسع واستانس....سحب ايدي وباسها برقه.. 
ناصر: فديت روحج....روحي ارتاحي الغلا.. ووعيني الصبح... 

ماتمنيت اخليهم..لكني كنت فعلا محتاجه اني ارقد شوي... 
مهرة: ان شاء الله..تصبح على خير... 
ناصر: وانتي من اهله عيوني... 
بندت الليتات وخفيت عالمكيف ...ورحت ارقد...!
اليوم: الاربعاء.. 
المكان: شقة ناصر.. 
الوقت: السادسة وخمس واربعون دقيقة...صباحا.. 
------------------------------------------------ 
(ناصر).... 
سمعت صوتها يوعيني...وحسيت بايدها على جتفي... 
فتحت عيني وعلى طول انتبهت لمايد اللي مازال راقد عصدري...مرتاح... 
وانا مرتاح معاه... 
مهرة: ناصر...قوم... بتتاخر على دوامك... 
تنهدت بتعب وعقدت حياتي وانا احس بويع الظرس مثل دقات المطرقة على مسمار مغروز في فجي..! 
ناصر: هممم.!! 
مهرة: شو هممممم بعد..قوم يالله الساعه سبع الا ربع..!! 
نقزت انا...وكنت بفزز الولد وياي... 
ناصر: خيبه..!!.. بتاخر.. 
مهرة: شوي شوي...ماعليهم ان تاخرت شويه مابتتعطل اشغالهم... حشى شو هالدوامات اللي من الفجر.! مصاخه صدق..! 
مهرة كانت تتقحطن جنها عيوز وانا راسي بدا يصدع بسبب ويع ظرسي المتزايد... 
ناصر: شو تقولين انتي..! 
مهرة: اقول صباح الخير..عطني الولد.. 
مدت مهرة يديها وشلت مايد عني... حسيتها جنها شلت قلبي من صدري... 
ناصر: اففف ماريد انش.. 
مهرة: مايصير تغيب؟ 
ناصر: وايد اغيب تراني هب ملاحظه...! 
نشيت من الكرسي اللي كنت راقد عليه وسرت حجرتي.. تسبحت وصليت وتلبست عالسريع.. ورديت اطلع من الغرفه... مريت على غرفة مايد وشفت مهرة مرقدتنه عالشبريه العوده وملحفتنه..ابتسمت يوم شفته وييت وبسته ورديت اطلع بسرعه.. 
اولا متاخر ثانيا ويع الظرس مب مخلي لي مزاج... 
مهرة كانت في الصاله وصابتلي كوب حليب ... 
تقربت منها وبستها على خدها عالسريع ... 
ناصر: صباح الخير ياحلوه... 
ييت بقعد على كرسي طاوله الطعام بس انتبهت ان مهرة اطالعني باندهاش.. 
ناصر: شو؟ تبين بوسه غيرها؟ 
وبستها عالخد الثاني ..اغايظها... 
ابتسمت مهرة واستحت وظربتني على ايدي.. 
مهرة: متفيج..اشرب حليبك... 
وراحت عني... وانا ظحكت ويلست.. 
ناصر: مهرة بندول الله يخليج.. 
كلمتي خلت مهرة توقف مكانها... 
مهرة: شوو.. بعده ويع ظرسك؟! 
ناصر: هي والله. 


. 
وبديت اكل ريوقي عالسريع.. 
رجعت مهرة بعد دقيقه يايبه لي حبه بنادول.. 
مهرة: مابتروح العياده يشوفونه؟! 
ناصر: مادري.. بشوف ... يلسي مهرة لا اتمين واقفه عراسي.. 
ابتسمت مهرة ويلست عالكرسي اللي عدالي.. 
ناصر: اليوم بيتم مايد عندج... يمكن يلعوزج... 
مهرة: لا تخاف عليه... 
ناصر: واذا تم يصيح..!! 
مهرة: بلهيه باي شي..لا تحاتي... 
سكت شوي ... احس اني مخلي يهال في البيت ورايح..مهرة بروحها احسها صغيره... 
ناصر: اسمحيلي مهرة اني حطيتج فهالوضع الصعب..! 
مهرة: هههههه لا تعيدها..عندك عيال ثانييين؟!.. 
كانت تمزح.. 
ناصر: هههههههههههههههه ..لا... بس باييب ان شاء الله غير مايد.. ابا بنوته شرات شماس.. 
واطالعتها هيه بطرف عيني.. 
مهرة: عندك حريم غير؟!.. 
ظحكت عليها لانها تبا تغير الموضوع عشان ماتنحرج هيه..بس ماخليتها.. 
ناصر: لا ماعندي غير وحده...ومابييب عيال من غيرها... يالله تامريني على شي؟! 
ونشيت من الكرسي... 
مهرة: سلامتك.. 
في الدوام تم ظرسي يحن ويحن عليه...ماقدرت اركز في شي ولا عرفت اشتغل...شافني المسؤول عبدالله كل شوي اغمض عيني واهوس على فجي... 
عبدالله: شوفيك ناصر.!! 
ناصر: ظرسي ياخي من امس يعورني.. 
عبدالله: شو بلاه؟ 
ناصر: مادري والله.. 
عبدالله: شحقه ماقلت من قبل... 
اطالعته اتسائل شو يقصد..! 
عبدالله: روح روح خذ باقي اليوم اجازه وروح العياده.. 
ناصر: لالا..برايني.. عنبو كم ماخذ اجازات... 
عبدالله: تراك اصلا قاطع اجازتك السنويه..مابتفيدنا وانته جي حالتك بتم تشتغل شغل غلط.. 
ناصر: ههههههههه ..عنبوو يا عبدالله..!! 
عبدالله: يالله..اشوفك بالسبت ان شاء الله وسلامات... 
وراح عني..حاولت اناقشه اكثر في السالفه....زقرته وهو مروح عني.. 
ناصر: آآه..عبدالله... 
لكن هو ماعطاني مجال...اشر لي بايده من دون مايلتفت... 
عبدالله: السبت ناصر...فمان الله.. 
ودامه المسؤول مصر علي اني اطلع من الدوام..طلعت.. 
وصادف اتصال مهرة يوم كنت انا في السياره... 
ناصر: هلا والله.. 
مهرة: هلا ناصر...همم..شحالك.؟! 
ناصر: الحمد لله..علومج انتي وعلوم ميود.؟! 
مهرة: نحن بخير لا تحاتينا..تسبحنا ولعبنا... واحين حاطينه في اليلاسه ولاهي بالالعاب.. 
ناصر: زييين..ماصاح؟ 
مهرة: اول مانش صاح شوي.. بس عقب شغلته.. شو ويع ظرسك؟ 
حسيت انها متصله اصلا عشان تتخبر عن ويع ظرسي.. 
ناصر: بعده يعورني.. طلعت من الدوام وساير العياده احين.. 
مهرة: زين تسوي.. بتفتك ان شاء الله من الويع.. 
ناصر: ان شاء الله.. 
مهرة: خلاص بخليك عيل.. انتبه فسواقتك.. 
ابتسمت.. 
ناصر: ان شاء الله... تامرين عشي؟ 
مهرة: لا سلامتك... 
ناصر: الله يسلمج..فمان الله.. 
مهرة: مع السلامه.. 
تذكرت كلامنا امس نص الليل... وخوفها عليه.. قالت لي انها بتساندني مع اهلي...بس ماظن تقدر لهم..! 
مهرة ظعيفه واهلي قوييين... 
واهلها هيه اقوى.. كلهم بيوقفون ضدي... وبيشيشونها علي..! 
بتقدر اطنش كلامهم؟!.وماتتاثر؟ 
ما اعتقد... 
في العيادة الدكتور ماعرف سبب ويع ظرسي... صحيح التهاب..بس هو ماعرف شو سبب الالتهاب..!! 
الدكتور: انا سمعت والله اعلم ان النفسية احيانا تاثر عالاسنان..!! 
ناصر: كيف يعني؟ 
الدكتور: انته مرتاح.. بتعاني من مشاكل او شي؟ 
ناصر: هيه..عندي شوية مشاكل هالفتره...!! 
ابتسم الدكتور كانه عرف السبب..معقوله توتري الدائم ومشكلة مايد اللي ما انحلت مع اهلي هي السبب في ويع ظرسي؟؟؟ 
عطاني الدكتور بروفين وصرفني.... 
اوففف شهالحال ..!! طلعت من العياده وانا ضاغط على فجي مره ثانيه... 
وصاح تيلفوني..توقعتها مهرة...تتطمن.. 
بس استغربت يوم شفت يوسف اللي متصل.. 
ناصر: مرحبا... 
يوسف: هلااااااااااااااااا ماي بروذر... شحاااااالك؟! 
ناصر: هلا والله يوسف...بخير وسهاله شحالك انته؟! 
يوسف: الحمد لله بخيير ..وين انته فالدوام؟ 
ناصر: لا والله طلعت... 
يوسف: انزين يالله..مر عليه فمطار بوظبي... 
ناصر: شووه؟ 
يوسف: يالله خلصني..ماريد اتم واقف هني... 
ناصر: ههههههههههه والله انك يا يوسف..عيل وصلت بالسلامه.؟!.. ماشاء الله بسرعه يييت..!! 
يوسف: هيه من رمست خالد سرت احجز وحصلت طياره على حظي.. ويييت.. 
ناصر: خالد مايا؟ 
يوسف: لالا .. تم هناك فخاطره يحوط بعد.. 
ناصر: مازعل؟ 
يوسف: لو بيزعل مابيكون صديقي الصدوق ههههاي...لا مايزعل خالد يتفهم... 
ناصر: حلو..خلاص عيل ياينك في الدرب..ترياني.. 
يوسف: وين بروح يعني ..! الا بترياك.. 
ناصر: اووووه..جب... 
يوسف: يالله يالله ...جلدي... 
ظحكت انا بقهر...وسكرت فويهه ادب له.. واتصلت بمهرة على طول... 
مهرة: والله؟.. متى ياااا؟ 
ناصر: تووه... اتصلتبج عشان اقولج انه بايي وياي..واباج تزيدين في الغدا بعد ... 
مهرة: ان شاء الله... الله يستر اخاف اسود ويهي.. 
ناصر: هههههههههههه مايطيع زينج بنت خلفان تسودين ويهج... شدي حيلج.. 
مهرة: ههههه اوكي... حياه الله.. 
ناصر: وانا؟ 
مهرة: وانته بعد البيت بيتك تراه... 
ناصر: خلاص تامرين على شي؟ 
مهرة: سلامتك.. 
على هالحال اليوم الصبح كله مشاوير من صوب لصوب وفي النهاية وصلت المطار... 
وسلمت على يوسف اللي كان يترياني وهو معقد حياته منقهر من التاخير... 
يوسف: وقف جدامي ست مية الف تكسي... 
ناصر: هههههههههههه سوري والله سوري... شعلومك والله مستانس انك يييت... 
يوسف: يعني اعترفت انك تحبني اخيرا.. 
ناصر: يالله..!!!.. علموووووووك هل اوروبا اللغانه شو تحبني بعد هاي.!! 
يوسف: هههههههههههههههه خسك الله... نسيت انكم ناس ماتعبرون عن مشاعركم...! 
ناصر: شو يقول ميحد؟.. 
يوسف: شو يقول؟ 
ناصر: الغلا فالقلب ماتشوفه عيونك..! 
يوسف : ميحد يقول والا الشاعر..! 
ناصر: اوووف منك... المهم هو مغني... 
وعلى هالحال نص الدرب كله مغايظ.. 
وعقب ماشبع مني..قال.. 
يوسف: ماريد اكون فضولي..بس حالتك حرجه وتستدعي السؤال..شو حالك مع مهرة؟! 
ناصر: الحمد لله...احسها تعودت علي...امس قالت لي انها تخاف عليه وبتوقف معاي لاخر الطريج..فرحتني وايد..احسها خلاص تقبلتني وماباقي شي عن تخلص مشكلتنا ان شاء الله.... 
يوسف: ان شاء الله... الله يسعدك وياها... انته تبا تصلح الامور من خاطرك والله بيعطيك على قد نياتك ان شاء الله.. 
ناصر: اتمنى...آمين... 
يوسف: بس لا تتوقع الدرب يكون لك سهل... 
ناصر: ادريبه دربي معثور... بس بصبر...خلاص صبرنا وايد مابقى الا شويه... 
يوسف: بتسيرون اليوم انتوا بوظبي...؟! 
تنهدت انا احاول اهدي نفسي.... 
ناصر: المفروض...! 
يوسف: شو يعني؟.. احتمال ماتروح؟ 
ناصر: مادري..انا احين تعبان مارقدت امس بسبب ويع ظرسي.. وراسي مفتر منه..خلنا نرد البيت نتغدا ونرتاح عقب بنتناقش بالسالفه هاي... 
وصلنا الشقه ... هناك حسيت بفخر وانا ادخل الشقه...كانت مرتبه ومدخنه وتفتح النفس... 
مهرة فتحت لنا الباب وهي لابسه شيله بيظا ومتحجبه بها... والاحلى من هذا كله... 
ميودي كان يالس في يلاسه وفي نص الصاله ويطالعنا بفضول... 
يعني جو كل ريال يتمنى يحصله وقت مايرجع بيته...! 
ناصر: السلام عليكم....(ومديت ايدي صوب ميوود) هلاااا حبيبي... اقرب يوسف البيت بيتك.. 
دخل يوسف واطالع مهرة وشكله جي مستحي... 
يوسف: السلام عليكم...شحالج مهرة..؟! 
مهرة: وعليك السلام..بخير يوسف شحالك انته؟ الحمد لله عالسلامه.. 
يوسف: الله يسلمج ... 
كنت انا لاوي على مايد وابوسه...يا يوسف وسحبه مني.. 
يوسف: هات هات...شفطت ريحة الولد.. 
شله يوسف عني وباسه..وتم يطالعه بفضول.. 
يوسف: ماشاء الله عليه كبر... 
يلسنا عالكراسي وشفت صحن صغير جدامي عالطاوله فيه اكل ماعرفته شو هو.. 
ناصر: شو هذا؟! 
مهرة: عيش مهروس مع بطاطا.. 
ناصر: لج؟! 
مهرة: هههههههه لا لمايد.. 
ناصر: مهرة يروم على هالاكل؟! 
مهرة: هيه اتصلت بخالوه وسالتها... ست شهور عمره ماشاء الله ياكل عادي اكل مهروس.. 
تميت انا متشكك... 
يوسف: اسكت انته هاي شغلات حريم لا تدخل.. 
ناصر: ههههههههههه لا بس اشوفه صغير عالاكل.. 
مهرة: لا سنه مناسب واحسن له يبدا ينوع بالاكل الحين..لا تقعد تشككني.. 
ناصر: هههههههههه خلاص خلاص.. سوي اللي تبينه وياه.. 
ويلسنا نسولف سوالف عادية لا تطرقنا للامور المهمه بسبب التعب..وبعد ماتغدينا..سرنا نرقد شويه انا ويوسف... وقبل مارقد قررت اني ماروح العين اليوم..اذا بسير بسير باجر.. احسن.. 
وبهالطريقه بنقدر انا ويوسف نريح اعصابنا شوي ونتناقش بالموضوع...



اليوم: الاربعاء.. 
المكان: بيت ام سلطان... 
الوقت: الخامسة والنصف مساءا.. 
----------------------------- 
ــــــــــــــــــــــــــــــــــــــــــــــــــ ـــــــــــــــــــــــــ
(كنه)... 
كنت يالسه عدال تيلفون بيتنا بتوتر كبير.... اتريا بس اتصال... 
اتصال واحد نطمن فيه على نوره... 
طبعا انا ماخبرت حد في البيت غير امايه.... 
السالفه ومافيها اني الظهر وانا نازله من فوق سمعت التيلفون يصيح وشليته... 
كانت نوره تخبرني بخوف واستعجال انه صابها نزيف...! 
نزيف وهي حامل...شي مايبشر بالخير...! 
طلبت مني اخبر امي على اساس تلاقيها في المستشفى... 
وهذا اللي صار...طرت صوب امايه اخبرها بالموضوع...وهي بدورها لبست عباتها وطارت المستشفى تلاقي نوره.. 
كنت حاسه بالاسوأ... وهب قصدي اتشمت...لكن الظاهر انه عقاب من الله لنوره عاللي تسويه... 
اللي سوته فيني...وسوته فمهرة...ومادري منو بعد...ماظني حد سلم من خبثها وسمها... 
حتى الحمل اللي هو نعمه من الله...استخدمته للتباهي والخقه ...!! 
والحين...نزيف..!!! 
والله يعلم شو صاير لها لانه امايه ماترد عالتيلفون...واحيانا يعطيني مغلق... 
ويدوه مصدعه راسي وين امج ووين امج.... 
ام سلطان: لاااااااا هب عزيمه هذي لين العصر...!!!.. 
كنة: يا يدووه امايه تغدت عند حد من معارفها عازمينها..وعقب يمكن سارت وياهم مكان والا مرت على عزبتها والا بتقظي شغله.. 
بس من يقول يدوه تقتنع؟.. 
ام سلطان: لالالا امج اذا معزومه بتلبس ثياب زينه ..ومابتسير بثيابها هذي السوق والا العزبه خلي عنج... 
سكت انا وماعرفت بشو ارقع الجذبه ..!!! 
يدوه تقعد وايد تحاتي وبتصر انها تروح المسشتفى اذا درت بنوره..وامايه موصتني ماخبر حد لين ما يشوفون حاله نوره كييف...!! 
احين شو اقولها...!!..تميت ساكته... 
ام سلطان: انتي بتقوليلي وين امج والا شو سالفتج..؟!!!.. 
كنة: يا يدوووه يا حبيبتـــ... 
قطعت كلامي على رنة التيلفون...على طول شليته باستعجال.. 
كنة: الووووه.. 
ام مايد: هاااه كنووه.. 
كنه: هااااه امايه..وينكم...شو صار.؟!.. 
واسمع صوت يدوه عدالي.. 


ام سلطان: يعني شي صاير مسوده الويه...ولا تقولين...هاتي التيلفون هاتي... 
ومطت عني السماعه قبل ما اسممع جواب امايه.. 
كنه: يا يدووه دخيلج عطيني اكلم امايه... 
لكنها لبستني وقعدت تكلم امايه ..بكلمات متتاليه وانا اسمع وقلبي يدق... 
ام سلطان: هلا ام مايد...وينج انتي؟......شو تسوين في المستشفى عسى ماشر؟.....شو بلاها؟....(وسكتت شوي وهزت راسها)...لاحول ولا قوة الا بالله....قضاء وقدر...هب مكتوبلها تيبه هالولد...واحين هو شو حالها..!!.. 
فهمت من كلام يدوه انه نوره ...طيحت الجنين... تراخت اطرافي وحسيت بالحزن... 
نوره طيحت الجنين...!!..ياخساره... 
صحيح ماكنت احس نوره عاطيه هالجنين ذيج الاهمية...لكن احمد..احمد كان مبين انه طاير من وناسته.... 
ياخساره... 
تنهدت وتميت يالسه بجمود عالكرسي اتريا يدوه تخلص مكالمتها... 
وعقب ماحطت السماعه... 
كنه: شو حالها نوره..؟! 
ام سلطان: اختج تعبانه....امج احين بطرش الدريول وبسير لهم ... 
كنه: بسير وياج.. 
ام سلطان: وين تبين..منو بيجابل البيت ؟ وبتخلين خواتج روحهن..!! 
كنه: خوله هني ...وبعدين هن هب يهال...مالي خص بسير وياج ... 
ونقزت من الكرسي... 
كنه: بروح البس عباتي... 
وجذي...رحنا انا ويدوه المستشفى...هناك..امي اول ماشافتني قالت.. 
ام مايد: شو يايبنج انتي؟!.. 
لكني مارديت عليها وعلى طول رحت لنوره...كان ويهها شاحب شحوب الاموات.. والدموع تنزل من عينها بدون صياح.... 
مهما كانت طبيعه نوره....لكن قلبي تقطع عليها... بعد ماسلمت عليها يدوه..يييت وسلمت عليها... 
كنه: الحمد لله عالسلامه..ماتشوفين شر يانوره...ماعليج بتيبين غيره ان شاء الله... 
غمضت نوره عينها ونزلن منهن دمعتين ثانيات... 
قالت لي بصوت متقطع وواطي.. 
نوره: يقولون...يقولون...اني..اذا حملت مره ثانيه...بحمل بــ...بصعوبه... 
انصدمت..واطالعت امي اللي نزلت عينها بحزن... 
كنه: ليش؟...الحريم يطيحن كل يوم..!!!.. 
ام مايد: مب كل حاله مثل الثانيه...وبعدين هذا كله مكتوب ومن الله... واذا الله بيعطيها عيال بتيب عيال ان شاء الله.... 
صديت عن امي ويدوه... وقلت لنوره بصوت واطي مايسمعه غيرنا..وهي مازالت تذرف الدموع بصمت... 
كنه: شو اللي خلاج تعقين؟ يعني طحتي.. شليتي شي ثقيل..شو صار؟!.. 
سكتت شوي وعقب هزت راسها بهدوء.. 
نوره: ماكنت اسوي شي...هناك في البيت..مايخلوني اسوي شي...بس جذي بدون سبب.. 
تنهدت وقلت فخاطري...مافي شي بدون سبب.... وحسيت انه نوره فاعماق نفسها..تدرك هالشي.. 
مش دايما بتضحك لها الدنيا وبتحصل اللي تباه....اكيد انه بيييلها يوم بتعاني وبتنجرح...وبتتجرع الآلام حالها حال غيرها...! 
حزنت عليها.... مديت ايدي بالكلينكس اللي كان في ايدي ومشيت دموعها... 
كنه: وين احمد؟ 
نوره: طلع... وصلني المستشفى..ويوم درى اني طيحت....طلع من المستشفى ولا اطمن علي... 
وهني انفجرت بالصياح.... 
ماقدرت غير اني احظنها واواسيها...لكن يدوه سحبتها من حظني وحظنتها بدورها تواسيها وتكلمها "كلام كبار"... 
مسكينه يا نوره..الله يعينها على مصيبتها.... 
--------------------------------------- 
اليوم: الاربعاء.. 
المكان: شقة ناصر.. 
الوقت: التاسعه مساءا... 
-------------------------------------- 
(مهرة)... 
كنت اتكلم مع عفرا بهدوء..وبصوت واطي ...عسب ما اوعي مايد اللي راقد في منز صغير متحرك يستوي كرسي ويستوي منز بنفس الوقت...كان راقد في الصاله بعد مارقدته بصعوبه... 
اما ناصر ويوسف...طلعوا ... 
مهرة: شو قال حمد عن البنت..؟!.. 
عفرا: ههههههه احس بعده مايحس باي مشاعر تجاهها مستغرب وجودها...يوم يشلها يقعد الا يطالعها...هو كان يبا ولد الصراحه..بس ابدا ما علق عالموضوع...تريي عليه شوي وبتحصلينه مخرف عليها... 
ابتسمت انا ببرود... 
انا فرحانه لعفرا...تستاهل ...بس حمد...تقهرني تصرفاته... 
مهرة: سميتوها؟؟ 
عفرا: هممم.. قلنا لعمي يسميها.... وعمي ماحصل اسم اخير عن اسم المرحومه... 
ابتسمت ...ابتسامه اوسع.. 
مهرة: يازين ما اخترتوا والله....ان شاء الله بس تطلع شراتها.. 
عفرا: هههه ان شاء الله...شيخه متخبله عليها.. 
مهرة: هي توقعي احين ماتخليج حتى تشلينها...هههه.. 
كنت يالسه اكلم عفرا على اعصابي.... خوفا من مايد لا ينش فجاه يصيح ..بتسمع عفرا صوت اليهال.. وبتستفسر..وانا وحده ماعرف اجذب....!!! 
مهرة: والله ودي ايي هالاسبوع..لكن الظاهر اني مابقدر اييج... 
عفرا: ليييييش؟ نحن متوقعين تين ... 
مهرة: في ظروف طارئة شوي عندنا...احس اني مابقدر ..ويمكن يستوي العكس...بشوف.. 
عفرا: يالله عسى خير..يعني يوم بتينا بنكون نحن في البيت ... 
مهرة: هي اظني.. 
عفرا: خذي راحتج مهرة...متى ماييتي حياج الله وتراج معذوره...توج عروس.. 
مهرة: هههههههههه..خبله.. 
ظحكت وانا اطالع مايد....عروس..!!!..قولي ام... 
مهرة: خلاص انا بخليج احينه بسير اشوف العشا.. 
وبجذي سكرت عن عفرا... ورحت اشوف العشا في المطبخ... افف وينهم هذيلا تاخروا... 
ومامرت ربع ساعه الا وهم داخلين البيت وبينهم نقاش بصوت عالي... ويوم سمعت عدل..طلعوا يتناقشون عن فريق من فرق الكوره...!!!!.. 
انقهرت... 
مهرة: اشششششششششش بتوعووون الولد... 
سكتوا واطالعوني شوي...وردوا يتناقشون في السالفه نفسها بعد ما استقروا في الصاله..لكن عاد اونهم بصوت اوطى شوي... 
لكن هالحال ما استمر شوي وعللوووا حسوسهم مره ثانيه.. 
ونش مايد... 
مهرة: شفتووا..!!..كله منكم...يعلهم يمنعون الكوره في الدوله ان شاء الله عشان نفتك من طاريها.... 
ظحكوا عليه لاستحاله تحقيق هالحلم... 
ناصر: يوعتييييينا انتي... هاتي مايد...عشينا يالله... 
مهرة: اوكي.. 
عطيته ولده ورحت احط لهم العشا.... 
ناصر: تعالي تعشي ويانا..!! 
مهرة: تعشينا انا ومايد قبلكم.... 
اطالعني ناصر وابتسم...وفهم اني استحي من وجود يوسف على نفس المايده...استحي اكل معاه... 
اضطريت وقت الغدا اتغدا معاه وما ارتحت تميت قافطه...!! 
قعدت اراقبهم...واستغرب من هالنقاش اللي ماوقف حتى جدام العيشه... 
وبعد العشا... 
مهرة: ناصر...متى بتروحون العين؟ 
اطالعني هو باستغراب.. 
ناصر: بتروحون؟ ليش وانتي؟ 
مهرة: هممم..انا هب سايره..قررت اني ايلس هني مع مايد...وانته ويوسف روحوا حلوا المشكله... 
اطالعوني اثنيناتهم باستغراب واضح.... 
ناصر: مهرة انا ماكد خليتج تيلسين هني اروحج...ومابسويها الحين...بتين معانا... 
مهرة: ومايد؟ ندخلبه عليهم جذي؟؟؟ 
يوسف: صدقها ناصر...وجود مايد مابيساعد الوضع...مايصير نفاجئهم به وعقب نشرح لهم... 
ناصر: عيل اخليهم بروحهم هني يوسف؟؟؟؟ قطعه...مهرة ماتعرف حد هني... 
مهرة: مب لازم اعرف حد..شو بيصير علينا الا يومين...ويمكن اقل... 
ناصر: كيف يعني.... 
يوسف: قصدها انه في حالتين...يا انهم يرضون ويتفهمون بسرعه في هالحاله بترجع بوظبي تيبها معاك...او انهم مايتفهمون..وتتفاقم المشكله...وتستدعي انك تطلع من البيت لا سمح الله وترجع هني... 
ناصر: ليش تفكرون بالاسوا...اذا شافوا مايد يمكن يلين موقفهم... 
مهرة: مادري انا احس انه بالعكس...واحس انه وجودي هناك ووجود مايد مابيعطيهم مجال للنقاش بحرية... 
ناصر: انتي حرمتي مهرة...واللي يخصني يخصج...واذا عندهم شي يقولونه يقولونه جدامج عادي... 
مهرة: انته ولدهم....وعرست قبل ماتاخذني.... السالفه مايخصها فيني انا... 
سكت ناصر...وهو متظايق... 
اما مايد حس بتوتر الجو وبدا يصيح... شليته وحطيته في حظني ويلست اهزه واحظنه ...واحاول احسسه بالامان..وانا عيني على ناصر اللي كانت الافكار تاخذه وتيبه.... 
مهرة: لا تخاف علينا...بنكون بخير...وبيكون بينا اتصال والتيلفون موجود.. 
ناصر: مهرة انتي دوم فاره التيلفون وهب سائله فيه...!! 
مهرة: ههههه بحطه فمخباي هالمره ومابفارقه....انته عندك هم اكبر تحاتيه...لا تحاتينا نحن...مابيصير علينا شي ان شاء الله... 
التفت ناصر ليوسف... 
ناصر: شو رايك انته؟ 
يوسف: كلامها الصواب بعينه... غيابها وغياب مايد بيعطيك مجال اكبر تتفاهم مع العايله بدون ماتحاتي مهرة ومايد... خلهم هني احفظ لهم عن يمسهم شي من عصبية اهلك... 
تنهد ناصر... 
ناصر: اوكي...باجر الصبح بنطلع ان شاء الله.. 
ابتسمت وانا احظن مايد... وعيني على ناصر...واتمنى...لو كنت احظنه هو...اخفف من الهم اللي شالنه على كتوفه... 
عيني عليه واحس بالحنين له يجرفني...ما اتحمل اشوفه بهالحاله... 
متى بيرتاح من كل هالمشاكل؟؟؟ 
ليته عرف من البدايه انه الطريق اللي كان ماشي به غلط.... 
ليته عرف انه مايقدر يعيش براحه وهو داس كل اموره عن الاهل... 
كل شي يسويه كان بالسر والتكتم.... 
جدامه امور كثيره يشرحها لهم....وهم مثل ما لاحظت..صعبين... وشديدين... 
ماقول انه مايستاهل..يعني هو ياب هالشي لنفسه..لين ماتراكمت عليه الامور وانضغط.... 
لكني اتفهم موقفه...كان مضغوط وهب عارف شو يسوي بنفسه... وبحياته... 
جرف نفسها ومادرى انه يجرف كل حد يعرفه معاه.... 
مسكين يا ناصر... 
انتبهت لنفسي وابتسمت... 
من كان يتوقع انه بعد كل اللي صار بيني وبينه....بصير احاتيه واهتم فيه.....واحبه....لهالدرجه..! 
ابتسمت اكثر وانا اعترف لنفسي بحب زوجي....ووعدت نفسي...بانه عقب ماتنتهي هالمشاكل كلها... بقول له اني احبه....واني رغم كل شي صار....سعيده اني زوجته....رغم مهاجمته لي..وجذبه علي..واخفاءه امور...ورغم انه خلاني ام وانا بعدني عروس وصغيره...حملني مسؤوليات كبيره ....اتحمل كل هذا بطيب خاطر عشانه....! 
بس عشان اشوفه مستانس...كم تسوى عندي ابتسامه فرح اشوفها على ويهه... 
لاني فعلا اشوف الندم فاعماق عيونه وروحه.... 
مابقص على عمري... انا فعلا سامحته.... 
مب انا بس الشفافه...ناصر بعد بالنسبه لي صاير شفاف....اقيس مشاعره كلها...واحس بتقلبات مزاجه... 
وصلنا لدرجه من المعرفه...لدرجه اني صرت "نوعا ما" اتوقع ردات فعله.... 
انتبهت من افكاري يوم نش يوسف وهو يقول انه تعبان وبيرقد... 
ناصر: تصبح على خير... 
يوسف: وانتوا من اهله... 
راح يوسف ينام...اما ناصر قعد يجلب في القنوات... 
مهرة: شو ظرسك الحين؟ 
ناصر: الحمد لله خف الويع وايد..بس احسه من يحصل سبب بينقع علي... 
مهرة: باجر وراك يوم طويل وصعب...وانته مارقدت امس زين...ليش ماتقوم ترقد؟! 
ناصر: وانتي؟ 
مهرة: مايد توه ناش...بنقعد بعدنا ساعه ساعتين... 
ابتسم.. 
ناصر: شو تسوون؟ 
مهرة: مايخصك...اسرار... 
ناصر: ماتخيل اني بخليكم وبسير... 
مهرة: اطمن...شو بيصير علينا يعني... 
ناصر: قلبي مايطاوعني يا مهرة... 
ابتسمت بخجل... 
وابتسم هو على شكلي... 
ناصر: يمكن تصبرين انتي عني....بس انا ماروم اصبر عنج او عن مايد.. بتمون دايما فبالي... 
مهرة: ماعليه...نحن مب دايما بنتم في الصداره فحياتك...احين اهلك هم اساس الموضوع...ركز عليهم...ابذل جهدك لاقناعهم...خلك سياسي.. 
ناصر: ظنج بروووم؟!!.. 
ابتسمت له بشطانه...وقلت له عشان اخفف عنه الهم اللي هو فيه... 
مهرة: دامك رمت علي...مابتروم لاهلك؟؟؟؟ 
فعلا..ابتسم ناصر... 
ناصر: ههههههه عقب حرب شبيتيها علي..!!! انتي خذتي ثلاث اسابيع...تباني اخذ ثلاث اسابيع وياهم؟وبعدين انتي قلبج طيب... 
مهرة: اهلك يحبونك وايد ناصر....مستحيل يطول زعلهم... 
ناصر: انتي بعدج ماتعرفينهم....لانهم يحبوني وايد...مابيتحملون مني الغلط... 
مهرة: لا تتشائم...ان شاء الله بتتصلح الاموور.. 
ناصر: ان شاء الله... 
مهرة: حرمه اخويه ربت... 
التفت لي ناصر وابتسم ببساطه على هالخبر.. 
مهرة: يابت بنت... 
ناصر: تستاهلون سلامتها... 
مهرة: الله يسلمك... 
ناصر: عقبالنا.. 
مهرة: هههههههههههههه.. 
ظحكه تغطي الحرج....شو اقول له يعني...!!! 
ناصر: حرمه اخوج ربت وبعدج ماتبين تسيرين ويانا؟ 
مهرة: اعتذرت منها قلت لها ماقدر... 
ناصر: الله يخليج لي يا مهرة...(وقام من كرسيه...باسني بين عيوني....وباس مايد على خده) ..تصبحين على خير... 
مهرة: وانته من اهله... 
راح ناصر ينام ويرتاح.... 
اما انا..يلست مع مايد...نلعب شوي...اسرح في ويهه شوي...لين مارجع ينام فعلا بعد ساعتين...
اليوم: الخميس.. 
المكان: شقة ناصر.. 
الوقت: الثالثة ظهرا... 
----------------------------- 
(مهرة)... 
كنت يالسه على اعصابي اتريا اي اتصال من ناصر... 
مرت ساعات ولين احين ماشي ولا خبر منه... 
مايد نايم...وانا يالسه هني كاني انطبخ في جدر من التوتر والترقب... 
ياترا شو صار بينهم...؟!.. 
ان شاء الله بس يكونون تساهلوا...وتفهموا موقفه..مع انه صعب... 
احين شو الحل؟ 
ادق له؟ 
اخاف اقاطع شي..!! يمكن يكون في وسط نقاش ماريد اشتته ..!! 
شو اسوي..ابا اطمن قلبي قارصني... 
قعدت اهويس بناصر وبوضعه لين ماقررت اني اسويله مسج... 
راسلته..وقلت له متى ماقدر يتصلبي... 
وماطول..اتصل بي على طول... 


مهرة: هلا... 
ناصر: هلا مهرة...شو حالكم؟ 
مهرة: الحمد لله بخير مثل ماخليتنا...خبرني شو صار وياك؟ 
ناصر: يوم بوصل بخبرج.. 
صوته كان متظايق ومهموم...حسيت انا باحباط وزعل كبير... 
ماعدت السالفه على خير...هذا شي واضح... 
مهرة: ليش وين انته؟ 
ناصر: على وصول...برايج مهرة.. 
مهرة: اوكي ناصر...باي. 
ناصر: باي.. 
سكرت عن ناصر ... يلست مكاني اتريا وصووله... 
كيف بخفف عنه حزنه اللي هو فيه؟!..شو حيلتي انا اسوي؟.. 
شو اقدر اسوي عشانه؟ شووو...!! 
قعدت اجلب في مخي...ماقدر اخليه بهالحال..ريلي هذا... 
من توتري يلست ادور في البيت... ابا احصل شي اشغل نفسي فيه لين ما ايي... 
فكرت اسوي شي في المطبخ لكن مالي مزاج للطبخ... 
فكرت اروح اكوي او اغسل لكن هالشغل خلصته من قبل..!! اففف.. 
متى بايي ناصر.!.. 
بعد عشرين دقيقه وصل..فتحت له الباب وانا ايدي ترتجف.. 
ناصر دخل الصاله بدون مايلقي علي نظره وحده..لكنه سلم علي... 
مهرة: وعليكم السلام.. (وتبعته للصاله)...شوفيك ناصر؟!.. 
يلس عالكرسي منهد حيله وتنهد بعنف... 
ناصر: امايه.. 
يلست على كرسي ثاني ..كان الاقرب لي... 
مهرة: شوفيها؟.. 
ناصر: راغتني من البيت...تبرت مني... 
شهقت انا بصدمه...توقعت عمي اللي يعارض وايد هب عمتي..لانه تحب ناصر وايد... 
مهرة: وعمي؟؟ 
ناصر: لا ابويه تفهم السالفه...بصعوبه بعد... يالله يا مهرة شو بسوي الحين..!!! 
مهرة: طول بالك كل شي بينحل ان شاء الله... 
صارخ في ويهي انا.. 
ناصر: شو اللي بينحل؟ هاااه؟..شو اللي بينحل وهي ماتبا تسمع لحد...هذي امايه انتي ماتعرفينها... 
انا تيبست مكاني وسكت....احين انا شو يخصني يصارخ علي.؟!... 
لكن ناصر رد تنهد وشكله يحاول يسيطر على اعصابه... مسك سفرته وعقها وهو يقول باسف.. 
ناصر: احين مايد بينحرم من اهله بسبب اغلاطي انا.. 
مهرة: لا..لا هالشي مابيصير...انته بس يمكن..يمكن قلت لها بطريقه مب مناسبه...عشان جي انفعلت... 
ناصر: مافي طريقه مناسبه عشان انقل لامايه هالخبر ... النتيجه وحده... 
مهرة: ماعليه بترجع تكلمها مره ثانيه وثالثه وبتتفهم.. 
ناصر: انتي ماتسمعين شو يالس اقول لج؟ اقولج امايه راغتني من البيت... ماتبا تشوفني جدامها خلاص... 
مهرة: اكيد ماكانت تعني هذي عصبيتها تتكلم... 
ناصر: عاد تعني والا ماتعني....المهم راغتني وخلاص... 
مهرة: ناصر انته الغلطان اوكي...والمفروض تنزل من كبريائك شوي لهم... 
قلت له هالجمله واطالعني هو بنظره سممممم..... وبعد دقيقه من الارتباك التام.... 
ناصر: وعدتيني يا مهرة توقفين وياي....وعدتيني تسانديني للنهاية..!!!!.. 
مهرة: وانا عند كلامي... 
ابتسم بسخرية.. 
ناصر: عند كلامج؟...وتقوليلي هالكلام؟ انتي من دخلت انا عليج البيت وانتي تبينين انهم على حق فعصبيتهم...وانا الغلطان... 
مهرة: ناصر انته فعلا الغلطان...والمفروض تقدم وايد تنازلات عشان يرضون عليك..شو عيل تباني اشيشك على اهلك؟ واقولك ليش سووا جي مايحق لهم وغيره؟ عشان تكبر راسك وترفض تكلمهم مره ثانيه؟!..آسفه بس انا هب جذي.... 
قام ناصر بعصبية وهو يقول لي ويتجه للباب بنفس الوقت... 
ناصر: حتى لو...تلميحاتج باني انا الغلطان وهم الصح مايساعدني بعد يا مهرة.... 
كان على وشك يطلع من الباب....وقفته... 
مهرة: ناصر... 
وقف ناصر بدون مايلتفت لي...ماينلام...العايله اغلبها واقفه ضده وهو منزعج وزعلان... 
ماقدرت اني اوقف اتفرج واشوف ناصر يكافح بروحه...انا قلت بسانده...يعني بسانده... 
مهرة: ناصر... انا بكلم عمووه... 
التفت لي ناصر مستغرب ومعصب بنفس الوقت... 
ناصر: تكلمين امايه؟ ينيتي انتي؟ 
مهرة: ليش لا.؟ 
ناصر: دام ما سمعت لي انا بتسمع لج انتي؟ انتي الظاهر ماتعرفين انا شو بالنسبه لامايه... 
مهرة: اعرف...ولانك الاغلى...ظيجتها عليك اكبر.. انا غير...غريبه عن العايله... 
ناصر: انتي هب غريبه مهرة...انتي حرمتي... 
مهرة: حرمتك من فتره قصيره بس.... ظنك مابتتساءل...شو اللي يخلي عروس يديده تتحمل غلطه ريلها وتتحمل مسؤوليه تربية ولده...؟ 
بدا ناصر يهتم بكلامي شوي...وسالني بفضول.. 
ناصر: وشو اللي خلاج تسامحين ؟ 
ابتسمت وانا اشوفه يتراجع ويرجع يقعد عدالي... 
مهرة: انا باييب لعموه الشي اللي خلاني اسامح وانسى وابدا من يديد وياك..... مايد... دام انا بعد كل اللي سويته فيني انته...وكل الصدمات وكل الامور اللي مرت علينا...سامحتك عن كل شي بمجرد اني عرفت بوجود مايد....كيف امك وانته اغلى عيالها يوم بتشوف ولدك مابتسامح؟؟؟؟... 
رد ناصر يعقد حياته ويتظايق... 
ناصر: توقعتج سامحتيني عشاني انا مهرة هب عشان مايد...!!.. 
بغيت اعطيه بوكس على خشمه....احين انا وين وهو وين..!!! 
مهرة: صح..انته تتذكر اني كنت متفاهمه ومساهله معاك شوي قبل ماتقول لي عن مايد..كنت بديت اسامح.. بس ماتقدر تنكر انه وجود مايد غيرني وايد..يعني مالاحظت تغيري الكلي صوبك من بعد مادخل مايد حياتي؟ 
ناصر: صح تغيرتي..بس تحسبتج تغيرتي عشاني هب عشانه.... زدتيني احباط يا مهرة.. 
مهرة: كيف افهمك؟ الظاهر اني ماعرف اشرح... ناصر من بعد ماخبرتني انه عندك ولد...وانك محتاجني..حسيت باحساس غير...باني مهمه...وبان رايي واي تصرف يصدر مني هو مهم...انا طول حياتي كنت ادور من اهلي الاهتمام....اتمنى انهم يحسسوني اني مهمه بينهم ..وانه لي قيمه....وماحسيت بهالشي الا يوم خذتني انته..... انته بينت لي انك محتاجني...حتى قبل ماتقول لي عن مايد....بس انا اول زواجنا كنت مثل المينونه فما انتبهت وانته تتذكر كل شي... 
ناصر: انا فعلا محتاجنج.. 
مهرة: ادري..عشان جي اقول لك ودني لعموه..انا بكلمها...انا متاكده انه الاهل كلموها بعد ...بس ابا اجرب حظي..يمكن تسمع لي محد يعلم...ويمكن بعد يوم نسير نحصلها راضيه..يمكن حد يقنعها قبلي.. 
ناصر: مهرة انتي حساسه ورده فعل امايه يمكن تكون عنيفه.... ما انصحج تكلمينها... 
مهرة: بتاخذ راحتها بالتصرفات العنيفه مع بناتها وعيالها...مش معاي... انا يديده في العايله... 
ناصر: شو بتقوليلها انزين؟ 
مهرة: انته ماعليك بس....بنخليك ترتاح اليوم وباجر بنسير اوكي؟ 
ابتسم ناصر وهز راسه بالموافقه... 
رديت له ابتسامته وقمت من الكرسي ناويه اروح اشوف مايد... لكن ناصر مسكني من ايدي وقام هو بعد وتقرب مني...وعلى ويهه نظره ناعمه لكن فيها شويه مكر مع ابتسامه... 
ناصر: انتي عند كلامج يوم قلتي انج قررتي تبدين من اول ويديد معاي؟ .. 
كان يتكلم بهدوء ويتقرب مني اكثر لين ما مسكني من كتوفي... 
قلت له بتوتر.. 
مهرة : هيه.. 
ناصر: تبينا نعرس مره ثانيه؟ 
طريقته في الكلام تظحكني غصبن عني..مب لانه يضحك...بس لانه يوترني.. مزيج غريب يطلع على ويهه...خقه على مكر على مزح..والا الابتسامه...شو اقول عنها.؟!.. 
مهرة: هههههههه نعرس مره ثانيه؟ من صدقك؟ 
ناصر: من صدقي...عرس بدون معازيم.. بس انا وانتي....وعقبه شهر عسل بعد... 
كنت اعرف شو يقصد ناصر انا مش هبلا.... وبسبب المعرفه هذي كنت احس بالتوتر يصعد من معدتي لين صدري..لين راسي..ويمنعني من الكلام... 
تميت ساكته ومنزله عيني...احس بانواع الاحراج كلها... 
ناصر: مهرة نحن من عرسنا ماتهنينا... شو رايج؟ 
رفعت نظري له ..وانا في نفسي اوافقه على كلامه... من عرسنا ماتهنينا فعلا... 
مهرة: الحين عااااد ناصر؟؟.. 
ضحك بخفه وتحولت ايده من كتوفي..الى شبه احتضان...الشي اللي خلاني انزل عيني مره ثانيه وويهي لونه لون الدم....!! 
ناصر: مش الحين حياتي...عقب ماتنتهي هالمشكله كلها...واهلي يتقبلون الموضوع...بنخلي مايد عندهم..وانا وانتي بنقضي لنا اسبوعين ثلاثه اي مكان...يمكن نسافر... 
انا من احراجي ماكنت اطالع في ويهه... بس حسيت بشفايفه تبوسني بين عيوني...وبعدها اسند راسه على راسي وقال لي بصوت هامس... 
ناصر: شو رايج؟؟ موافقه؟!... 
سكت... هذا الشي مقدر له يصير....ليش التاخير عيل؟.. 
وهزيت راسي بالموافقه.... 
بعدها مرت لحظات حميمه تقريبا...اختبرها للمره الاولى... لكني قطعتها فجاه وانا اشهق.. 
مهرة: مايد يصيح... 
تافف ناصر وابتعد شوي... 
ناصر: اففففففففف بدينا عاد... 
مهرة: ههههههههههههه خبل.. 
وشردت عنه رايحه اشوف مايد...اللي قرر يصيح في لحظه مناسبه جدا بالنسبه لي... 
والا كنت بروح فيها...! 
----------------------------------- 
اليوم: الخميس.. 
المكان: سيارة راشد.. 
الوقت: الخامسة مساءا.. 
---------------------------------- 
(منى).. 
كنت مع راشد متوجهين لبيت اهلي... 
منى: مابتنزل تسلم؟!.. 
راشد: مشغول منى هبابي اوصل عند الريال عالوقت...اروحي متاخر.. 
منى: والله انته اللي قررت تودي السياره المغسله... 
راشد: انزين ماعليه عيل اسيربها مغبره.!!..يوم بايي اشلج في الليل بنزل اسلم... 
منى: على راحتك... 
رن تيلفوني في هاللحظه...وكان رقم بيت قوم يدوه...اكيد كنه... 
منى: الووو... 
كنه: مرحبا منووووه...شحالج؟ 
منى: هلا كنينه انا بخير شحالج انتي؟ 
كنه: هممممممم هب لين هناك... 
منى: خييييييير كنوووه شوفيج؟ 
كنه: انتوا ماوصلكم الخبر اظني..ماخبرنا حد... 
منى: خيبه اييييييه لا تفلخيني شو مستوي؟!.. 
كنه: همممممم..نوره ختيه...عقت اللي فبطنها... 
سكت وانا احس بالبروده تتسلل لاطرافي... 
منى: عقت؟..متى هالكلام؟ وكيف؟ 
كنه: امس الظهر...وبدون سبب..فجاه جي...مسكينه.. 
منى: ياربيييييييييه الله بيعوضها ان شاء الله....حليييلها... 
كنه: المشكله يقولون انها اذا بتحمل ..بتحمل بصعوبه... 
شهقت ... 
وضع هب سهل لاي حرمه... 
منى: حللللللفي؟ 
كنه: والله ..هم يقولون عاد مايندرا..تعرفين انتي مستشفياتنا كيف.. 
منى: لاحول ولا قوه الا بالله...واحين هي ويين؟ 
كنه: فبيتنا... 
منى: قوم امايه يدرووون؟ 
كنه: لا ماخبروا حد..تخيلي حتى ميثا اختيه محد قال لها... 
منى: وليش حظراتكم مخلينا على عمانا..عنبو بنتشكر للحرمه بالسلامه شو جي انتوووووا..؟! 
كنه: ترا هي ماتبا حد يعرف ولا تبا تكلم حد..وبعدين صراحه هب بالخبر الحلو عشان ننشره... 
منى: لا حول ولا قوه الا بالله... احين انا سايره بيت اهليه..وبخبرهم... 
كنه: لالالالالالالا لا تخبريييييييييين بيقولون بعدين انا اللي ناشره... 
منى: جب انتي....مادري كيف تفكرون صراحه...لازم نعرف عنبو نتم على ويوهنا..!!..عيب عليكم... 
كنه: اففففففف انا شو ابابج اخبرج...قطع...!! رويترز... 
منى: ههههههههه لا تضحكيني انا زعلانه على اختج احين...مسكينه والله...شو حال ريلها؟ 
كنه: سكتي هذاك اروحه في حاله...تخيلي ماكلمها من درى انها عقت...!! 
منى: ليييييييييش؟ 
كنه: محد يدري شو صاير بينهم.... 
منى: عنبو يقوم مايكلمها؟ شو ذنبها هيه.؟ 
كنه: شو ذنبها؟...منى صح انها اختي..وصح انها بنت عمج...بس هذا مايعني انه ننعمي عن عيوبها واللي كانت تسويه.... 
منى: هممممممممممم ..صدقج....الله يهديها... 
كنه: امين..المهم انا بخليج احينه عندنا قوم خالووه... 
منى: هي وهذيل خبرتوووهم يعني شمعنى..!!!!!!!!!... 
كنه: هذيل عاد اهل الريل... 
منى: ونحن اهل الحرمه...عنلاتج حتى عذر ماعرفتي تيبين...!!! 
كنه: ههههههههههههه خبله انتي..يالله باي.. 
منى: باااي.. 


سكرت عن كنه وانا ابتسم...وانا زعلانه في نفس الوقت على نوره....ماقدر اتشمت واقول تستاهل اخاف الله يعاقبني بعدين..بروحي انا مبتليه لاني ماحملت لين احينه...!!! 
راشد: شو بلاكم؟ 
منى: هممم..بنت عمي...عقت اللي فبطنها... 
راشد: مسكينه.. الله بيعوضها ان شاء الله.. 
منى: ان شاء الله.. 
وصلنا بيتنا.... 
راشد: متى تبيني امر عليج؟ 
منى: تعشى عندنا.. 
راشد: هممممممم اوكي...
يوم دخلت حوش البيت...انصدمت يوم شفت يوسف طالع من البيت وساير الميلس... 
منى: يوسففففففف..!!!!!!!... 
صد صوبي وابتسم.. 
يوسف: هلا والله بعيوز بيتنا... 
ضحكت فرحانه بشوفته ومشيت صوبه ... 
منى: حبييييييييييبي متى ييييييييييييييت؟!.. 
ولويت عليه ... 
يوسف: يوووووه لصقتي؟!..فجيني ماحب حد يلوي عليه... 
ابتعدت عنه وانا اضحك... 
منى: لو الحرمه مابتقول لها جي...!! 
يوسف: طبعا طبعا...ههههههه.. 
منى: ههههههه الحمد لله عالسلامه ..متى يييت؟ 
يوسف: الله يسلمج..ييت امس ..بت عند قوم ناصر ورديت وياه اليوم... 
منى:زين والله ..قوم ناصر هني.؟؟! 
اختفت الابتسامه عن ويه يوسف وقال.. 
يوسف: لا ناصر رد بوظبي.. 
منى: عنبووو شياااااه ..مب يايب مهرة وياه؟ 
يوسف: لا مهرة تمت هناك... 
منى: عيل بيكون مايصبر عنها..!!..هههههههه.. 
يوسف: ههه ..خبله..دشي داخل انا مستعيل... 
خلاني يوسف وراح الميلس ودخلت انا البيت...هناك حصلت شما اختي العوده..وميثا حرمه محمد...مع عيالهن طبعا...وامايه مالها اثر... 
سلمت عليهن ويلست ولاحظت الهدوء على ويوههن ... 
وبعد السلامات المعتاده وتبادل الاخبار... 
منى: انتن هب طبيعيات..البيت بكبره هب طبيعي..شو صاير؟ 
تبادلن النظرات من بين بعضهن..شما هزت راسها بشكل متاسف ونزلت عينها..اما ميثا قالت لشما... 
ميثا: لا تخلينها على ويهها ماتعرف شو صاير...هي بعد اخته..لازم تعرف... 
حسيت بقلبي ينقبض... 
عن اي اخو تتكلم....اي واحد فيهم صاير له شي؟؟؟ 
وقلت بخوف..وبهدوء.. 
منى: شو مستوي....خبروني..! 
شما: افف والله يا هالاخو انه سوالنا مشكله وراح...انا بقووول لج شو صاير بس هب اطيشين فويهي..ترا انا حالي حالج هب فاهمه شي من السالفه ... 
منى: انزيييين شوووو شما حرقتيلي اعصابي... 
شما: الله يسلمج ناصر..اخوج... 
منى: شو بلاه ناصر؟؟؟؟ 
شما: من قبل ماياخذ مهرة بسنه..كان معرس بسوريه..وتوفت السوريه وهي تربي واحين عنده ولد عمره ست شهور... 
تميت فاجه حلجي هب مستعوبه اللي تقوله شما... 
منى: قولي كلام غير هذا... 
شما: ياريت والله كنت اقدر... 
تميت اطالع فويوههن هب مصدقه... ناصر كان معرس؟..وعنده ولد؟!!.. 
منى: مااكاان يبين عليه..!!..كان ايينا كل اسبوع ولا مبين عليه انه معرس..!! 
شما: ناصر طول عمره مايخبر باموره ومن وصل 17 سنه وهو حياته كلها سريه عن اهله... 
منى: سورية عاد؟ وليش سوريه ؟؟!!..لا يكون من هذيلا الخايسات...!! 
شما: لا تتسالين ترا محد شرح لنا شي..هذا اللي نعرفه خبرناج به.. طلبت من يوسف يشرح لي السالفه بس تنرفز وقال مافيه يعيد ويزيد في هالسالفه زهق من كثر ماتنعاد اون... 
منى: شو زهق هب على كيفه نبا نعرف بعد نحنا... 
شما: افف لا اطفريني دخيل الله يا منى..بروحي اقول لج هب مصدقه.. 
منى: واكيد امايه احين قافله على عمرها ماتبا ترمس حد... 
هني تكلمت ميثا باللي تعرفه... 
ميثا: عموه راغت ناصر من البيت...ناصر طلع وايد معصب... حتى عمي ماقدر يتفاهم وياها... 
منى: لا حول ولا قوه الا بالله ..شو هالمصايب مره وحده تييي...!! 
شما: خيبه شووو بعد مستوي غير.؟!!.. 
تنهدت انا...واطالعت ميثا...باسف.. 
منى: ميثا اختج نوره عقت اللي فبطنها امس الظهر... 
شهقت ميثا بصدمه..وشما بطلت عيونها متفاجئه... 
ميثا: شو تقولين؟ نوووره؟!!.. 
منى: هيه..وانا يايه في السياره كنوه تخبرني وتقول انه نوره ماحبت حد يدري.. عاد انا قلت لازم تعرفون... 
ميثا: ياوييييلي عليج ياختيه...كيييف عقت؟ 
منى: كنوه تقول بدون سبب...فجاه...واحين هي فبيت قوم يدوه...تعبانه وايد .. 
شما: مسكييينه...قضا وقدر...وايد حريم يعقن ويردن اييبن عيال... 
هني انا سكت..ماريد اقول لهن انه نوره حملها صعب حاليا...ماريد ازيد عليهن...يكفي مصيبه ناصر... 
كيف قدر يسويها.... 
وانا مابخلي هالشي فخاطري..احين يوسف زابن في الميلس مابيطيع اييي عندنا ويفهمنا..بس هب على منى... 
قمت دقيت له تيلفون... 
يوسف: مرحبا... 
منى: هلا يوسف...اقول لك... 
يوسف: قولي.. 
منى: واحد متصل على تيلفون البيت يقول عطوني اي ريال...تعال شوف شو سالفته... 
كنت ارمس واطلع لساني حق قوم شما...ابتسمت باستغراب على قواة ويهي... 
يوسف: منو بعد هذا.. 
منى: اففف تعال شوفه شو دراني... 
يوسف: خلاص ياي... 
سكرت التيلفون... وقلت لقوم شما.. 
منى: لا تخلوونه يطلع...انا مابتم هبلا جي لازم افهم... 
ميثا: برايكم انتوا تفاهموا وانا بسير اتصل بقوم امايه...بعدين بتخبروني انتوا شو صار... 
قامت ميثا تطمن على اختها ودخلت صاله ثانيه عشان تكلم اهلها...اما نحن.... 
فتريينا يوسف... 
لين مايا ومسكناه مسكه...عصب يوم درا انه قصيت عليه...بس استسلم ويلس.. 
وقال لنا السالفه من اول لين اخر... 
منى: ياويلي عليك ياخويه....فديييييييته والله ظلمته تحسبته ماخذ خايسه... 
يوسف: ناصر ودر حياة اللعب من زمان....انا عرفت سعاد...صح سوريه وهب مواطنه وصعب نتقبلها بس والله يازين ذيج الحرمه..الله يرحمها...دين وحشمه واحترام... 
شما: ولو خبرنا شو بيصير عليه.؟؟ الله يهديه بس.. 
يوسف: كان زايغ..وماحصل فرصه..من يدخل من باب البيت قرقرت على راسه امايه بسالفه العرس... 
منى: هي والله اذكر امايه ماكانت تعطيه فرصه...ومهرة احين تدري؟ 
ابتسم يوسف.. 
يوسف: تدري...ومتخبله على مايد...من ناحية مهرة لا تحاتون..انا احاتي امايه.. 
شما: ماطاعت تكلمني...وبعددين ماكان لي ويه ارمسها وانا اروحي هب فاهمه.. 
يوسف: الحين جربي...كلميها بهدوء...حاولي تقنعينها ترا والله ناصر صح غلطان بس مايستاهل هذا كله... 
شما: بحاول.. 
نشت شما وراحت غرفة امايه...اما انا التفت ليوسف.. 
وابتسمت وغمزت له.. 
منى: ماتدري بنت العم انك في البلاد؟.. 
ابتسمت يوسف بعد.. 
يوسف: لا.. يوم بغيت ادش النت حصلته مقطوع...وماشي فرصه اروح ادفع عنه الحين..بالسبت ان شاء الله... 
منى: والله مش مصدقه انه ناصر كان معرس وعنده ولد... 
يوسف: انسوا سالفه سعاد...اعتبروا انه مايد ولد مهرة وناصر...في النهاية هي تشوفه مثل ولدها..اقصد مهرة.. 
ابتسمت انا.. 
منى: سماااه مايد؟ 
يوسف: هي..ولو تشوفينه يا منى محلاه ذاك الولد ماشاء الله عليه.. 
منى: على امه والا على ابوه؟ 
يوسف: يمكن البياض بياض امه الله يرحمها..بس الملامح ملامح ناصر.. 
منى: فديييييييته.. 
طلعت مني بدون ماحس وحسيت نفسي عاذره ناصر ومسامحتنه.. 
بعض الامور الصعبه نتقبلها بسرعه بشكل غريب...!!.. 
وبعد الامور التافهه نتم معصبين عليها... 
وبعدين اللي صار صار...وكفايه زعل امي عليه...مابنزيد ناصر بزعلنا نحن بعد...هذا اخونا في النهاية... 
يوسف: انا بسير عندهم في الميلس...برايج.. 
خلاني يوسف وراح... 
كل اللي فكرت فيه في هاللحظه..راشد اللي ناوي يتعشى عندنا...ماحسيت الوقت مناسب...والاهل هب مرتاحين... امورهم مب مستقره..صحيح راشد هب غريب بس اكيد بيتحفظون جدام نسيبهم.. 
ركبت فوق ورحت غرفتي الجديمه وسكرت الباب على عمري...واتصلت براشد.. 
وقلت له لا ايي ويخليني ابات الليله عند اهلي...امي محتاجتني..لانه اكيد شما مابتبات...ماتروم تودر بيتها... 
ويوم سالني شو صار وشو السبب؟!.. 
خبرته بالموضوع....هو بيعرف عاجلا ام آجلا... 
مايحتاج اقول انه انصدمت وعصب شوي بس تحفظ بتعصبه لاني اخته.. 
بس انا اغتظت شوي لانه يحس انه بنت خالته مخدوعه باخويه... 
بالتالي سكرت عنه ونحن هب على وفاق... كل واحد منا شايل عالثاني بسبب ملاحظاته.. 
مايحق له يياخذ هالموقف...ناصر اضطر انه يتزوج... 
صح محد غصبه يعني بس ماحصل حد ثاني... 
وراشد مايعرف الظروف اللي مر بها ناصر اللي خلته يتزوج بدون مايقول لنا.. 
اففف...مالت على هالحاله...! 
سكرت باب غرفتي وراي ونزلت... 
على كيف راشد يفكر اللي يفكره...تراها مهرة راضيه ومستانسه بمايد على حسب كلام يوسف... 
مب حاسه بنفسها مخدوعه...!! 
ان شاء الله بس يطلع كلام يوسف صحيح... 
-------------------------------------- 
اليوم: الخميس.. 
المكان: غرفة مهرة وناصر... 
الوقت: السابعه مساءا.. 
-------------------------------------- 
(مهرة)... 
يلست على الشبريه وتربعت عليها بيلسه مريحه..مسكت تيلفوني واتصلت بسهيل... 
ناصر كان في الصاله ومايد معاه.. 
مسكين طول الوقت مكتئب...ويسرح وايد... 
يحاتي امه واهله واهم من هذا كله..يحاتي ولده... 
قطع علي صوت سهيل افكاري... 
سهيل: مرحبا.. 
مهرة: مرحبا سهيل...السلام عليك... 
سهيل: وعليج السلااااااام والرحمه هلا.. 
مهرة: شحالك ياخوووويه... 
سهيل: بخير وسهاله شحالج انتي وشحال ريلج..!!!.. 
مهرة: الحمد لله كلنا بخير... 
وفي خاطري اقول لو يدري سهيل واهلي بالسالفه شو بيصير..!!!.. 
مهرة: شحالها شيخه وابويه شحاله... 
سهيل: يسلمووون عليج ...مرتبشين بالصغيرونه..لو تشوفين ويه ابويه وهو شالنها..هههههههه.. 
مهرة: ههههههههه كيف؟ 
سهيل: يضحك بعد كييف... 
مهرة: طلعوها هم عفرا من المستشفى صح؟ 
سهيل: هي اليوم الصبح...كلهم هني....خالوه هني..واهل عفرا هني...وعموووه ... 
مهرة: عمووه..يبالي ادق لها بعدني... 
سهيل: سالت عنج هي... 
مهرة: ماعليه برمسها خلاف..شو اخباره سيف؟ 
سهيل: على حد علمي انه اموره طيبه...ماكلمتيه؟ 
مهرة: اطرش له مسجات وجي اغلب الوقت مايرد عليه الخام.. 
سهيل: ههههههه خلاص احينه يدرس في الخارج انسييييييه.. 
مهرة: هههههه تحيدني ماروم... خلاص بخليك احينه بس حبيت اسلم... 
سهيل: مابتون هالاسبوع؟ 
مهرة: مادري بناصر..بنشوف ان شاء الله خير... 
سهيل: تمام عيل..سلمي على ريلج... 
مهرة: يوصل ان شاء الله وانته سلم عليهم كلهم في البيت.. 
سهيل: يبلغ ان شاء الله...فمان الله.. 
سكرت عن سهيل واتصلت بعمتي...صحيح ماكان لي نفس اكلمها...بس الواجب احيانا يفرض علينا اشياء نضطر ننفذها..ولو بدون نفس... 
لكن المكالمه انتهت بدون اصابااات..... 
شليت تيلفوني معاي وسرت الصاله...شفت ناصر يالس يحاول ياكل مايد عشاه المهروس اللي خليته يبرد من شوي... 
ابتسمت.... ناصر رغم كل اغلاطه الكبيره جدا...قلبه طيب ويستاهل فرصه ثانيه.... 
استغرب من نفسي كيف انه صورته وهو يهاجمني..صارت ظبابية فعيني... قريب بنسى هالحادثه...قريب... 
وحسيت في هاللحظه شكثر انا محتاجه اني انساها او اتناساها...لانه هي اللي منغصه علي حياتي... 
ومن بديت اتجاهلها واركز عالجوانب الايجابية في زواجي من ناصر...بدا ضغط هالحادثه يخف ويخف اكثر عن قبل... 
ييت ويلست عدال ناصر عالارض... 
مهرة: برد الاكل؟ .. 
ناصر: هيه..اطعمته انا قبل...تصدقين انها عيبني.. 
مهرة: هههههههه ذكرتك بالعيش والرووووووووب والطمااااااط والسمن....اكل مال يهال بس لذيذ..... 
ناصر: ههههههههه هي والله...شو رايج تسوينه لنا اليوم ..!! 
مهرة: ان شاء الله...بسويلك...اقول ناصر... شوف هالخدمه في التيلفون هب طايعه تشتغل عندي..سيف يبا يطرش لي صور وانا مايوصلني... 
صد ناصر وخذ التيلفون من ايدي وعطاني اكل مايد عشان اعشيييه... 
مر علينا وقت يالسين بهدوء ..وعقب ماصلح تيلفوني رجعه لي يلس يطالع التلفزيون.. 
مهرة: يبالك تتصل بيوسف وتقيس النبض... 
عقد ناصر حياته... 
ناصر: اعرف النبض...لا تذكريني.. 
مهرة: يمكن صار شي فغيابك لازم تدري عنه...اتصل به...مابيظرك... 
مسك ناصر تيلفونه وتنهد... 
ناصر: ادريبج بتمين تحنين عليه لين ما اتصل... 
مهرة: هههههههههههههه... اتصل وانته ساكت...يتحرطم بعد..!!!.. 
صد صوبي ناصر وهو رافع حواجبه وبنظره تهديد لكنه كان مبتسم.. 
ناصر: شو قلتي.؟!.. 
ظحكت انا وطنشته ومديت ايدي لمايد اسحبه من يلاسته... 
مهرة: تعال ميوودي...بنغسلك وبنبدل لك بامبرز وثياااب...وبنخلي ابوك هالدب يتصل بعمك... 
شليت مايد ووقفت به بعيد عن ايد ناصر... 
ادريبه متى مادقت في راسه بيزخني... 
ناصر: ابوك هالدب؟؟؟..براويج..احين هب متفيج لج... 
مهرة: ههههههههه دخيلك مول لا تتفيج لي ... 
ناصر: لالا بتفيج...اصبري بس... 
طلعت من الصاله وانا اضحك واكلم مايد.. 
مهرة: يووووه بتشتغل الشرده عيل يا ميووود.... 
وظحكت اكثر يوم شفت مايد يبادلني الابتسام وهو ويهه خايس جذي...كان شكله يجنن... 
ورجعنا انا ومايد للصاله وشفت ناصر بعد ما خلص مكالمته ورجع له مزاجه الاولي.. 
حطيت مايد في يلاسته مره ثانيه...وانا اطالع ناصر بقلق... 
مهرة: هاااه...شو قال لك يوسف؟.. 
تنهد ناصر... 
ناصر: على حالهم...وفوق هذا خواتي درن...لا وبعد يدوووه درت بالسالفه..خبروها...وامايه بعدها هب طايعه تكلم حد... ووو... 
مهرة: ووو شو؟..شو بعد صاير؟ 
حاس ناصر بوزه وقال.. 
ناصر: نوره بنت عمي عقت اللي فبطنها امس... 
شهقت انا وحسيت بصدمه.... 
مهرة: حراااااااااام... 
صد صوبي ناصر مستغرب... 
ناصر: عقب الي سوته فيج ...؟ 
مهرة: انا ما احقد وماتمنيت لها هالشي...مسكينه الله يعينها.. 
ابتسم ناصر..وقال لي بنظره حنونه.. 
ناصر: الله عليج يا مهرة...لا تتغيرين...الناس تغرهم الدنيا ونفوسهم تخترب الاانتي ماباج تتغيرين... 
ابتسمت.. 
مهرة: مابتغير لا تحاتي.. 
ابتسم ناصر... 
ناصر: ما انصحج تكلمين امايه..كلهم حاولوا وياها مهرة... 
مهرة: ابا اجرب...اناعندي احساس انها بتسمع لي.. 
ناصر: اجليها للاسبوع الياي..تعب اسير يوم وارد فنفس اليوم... 
مهرة: شو رايك توديني وترجع..تخليني عندهم انا ومايد.!! 
ناصر: انتي الظاهر ينيييتيييييييي...مستحييييييييييييييييييل... 
مهرة: عيل خذ اجازه.... 
ناصر: ام سووري..باجل اجازتي لين ماعرس مره ثانيه .. 
وابتسم واطالعني بمكر.. 
مهرة: ههههههههههه انزين اجازه يومين بس..الوضع يستدعي ناصر.. 
ناصر: همممممممم بشوف...اففف زهقت من هالسالفه بدليها.... 
مهرة: شو رايك نطلع... 
ناصر: وين نطلع؟ 
مهرة: نطلع نتعشى براااا....من متى ماطلعنا... 
ناصر: من متى اترياج تطلبين هالطلب تدرين؟! 
مهرة: والحين طلبت...وماشي عيش وروب..ههههههههه 
ناصر: حرام عليج مشتهنه... 
مهرة: ههههههه خلاص يوم بنرد بسويلك..بس خلنا نغير جو... 
ناصر: من عيوني والله ماطلبتي.. بدلي ثياب ميود وتلبسي وانا جاهز.. 
شليت ميود وانا مستانسه وبدلت ملابسه للمره الثانيه ولبسته ملابس تصلح للطلعه..وتلبست انا بعد وطلعنا مع ناصر...نحوط في الشوارع..توقفنا في اماكن معينه.. 
شوي شوي طلع ناصر من مزاجه المتعكر وقام يسولف ويظحك... 
بصراحه كان محتاج هالطلعه... 
محتاج يغير جو... 
ويغير افكار بعد
ــــــــــــــــــــــــــــــــــــــــــــــــــ ــــــــــــــــــــــــــــ
نهاية الجزء الخامس والخمسين 


الجزء السادس والخمسين 
------------------------------ 
اليوم: الخميس.. 
المكان: سيارة سهيل.. 
الوقت: الثامنة والنصف مساءا.. 
------------------------------- 
(سهيل)... 
كنت صبوعي وايدي لونها ابيض من كثر ماكنت ماسك سكان السياره بالقو... ماقدرت امسك اعصابي بسبب الكلام اللي وصلني من راشد... مستحيل يكون صحيح اكيد فيه لبس في الموضوع... 
كيف يطلع ناصر عنده ولد ومعرس من قبل ونحن ماندري؟!... 
والداهية كيف مهرة مكلمتني من ساعه ونص ولا قالت لي شي وكانت طبيعية جدا..!!!.. 
استرجعت للمره الالف حواري مع راشد... 
سهيل: شو؟؟ شو تقول راشد انته ينيت؟!.. 
راشد: والله هذا اللي قالته لي الحرمه... مبوني حتى بتعشى عندهم اليوم بس قالت لي لا تي الوضع متوتر وجذي جذي صار... 
سهيل: مستحيل راشد اكيد فيه لبس في الموضوع...انته متاكد؟ 
راشد: اففف..انته بس منصدم...انا جذي انصدمت اول ماخبروني... انقهرت انه مهرة طاحت في هالطيحه هاي... هممم عاد انا مارمت اسكت وماخبرك بالسالفه...بس انته لا تقول لحد لين ماهم يقولولكم.. 
سهيل: طالع هذا .!!!.شو تقول انته ينيييييييييت؟!.. ناصر عنده ولد..!!!..متى عرس...ومتى صار هذا كله وليش نحنا مادرينا... 
راشد: يوم اهله اليوم يدرون بالسالفه...انتي وين بتدرون.!!..بصراحه انا ماكنت اتوقع ناصر يطلع منه هذا كله..!!.. 
سهيل: ومهرة..!!.. مهرة كلمتني من شوي ماخبرتني شي.... 
راشد: همممم يقول لك اختك راضيه ومستانسه بالولد... 
سهيل: شووووووووووووووووه؟...راشد برايك برايك... 
وسكرت عنه حتى قبل مايقول لي اي شي... دخلت حجرتي متنرفز ساعتها وبدلت ثيابي عالسريع وشيخه تراقبني باستغراب... 
شيخه: شفيك سهيل...؟!.. 
ماقدرت اتحمل انفجرت فويهها وانا افر كندورتي عالارض واطلع من الكبت كندوره ثانيه.. 
سهيل: ناصر... 
شيخه: منو ناصــ....ريل مهرة؟!..شفيه.؟!..عسى ماشر.!! 
لبست كندورتي وانا اطالعها وعيوني تقذف شرار... 
سهيل: عسى ماشر؟!!!...الا الشر بعينه....الريال طلع معرس من قبل مهرة وعنده ولد وحرمته متوفيه ونحن على عمانا بكل هباله سلمناه اختنا... 
اطالعتني بعيون مبطله وفم مفتوح... 
شيخه: سهيل انته شو تقول؟ ينيت؟!.. 
مسكت راسي وانا احس بصداع مفاجئ وقلت لشيخه بصوت واطي... 
سهيل: ماكانت هاي التوصية اللي وصتني اياها امايه....وصتني على خواني وخصوصا مهرة شوفي شو سوينابها..!!!.. 
وغصبن عني حسيت عيني تحرقني يوم تذكرت امايه..وكيف كانت مهرة رافضة الزواج وتترجانا نكنسل الخطبه..!! ...بس تماسكت بس عشان اروح أأدب ناصر هذا..!!.. 
قامت شيخه من كرسيها ويتني وتقربت مني بملامح قلق وخوف.. 
شيخه: هد اعصابك الغالي... العصبية هب زينه لك بتظرك وانته عندك القرحه...انته وين ساير احين؟! 
سهيل: بسيرله هالخايس...وبشوف شو السالفه... كله من حمد....كله من حمد ماخلاني اسأل عنه واستعجلني عشان اتم هالخطبه...اجبرني افر اختي على واحد مثل هذا ..! انا قلبي ماكان مطمن له من البدايه..!!!.. 
شيخه: نصيبها يا سهيل...هد اعصابـــ... 
صرخت فويهها... 
سهيل: اسكتي عني شيخه ... ولا اتكلمين في هالسالفه ولا تخبرين حد لين ما ارد البيت... 
وطلعت من الغرفه ومن البيت بسرعه وانا ماشوف جدامي... 
وهذي حالتي من طلعت من العين لين الحين... اعيد كلام راشد لي مره بعد المره بعد المره..!!..ومب قادر اصدق كيف مر علينا هالشي بدون مانحس...كيف مادرينا...والادهى..كيف مهرة راضية؟؟؟ مستحيل تكون راضية اكيد راشد سامع غلط.. 
وصلت بوظبي بعد نص ساعه ثانيه... نزلت جدام البنايه وعلى طول ركبت شقتهم...وتميت كل شوي اهوس عالجرس لكن لا جواب.....افففف..انا بعد مافيني اتصل قبل ماايي؟..لايكون راحوا العين وانا ياي هني؟!.. 
بس مهرة ماكانت متاكده اذا بايووون او لا... وين راحوا.!!.. 
ورديت ادق عالجرس مره ثانيه....نفس الشي..لا جواب.. 
وقفت مكاني وايدي وحده على خصري والثانيه على لحيتي بحركه متنرفزه ومعصبه... شوي والا بالمصعد ينفتح... ويطلع منه ناصر وهو يظحك...ومن بعده مهرة ..وهي تظحك بعد..!!..وفي ايديها ياهل صغير نايم...!!!!!.. 
تصلبن كل اطرافي وانا اشوف منظرهم هذا...وهم بعد...ردة فعلهم ماكانت ارحم عن رده فعلي...فعلا انصدموا... 
وقفوا جدامي وعلى ويوههم المفاجأه والخوف والتوتر... لاحظت على مهرة انها لوت عالولد النايم اكثر وحظنته..!!!... 
هني عقلي توقف عن التفكير...توقف عن كل شي...تجمدت مب قادر استوعب هالمنظر..!! 
مهرة نزلت عينها واندست ورا ناصر...!!!...اندست ورا ناصر عني انا..!!!... 
تحتمي بناصر اللي خدعنا كلنا...من اخوها.!! 
ناصر: سهيل.....!!!.. 
نقلت نظري باستغراب لويه ناصر وانا كاني اسمع صوته من طوي..!!.. 
قال لي بهدوء.. 
ناصر: ماخبرتنا انك بتي.... 
من ويهه مبين على ناصر انه عرف ...باني ادري بسالفته ...ويعرف زين انه الوقت مايسمع بالسلامات والمجاملات... وعشان هالشي تقرب مني وفتح باب الشقه بهدوء... واشر لي عشان ادخل.. دخلت الشقه.ودخلوا بعدي..وسمعته يقول لمهرة بصوت واطي:" سكري الباب وراج مهرة..وودي مايد غرفته"... 
مايد..!!.. 
التفت له وانا معقد حواجبي وزام بشفايفي وكنت على وشك اني اهجم عليه بكلامي ..لكن...اشر لي بايده عشان اهدا...وقال بسرعه... 
ناصر: هيه سهيل... اللي سمعته صدق.... انته مايييت هني بهالشكل الا وانته سامع شي.. بس منو خبرك؟!.عنبو ماواحى الخبر انتشر..!.. 
تنفست انا بصعوبه...وبعدها قلت لها وانا احاول اهدي نفسي قد ماقدر.. 
سهيل: هذا هو المهم عندك؟..منو خبرني؟!.. 
ناصر: لا ..بس عشان اعرف بالضبط كم خبروووك من المعلومات.. 
سهيل: كم خبروني؟!.. ليش فيه شي اكثر من هذا..؟!!.. 
تافف ناصر وبان على ويهه الضجر... 
ناصر: وين المشكله سهيل هاه؟!... خليتوني مجرم تقولون ذابح لي قبيله من الناس بس لاني كنت معرس وعندي ولد.!!!...شوفيها يعني..!!!.. 
وصلت عندي فووووووووووول... ماقدرت اتحمل موقفه اللامبالي..!!!... 
في جزء من الثانيه اندفعت صوبه ومسكته من كندورته وشديته صوبي بقو...ناصر كان موقفه قوي مسك ايدي هو الثاني بقو...لكني ماتخليت عن مسكتي له وصرخت بويهه... 
سهيل: شوفيها؟!!.. يوم انه شوفيها شحقه ماتخبر هااه؟...شحقه غشيتنا.... 
ووقفني عن الكلام صوت مهرة اللي رجعت من غرفة الولد وصرخت بي وقالت "سهيل"... 
انا وناصر تمينا على وضعيتنا كل واحد معصب عالثاني وماسك فثيابه ونطالع فويوه بعض... 
حشرت مهرة نفسها بينا ودزتنا عن بعض بصعوبه... 
مهرة: الظرايب ومد الايد مابيفيدنا ولا بيحل اي شي يا سهيل..!! 
طنشت ناصر اللي تم ساكت ماله اهتمام يقول اي شي ...والتفت لمهرة... 
سهيل: انتي كيف ساكته وراضية..!!. 
مهرة: هذي حياتي اللي انتوا اخترتوها لي سهيل... يوم مابغيت اتاقلم طلبتوا مني اتاقلم..ويوم تاقلمت اخيرا ياي تسالني احين ليش راضية.؟!!... 
نظرة مهرة لي كانت تعذبني....تلومني بعيونها... تقول لي بكل صراحه اني كنت اقدر امنع هالزواج...صحيح كنت اقدر... مهرة ماكانت لها سلطه ولا قدره على حمد بس انا كنت اقدر لكني سكت...!..برضاي سكت... 
التفت بعيني غصبن عني لناصر اللي راح ويلس على واحد من الكراسي بكل برود... واحد من الاثنين..يا انه واثق زياده من اللزوم بمهرة وبنفسه..!!..او انه خلاص مستسلم وماله قوه عالظرايب واللي يصير يصير..!!.. 
طنشته ورديت اصد لمهرة... 
سهيل: مهرة لو نحن كنا ندريبه انه معرس ماكنا رضينابه... 
ابتسمت مهرة بسخرية... 
مهرة: سهيل ياخوي انتوا اصلا ماسالتوا عشان تعرفون.... 
سهيل: اهله مادروا عنه شقايل تبينا نحن ندري يعني..!!!.. 
مهرة: كنت تقدر سهيل توصل هني وتسال....اكيد بيخبرونك انه مسكن حرمه هني..!!.. تتحسبني ماعرف يعني هالسوالف..!!.. 
سكت.... 
شو اقدر اسوي غير السكوت... القصور راكبنا من راسنا لريولنا... 
مهرة: خلاص يا سهيل ماشي فايده احين تحتشرون وتسوون مشاكل.... 
التفت انا لناصر بقهر..حصلته منزل راسه ومغطي ويهه بيدينه كانه ظايق من الوضع هذا... 
رديت اصد لمهرة... 
سهيل: صح كلامج.. نحن غلطنا... وبنصلح غلطتنا...انا مابخليج تعيشين هالحياة... 
مهرة سكتت وبطلت عينها... وشفت ناصر من طرف عيني يرفع راسه بحده صوبي...متأهب هو الثاني للي بقوله... 
كملت كلامي بهدوء.. 
سهيل: ناصر الحين بيطلقج وبتردين معاي البيت... 
شهقت مهرة وتراجعت خطوتين لورا...اما ناصر فز من كرسيه وتقرب صوبنا بسرعه... 
ناصر: انته كيف تجرأ وتقول كلام مثل هذا..!!!.. 
سهيل: وانته كيف تجرأت وغبيت عنا موضوع مثل هذا... هذي افعالك وتحمل نتايجها... 
ناصر: كيف يخطر على بالك اصلا اني بتخلى عن مهرة؟!!.. 
سهيل: انا مب يالس اعطيك خيارات...مابخلي اختي تشتغل لولدك مربية وتتحمل هي بنفسها نتايج افعالك..مهرة ينقص عليها... 
ناصر: يكون فعلمك... انا عرضت على مهرة حريتها من خبرتها بموضوع مايد..ورفضت تنفصل عني بنفسها...اسالها..هذيه جدامك... 
سهيل: مابسالها ولا شي..انته لاعب بمخها... ومش على كيفها مساله الطلاق هاي ..بتطلقها يعني بتطلقها... 
ناصر: الطلاق بالاكراه مايصح ولا يعتبر طلاق يا سهيل...وانا مهرة مابطلقها الا اذا هي طلبت مني.. 
سهيل: لا تقص على عمرك وتتحسبها عايبتنها الحياة وياك... 
فجاه سمعنا صرخه مهرة.... 
مهرة: بس....بسسس..... 
وصدينا صوبها ...وشفت الدموع ماليه عيونها والياس يغطي ملامح ويهها... 
مهرة: هذي حياتي اللي انتوا يالسين تتكلمون عنها... انا موجوده وياكم هني في هالغرفه.!!.. 
صد ناصر صوبي وقال.. 
ناصر: انا مابقول شي... اختك هذي جدامك... (وصد صوب مهرة وقاللي انا وهو يطالعها هي)..اذا مهرة ماتبا تعيش معاي.... انا مابغصبها.... 
سهيل: مهرة ماعليج منه... هو بس كاسر خاطرج الحين...بتطلقين منه وبتردين معاي البيت معززه مكرمه... 
قالت لي مهرة بانكسار وبصوت واطي.. 
مهرة: اتطلق يا سهيل؟!!.. 
سهيل: الف من يتمناج صدقيني... 
ردت تكرر.. 
مهرة: مطلقة..!!.. 
سهيل: ماصار لج اربع اسابيع من عرستي.... وصايره ام من الحين؟!.. ليش تعيشين حياة هب لج مهرة...ليش تتحملين اخطاء غيرج.... 
مهرة: طول عمري وانا اتحمل نتايج اغلاطكم انتوا سهيل...والحين اغلاط ناصر... تعودت.. يوزتوني غصبن عني وتحملت... والحين تبون اطلقوني ومحد بيتحمل النتايج غيري... 
سهيل: لا تخافين... الكل من يعرف سالفته مابيلومونج عالطلاق..والكل بيعرف انه الغلط هب منج... مهره انتي يايينج من قبله خطاطيب ...بتعرسين مره ثانيه وبتنسينه هذا... فكري... 
ذرفت مهرة دموعها ووطت راسها .. ورجعت رفعته لناصر... وطالعت فيه..وطالعت وطالعت...وهو يطالعها بالمثل.. وانا اطالعهم باثنينهم... 
شو يدور بينهم بكلام العيون هذا..!!!.. 
مرت لحظات ونحن ساكتين... 
وعقبها شفت مهرة تتسحب صوب ناصر لين مادارت وراه شوي كانها تحتمي فيه... 
انصدمت..... لهالدرجه تاثيره قوي عليها؟!..ماادخل حياتها الا من فتره بسيطه واحين فضلته علينا..!!!!.. 
مهرة هزت راسها بالرفض.. 
مهرة: لا... انا مابنفصل عن ناصر ومايد... 
سهيل: مهرة لا تينين..!!..هذي هب حياتج انتي... 
قاطعتني وقالت وهي اطالعني بعيون كلها تصميم لاول مره اشوفها فويهها... 
مهرة: انا حصلت حياتي مع ناصر... حسيت بقيمتي ووجودي ... حسيت انه لي كيان وشخصية... ماقدر اتخلى عن كل هذا وارد لحياتي الاوليه وفوق هذا اكون مطلقه واتبهدل اكثر عن قبل....لا... خلاص....ناصر ريلي... ومايد ولدي....!.. 
انصدمت.... وانقهرت... 
سهيل: جذي يعني؟!.. 
سكتت مهرة.. ونزلت عينها...وناصر عينه علي ومعقد حياته... 
ناصر: سهيل..نحن اهل مايحتاي تسوي كل هذا... 
رفعت ايدي امنع ناصر من انه يكمل كلامه وانا عصبيتي واصله حدها.. 
سهيل:..بس... دامها رضت فيك....خلها عندك عيل.... 
ناصر: مبونها مهرة فعيوني من قبل ماتقول انته... 
القيت نظره على مهرة اللي مابادلتني النظر..منخشه ورا ظهر ريلها ومنزله عينها... ماتحملت هالموقف من مهرة... طلعت من شقتهم وانا معصب حدي... 
احين انا ياي من العين عشانها وهي تردني بهالطريقه..!!.. 
وانا ييت وطلعت ومافهمت ليش ناصر سوا جي ومنو كان ماخذ وكيف صارت كل هالامور...مافكرت غير اني ابعد اختي عنه .....بس مهرة تشبصت فيه اكثر..!!.. 
ماكنت اتصور ابدا ردة فعلها هاي.... 
مهرة تغيرت... 
هب هي الاوليه اللي كانت تترجانا عشان نسوي شي تبغيه... 
احين قررت ووواجهتني وثبتت على رايها وانا سوت لي طاف..!!!.. 
مهرة تغيرت... 
------------------------------
اليوم: الخميس.. 
المكان: شقة ناصر.. 
الوقت: التاسعه والربع مساءا... 
-------------------------------- 
(مهرة)... 
من بعد طلعة سهيل اخوي بهالطريقه من شقتنا ...حسيت كانه شي انفصل عن قلبي... حسيت بنفس الاحساس يوم تزاعلت ويا حمد اخوي.. يلست عالكرسي وانا احس نفسي منهاره... وبديت بالصياح والتنهيدات...وذرف الدموع.. 
وعدت نفسي ما اصيح... 
لكن كل حياتي على بعضها ماشوفها تتحمل غير الصياح.... متى برتاح فحياتي؟!.. 
رجع ناصر من بعد ماسكر الباب من عقب سهيل ... 
يلس عدالي ...حسيت انه وده يحظني...يلمسني...يسوي اي شي لكن مب متجرأ... 
ناصر: ليش تصيحين مهرة؟!.. ندمانه على شي؟!.. 
مسحت دموعي ..لكن مسرع مانزلت دموع يديده.. 
مهرة: هم كلهم ثلاث اخوان... فقدت واحد من قبل واحين فقدت الثاني...باجر ابوي بعد بيزعل....وسيف...سيف لو يدري..!!!.. 
ورديت سكت وانا اصيح... 
ناصر: دامج تحاتين خوانج لهالدرجه...ليش ماسمعتي كلامه؟!.. 
مهرة: المشكله انهم دايما على غلط... ليش اطاوعهم وهم على غلط؟!..واخر شي يزعلون علي انا... هذي حياتي هب لازم اني اسوي اللي يبغونه... 
ناصر: عيل ليش تصيحين؟!.. 
مهرة: اضحك يعني؟!!.. 
صارخت فويهه بهالسؤال...فعلا...اضحك يعني بدل ماصيح؟!!... مهما كان كلامي صحيح ..يزعجني موقف اخواني واهلي...يظايقني انهم ضدي وضد زواجي...زواج هم اختاروه بنفسهم...يبوني اتطلق..يعني الطلاق اهون من عرس مثل هذا...!!..ليش مايفكرون الا بنفسهم؟ ليش؟!.. 
حسيت بايد ناصر تتسل لكتوفي وتشدني صوبه لحظن دافي... 
قال لي هو بصوت ادفى.. 
ناصر: ماتحمل اشوف دموعج مهرة...نازعيني وصارخي علي وظاربيني بعد لو تبين بس لا تصيحين... 
استكنت له.. وهديت..ومسحت دموعي ووقفت تنهداتي... 
بصراحه..هدتني ايده اللي كانت تمسح على شعري... 
ناصر: انا من دخلت حياتج صعبتها عليج وعقدتها ... من عرفتيني وانتي صدمه ورا الثانيه...و حملتج مسؤولية اكبر عن طاقتج... والحين حطيتج فموقف مع اهلج... وانتي متحمله كل هذا... 
حسيت به وين يبا يوصل بكلامه...وازعجني انه هو بعد يتطرق لهالموضوع... 
مهرة: لا تكمل... 
ناصر: مهرة... لا تجامليني... مش على حساب حياتج وسعادتج... 
مهرة: ليش بجامل واحد حاول يعتدي علي.؟!!.. 
سكت ناصر..لكن تحت راسي... سمعت دقات قلبه تغير نظامهن... 
رفعت راسي واطالعت فويهه... 
مهرة: تبا اطلقني ناصر؟!.. 
غمض عينه شوي ورد فتحهن وقال لي.. 
ناصر: مهرة انا اشتريج بماي عيوني ونظرها..بس انتي.. لا تتحملين عشاني...فكري بنفسج... اتخذي قرار عشانج انتي هب عشان حد ثاني.... انا ابا اتاكد اني هب غاصبنج على شي.. 
شفت اللوم في عينه...لوم صحيح انه يدين به لي...لكني ماتحملت اشوفه فعيونه...تظاهرت المرح وابتسمت...وقلت له بدلع (اصطناعي).. 
مهرة: لا تحاول.. مابستغني عن عرسي الثاني.... الا قول انته تبا تسلــّــم عمرك من الخساير.. 
قمت من الكرسي ورديت اصد صوب ناصر..حصلته يطالعني بنظره كلها حب ووناسه وامتنان...ومسرع ما ابتسم وعقبها ظحك.. ظحكت انا معاه هالمره من الخاطر لاني ريحت باله من ناحيتي... 
انا فعلا ما اتخيل اني انفصل عنه الحين.. 
خلاص صار جزء من نفسي وشخصيتي قبل مايكون جزء من حياتي... 
احس انه محتاجني..مابتخلى عنه ولا عن مايد الحين... وبعدين نحن خلاص اتفقنا نصلح حياتنا ونخليها طبيعية...وانا بديت اتفائل فعلا بحياة احسن من اللي كنت عايشتنها.. 
مابسمح لاي اخو انه يحرمني من هالامل... 
كفاية...تحكموا بحياتي بما فيه الكفاية...!.. 
وقفت عند باب الصاله وقلت لناصر.. 
مهرة: بعده فخاطرك العيش والروب؟!.. 
ــــــــــــــــــــــــــــــــــــــــــــــــــ ـــــــــــــــــــــــــــــــــ
ظحك ناصر... 
ناصر: عقب الرمسه اللي قلتيها... لو بتعطيني حشيش باكله... 
مهرة: ههههههه ليش ناصر ماحيدك تيس..!!.. 
مادريت الا وبالمخده على راسي...ناصر فارني بها قبل ما ألحق اشرد... 
مهرة: ههههههههههههههه دببببببب.... 


تم يظحك علي ... ابتسمت وانا سايره الحجره ..بدلت ملابسي بملابس خفيفه... مسرع ما تخطينا مشكله سهيل..!! .. 
لكني يوم تذكرته رد الحزن ينتابني...وفكرت فسيف... بينازعني نزاع...بيكون اخر من يعلم ..!!..وهو مايحب هالشي ابدا... لكني قررت اتجاهل التفكير بالموضوع حاليا... 
راسي مصدع ومافيني... 
واللي يصير يصير...!!! 
رجعت المطبخ اسوي عشا... نحن قررنا ما نتعشى برا لانه مايد رقد... وماحبينا نلعوزه ويانا وعشان جي ردينا... لكن كانت سيره حلوه مع ناصر.. تحوطنا عالبحر... 
بعد شوي لحقني ناصر للمطبخ يغلسبي ويتمصخر... انتهى الموضوع باني ظربته بالملاااس وتم يظحك عليه... 
ناصر: خيستي كندورتي... 
مهرة: عشان تتعلم ماتحشرني في المطبخ..انا اروحي يالله يالله امشي حالي فيه...لا تي تشوشني... 
ناصر: عيش وروب شو يرزى..!!!.. 
مهرة: يرزى علي انا ...يالله يالله يضبط وياي الشي...روح بدل كندورتك انزين... 
ناصر: اشوف ناس قاموا يستخرطوووون... اشتغلي اشتغلي..وان خربتي يا ويلج... 
مهرة: لا تعقدني.... 
ناصر: ههههههههههه... 
راح ناصر عني يبدل ملابسه...لبس له شورت كحلي وقميص ابيض ورجع لي... 
ناصر: اقول.. 
مهرة: قول.. 
ناصر: لا نسير العين باجر... 
مهرة: بنسير ان شاء الله.. 
ناصر: مهرة...خلي الامور تهدى شوي.. 
مهرة: المثل يقول دق الحديد وهو حامي... ناصر خلنا نفتك من هالسالفه ... 
ناصر: امايه يبالها وقت لين ترضى... 
مهرة: وبعد مابيساعدها انك مطنشنها ولا جنك مسوي شي غلط.. 
ناصر: شو تبيني اسوي يعني تراها راغتني من البيت... 
مهرة: طبعا بتروغك عيل بتاخذك بالاحضان..!!!.. 
ناصر: طالع..!!!..مهرة اشوفج رديتي نكس..!! 
مهرة: مارديت نكس ... انا اشرح لك الامور من منظارها هيه..طبيعي بتعصب وبتزعل... بس الواحد يوم يزعل طبيعي يبا حد يراضيه... ونحن سايرين عشانها... 
ناصر: .............. 
كان يفكر بكلامي... 
مهرة: بعدين بيني وبينك يعني.... من عقب سالفه سهيل..اعتقد الموضوع بينتشر عند قوم ابويه... والموضوع عندهم بعد هب سهل ترا...يعني يبالك طولة بال لشرح السالفه مره ورا الثانيه لكل حد... افف طفره صدق...! 
ناصر: يلسي انتي هني انزين..انا بروح اتفاهم وياهم كلهم وبرجع.. 
مهرة: لا.. 
ناصر: مهرة ماريد اعرضج لكل هالامور... انتي مالج ذنب.. 
مهرة: اطلع من المطبخ لا تيك كفخه ثانيه بالملاس... 
ناصر: ههههههههههه.. يعني مصرره تين وياي؟!.. 
مهرة: هيه مصره... 
كنت انا مشغوله بقص الطماط..لكني حسيت بناصر يراقبني.. فجاه مد ايده ومسك ويهي وخلاني اصد صوبه غصب... 
ناصر: احبج ...تدرين والا لا...؟..احبج مهروه... 
وشفت بعيونه انه يعنيها... احترق ويهي ..ابتسمت ورديت اصد عنه... 
مهرة: ادري.. 
تساند ناصر لى كبت المطبخ ... 
ناصر: وانتي.؟!.. 
ابتسمت.. 
مهرة: انا اباك تطلع من المطبخ... 
ناصر: هههههه انزين..ماعليه...بتقولين عقب..ناصر قولها....بس مره...سمعني اياها...ساعتها انا بروغج من المكان اللي انا يالس فيه... 
مهرة: ههههههه... اصلا من اقولها لك سيده بتنطلق انته بروحك.. 
ناصر: بعااااااااااد... مشكله الثقة...انزين انا يوعان... 
مهرة: بيخلص بعد شو...مريت على مايد؟!.. 
ناصر: هيه راقد.. انا بسير الصاله... 
خلاني ناصر وراح الصاله...وانا ابتسم على هالحوار اللي دار بينا... متى بتجرأ وبقولها لناصر هالكلمه.!!.. 
مابقولها الحين... 
خله يتعذب شوي لين مايسمعها... 
مابيظره .. 
------------------------------ 
اليوم: الجمعة.. 
المكان: شقة ناصر .. 
الوقت: الثامنة صباحا.. 
----------------------------- 
(ناصر)... 
سحبت اللحاف ورديت اتلحف بكسل من بعد ما مهرة سحبته عني وظاربتني عشان انش... 
كنت مغمض عيني ومادريت انها بعدها واقفه على راسي... 
مهرة: طاااااااااااالع..!!!!..ناصر..!!! 
ناصر: همممممممم..؟!.. 
مهرة: اوف..قوووم الساعه ثمان... 
ناصر: حق شووو اقوم مهرووه خليني راقد.... 
مهرة: ناسي انه بنسير العين والا شو؟!.. 
بطلت عيني نص نص يوم تذكرت السيره المحتومه للعين... صحيح انه تاجيل مواجهة نتايج افعالي صارت عادة عندي...لكن الصراحه المووضوع صعب... موضوع امايه صعب...واهل مهرة اصعب على ما اعتقد... 
ليش مايخلون الناس تعيش مثل ماتبغي؟ لازم الكل يتدخل بالكل؟.. 
تمنيت في هاللحظة انه نكون عايشين مثل الاجانب محد له خص فحد...بس طبعا مااستمرت هالامنية وايد... 
المجتمعات الثانية تحسدنا على قوة ترابطنا مع عايلاتنا... 
بس في هالسالفه بالذات..تمنيت اني ارقد وانش واحصل كل شي محلول... بس محد بيحل مشاكلي غيري.. 
ليتني مثل مهرة متحمس اني اروح واحل المشكله وانتهي.. 
فديتها على نياتها وطيبه قلبها على بالها بتروح وبكلمتين بتراضي امايه وخلاص... 
اما موقفها امس بصراحه..!!.. 
ماتوقعت توقف بويه اخوها جي... ماتوقعت انها تفضل العيش معاي على الطلاق ... 
عطوها اللي كانت تتمناه اول عرسنا لين عندها... ورفضته... 
رفضت الانفصال عني..... تبا تعيش معاي... 
شكثر عنالي موقفها هذا وشكثر طمني وفرحني... 
صحيح انها طمنتني من قبل انها بتوقف معاي بس بصراحه كنت شاك انها بتستسلم للضغط.. بس موقفها امس اكد لي انها عند كلمتها ومامنها خوف... خلاص مهرة استسلمت انها زوجتي..مب الا استسلمت..الا هي بنفسها تبا تكون زوجتي وام لمايد ... 
يتني رعشه وانا اتذكر موقفها امس مع سهيل ورديت اتلحف اكثر... 
شفتها ..مهرة..ترد تدخل الحجره وفي ايدها مايد .. 
وشكلها مايد جي ميفن تووه ناااش.. 
مهرة: محد بيوعيك غير ميود انته... 
وشلت اللحاف وحطت مايد بحظني وردت طلعت... 
ظحكت على حركتها... على بالها بنقوم انا وولدي...!!!.. 
اطالعت فويه ميوودي...وشفت فويهه سعاد..مع انه مايشبهها... سعاد الله يرحمها...ابتسمت ابتسامه حزن وحسيت انه قلبي يعورني للذكرى... 
انا قصرت وايد فحق سعاد فحياتها... 
والحين...متعايز اعطي ولدنا حقه هو بعد... 
مايد حقه علي اني ما اعزله عن اهله...يدوده... وعمامه وعيال عمه..وكل اهله..حتى خواله.. 
حط مايد راسه على صدري.. شكله بعده فيه رقاد..حظنته وبسته وشميت ريحه راسه وابتسمت.. 
انا متاكد انه امايه بتقول انه ريحه راسه نفس ريحه راسي يوم صغير... 
تلحفت انا ومايد وغمضت عيني واما هو تم منسدح وراسه على صدري وانا لاوي عليه... 
عشانك بس يا مايد بتحمل كل شي ..مابتكاسل...بقوم وبسير عند اهلي ومابخليهم الا وهم راضين.. 
مهرة: ناصر..!!!!!!..بتجلطني...ورقد الولد بعد.!!!.. 
ناصر: ههههههههه بقوم مهرة بقووم... ومايد اصلا من شافني حط راسه... 
مهرة: الولد احسن له يوم بيرقد..لكن انته قوم..حرام عليك بنتاخر.. 
ناصر: ماجهزت ثيابي بعدني... 
مهرة: انا جهزت لك..وجهزت لي ولمايد بعد..انته بس قوم.. 
ابتسمت... مهروه بدت تسوي الاشياء اللي اي حرمه تسويها...فديتها... 
ناصر: يالله كيف مستعيله...!!.. 
مهرة: الا قول على اعصابي... 
ناصر: فديت اعصابج... وين صباح الخير مالج؟.. 
راقبت مهرة وهي تبتسم غصبن عنها.. 
مهرة: ماشي صباح الخير مالتي الا يوم نكون في السياره... 
ناصر: هههههه دام جي بنش... تعالي شليه. 
مهرة: خله راقد عالشبريه..بس حط له مخده على طرف عسب مايطيح...لين ماتتسبح وتتريق بيقوم وبلبسه كندووره عربية..هههه بتشوف جان ماتتخبل عليه عموه اول ماتشوفه... 
ابتسمت.. 
ناصر: الله يسمع منج... 
خليت مايد مكاني ولحفته ودخلت الحمام اتسبح.. 
وصلنا البيت على الساعه 11 تقريبا... كنت بصراحه متوتر... ياترا بيكونون مستعدين يشوفون مايد.!!.. 
التفت لمهرة اللي فحظنها مايد.. ماسك تيلفون مهرة ويلعب به ويجلبه بين يديه... كان لابس كندوره عربية لونها بيج مفصلنها له انا مع مجموعه ثانيه من الكنادير العربية من فتره بسيطه.. وماكد لبسناه وحده... 
بس صدق تخبلت عليه يوم شفته بالكندوره... وماظني قوم ابويه وامايه يقاومون هالجمال كله... 
رفعت عيني لمهرة... 
وشكلها لاحظت التوتر فعيني...ابتسمت لي بتشجيع... 
مهرة: لا تحاتي... انته ولدهم..مابيلقون الدوره لا منك ولا من مايد.. لا تحاتي.. 
ناصر: عسى خير غناتي... مشكوره لوقفتج وياي.. 
مديت ايدي ومسكت ايدها وشديت عليها...تقربت وبستها بوسه سريعه على راسها...ابتعدت وشليت مايد عنها..
_________________


ناصر: يالله ننزل... اشوف سياييرهم كلها هني..اليوم الجمعه مابيسيرون مكان... 
نزلت من السياره وفحظني مايد اللي مسك طربوشة كندورتي بيديه وقعد يتسلى بها.. هالولد لازم يمسك شي.. 
تقربت من الباب وعدالي مهرة تمشي وكانت تعدل شيلتها وتتحجب... 
وقفت فلحظه تردد عند باب البيت...لكن ليش الخوف...هذيلا تقبلوا المووضووع..الداعية امايه...!!... 
دخلت البيت وسمعت اصواتهم في الصاله... 
دخلت ...وشفت ابويه يالس يتقهوي..ومنى يالس عداله وتصب عليه قهوه.. ويوسف ومحمد يالسين بعد... 
ناصر: السلام عليكم... 
التفتوا لي..او بالاحرى لمايد... ابتسم يوسف ونش...محمد نش بعد وعلى ويهه تعبير عجيب.. منى نقزت من مكانها وعلى ويهها ابتسامه وسيعه "جدا"... اللي شدني وهمني ابويه.. ابويه نش ببطء..وهو يطالع مايد بنظره ماعرفت افسرها....نظره حلوه.. 
ناصر: لمـّـة حلوه لاستقبال الشيخ مايد بن ناصر ..هههههههه... 
تقربت من ابويه اول شي..ومهرة تمشي وراي.. وايهت ابويه وحبيته على راسه.. 
ناصر: شحالك يابويه..؟!.. هذا ولدك هااه... 
قلت جملتي الاخيره عقب ماشفته لابسني اساسا ويطالع مايد.. شل مايد عني وباسه على راسه وتم يطالعه.. 
سلمنا انا ومهرة عالموجودين كلهم..وشفنا مايد يتنقل من ايد لايد.. كلهم فرحانين فيه ويبوسونه... 
ويطالعونه بتعجب.. ومايد فديته يطالعهم بتعجب هو الثاني.. زين انه متعود عالناس الغرب...لا يفشلني عندهم ويقعد يزاعج ويصيح.... 
ظحكتني ردة فعل منى...لوت عليه من الخاطر وقعدت ادور به وتتفداه مستانسه فيه.. 
منى: يششششششششششششششبهك ناصر...يشبهك وايد...فدييييييييته... 
ناصر: هههههه بتصيحين الولد...بيزيغ منج.. 
منى: قصووووره بعد..!!..وايد فديييته محلاه احلى عنك بسم الله علييييييه.. 
ورجعت تلوي عليه..لكن مايد ابتعد عنها وقعد يتلفت ويوم شاف مهرة اللي واقفه عدال منى مد يديه لها وهو مبرطم.... 
ظحكت مهرة وشلته وظمته وتم مايد مبرطم لين ماتطمن انه بامان عند مهرة عقب رد طبيعي.. 
اثرت فيني حركته هاي... خلاص مايد اطمن لها...تعود عليها... قريب جدا بيزقرها "ماما".. 
ابتسمت... 
ناصر: الوالده بعدها زعلانه؟!!.. 
شفت يوسف يهز راسه بالايجاب...لكن ابويه رد في كل الاحوال.. 
بو محمد: هب سهل اللي سمعته امك منك...تحمل عاده النتايج... 
التفت لمهرة بنظره تقول لها "ماقلت لج"..لكن شفت بعينها نظره تصميم... بالتالي تشجعت انا بعد.. 
ناصر: ولا يهمك ابويه مابنخليها اليوم الا وهي راضية ان شاء الله... 
ابتسم ابويه وقال لمهرة.. 
بو محمد: بنتي مهرة...تعالي هني حذالي.. 
فز قلبي..عرفت انه بيرمسها عني ... اخاف يخربون هالبنت علي ويشيشونها... 
نشت مهرة ومعاها مايد ويلست عدال ابويه من صوب منى... وكانت ملامحها هدية ورزينه... 
شل ابويه مايد عنها وحطه في ذبانه.. 
مهرة: آمر عمي.. 


بو محمد: بنتي ترانا نحن متلومين فيج... ونحن ترانــ... 
قاطعته مهرة.. 
مهرة: عمي فديتك مول لا تكمل رمسة...انا ادريبكم انكم ماتدرون عن ناصر ...وانا تراني مول هب شاله فخاطري من صوبكم ..انتوا مالكم خص.. 
بو محمد: بارك الله فيج...لكن هالولد هذا (يطريني انا)...حملج مسؤولية اكبر عنج... وانتي مالج ذنب تتحملين مسؤولية هالياهل وتربينه ... 
مهرة: بالعكس عمي انا وايد فرحانه بمايد..وعادتنه ولدي من اول ماشفته...انا ماقول انه ماصارت مشكله بيني وبين ناصر اول ماعرفت..بس كل شي انحل عمي والامور طيبه...لا تحاتي من صوبي.. 
بو محمد: ماشاء الله عليج ...بارك الله فيج يابنتي..مافيه حرمه بترظى باللي رظيتي فيه وانتي توج معرسه.. 
ابتسمت مهرة وقالت.. 
مهرة: عمي انا يتيمه ام...واعرف شو يعني الواحد يعيش بدون ام... انا بعده حظي احسن من حظ مايد... ليش ما اكسب اجر هالولد واربيه واكون له ام...بدل ماظيع عليه وعلى عمري وعلى ناصر واخرب كل شي بمشكله مالها لزوم... عمي ناصر حاشمني وحاطني فعيونه...فنظري انا ماشي يسوى عشان اسوي مشكله بسبته... 
بو محمد: بس انتي بعدج ماتهنيتي بعرسج بنتي... 
مهرة: بديت الحين اتهنى عمي... لا تتلوم ولا تفكر بهالسالفه...اعتبروا مايد ولدي انا .. 
باختصار... 
مهرة اثارت اعجاب الكل بكلامها...خواني ومنى تموا الا يطالعون فيها وعلى ويوههم تعبير غريب.. 
اما انا... انا كنت رايح فيها.. بموت على هالانسانه بموت...لو مب المستحى والحشمه من اهلي جان زخيتها ولويت عليها... 
راي مهرة فيني وشعورها صوبي تغير 180 درجه ... اخاف اتفائل وايد واقول انها تحبني...اخاف.. 
بس ..بس كل تصرفاتها ادل على هالشي... 
لكن انا بصبر لين اهي تقولها بلسانها..ساعتها بتاكد.. 
لكن متى ؟.. 
لين متى بترياها هالكلمه... 
---------------------------------- 
اليوم : الجمعة... 
المكان: ميلس بيت بوحمد.. 
الوقت: الحادية عشرة والنصف.. صباحا 
----------------------------------- 
(سهيل).... 
ابويه كان عاقد يديه مع بعض وساكت وويهه صاير اسود من الظيجه بس ساكت.... 
اما حمد اللي مشتط وساير راد يمشي جدامي يبا يكسر اي شي جدامه... 
حمد: انته كيف خليته كييييييييف..؟!!!.. لو انا منك بكسر ويهه... 
سهيل: الامور ماتنحل بهالطريقه حمد...وبعدين..هذا اللي انته موصي فيه وتباه لاختك... 
تراجع حمد صوبي وهو معصب وحرك ايده بعصبية.. 
حمد: شو دراني به انا انه كان معرس..!!!..لو دريتبه يعني بخليه.!!! 
تنهدت انا وقلت له ببرود..اكرر "باقتناع" كلام مهرة اللي قالته لي امس.. 
سهيل: انته اصلا ماسالت حمد... 
حمد : ماكان يحتاج للسؤال عنه... 
سهيل: كل ريال يحتاج السؤال عنه حمد... المهم هذا اللي صار ويا البنت... وهي متمسكه بريلها وولده وفرت كلامي اللي قلته لها كله بويهي ولا سمعت منه شي... من حقها بصراحه .. 
حمد: شوووو؟..انته شو تقول ينيييييييت؟!!..شو من حقها وما من حقها بعد من متى كان لها راس وترمس هاي بعد.!!!!.. 
سهيل: صار لها راس وكلمه من يوزتها انته ناصر..احين شورها عند ريلها.. 
حمد: يخسيييي الا هو...خلها بس تي... انا اراويه واراويها.. 
سهيل: شو بتسوي يعني؟.. 
حمد: البنت هاي من تهبط البيت ماتطلع منه الا وهي على ذمة ريال ثاني... الا انته ماعرفت تتصرف... 
ابتسمت انا بسخرية وانا اتذكر موقف مهرة من كلامي امس... 
ما بترضخ له...مستحيل ترضخ له... دام ماسمعت لي انا بتسمع لحمد.!!.. انا اغلا عندها من حمد..سيف بنفسه لو ياها وكلمها بترفض بعد..كيف حمد.!!!. 
حمد: ليش تظحك..!!.. 
سهيل: ههه..اضحك لانه كل رمستك هاي مابتفيد وياها..مهرة تغيرت هب هيه اللي تعرفها.. 
حمد: خلها تي وبتشوف انته بس...صدق ماعندها كرامه..عيل الريال خادعنها وخادع اهلها ومتشبصه فيه؟!..عنبو ذاك الشكل لها..!!.. 
طنشت كلامه وصديت صوب ابويه...هدوءه يخوف... !! 
سهيل: ابويه ليش ساكت..شو رايك انته باللي صار..!! 
سكت ابويه وسكت وسكت..ونحن ساكتين نطالعه شو بيقول... 
اخر شي وقف وقال بكل هدوء.. 
بو حمد: اطلب مهرة تي البيت اليوم... ابا ارمسها.... 
وطلع من الميلس..وتمينا نحن وحمد متجابلين... 
حمد: بتقول لي بعد انها بترفض تسمع لابويه؟!!. 
سهيل: هممم هي بترفض... 
حمد: انته خبل هب صاحي... شكلك ماتعرفها... 
سهيل: انته ماشفت اللي انا شفته فويهها... عالعموم انا بتصل بها الحين بخليها تي المسا.. 
حمد: ليش المسا خلها تي الحين... 
سهيل: افففف حمد الله يخليك...لحظه... 
مسكت تيلفوني واتصلتبها..وكلمتها "من دون نفس"..قلت لها انه العايله هني يبونها تي وقالت انها بتي بعد المغرب..هي وناصر... 
انا ماهمني حمد اعرف انه الا جي حشره واعرف عدل انه مهرة بتوقف بويهه مثل ماقدرت توقف بويهي... 
لكن ابويه.. 
صار له فتره تعبان واييه ضيق تنفس... فحصه خالي كذا مره...يقول انه كل شي طبيعي فيه... لكن بينا وبينه يقول لنا ابوكم كبر... 
ونحن راس مالنا هالابو... مانبا نظايقه وترد عليه حاله الظيجه هاي... 
ومن ويهه وتعابيره مااطمن قلبي... حسيته تظايق وايد... 
طبيعي بيتظايق بنته الوحيده وطاحت هالطيحه مع ريل مثل ناصر... 
ليتني بس سمعت لاحساسي...انا حسيت من قبل ما نوافق عليه انه ناصر هذا مش مناسب لها...حسيت... 
لكن ماحد سمع لي ولا اني سعيت عشان اتاكد من هالاحساس... 
في النهاية نصيبها...وخذها... 
والحين نباها تفج عنه هب طايعه... 
بس ياناس...نوعا ما عندها حق... 
كلام شويخ بعد ماخبرتها شو صار امس بالتفصيل (بعد اصرارها)..كلامها المؤيد لكلام مهرة..بانه مهرة معاها حق في كل شي قالته.. وانه نحن تحكمنا بحياتها بمافيه الكفاية... 
وانها كانت تشكي لشيخه بانها مب مرتاحه معانا في البيت..ودايما تتحظى على معاملتنا لها... 
قالت لي شيخه... 
"بعد ماحصلت سعادتها وراحة بالها تبون تحرمونها منها؟ حرام عليكم" 
هالجملة حزت فخاطري واثرت فيني... 
ياترى كل هاذا صحيح؟.. 
اكيد صحيح... 
نادر ماكنا نشوف مهرة تضحك من بينا... 
نادر... 
وكل واحد فينا يفرض عليها سيطرته بشكل معين... 
صحيح انا ما اسامح ناصر على عدم صراحته... ومش متقبل الوضع ابدا.. 
لكني نوعا ما ..ما الوم مهرة...ومابسعى اني افرقها عن ريلها... 
نحنا تسببنا في هالزواج... 
ودام هي ماتبا تفترق عنه... انا مابسعى هالمره في سالفة تفريقهم عن بعض... 
والله بيسامحنا ان شاء الله عاللي سويناه... 
------------------------------------------ 
اليوم: الجمعة.. 
المكان: بيت ام سلطان.. 
الوقت: الثانية عشره والنصف ظهرا... 
----------------------------------------- 
(كنة)... 
ماقدر اتحمل اكثر من جي... 
متى بيفتكر فيني وبيدخل النت عاااااد...ولهت عليه خلاص ابا اشوووووفه... متى بيدخل وبيريحني.. 
معقوله لين احين ماطريت على باله..!! 
انا اعرف انه واصل..خبرونا بكل شي صاير فبيت عمي...والله يعينهم ويعينا على مصايبنا اللي حلت علينا مره وحده... 
مسكينه مهرة... والحمد لله يوم انه ناصر ماخذ اختي نوره... وييه شو اقول انا بعد..!!.. بروحها نوره مبتليه..! 
والله مادري كيف...بس نوره وناصر من انولدوا وهم سبب المشاكل في العايله...بشكل او بآخر..!! 
صديت صوب يدوه اللي مسويه حشره وصدعه من اصبحت.. 
اول شي احتشرت على نوره لانها ماتاكل ....عقب خبروها انه ناصر وحرمته فبيت عمي والحين محتشره تبا تسير... ومايد شرد بس عسب مايوديها...والحين هي محتشره على مايد وعلينا كلنا.. 
وبصراحه انا ياني صداع.... 
اففف ماتحمل جي اتم افكر وهب عارفه لعمري... 
معقوله ماخطرت على باله يدخل النت عشان يكلمني؟! 
اففف غباء..ادري اني خطرت على باله بس عاد شو التفسير..وينه..!!! 
نشيت من حشرة الصاله وسرت حجرتي.. 
بشكل مغناطيسي طبعا اتجهت للكمبيوتر وفتحت النت... 
عل وعسى يدخل.. 
مع اني ادري انه مابيدخل الجمعه حزت الصلاة... 
لكني بشيك الايميل على اي حال... 
لكن ماتتصورون كيف حسيت قلبي وصل لين حلجي يوم شفت مسج (اس ام اس) من رقم يوسف واصله على ايميلي... 
واخيرا...واخيرا طرش لي خبر وسال عني... 
فتحت الرساله على عجل... وعيوني تسابق بعضها في قراية حروفه.. 
" السلام عليكم..شحالج كنوتي؟ ..مايحتاي اقول لج شكثر ولهان عليج...بس القهر يوم ييت حصلت النت مقطوع عندي ...فـبـأدي عنه باجر بالسبت ان شاء الله وبدخل اكلمج..وطرشت لج صوره صورتها بالتيلفون يوم كنت في اسبانيا..ظيفيها لمجموعتج ^_* باي " .. 
ابتسمت وانا ميته من ونااااااستي.. فتحت الفايل بسرعه وشفت الصوره.. وطبعا وانا شاقه الحلج ويلست اتامله ...واتامل وقفته وابتسامته...وكان بصراحه كاشخ بلبسه.. اكيد هذا ربيعه خالد صوره هالصوره.. 
يالله ليته يطرش لي اكثر.... 
حسيت بارتياح داخلي وكانه حمل ثقيل انزاح عن ظهري.. 
سكرت الكمبيوتر وطلعت من الغرفه..كنت برجع انزل تحت ..لكن صديت صوب حجره نوره... 
غيرت رايي عن النزله تحت ورحت صوبها..دقيت الباب..مافيه رد كالمعتاد... 
دخلت وشفت نوره منسدحه على شبريتها... وفي ايدها كلينكس..وعيونها حمرا...كالمعتاد بعد.. 
كنه: الله يهديج...لين متى هالصايح يانوره..!! 
نوره: كنوه خليني بروحي.. 
كنه: اسفه جدا.. ماعندنا نحن نظام الامريكان يوم حد منهم يقول ليف مي الووون ترابعوا وخلوه بروحه... 
نوره:.... 
كنه: الله يهديج ياختيه..اللي صار صار وهذي ارادة ربج.. واليوم الجمعه..قومي تسبحي وعيني من الله خير... 
ونفس الشي سكتت عني وطنشتني... 
كنه: اتصلتي بريلج؟.. 
نورة: انا اتصل..!!..ليش مب هو اللي يتصل..!! 
كنه: اتصلي وساليه.. 
نورة: تستهبلين علي حظرتج.. حتى الحمد لله عالسلامه ماقال لي... 
كنه: يمكن زعلان وايد عاللي صار ...اتصليبه بسج من التكبر والغرور.. 
نورة: هذا مش تكبر ولا غرور.. اصلا لازم هو اللي يتصر..واجبه هذا... 
كنه: يا ما غفر لج زلاتج هالريال ومتحمل غرورج وكبريائج..وياما زعلتيه وتسوين عمرج انتي زعلانه وتينا هني تنخشين وبعده ايي لين عندج ويراضيج ويردج... واحين تقصير بسيط منه ماعيبج ومب قادره تتحملين..!!!!!.. 
نورة:...... 
كنة: نورة... اللي صار من عند ربج.. ومحد يعلم اذا بتيبين عيال والا لا مع اني اتمناج تيبين ... بس انتي ادرى بحالتج وادرى باللي قالوه لج...هل انتي فعلا مستعده تخربين علاقتج بريلج؟...مالج غير ريلج الحين يا نوره...ديري بالج عليه.... 
مسكت تيلفون نوره وفتحته لانها كانت غالقتنه...واتصلت بريلها..وحطيت التيلفون على اذنها وفاجئتها به ورحت... 
وسمعت من ورا الباب انه رد عليها وهي استجابت وكلمته.. 
عسى الله يهديها.. 
خليتهم ورحت تحت.. مستعده اخوض حرب مغايظ مع يدوووه...اللي مازالت محتشره على سالفة ناصر وولده المفاجئ... 
اليوم: الجمعة.. 
المكان: صالة بيت بو محمد.. 
الوقت: الواحدة والنصف ظهرا.. 
---------------------------- 
(منى).. 
كنا يالسين ان ومهرة في الصاله بعد ماخلونا الرياييل ودخلوا غرفة الطعام يتغدون.. 
مايد كان يالس في حظن مهرة...وانا يالسه الاعبه واكلمه... اباه يتعود على شكلي بسرعه.... 
تخبلت عليه اول ماشفته...ماشاء الله عليه خبال.... 
شوفته خلتني انسى كل الزعل اللي كان فقلبي على ناصر من الفعله اللي فعلها.. 
لكن مهرة كان ويهها يبين عليها جي سرحانه وتحاتي شي... 
منى: مهرة شوفيج؟!.. 
مهرة: هااه.!!.. لا ماشي.. 
منى: شكلج تحاتين..شو صار؟..تحاتين امايه؟.. 
مهرة: احاتي عموه من صوب..واهلي من صوب... سهيل متصلبي يقول انهم يبوني انا وناصر اليوم.. 
منى: ماشاء الله خبرتوهم.!!..على بالي ماخبرتوا حد غيرنا لين الحين..!! 
مهرة: انا ماخبرت اهلي...مادري كيف وصلهم الخبر...مادرينا الا بسهيل طاب علينا امس بوظبي ..كيف درا الله اعلم.. 
فجاه حسيت بالذنب واللوم... 
هذا راشد محد غيره..اكيد هو اللي قال لسهيل..اففف منه... 
منى: آآآه...انا خبرت راشد امس... شكله هو اللي قال لسهيل وسهيل خبر باقي العايله... 
مهرة: هيي وانا اقوول...ماعليه الخبر بينتشر بينتشر...وحل هالمشكله كل ماكان اسرع كل ماكان احسن.. 
ابتسمت بتعاطف على موقف مهرة... 
منى: ناصر محظوظ فيج يا مهرة... 
ابتسمت مهرة.. 
مهرة: ليش تقولين هالكلام..؟!.. 
منى: غيرج مابتهتم تحل هالمشكله ويا ريلها لانج انتي مالج خص فيها...لكن اشوفج مشتطه اكثر عنه .. 
مهرة: طبعا يا منى..اولا ناصر ريلي.وهو مب مقصر معاي..ثانيا انا ماريد مايد يكبر ويتربى في جو مشحون وكله مشاكل..اباه يكبر وكل شي حلو فعينه... يعني يكفي وزياده انه عمره مابيلتقي بامه... 
منى: انتي شو تقولين..انتي بتكونين امه ان شاءالله ومابيعرف غيرج الولد.. 
مهرة: صح بس هب انا امه اللي يابته وطبيعي بيتسائل... 
منى: يعني بتخبرووونه انه امه وحده ثانيه..!!!. 
اطالعتني مهرة بتعجب... 
مهرة: منى انتي ينيتي..!!... اكيد بنخبره ..انتي ناسيه انه الولد عنده اهل من صوب امه فسوريا..!!.. طبعا مابنحرمه منهم ولا بنحرمهم منه... 
منى: صح صدقج...معاج حق.. بس يغمضني الولد لانه يوم بيكبر اخاف حد يعامله بطريقه مختلفه بس لانه امه سوريه...!! 
مهرة: هممم...ان شاء الله مابيصادف مواقف مثل هاي..واذا صادف...الواحد المفروض مايستحي من اصله ويفتخر بنفسه مهما كان..في النهاية الله اراد له هالحياة والله خلقه جي... انا مابقول لج هاي غلطه ابوه ومن هالكلام..حسب كلام ناصر..سعاد الله يرحمها انسانه وايد محترمه ودينه وملتزمه... يعني مثل ماتقولين تنحط عاليرح يبرى... واهلها كلهم جي على فكره ناس مطاوعه... 
منى: ياحيه يابوج يوم ماطاح على هاللقاط...ناصر الله يهديه كان طايش وكنا نخاف عليه وامايه كان همها تيوزه عشان مايقص عليه الشيطان ويستقر..بس هو ماكان يبا نوره.. هالشي اللي خلاه ياخذ سعاد الله يرحمها... 
مهرة: اللي صار صار..والواحد لازم مايخلي ماضيه يوقف عائق وحاجز بينه وبين مستقبله... 
سكت انا ...وسكتت مهرة.. كلامها صحيح.. الانسان يغلط صح..بس الله يسامح..كيف نحن اهله مانسامحه... وبعدين اللي يشوف هالولد بصراحه تخوز عنه كل ظيجه.. 
منى: شما ختيه من تسمع انه الولد هني بتي طايره...امس كانت هني بس مارامت تبات عسب ريلها وعيالها..عشان جي انا رقدت هني.. 
مهرة: حليلها..اتصليبها انزين جان تروم تي خلها تي..ووين ميثا حرمة محمد..!!.. 
منى: من بايته عند قوم يدوه عسب نوره.. 
مهرة: هييي صح...حليلها نوره ماتستاهل اللي ياها... شو حالها؟ 
منى: والله كنوه تقول منهاره..وعلاقتها ويا ريلها بعد مادري كيف ... ما اتصلتبهم اليوم اسال عنهم.. 
مهرة: مسكينه..يبالها زياره نتشكر لها بالسلامه..الله بيعطيها عيال ان شاء الله.. 
مسكينه مهرة..وايد طيبه..وعلى اللي سوته نوره وتنغيزاتها لها ..ماشلت مهرة فخاطرها...!!.. صدق انك ياناصر محظوظ... الله يديم عليهم ان شاء الله.. 
مهرة: خلي مايد عندج..انا بدخل اسلم على عمووه.. 
منى: اوكي هاتيه..تعال فديييييييييييت هالويه ياربي.... 
خذت مايد عندي..وكان هو يطالعني باندهاش... وراقبت مهرة وهي تقوم وتطلع من الصاله.... 
الله يعينها ..كيف بتقدر تسوي اللي براسها..!!.. كلنا حاولنا نكلم امايه ماتسمع لحد... 
محد يدري بعد يمكن على ايدها تنحل مشكلة امايه... 
------------------------------- 
اليوم: الجمعة.. 
المكان: بيت بو محمد.. 
الوقت: الثانية وعشر دقائق ظهرا... 
------------------------------------- 
(مهرة)... 
خليت مايد عند منى وطلعت من الصاله..متجهة لغرفة عمتي.. ناويه اني اكلمها الحين ..واخليها تطلع تتغدا معانا.. 
مايصير اللي تسويه بعمرها...جي السما بعدها ماطاحت عالارض..!!.. 
صادفت ناصر فطريجي كان مخلص غدا وصاب له جاي احمر وراجع للصاله.. 
ناصر: ها وين تبين؟!.. 
مهرة: بسير عند عموه..سلمت عليها انته؟ 
ناصر: هممم لا بعدني..وين اروم اسلم عليها مهرة بتروغني.. 
مهرة: عيل خلاص انا بدخل اسلم عليها وبيلس وياها شويه...مايد عند منى.. 
ومشيت عنه لكنه مسكني من ايدي...صديت صوبه وشفت عيونه متوتره.. 
ناصر: غيري رايج مهرة..خليها لا ترمسينها..امايه ماتتفاهم يوم تعصب.. 
مهرة: لا تحاتي.. 
بعدت اييده عن ايدي وابتسمت له ومشيت صوب غرفة عموه.. 
كنت خايفه صح... بس انا عن قناعة انه بالتفاهم والكلام الهادي كل شي ينحل.. 
اهم شي تحط اعصابك فثلاجه.... 
وصلت غرفتها.. دقيت الباب بهدوء... 
لكن لا جواب... 
دقيت مره ثانيه والنتيجه نفسها... 
احين شو اسوي.!!.. خاطرت وفتحت الباب بهدوء.. ابتسمت يوم حصلت عمتيه تصلي وتروكع... 
سكرت الباب ويلست على كرسي كان محطوط جدام الشبرية...وكانت هي عدالي تصلي...ويوم شفتها خلصت..تقربت منها ومسكت راسها وبسته.. 
مهرة: يلسي يلسي عمتيه والله مانشيتي... 
اطالعتني عمتي بعجب ونظره غريبه.. 
ام محمد: انتوا هني امايه..!! 
مهرة: هي عمتيه ييينا من شوي.. 
ويلست عدالها عالسياده.. 
مهرة: شحالج عمتيه.!! عساج بخير...؟ 
ام محمد: الحمد لله على كل حال...انتي شو حالج؟ 
مهرة: انا مستهمة عليج عمتيه... لي سمعته مايسر... 
ام محمد: والله يابنتي انا حالي الا شراتج..انا بعد مجروحه وهب مصدقه لي سمعته.. 
مهرة: كلنا عمتيه ماصدقنا يوم سمعنا... لكن يوم سمعنا اسبابه وظروفه وحالته في ذيج الفتره تفهمنا...في النهاية يعني كم الواحد بيتم زعلان على اهله؟ حتى مايهنيله يعيش..!!.. 
ام محمد: انا مستحيل اسامحه عاللي سواه يا مهرة مستحيل.. خص هالولد بالذات ماقصرنا عليه فشي.. لي يباه سويناه له.. وياما شرت عليه بالعرس وقلت له تنقى..صح كنت ابغي له بنت عمه.. لاني ماشفت عليها شي.. وهو ماعطاني سبب مقنع... وتحسبته لاهياتنه الرغد وانا مابغيت له هالحياة عسب جي اصريت على بنت عمه... لو هو ياني بالعقل وفهمني بيني وبينه شحقه مايبا بنت عمه تراني مابغصبه... 
سكت.. وانا احس بالحزن والهبوط في نفسي... المهمة بتكون صعبه... 
كملت عمتي.. 
ام محمد: والحين يفعل هالفعله هاي... وين نودي ويوهنا من الناس..وين بنودي ويوهنا منج وشو بنقول لاهلج...!! 
مهرة: عمتيه فديتج انا مول لا تحاتيني... انا هب شاله فخاطري على ناصر..ومايد فديته فرحت فيه جنه ولدي وواعز.. 
ام محمد: لا ترمسيني عنه مهرة..لا هو ولا ولده..انا خلاص بريت ذمتي من ناصر ..ولا اريد اشوفه او اسمع عنه... 
مهرة: عمتي الله يهديج اسمعيني بس.. 
ام محمد: مهرة انتي محشومه وبنت عرب حشام..بتيسين ويايه ترمسين عن شي ثاني حياج ..بترمسيني عن ناصر اقطعيها الرمسه من الحين...انا ماريد اسمع عنه شي...ماسامحه عاللي سواه..جاننا نحن هب مقصرين فيه وهو جي يسوي فينا... 
مهرة: عمتيه عاد ناصر ياينج اليوم يبا يستسمح منج.. 
ام محمد: خليه يرد من وين مايا... 
كانت عمتيه تتكلم بشده وعصبية... قبظتني الغبنه وبغيت اصيح جدامها...لكني تماسكت ووقفت وطلعت من الغرفه... 
تنهدت بقووو عسب اخفف من حدة مشاعري...حرام اللي قاعد يصير..حرام... 
توقعت لها تسمعني...!! 
للاسف فشلت فشل ذريع.. 
رجعت الصاله وانا كلي حزن اسحب ريولي سحب...وصلت هناك وشفتهم يالسين ومخلصين غدا.. وناصر يطالعني باهتمام وتوتر.. 
يالله شووو بقوله..!!.. 
شردت بعيني عن عينه..وطاحت على عين مايد... مايد اللي يوم شافني قعد يحرك يدينه ويضحك لي يباني اشله... 
حسيت شي فصدري ذاب.. عشان خاطر هالولد مابفقد املي في عموه...انا قلت مابخليها اليوم الا وهي راضيه يعني مابخليها.. 
ييت وشليت مايد وطلعت بدون اي كلمه...رجعت لعموه وفتحت الباب حصلتها مثل ماخليتها على يلستها على سياده الصلاة... 
صدت صوبي اطالع منو اللي داخل عليها لكن يوم طاحت عينها على مايد...اطالعته اول شي باهتمام حسيت من نظرتها انه قلبها فز..وهذا شي طبيعي...حفيدها... 
لكنها عاندت وردت صدت عني ونزلت عينها لتحت.. 
ام محمد: مهرة...انا حشمتج لكني ماحب حد يسوي شي بخلاف رغبتي..شلي هالولد وطلعيه... 
الكلام يعور الويه شويه لكني تحملت ...وتقربت منها ويلست وحطيت مايد فحظني.. 
لحسن الحظ كان مايد هادي.. 
مهرة: رفعي عينج عمتيه....هذا مايد ..مايد ولد ناصر... ولدج.. عمتيه انا ماسامحت ونسيت الا يوم شفت ويه مايد.. هذا وانا بعدني مايبت عيال..كيف انتي عمتيه..ام ..ويده..اكيد قلبج احن عن قلبي ... 
سكتت عمتيه ورفضت ترفع عينها.. 
مهرة: عمتية... مايد يتيم ام..ناصر محتاجنج ومحتاج رعايتج لهالياهل..صحيح انا عنده وبكون له ام ومستعده بس انا مجرد حرمه ابو... مايد يوم بيكبر بيحن لج انتي اكثر...انتي يدته...عمتيه عشان خاطري رفعي عينج.. 
ومديت ايدي مسكت يديها وشديت عليها...خليتها ترفع عينها وتطالع مايد.. 
نظرتها كانت حزينه ..ومافي شي يختلج في هالنظره غير الحزن..حتى على ويهها... 
عمتيه خاطرها مكسور من ناصر ومن اللي سواه... وطبيعي الناس الغالين على قلبك الجرح منهم اقوى... 
مهرة: عمتية هذا ولدج بعد..حاله حال سلطان وشمسة عيال محمد... لا تقصرين مايد بسبب غلطه ناصر.. 
وشليت مايد وحطيته فحظن عمتيه غصب.. تفاجئت من الحركه لكن مامانعت... 
تجدد الامل عندي...حسيتها شوي بتتفاهم... 
اتمنى بس ماكون اقص على عمري... 
مهرة: بالله عليج عمتيه..انا ماشفت ناصر وهو صغير.. بس خبروني انه مرره يشبهه...!! 
اطالعت عمتيه فويه مايد وطولت وهي اطالع فيه... 
ام محمد: لاحول ولا قوة الا بالله... والله اني ياما تمنيت اشوف ذريته يابنتي..بس ماتوقعت فيوم انه ذريته بتكون من حرمه غريبه ماكد شفناها ولا عرفناها..شو اللي حده يسوي هذا كله..!! 
مهرة: اسمعيه عمتيه... مابتخسرين شي... لا تشدين اعصابج وتعصبين اسمعي ناصر عالاخر... اذا انا ماصارلنا ثلاث اسابيع من خذت ناصر...سامحته ونسيت مع انه ماشي جابرني على هالشي وانتي تدرين عمتيه انه محد بيلومني لو انفصلت عن ناصر بسبب هالشي...لكني اقتنعت باسبابه.. وسامحت..وبعدين مايد مايستاهل..وناصر تايب ومحتاج لنا نحن اهله...صدقيني يا عمتيه انه ناصر ماكل عمره من كثر مايحاتي ويهوويس يبا الا رضاكم بس هب عارف كيف... 
سكت عنها وخليتها تفكر بكلامي لها...شو بقول لها اكثر عن جي...ماعندي شي اقوله والباقي على الله... 
عسى بس تتفاهم وتحنن قلبها... 
اذا هب عشاني او عشان ناصر.... 
عشان هالياهل عالاقل...! 


الجزء السابع والخمسين... 
------------------------------- 
اليوم: السبت... 
المكان: شقة ناصر.. 
الوقت: الثالثة ظهرا... 
----------------------------- 
(مهرة)... 
طلعت من المطبخ وانا ابرد واخلط اكل مايد اللي من شوي سويته.... المسكين يوعان وقام يتونص .. رجعت له الصاله وانا ااغديه...ماشاء الله عليه العناية فيه مش متعبه.... عالاقل مش متعبه ذاك الزود يعني... 
رفعت نظري لساعة الجدار...وتنهدت... 
ناصر على وصول.. 
الله يهديه...أصر انه يروح الدوام حتى لو متاخر...نحنا اليوم راجعين من العين...وصلنا الساعه تسع لانه طلعنا من الصبح... واول ماوصلنا بدل ثيابه وراح الدوام... 
قلت له يا ناصر ارتاح....رد عليه بعجرفه قهرتني " شو حلاوة هيه كل يوم مأجز.؟!.." 
ولبسني وراح حتى ماقال مع السلامه....!!! 
استغربت من تصرفه..لكني رجعت هالشي لتعكر مزاجه بسبب اللي صار فبيت اهلي امس... 
رفعت ايدي وحطيتها على خدي... 
مكان الصفعه اللي عطاني اياها حمد يوم وقفت بويهه ...وبويه الكل...مع ناصر... 
مازال خدي يعورني... 
تنهدت باسى ...ياربي كيف علاقتي صارت حساسه ومب حلوه مع اهلي من بعد اللي صار امس... 
مع انه مب ذنبي...لكنهم عصبوا علي يوم مارضيت اتفارق عن ناصر ومايد... 
ابوي كان كلامه هادي ..لكن يوم شافوا كلامي بدا يقنع ابوي... 
قام حمد ووجه لي كلام استبدادي ومتسلط... 
قال لي " بتطلقين عنه غصبن عنج"... واجهته وقلت له انه هو اللي اجبرني اني اخذ ناصر من الاساس وانه مابذل جهد يسال عنه ... قال " خلاص ...مثل ماخليتج تاخذينه غصبن عنج بطلقج منه غصبن عنج بعد".. 
قهرني موقفه وكل الغضب الجديم اللي كان من اول مخزن انفجر بويهه...وقلت له رايي فيه بصراحه كانسان وكاخ.. وواجهته بكل الاشياء اللي قصر فيها وكان المفروض يسويها ...ويوم ماعجبه كلامي...صفعني كفف معتبر يحمل كل غضبه وظيجته وقهره علي...طبعا انا طرت من صوب...وصار ناصر بويهه من صوب ثاني ومسكه من كندورته ... 
صدقوني.... 
شفت الشياطين تتناقز جدام ويه ناصر... 
منظره وشكله وهو يوقف بويه اخوي ويهزه ويهدده من انه يمد ايده مره ثانيه علي...شكله هذا...خلاني انسى الالم مؤقتا... 
ناصر قال بانه مايرضى حد يمد ايده علي مهما كان...ولو كان حمد متعود يظربني من قبل العرس ..فبعد العرس محد يتجرا يمد ايده علي او يمسني بكلمه لاني على ذمه ريال... 
على ذمة ناصر.. 
شكثر عنالي وقفته بويه اخوي... 
فرحتني لدرجه اني صحت... مادري هل صحت من الوناسه او صحت من الم الصفعه.. 
شكثر تمنيت حد يوقف بويه حمد يوم من الايام... لا سيف ولا سهيل ولا ابوي وقفوا بويهه وهو يظربني ويهددني و****س علي جبروت الاخ العود بكل مافي هالكلمه من معنى... 
ناصر اللي كنت احتمي عند الكل..منه هو... 
طلع هو..اللي يحميني..من الكل.. 
الله يا الدنيا.... صدق مايبين معدن الواحد الا في الاوقات الصعبة.... 
طبعا سهيل فجج من بين ناصر وحمد...وابوي سمعهم كلام يسم البدن...وعاتبهم بانه هم مب مسوين حشيمه لوجوده... وطبعا ناصر احترم هالشي وابتعد لكن ناصر رجع يصرخ بويهي ويقول انه لا يعرفني ولا اعرفه ..لا انا ولا ريلي ... وانسحب من الميلس اللي كنا يالسين فيه... 
شليت مايد من يلاسته بعد ما خلص غداه ماشاء الله عليه من دون ما احس... وكيف بحس..! 
شلتني الافكار ويابتني...!!! 
واللي صار ويانا مب شويه.... لكن كل شي عشان هالياهل وعشان ناصر ..يهون..! 
حتى لو تخلى عني اخوي...لكن مواقف هالاخو كلها مبنية على اسس غلط ... من متى كان نعم الاخ يعني؟!!! 
سهيل لاباس فيه.... 
لكن هذاك المغترب غامضني...اللي منقع تيلفوني من الاتصالات والمسجات وانا لين احين مارديت عليه... 
لاني باختصار..جدام سيف ماعرف اجذب... 
ومب عارفه شقوله لين احين... 
ومالي مزاج اخبره بصراحه... 
شو بقوله وكيف ببدا بالكلام..!! 
وهو مغترب مسكين ليش نكظه ونكدر خاطره ..!!! 
كنت في غرفة مايد ابدل له ملابسه...لبسته شورت جينز له صدرية وقميص احمر... وعطرته شوي ... 
سمعت صوت الباب ينفتح... 
ابتسمت وزادت دقات قلبي فجاه... 
هذا ناصر... رجع البيت... 
ابتسمت لمايد اللي كان يتطالعني كانه فاهم شو في بالي...وشكثر اموت عليه يوم ابتسم له ويشاركني الابتسام..!! 
هو من هالنوع من اليهال...شرح وفرح...ومن يشوف حد يظحك له ..رد له الظحكه باحلى منها... 
مهرة: بابا يااا ميوودي... 
قام مايد يهمهم ويصدر اصوات غير مفهومه.. 
مهرة: قول بابا....بابااااا.. 
وشليته وانا احاول اراويه كل يقولون هالكلمه لكن هو عطاني بو لابس... واستمر يصدر اصوات مختلفه مب مفهومه.. 
طلعت من الغرفه وانا ابتسم ... شفت ناصر طالع من الصاله..شكله كان يدورنا هناك وماحصلنا... 
مهرة: نحنووو هووونااااا...هلا والله... 
ابتسم ناصر رغم التعب البادي على ويهه...ويا صوبنا..وفتح يديه...وحظني انا ومايد رباعه... 
ناصر: فديييت والله اللي هونا... (وباس مايد وباسني)... كم يسوى والله يوم ادخل البيت واحصلكم فين تتريوني... 
ابتعد ناصر عني وشل مايد من بين يدي ورجع يبوسه...بوسته الاولى ماتكفيه لازم يتنشق ريحة ولده... 
مهرة: لازم بنترياك ..ابونا وشيبتنا والكل بالكل فهالبيت... 
صد صوبي وفعينه النظره الماكره والمرحه اللي احبها... 
ناصر: هاااااه..!!..اشوف قمنا نقول كلام ثاني غير عن المعتاد... 
ابتسمت ونزلت عيني للارض.. 
مهرة: كنووع من التجديد يعني... 
ناصر: يازيييييين هالتجديد... انزين بس ثاني مره شلي كلمه شيبتنا وحطي بدالها ..حبيبنا...الغالي على قلوبنا.. شي من هالقبيل يعني...!! 
مهرة: ههههههه كل شي فوقته حلو... 
ناصر: يعني..!!.. ملزمه تاخذين كل شي بالحركه البطيئه.!!..ترا الآكشن زينه بعد... 
مهرة: عيزنا يابوك من الاكشن ... روح بدل وارتاح شوي عشان احط لك الغدا... هات ميود.. 
ناصر: لا خليه برايه...ولهان عليه... 
مهرة: بس مايد..؟!.. 
ضحك ناصر وقال لي بغياظ... 
ناصر: هيه...بس مايد ولهت عليه..دامه هو بس اللي وله علي... 
وراح كل واحد منا فطريج.... 
انا للمطبخ وهو للحجره...وبعد حوالي ثلث ساعه رجعت ازقره من الغرفه عشان يتغدا...حصلته يالس عالشبريه... ومايد يالس جدامه...وماسك قصاصة الاظافر..وقاعد يرتب ظفور مايد بكل حرص... 
مهرة: ليش مانبهتني انهن يبالهن قص..!! 
ناصر: انا اروحي ما انتبهت الا يوم شمخني فرقبتي... 
مهرة: انزين جان قلت لي انا بقصهن ... 
ناصر: وليش انا ما اقصهن..!! محنّـي صبوعي؟!.. 
مهرة: هههههههه ...انزين تعال غدا... 
ناصر: شو مسويه لنا الشيخه مهرة .. 
مهرة: مجبوس دياي... 
ناصر: تعجبيني والله... 
مهرة: ههههههههههههههه انا ابا افهم...ابا اسال سؤال وياريت لو تعرف تجاوبني... 
ناصر: سؤالين... 
مهرة: شو قضية هالرابط العاطفي بين المجبوس والشباب..!!!..ليش كل الشباب يحبون المجبوس وحبذا لو يكون دياي يعني..!!.. 
ناصر: هههه انا قلت سؤاال جايد....شدراني.. نحبه وبس.... 
وشل مايد وهو يقوم من الشبريه وقال له... 
ناصر: ابويه ترا امك خرفت.. 
وطلع جدامي من الغرفه وانا اتبعه وانا اضحك... 
واحس بغلاة ناصر تزيد يوم عن يوم في قلبي... 
----------------------------------------- 
اليوم: الاحد... 
المكان: لندن.. 
الوقت: الواحدة والنصف ظهرا بتوقيت بريطانيا.. 
--------------------------------------- 
(سيف).. 
نزلت من الباص وانا اشتم والعن ...وفي ايدي ماسك التيلفون وضاغط عليه لين خفت انه ينكسر في ايدي... 
من بعد ماسكرت عن سهيل وانا حالتي هب حاله.... 
اخيرا واحد منهم تكرم انه يرد عليه.. 
بعد ماطرشت لسهيل مسج وهددت اني برجع في اول طياره اذا ماردوا عليه.. 
وفعلا نفع فيهم التهديد ورد عليه سهيل... 
ومالمتهم لانهم لابسيني بعد ماعرفت اللي صار من وراي... 
كيف اختي يصير وياها كل هذا وانا مادري...كيف..؟!! 
ناصر..يطلع معرس من قبلها ويايب ولد..!! وبقواة ويه ياي يخطب عندنااا .. 
والحين تفيج انه يخبر وينشر الخبر..!! 
ياترى مهرة من متى تدري.!! 
لا يكون تدري من اول ماخذها..!!.. 
المشكله اني مافهمت السالفه كلها من سهيل..!! 
تحجج بتكلفة الاتصال الطويل وسكر.... 
آخر يالقهر...آآآخ... 
ويلي عليج يا مهرة... 
دخلت المبنى اللي فيها شقة مبارك ...ودخلت اللفت على استعجال وعصبية.. 
فتح لي مبارك الباب وويهه معتفس وميفن ومبين اني وعيته من رقاده... 
اقتحمت الشقة وانا الشر باين بعيني وويهي... 
سكر مبارك الباب وهو يقول... 
مبارك: خير ان شاء الله..!!..دارت حرب والا بعدها..!! 
سيف: شو مرقدنك لهالحزه انته..!!!.. 
مبارك: اجازة ياخي...اجازة...واذا انته هب منكرف الاسبوع اللي طاف ترا انا منكرف عدل..حتى الرقاد تحاسبني عليه... 
سيف: عندك اجازه من الدوام هب من صلاتك..قامت صلاة الظهر والناس صلوا وانته تناخر... 
رفع مبارك ايده يهديني... 
مبارك: ان شاء الله عمي سيف ان شاء الله... انا بروح اخذ شاور..واصلي وانته ياريت تصب على راسك آيس ووتر.. اشوفك شاب ظو آي دونت نو واي يعني..!!! 
سيف: رووح يا معفن رووح تسبح وصل بعدين اقول لك شو صاير... 
حاس مبارك بوزه وراح يسوي اللي قال عليه... 
ماله ذنب مبارك افج غيظي بويهه..بس يقهرني برود اعصابه احيانا.. 
تميت احوص في الصاله احاول اهدي اعصابي لين يطلع مبارك ويخلص... 
لكن ماشي فايده ...اعصابي تالفه... قعدت وانا اقول لنفسي المشي في الصاله مابيفيد لتهدئة الاعصاب... 
بعد دقايق.. دخل مبارك وهو لابس فانيله كت سودا مشخط عليها بالاحمر شخوط خرابيط...وبنطلون رياضي اسود وله خط احمر من الجنبين والزوايا... وماسك في ايده جوتي رياضي .. 
سيف: وين بتروح..!! 
مبارك: النادي..بس مش الحين بعد ساعه ونص.. 
سيف: من متى تروح النادي انته.!! 
مبارك: من يييت هني...ثلاث ايام في الاسبوع... وانته هالحزه تكون في الجامعه عشان جي مادريت بي...المهم..قولي شفيك مختبص..!! 
ويلس مبارك عالكرسي وهو يلبس جواتيه.. 
سيف: مبارك... ابا ارد لبلاد... 
رفع مبارك راسه وطالعني بدهشه...اندهش لدرجه انه الجوتي الثاني طاح من ايده والاول تم في ريله... 
مبارك: what?????...are you crazy?? 
سيف: هي ينيت...واشوف الناس كلهم استخفوا يا مبارك... 
مبارك: شو صار وخلاك تقول هالكلام..!!.. 
نشيت وانا احس بالظيجه ترجع لي.. وقمت امشي في الصاله بتوتر.. 
سيف: مهرة يا مبارك...مهرة طايحه فورطه... 
نش مبارك وياي وعلى ويهه ملامح الرعب.. نش بفرده جوتي وحده... وويوم حس بالفرق فصخ جوتيه بظيج وفره بعيد وتقرب لي... 
مبارك:..مهرة.!!..شفيها مهرة.!! عسى ماشر.! 
سيف: ناصر.. ناصر خدعنا كلنا... 
مبارك: اول مهرة واحين ناصر..بتقول شسااالفه لا اخمك ببكس..!! 
سيف: اوففف.... شفيك انته ماتفهم..!! 
مبارك : انته قلت شي عشان افهم ياخي..!! 
سيف: اتصلت بسهيل تيلفون... ليش ماكانوا يردون علي اليومين اللي طافن.!!! 
بحلق فيني مبارك وهو هب فاهم شي... 
لكن قرر يسايرني..انا بروحي متخربط وافكاري متخربطه وهب عارف شقول لمبارك.. 
مبارك: ليش؟!.. 
سيف: لانه شي جايد مستوي عندهم ومايبون يخبروني عنه... 
مبارك: and what is that thing? 
سيف: اكتشفوا...او.. ناصر نشر خبر زواجه...وصارت المشكله عقبها.. 
مبارك: ليش انتوا ميوزين بنتكم بالسر وانا مادري؟!..شتخربـــ..... لاااااااه..لا تقول.. 
سيف: شو ماقوول بعد هذا اللي صار.. وليش تشوفني مختبص عيل.!! 
مبارك: ناصر طلع متزوج؟؟..يعني مهرة second wife؟؟؟ 
سيف: هي عيل شوو...ولاا وطلع عنده ولد بعد بو ست مادري سبع شهور..!! 
مبارك: شوووووه.!!!!.. ودام معرس وعنده ولد صغير توه ماكمل سنه شو يبا بالعرس.!!!!.. 
سيف: حق شو بعد اكيد عشان تربي ولده... 
مبارك: ياه.!!..تربي ولده..!! عيل ام الولد وين..!! 
سيف: ميته ام الولد ميته... 
تغيرت ملامح مبارك وقعد ينافخ... 
مبارك: اووووووفففففف...again...عيد السالفه من اول...نشفت ريجي ياخي... 
سيف: ناصر من قبل ماياخذ مهرة كان ماخذ وحده بالسر وخاشنها بشقته وياب منها ولد لكن الحرمه ماتت ...تم الولد عند خالته وناصر عرس بمهرة ...ويوم بغا حظرته يرد ولده لبيته قرر ينشر خبر زواجه ويخبر الكل... 
يلست وانا احس انه ريولي ظعفت وصارت مطاط... اما مبارك تم على وقفته منصدم.. 
سيف: ويلي على اختي يا مبارك...توها عروس وعق فحلجها ياهل تربيه... 
يلس مبارك ببطئ على الكرسي اللي كان قاعد فيه من قبل... 
مبارك: انتوا كيف ماكنتوا تردون...اهله مايدرون يعني؟ 
سيف: شو دراني...سهيل ماشرح لي الموضوع زين بس هذا المهم ووصلني...التفاصيل ما عرف لا تسالني... 
مبارك: ومهرة شو موقفها...!!.. 
سيف: يقول سهيل انها مصره اتم مرتبطه فيه.... 
مبارك: معقول..!!عقب اللي عرفته..!!.. 
سيف: مهرة هبلا يا مبارك..ينقص عليها بكلمتين...تلقاه لحس لها مخها واقنعها... 
مبارك: معقول هالسالفه تصير؟ ابويه مايابلي خبر عيل..!! 
سيف: خالي في حاله يمكن ماحب يكبر المشكله ويتدخل في امور.. 
مبارك: كيف بعد نحن هلها ليش مايخبرونا...! 
سيف: انا لازم ارد البلاد...انا متحلف له هذا ناصر قايل له ان زعلت مهرة والا غلطت عليها بشي ياويلك مني...واذا خواني هذيلا اللي كل واحد طول وعرض ماراموله ولا راموا لمهرة انا بروم... 
مبارك: يا ريال عين من الله خير...شو يوديك ناسي دراستك انته... 
سيف: هب ناسي.. لكن خلاص طابت النفس من هالدراسه جانها بتبعدني عن اهلي وظروفهم جذي... ماقدر يا مبارك اتم متحرقص هني هب رايم اسوي شي...من اتصل بهم قالولي مصاريف الاتصال ومادري كيف مايقولولي الا كلمتين..ماقدر... 
مبارك: فاهمنك والله..بس بتسير هناك شو بتسوي.. مهرة اتخذت قرارها ودامها وقفت بويه خوانك والكل عشانه بتوقف بويهك انته بعد... 
سيف: لا..مهرة تسمع مني...انته ماتعرف شو مهرة بالنسبه لي يا مبارك..ماقدر اشوفها جي متورطه واسكت...متى بتتهنى هالبنت فحياتها متى.؟!... ماقول الا الله يسامح حمد وسهيل اللي عقوا مهرة وورطوها في هالزواج... 
مبارك: يا سيف هذا نصيبها... 
سيف: مب على كل شي الواحد يستسلم ويقول نصيب يا مبارك.. الله عطانا حرية الاراده واتخاذ القرارات.. ونحنانقدر نتخذ موقف ونبدل الامور اذا الله وفقنا...مهرة تستاهل زواج احسن من هذا..والف من يتمناها... 
مبارك: بتطلقون البنية من ريلها يعني وهي ما تبا؟؟..ماتشوف يعني انكم تدخلتوا فحياتها بما فيه الكفايه.!!!..لاول مره البنت تتخذ قرار خلوها عند قرارها وتتحمل مسؤوليته... 
سيف: مش بقرار كبير مثل هذا...!! 
مبارك: تظل مهرةاكبر منك وحرمه متزوجه وهي افهم بريلها وظروفه... 
سيف: انته ليش واقف ضدي..!!!!...جنك ماتبا مصلحتها... 
مبارك: بالعكس...انا متظيج شراتك عاللي صار وصحيح مهرة ماتستاهل..بس يا سيف فكر...حرام عليكم يمكن البنت تعلقت بناصر ...كيف تبونها تفارقه الحين.. 
سيف: شو تعلقت به.!!.. الحب ايي ويروح...ومثل ماتعلقت به بتنساه... 
مبارك: أي حرمه تقدر تنسى أي ريال عرفته بدون اشكال...بس مستحيل تنسى زوجها..حتى لو كان زوجها ليوم واحد بس... 
سكت وانا اتنفس بقوة وصعوبه... افكر بكلام مبارك... 
مبارك: انا اقول عين من الله خير... وكمل دراستك.. واترك مهرة تعالج حياتها وتتخذ قراراتها بنفسها... اللي الله كاتبه لها بيصير.. بس انته اتصل بها وجيس النبض عندها وكلمها باللي خاطرك فيه...بس سفر لأ,,اسمحلي...ما خليك تسافر... 
سيف: بس يا مبارك... 
مبارك: لا بس ولا شيات... يوم بتهدى بتشوف الموضوع بشكل مختلف لكن انته احين منعمي بالعصبية ...سكر الموضوع هذا... شو رايك تي وياي النادي تفج غيظك بالبوكسنغ... 
سيف: اووففف متفيج...عندي واجب.. 
تسرب كلام مبارك شوي شوي لعقلي... وكنسلت عن فكره السفر.. واستقريت على الاتصال...بشوف شو سالفه مهرة وسبب معارضتها خواني بهالشكل .
------------------------------------ 
اليوم: الاثنين... 
المكان: احد العيادات النسائية في مدينة العين.. 
الوقت: الخامسة والنصف مساءا.. 
-------------------------------------------- 
(منى)... 
سلمت على الدكتوره مبتسمه ابتسامه وسيعه وطلعت من غرفة الفحص وانا ضاغطة على ايد شما اختي بقو وشده... 
شما: كسرتي ايدي يا منى..نسيتي اني لابسه خاتم..آآي فجيني... 
قلت لها وانا الهث واسحب انفاسي سحب مع استمرار الابتسامه على ويهي.. 
منى: ماصدق يا شما ماصدق..!! 
شما: قلت لج انتي مافيج شي..وهذا من الله...والحمد لله هذا انتي حامل في الشهر الثاني... بس انتي الله يهديج تامه تحاتين...عنبو غيرج من الحريم يتمن سنين مايحملن عقب الله يرزقهن.. 
منى: لو يدري راشد بيموت من الوناسه... 
شما: ارمسي عن هالسوالف عقب...فجي ايدي كسرتيني وخلينا نسير الدريوليه تتريا.. 
فجيت ايد شما وانا ماريد افجها... 
مادري كنت حاسه اني محتاجه اني اتمسك بشخص حي يتحرك ويحس عشان اصدق اني ما احلم.. 
انا حامل... 
حامل..! 
حطيت ايدي على بطني... مب مصدقه انه حياة ثانيه قاعده تنمو فداخلي.. 
غير الفرح والوناسه اللي حسيت فيهم... حسيت بان كياني..واسمي كـ انثى و امرأة...صار له معنى..!! 
شو الفايده عيل اذا ماكنت ام..!!.. 
يااه ماصدق ماصدق... 
ركبنا سياره شما .. اللي كانت عندها سايقه خاصه فيها ولمشاويرها ومشاوير عيالها.. 
ماقدرت اروح مع حد غيرها.. 


وراشد على باله اني سايره السوق... ماخبرته لاني مابغيت اعطيه امل..خفت انه العوارض تطلع شي ثاني... ومن جهة ثانيه اذا طلعت النتيجه ايجابية بتكون مفاجئة حلوه له... 
وصلتني شما البيت واعتذرت عن الدخول لانه عيالها عندهم واجبات يحلونها.. ومشاغل ثانيه.. 
نزلت البيت ولاحظت عدم وجود سياره راشد...احيده كان نايم من بعد مايا من الدوام... اكيد قام وطلع.. 
يوم دخلت الصاله سمعت اصوات.. وتنهدت بظيج... 
هالاصوات الكريهه اللي نغصت علي صفو حياتي.. 
شلة الانس اللي دايما تقيّل عند عمتي لا شغل ولا مشغله..!! 
فكرت ادخل من الباب الخلفي واشرد عن شوفتهن...لكن تذكرت اني حامل...واللي كانن ماسكاتنه علي هو اني ماحملت للحين... 
وانا الحين حامل... 
ياني حافز قوي اني اواجههن.. لكني ماريد اخبر حد قبل راشد باني حامل... 
وشي اكيد انه هالفاظيات مايستاهلن ابدا اني اخبرهن قبل راشد... 
دخلت الصاله اكثر .. وسلمت..وابتسمت بمجامله.. 
سلمت عالحريم ويلست معاهن... 
ام راشد: يييتي بنتي.!!. شحالها اختج؟.. 
منى: بخير عمتيه تسلم عليج... 
ام راشد: انتي سرتي السوق؟..ماشوفج شريتي شي؟!.. 
منى: بخبرج ليش عقب عمتيه..مب الحين..يوم نكون رواحنا.. 
حسيت بويه عمتيه يتوتر شوي.. 
قالت وحده من الحريم ونسميها ام خالد.. 
ام خالد: ارمسي باللي تبينه يا بنتي نحن هب غرب ... 
منى: صح يا خالتي بس بعد هب كل شي ينقال... 
ام خالد: شو هالشغله السريه لهالدرجه اللي ماتبين تقولينها جدامنا.. 
منى: ولا يهمج خالتي بتعرفين عاجلا ام اجلا....الا خبريني.. عندكم علوم طيبه عن اهل الفريج والا كلها مآسي ومصايب...و اشاعات.!!!!.. 
قالت حرمة ثانية... 
ام سيف: شهالرمسة يا منى الله يهديج..احين نحنا نطلع اشاعات عن اهل الفريج؟ 
منى: لالالالالا حشااااااااكن يا ام سيف انا هب هذا قصدي...انا قصدي يعني اني دوم اسمع عندكن علوم اهل الفريج...قلت اسال عن الجديد... 
قالت ام خالد بظيج.. 
ام خالد: لا مافي شي يديد... 
ابتسمت انا بغياظ.. 
منى: عيل يوم ماشي يديد...انا استاذن..بروح ارتاح شوي.. 
خليتهن ورحت فوق ... 
والابتسامه مرسومه على ويهي... مافي أي انسان يقدر يحرمني من فرحتي اليوم... 
في غرفتي..بدلت ملابسي ولبست جلابية مشغوله لونها اخضر (هاي نك)..كانت يديده وكنت ابا اكون فاحلى صوره يوم اخبر راشد عن حملي.. 
كملت زينتي..وصليت المغرب ..واتصلت به تيلفون.... 
راشد: مرحبا.. 
منى: هلا حبيبي...هلا حيااااااتي... 
راشد: ههههههه هلا والله... شحالكم...؟ 
منى: حد عندك..؟! 
راشد: هي يالس ويا الشباب ...لحظة.. 
خمنت انه راشد قام من مكانه وبيروح مكان منعزل شوي.. 
راشد: الوو... 
منى: هلا رشودي.. 
راشد: هلا فديتج...شحالج..؟! 
منى: باحسن حال الحمد لله...شحالك انته..؟! 
راشد: الحمد لله... متى رديتي؟؟ 
منى: من ساعه تقريبا...وانته متى طلعت.؟!.. 
راشد: عقب صلاة العصر...بس مابطول برد البيت بعد شوي... 
منى: تقدر تستعيل شويه...ابا اشوفك بسرعه.. 
راشد: خير منووتي..شو صاير؟!.. 
منى: هههه ولهت عليك... 
راشد: ههههههه لااه؟ مب عليه هالحركات شايفتني من ثلاث ساعات...قوليلي شصاير؟ 
منى: صاير شي وايد حلو وابا اخبرك به شخصيا... 
راشد: هممم بتحمسيني ارد البيت بسرعه... 
منى: مايسدك يعني اني اترياك... يالله عااااد... 
راشد: ان شاء الله حياتي... بكمل هالكوفي وياهم وبيي... 
منى: اوكي اترياك... 
راشد: ان شاء الله..بباي... 
منى: الله يحفظك.. 
سكرت عن راشد وانا اتنهد من الوناسه... 
بعد حوالي اربعين دقيقه وصل راشد..وكنت انا في صالة قسمنا... 
يلس عدالي بابتسامه... 
راشد: شهالحلاة هذي...كل هذا لي؟ 
منى: هههه اذا مابتعدل لك بتعدل لمنو عيل..!!! 
ابتسم راشد ابتسامه وسيعه... 
راشد: منوووتي... انتي ماسرتي السوق اليوم صح..؟!.. 
فتحت عيوني وتفاجئت.. 
منى: شدراك..؟!.. 
راشد: ههههه قولي مفاجئتج ماريد احرقها عليج... 
زاد الاستغراب فنفسي لكني مازلت ابتسم ابتسامه وسيعه..مستغربه الموقف... 
منى: شو قصدك رشوووود....حد قال لك شي..؟!.. 
راشد: انتي قولي مفاجئتج اول.. عقب بنرمس في هالسوالف... 
تميت ساكته واتطالعه... 
راشد يدري اني حامل؟!!.. كيف عرف؟!!..اخافه يطري مووضووع ثاني..!!!.. 
راشد: يالله عاد قولي عشان امثل دور المتفاجئ... 
منى: هههههههه رشود عفستني تراك ونسيتني كل الكلام اللي ابغي اقوله..شو تقصد ورا هالكلام..!! 
راشد: بتقولين والا اقول عنج؟! 
ابتسمت باستسلام..خلاص شكله عارف... 
منى: .... انا حامل... 
توسعت ابتسامة راشد اكثر...مسك راسي وباسه...وبعدها حظني بحنان شديد... وهمس لي عند اذني.. 
راشد: ماقلت لج.؟!..قلت لج انه مافينا شي...قلت لج انه بنيب عيال...قلت لج بس انتي ماصدقتيني... 
غمضت انا عيني وانا احس بالدموع تتجمع... 
الله يسامحهن اللي شتتن ثقتي بنفسي... 
ابتعد عني راشد وهو يبتسم لي بعطف ... وحب... 
راشد: مبروك حبيبتي...عسى الله يثبته ويخليه لنا ان شاء الله... 
منى: الله يبارك فيك..ومبروك لك بعد...اتمنى والله يا راشد اشوف هاللي فبطني... والله بفرح فيه بنت كان او ولد... 
راشد: ولد ان شاء الله... 
منى: بس قول لي كيف عرفت..؟!!!.. 
راشد: حبيبتي العوارض كلها واضحه عليج ...ترا الشباب احين يعرفون كل شي ...هب مثل اول..واذا انتي هب ملاحظة على عمرج ترا انا ريلج واموت فيج واكيد بلاحظ عليج قبلج بعد...بس ماحبيت اتحمس وايد الا يوم اتاكد... ويوم قلتيلي اليوم انج تبين تسيرين السوق مع شما...شفت فويهج الجذب حتى ظحكت عليج بس انتي ما انتبهتي... 
منى: هههههههههههههه ويا هالويه ماينقص عليك... والا شفت الجذب فويهي هااه... 
راشد: احلى شي فيج انج ماتعرفين تجذبين ... وان حاولتي تنكشفين بسهوله... خبرتي امايه؟! 
منى: لا شلة الانس كانت عندها ..وبعدين حبيت تكون انته اول من يعلم... 
راشد: يالله عاد عن المبالغه ..شما تعرف.. الدكتوره تعرف...انتي تعرفين... 
منى: عاد ..شو تبا تخرب علي وناستي...؟! 
راشد: ههههه لالا اسولف وياج...فدييييييييييت ام عيالي والله ...قومي بنخبر امايه بتموت من الوناسه.. 
نزلنا انا وراشد تحت..ويدينا متشابكة..ورحنا نخبر عمتي بالخبر السعيد... 
لكن مابتصدقون شو تمنيت ساعتها.... 
تمنيت تكون شلة الانس موجوده عسب اسمعهن الخبر ويموتن من قهرهن... 
كان خاطري اسمعهن كلام اخس من اللي قلته لكن الادب والحشيمه منعوني.. 
ماعليه يوم ثاني... 
دواهن عندي.. 
--------------------------------- 
بعد يومين... 
--------------------------------- 
اليوم: الاربعاء.. 
المكان: شقة ناصر.. 
الوقت: الخامسة والنصف عصرا... 
-------------------------------- 
(ناصر)... 
دخلت الشقة وانا ادور بعيوني على مهرة ومايد... شفتهم في الصاله..مايد يصيح..ومهرة تحاول تسكته وشكلها متلعوزه فيه... 
ناصر: السلام عليكم... 
مهرة: وعليكم السلام هلا ناصر.. 
ناصر: شو بلاه مايد؟!.. 
برطمت مهرة...وترددت تقول...ومازالت تهز مايد... 
ناصر: شوفيج حياتي...شوبلاكم شو صاير؟!.. 
مهرة: انا كنت احط ثيابك في الشنطه..وهو عندي في الغرفه كان في يلاسته..غفلت عنه شويه..تقرب صوب التواليت وسحب واير السيشوار.....و...طاح على راسه... 
ماقدرت اتخيل انه مهرة مبرطمه وخايفه بسبب هالشي السخيف.. 
مارمت امنع نفسي من الظحك... 
ناصر: هههههههههههه وعلى هذا مبرطمه..!!..عادي اليهال ياما يفتلعون...مابيصير عليه شي.. 
مهرة: انزين عاد ماطاع يسكت ناصر حاولت وياه شكثر... 
ناصر: بينسى وبيسكت...ميوود..ميووووووووووود...اوص جب يالله...هب تغديلي شرا البنات على كل شي بتصيح...!! 
بحلق فيني مايد شوي والدموع فعيونه وصبعه في حلجه...ويوم استوعب اني يالس انازعه...انفجر بالصياح اكثر..ولوا على مهرة يحتمي فيها مني...!!! 
ناصر: ههههههههههههههههههههههههههه.... 
مهرة انصدمت لاني نازعت ولدي...وشهقت يوم صاح ميود اكثر...تقربت مني وظربتني على جتفي قد ماتقدر من قوه... 
مهرة: يياااااااااااا هالويه كيف تنازعه جي حراااااااام عليك...!!!.. 
ناصر: ههههههههه صبري خليني ابدل ثيابي ريحتي سهج وبييي اشله عنج... 
طلعت من الصاله وانا رايح صوب حجرتي..سمعت مهرة تكلمني.. 
مهرة: ترست الثلاجه سمج للاهل؟!... 
ناصر: هيه... 
دخلت الحجره وخذت شاور سريع فخمس دقايق..بدلت ملابسي ولبست كندوره نظيفه وتعطرت ..وطلعت اشل مايد اللي كان بعده يصيح... 
ناصر: حالتك حاله يا ولد ناصر...عنبو تقولون طابوقه طايحه على راسك هب سيشوار مهروه.....هاتيه..! 
خذت مايد وقعدت احاول اهدي فيه... 
ناصر: انتي بعدج هب جاهزه.!!..بنتاخر.. 
مهرة: ماخلاني اتجهز يا ناصر... 
ناصر: ماعليه انزين روحي تجهزي عيوني .. انا بنزل مايد تحت يشوف السيايير ..بيسكت.. 
مهرة: لا تاخذ له غش من الدكان... 
ناصر: هههههههههه انزين.. 
يوم وصلنا العين ..بيتنا كان فاظي.. دورنا الصاله والميلس ماحصلنا حد... سالت الخدامه وينهم ؟ قالت لي كلهم طلعوا... 
مهرة: وين راحوا ظنك؟!!!.. 
ناصر: مادري..!! غريبه ماخبرونا..اخاف شي صاير.. 
مهرة: بسم الله ..لا ان شاء الله..اتصل على عموه شوفهم وين.. 
ناصر: احين بدق لها... 
اتصلت بامايه... 
ام محمد: مرحبا... 
ناصر: هلا الغاليه....شحالج امايه.. 
ام محمد: هلا ناصر..بخير وسهاله شحالك انته وشحال هلك؟ 
ناصر: بخير...وينكم ؟ البيت فاظي.. 
ام محمد: وصلت ماشاء الله.!!!.. 
ناصر: هي ..وين انتوا؟!.. 
ام محمد: نحنا فبيت يدتك... 
ناصر: كلكم؟؟ شو تسوووون...؟ بالعاده الجمعه تتيمعون هب اليوم.!! 
ام محمد: يدتك تعبت شويه وييناها.!! 
ناصر: يدوووووه تعبانه..!!!!!!!. احين بييكم...فمان الله... 
سكرت عن امايه وانا زايغ واعصابي توترت... 
قلت حق مهرة... 
ناصر: يابرود اعصاب امايه...يدوه تعبانه وهي تكلمني ببرود..!! 
زاغت مهرة بعد.. 
مهرة: شفيها عسى ماشر؟!.. 
ناصر: مادري...جانج بتين وياي يالله ركبي السياره... 
مهرة: طبعا باييي شو عيل تخليني روحي هني احاتي...! 
رحنا بيت يدوه..ماتذكرت الا يوم وقفت عند باب البيت ان اهل هالبيت ماشافوا مايد من قبل... 
كلهم كلهم كانوا متيمعين في الصاله...ماتم حد... 
بالعاده يعزلون الرياييل عن الحريم...بس اليوم مسوين استثناء عشان كلهم يقعدون مع يدوه.. 
ابويه واميه وخواني محمد ويوسف..وخواتي شما ومنى..و بيت عمي بعد كلهم موجودين..ام مايد و مايد وخواته كلهن ماعدا نوره وحرمه مايد... 
وصولنا سوالهم حشره واكشن بسبب مايد... كلهم يوا يشوفونه..حد عشقه من اول نظره وحد يتطالعه بفضول..
شفت يدوه تطالعني من بعيد وفعيونها زعل... 
ناصر: السلام عليج يا اغلى يدة في العاااالم....شو صحتج الغاليه خوفوونا عليج شو يعورج؟!..تراني ياي طيران من بوظبي عشانج يوم دريت بالسالفه... 
ام سلطان: شوف الجذاب شوف...جي امك هذي هااا يوم تكلمك من خمس دقايق...!! 
ناصر: ترا اقول لج ياي طيران... 
ام سلطان: خل عنك الخريط انته انا مول ماتعيبني سواياك...!! مسود ويهك ولا سويت ليدتك أي اعتبار... 
كانوا كل اللي في الصاله يراقبون اللي يصير بيني وبين يدوه... 
وانا شوي حسيت بالاحراج...صديت صوب اميه وقلت لها.. 
ناصر: عيل تقولين تعبانه؟!!...اشوفه بعده لسانها صاحي..!!!! 
ظربتني يدوه والكل تناقعوا من الضحك عليها... 
ام محمد: قلت لك تعبت شويه وييناها ماقلت لك بعدها تعبانه الا انته اروحك الله يهديك ماعطيتني فرصه ارمس..... 
ام سلطان: ولا انا بعطيه فرصه يرمس...قم عني مناك يالله قم... 
مسكت انا مايد .. وقلت ليدوه.. 
ناصر: انزين لا تخليني ارمس وانتي بعد لا ترمسين بس امسكي هالولد هذا ...بيردج 25 سنه ورا... 
حطيت مايد في ثبان يدوه غصب... وسيده لان قلبها ومسكته.. 
ام سلطان: ياحليييييييلك يارك الله من بعد ماشاء الله عليه صدق انه ناصر يوم هو ولد ثمان شهور مادري سبع.. 
ناصر: شفتي كيف..!!!..دمي قوي..يـرّييته الولد صوبي... 
حطت يدوه الولد فحظن امايه وردت تنازعني... 
ام سلطان: احين نحنا هب في الولد يا مسود الويه هذا ياهل ماله ذنب...لكن انته كيف تسوي هالسوايا ..شو قصروا فيك اهلك... 
ناصر: دخيلج يا يدوه....حسب علمي يوسف متعني لج ومخبرنج السالفه كلها من قبل ...لا تترين مني شرح ثاني تراني زهقت من هالسالفه.... اعتبري مايد ولدي انا ومهرة واني ماخذنها من سنه.. 
ام سلطان: لا يا ولدي هالكلام هذا مايصير... والحشره هذي عند امك وابوك هب عندي انا...لو تحتشر وتزر عمرك زر مابسكت عنك...انته ماتستحي ولا تخيل شقايل فشلتنا عند العرب جذي..!!!!.. 
ناصر: صدق انه الحشره ماتنفع وياج ...اقول يدوووه.... ماخبرتيني انتي شوفيج بالضبط تعبتي..؟!. 
تنهدت يدوه وقالت... 
ام سلطان: والله يا ولدي السكر ارتفع عندي...الله يغربل هالخدامه قايلتلها لا تسويلي حليب بشكر...وقامت وسوت لي بشكر..شربته قلت مابيظر...وكلت بعدني سحتيييين... وارتفع عليه السكر وتعبت...عاد هذيلا زيغوا العالم علينا وقاموا يدققون تيلفونات انا ترا مافيني شي بخير.. 
ابتسمت يوم شفت انه تغيير الموضوع نفع ويا يدوه ونست سالفه مايد وابو مايد .... 
ناصر: ماتشوفين شر يدوووه...وهالخدامه تبيني افنشها لج بفنشها وبييبلج احسن منها... 
ام سلطان: لالالا فديتك هذي بشكارتي من سنين ماصبر عنها وفاهمه عليه الا مادري شفيها غربلها الله شكلها الا خرفت قبلي.... 
ناصر: انتي شرايج تين ويانا بوظبي...ترا مهرة تموت عليج...شو رايج مهرة؟!.. 
مهرة: يااااااريييييييييت والله يدوووه ..تعالي يلسي ويانا... 
ام سلطان: هههههههه لالا بويه انا هب حمامه اسكن فوق...ماروم اودر بيتي.. 
ناصر: حمام خلتنا... مشكوره يدووه... 
ام سلطان: العفو فديتك... 
رديت انا على وراي وتساندت عالكرسي وانا ميت من الضحك...وهم يضحكون على موقف يدوه وتطنيزها عليه... 
ناصر: والله يا هالعيوز انه محد يروم لها ولا يغلبها.. 
ام سلطان: منوو تقول عنها عيوز؟!!.. 
ناصر: امااااايه... منو بعد غيرها عيوز...! 
ام سلطان: هي تحسبت.... 


وعلى هالشله سوالف وغياظ مع يدوه... 
بعد فتره قالت ام مايد لكنه اللي كانت قاعده على طرف وساكته من الصبح حالها حال يوسف اللي يالس من الصوب الثاني...وساكت هو بعد... 
ام مايد: كنة بنتي...اختج وين؟ 
كنة: فووق اماية..مثل ماتحيدينها.. 
ام مايد: انزين قومي فديتج شوفي العشا زهب والا بعده...اذا زهب امريهم يحطون العشا للرياييل في غرفة الطعام مال الميلس.. 
كنة: ان شاء الله امايه... 
نشت كنه وطلعت من البيت سايره المطبخ الكبير تنفذ اللي قالته لها امها... 
وبعد دقيقه نش يوسف بعد... 
ام محمد: وين فديتك؟ 
يوسف: اااه..تذكرت اتصل بريال مبوني مواعدنه بقول له اني مابييي... 
ام محمد: اتصل به من هني انزين....لازم برااا.. 
يوسف: امايه تحيديني اني مارمس ربعي جدامكم... 
ام محمد: لالا ماحيد...دوم ترمسهم جدامنا.. 
يوسف: امايه عاد لا تيسين ادققين...هني حشره وماريده يسمع حسوسكم عيب...برد بعد دقيقه.. 
نش يوسف وطلع من البيت هو بعد.... 
نشت منى من مكانها وتقربت وقعدت عدال مهرة اللي يالسه حذالي... 
قالت الحامل اليديده لمهرة.. 
منى: لا تيلفون ولا هم يحزنون..ساير ورا كنينه اللص.... 
ضحكت مهرة بنعومه ذوبت قلبي...وانا اتطالعها بطرف عيني وابتسم... 
مهرة: ههههههههه الله يهنيهم ..خليهم برايهم..شو حارنج انتي ..!!عرستي وخلصتي... 
منى: أي يتهنون الله يخليج هذيلا اثنينه حاسدين عمارهم عالنعمه اللي هم فيها... 
ناصر : ليش تقولين جي؟!.. 
منى: متزاعلين... واظني يوسف ساير يكلمها ... 
مهرة: ليش متزاعلين ..!!.. 
منى: اسباب تااااااااافهه والله اقولج حاسدين عمارهم عالنعمه من الفظاوة اللي هم فيها يبون يتظاربون وهب عارفين..قاموا يخترعون اسباب...!! 
مهرة : ان شاء الله يتراظون... الا تعالي شخبار الحمل..؟ 
منى: ملعوزني شويه لكن والله مثل العسل على قلبي....عقبالج يا حرمة اخوي... 
راقبت ويه مهرة والحمره تزحف على ويهها وتحتله كله...ابتسمت مهرة .. 
مهرة: ان شاء الله... 
بشكل لا ارادي تنهدت انا بارتياح.... مادري ليش كنت خايف من ردة فعلها...لكن دام انها قالت ان شاء الله اكيد عندها تقبل للفكره.. 
صدق اني ملقوف... 
احين نحنا خل نكمل زواجنا اول عقب نفكر بالعيال...!!!!. 
-------------------------------------------- 
اليوم: الاربعاء.. 
المكان: بيت ام سلطان.. 
الوقت: التاسعة مساءا... 
------------------------------------------ 
(كنة)... 
كنت في المطبخ وفي قلبي ظيج... اشرف على تجهيزات العشا.... 
ظيج هب لاني في المطبخ...وثيابي بتخيس ريحتهن طبخ.... 
لكن ظيج لانه يوسف ماقال لي غير كلمه شحالج طول اليوم..!!!.. 
بعدنا متزاعليين.... 
ندخل النت صح بس مانتلاقى اون لاين...ولا هو طرش لي راسله او مسج ولا انا طرشت له... 
كل واحد منا يعاند بالثاني... 
اوففف ..بس عاد مر عالسالفه ايااام...كفايه...!!..الشوق ذبحني...خصوصا يوم اشوفه يالس مجابلني وعلى ويهه ملامح الظيج هو بعد لانه متزاعل معاي... مايهون علي ... مع انه هو بعد سبب لي نفس الظيج والغصه وزعلني... 
لكن هذا يوسف... 
ماظني حد في الدنيا يعرف شو يوسف بالنسبه لي...!!.. 
يوسف: كنــــووه...!!... 
بطلت عيوني وسكرت باب الثلاجه ببطئ... 
هذا صوت يوسف... تلفت بسرعه اذا كان حد من اهل البيت في المطبخ..وماحصلت حد... 
الحمد لله... 
شو يبا يوسف يايني لين هني..!!! ين هذا..!!!.. 
صديت صوب الباب وحصلته واقف برا المطبخ... 
قلت له من مكاني..ماتحركت...ايدي الوحيده هي اللي تحركت بتوتر اثناء الكلام... 
كنه: يوسف شو تسوي هني..!!! 
يوسف: تعالي اباج فسالفه... 
كنه: مش وقته يا يوسف رووح لا يشوفونك..!!.. 
يوسف: محد بيشوفني... 
كنه: اذا حد وايج من الدريشه بيشوفك... 
يوسف: خلاص عيل بدور على المطبخ وانتي طلعي من الباب الثاني جذي محد بيشوفنا... 
كنه: ينيت انته.!!!.. 
يوسف: محد بيييب لي الينان غيرج...يالله بسرعه... 
واختفى يوسف من الباب الامامي للمطبخ...وبعد دقيقه كان عند الباب الخلفي للمطبخ...توترت وقلبي يدق دق... 
خيبه لو حد من الخدامات يوصل الكلام لامي..!!!... 
بتجتلني... 
لكن هذا يوسف ماقدر ارفض له طلب... 
عدلت حجابي وطلعت من الباب الخلفي ... 
حصلته هناك موجوود واقف ومتساند عالجدار.. 
كنه: انزين ادخل كلمني جدام الخدامات عشان مايفترضون امور... 
يوسف: لا ثيابي بتخيس ريحتهن مطبخ... وبعدين انا ماعرف ارمسج جدام الناس...تعالي... 
تنهدت وتقربت منه وتركت مسافه متر تقريبا بيني وبينه... 
كنه: امر.. 
يوسف: مايامر عليج عدو... وينج طول الاسبوع.!!!.. 
كنه: موجوده...ادخل...بس ماشوف حد.. 
يوسف: وانا نفس الشي ادخل وماحصلج... 
كنه: كنت تقدر تطرش لي مسج وتعرف اني مابتخلف عن الموعد الابعذر مقنع... 
يوسف: ماحبيت افرض نفسي عليج قلت يمكن بعدج متظايقه... 
كنه: وانا فعلا بعدني متظايقه من موقفك.. 
يوسف: كنه اعتقد نوره وناصر خارج حياتنا ومالنا خص فيهم ولا لهم خص فينا..فليش نحنا نتزاعل بسبتهم..!!! 
كنة: السالفه ومافيها يا يوسف انه نوره اختي مثل ما ناصر اخوك... وانته دايما اصلا تسب نوره ..ويوم ييت انا ارمس عن ناصر ماعيبك واحتشرت؟؟؟؟ 
يوسف: انا لله وانا اليه راجعون...يابنت الحلال ناصر ماظرج بشي... 
كنه: لكنه ظر اختي... 
يوسف: شو ظرها فيه الله يخليج؟؟ ..نوره ظرتج انتي وظرتني انا بشكل مباشر...وظرت اخويه بعد بشكل غير مباشر... 
كنة: يا سلام والله..؟ شو سوت فيه؟؟!!!.. 
يوسف: شوفي شو سوا بعمره عشان يفتك منها... وشوفي كل الاهل كلهم محتشرين عليه بسبب سالفه زواجه.. 
كنة: والله هو اللي يابه لعمره ماحد ظربه على ايده وقال له عرس بالسر... 
يوسف: لو اختج مب متشبصه فيه جان صار كلام ثاني.. هذاوهو قايلها انه مايبغيها ... 
كنة: لكن هي كانت تبغيه وتحبه... 
يوسف: بس هو مايباها وقال لها هالكلام... 
كنة: وجرحها وايد وحطم كبريائها بهالكلام..انته ماشفت حالتها ذاك اليوم قطعت قلبي...!! 
يوسف: ياسلاااام؟!!..بس لانه وقف مع الحق؟!..الزواج هب غصب ياكنووه... 
كنة: اوففف ..حتى لو..كان يقدر يقولها بطريقه احسن من جذي...هب يقول لها لو كنتي اخر بنت في الدنيا ماخذتج..!!!!... 
شفت يوسف يتلفت حواليه متظيج...وتنهد بظيج اكبر... 
يوسف: لاحول ولا قوة الا بالله ....سمعي كنوه..انا قبل ماخطبج..نحنا كلنا عيال عم... ونعرف بعض...ونمووون على بعض.. يوم باخذج العلاقه بينا بتقوى..ناصر بيصير اخو ريلج ونوره اخت حرمتي.. مجبور اتحملها واعاملها بادب مثل ما انتي مجبوره تتحملين ناصر وتعاملينه بادب واحترام... نحن مقبلين على حياة وماريد شي تافه مثل هذا يخرب علاقتنا... ناصر ونوره مالنا خص فيهم...ولاريد انه نتناقش بامورهم مره ثانيه.....فهمتي..!!! 
تنهدت انابعد...مقرّة بصحة كلامه... 
كنة: فهمت... 
يوسف: قولي اسفه بسامحج... 
كنه: نعم؟ 
يوسف: هههههههههه ملسونه ماتيوزين.... كنوه ترا ظايق صدري من ظرابتي وياج.. تعرفين اني ماحب اتظارب وياج... 
كنة: ولا انا... 
يوسف: عيل ليش واقفه جي وشكلج بعدج زعلانه..!! 
كنة: يوسف المشاعر هب فص تضغط عليه وتغير كل شي على كيفك...لا تتوقع اني ارضى في دقيقه...انا احتاج لوقت شوي... 
يوسف: شو يعني بتمين جي زعلانه؟! 
كنة: انته ليش ماتفهمني..!! اووففف هي بتم زعلانه شويه... 
يوسف: كييييفج... 
تظيج يوسف وانسحب من المكان معصب... 
صفعت عمري كففف..انا شو ابغي اتغلى هالكثر...شسويت.!!!..اففففف ياربييييييه... 
احين بيتم بعده زعلان اسبوع...!! 
يبالنا نسويله صرفه ونراظيه هذا بعد... 
يالله يا ثقاله دمي...لازم يعني اتدلع..!!.. 
استاهل اللي ياني...
اليوم: الاربعاء.. 
المكان: بيت بو حمد... 
الوقت: التاسعه والنصف مساءا.. 
--------------------------------- 
(سهيل)... 
دخلت صالة بيتنا وحصلت شيخه بروحها حاطه ايدها على خدها وتطالع التلفزيون بتملل... 
سهيل: السلام عليج شواخي.. 
صدت صوبي وابتسمت... 
شيخه: هلا والله سهيل...واخيرا ...!! 
يلست عدالها عالكرسي بتكاسل... 
سهيل: شبلاج؟ 
شيخه: محد في البيت..زهقت اروحي.. 
سهيل: وينهم عنج؟.. 
شيخه: عفرا سارت عند اهلها..حمد طبعا محد...عمي سار عند خالي يابر بيتعشى وياهم... محد في البيت غيري.. 
سهيل: ياحليلج يا شويخ...ماخبرتيني عيل .. 
شيخه: شو كنت بتسوي؟ 
سهيل: مادري..اي شي..بوديج عند خالتي والا نطلع رباعه...تستاهلين بنت خليفه... 
ابتسمت شيخة واستندت على جتفي بدلع.. 
شيخه: ماحبيت اعطلك احيدك قايل لي عندك شغل وبتتاخر شوي..المهم انك ييت البيت احين .. تباني اقولهم يحطون العشا؟!!.. 
سهيل: هي والله ماعليج امر..يوعان.. 
شيخه: ماعاش اليووووع...دقيقه بس... 
طلعت شيخه من البيت رايحه صوب المطبخ..وانا عقيت سفرتي عالكرسي.. وانسدحت على هالكرسي اريح عضلات ظهري المتصلبة شوي... 
الظاهر ان شيخه تعاني من الملل الشديد..وماقدرت امنع نفسي من المقارنه بينا وبين راشد وحرمته... 
معرسين عقبنا... لكن ماشاء الله حرمته حامل.. 
وشيخة ماحملت للحين... وبصراحه مادري من منو الغلط ومب متحمس اعرف... كل اللي اعرفه انه الله مارزقنا بعيال للحين... وانه شيخه وايد تحس بنفسها فاظيه وماتعرف شتسوي..!! 
غامضتني... 
انا عالاقل اشتغل واطلع وارد...لكنها مسكينه ماتروح مكان... 
رجعت شيخه وهي تبتسم.. ابتسمت لها انا بعد وانا افكر بحالها... 
شيخه: ياسلام عليك استحوذت على مكاني...!! 
رفعت شيخه ريلي ويلست ورجعت حطت ريلي على ريولها وهي قاعده... 
شيخه تحب تدلعني... 
شيخه: شو هالرييييل..فيها كل انواع العلامات...نفس ريل راشد عنبو شو كنتوا تسوون بعماركم انتوا يوم صغار..!! 
ابتسمت مره ثانيه.. 
سهيل: شيخه... 
شيخه: عيونها.. 
سهيل: تسلم عيونج والله....تبين تشتغلين؟؟؟ 
بطلت شيخه عيونها بصدمه واندهاش.. 
شيخه: صــــــــدق..!!!.. 


سهيل: هي صدق..تبين؟ 
شيخه: بس انته كنت رافض والكل كان رافض اني اشتغل..!!.. 
سهيل:غيرت رايي...بس شرط نشوف لج شغل فمكان مافيه رياييل.. 
شيخه: افف سهيل احين كل مكان فيه رياييل... 
سهيل: بس فيه اقسام حريم...خصوصا في العين ..كل مكان له قسم حريم... 
قالت شيخه بحماس وهي شوي وبتناقز.. 
شيخه: هي هي هي سهيل فديتك والله ابا اشتغل هذا حلمي من تخرجت بس محد سوالي سالفه.. 
سهيل: انزين خلاص..هاتي اوراقج وبدورلج شغل.. 
شيخه: انزين مب أي شغله عاد...!! 
سهيل: هي عاد بدينا بالتشرط...اخبرج هذي البشكاره يابت العشا..بنرمس في السالفه بعدين.. 
عالعشا... قطعت شيخه سوالف كنا نسولفها وقالت.. 
شيخه: سهيل.. مهرة بتينا باجر.. 
من طاري مهرة وقفت اللقمة فبلعومي ويالله يالله سرطتها... يالله كيف كان الموقف صعب وايد في اخر مره يتنا..!!! 
سهيل: حياها الله..... 
شيخه: سهيل... وضع مهرة مع اخوها ابدا مش حلو...اقصد حمد... 
سهيل: هذيلا الثنينه الظرايب بينهم جديمه ..شو تبيني اسويبهم يعني... 
شيخه: اباك تتوسط بينهم وتراضيهم على بعض.... مب زين جذي نحنا على ويه رمضان.. 
سهيل: انتي ماشفتيهم كيف وقفوا بويه بعض... كل واحد منهم يكره الثاني من خاطره... حمد متسلط ويكره حد يوقف بويهه وماينفذ لي يقوله ومهرة انظلمت وايد على ايد حمد... كيف بصلح هذا كله بينهم...!!!.. 
شيخه: يعني شو..!! 
سهيل: انا اقول خلهم متزاعلين احسن ويفكونا من شرهم وحشرتهم.. 
شيخه: حرام عليك مهرة ماتستاهل هذا كله... هذا ريلها اللي انتوا يوزتوها اياه غصبن عنها...ويوم رضت بحياتها وتاقلمت تبونها تطلق منه..مش على كيفكم...هي اللي بيطيح على راسها وضع المطلقه وانتوا مابتعانون من شي..ولانها فكرت بعقل وحكمه زاعلتوها كلكم... !! 
سهيل: متى قلت اني زعلان عليها احين... 
شيخه: انته كنت وايد منقهر ومعصب على قرارها... 
سهيل: كنت... بس دام انها ماسوت لنا شور واتخذت قرارها بنفسها... خلاص عيل معناته مب محتاجه لنا...كيفها بحياتها...انا مايخصني... 
شيخه: سهيل...خوانك هذيلا.... كيف مايخصك.. 
سهيل: شيخه ماعرفنالج..!!!..يوم تدخلنا قلتي لا تدخلون ويوم مانتدخل قلتي كيف ماتدخلون....انا مايخصني فيهم فهمتي...خليهم يتذابحون كيفهم.. 
شيخه: انزين خلاص...لا تعصب عليه انا بعد... 
سهيل: يعني قصدج انتي ماتعمدتي تعصبيبي.!! 
شيخه: لا والله ياعمري انا بس غامضتني مهرة.. 
سهيل: خلاص سدي السالفه هاي.. والا بكنسل سالفه الشغل.. 
شيخه: لالالالالالا الله يخليك والله بسكت.. 
ابتسمت غصبن عني وانا الاحظ انه سالفه الشغل هذي تقدرني اني ابتز شويخ واخليها تسوي اللي اباه انا... 
اما مهرة وحمد...انا فعلا غسلت ايدي منهم... 
السالفه تعدت حمد ومهرة..السالفه وصلت لناصر اللي خذ موقف من حمد من عقب ماصفع مهرة جدامه... 
وفعلا ناصر شكله ابدا مايرضى عليها ولا يرضى حد يمس منها شعره حتى لو كان اخوها.. 
مهما كان رايي بناصر وتفكيري به...مهما كانت اغلاطه ومساوئه... 
لكن دام انه يداري ختنا وحاطنها بعينه وهي مستانسه ومرتاحه معاه...خلاص...هذا المهم...والباقي مايخصنا فعلا... 
------------------------------------------- 
اليوم: الخميس.. 
المكان: سيارة ناصر.. 
الوقت: الثالثة والنصف ظهرا... 
------------------------------------------ 
(مهرة)... 
حسيت بالغرابه وانا يالسه في السياره لاني لاول مره من دخل مايد حياتي وهو مب موجود معاي...!!.. 
لكن الابو موجود معاي طبعا... 
صديت صوبه وانا اراقب صبوع ايده اللي صارت بيظا من كثر الضغط على السكان... وويهه الجامد.. 
شكله ناصر متوتر..او في شي مب عايبنه.. 
مهرة: احم...شفيك ناصر..؟!.. 
التفت لي بسرعه وهو يتظاهر بالاستغراب.. 
ناصر: هاه؟..ماشي... 
ورجع يركز عالشارع... 
مهرة: ماشي؟ 
ناصر: مافيني شي...ليش؟ 
مهرة: انزين خف عالسكان شوي لا تكسره عيل.. 
تنهد ناصر بعد ما انتبه لشده ضغطه عالسكان ورفع ايد وحده وقعد يفرك فيها جبهته بحركة توتر... 
مهرة: مابتنزل تسلم.!! 
سالته وانا اجوابه سلف.... هز ناصر راسه بالنفي.. 
نزلت عيني لموضع ريلي...وانا احس بالحزن... 
ناصر خذ موقف من اهلي...واهلي خذوا موقف منه ومني...لكن انا بنتهم ويحق لي ازورهم...لكنهم مابيتساهلون مع ناصر لانه خدعنا كلنا ...انا سامحت لكن هم لا...وناصر ماخذ موقف منهم لانه يحس انهم مايرحبون فيه وبانه مش مرغوب كنسيب.. 
وبصراحه زعلني حاله ...وزعلني اكثر انه اهلي سبب زعل ناصر.. 
صحيح انه ناصر سوا اشياء فظيعه...لكن مادري كيف حسيت انه مايستاهل واحزنني حاله.. 
مديت ايدي بجرأة وحطيتها على ايده اللي كانت على القير .. 
مهرة: ناصر..لا تحاتي اهلي وعلاقتك فيهم..كل شي بيتصلح مع الوقت ان شاء الله.. 
ناصر: انا ادري مهرة انه اللي صار هب شويه...لكن هم بالغوا وايد..وبعدين اخوج هذا...من متى وهو يمد ايده عليج.؟!!!. 
قلت بهدوء...وخجل من الذات... 
مهرة: من زمان.. 
ناصر: وانتي ساكته ليش؟ واهلج ساكتين عنه ليش..!!!!.. 
مهرة: تبا الصدق؟...مادري...هو ماكد ظربني جدام حد...دايما يكون في الحجره... 
ناصر: ياسلام..!!!..مافيه شي يبرر افعاله ماله حق يمد ايده عليج باي شكل من الاشكال... 
اسندت راسي على المسند وراي وانا اتامل ويه ناصر بطريقه حالمه... 
مهرة: هالشي انتهى احين... انته موجود عشاني... ومنعت أي حد يلمسني... 
ابتسم ناصر ابتسامه خفيفة... 
ناصر: مهرة انتي حرمتي...ماتحمل حتى حد يتطالعج بنظرة.. او يعق عليج كلمه شينه..فما بالج بالظرب..!!!.. زين ماجتلته اخوج بس... 
حسيت بفيض من المشاعر تجتاحني ماعرفت افسرها او اسميها...كل اللي نطقت به كان سؤال.. 
مهرة: تحبني؟!.. 
ابتسم ناصر وعقبها ضحك... وتطالعني بطرف عينه.. 
ناصر: مابجاوب.. 
مهرة: ليش ؟ 
ناصر: لين ماتجاوبين انتي انا مابجاوب بعد...عناد.. 
مهرة: ههههههه انزين..مد ايدك بفلوس لو سمحت... 
ناصر: حاضرين ماطلبتي... 
مد ايده وطلع بوكه وعطاني اياه كامل... 
ناصر: شلي اللي تبينه...بس ممكن اسال حق شو؟ ناويه تطلعين السوق وياهن والا شي؟ 
مهرة: لا والله يا ناصر هب جي..السالفه ومافيها اني لا شريت هدية لبنت حمد ولا حتى سلمت على حرمته ولا شفت البنت للحين...قلت عاد بحط لها فلوس...وافك عمري من العباله... 
وصلنا بيتنا..ورجعت اوصي ناصر على مايد...اللي خليناه في البيت لانه ناصر رفض انه مايد يدخل بيتنا " بحجة انه ولهان عليه ويبا يقعد معاه"...لكني اعرف انه السبب هو احساس ناصر بانه هو وولده غير مرغوب فيهم ولا مرحب بهم في بيتنا... 
وقبل ما انزل رجعت امسك ايده اطمنه... 
مهرة: لا تحاتي.. كل شي بيرد طبيعي واحسن مع الوقت ناصر...وكل شي بيتصلح... 
ناصر: اتمنى... ماريد اكون السبب فخراب علاقتج مع اهلج يكفي اللي سويته فيج لين الحين... 
وبجرأة فجائية مني تقربت منه وبسته على خده بخفه... 
تفاجأ ناصر بهالحركه وتم يطالعني بدهشه وتوتر... 
مهرة: بترياك الساعه عشر في الليل... فمان الله.. 
ونزلت من السياره قبل مايعطيني ملاحظة تحرجني بسبب حركتي... 
ودخلت بيتنا..بينما ناصر تراجع بسيارته من البيت وراح... 
داخل البيت كانت شيخه وعفرا وبنتها الصغيره يتريوني... كانت البنت صغيره وحمرا وشكلها ...بريء.. 
عفرا: شرايج فيها...؟!!.. 
مهرة: بنتج شكلها جي معقده حياتها لايكون طالعه عالابو بس.. 
عفرا: هههههههه ليش ماتبينها تشبه ابوها.. 
مهرة: لا حشى ليش تظلمون البنت...!!.. 
عفرا: ههههههههههههههههه..حرام عليج... 
شيخة: الا وينه مايد ولد ناصر مايبتيه وياج؟ 
مهرة: لا يبوونه هناك اهله.. ماشبعوا منه... 
شيخه: المره اليايه بتيبينه؟.. 
مهرة: يمكن... 
شيخه: ايييه ماخبرتكممممممم..!! 
عفرا: خييير.!! 
شيخه: سهيل وافق اني اشتغل... 
مهرة: عجيييييييييييييييب... 


كان باين الفرح على ويه شيخه لانه سهيل وافق انها تشتغل..جذي بتشغل وقتها... 
من حقها...صعب عالحرمه تكون بلا عيال وبلا شي يشغلها...انا لو مب مايد... جان طلبت من ناصر يخليني اكمل دراسه في أي جامعه او تقنية او أي هيئة دراسية في بوظبي.. 
لكن بوجود مايد...انشغل وقتي معاه ... 
وبصراحه ...حسيت انه تربية طفل متعه ...كانك تيب معجون لعب وتقعد تشكله على كيفك...لكن بطريقة مسؤوله اكثر ... 
واكثر متعه وبهجة للنفس.... 
مهرة: وين ابويه؟.. 
شيخة: سار مزرعته قبل ماتين بشوي.. 
عفرا: الظهر عنبوو..!!! 
شيخه: هيه...قال العصر مايواحي بسرعه يخطف.. 
مهرة: صدقه...قرّب رمضان...النهار اقصر من الليل.. والعصر ساعتين مايواحيله والمزرعه بعيده...بس هو شو يبا يهلك عمره وياها الله يهديه.!!!.. 
عفرا: منو عيل بيدير المزرعه وبياخذ باله منها؟؟..حمد؟؟ والا سهيل؟!!!... 
شيخه: صدقها ولا واحد منهم يشل عن عمي شوي... 
مهرة: اصلا ابويه متمسك بها وحتى لو عرضوا عليه مابيوافق لانه يبا يشغل نفسه باي شي ... من عقب التقاعد شو يسوي يتم الا يالس في البيت؟!!..بس انا ماريده يتعب نفسه في الحر.. 
شيخه: انتوا احين طبوا هالسوالف....مهرة خبريني...ماعندج يارات هناك في بوظبي؟!!.. 
مهرة: هممم هو تعرفين نظام البناية ثلاث شقق في كل طابق....وحده نحنا ساكنينها طبعا والثانيه ساكننها ربيع ناصر واهله...والثالثه فاظيه محد فيها.. تقنيا ماعرف حد في البناية كلها.. 
عفرا: ملل...شو هذا مايسيرون ويردون عليج ولا انتي تروحين تزورين حد.!! 
مهرة: انتي تعرفيني عفرا يالله يالله اكون اجتماعية ويا الناس..كيف اسير عند حرمه ماعرفها ماكد شفتها ولا كلمتها...بس بصراحه ناصر خبرني مره انهم يبون يعزمونا كان يوم جمعه بس ناصر قالهم ياجلون العزيمه شويه عسب هو يمر بظروف صعبه..تعرفيه سالفه مايد وغيره ما كانت الامور مستقره...بس يمكن في المستقبل القريب نتعرف على بعض.. 
شيخة: رمضان الاسبوع الياي....عزميها على فواله... 
مهرة: من زين طبخي...مسكين ناصر يتحمل طبخي كل يوم... 
شيخة: عيل قلتيلي اتطورتي بالطبخ... 
مهرة: والله شويه هب اني استويت طباخه واعرف اكلات وجي.. 
عفرا: ههههه عيل ذكريني قبل ماتسيرين اعطيج كم كتاب طبخ فيهم اكلات روعه... 
شيخة: بس جربي على ناصر قبل ماتطرشين للعرب.. 
مهرة: ههههههههههههههههه الله يعينه... 
العصر زارتنا عمتي اللي من شفتها حسيت اني افتقدتها... وعلى هالسوالف لين في الليل... 
---------------------------------------
اليوم: الجمعة.. 
المكان: بيت بو محمد.. 
الوقت: الخامسة عصرا... 
--------------------------------------- 
(ناصر)..... 
هزيت راسي للمره الالف دليل الطاعه.... 
ناصر: ان شاء الله امايه ان شاء الله... 
ام محمد: هي مثل ماقول لك ناصر...رمس الريال واشرح له الوضع...في النهاية هو شو حايته بالارض من عشر سنين ماسك الارض ومابناها...انا سالت حرمته قالت لي مايباها ...ونحنا ارضنا بعيده ... انته عاد رمسه وقول له ... 
قاطعتها وكملت عنها الكلام اللي عادته علي اكثر من عشر مرات.. 
ناصر: ... انه مستعدين نبادله ونزيد عالارض فلوس بعد..خلاص بقول له قلت لج... 
ام محمد: هي الله يرضى عليك ياولدي مافينا نسكن فقلعة ابليس اخر الدنيا...نبا قريب من البلاد.. 
ناصر: لي يسمعج امايه يقول القروض طلعن والمهندسين واقفين يتريون اشاره.... 
ام محمد: مايخالف ياولدي الناس الايقضون اشغالهم قبل بوقت... 
ناصر: ماعليه انتي لاتحاتين... الريال ساكن فبوظبي اصلا ونادر ما ايي العين وماله حايه بالارض اظني...بسير له وبرمسه.. 
كان مايد يالس فحظن يوسف... وكل شوي مايد يصفع يوسف كف خفيف ويضحك على ويه يوسف يوم يسويله حركات كانه متفاجئ... 
كنت انا واقف اتسفر جدام المنظره اللي كانت مثبته بين فتحه الصاله والباب الرئيسي للبيت... وامايه وياي..ترمسني عن سالفه الاراضي هذي... 
سمعت حركة عند الباب ...التفت وشفت مهرة يايه من برا...كانت تشرف على تحميل شنطنا واغراضنا للسياره... 
ناصر: مهرة فظـّـوا ثلاجة السمج وحطوها في السياره؟!!.. 
مهرة: هي كل شي جاهـــ.... 
انقطعت كلامها بشكل مفاجئ وهي تتعثر وكانت على وشك انها اطيح على جدام ..لكني بحركه غريزية سريعة مسكتها.... 
تقنيا.!!..طاحت فحظني..لكن مب بشكل شديد يثير الشبهات يعني... 
ناصر: بسم الله عليج...حياتي شفيج..!!..شي يعورج؟! 
شفت على ويه مهرة الصدمه والاحراج ونوع من الالم... 
ام محمد: بسم الله عليج يابنتي شياج.!!!.. 
اعتدلت مهرة في وقفتها وعدلت حجابها والتفتت وراها بتوتر.. 
مهرة: مادري شو خرطفبي.!!.. 
بعدت ايد وحده عنها...لكني ظليت ماسك ايدها الثانيه خوفي انه ياها شي...لاني تذكرت بسرعه تنبيهات سيف بانه مهرة اقل حادث ولو كان بسيط يؤذيها بسبب هشاشة عظامها...وضعف صحتها نوعا ما.. 
مشيت مع مهرة لداخل البيت وانا اشوفها تمشي شوي شوي وعلى ويهها ويع بسيط... 
ناصر: شي يعورج؟! 
مهرة:لالا مافيني شي.. 
وانحرجت مهرة من الموقف وانحرجت بعد لاني ماسكنها جدامهم..ولانها طاحت فحظني...وبسبب كلمه حياتي بعد...كل شي انرسم على ويهها...الاحراج اكثر من الالم...انا اعرف انه فيه شي يعورها...بس اعرف انها منحرجه لدرجه انها مش ملاحظة.... 
ابتعدت عني ومشت ببطئ صوب الكرسي...وانا خليتها بدون أي اعتراض...وصديت صوب يوسف معصب... 
ناصر: كله منك انته... 
تفاجئ يوسف وبطل عيونه... 
يوسف: اناااا..!!!... 
ناصر: هي انته... كم مره منازعنك ابويه ماتفر نعولك عالمدخل... 
يوسف: احين بترد على نعولي يعني..!!! 
ناصر: شسويبك يوم كل نعال كبر القفعه شطولها...هب ريل لنج هذي....متعايز يعني تحط نعولك على الزاويه مثل الناس..!!!.. 
مهرة: يوووه عاد بس يا ناصر مافيني شي حق شو يالس تظارب يوسف..!!.. 
يلست عالكرسي... 
ناصر: ولو ياج شي؟!!..انتي عالدقه بكل سهوله تتكسرين وتمرضين... 
مهرة: انزين لا صار لا هذا ولا هذا ... لا تكبرون السالفه بس... 
يوسف: والله.!!..ماحصل حد يرد عليه رد عليه انا.... انته لو مارمستها جان انتبهت وين تحط ريلها... 
مهرة: يوووه انته بعد...!! انا اسكت ناصر تقوم انته تتنقرش به..!!.. 
ناصر: هات ولدي هات....اسميك تستاهل يوم انه يصفعك طراقات من الصبح... 
شليت مايد عنه ويوسف يضحك... 
ناصر: بغيت تكسر حرمتي ماعندي غير حرمة وحده... 
يوسف: هههههههههههه يااااارج الله من حرمة ماتقهرييييييييين... 
مهرة: احين جلبتوها عليه انا تطنزون... ههههه مافيني شي يالله سكتوا... 
تاملت ويه مهرة وانا ابتسم..واشوفها شوي شوي تتاقلم مع اهلي اكثر واكثر... 
ناصر: اقول حرمتي....توكلنا..؟!.. 
مهرة: متى مابغيت ريلي... 
ناصر: يالله عيل.... 
سلمنا عالاهل وطلعنا من البيت...واول ماركبنا السياره...مسكت مهرة ريلها وقالت.. 
مهرة: واي واي واي...ياوييلي... 
قعدت انا اطالعها بزياغ.. 
ناصر: شفيج؟!.شو ياج؟!.. 
مهرة: الظاهر ريلي انفجت... 
وعظت على شفايفها بالم... 
ناصر: انتي من الصبح تمشين عادي والحين عورتج؟ 
مهرة: من الصبح تعورني بس مابغيت يوسف يتلوم.. 
ناصر: الله عليج يامهره...!!!.. مسكي مايد مسكي...خلنا نروح بوظبي وهناك بنشوف لنا صرفه لريلج... 
في بوظبي...يالله يالله وصلنا مهرة الشقه...ماسكنها بايد..وبالايد الثانيه شال مايد... 
اما الشنط فتكفل بهم احمد البواب... 
ناصر: ماريد حركه زايده في البيت..قري مكانج وخلج يالسه لين ايي...بتمين ادوسين على ريلج بيزيد عوقها...فهمتي؟!.. 
مهرة: بسم الله وشحقه تنازعني..!!!.. 
ناصر: مانازعتج لكن ادريبج تنسين عمرج... 
مهرة: لا تهتم انا بخير.. 
يلست عدالها على كرسي الصاله.. 
ناصر: شقايل ما اهتم وانتي روحي وحياتي وقلبي...!!.. 
ابتسمت مهرة وحمر ويهها ونزلت راسها باستحياء... 
ضحكت عليها وبستها على خدها بسرعه ورجعت اقوم.. 
ناصر: ولا تسوين عشا..بييب عشا من برا.. 
وبعد ساعه ونص...رجعت البيت محمل بالاكياس.. 
حطيتهم بالمطبخ... ودخلت ادور مهرة ومايد... حصلتها ترقده بهدوء فغرفتنا... واشرت لي عشان اسكت وما اصدر صوت... 
دخلت الحمام وتسبحت وبدلت ملابسي ..ولبست شورت كحلي.. وقميص كحلي له خط احمر بالعرض بوسط الصدر.. 
كان مايد رقد... ومهرة من قبل لاحظت انها مبدله ملابسها ..لابسه قميص نوم طويل قطني لونه ابيض وله تطريزات خفيفه وناعمه... وكان كم قصير جدا حتى مايعتبر نص كم... فكانت ايدها مكشوفه كلها... 
وفاله شعرها براحه... 
لكن ماكانت موجوده في الغرفه..طلعت ادورها حصلتها في المطبخ تفتش في الاكياس.. 
ابتسمت... 
مجرد شوفتها تخلي قلبي يرقص رقص ويمتلي سعاده... 
ييت من وراها بهدوء... وحظنتها وانا اشم ريحة شعرها كالمعتاد.. 
ناصر:شو قلنا عن المشي في البيت.!!.. 
مهرة: حق شو يايب هالكثر اكل.!..منو بياكله.!!. 
ناصر: انتي... شو نسوي نبا نخليج تمتنين باي طريقه ممكنه...غاديه لي يبسون محد ييسر يصكج..يا تتعورين انتي يا هو يتعور من عظامج.. 
كنت اغايظها طبعا... 
دارت مهرة بين ايديني وواجهتني... وهي تمثل مقهوره... 
مهرة: شو قلت شو قلت؟!!!. انا عظام...!!.. 
ناصر: هي مب مصدقه يعني..! 
مهرة: لا والله فديتني فيني لحم... 
ناصر: تبين اثبات يعني...شوفي.. 
وبسرعه وخيت شوي ومسكتها وشليتها فوق.. 
صرخت مهرة ...وقعدت ترافس.. 
مهرة:نزلني نزلني... بطييييح... 
ناصر: وين اطيحين وانا جني شال مخده من خفتج....صبري بوديج الصاله يايبلج دوا... 
مهرة: شو دواه بعد... !! 
نزلتها وحطيتها على كرسي الصاله... ورحت للمكتبه اييب الكيسه اللي فيها الدوا.. 
ناصر: دوا حق ريلج... ياريت احصل لج دوا حق ظعفج بس... 
مهرة: عاد ناصر...!!..مش لهالدرجه..! مخلني مول هيكل عظمي.. 
ناصر: هاتي ريلج...(رفعت مهرة ريلها وحطتها عالكرسي)... انا بسوي أي شي بس عسب تكرهين جسمج وتقولين ابا امتن... 
مهرة: يابوي مايناسبني المتن انا قصيره.. 
ناصر: مايخصني... 
مهرة: بدل الموضوع...هالدوا المفروض شو يسوي؟!!.. 
ناصر: يخفف من الالم... 
حطيت لها الدوا في المكان اللي يعورها فيه... 
مهرة: انزين..خلاص؟..بسير احط العشا.. 
ناصر: يلسي مكانج ... انا بحطه... 
نشيت عن الكرسي واتجهت صوب الباب.. 
مهرة: يا سلام شو هالدلع اليوم...!!.. 
ناصر: لين تصح ريلج والا لا تصدقين عمرج وايد... 
مهرة: اقول انا بعد.!!!... 
ناصر: هههههههههههه ... 
كانت ليلتنا حلوه...كلها ضحك وسوالف..وشوية عاطفة... 
احساس مهرة بالراحه معاي ينعكس علي ويخليني انا بعد احس براحه مابعدها راحه.. 
عسى بس تستمر الاحوال على ماهي بينا وتتحسن للافضل... 
-------------------------------------- 
بعد اسبوعين.. 
------------------------------------- 
اليوم: الخميس.... 
المكان: بيت بو حمد.. 
الوقت: التاسعه والنصف مساءا 
----------------------------------- 
(سهيل).... 
بسبب علمي بتملل شيخة من قعدة البيت بروحها..قررت اني اقرر طلعاتي ورداتي بدون فايده... 
يعني اهلي اهم واولى اني اعطيهم اهتمامي... 
وبعدين نحنا في رمضان...والتواجد في البيت امر مهم...واصلا ماكان لي مزاج على الطلعه كنت توني ياي من الصلاة...وقررت اقعد في البيت.. 
كنت يالس في الصاله مع شيخه وعفرا..وبنت حمد الصغيره مريم فحظني... 
انفرضت عليه طبعا من قبل شيخه تبا تخليني احس باي احساس تجاه هالصغيره... 
شيخه: بالله عليك ماودك تفعصها..!!.. 
سهيل: والله يا شيخه واسمحيلي ياعفرا يعني ماحس باي تجاه صوب هالبنت...يعني ياهل صغيره ماتسوي لا سوالف ولا شي يعني عشان اتعلق بها..يمكن يوم تكبر واتعود عليها ابدا احس فيها...مسكي بس مسكي... 
شيخه: لا ما امسكها خلها عندك يا حافظ على هالعم... 
سهيل: لا حول ولا قوة... 
فجاه دخل علينا حمد وويهه صاير اسود من الغضب والظيجه الواضحه عليه... انصدمت بمظهرة..قمت من مكاني وانا اعطي البنت لشيخه... 
وتاملت حمد اكثر... 
شو صاير فيه؟!!..عقم كندورته مفتوحه من فوق...وماسك بايده شريط مسجل.. وسفرته كانت معقوقه باهمال على كتفه... 
حمد: وين ابويه.!!!.. 
سهيل: شفيك..!!..حمد شو صاير... 
حمد: وين ابووويه.!!.. 
سهيل: مادري بعده ماياا..!!..شفيك خبرني..!!.. 
حمد: اخووك...اخوك مسود الويه... 
عقدت حياتي..واستغربت.. 
سهيل: سيف.!!..شفيه سيف.!!.. 
حمد: انا اقول لك شفيه.... تعال وياي... 
طلع حمد من البيت بعنف بنفس الطريقه اللي دخل فيها... 
صديت صوب شيخه وعفرا... 
سهيل: ولا حرف يطلع لين ماعرف شسالفه..... 
طلعت ورا حمد بسرعه وشفته يالس فسيارته... ركبت عداله وقلت له .. 
سهيل: خبرني شو صاير؟؟ شفيه سيف...!! 
حمد: شفيه بعد.!!..مســوّد ويهه... اسمع ...اسمع اخوووك.... 
ودخل الشريط وشغله.... وسمعت اللي ماتمنيت اني اسمعه فيوم عن طريق شريط مسجل منشور...سيف يغني..!!!!... 
سهيل: شو هذا..!!.. 
حمد: هذا الله يسلمك شريط مسجل لحفله وموزعه على محلات التسجيلات.... ومنتشر عند كل الشباب... اليوم صدمني واحد منهم يقول لي ماتوقعت انكم توافقون ان اخوكم يغني لكن الظاهر تفتحتوا وانا مادري.!!!... 
سهيل: انا مش فاهم..!!..سيف عمره ماسجل أي اغنية له...ولا عنده أي اغنية خاصه اساسا ...كل اللي اسمعه انه يغني اغاني غيره... 
حمد: ترا الشريط لرعاية مواهب الشباب... الشريط هذا يقدر يخلي اكثر من واحد منهم ينتشر صيته ويطلبونه المنتجين وينزل له البوم خاص واغاني...وطبعا اخوك..هذا اللي كان يطمح له... 
سهيل: كيف سيف يسوي هالشي فينا...هو يعرف انه نحن نعارض هالشي..!!!... 
فجاه سمعنا دق على دريشه حمد...التفتنا وشفنا ابوي واقف...انا عن نفسي...وقف قلبي..!!! 
وبسرعه قلت لحمد بصوت واطي.. 
سهيل: حمد لا تخبره بشي... 
حمد: شوووو ماخبره خبل انته خز عني خز... 
وسحب ايده بقوه من ايدي وفتح الباب يواجه ابوي..نزلت انا من السياره وسرت صوبهم بسرعه... 
بو حمد: شفيكم..؟!!..شو ميلسنكم في السياره..!!.. 
حمد: يالس اسمع سهيل سواد ويه ولدك يابويه..... 
عقد ابويه حياته ... 
بو حمد: سيف..!!!.. 
سهيل: يا حمد...ماله داعي هالكلام الحين... 
حمد: لا ياسهيل خله يدري... ابويه ترا عيالك هالثنينه انا ماعرف شسوي فيهم اقول لو ادفنهم يكون وايد احسن... 
بو حمد: سيف ومهرة.!!..شو مسويبك عاد تقول هالكلام....!!!.. 
حمد: ابويه...سيف منزل له شريط في الاسواق يغني فيه مع الشباب....!! 
زاد تعقيد ابويه لحياته وصار ويهه يخوف... 
بو حمد: شووووووووو تقول..!!!!.. 
والله يهدي حمد زاد الطين بله .. 
حمد: فضحنا يابويه جدام اللي يسوى واللي مايسوى...الشباب حرقوا ويهي بالاسئله.. 
بو حمد: مايصير هالكلام...مايصير انا خذت منه كلمه انه يبتعد عن هالسوالف... 
حمد: من متى سيف عند كلامه يابويه..!!..شوف شو صار الحين...هذا الشريط..(وحطه فايد ابويه)... ومكتوب عليه بعد الجزء الاول يعني فيه جزء ثاني الله يعلم وينه...!! 
سهيل: ياحمد خف شوي الكلام استهد ِ بالله... 
حمد: السكوت ماينفع يا سهيل...ونحنا لازم نشوف لنا حل ويا سيف.. 
بو حمد: كيف يسوي سيف جذي..!!..كيف.!!.. يالله انا بتحمل شو والا شوو..!!.. ليش كل هالمصايب..!! ليش..! 
وفجاه اعتفس ويه ابوي اكثر... وبدا نفسه يعلى ...ويتوتر..حط ايده على صدره... 
سهيل: ابووويه...ابويه شفيك.!!.. 
حسيت بابويه يهوي وينزل عالارض..والشريط طاح من ايده ..مسكناه انا وحمد واسندناه...وكل واحد منا ينادي باسمه ويساله عن اللي فيه.. 
لكن ابوي غاب عن الوعي بين يدينا... 
زاغت عقولنا انا وحمد... 
صرخت بويهه... 
سهيل: شفت...شفت شو سويت .!!!.. 
حمد: مب وقت الاتهامات الحين...فج الباب خلنا نحطه في السياره ونوديه المستشفى عقب قول اللي فخاطرك.. 
وبخوف شديد...حطينا ابويه في السياره وطرنا صوب المستشفى... 
------------------------------------------- 


الجزء الثامن والخمسون.. 
----------------------------- 

اليوم: الجمعة ... 
المكان: الامارات/ العين/ سيارة الأجرة..
الوقت: الرابعة و 16 دقيقة.. عصرا.. 
----------------------------- 
(سيف)... 


رغم الخوف والقلق والحيرة اللي انا فيها من ظهرت من بريطانيا لين الحين...لكني ماقدرت امنع نفسي من الابتسام لشوفة شوارع العين... ماقدرت اكبت تنهيدة الراحه وانا افتح دريشة التكسي واشم هوى العين...
يا ناس.. الواحد يوم في بلاده غير.. له كيان وله شخصية... هني احس اني انا..انا..!!.. هناك..كنت مظيع نفسي ويوميا اتسائل " انا شو اسوي هني؟" ..
فعلا شو كنت اسوي هناك..!!.. دراسة..!!. دام اني برجع هني في الاخير شحقه ادرس في الخارج من الاساس.. ادرس فجامعاتنا احسن... مهما كان الفرق في المستوى لكن عالاقل..مابتغرب عن اهلي ..
جربت وشفت النتيجة.. الحين ابوي طايح في المستشفى مادري شصاير عليه...
واهلي زعلانين علي مادري ليش...
انا ماسويت شي..!!..

سيف: لف يمين بعدين سيده..!
قلت هالجملة بذهن شارد لراعي التكسي وانا انتبه لفتحة حارتنا.. وابتسمت مره ثانية... وانا اراقب الملعب اللي مسوينه وكنا نلعب فيه كورة دايما.. واسترجع ذكريات..ياااه..احس اني غبت زمن طويل..!!!..

وقفت السيارة جدام بيتنا..ونزلت وكلي شوق.. ساعدني الهندي على تنزيل الشنط.. دخلناهن داخل الحوش .. حاسبته..وراح...
سكرت الباب وراه وانا اتامل حوش بيتنا.. وكل شوي تزيد ابتسامتي كل ماشوف شي يدل على انه بيتنا مثل ماهو ماتغير...
هذي سيارتي مغطينها...سيارتي اللي ماتهنيت فيها.. مثل ماهي... وهذي ميمي قطوة مهروه متسدحه تحت النخله ... والبشكاره في المطبخ..اشوفها من باب المطبخ المفتوح...تعابل في الفطور..!
مشيت صوب البيت.. تجاهلت الميلس لاني شفته مسكر... وماشفت نعول جدام بابه...

دخلت البيت..كان هدوء..رغم انه عمتي وشيخه وعفرا كانوا هناك..
تفاجئوا كلهم يوم شافوني..وقفوا.. 
ابتسمت لويووههم المدهوشة...
سيف: السلام عليكم..
آمنه: سيف..!! ماقلت لنا انك بتي.. 
سلمت على عمتي.. وعلى شيخة وعفرا... 
وبعد السلامات.. يلست... 
سيف: شحقه اقول.. هب بشاره.. دام كلكم تتحسبوني مسود ويهي... وعاق ابوي في المستشفى.. ظنج يا عموه انه حد بيفتكر وبيي يستقبلني.!!!
سكتوا كلهم.. وماعرفوا شو يردون علي... 
حسيت بانكسار...
عالاقل..جان قالوا شي يريحني باني هب الغلطان..سكوتهم يدل على انهم بعدهم يتحسبوني انا الغلطان..!!
قلت لعمتي بحزن..
سيف: وين ابويه.!! أي مستشفى.؟
جاوبتني عمتي .. وقمت عنهم...وعن استقبالهم البارد لي..
بس شو كنت اتوقع..!!..الكل يلومني على شي ماسويته..وانا ماقدر ادافع عن نفسي لاني ماعرف شو التهمة وشو السالفه اصلا..
ركبت فوق..غرفتي..ماظيعت وقتي وايد..لكني فتحت السده وين اذكر اني حاط سويج سيارتي..ظهرته ورجعت اطلع ..
دخلت المستشفى ورحت المكان اللي قالولي انه ابوي مرقد فيه...العناية المركزة..

هناك.. من بعيد..شفت سهيل وحمد..وناصر...ومهرة اختي.. سهيل وحمد يالسين على كراسي.. اما ناصر ومهرة متساندين عالايدار وواقفين عدال بعض..طبعا مهرة متغشية لكن مايحتاج اشوف ويهها عشان اعرف..
اول واحد شافني ناصر..وشفته يحرك ايده وينبه مهرة لوجودي وهو يقولها شي بصوت واطي..
وابتسم ناصر..
ومهرة يت ركظ بعد ماتخطت الصدمه ولوت علي بقووو...
حسيت بجزء من قلبي يرد مكانه.. كله ولا مهرة...ادري ماهون عليها مهما كانت غلطتي كبيرة..!!

سيف: مهرووه شحالج.؟ ولهت عليج وايد..
ابتعدت عني مهرة ومسكت فثيابي وقالت وهي تحاول انها تهزني بقهر..
مهرة: ليش سويت جي سيف...ليش؟.. راس مالنا هالابو حرام عليك..!!!
تطالعتها انا بالم..ليش مهرة تقول جي؟..حتى مهرة!!.. انا ماسويت شي..!!
مسكها ناصر من كتوفها وسحبها وحاول يهديها..
ناصر: اذكري الله مهرة شو جي ...!! نحن هب فالبيت... (والتفت لي ناصر) هلا سيف..! الحمد لله عالسلامه...
توايهت مع ناصر وانتبهت من وراه على سهيل وحمد اللي انتبهي لوجودي... وبان على ويههم الظيق والعصبية.. 
سيف: هلا ناصر..الله يسلمك.. (والتفت لمهرة) ... مهرة انا ماسويت شي..!!.
مهرة: كيف ماسويت ياسيف وحاطين اسمك بالشريط وصوتك مسجل..!!!.
سيف: وين هالشريط اللي تتكلمين عنه...!!
مهرة: عند سهيل..انكر بعد!!!..
ناصر: مهرة..!!..اهدي..كل شي له تفسير .. 
التفت انا لناصر...وتذكرت شي فجاه..
سيف: سمعت انك معرس وعندك ولد..!!!!..
حاس ناصر بوزه..
ناصر: نحن وين وانته وين...لا تبدا.. 

حمد: ســـيـــف..!!!!...ولك ويه توصل لهني بعد..!!
كان هذا حمد توه واصل لنا ومن وراه سهيل... مسك حمد فكندورتي وهزني وناوي على فظيحه... 
حمد: هذي اخرة التربية فيك..هذي اخرة الحشمة يا سواف..!! جذي تسوي بابوك؟ تفضحنا.!!!!
سهيل وقف على جنب وعقد يديه جدام صدره وقعد يتفرج كانه راضي عاللي يصير..!!..
سيف: فجني يا حمد.. انا ماسويت شي.. من ييت استلمتوني حتى ماخليتوني اسال عن ابويه..!!
حمد: انسى انه لك ابو...لو انك صدق مهتم ماسويت اللي سويته..فضحتنا جدام اللي يسوى واللي مايسوى..!
ناصر: يا حمد الامور ماتنحل بهالاسلوب.. فج الريال ..كل شي بالتفاهم لا تسوي فضيحه.. هو لو صدق مسوي شي غلط مابيرد من بريطانيا بيتم زابن هناك.. اكيد فيه تفسير..!!
حمد: انت اسكت..مايسد انته مسود ويهك وماخذلك سورية وخاشنها ياي تتكلم فامورنا بعد..!!!
ناصر: وكوني كنت متزوج من قبل هذا شي يفشل وينعد عيب؟؟؟
حمد: اكبر عيب..اصلا انته بكبرك عيوب..ماتستاهل حتى انه نناسبك..لو مب هالياعدة اللي يوزناك اياها اللي ماطاعت تفارجك ..كنت بتكون احين مطلقنها وبعيد عن حياتنا لكن هي مابغت لعمرها الحشمه...
ناصر: اسمع انته هاي... لا تقعد تبدا بالغلط... ترا انا اقدر انزل من مستواي واسوي فظيحه هني بالمستشفى لكن مب حشمه لك حشمه للشيبه اللي طايح مريض والا بعرف شغلك عدل..
حمد: شو بتسوي يعني هاه...!!
ناصر: عالاقل..انا ما سويت شي حرام.. مب غيري..!!! 
ناصر كان يلمح لخيانة حمد لعفرا..كلنا في البيت لاحظنا انه يخونها..كان واضح عليه انه يكلم بنت غيرها... وماكان يعرف يدس اموره عدل... لكن ناصر كيف عرف.!!... مهرة.!
فجني حمد وهو ويهه مسود من الظيج.. والتفت لمهرة اللي افشت سره لناصر..نظره ان كانت تذبح كانت مهرة بتكون ميته الحين.. 
لكن مهرة عقدت يديها جدام صدرها هي الثانيه وقالت ..
مهرة: اللي بيته من زجاج لا يرمي الناس بصخر..!!!.

تفشل بصراحه حمد وماعرف شو يقول لكنه تظاهر انه متجاهلنهم ورجع يلتفت لي وقال بتهديد..
حمد: لا عاد اشوفك في المستشفى ..!!.. ابويه ان شافك بيموت سيده.. احذرك يا سواف..!

خلانا وراح..
مديت ايدي انا وارتب كندورتي.. والتفت لسهيل اللي كان ساكت طول الوقت.. 
سيف: اشوفك ساكت ماقلت شي.. 
سهيل: شو تباني اقول؟..انته فعلا مسود ويهك..!
سيف: انا لله وانا اليه راجعون... وينه الشريط هذا عطني اياه.. 
مد سهيل يديه وخشها فمخباه..وطلع شريط.. وقال..
سهيل: جان مريت وانته ياي على واحد من محلات التسجيلات وطلبته..!!..الشريط موجود في المحلات ..لا وابشرك..تراه جزئين مب جزء واحد....
مهرة: مب وقت الطنازة سهيل..!!
مسكت انا الشريط وانا منصدم..
هذا اسمي.. وهذي اسماء ربعي.. والشباب اللي كانوا يغنون في اخر حفلة حظرتها قبل ماروح بريطانيا.. شي غريب.!!!!.
سهيل: هاه سيف اشوفك ساكت..!!
سيف: والله ماسجلت شريط اغاني انا..!
سهيل: هذا تسجيل لحفلة..
سيف: مابعرف شو الموضوع الا يوم اسمعه...
سهيل: فات الفوت يا سيف..ابوك طايح في المستشفى .. واسمك على كل لسان .. 
سيف: كل شي بيتصلح... ابويه مامنعني من الغنا مع ربعي ..لكنه منعني اني اخذ الموضوع بجدية وانشر شي او اطمح اني اكون مطرب وانا التزمت بهالشي... 
سهيل: عيل شو تفسر هذا؟؟؟
سيف: ماقدر افسره الحين..لكني بثبت لك ولكم كلكم اني مب ورا هالسالفه.. انا ماقطعت دراستي في بريطانيا وييت هني بدون سبب... انتوا ظالميني..وبثبت لكم هالشي..!!.. 

صديت عنهم وطلعت من القسم...
احس بثقل فصدري... 
صعب يوم يكونون اهلك كلهم ضدك... صعب..!!..

سمعت ناصر يزقرني ووقفت... 
وقفت بدون ما اصد له...بروحي متظيج منه على اللي سواه..بس انا مب في وضع اني اقعد احاسب حد الحين..!

ناصر: سيف... وين بتروح..؟!..
سيف: بذلف بعد شو تبوني..!
ناصر: اسمع... خوانك متظيجين ومصدومين.. وخايفين على ابوك.. يوم بيستوي ابوك بخير ان شاء الله كل شي بيتوضح وبيرجع مثل ماكان.. 
سيف: صدري ظايج يا ناصر... والله ماسويت شي.. انا التزمت باللي قاله لي ابويه.. وماسعيت انه ينتشر لي أي شريط..!!.. واحين ابويه طايح ويقولون انا السبب..ولا ندري اذا بيغدي بخير او لا..
ناصر: لا انا سالت الدكتور عنه وطمني.. بس قال لا تضايقونه لانه كبير في السن وبسهولة يتعب..
سيف: ان شافني بيتظايق اكثر...
ناصر: نحن مابنخليك تدخل عليه جذي...لازم حد يشرح له كيف صار سوء التفاهم هذا ونشرح له انك مالك ذنب ويوم بيستوعب الموضوع مابيعارض شوفتك..!!..
سكت وانا افكر بكلام ناصر... ياريت الامور تنحل بهالبساطة...! 
كل اللي اتمناه انه ابويه يصير بخير..ماريد شي ثاني..
---------------------------------- 
اليوم: الجمعة.. 
المكان: المستشفى.. 
الوقت: الخامسة وخمس دقائق عصرا.. 
------------------------------ 
(مهرة)... 


تركت سهيل يرجع لحمد ..ولحقت ناصر اللي طلع ورا سيف.. 
ما ابتعدوا وايد... كانوا واقفين عند المصاعد... 
فرحت وايد يوم شفت سيف... صح معصبة عليه وعاللي سواه فينا...
لكن مهما كان هذا سيف...
انظميت لهم ووقفت عدال ناصر... اللي كان يكلم سيف .. سيف كان ويهه متظايق حدة.. 
ناصر: حل المسالة هاي ما بيي بالظرايب.. نحن عفنا الظرايب..
سيف: هم مايفهمون الا بالصريخ شسويبهم.!!!..
مهرة: منو يقصد ؟ خواني؟..
سيف: وانتي وياهم...!!.ماتوقعتج تظلميني جي يا مهروه.. حتى الحمد لله عالسلامة ماقلتيلي.. وانا من ياني اتصالج حجزت ورديت لكم... لو مسود ويهي بردلكم؟؟؟
مهرة: سيف..شو تباني اسوي او اقول يعني..؟؟... ابويه فعلا طايح بسبتك... انا ماقلت لك ودر الغنا..!!
سيف: ابويه ما منعني اغني ويا ربعي...
مهرة: بس الشريط في الاسواق..!!!!!!!...
سيف: انا ما نشرته... ولا ادري اصلا انه بينشرونه..
ناصر: اففف هدوا اعصابكم شوي...سيف انته الاسماء اللي موجوده عالشريط عرفتها؟..
تطالع سيف الشريط مره ثانيه بظيج وقال..
سيف: هيه.. هذيلا حد منهم ربعي وحد منهم الشباب اللي كانوا يغنون ويانا اخر حفلة حظرتها ..قبل ماسافر..!.
ناصر: يعني التسجيل كان لهالحفلة؟..
سيف: هيه... هاي الحفلة الوحيده اللي حظروها ملحنين وناس من شركة الانتاج وبعد ناس لهم ضلع بسوالف الغنا.. وهي الحفلة الوحيده اللي حظروها وايدين..وسجلناها باجهزة غير احسن عن اللي كانت عندنا قبل.. 
ناصر: وانته ماكنت تدري انه الحفلة بتتسجل؟
سيف: بلى... بس تحسبتها بتتسجل حالها حال باقي الحفلات اللي سجلناهن.. تسجيل عاادي... ماحد خبرني انها بتتسجل لغرض ثاني...خلوني على عماي..!! 

سكتنا كلنا متظايجين... انا حسيت بالاسف..واني ظلمت سيف... 
حرام ...نظرة وحده لويهه كان المفروض تخبرني انه ماله ذنب..
برطمت وقلت له...
مهرة: سواااااف..!!!
التفت لي سيف بعيونه الزعلانه وعرف شو فخاطري...
سيف: اوص انتي...ولا تفكرين تعتذرين... 
تقربت منه وتمسكت بكم كندورته..
مهرة: فديتك سواف اسفه والله بس شو تباني اسوي..
سيف: كان المفروض تعرفين اني مابسوي جي بابووويه..! اسالينيي قبل هب تهاجميني جي ..شو الفرق احين بينج وبين هالتماسيح سهيل وحمد؟؟؟
ناصر: عاد لا تقارن بين حرمتي وبين هذيلا لو سمحت...
مهرة: والله اسفه ..عن شو تباني اسال ..؟ الشريط كان موجود ويثبت كل شي ..شو تباني اسوي..!! اسفه عاد..
سيف: سكتي عني ...بسامحج بعدين...

ضحك ناصر علينا انا واخويه... وابتسمت وانا بعدني زعلانه..لكن شسوي..ضحكة ناصر وابتسامته تخليني ابتسم غصب..!

ناصر: المهم احين شو بتسوي؟..
تنهد سيف...وفكر شوي....
سيف: بروح دبي.... انا اعرف واحد من الملحنين اللي حضروا...اسمه حسين.. بروح وبسالة عن هالسالفه وبشوف شو يطلع معاي..!!.
ناصر: اذا احتجت لاي شي...رقمي تعرفه... 
سيف: تسلم ناصر ..ماقصرت....تعال شو سالفة عرسك انته هاه؟!!!

تطالعنا انا وناصر بعض للحظه وبعدها قلنا مره وحده ...
ناصر + مهرة : لا تـــبـــداااا..!!!!..
ابتسم سيف بتملل...
سيف: خلاص انزين..كيفكم... 
مهرة: بخبرك انا كل شي بعدين سيف...بس مب الحين..مالنا خلق ماصدقنا نفتك من هالسالفه .!!.
سيف: مب مشكلة..انا احين بسير برد البيت وعقب الفطور بروح دبي وبشوف الريال هذا... وبخبركم شو يصير وياي.. 
ناصر: تمام... الله يحفظك..
سيف: مع السلامه... 

راح سيف وخلاني انا وناصر بروحنا... 
التفت لي ناصر ومسك اييدي...
ناصر: كنت ادري انكم ظالمينه..!!...
مهرة: فديت روحه والله.. 


ناصر: الحين فديت روحه ... من امس وانتي تسبين فيه...
مهرة: عن قهر والا مب من قلبي....
ناصر: فديت قلبج... خلينا نسير البيت..بي وقت الفطور ونحن بعدنا...
مهرة: اوكيه..

طلعنا انا وناصر من المستشفى وركبنا السيارة..وطول الطريج انا اتطالع ناصر وهو يسولف علي ..وانا افكر فيه هو...
بصراحه رغم زعل اهلي من ناصر الا انه وقف معانا وماتركنا ابد... حتى علاقته معاي صايرة حلوه وطيبه ومستقرة... 
وانا صرت احس فنفسي ان الوقت صار قريب لين يقرر ناصر يكمل هالزواج... وكان ينتابني شعور قوي بالخوف لمجرد التفكير... لكن حب ناصر لي... وحبي له... خلاني اتقبل الفكرة يوم عن يوم... 
ناصر ذكي... 
حاليا مكتفي بس بالتلميحات والحميمية البسيطة... لا يشد ولا يرخي... 
وانا منتبهه له... ومستسلمة ..راضية وقنوعة.... 
كل يوم تزيد قناعتي بصدق حب ناصر لي.. وكل ماتزيد قناعتي...كل مازاد حبي له...
لكن خل يتعذب شوي...
مابعترف له الحين... 
--------------------------------- 
اليوم: الجمعة.. 
المكان: غرفة ناصر ومهرة...
الوقت: العاشرة والنصف مساءا.. 
--------------------------------- 
(ناصر)... 


كنت منسدح عالشبرية ومايد عندي ..يالس على بطني... الاعبه ويضحك.. ومهرة يالسه على كرسي التواليت تراقبناا وهي تضحك ويانا شوي... وترجع تعدل اضافرها شوي... 

ناصر: فديته محلاة ظحكته...
مهرة: قول ماشاء الله..
ناصر: ماشاء الله... 
مهرة: عموه تقول مب زين يظحكون الياهل وايد..
ناصر: ليش.؟
مهرة: تقول بيتم يصيح في الليل..مابيرقد..
ناصر: اهااا معلومة يديدة...متى تبينا نظهر؟
مهرة: نظهر وين نسير؟!..

تطالعت انا مهرة باستغراب..!
شو الظاهر ناسية انه بنسير بوظبي..!!!

ناصر: بوظبي..! والا عيبتج اليلسة هني..!!
نزلت مايد من حظني وحطيته عالشبرية عدالي وعطيته لعبة يلعب بها..كان اصلا مبين عليه نعسان...
ناصر: مايد فيه رقاد بعد شكله.. بيريحج في الطريج بيرقد مابيعفسنا نفس اول امس.!!. 
راقبت مهرة والتفكير بادي على ويهها...
حطت المبرد عالتواليت وقامت وهي تلعب بصبوعها بتوتر..ويت صوبي...
مهرة: آآآآآ..ناصر..!..
ناصر: عيون ناصر..
ابتسمت انا...ومديت لها يدي ...مسكت مهرة فايدي..سحبتها وخليتها تقعد عدالي عالشبرية .. وخليت ايدها فايدي مافجيتها... 
ناصر : شي فخاطرج ...قولي يالغلا..!
مهرة: همممم... ناصر كيف اروح بوظبي وابويه في المستشفى؟؟؟.
سكت انا شوي...عقدت حياتي..التفت لمايد اتطمن انه يالس مكانه ومابيطيح من الشبرية.. وشفته لاهي بالعابه... ورديت اصد لمهرة اراقب عيونها المتوترة.. 
ناصر: شو تبينا نسوي يعني مهرة؟ انا عندي دوام..!!

حطت مهرة ايدها الثانيه على ايدي الي ماسكة ايدها...وتمسكت فيها...
مهرة: ناصر خلني اقعد كم يوم هني... لين اتطمن على ابويه.. 
ناصر: مهرة.. اخليج واروح؟.. اتم روحي هناك..!!!.. 

الظاهر اني كسرت خاطر مهرة ..شفتها برطمت... وسكتت.. غمضتني..اناادري انها خايفة على ابوها.. بس انا ماصبر عنها... 
ناصر: ومايد.؟؟.. 
مهرة: يتم هني عندنا... عموه هني...وميثا هني.. وانا ...ومنى تي وتروح علينا..لا تخاف عليه..
ناصر: ماعندكم ثياب ولا اغراض...
مهرة: انزين انته روح داوم ورد لنا باجر ..والا بتقعد هناك بروحك طول اليوم؟..
ناصر: تعب علي جذي مهرة ساير راد..!!.. 

سكتت مهرة وعلى ويهها الزعل.. كرهت نفسي لاني رفضت لها هالطلب...
مديت ايدي ومسكت ويهها..ورفعته عشان ترفع عينها لي ..ابتسمت لها...
ناصر: فديت هالويه ياربي... وانا اروم اقول لج لا.؟..تدرين شو؟ انا برقد هني الليله...وبعد صلاة الفير بتوكل..وعقب الدوام برد الشقة بييب لكم اغراض وبرد العين... اتحمل تعب الخطوط بس ماتحمل فراقكم...

ابتسمت مهرة بفرح وراحة... وبعد دقيقة قالت...
مهرة: الله يخليك لنا... 
سحبت ايدها اللي كنت ماسكنها وبستها... 
ناصر: ويخليكم لي يارب... 
مهرة: ماتبانا نسير وياك الصبح ونرد العصر؟
ناصر: لا...مايحتاي...لو انتوا هناك انا بتعايز عن ردة العين..لكن اذا انتوا هني بتحمس وبرد بسرعه... 

سحبت مهرة وقربتها مني اكثر... 
ناصر: تعالي خليني اشم شعرج..!..
خشيت ويهي فشعرها اتنشقة وهي تضحك علي..
مهرة: يالله هالكثر ثرك ماتصبر عنا...!!
تقربت من اذن مهرة اقولها بصوت واطي..
ناصر: ليتج تدرين بالغلا اللي فقلبي لج..جان رحمتيني من العذاب...
مهرة: أي عذاب ماحيدني معذبتنك..!!..بالعكس وايد عاطتنك ويه هههههههه...
ناصر: انا ماريد بس ويه....!..
مهرة: ناااصر... !! 
فجيت مهرة وابتعدت عنها شوي وانا ابتسم... 
ناصر: لو الوقت مناسب... جان تميتي تزقرين من اليوم لباجر ولا بسمع لج..لكن الوقت مب مناسب.. انا احين برقد..وراي نشة من الفجر.. 
ابتسمت لي مهرة... وبشكل خلاني استغرب واستانس فنفس الوقت.. تقربت مني... باستني..عالخدين..بوستين.!!!..
مهرة: تصبح على الف خير...بوعيك قبل الصلاة عشان تتسحر وتشرب لك شي.. انا ومايد بنروح تحت..
ناصر: وانتي من اهل الخير الغالية... 

شلت مهرة مايد وطلعت تكمل سهرة ليالي رمضان مع الاهل..اما انا ...انسدحت ومادريت بعمري الا وانا غاط بالرقاد...!
----------------------------------- 
اليوم: السبت.. 
المكان: بيت خلفان.. 
الوقت: الرابعة عصرا..
----------------------------------- 
(سهيل)... 


سكرت باب السيارة ونزلت وانا اتنهد... صحيح ابويه حالته تتحسن... لكن ابدا مب عايبني الحال...
وشوفته طايح جذي في المستشفى.. 
تذكرني بشوفه المرحومة طايحة في المستشفى..!..
والفترة اللي مرينا فيها... والعذاب النفسي.. 
اتذكر اني كنت اقول لنفسي " فاي لحظة بتموت.."..
كان الوقت وكل دقيقة تمر عذاب ..وترقب.. وحزن..

صحيح الحمد لله الدكتور طمنا على ابويه..بس ماقدر امنع نفسي من الحزن على حالته..
شو من العيال نحن..كل يوم يايبين لهالشيبه مصيبة وهو اللي فيه كافيه..!!
لاحول ولا قوة الا بالله... 

دخلت البيت.. شفت شيخة يالسه مع عفرا وبنتها الصغيرة مريم.. 
التفتت شيخة صوبي وابتسمت.. 
شيخة: مرحبااا الساع... 

سهيل: السلام عليكم ..
ردوا علي السلام.. وتقربت انا من الكرسي ويلست مجابل شيخة وعفرا... 
سهيل: شحالكم.؟.. 
شيخة: الحمد لله تمام..شحالك انته؟
سهيل: الحمد لله... 
شيخة: سرت له عمي؟..شو حاله اليوم؟
سهيل: حمد هناك عنده انا رديت شوي تعبان... اليوم احسن عن امس الحمد لله.. دخلنا ورمسناه شوي..
عفرا: الحمد لله... حمد مابيي عالفطور؟
سهيل: اكيد انه بيي قبل الفطور بشوي....وين سيف؟ ... من ظهر عنا امس ماشفناه..!
شيخة: بلى ..شفناه نحن..يانا في الليل متاخر... ورقد.. واليوم الساعه ثلاث ظهر قال انه بيسير دبي..

رفعت حواجبي انا مستغرب...احين نحن في حاله وهذا الصايع ساير دبي؟؟؟
سهيل: شو يسوي في دبي؟
شيخة: مادري...يمكن عشان سالفة الشريط..!
سهيل: ااه صح..يمكن.. 

سكت وانا افكر بهالاخو هذا... مادري نحن ظالمينه والا لا... بس شكله امس كان فعلا يبين عليه انه مظلوم..
لكن يمكن يمثل علينا بعد..
بس كلام ناصر صحيح..!! لو كان مظلوم مابيرجع البلاد.. بيتم زابن هناك ومابيرد..
رجعته للبلاد اكيد تبين انه السالفه لها تفسير ثاني..!!.. 
بس بنتريا وبنشوف هالتفسير شوو...
التفت لشيخة وقلت لها بابتسامه..
سهيل: شويخ...اليوم اتصلوووبي يبون يوظفوونج..!.
نقزت شويخ من كرسيها مستانسة ..
شيخة : صدق والله..!!!!!!!.. متى .؟..وييييين؟... 
سهيل: اصبري شوي علينا .. الله يسلمج فيه بنك فاتح فرع في العين ويبون مواطنين..وانا سرت وشفت المكان شفت مبنى مسوينه بس للحريم.. وقدمت اوراقج واحين اتصلوا عشان المقابلة..
عفرا: ياسلاااام ياهيه بشارة حلوه مبروووك شويخ.. 
شيخة: هي والله ..جان استااااااااانس صدق..!
ابتسمت وانا اشوف شويخ فرحانه من خاطرها ...
سهيل: عاد لازم تسوين مقابلة ونشوف اذا بيقبلونج مافي شي اكيد...
شيخة: ربي يخليك لي ان شاء الله ... ومتى المقابلة؟ 
سهيل: الاثنين.. انا بظهر من الدوام ساعتين ثلاث جي وبوديج.. 
شيخة: الحمد لله... يارب يقبلوووني...والله من متى وانا اتمنى اشتغل..كديت ودرست في الجامعة وتعبت واخر شي بلا وظيفة مايصير..!!..
عفرا: ثرج انتي تدرسين للوظيفة... الناس يدرسون للعلم..
شيخة: خلي عنج كلام الدكاتره انتي.. انا درست عشان اشتغل فشغله سنعة.. 
سهيل: ماعليه ولا يهمج اذا ماقبلوج هني ان شاء الله بيقبلونج فمكان ثاني... 
شيخة: بس الوظايف تحصلها بطروح الروح في العين..لو انا فدبي والا فبوظبي جان اشتغلت بسهولة..
سهيل: العين مافيها حركة اشغال مثل دبي وبوظبي.. والوظايف محدودة والواسطة هي اللي تمشي هني..لكن اذا ربج قال كلام ثاني وصار لج نصيب في الوظيفة بتحصلينها ان شاء الله.. 

قمت عنهم ناوي اروح غرفتي.. 
شيخة: وين؟
سهيل: بسير ببدل ثيابي وبقرا قرآن لين الفطور... اليوم ماقريت وامس ماقريت..!! 


ــــــــــــــــــــــــــــــــــــــــــــــــــ ـــــــــــــــــــــــــــــــــــــ

رحت الغرفة وبدلت ملابسي وانا افكر بسيف... 
معقولة سيف بيسوي هالشي من ورانا؟ ما اعتقد..
بعد التفكير... سيف تغير الفترة الاخيرة قبل مايسافر وكان شال فكرة الغنا من باله..!!..
سيف اخوي..المفروض اوقف معاه واحل المسالة وياه مب اسوي مثل حمد واعقدها اكثر..!!
افففف..
بعد الفطور بتصل به وبشوف شو صار وياه..!!
------------------------------- 
اليوم: السبت.. 
المكان: سيارة سيف... 
الوقت: الرابعة والنصف عصرا.. 
------------------------------- 
(سيف)... 

طلعت الشريط من مسجل السيارة وفريته على السيت اللي عدالي بقهر... 
هذي هيه اخر حفلة حظرتها ..ماكنت غلطان...
حضور الملحنين والناس المشهورة اللي شفناهم ماكان عبث...
كان فبالهم مشروع بيجربونه علينا وخلونا على عمانا..
انا سالت الشباب كلهم.. 
كلهم تفاجئوا بتزيل الشريط لكن كانوا مستانسين انا الوحيد اللي كنت مقهور..!!
لانه هالشي يشكل خيانة لاتفاقي مع ابوي..

وقفت السيارة جدام مكتب حسين.. نزلت من السيارة وانا احط الشريط فمخباي... 
اذا كان فيه شخص يعرف شو اللي صار..فهو حسين... 

تطالعت البطاقة الخاصة بحسين..عنوانه وارقامه..وتاكدت اني في المكان الصحيح... ودخلت.. 
هناك حصلت السكرتيرة.. 
سيف: السلام عليكم...
السكرتيرة: وعليكم السلام..تفضل.!
سيف: هذا مكتب الملحن حسين؟
السكرتيرة: نعم هذا هو مكتبه..
سيف: ممكن اشوفه؟ الموضوع ظروري..
السكرتيرة: انا بعتذر منك الملحن مو موجوود .. راح البيت..

تظيقت انا وبان الظيج على ويهي... ذكاء.. ماكنت اقدر اتصل يعني قبل..!!!..
سيف: ومتى بيرجع؟..
السكرتيرة: بيرجع الساعه سبعة ونص..بعد الفطور..
سيف: خلاص انا برجع له الساعه سبع ونص.. ياريت لو وصل الملحن قبل تقوليله انه سيف الـ (..) يبا يكلمه ظروري جدا وماتخلينه يطلع..لاني انا ياي من العين بس عشان اشوفه..!
السكرتيرة: تكرم عينك..
سيف: مشكورة... 

طلعت من المكتب وانا اتافف.. احين وين اروح؟!.. 
قعدت افتر بشوارع دبي ..لين مااذن المغرب..نزلت اصلي في واحد من المساجد... وبعدها رحت مطعم من المطاعم وفطرت... 

ومر الوقت...الساعه سبع وعشرين دقيقة وصلت المكتب مرة ثانيه..
سيف: السلام عليكم... 
السكرتيرة: وعليكم السلام..تفضل استاز هلأ الاستاز حسين بيوصل..
سيف: شكرا.. 

يلست على واحد من الكراسي الجلد... اتريا وصول حسين.ويوم وصل... شافني وتذكرني على طول.. 
حسين: ياهلا ومرحبا.. هلا بسيف..
وقفت له وانا مالي نفس لسلامه... 
سيف: مرحبا بك استاذ حسين..كيف الحال؟ 
حسين: الحمد لله بخير... عيل قالولي مسافر..!!
سيف: رجعت امس..
حسين: الحمد لله عالسلامه..تفضل تفضل ... 
واشر لي على المكتب المفتوح عشان اتقدم وادخل.. وهو تاخر وراي شوي وانا اسمعه يطلب من السكرتيرة كوبين كابتشينو..!!!.. 
منو ياي يشرب كابتشينو احين.!.
سكر حسين الباب ورانا .. وقعد ورا مكتبه.. 
حسين: تفضل..تفضل يا سيف اقعد..شرفتني بهالزيارة.. 
سيف: انا ما ياي اقعد يا استاذ حسين..!
تطالعني حسين باندهاش.. واعتدل في كرسيه اكثر.. واختفت الابتسامه عن ويهه..
حسين: خير يا سيف... عسى ماشر؟..شكلك متظايق.. 

طلعت الشريط من مخباي وحطيته على مكتب حسين جدامه.. 
سيف: ممكن تفسر لي شو هذا؟؟! 
ابتسم حسين وتراجع على الكرسي وتساند باسترخاء..
حسين: صح..مبروك على نجاح شريط الحفلة.. كانت مخاطرة وماتوقعنا تنجح بهالطريقة... لكن الظاهر انه الجمهور حبها ... ويتنا اتصالات وايد من شباب يبون يشاركون في الحفلة الياية هذا اذا كان في حفلة ثانية..!

سيف: منو ورا سالفة نشر الحفلة في شريط؟
حسين: انا وشركة الانتاج .. 
سيف: ممكن اعرف..ليش ماخبرتونا انه الحفلة بتنشرونها وبتوزعونها بهالشكل؟!. 
طلع تعبير بايخ مستغرب على ويه حسين..
حسين: وشو المشكلة؟.
سيف: شو المشكلة؟.. انا مب مستوعب لين احين انتوا كيف تتصرفون من دون علمنا بهالشكل؟ ليش مخلينا على عمانا.!!.. 
حسين: شوف.. نحن ليش حضرنا من الاساس؟.. نحن شفنا السوق راقد وحبينا نطلع ويه وصوت يديد.. انا يبت شركة الانتاج وسجلنا الحفلة عشان بس نختار صوت او صوتين نتبناهن.. لكن اقترح واحد منا انه ننشر الحفلة بكبرها.. كتجربة..وبنشوف أي صوت من الاصوات حبها الجمهور اكثر..ساعتها بتتبناه شركة الانتاج .. وبيطلع بالشكل المطلوب...يعني نحن قاعدين نعطيكم فرصة انتوا ماكنتوا تحلمون فيها... وعلى فكرة..صوتك من الاصوات اللي حبها الجمهور..! 

يلست عالكرسي.. وانا اتذكر شكثر كانت رغبتي كبيرة اني اسمع شي مثل هذا...
فرحت ..اجذب اذا قلت اني مافرحت... لكن الحياة اولويات... واهلي هم الاهم ..
في هاللحظة وصلت السكرتيرة بالكابتشينو.. وجودها نبهني للواقع..انا هني عشان احل المسالة مب عشان اتعاقد مع شركة انتاج عشان اصير مطرب..!!!!..
هزيت راسي وانا اقول لحسين.. 
سيف: بس انا مش موافق... انتوا ماخبرتونا ولا استئذنتوا منا لنشر اصواتنا بهالشكل... 
حسين: ولا واحد منكم ترك رقمه... كيف تبانا نتواصل معاكم؟ ندق على كل بيت؟
سيف: هذا مب عذر كنت تقدر تيبه لو تباه.. وايد من الشباب اللي اتصلت بهم تواصلوا معاكم من بعد الحفلة كنت تقدر تقول شي...
حسين: ماكان الفكرة مطروحه ساعتها..!.
سيف: بعد مش عذر... يمكن غيري مستانس انه يشتهر بهالاسلوب ويحصل هالفرصة ويطلع كمطرب لكن انا ماريد.. انا كان الموضوع عندي مجرد حفلة استانس فيها مع ربعي قبل ما اسافر اكمل دراستي في الخارج... 
حسين: ياخسارة.. طيب مب مشكلة انسى الموضوع ولا جنه الشريط طلع..!! دامك ماتبا تصير مطرب..خلاص مابطلع صوتك في أي شريط ثاني..

انقهرت من برود اعصابه.. قمت من الكرسي مرة ثانيه وتساندت عالمكتب وانا صوتي بدا يعلا..
سيف: انسى..!!!.. كيف انسى... يا استاذ حسين اذا ماكنت تدري ابويه طايح في المستشفى بسبب اللي سوييتوه..عايلتي كلها مقاطعتني بسبب هالشريط..وانته تقولي انسى..!!!!.. 
حسين: شوف سيف.. اسف عشان ابوك والاهل بس رجاءا لا تدخلنا في مشاكلك العائلية.!!
انقهرت اكثر..
سيف: المشاكل العائلية انتوا سببتوها.. والا انا واهلي بخير مافينا شي...لكن كله من تحت روسكم.. 
حسين: محد قال لك تغني ..انت الي كنت تبا تغني وتصير مطرب انت عطيتني هالفكرة..!!! والا ناسي؟ .
سيف: وشو يعني غنيت؟ انا مغني ويا ربعي.. مادريت بكم بتسووون اللي سووييتوه..!!!.. 
حسين: وصار واستوى... ليش مكبر المسالة.!!..شو نقدر نسوي يعني نسحب الشريط من الاسواق؟..
سيف: لا تتحسبني بسكت... ماكون انا سيف اذا ماشهرت بكم في الجرايد ورفعت عليكم قضية.!!.. 

راقبت ويه حسين وهو يتغير.. 
حسين: ماتقدر تسوي جذي.. 
سيف: ماقدر؟...راقبني..وبتوصلك الاخبار..!!. 

خليته وطلعت من المكتب...
حسين: سيف...لحظة ياسيف خل نتفاهم.!!!..
سيف: انا يييت عشان اتفاهم..لكن انت مستتفه المووضووع ولا مسوي لاي شي اقوله أي اعتبار..!!..
حسين: ياسيف ارجع وبيصير كلام ثاني.. 
سيف: راحت عليك الفرصة... بيني وبينك المحاكم احين... 

طلعت من البناية كلها ونزلت تحت وركبت سيارتي.. وانا مقهور حدي.. 
كيف يتجرأ ويستخف بالموضوع.؟..ويتصرفون ويسوون هالشي كله من ورانا؟!.. اوكي الشباب مستانسين من اللي صار بس انا لا..انا اهلي غير..مايتقبلون هالاموور.!.

لكن يا انا يا انتوا...ماكون سيف اذا مانفذت تهديدي واخذ قضاي منهم... 


------------------------------ 
اليوم: السبت.. 
المكان: صالة منى وراشد في بيت بو راشد.. 
الوقت: الثامنة والنصف مساءا .. 
------------------------------ 
(منى).. 


ضحكت على كنة يمكن للمرة العاشرة من اتصلت بي...
والله هالاثنين خبايل... مادري متى بيعتدل حالهم.. 
كنة: لا تظحكين منى والله اني متوهقة ... 
منى : انا قايله من قبل... انتوا الاثنين حاسدين عماركم عالنعمة اللي انتوا فيها.. 
كنة: اخوج مره مطنش .. لا يدخل ولا يسال ورمضان لين احين مابارك لي ومره مب مسوي لي سالفة..
منى : محد قال لج تتغلين عليه هالكثر اخويه مايطيق هالحركات.. 
كنه: اخوج غير شكل... طبيعته غير عن طبيعتي..هو انسان عملي خلاص من يقرر شي ينفذه بدون أي مشاكل في التاقلم...لكن انا لا.. مزعلني ويوم يا يراضيني قلت له خلاص مب مشكله لكن تمت السالفة حازة فخاطري .. وهو يباني ارضى بلمح البصر... ماعطاني وقت.!!!.. 

ابتسمت وانا افكر بحالهم..من ظرابة لظرابة... لازم يصطلبون..
منى: كنه... انتوا ظرايبكم زايده...هذا وانتوا بعدكم ماعرستوا... 
كنة: شسوي باخوج..
منى: السالفه مب من اخوي بس... انتوا اثنيناتكم ماتتحملون شي من بعض... (وابتسمت ابا اخوفها).. يمكن المفروض تفجون الخطبة...
وفعلا..شهقت كنه كانها سمعت خبر اعدامها... 
كنه: شووووووووووو؟ شو تقولين انتي خرفتي؟.. الظاهر نسيتي شكثر تريييت هاللحظة ..!! 
منى: كنه ..ماتناسبون بعض... كله ظرايب ونجرة ..متى تتراضون متى تيكم لحظة حلوه.. 
كنة: حرام عليج منى ليش تقولين جي والله بتصيحيني..!!..
منى: انا اتكلم عشان مصلحتج...الزواج هب لعبه.. ساليني انا.. والله الزواج صعب... 
كنة: انزين الامور بتتغير بينا ان شاء الله وبنصير زينين...
منى: لازم تغيرون طريقة تعاملكم مع بعض من الحين... والا تراني اقولج ..تفجون الخطبه احسن..انا ماشوف مستقبلكم زين اذا تميتوا على هالحال..
كنه: منى والله تخوفيني.. سكتي دخيلج انا ماتحمل هالفكرة.. انتي تعرفين مشاعري..!
منى: عيل حافظي عليها... ظرايبكم البايخه هاي ودريها.. والا الحب بيتحول لكره ولا مبالاة...
كنه: انزين السبب مب كله مني ...
منى: بعدني برمس يوسف.. بس لازم تهدون اللعب شوي شو هذا مصختوها..طفرت انا من ظرايبكم... 

سكتت كنة ..وانا اعرفها..اكيد مبرطمة...صحيح انا ما اتمنى لهم انهم ينفصلون..
لكن اللي سويته فمصلحتهم... اخوي بكلمتين بيرضى.. يحب الامور تكون هادية عشان يتمتع بحياته.. بس كنه هي تكثر التغلي وتبالغ بالمواضيع... فتزيد المشكلة..ولانه يغليها مايتحمل كلمه منها هو الثاني..

منى: كنووه حبيبتي... ادري انج تحبينه هو بعد يحبج بس الحب بروحه مايسد صدقيني.. لازم انتي وهو تقدمون وايد تنازلات حق بعض عشان تعيشون حياة هادية..انتوا على ويه عرس مب زين عليكم.. 
كنه: ان شاء الله..
منى: تعالي شخبارها اختج؟؟
كنه: منوو نوورة؟
منى: هيه...
كنة: زينة..تقبلت الموضوع احين بشكل احسن وردت عند ريلها...الله يصلحها ..والا احمد مسكين مب مقصر معاها...
منى: الله يهدي..
كنة: ان شاء الله... همم خلاص بخليج مابطول عليج.. ماصليت التراويح..!.
منى: ولا انا بعدني.. برايج وسلمي عالاهل..
كنه: يوصل ان شاء الله... مع السلامه حبيبتي..
منى: الله يحفظج.. 

سكرت عن كنه وانا ابتسم.. عسى تهدي من هالتغلي والدلع على يوسف.. وتخف مشاكلهم.. 
حطيت التيلفون عالطاولة ودخلت اشوف راشد اللي كان ياي من المسيد من شوي .. 
حصلته يبدل ملابسه... 
منى: ها حبيبي.. بتطلع بعد..؟!..
راشد: هي الغلا.. بسير المستشفى بتطمن على خالي خلفان.... 
منى: شو صحته احين؟؟.
راشد: يقول لي سهيل انه اليوم احسن عن امس.. وان شاء الله بيصير بخير.. 

مسكت سفرة راشد وعطيته اياها وبدا يتسفر جدام المرايه.. 
راشد: تدرين..!!.. سيف رد من السفر... 
منى: سيف ولد خالتك؟... 
راشد: هيه..يوم سمع بسالفة الشريط وابوه رد من السفر.. بس لين احين ماشفته.. 
منى: وشو سوووبه قوم سهيل وحمد..
راشد: شو بيسوووبه يعني؟ انا ماسالت عن التفاصيل سهيل كانت متظايق عشان ابوه.. 
منى: الله يقومه بالسلامه ان شاء الله...مساكين راس مالهم هالابو.. 
راشد: هي والله...مادري بيحصلونها من وين والا من وين.. 
منى: شكلك تلمح لسالفة ناصر..!!
راشد: منى... لا تقوليني شي ماقلته... انا بسير تامرين بشي؟.. 
منى: سلامتك... 
تحرك راشد صوب الباب..
منى: راشد..!!
راشد: نعم.؟
منى: افا..تطلع بدون بوسه .. انا واللي فبطني بنزعل بنحس بالحرمان..!!
ابتسم راشد وتقرب مني وباسني.. 
راشد: ارتحتي؟...يالله اشوفج خلاف ان شاء الله.. 
منى: تحمل على عمرك .. 

طلع راشد.. وانا ابتسم.. وايدي على بطني.. 
ست شهور بعد..ست شهور ان شاء الله واشوف ولدي او بنتي..مايهم.. المهم ذرية اربيها تربية صالحة..
ابتسمت اكثر ودخلت اتوضى واصلي التراويح.. 
---------------------------------- 
اليوم: السبت.. 
المكان: غرفة يوسف.. 
الوقت: الساعة الحادية عشرة مساءا.. 
------------------------------------- 
(يوسف)... 


ضحكت وانا اسمع سوالف خالد عالتيلفون ... كان حاليا موجود في تركيا ..ويخبرني عن واحد من الجنس الثالث حصله هناك وتشبص بخالد .. 
يوسف: هههههههههههههه لله يقطع سوالفك... لا يكون تيبه وياك.. 
خالد: انابديت احبه.. خلاص تعلقت به..بييبه وياي بتشوفه عقب يومين.. 
يوسف: هههههههههههه والله لو يبته بربطه في الحارة بخلي العيال يردونه جنس خشن..
خالد: ههههههههه اعع يخسي يا ريال والله بس ابا الفكة منه.. حتى غيرت الفندق بسبته..
يوسف: هههه والله مايسوى عليك.. متى بتي بالضبط؟.. 
خالد: الاثنين ان شاء الله بكون في البلاد.. ياشين رمضان يوم انته هب فبلادك..
يوسف: هي والله..يالله توصل بالسلامه ان شاء الله مابطول عليك..
خالد: زين.. انته بتي تستقبلني والا اخبر اخويه..
يوسف: لالا شو انا بيييك لا تتصل بحد..
خالد: خلاص تمام..فمان الله
يوسف: الله يحفظك.. 

سكرت عن خالد وانا اضحك عليه وعلى سوالفه... حطيت تيلفوني عالطاوله وفتحت الكمبيوتر ..
صارلي اسبوعين ماكلمت كنه.. 
ولهت عليها صح... لكن خلها تتادب.. مادري لين متى بتم على هالحال.. كل اسبوع ظرابه ..نتراضى يوم واحد....لين ماتحصل سالفة يديدة تظاربني عليها ..
هذي هب حالة.. 
عاد زعلتي الاخيرة هاي شينة.. عشان بس اادبها.. طرشت لي رسايل وايد بس انا مطنش.. 
وترد تطرش تعاتبني واطنش بعد..
فتحت ايميلي... وشفت رساله ثانية منها... بتاريخ اليوم ... ومن ساعه مرسلة الرسالة.. وتقول انها اسفه وتوعدني خير بانه مانتظارب... وتقول سوالف وايده.. ابتسمت وانا الاحظ اسلوبها المتغير..هذا هب كلام كنوه..! لكن اتمنى انها تعنيه.. 

قررت اني اطنش اكثر.. سكرت الايميل وكنت ياي بنش عن الكمبيوتر..لكن رجعت اقعد وفيني فضول..
فتحت المسنجر اشوفها اذا موجوده او لا... وفز قلبي يوم شفتها اونلاين... وانا كنت داخل " ظهور دون اتصال" يعني محد يدري اني اونلاين.. وقعدت اراقب اسمها يمكن عشر دقايق...
والرغبه تتنازعني...اخليها واروح او اكلمها؟؟؟ 

ابتسمت وانا افتح المسنجر ...قلبي مايطاوعني...شسوي..!!..

ومثل ماتوقعت.. بادرت كنه بالسلام.. 
كنة : مرحباااااااااااااا الساااااااع .. 
يوسف: مرحبابج... 
كنة: يااااااالله بالستر مابغيت ترضى علينا حششششششششى..
يوسف: بغيت اراويج التغلي على اصولة شو يسوي...يوم انتي تتغلين علي وايد ماتعرفين انا كيف احس... بغيت احسسج بس.. 
كنة: يابوك خلاص توبة ماريد احس مرة ثانيه... مايسوى علينا..
يوسف: يعني تادبتي؟.
كنة: هي تادبت.. بس مب جنك انته بعد لازم تعتذر لي؟..
يوسف: على شوووو؟؟؟ 
كنة: لانك مول ماتصبر علي ..انا اصبر عليك بس انته مول ماتصبر علي..ولا تعطيني فرصه..كله مهازب مهازب..
يوسف: بعطيج فرصة يوم بشوف الموضوع يستاهل.. بس انتي تتزعلين وتحتشرين على اشياء ماتستاهل..
كنة: انزين يوسف شحالك شخبارك؟..

ابتسمت .. كنه ماتبا تفتح نقاش.. همها تنسى الموضوع هذا بس ونرجع مثل قبل... 
وانا قررت اجاريها.. 
يوسف: انا بخير وسهالة انتي شحالج.. 
كنة: انا الحين صرت بخير... عنبو يا يووسف.. مبرووك عليك الشهر ..مايسوى علينا هالزعل حتى ماباركنا لبعض..!
يوسف: شسويبج.. الله يبارك فيج وينعاد علينا وعليج ان شاء الله.. 
كنة: امين.. انته مشغول؟ 
يوسف: لا هب مشغول ولا وراي شي .. ليش؟
كنة: هممم ابا اكلمك بموضوع.. 
يوسف: تفضلي.. 
كنة: يوسف..ماباك تزعل عاللي بقوله.. بس انا ماريد اكلمك لين وقت عرسنا.. 


سكت وانا اقرا مره ثانية كلام كنه...انصدمت...شو تقول هاي.؟؟؟

يوسف: شو تقولين انتي؟
كنة: اقول اني ماريد يكون بينا تواصل واحتكاك لين مانعرس.. 
يوسف: ليش..!!..شو سويت بج تبين تقاطعيني.!!
كنة: يوسف مب سالفة مقاطعة..بس نحن كثرة الاحتكاك بينا صارت تسوي مشاكل بايخه ..مثل ماتشوف.. وانا ماريد نتعود على هالاسلووب.. ماريد تتغير مشاعرنا تجاه بعض قبل العرس.!

سكت.. ماعرف شو اقولها...زعلت بصراحه.. كيف اقاطع كنه لين وقت العرس؟.. هذا يعني اربع شهور ما اكلمها او يمكن خمس شهور...! 

يوسف: كنه..خمس شهور وايد..!
كنة: بتسمع اخباري من منى وانا بسمع اخبارك منها بعد..وتراك تي تسلم كل جمعة او خميس..بنسلم على بعض بدون كلام مطول يعني مثل ماكنا قبل..انا اقصد المسنجر.. 

حطيت لكنة ويه زعلان يعبر عن مشاعري الزعلانه..

وحطت لي كنه نفس الويه.. 
يوسف: دامج زعلانه ليش عيل هالقرار.؟؟
كنة: يا يوسف لمصلحتنا.. نحن وايد نحتك ببعض وجذي بنمل.. وانا في سنه تخرج.. وكثرة ظرايبي وياك تخليني اتظايق وهالشي ياثر على دراستي بعد... خلنا ناخذ بريك..!!!.
يوسف: اللي تشوفينه...! 
كنة: لا تزعل..
يوسف: مب زعلان..بس بشتاق لسوالفنا.. 
كنة: قول بترتاح من الصدعة.. 
يوسف: كانت عايبتني الصدعة..
كنة: الحين عايبتنك هااه... عالعمووم انته موافق؟.
يوسف: موافق بس بشرط.
كنة: شوو..؟
يوسف: انتي بتتخرجين في الصيف صح؟ 
كنه: هيه.. 
يوسف: خلاص.. اول مايخلص الكورس هذا..نملج..
كنة: نحن مب قايلين ماشي ملجه الا قبل العرس بشوي؟..
يوسف: مالي خص..
كنة: همممم خلاص اوكي..كم يوسف عندي انا.. 
يوسف: فديتج..والله بشتاقلج..


كانت سهرتنا هالمرة مطولة باعتبار انها اخر وحده... وكانت مليانه بالاعترافات اللي طلعتها من كنه بالغصب.. اعترافات كانت رافضة تقولي اياهم من زمان... 
يمكن قرارها صحيح وعين الصواب... نحن بدينا من كثر احتكاكنا ببعض ندور على اسباب تخلينا نتظارب...
وهذا هب في صالحنا... 
بس والله بشتاق لهالظرايب..!!
------------------------------------- 


------------------------------------ 
اليوم: الأحد.. 
المكان: شقة ناصر ومهرة.. 
الوقت:الثانية صباحا (السبت بعد منتصف الليل)...
---------------------------------- 
(ناصر) 

طلعت من الحمام وانا لاف الفوطة على خصري و احس بالظيج... 
كرهت الشقة وهي فاظية بدونها.. وبدون مايد..
صايرة ماتنطاق وتلوع بالجبد.. 
السبت يالله يالله تحملتها مع اني ماقعدت فيها ابدا..
لاني اول مارديت من دوامي حطيت اغراض لمهرة ومايد وهي كانت تكلمني عالتيلفون وتخبرني شو تحتاج حقها وشو تحتاج لمايد ..
واول ماخلصت الشنطة سكرتها ورحت العين ومن شوي راد بوظبي..
والله يعيني كيف بيمر علي يوم الاحد..لاني مابروح العين..مادري شو بقعد اسوي هني بس تعب علي اني اروح وارد مرتين في اليوم..
يلست عالشبرية وانا ابتسم... اتذكر سلام مهرة لي امس يوم وصلت بوظبي..
دخلت عليها الحجرة وهي كانت توها حاطه مايد عالشبريه مرقدتنه...
اتذكر ويهها وخصل شعرها كيف صدت صوبي وهي تبتسم بترحيب...ولوت علي من نفسها..هي اللي يتني وحظنتني..مب انا... وكم عنالي هالشي ..!!. 
خلاني اقول بدون حاسية " اشتقت لج".. لكن اليابسة ردت علي تقول "اشششش مايد راقد".. 
فذيج اللحظة بغيت اعضها..بس دريت انها بتصارخ وبتوعي مايد.. 

لبست شورت اسود وبندت الليت مستعد اني انام... مسكت تيلفوني حصلت مكالمات لم يرد عليها .. وكان اتصال من مهرة..
اكيد تبا تطمن اذا وصلت او لا... وانا مارديت لاني كنت اتسبح.. 
ابتسمت مره ثانية واتصلت بها .. انسدحت وتلحفت والسماعة على اذني... 
ودي بس اتخيلها راقده حذالي ..عشان اعرف ارقد..!

مهرة: مرحبااا.. 
ناصر: هلا والله وغلا... 
مهرة: هلا ناصر..دقيت لك..وين كنت؟
ناصر: كنت اتسبح..شحالكم؟
مهرة: بخير الحمد لله.. بغيت اتطمن عليك بس.. 
ناصر: بس ؟! 
مهرة: هممم هيه بس..! 
وضحكت... 
ناصر: ماولهتي علي؟..
مهرة: توك رايح عنا وين بواحي اتوله عليك..!!
ناصر: ليش احس انج يالسه ترمسين وتطلعين لسانج فنفس الوقت.!!
مهرة: ههههههه كيف يعني.!
ناصر: يعني يالسة تجذبين عليه..
مهرة: هل تنعتني بالكاذبة يا هذا..!! ويحك.!
ناصر: هههههههه احلاااا هناااااااك... 
مهرة: ههههههههههه حطولي اهلك خمر في الفيمتووو سكراااانه..!! ههههههه..
ناصر: قولي قسم.!!..خساااارة فاتني ..
مهرة: شو كنت بتسوي..!
ناصر: الذكي من ينتهز الفرص...مايد راقد؟
مهرة: هي راقد.. على بطنه راقد مثلك..كل ماشوفه اضحك واتذكرك...
ناصر: والله انج ولهتي علي ..
مهرة: هههههههههههه غصب..!!!
ناصر: هيه...لانه الصدق..
مهرة: انزين واذا ولهت عليك شو فيها؟
ناصر: يعني صدق..
مهرة: هي صدق..شوفيها.؟
ناصر: ولاا شي يالغلا.. حتى انا ولهت عليج... الشقة خايسة بدونج وبدون مايد والله..مب طايقنها..
مهرة: يعني انته عقب الدوام مابتي العين؟
ناصر: تعب علي مهرة.. برد من الدوام وبرقد.. بقضي وقتي ماعليج.. انتي لين متى بتيلسين في العين؟ مب بسج؟؟
مهرة:ابويه بعده ماطلع.. 
ناصر: ويمكن مايطلع لين اخر الاسبوع..ردي بوظبي وبييبج العين اخر الاسبوع وبتشوفينه..
مهرة: ظنك؟..
ناصر: هيه... خلاص انا بيي باجر عقب الدوام وبنرد بوظبي بعد الفطور على طول... 
مهرة: هممم انزين... تسحرت ناصر؟
ناصر: ماريد شي كلت وايد عالفوالة... بس بشرب ماي قبل مارقد.. وانتي؟
مهرة: احين بنزل..!!.ماشاء الله عليهم اهلك مايرقدووون فرمضان ..نحن بيتنا مايسهرون..
ناصر: هههههههه هذيلا سكن مايرقدووون.. مب لازم انتي تسوين مثلهم متى ماياج الرقاد سيري رقدي..
مهرة: عاد استانس على سوالفهم...
ناصر: بيخلونج خبلة شراتهم.. 
مهرة: هههه حرام عليك... الوقت متاخر ناصر..مابتشبع رقاد..
ناصر: لا تحاتين.. بعوض خلاف .. يوم بتكونين وياي .. 
مهرة: ياسلام...من زين الرقاد وياي كله مرافس.. مب انته اللي تشتكي من المرافس.!!
ناصر: يازيييييين المرافس جانه منج ..والله انتي ماتحسين باللي احس فيه.. انا احس شي ناقصني يوم انتي هب عندي..
مهرة: والله حتى انا... 
ناصر: صدق؟
مهرة: هيه.. 
ناصر: فديت قلبج والله.. 
مهرة: احم..يالله برايك روح ارقد.. 
ناصر: امحق رد..
مهرة: هههههههههههههههههه شسوي تعرفني استحي..!
ناصر: ريلج انا..
مهرة: ادري..بس..انته تدري..
ناصر: زين زين.. خلاص انا برقد.. 
مهرة: ناصر..
ناصر: عونج..
مهرة: زعلت؟؟

ابتسمت وانا افكر استغل الفرصة..
ناصر: هي زعلت ..شو رايج انتي..! ..
مهرة: انزين ليش؟
ناصر: ماكد عطيتيني ريج حلو..اوكي تستحين بس وبعدين يعني؟!
مهرة: انزين خلاص لا تزعل.. قلت لك محتاجه اتعود.. 
ناصر: انتي متعوده علي وخالصه ..
مهرة: نصوووووري...
ناصر: ها حبيبي..
مهرة: همممم ..اناا..

فز قلبي من مكانه...حسيت بمهرة شو تبا تقول لي... وقاطعتها على طول..
ناصر: مهرة لا تقولين.. 
مهرة: شو..
ناصر: بس لا تقولين...هب عالتيلفووون..
مهرة: تراك تفوت الفرصة عليك مابتيني الجراة اقولها جدامك...
ناصر: جان تبيني اقوم واتلبس وامسك خط وارد العين الحين..قوليها.. 
مهرة: ههههههههههههههههه لا ماريد اتعبك توك واصل..
ناصر: صدق والله كنتي بتقولينها؟
مهرة: همم هيه.. 
ناصر: لا ماريد اسمعها عالتيلفون.. بتينا فرص وايد لا تحاتتين..
مهرة: هههه انزين..تاخر الوقت...روح ارقد ناصر.. 
ناصر: قولي شي ثاني..
فهمت علي مهرة شقصد.. اني محتاج اسمع ولو كلمه حلوه منها... 
مهرة: هههههههه اوكي..روح ارقد عيووني.. 
ناصر: ان شاء الله يالغلا..وعيني الصبح لا تنسين.. 
مهرة: ان شاء الله ولا يهمك.. تصبح على الف خير..
ناصر: وانتي من اهله..فمان الله..
مهرة: فمان الكريم.. 

سكرت عن مهرة وانا قلبي مرتاح.. كانت بتقول لي انها تحبني.... 
ياااه من كان يصدق..!!.. انه بعد كل الي صار...مهرة صارت تحبني..
صبرت وايد ..والله عطاني اللي بغيته.. 
مافي شي في الدنيا بيفرقني عن الانسانه هاي...
------------------------------ 
اليوم: الاحد .. 
المكان: بيت خلفان.. 
الوقت: الثالثة والنصف صباحا ( السبت بعد منتصف الليل).. 
------------------------------ 
(سيف).. 


دخلت بيتنا متكاسل والسفرة على جتفي..
كنت متعمد اني اوصل البيت متاخر عشان ما اتلاقى مع حد.. 
مب ناقص..
هم بلا شي كارهيني.. 
لشي مالي ذنب فيه.. 


بس الظاهر اني نسيت انه رمضان... والناس ينشون يتسحرون..
دخلت الصالة حصلت سهيل يالس بروحه يشرب شوربه ويتطالع التلفزيوون.. 
الحمد لله انه سهيل ومب حمد.. 
سيف: السلام عليكم... 
التفت لي سهيل ببروود...كعادته..
سهيل: وعليكم السلام والرحمه.. هالحزه ياي من برع.!!.
سيف: هيه...
سهيل: وين كنت؟.
يلست عالكرسي وانا اصب لي شوربه.. 
سيف: عند جمال....
سهيل: وانته طول اليوم عنده ؟
سيف: لا .سرت دبي ويوم رديت رحت عند جمال..شحقه ايي البيت.؟ عشان تسمعوني كم كلمه انا مب محتاج اسمعهن احين؟.
سهيل: وليش يوم اتصلت بك عقب الفطور مارديت علي؟..
سيف: كنت معصب وماريد ارمس حد... شو حاله ابويه..؟
سهيل: اليوم احسن الحمد لله..وشو سويت في دبي؟
حطيت الشوربه عالطاوله ورفعت عيني لسهيل وشفت فويهه شويه لين وتعاطف.. استغليت الفرصة وقلت اشرح له شو صار.. 
سيف: سهييل.. ابويه مامنعني عن الغنا مع ربعي.. منعني بس اني احط فبالي اكون مطرب وانا فعلا شليت هالفكرة من بالي... 
سهيل: عيل شو سالفة الشريط؟
سيف: اللي صار شوو.. نحن سوينا حفلة قبل ماروح بريطانيا.. وحضروها ملحنين وناس من شركة انتاج.. ونحن غنينا على اساس حفلة عادية من الحفلات اللي نسويها دوم.. لكن الملحن ومجموعة من شركة الانتاج سجلوا الحفلة وانشروها بدون علمنا.. وانا رحت وتظاربت وياه اليوم.. 
سهيل: كيف هذيلا ينشرون شريط باصواتكم وانتوا ماتدروون؟ يمكن بس انته اللي ماتدري..!
سيف: لالا..انا سالتهم.. كلهم مايدرون..واللي سووه هو مخاطرة على قولته عشان يشوفون اذا الناس تتقبل هالنوع من الاشرطه..واي من الاصوات تقبلوها الناس اكثر...عشان تتبناه شركة الانتاج وتسوي منه مطرب..!
سهيل: شوف الوقاحة... اصلا هذا الشي هب قانوني كيف ينشروون جذي بدون عقد مسبق معاكم؟
سيف: مادري..
سهيل: وشو بتسوي؟
سيف: انا تهازبت وياه اليوم.. وقلت له برفع عليه قضية... 
سهيل: شو تبا تفضحنا زياده انته؟
سيف: نعم؟!!!!..عيل اخلي الموضوع يمشي جذي.!!
سهيل: ليش ماتفاهمت معاه؟.. يمكن توصلون لحل وسط.. 
سيف: اي حل هذا اللي بنوصل له؟..انا قهرني يوم كلمته قعد يستهزئ بي قلت بأدبه..وبيشوف.. 
سهيل: ومن وين بتيب محامي؟؟
سيف: راشد عنده معارف وايد...بساله اكيد يعرف حد..وبخليه يتفاهم وياهم...يا يعوضوني ويحطون اعتذار رسمي في كل الجرايد في الدولة.. يا ماشي..ارفع قضية...

تنهد سهيل.. وهو يفكر بالموضوع.. وكملت انا الشوربه وانا اخطط للموضوع هذا فبالي..
سيف: متى اقدر اشوف ابويه؟ 
سهيل: لا تشوفه الا يوم نحل السالفة..مانباه ينجلط علينا مره ثانيه...!
سيف: الله كريم.. انتوا قلتوله اني انا رديت؟
سهيل: لا ماخبرناه.. مب الحين.. 

قعدنا انا وسهيل نتسحر ونسولف بهدوء.. حسيت شوي بطمئنينه.. لانه عالاقل واحد من اهلي تفهم وضعي.. 
قعدنا لين صلاة الفير..وبعد الصلاة كل واحد دخل حجرته يرقد.. 
----------------------------------- 
بعد اسبوعين من الاحداث السابقة ..
---------------------------------- 
اليوم: الاحد 
المكان: غرفة سهيل وشيخة.. 
الوقت: الثالثة ظهرا..
------------------------------------ 
(شيخة)... 


عطيت سهيل بجامته عشان يلبسها بعد ماطلع من الحمام متسبح.. 
شيخة: ماتبا ترقد شوي ترتاح؟..
سهيل: هيه برقد شويه..
مديت ايدي وخذت البجامه مرة ثانيه..
شيخة: دامك بترقد شو تبا بالجامه هاتها...!
ابتسم سهيل ويلس عالشبرية بتكاسل وقال لي...
سهيل: مبروووك...
ابتسمت انا بعد ويلست عداله... 
شيخة: الله يبارك فيك بس على شووو...!
سهيل: اليوم اتصلوبي البنك ..وقبلوج في الوظيفه... بس قالوا بعد العيد خلها تي تستكمل اوراقها وتباشر العمل.. 
شيخه: واللـــــــــــــه..!!!!...
ابتسمت ابتسامه وسيعة "جدا" من زود فرحتي بهالخبر... 
يالله من متى وانا اتمنى اشتغل ... اشتغل بالشهادة اللي تعبت فتحصيلها...حرام تعبي يندفن ويروح بلاش..!
شيخة: فديييييتك الله ...الله يبشرك بالخييييييييييييير... 

ابتسم سهيل وهو يطالع فويهي ...
سهيل: هالكثر كنتي تبين تشتغلين..!!
شيخة: وايد يا سهيل واااااااااااايد...!..
سهيل: وليش ماقلتيلي شي من قبل..!!
شيخه: راشد وابويه كانوا يرفضون الفكرة هاي وماسوولي سالفه كل ما ارمس فيها سدووها وسكتوني... انا قلت فخاطري اكيد لك نفس الراي.. 
سهيل: مب شرط.. مافي مانع من الشغل عندي اذا ما بتقصرين بريلج وبيتج...
شيخة: انا اقصر بسهيييييل..؟؟..كد شفت مني قصور؟
سهيل: لا حشى... 
شيخه: عيل لا تحاتي من هالناحية... ان شاء الله مابيطلع مني قصور ابد..
سهيل: ان شاء الله... انا برقد احين..
شيخة: نوم العوافي الغالي... 

رقد سهيل وانا خذت تيلفوني وطلعت ابشر عفرا... اللي كانت يالسه في الصالة مع بنتها...
وما وقفت عند عفرا وبس...
خبرت امي واختي ووحده من ربيعاتي اللي مازلت اتواصل معاها بالتيلفون... 
بس بعدها تندمت عالتسرع...!
واذا صار شي وتفركشت الوظيفة..! اتفشل يعني؟!
بس ان شاء الله مابيصير الا كل خير..

سكرت التيلفوون والتفت لعفرا اللي اتابع المسلسل...
شيخة: فخااااااااااااااااطري اطبخ... بتين وياي المطبخ؟
عفرا: ماتنلامين ماشاء الله محصله وظيفه لازم بتنفتح نفسج للطبخ ..
شيخه: هههه تعالي وياي عشان اقرقع على راسج في المطبخ ماعرف اسولف ويا البشكاره..!
عفرا: اصبري ربع ساعه لين يخلص المسلسل...وعقب بودي مريومه ترقد وبلحقج..

في المطبخ...
شيخة: وين حمد ؟..هالايام صاير مول ماينشاف..!
عفرا: والله مادري وين يروح..كله يقول شغل شغل... يوم في المستشفى تراه عند ابوه... واماكن غير نادر مايقووولي...كله يقول شغل ..مادري هالاشغال متى بتخلص..!

سكت انا بدون أي تعليق... حمد مقصر بحق زوجته...يعني بنته بتكبر وهو مايعرف عنها شي..!
الحمد لله على النعمة...سهيل ابد مب مقصر.. صحيح احيانا احس ببرود العلاقة بينا...
بس هذا طبيعي في كل زواج..طبيعي انه مابنتم على مشاعرنا قبل الزواج...في شي يتغير..
نبدا ناخذ بعض كامر مفروغ منه... 
ماقمنا نتقنص الفرص ونخترع الصدف مثل قبل عشاان نتلاقى ونسولف..!
ابتسمت...
اشتقت لذيج الايام...
----------------------------------- 
اليوم: الاثنين... 
المكان: بيت خلفان..
الوقت: التاسعة والنصف مساءا ..
----------------------------------- 
(سييف).. 


دخلت البيت على عجل ..وشفت شيخة وعفرا يالسات كالمعتاد بس اليوم معاهن عمتي.. 
سالت شيخة عن سهيل... 
شيخة:توني متصلتبه قال على وصوول...
سيف: وحمد وين؟ 
كان هذا السؤال لعفرا.. 
عفرا: مادريبه..دق له تيلفون..

طلعت من البيت للحوض وانا ظايج.. يعني كان ظروري يطلعون هالحزه..!!!
شو بسوي بالجماعه اللي عندي في الميلس احين..؟
صحيح انا ريال واقدر اتصرف بروحي بس بعد انا بحاجه لمشورة اخواني...
اخواني اللي فهمتهم الوضع وصاروا مسانديني والحمد لله..رغم امتعاض حمد الواضح عالسالفه الا انه قرر انه ينتقم من شركة الانتاج مثل ما انا مصر...اما سهيل فيقول التفاوض احسن....وراعي التفاوض مش موجود..!!

سهيل: مرحبا... 
سيف: وينك ياخي...؟!
سهيل: راد احين البيت..شعندك؟
سيف: الملحن حسين ومحامي شركه الانتاج وريال ثاني من الشركه عندي في الميلس..
سهيل: شو يايبنهم هذيل؟
سيف: يبون يتفاهمون...مايبوني ارفع قضية..
سهيل: زاغوا عيل.!
سيف: شكلهم جي.. ومن شوي واصل حميد المحامي اللي وكلته..بس اباكم بعد موجودين..
سهيل: خلاص ولايهمك انا ياي الحين.. 

سكرت عن سهيل واتصلت بحمد وهذا الثاني قال انه مشغووول جدا... في شو مشغوول الله اعلم...لكني ما اصريت على حظوره.. هو حر.مايبا ايي ..برايه لا ايي..!
لكنه قال انه احتمال ايي بعد اربعين دقيقة او ساعه ... 
وانا ماعلقت عالموضوع..

في الميلس بعد وصول سهيل... 
محامي شركة الانتاج: نحن طبعا ياييين نتكلم بخصوص سوء التفاهم اللي صار بين سيف وبين الشركة واعتراضه على الشريط..
سيف: سوء تفاهم؟؟؟..
سهيل: اصبر يا سيف... 
محامي شركة الانتاج: اللي صار صار بشكل غير مخطط له... هي كانت مخاطره وماواجهت الشركه أي اعتراض او معارضة الا من قبل سيف... 
الاستاذ حميد: الشريط نزل وتوزع عالمحلات بدون اخذ اذن من الشباب اللي مغنين فيه.. وهذا مخالف للقانون..لازم يكون فيه عقد مسبق عشان تنشرون هالنوعية من الاشرطه..
محامي شركة الانتاج: تجمع الشباب في الحفلة كان لحبهم للغنا ورغبتهم بالشهرة...الشركة عطتهم هالفرصة مجانا..!!
الاستاذ حميد: مب كل الشباب لهم نفس الموقف والتفكير.. سيف واهله تعرضوا لكثير من المشاكل والسبب هذا الشريط... وهو غير موافق عليه.. وحضورة للحفلة كان لمجرد المتعه..!
محامي شركة الانتاج: بس هو صرح اكثر من مرة برغبته بالغنا... 
الاستاذ حميد: عندك اثبات خطي على هالشي؟..
محامي شركة الانتاج: لا ..بس هو قال للاستاذ حسين...
الاستاذ حميد: هذا مايعتبر اثبات... مب أي شخص يقول ابا اصير مطرب تروحون تسجلون صوته وتنشرونه..!! والا انا غلطان.!
محامي شركة الانتاج: لا..لا طبعا مب غلطان.... لكن سيف من الاصوات المطلوبه والشركه حبت تعطيه فرصه بناءا على اقواله .. 
الاستاذ حميد: ارجع اقول ماعندكم اثبات خطي ولا اتفاق مسبق مع سيف انكم تسجلون صوته.. حتى لو كان يقول انه يبا يصير مطرب كل ساعه ودقيقه.. مازال واجب عليكم تكتبون عقد خطي بينكم وبين الشباب...عشان تكون الامور واضحه وعشان ماتتعرضون لمواقف مثل هذي..!
محامي شركة الانتاج: صحيح... الخطوه كانت خطيرة ومتهورة... ونحن يايين نحل الامور بالتفاهم...
سيف: ماشي تفاهم بينا وبينكم..!!
الاستاذ حميد: باي طريقة تبا تحل الموضوع هذا.؟!..
محامي شركة الانتاج: بتعويض مادي واعتذار رسمي... !

كثر النقاش بينا وبين الجماعة الموجودين... انا رفعت صوتي اكثر من مرة وكانوايهدوووني احيانا ويتجاهلوني احيانا ثانيه..كنت مقهور...
ان مالي خبرة بحل هالمسائل القانونية لكن كل اللي كنت اباه اني اعاقبهم اشد عقاب عاللي سووه...

في النهاية انتهى الوضع بينا بانهم اقنعوووني اقبل بالاتفاق هذا .... باعتذار رسمي للشباب وبتعويض مادي.. وكان المبلغ كبير ... الظاهر انه الشركه تبا تحافظ على صورتها باي شكل من الاشكال...
سهيل والمحامي اقنعوني اني اوافق ووافقت..
رغم اني كنت ابا اسحبهم واحد واحد لابويه عشان يحبون راسه وريوله ويشرحون له اللي صار..
وباني انا مالي ذنب ولا عصيت له شور... 
لكن للاسف الامور ماتمشي على هالحال..!..
بس انا كنت مقهور...حسيت انهم اشتروا سكوتنا بالمبلغ والاعتذار..!!!..
لكنهم اقنعوني باني انا المستفيد...وانه رفع قضية مابتزيد الامور الا سووء... والفظيحه بتكبر...واللي مادرى عن الشريط بيصير يدري وبتزيد عدد مبيعاتهم في هالحالة...

الموضوع ينتهي بهدوء..احسن.. ولو اني مب مقتنع تماما بهالفكرة..!.
بعد ما راحوا كلهم.. اتصلت انا بمهرة اخبرها باللي صار..لانها حشرتني بالاتصالات اليومية تسال عن الموضوع .. حتى ناصر كان يتصل..
بصراحه استغربت اهتمامه..لكن الظاهر انه الريال يعتبرنا مثل اهله..او يمكن من معزة مهرة عنده صار يهتم بكل شي يخصها ويخص اهلها..
يجوز..!
---------------------------------- 

نهاية تكملة الجزء الثامن والخمسون (2) 


----------------------------------
بعد يومين.. 
-------------------------------- 
اليوم: الاربعاء. 
المكان: العين مول في مدينة العين.. 
الوقت: التاسعة والنصف مساءا.. 
-------------------------------- 
(يوسف)... 
طلعنا من المحل انا وناصر وكل واحد في ايده كيس... ماباقي عن العيد غير يومين... وكعادتنا..دايما متاخرين بالمشترى.. 
يوسف: لو خذت النعال البني احسن.. 
ناصر: بالعكس هذا اكشخ.. وبعدين عندي وايد بني.. 
يوسف: مادري انا شفت هذاك فنان.. 
ناصر: شحقه ماخذته انته..!!.. 
يوسف: جان ما ارد اخذه لابويه..!..
ناصر: لا ابويه مايعيبه هالنوع يعيبه مال اول...
يوسف: مايتطور هالشايب.. 
كان العين موول زحمه عالاخر..لكن رغم الاصوات والحشره..سمعت صوت مب غريب علي يزقر ناصر..
لكن ناصر ماسمع...يلست اتلفت احاول احدد مكان الصوت... وبعد شوي سمعت " اووه هذا يوسف بعد".
ساعتها تاكدت من صوت منى.. 
وشفت ثنتين منقبات وحده منهن تاشر صوبنا..
جان امسك ايد ناصر.. 
يوسف: هذي منى.!!.. 
ناصر: وين.!
اشرت له بايدي وانا امشي وهو مشى معاي تجاه منى والبنت اللي معاها.. 
ويوم وصلت عرفت انه هالبنت كنه..! ماغيرها.
استانست حدي يوم شفتها.. لكن في شي غير غطى على هالوناسه ..خوفي عليهن.!!
يوسف: شو تسون هني.!!!!
منى: السلام عليك...سلموا على كنه انزين... 
سكت وتحنحنت شوي وانا التفت لناصر اللي كان ويهه يعطي تعبير " لا تعليق".. 
يوسف: شحالج كنه؟..
ناصر: شحالج يا كنه..وشحال اهلج؟
كنه: الحمد لله بخير انتوا شحالكم؟..
يوسف: بخير الحمد لله... 
ناصر: ممكن افهم انتن شو تسون تحوطن في المول رواحكن؟
منى: نحن هب رواحنا... خالتي ام مايد مع عويش ولطوف ونحن خليناهم عشان نخلص سرعه.. 
يوسف: تقومن تحوطن رواحكن في هالزحمه؟
منى: يوسف شفيك نحن هب يهال.!!.
ناصر: حتى لو.. مب زين تحاوطن رواحكن بدون ريال يحرسكن..!!
منى: يووه شهالتخلف ليش وين رايحين ؟ نحن من ساعه نحاوط ولا حد عق علينا كلمه.. 
كنة: صح.. 
يوسف: هي المحامي ماصدقت .!!!
كنه: اقول الصدق انا..!.
تمينا انا وكنه نطالع بعض بنظرات..!!..ماعرفت بالضبط شو تعبير ويهها بسبب النقاب..لكن عيونها بروحها تسد انها تخلي قلبي يرجف..!
ناصر: ومتى بتخلصن ان شاء الله؟.. 
منى: بس باقي كم شغله وبننزل.. يوم بنخلص بنتصل بخالوه وبنروح ..لا تحاتون انتوا روحوا خلصوا اشغالكم.. 
ناصر: لا تبطن..ولا تتصددن..منى انتي تعرفين باقي النصايح مايحتاج اعيد عليج.. واذا صار اي شي اتصلوا.. 
منى: لا تحاتي.. لو درينا جان يبنى مهرة ويانا..!
ناصر: لا مهرة راحت ويا اهلها السوق في النهار..هب مثلكن نص الليل.. 
كنه: كله واحد..الزحمه وحده..لا تكبرون المسائل..!
يوسف: تبني اقعد وياكن عادي بكمل مشترى بعدين..
منى: هي هذا اللي تباه انته والله مب عشان سواد عيوني انا ادري..
يوسف: والله مايبين فيج الطيب يالهرمة جاني خايف عليكن.. !
ناصر: برايك جان بتسير وياهن.!!.
يوسف: لالا..خلهن ..هن مايبن حد يحرسهن.. روحنا.. 
مشيت وانا اسمع ناصر يوصيهن مرة ثانيه يتصلن اذا صار اي شي... 
وكملنا مشترى ..ندخل محل ونطلع.. 
لكن كنه ابدا ما غابت عن بالي..
صارلي فترة اسمع اخبارها بس من الاهل...وبصراحه هب من زود الاخبار..
صرت اتصل بمنى او هي تتصل فيني كل يومين او ثلاثة ...يا انا اسالها عنها يا هي تخبرني من نفسها.. 
لكن مايكفي..
انا تعودت على شي ثاني... تعودت اكون اقرب الناس و – اول من يعلم- .. والحين انا اخر من يعلم..
انتهز الفرص عشان اشوفها ..والفرص قليلة جدا..
لكن ماعليه.. هانت..
اقص على عمري بهالكلمه ... لكن ماعليه بعدني احسن عن غيري...
هــــانــــت..!..
------------------------------ 
اليوم: الاربعاء.. 
المكان: سيارة ناصر.. 
الوقت: العاشرة والنصف مساءا.. 
-------------------------------- 
(ناصر)... 
سكرت عن عمي بو احمد ..ابو سعاد الله يرحمها وانا اتنهد... وبان على ويهي الضيق..
حطيت تيلفوني عدالي وكملت سواقة..
اتطالع الشارع وكاني ما اتطالعه..
كلامي معاه حرك فيني اشجان... الله يرحمج يا سعاد..!!..قصرت بحقج وايد وعمري مابسامح نفسي..!!
يوسف: شفيك ناصر؟
ناصر: هاه.!!..همم.. هذا عمي بو احمد ..ابو سعاد الله يرحمها.. 
يوسف: هي دريت..شو بلاه؟
ناصر: زاد عليه المرض.. وبيسافر عقب العيد باسبوع.. 
يوسف: مسكيين..هو شوفيه الكلى؟
ناصر: هيه..
يوسف: الله يشفيه.. 
ناصر: افكر اسافر عقب العيد.. بالمره نقضي انا ومهرة فترة رباعه وبالمرة مايد يشوفونه اهله..وبالمرة نسلم على بو احمد قبل مايسافر ..شرايك؟.. 
يوسف: هممم.. والله راي طيب.. مسكينه هالمهرة من خذتك وهي في البيت.. 
ناصر: ماكانت علاقتنا تساعد انه نروح نتحوط.. 
يوسف: والحين؟
ناصر: لا الحين الحمد لله كل شي تمام .. 
يوسف: الحمد لله.. 
سكت عن يوسف وانا افكر بمهرة...واخطط للسالفة.. الوقت مناسب.. ونحن متفقين من البداية على هالشي..
لكن اجلنا بسبب رمضان.. 
ابتسمت... 
وانا افكر بردة فعلها... 
لين وصلنا البيت..كان الخيال شاط فيني .. 
نزلنا انا ويوسف .. وكل واحد منا له افكار تشغله... 
دخل يوسف الميلس.. 
وانا دخلت البيت على طول..
شفت مهرة في الصالة مع باقي الاهل.. 
ناصر: السلام عليكم ..
الجميع : وعليكم السلام والرحمه.. 
لاحظت نظرة مهرة لي وابتسامتها الترحيبية.. ابتسمت لها.. 
ناصر: مهرة تعالي شوي اباج..!
مهرة: ان شاء الله .. 
ميثا : هاتي مايد خليه عندي.. 
عطت مهرة مايد لميثا ولحقتني..
في الغرفة.. يلست عالكرسي وسحبت ايد مهرة وقعدتها حذالي.. 
مهرة: خير ناصر..!
ناصر: الخير بويهج حبيبتي.. همم سمعي ابا ارمسج بسالفة..
مهرة: قول..
ناصر: هممم .. بعد العيد..بحجز لنا عشان نسافر..
شهقت مهرة..!!
مهرة: نسافر؟؟.وييين..!!
ناصر: كبداية بنسير سوريا ..
مهرة: شمعنى سوريا؟ 
كان على ويه مهرة تعبير غريب...غيره.. خوف..تردد..! مب متاكد...
ناصر: حبي..اتصلت بابو سعاد الله يرحمها...وهو تعبان عنده الكلى وبيسافر..وقعد يتشره انه ماشاف مايد وجي.. وهو بيسافر بعد العيد باسبوع.. عاد انا قلت نروح انا وانتي ونشل مايد ..يشوفونه اهله..بالمرة نسلم عليه قبل السفر .. وبالمره..نقضي كم اسبوع انا وانتي رواحنا... 
نزلت مهرة عينها... وابتسمت... 
مهرة: اللي تشوفه.. 
ابتسمت وسحبت مهرة لحظني واسندت راسي عدال راسها.. 
ناصر: شوو مهاري..غيرتي رايج عن العرس الثاني؟.. 
سكتت مهرة شوي وويهها محمر.. حتى كنت احس انها مب قاعده تتنفس..!
مهرة:لا.. لا ماغيرت رايي..
ناصر: اذا الوقت مايناسبج.. بسير انا ومايد رواحنا بسلم عليه وبقعد يومين وبرجع..! . وعقب متى ماتبينا نسافر بنسافر...
مهرة: لا لا.. بسير وياك... ماوراي شي..ليش التاجيل.!..
ناصر: قلت يمكن تحاتين ابوج والا شي..!
مهرة: ابوي الحمد لله بخير .. ورا باجر بيطلعونه من المستشفى ان شاء الله.. وسيف خبرني انهم حلو الموضوع وكل شي بيكون زين ان شاء الله.. 
ناصر: يعني اتوكل واحجز؟..
ابتسمت مهرة وتطالعت فويهي لحظه... 
مهرة: توكل على الله.. 
تقربت وبست مهرة بين عيونها...
ناصر: انا متاكد انها بتكون احلى ايام حياااااتي..!.. وببذل جهدي عشان اسعدج مهرة..
مهرة: انت مب مقصر.. 
ناصر: ابا اعطيج اكثر واكثر... 
مهرة: ياويييلي اكثر عن هذا..!
ناصر: بعدج ماشفتي شي.. 
ظحكت مهرة .. والتفتت لاكياسي.. 
مهرة: ماراويتني شو اشتريت..!!.
ناصر: صح نسيت..يبت لج هدية.. 
مهرة: اللـــه شو يبت ليي.. 
ابتسمت وانا اطلع لمهرة علبة الساعة اللي خذتها لها.. ومثل ماتوقعت عيبتها واااايد... لكنها ردت صدت صوبي وقالت .. 
مهرة: و لابوك وامك شو يبت؟!!!.. 
ناصر: لا تحاتين مانسيتهم... امايه يبت لها خاتم.. وابويه شريت له ســفــرّ .. 
مهرة: ياحيك يوم مانسيتهم..مبوني برد الهدية عليك لو مايبت لهم شي... بس وايد حلوه السااعه شييييك.. 
ناصر: تستاهلين احلى منها... 
سكرت العلبة والتفتت صوبي... 
مهرة: ربي لا يحرمني منك ان شا ءالله.. 
وبحركة فاجئتني حطت مهرة ايدها على ويهي وتتامل فيني بشكل غريب..
وبسبب نظرتها انا قعدت بس ابادلها النظرة ماقدرت اتحرك او اكلمها او اقاطعها بشي..
بعدها قالت.. 
مهرة: محد اهتم فيني بهالشكل فحياتي كلها...شو اللي بيمنعني من اني احبك اكثر عنهم كلهم..!!!. 
ارتفعت انفاسي وتجمدت اطرافي...
ناصر: شو؟.. 
سكرت مهرة عينها وابتسمت وشكلها توها انتبهت بس للكلمه اللي قالتها... 
مهرة: ماشي..
ناصر: مهرة.... (ومسكت ويهها ورفعته عشان ترفع عينها)... قولي..!
بعد دقيقة تستجمع فيها جراتها..قالتها.. 
مهرة: احبك.. 
مايحتاج اقول المشاعر الجياشة اللي انتابتني... الرجفة اللي صابتني... 
اما اللي صار بيني وبين مهرة بعدها...ســـــر..! 
------------------------------- 
اليوم : الاربعاء.. 
المكان: شقة مبارك..
الوقت: السابعة مساءا بتوقيت بريطانيا.. 
------------------------------- 
(مبارك).. 
كنت يالس احط لي ملابس واغراض يكفن لاسبوع...
اسبوع بقعدهن في الامارات..عشان اقضي العيد ويا اهلي وارجع مره ثانيه...
كنت مخطط وموفر غياباتي بس عشان هالاسبوع.. 
بصراحه من راح سيف عني وانا احس بملل وفراغ.. 
ماكنت ادري شكثر معتمد عليه فيومي.. 
الاقيه كل يوم واقعد معاه ونتمصخر ونسولف... 
ومن راح وانا فوحده رغم تواجد ربعي الوايدين حوالي..اجانب منهم وعرب..
لكن سيف كان غير..من ريحة البلاد.. البلاد اللي حبيتها لابعد حد.. 
فتحت سدة التواليت اطلع منها كم غرض وصدمتني صورة كنت ناسيها...
الصورة اللي سرقتها عن مهرة... الصورة اللي فيها مهرة وسيف يظحكون ببلاهة ومن وراهم سهيل يلعب بالتيلفون ومب داري انه طالع بالصورة..
كانت هاي الصورة الوحيده اللي سرقتها من صور مهرة ... 
كانت صورة تستاهل الاحتفاظ بها.. 
ابتسمت وانا اتطالعها.. 
تاملت بسيف..تاملت بمهرة.. حتى سهيل... حتى الصالة اللي صارت فيها الكثير من السوالف.. 
ياااه..شكثر اشتقت لهم..!!..
ياترى شحاله سيف..وشحالها مهرة مع ناصر؟.. 
رديت احط الصورة بالسدة واسكر عليها وانا امنع نفسي بالقو من اني اتذكر اعتراف مهرة لي بالحب.. وشكثر كنت غبي يوم رفضتها.. 
حد يرفض مخلوقة مثل هذي.!!..
حتى لو ماكنت احبها..بس مهرة تقدر تخليني سعيد فحياتي..وبحبها مع الوقت اذا انا عطيت الفرصة لهالشي
بس انا كنت متكبر... 
وكسرت مشاعرها.. 
وكل حد راح بنصيبه.. اتمنى بس ناصر يكون مسعدنها.. 
مسكت تيلفوني واتصلت بسيف.. 
سيف: مرحبببببببببباا الساااع..
ابتسمت.. 
مبارك: هلا والله سيف شحالك؟
سيف: بخير وسهااااااااله شحالك مبارك علوومك والله لك وحشه..
مبارك: انا بخير وسهالة.. ماعليها باجر ان شاء الله بتشوفني..
سيف: قول والله؟ بتييي الامارات.! متىىىىىىىى ؟
مبارك: باجر بوصل ان شاء الله ..بتستقبلني؟.. مطار دبي.. ابويه سالته قال عنده دوام وموعد عملية مايقدر ..
سيف: افاااااا علييييك اكييييييد ان شاء الله.. بس انته قول لي متى وحاظرين ..يالله والله فرحتني بهالخبر..
مبارك: بقعد عندكم اسبوع..انا اروحي مشتاق للامارات والاهل وكل شي والله..خصوصا يوم روحت عني احس انه شي ناقص..
سيف: ياخي احرجتني...تتزوجني؟!
مبارك : هههههههههههههههههههههههه الله ياخذ سوالفك.. انا ياي الامارات عشان اخطبك.. 
سيف: اعععع.. ماتخيل..
مبارك: ههههههههه محد قال لك تفتح لعمرك باب... اقول شسويت بسالفة الشريط.!!
سيف: لاااا انحلت المسالة ويوونا الجماعه وحطوا اعتذار رسمي لي وللشباب مع تعويض مادي .. 
مبارك: wow…how much?... 
سيف: مابقول عن تحسدني...
مبارك: يعني وايد؟
سيف: هي وايد..
مبارك: وشو سويت بهن؟
سيف: حاليا في البنك..بفكر...
مبارك: عن تتخبل وتصرفهن على خرابيط... اصرفهن في شي يفيد..
سيف: ان شاء الله.. 
مبارك : يالله مابطول عليك.. خسرتني اتصالات كل يومين..اشوفك باجر ان شاء الله.. 
سيف: هههههه توصل بالسلامه مبارك.. بتريا تطرش لي وقت وصول الطيارة..
مبارك: ان شاء الله.. تامر بشي من بريطانيا.؟
سيف: يامن عافها ماريد منها شي ههههههه..سلامتك والله..
مبارك: ههه الله يسلمك..مع السلامه.. 
سكرت عن سيف وانا ابتسم... 
ماقدر اتريا لين باجر عشان اشوفهم كلهم... 
ابويه...شكثر ولهت على ابويه ومساندته لي... اول مره ابتعد عن ابويه هالفترة الطويلة.. 
طول عمري عايش حياتي صحيح لكن تحت ظله.. اعتمادا على نصايحه ومساندته..
الحين هو وين وانا وين..صح انا ريال وكبير ..
لكن مهما يكون وجوده بالنسبة لي ظروري...
يالله.. هي فترة خمس او اربع سنين.. وارجع للبلاد ..بشكل نهائي..!.
-------------------------------- 
نهاية الجزء الثامن والخمسون 


الجزء التاسع والخمسين
---------------------------- 
اليوم: الخميس..
المكان: بيت بو حمد..
الوقت: الساعة الرابعه والنصف عصرا..
---------------------------- 
(سيف).. 

ظهرت عن حجرتي وانا اتسفر واتثاوب..
افف فيني رقاد ..
لكن ماعليه عشان مبارك خله يولي الرقاد...
نزلت من الدري ووصلت الصالة وشفت سيارة ناصر تدخل البيت.. 
ظهرت وكانت مهرة توها نازله من السيارة..
سيف: شو يايبنج كل يووم وييتي عندنا ! ..
وقفت مهرة مكانها وبرطمت بدلع... وناصر نزل وهو يبتسم..
ناصر: افا يا بو هناد جانكم عيزانين عنها تراني هب عيزان الا هي تحن تبا تيكم..
ابتسمت وتوايهت مع ناصر..
ناصر: ركبي السياره مهرة ركبي...
سيف:اوهوو محد يسولف وياكم انتوا..بس صدق والله غريبه ييتكم اليوم..
مهرة: اشوف صدقت عمرك انته..والا عشان حسابك في البنك انترس فلوس ! عنلاتك..مب يايه حق سواد عيونك يايه اتحنى.. والا نسيت ؟ ترا ماباقي عن العيد شي.!
سيف: اوهووووو الله يعينا على روايح الحنا..وبعدين شو هذا حسابي انترس فلوس شكلج حاسده !..وليش ماتتحنين هناك.؟
ناصر: قلت لها ماطاعت اون هني ترتاح اكثر وهناك تستحي تتحنى جدام خواني جنهم قاعدين مجابلينها 24 ساعه..!
مهرة: اووه عاد يا ناصر خلاص انا ابا اتحنى هني..
سيف: يااا نو بيغ ديل !
ناصر: عااااش..احتاس لسانك !
مهرة: لا يعلق على مبارك ..
سيف: على طاري مبارك... برايكم انا بسير مطار دبي ..
مهرة: مبارك بيي اليوم؟
سيف: هيه اجازه عيد اسبوع وبيرجع ..
ناصر: ياحيه والله.. يالله مهرة لا توقفين في الشمس دخلي داخل..نحن بنسير..
مهرة: اووكيييه الله يحفظكم..
دخلت مهرة عنا...
تطالعني ناصر بنظرة جادة..
ناصر: كلمتوا عمي؟..
تنهدت وانا اتذكر الموقف اليوم الصبح في المستشفى ..
سيف: هيه كلمناه..اليوم الصبح..طبعا حمد عقب ما ولع السالفه وكبرها وعق ابويه في المستشفى..رفض انه يتدخل في المسألة عشان يهديها...
ناصر: اوففففففف هذا اخوك حمد مادري شو فاكر نفسه..
حست انا بوزي بتأييد وموافقة... صحيح...حمد شو فاكر نفسه ؟ ..
ناصر: عيل انته وسهيل بس سرتوا؟
سيف: وراشد.. ادخلوا عليه راشد وسهيل اول بادي...فهموه السالفه وجذي..انا مابغيت ادخل عليه من البدايه عسب ما يتظايق يوم يشوفني.. ويوم فهموه السالفه كلها وراووه الاوراق والاعتذار الرسمي وخبروه بكل شي..تفاهم شوي..رغم انه تم متظايج.. عقب انا دخلت عاده واستسمحت منه...
ناصر: والحين كل شي تمام؟
سيف: الحمد لله...باجر بيظهر ان شاء الله من المستشفى عسب يعيّـد عندنا في البيت..
ناصر: اخيرله..الحمد لله يوم انه الامور تسهلت يابوك عفنا المشاكل...
سيف: هي والله...
ناصر: وانته مابترد بريطانيا؟
سيف: يااااااامن عاااااااااافها اسميني هب راد حتى لو سايرلها احوط .. 
ناصر: ههههههههه..ليش ؟ ودراستك؟
سيف: الجامعات وايد الحمد لله وانا نسبتي تدخلني أي جامعه ابغيها.. 
ناصر: احسن لك واحسن لي بتفكني من حنة مهرة عليك..
سيف: هههههههه ليش يعني..
ناصر: دووومها تحن سيف وسيف حتى قمت اغار منك والله ...
سيف: هههههههه احسن..
ناصر: الله يوفقك ان شاء الله..برايك عيل ما بأخرك عندي كم شغله اخلصهن قبل الفطور..
سيف: تمام عيل....فمان الله..

طلعنا من البيت وكل واحد منا ركب سيارته...هو لاشغاله وانا ماسك طريج دبي الممل..
وطول الدرب وانا اتذكر شكل ابويه يوم دخلت عليه غرفته في المستشفى..
صحيح من عقب وفاة المرحومه امي صار اختلاطنا بابوي اقل...لكن حتى لو..
حسيت اني اشتقت له..اشتقت لنظرته ولحيته والشيب اللي مخالط شعره الاسود..
اشتقت لحواجبه اللي دايما معقودة بشكل يخوف..
دايما خوفنا منه كان هو سبب قلة اندماجنا ولجوئنا له.. 
والخوف اذا كان في نفس الانسان من الصغر..يكبر هالخوف معاه مهما كبر سن الانسان...
بس برغم كل هيبته حسيته منكسر وظعيف مع كل الاجهزه اللي كانت حواليه.. وشكل ابويه بين الشراشف البيظا.. 
ماتمالكت نفسي ساعتها من اني احظنه بقو..
صحيح انا رجعت الامارات وفكرة اني بريئ ومظلوم ثابته فبالي....
بس من شفت ابويه عرفت اني انا السبب فكل هذا...
حق شو اروح اغني واسوي حفلات؟... 
صحيح ابويه كان موافق اني اغني بين ربعي بس...
بس احين دريت انه ماكان يبا يمنعني كليا... كان يتبع معاي سياسة المدمن اللي يعالجونه شوي شوي..مب مرة وحدة ...
انا السبب في طيحة ابوي... لو ماغنيت في هذيج الحفلة جان ماطلع صوتي وجان ماحصل حمد علي سبب يسوي منه مشكله...وجان ماطاح ابوي في المستشفى...
سيف: سامحني يا بويه ..!
انتبهت لنفسي وانا اقول هالجمله مره ثانيه بصوت عالي وانا اتذكر اللحظه اللي قلتها فاذن ابويه..
راس مالي هالابو.. وانا قررت اني ارفع راسه بدل ما اوطيه..

مسكت تيلفوني اتطالع المسج اللي مطرشنها لي مبارك مره ثانيه..
يقول فيها انه الطياره بتوصل ان شاء الله المسا حوالي الساعه 8.. زين..يواحيلي اشتري كم غرظ وافطر هناك وعقب بسير له..
----------------------------- 
اليوم: الخميس..
المكان: بيت بو حمد..
الوقت: الخامسة والنصف مساءا..
----------------------------- 
(مهرة).. 


طلعت بصينية العصير من المطبخ ورحت بها للميلس ..
هناك كان سهيل.. وحسب ماقالولي حمد بعد توه واصل...مع اني مابغي اشوفه..ولا اريد اسلم عليه...
وفجأة بطلت عيني وابتسمت...صح والله!..ليش اسلم عليه؟..مالت عليه خله يولي بفشله ومابسلم..
فعلا بتصميم غريب يديد دخلت الميلس ابتسم لسهيل..
تطالعني حمد بنظره بارده بس قام عن الكرسي عسب يوايهني ...
وقفت بصينية العصير وفجأة تنازعت فيني الرغبات والافكار ... حمد وقف يسلم علي...اطنشه؟
خاطري اطنشه وافشله.....
خاطري احسسه انه مايسوى شي عندي...بس هل انا صادقه بهالمشاعر؟...مهما كان هذا اخوي العود..
واحيانا يعاملني زين...بس اغلب الاحيان لا...

نزلت عيني..حطيت صينية العصير عالطاوله عدال الماي و دلال الشاي والقهوه...
وتقربت من حمد ووايهته..
قال لي ببرود وهو يرجع لكرسيه ويقعد..
حمد: شحالج..يا ام مايد !!!!
التفت له سهيل وقال له بتهديد..
سهيل: حـــمـــد !!.
كان قصد سهيل انه " حمد لا تبدا"... لكن انا ماهمني..
وقفت ساكتة وعيني على حمد .. دقيقه وعقب قلت له بهدوء..
مهرة: تدري حمد..!..انا والله كنت معزمة حتى ما اسلم عليك ولا اعق عليك نظره ..لانه تصرفاتك معاي تثبت انك حتى نظره ماتستاهل..فمابالك بالاحترام كأخ عود ...!
انصدم حمد وسهيل بعد ..ومن صدمتهم ..ولا واحد منهم نطق بحرف..! 
كملت انا كلامي دام الشجاعه بعدها فيني...
مهرة:... بس تدري.. نحن فشهر رمضان وياي علينا عيد.. والقطيعه بين الناس هب زينه..فما بالك بالاخوان.. وانت مهما كانت اخطاءك بتم اخوي العود..واحترامك علي واجب.. بس عالاقل..حاول انك تظهر بمظهر يخليك تستاهل هالاحترام ولو ظاهريا.. لاني مب مستعده اعيش حياتي وفي قلبي حقد على اخويه.. 

السكوت كان مخيم عالمكان..كلهم عيونهم علي ..متسائلين شو اللي هدني على حمد جي فجأة ...
صديت صوب الباب ناويه اني اطلع واخليهم...بس تذكرت الكلمه اللي قالها.."ام مايد"...
تذكرت عيون مايد وهو متعلقه فيني يوم خليته عند يدته وطلعت عشان ايي هني..ابتسمت وصديت مره ثانيه صوب حمد... 
مهرة: ظنك يوم قلت لي ام مايد انا اعتبرتها مسبة او شي استحي منه...يكون فعلمك.. انا فخوره وايد ,وكل يوم احمد ربي انه خلاني ام لولد ماولدته...وبتشوف..كيف هالولد باذن الله بيرفع راس العايلتين..

بهالكلام تركتهم وطلعت من الميلس وانااتنفس بحدّة... صحيح مب هذي اول مواجهاتي مع حمد.. بس هي اول مره يسكت عني ويسمعني ..
وانا من قلب متظايقه من هالوضع معاه...
ليش مانكون مثل هالخوان اللي نسمع عنهم...ليش مانكون مثل اللي نشوفهم بالمسلسلات !!.. ونقرا عنهم بالقصص..؟..والا نحن غير عن الناس؟..
اففف...
رجعت البيت ودخلت الصالة وشفت الحريم متجمعات يترين الاذان يأذن..
عموه وشيخه وعفرا...ومعاهم مريومه الصغيره..
ييت وقعدت معاهم وبديت اصب الشوربه في اكواب الشوربه عشان تبرد..
آمنة: مهرة شبلاه ويهج محمر ومنتفخ...شفيج؟
مهرة: ماشي عموه..
آمنة: كل شي جاهز عند الرياييل؟
مهرة: هي توني وديت لهم العصير...
شيخة: انتي شكلج حد سمعج رمسه..!
عفرا: لا يكون حمد..!
مهرة: لا ماحد قال لي شي..مافيني شي..الساعه كم بتي الحناية؟
شيخة: قلنالها تينا امره عقب صلاة التراويح عسب يمدينا .. انتي بتيلسين لين في الليل صح.؟
مهرة: هي عيل اشو انا يايه حق الحنا..
عفرا: عوذ بالله جاملي شوي..!
مهرة: هههههههه... 

بعد صلاة التراويح كنت انا اول وحده بدت بها الحناية لاني مضطره اروح يوم بييني ناصر..
كنت سرحانه... افكر فيه.. وبليلة امس.. 
وباعترافي المفاجئ باني احبه..
حسيت بالحراره ترجع لويهي وانا اتذكر كيف كانت حالتي وحالته .والفرحه اللي طفحت من عيونه..
وبالراحه النفسية اللي حسيت بها انا يوم قلت له هالكلمه..
حسيت اني هديت حواجز وايده كانت بينا..
وهالشي بين في ويهه وتصرفاته من قلت له هالكلمه للحين..
يت شيخه قعدت عدالي...
شيخه: خلصتي ايد ماشاء الله..اشوووف...
راويت شيخه حنى ايدي..وانا ابتسم..
شيخه: اللـــــــــــــه رووووووووووعه.. ااه اقولج... (كانت تكلم الحناية) انا ابا سيم سيم هذا بس نقش اكبر شوي..
مهرة: شو تبين بالعود احلى الناعم !
شيخه: حبيبتي على ايدج حلو الناعم انتي بروحج نتفه صغيروونه ما ايوزلج العود...بس على ايدي بيطلع زين..!
ضحكت على شيخه.. مسويه عمرها ضخمه عندي ومناك هي ولا شي..صحيح انا ضئيلة وايدي صغيره بس هي بعد هب ذاك الزود كبيره بالعكس مقاساتها حلوه كلها على بعضها..!
شيخة: انتي خليتي مايد عند يدته؟
مهرة: هي فديته.. يالله يا شويخ لو شفتي عويناته وهي متعلقه فيني تطالعني وانا ظاهرة من الباب...مب هاين علي..
تأملت فيني شيخة شوي..
شيخة: تعلقتيه بسرعه !
مهرة: لو تشوفينه انتي بعد بتتعلقينه.. 
ابتسمت شيخه مب قادره تعارض او توافق على شي..بكل بساطه هي تحاول ماتدخل ... 
مهرة: تدرين انه مبارك بيوصل اليوم الامارات؟..
شيخه: واللـــــه.!!
مهرة: هيه سيف فدبي من العصر ساير اييبه..
شيخه: ياحيه يوم بيعيد عندنا...احسن له عن هناك القطعه..
ابتسمت ...
مهرة: شيخه...تذكرين ؟؟
فهمت علي شيخه وابتسمت بعد..
شيخة: هيه اذكر.. بعده الوضع على حاله؟.. 
ابتسمت مره ثانيه وقعدت فبالي اقارن بين الوضع الحين وقبل...بين حبي لناصر وحبي لمبارك....

فرق كبير...وشاسع..!
مهرة: وييه يا شيخه...كنت هبله..ولا اعرف شي..
شيخه: والحين تعرفين؟..
مهرة: هههههههه هيه..اعرف كللللللللل شي..
شيخه: اشـــــك !!! ههههههههه
مهرة: ههههههههههههه ماعليه انزين يالدبه..!
شيخة: جد جد...افهم من كلامج انج تقبلتيه؟
مهرة: آآآه يا شيخه.. تعالي بصاصرج...
تقربت مني شيخه وهي تضحك وانا اصاصرها عسب ماحد يسمع..
مهرة: امووووووووووووووت فناصر...
ابتعدت عني شيخه وهي تضحك..
شيخة: الله يديم عليج يارب..
مهرة: آآآآآآمييييين...

قلتها من قلبي..واعنيها.. يارب لا تغير علي فرحتي وراحة بالي..
---------------------------------- 
اليوم: الخميس..
المكان: مطار دبي
الوقت: الثامنة و خمس و أربعون دقيقة 
--------------------------------------- 
(مبارك).. 

كنت ماسك شنطتي وبعيني ادور سيف بين الناس في المطار...
ومن شفت ويهه المبتسم لي من بعيد ابتسمت انا بعد بشكل مغناطيسي وسارت خطواتي لين وصلت لسيف..
لويت عليه بقو وانا مب متخيل اني تولهت عليه هالكثر.. 
يالله شكثر ترك فراغ ..!!
مبارك: لك وحشه يا كلب ..!
سيف: هههههههه حتى انته يالقطو.. الحمد لله عالسلامه..
فجيت عنه وابتعدت وانا اضحك واتامل ويهه..
مبارك: الله يسلمك..شحالك وشو حال اهلك..شو حاله ابوك؟
سيف: شوي شوي.. هات شنطتك خل نطلع عن هالزحمه وعقب تخبر عن اللي تباه..






في السيارة ...
مبارك: لا تسرع ..شوي شوي..خل اجحل عيني ..!
سيف: مايسوى عليك ياخي ادرس هني احسن..
مبارك: نو..!
سيف: بل..رفض قاطع..
مبارك: no offense but.. .. لا تقارن شهادة بريطانيا بشهادة جامعات الدولة..!
سيف: والله عاد دولتنا سوت اللي تقدر عليه..! احمدوا ربكم..
مبارك: ماقلنا شي.. المهم شو صحته ابوك وشو السالفة اللي خليت عشانها الدراسه ورديت؟

تنهد سيف وهو يقول لي كل اللي صار من اخر حفله وشو صار لين طيحه ابوه والاعتذار الرسمي..
مبارك: ياريال ..!!..لو انا والله ما اتنازل وارفع عليهم قضية !.
سيف: مانصحني المحامي..ومابغينا نسويها سالفه عوده ونلفت نظر اللي مادرى عنها...وانتهى الموضوع على خير..الحمد لله يابوك انه ابويه بخير ماريد شي غير هذا..
مبارك: هي والله تستاهلون سلامته..ومتى بيظهر؟
سيف: باجر ان شاء الله..بيعيّـد في البيت.
مبارك: يا حيه والله.. وشحالهم خوانك وربعك..
سيف: كلهم بخير وسهاله... وانته علومهم ربعك مناك؟
مبارك:مقلع هذيلا ما اييهم شي !..
سيف: هههههههه جان اضحك !....وعلومها ام السماوي ؟

بطلت عيني والتفت لسيف متفاجئ... 
مبارك: شو؟.
سيف: شو بعد شو؟..بنت المطاعم !.
ضحكت وانا اتذكر مها ...
مبارك: قصدك بنت راعي سلسلة المطاعم في لندن..
سيف: المهم عرفت منو اقصد معناته انها في البال..عنلاتك من وراي يالقطو..؟
مبارك: شو من وراي وجدامي بعد حوووه انته ماصار شي يذكر..
سيف: نصــّــاب ومـحتال انته ..
مبارك: هههههههه والله العظيم لا تقعد تالف..
سيف: اكيــــــــــد !!.. ترا اذا اكيد تراك انسان تعبان ماتعرف تتحرك..
مبارك: عرفت اسمها بالصدفه بس سمعت وحده تزقرها.. وبعدين ليش اتحرك؟.. I don’t want any complications right now…
سيف: لا تقعد تتفلسف علي..!
مبارك: ياخي الشغله هب غصب..

وعلى هالحال مغايظ وسوالف طول الدرب للعين...
نزلت من السياره جدام البيت وانا اتلفت للحاره واستذكر كل اللحظات اللي مرت بي في خلال قعدتي في الامارات.. بصراحه كانت ايام وايد حلوه...
دخلنا بيت عمي بو حمد لانه ابويه عنده جراحه على ما اذكر واكيد في المستشفى وقافل البيت..
في الميلس حصلنا سهيل وحمد وواحد من ربعهم.. 
مبارك: السلام عليكم..
نشوا وهم فرحانين بشوفتي ..وعقب السلامات ردينا يلسنا وانا احس بتعب من طول الرحله..
سهيل: شحالك مبارك؟ شو الرحله..
مبارك: تعب والله خصوصا لانه رمضان وصوم بس ماعليه خطف.. تستاهلون سلامة الوالد..
سهيل + حمد: الله يسلمك..

وبعد ساعه سوالف.. طلع حمد من البيت مع ربيعه.... وتمينا انا وسيف وسهيل..
وبعد دقايق...
حسيت بقلبي ينقبض..بشوفة مهرة تدخل من باب الميلس...
دخلت مبتسمه..مستانسه..حسيت انه ويهها الطفولي يشع..
مهرة: السلاااااام عليييييييكم ...مرحبا الساع باهل بريطانيا..
ابتسمت وانا اوقف اسلم عليها وفي نفس الوقت مستغرب من طريقتها بالكلام... هذي هب مهرة الخجوله اللي تركتها ورحت بريطانيا عنها.. صدق من يقول..العرس يعطي البنت جرأة !!!!!
مبارك: وعليج السلام مرحبابج...
مهرة: شحالك مبارك؟ الحمد لله عالسلامه..
مبارك: الله يسلمج انا بخير وسهاله انتي شحالج عساج بخير..
مهرة: والله بخير الحمد لله مانشكي باس..
مبارك: علوم العرس وياج؟..
مهرة: هههههه كل شي تمام..شو السفر ان شاء الله زين.؟
مبارك: تعب والله شوي مابقص عليج بس الحين مرتاح دامني في البيت..
مهرة: هيي ياحيك يوم ييت تعيد عندنا احسن لك عن القطعه هناك..
مبارك: ماشي قطعه انا عايش طول حياتي هناك..واعرف ناس هناك اكثر عن اللي اعرفهم اهني..
حركت مهرة ايدها بشكل لا مبالي وهي تقول..
مهرة: يعني انته تعرف شو اقصد...!
من حركت ايدها وانا عيني على الحنا...
مبارك: الله الله عالحنا..متحنين بعض الناس..
مهرة: لازم عيد..
وشقت مهرة ثمها بابتسامه وسيعه وهي تمد ايدها لسيف..
مهرة: حلوو صح؟؟؟؟
بعد سيف راسه...
سيف: لا تغايظين..!..تعرفيني ماحب ريحة الحنا قومي مناك...
مهرة: ههههههه انزين شوف شكله..لا تشمه...حلوو؟
سيف: لا يلوع بالجبد...
مبارك: ماعليج منه حلو.. 

هي تدخل سهيل وسال مهرة..
سهيل: ناصر بيي يشلج والا تبين حد يوديج؟
مهرة: لا هو بييني, قال بيقضي كم شغله وبيتصل..ظنتي الا في السوق تعرفهم انته الرياييل لين اخر يومين مايسوون شي للعيد..!
سيف: والله فيه ناس هني باجر مابنشوفهم كليا بسبب المشترى المأجل..!
التفت لسيف بابتسامه..
مبوني مقرر اروح بروحي بس عناد فيه بسحبه وياي...
مبارك: ماقول غير الله يعينا انا وانته يا سيف على الدواره باجر..
اعتفس ويه سيف ومهرة قعدت تظحك عليه ..
وانا ماقدرت اقاوم اني اتامل فويه مهرة..وقلبي يقرصني ويلومني.. 
ليش ما استغليت فرصتي وياها.!.
ليش ماحسيت بغلاها عندي الا عقب مافقدتها...!
ليش احس بالغيره من مجرد اني اتطالع فويهها.. لمجرد احساسي بانه مصدر فرحتها وراحتها هو ناصر .!
ابتسمت وانا انزل عيني للارض...
باختصار ..مهرة مب مكتوبة لي... ومافي شي ماقدر اتخطاه.. والحياة جدامي وانا باول شبابي...
---------------------------- 
اليوم: الخميس..
المكان: سيارة ناصر..
الوقت: العاشرة والربع مساءا..
---------------------------- 
(ناصر)... 

طلعت من الحلاق وانا ماسك سفرتي بايدي... وبايدي الثانيه ماسك التيلفون واتصل بمهرة..
اعتقد بسها من القعده.. ولازم نرد البيت...
بعد كم رنه.. خفت انها فارة التيلفون مره ثانيه..عاد هالمره بذبحها...كم مره محذرنها ماتعقه..
لكنها ردت علي اخيرا وفي صوتها ضحكه...
مهرة: مرحبا..
ناصر: هلا الغاليه.. علومكم..؟
مهرة: والله بخير الحمد لله..انته وين؟
ناصر: توني ظاهر من الحلاق.. تحنيتي؟
مهرة: هي تحنيت وخلصت..انته خلصت شغلك؟
ناصر: هي .( وسمعت اصوات عندها).. منو هذا؟
مهرة: ههه سيف منو غيره يلعلع..!
ناصر: رد من دبي ماشاء الله؟..
مهرة: هي... بتيني؟
ناصر: هي بييج... يا مبارك ؟
مهرة: هيي..شو بلاك تتسأل ؟
ناصر: وانتي يالسه عندهم الحين؟
مهرة: هيه..!!!!
سكت وانا متنرفز... 
اولا..تاخرت بالرد علي لانها مشغوله بالسوالف معاهم...
ثانيا.. في صوتها ضحكه وهي ترد يعني مستانسه بالسوالف..
ثالثا ..وتشوف هالموضوع عادي جدا وتسالني ليش اسال !!!!
تنهدت وانا متظايق...احين شو تبابه مبارك تقعد عنده؟ قلنا ولد خالها وياي من السفر..اوكيه تسلم وترد البيت ليش تقعد عنده؟؟؟؟؟
مهرة: ناصر..شفيك؟
ناصر: ماشي..تجهزي عشان بعد خمس دقايق جي بوصل البيت وبشلج..والا ماتبين تردين؟
مهرة: طالع ... كيف ما ابا ارد بعد؟
ناصر: قلت يمكن تبين تباتين؟..
حسيت انه مهرة قامت من مكانها وطلعت لانه الاصوات اختفت..
قالت لي بصوت ناعم..كعادتها يوم تدلع علي..
مهرة: عايفني ناصر؟؟
ناصر: لا بس اشوفج مستانسه.. 


مهرة: يعني ما استانس بشوفه اهلي؟..
ناصر: انا ماقلت جي..!. 
مهرة: اذا تباني ابات ببات..!!!

انقهرت... يعني ماعندها مانع .!!!..وهذي امس تقول تحبني...شكله الحب طار...! بس انا هب ناصر ان خليتج تباتين ومبارك هناك !!!!
ناصر: تجهزي لاني بيي اشلج الحين...باي..
سكرت عنها وانا متظايج..
وفريت سماعه تيلفوني عالكرسي الثاني بتملل..
مب عارف كيف بتصرف معاها او مع مبارك يوم بشوفه.. 
بس قررت اهدا في الوقت الحالي..
وعقب بتفاهم ويا مهرة وبقولها انه هالشي ما ايوووزلي انا...!!.

وصلت بيت عمي ونزلت من سيارتي ودخلت الحوش من الباب الصغير.. ومن هناك دخلت الميلس..
ناصر: هوود !!.
سهيل: هدا..اقرب ناصر محد غريب..
دخلت الميلس وانا اشوف سهيل وسيف ..ومبارك ..!
ناصر: السلام عليكم..
ردوا علي السلام وانا سلمت على الكل وعلى مبارك ..
ناصر: الحمد لله عالسلامه مبارك..شحالك وعلوم الدراسه؟
تظاهرت بالبرود وانا فقلبي غيظ... ويمكن انا حساس زياده عن اللزوم لكن حتى نظرته هو لي كانت بارده..!
يلست معاهم شوي وسويت لمهرة رنه... عشان تعرف اني موجود وتطلع..
سهيل: ها شو اشوفك مستعيل.؟
ناصر: هي والله يبالنا نرد البيت..
سهيل: ياريال بتفاول انزين..
ناصر: اكرمكم الله ان شاء الله وقت ثاني احين هناك في البيت يتريونا..

بعد دقايق وقفت مهرة عند باب الميلس ونشيت انا وسلمنا عليهم وظهرنا..
كل واحد منا ويهه منغلق على بعضه ومتظايجين...
في السياره تمت مهرة ساكته .. وانا بعد تميت ساكت.. وكل ما التفت لها بطرف عيني احصلها مبوزه وتلعب بشيلتها او شنطتها... 

بعد دقايق وصلنا البيت.. نزلت مهرة قبل ما انا انزل .. التفت انا ورا وشليت الاكياس ونزلت...
يوم دخلت الصالة شفتها تسلم على امي وتقولها..
مهرة: عموه بغسل ايدي عن الحنا وببدل ملابسي وبيي اشله عنج..تعبناج اليوم ..
ام محمد: لا فديتج ماشي تعب ولا عباله ..ومايد فديته مايغث ..
ناصر: السلام عليكم..
ام محمد : وعليكم السلام ..هلا الغالي..
ناصر: هلا بج زود امايه...بسير اتسبح انا..
مشيت صوب الدري وحسيت بمهرة وهي تتبعني..
طنشت ..

في الحجره.. كنت انا مجابل الكبت اطلع لي ملابس..ومهرة دخلت الحمام تغسل ايدها من الحنا اللي كان يابس اصلا.. 
ويوم طلعت وقفت عدالي وتساندت على باب الكبت وهي تطالع ويهي.. 
مهرة: ليش هالزعل كله..!
سكرت باب الكبت ..
ناصر: مب زعلان..

ابتسمت مهرة وتقربت مني بجراة وهي تفج معاقم كندورتي...
على طول انعفس حالي..
قالت مهرة بدلع..
مهرة: آه يعني تبا تقولي انك ما اغتظت ولا غرت يوم دريت اني يالسه مع مبارك اسولف..؟
قلت لها بزعل على ويهي..
ناصر: دامج تعرفين ليش عيل تسالين؟ ليش اصلا من الاساس تسوين هالشي..؟ وبعدين ليش قاعده تفجين معاقم كندورتي..قومي..!!!
ومسكت ايدها وبعدتها عني وعن كندورتي.. 
ردت مهرة مسكت كندورتي بعناد..
مهرة: اولا ..اسال عشان اتاكد...ثاني شي ..ماتوقعتك تغار من مبارك.. ثالث شي انته تراك قلت بتتسبح..!!

رديت ابتعد عن مهرة وانا متظايق وقعدت عالكرسي..
ناصر: مهرة لا تستخفين بالموضوع..شو يعني مبارك مب ريال..؟
يت مهرة ويلست عدالي بس بدون ماتلمسني هالمره..
مهرة : بلى ريال.. بس مبارك عمره مانظر لي نظره مب بريئه..ويعتبرني اخته..
ناصر: وانتي شدراج؟؟
مهرة: لانه كم مره قال لي اني اخته..ويتصرف على هالاساس..
ناصر: عاد انا مايخصني.. قايلج من قبل من يوم طلعتي لراشد اني ماحبج تكثرين سوالف.. انا مابمنعج عنهم ..اطلعي سلمي بس هب تستقعدين وتسولفين.. انا اغار ..!!! 
مهرة: صدق والله؟؟؟
كانت مهرة تبتسم مستانسه وانا مغتاظ..!
ناصر: هي اغار !.. وياويلج ان سويتي هالحركه ثاني مره .!!
مسكت مهرة ايدي الثنتين وشدت عليهن شوي..
مهرة: خلاص خلاص مابقعد اسولف وياهم مره ثانيه توبه توبه..بس لا تزعل عليه جي والله حسيت بقلبي انعصر يوم حسيتك زعلان علي !!!

في خاطري كنت اتفداها واتفدا قلبها اللي تقول انعصر بس من برا كنت بعدني اظهر الزعل عشان صدق اتوب عن هالحركه..
نزلت عيني ليديها اللي ماسكه بهم ايديني.. وسحبتهن اتطالع الحنا..
مهرة: حلو؟
ناصر: مثلج..
ابتسمت..
مهرة: يعني؟
ناصر: ناعم.. 
مهرة: بعدك زعلان علي؟
ناصر: اذا وعدتيني ..لا
مهرة: خلاص وعدتك قلت لك توبه.. وهاي فوقها بعد..
تقربت مني وباستني على خدي بقو نفس بوسه اليهال...
خلتني اضحك غصبن عني...بطريقتها كيف تراضي وكيف لوت على راسي وباستني بقو...صدق انها ياهل..!!
ناصر: فديت قلبج والله...بدخل اتسبح انا..
مهرة: اوكييه..

شليت ثيابي ودخلت اتسبح...والبسمه مافارقت ويهي.. يازينها ويازين حركاتها..!
--------------------------------- 
اليوم: الجمعة.
المكان: مستشفى (...)..
الوقت: الثامنة والنصف مساءا..
-------------------------------- 
( راشد).. 

دخلت انا وسهيل المستشفى وتوجهنا لغرفة خالي بو حمد ..
كان الدكتور عنده يوم دخلنا وسلمنا عليه..
سهيل: هاه ابويه شو الهبات ! اهون اليوم؟
بو حمد: الحمد لله..
راشد: والله انا اشوف ويهه انه بعده شويه تعبان ويباله راحه..
سهيل: هي عاد ابويه ماشي مزرعه وعزب ورجاب..بسك ارتاح في البيت..
بو حمد: يصير خير..
راشد: ههههههههه..خلاص فهمنا ..
حاس سهيل بوزه وهو محتار كيف يقنع ابوه يرتاح في البيت ... 
كنا طول الدرب ونحن يايين وانا اوصيه واوصيه على ابوه..راس مالهم هالابو .. واذا فيه مشكله عندهم مايحتاج يصدعون راسه بها..لانه هم كبار كفاية يقدرون يحلون مشاكلهم بروحهم..

بدون مايدخلونه بها ويتعبونه... احين هو كبير والمفروض يريحونه من كل شي..
وسهيل مسكين يوصيني خير...
تجهز بو حمد وطلع من المستشفى ونحن وياه... طبعا ماطاع حد منا يسنده او شي من هالنوع..
ماكان يحق.. 
يكفي انه معصب لانهم ماخلوه يصوم من دخل المستشفى... 
احيانا الشواب مادري كيف تشتغل عقولهم !.

وصلنا البيت ...كان سهيل يسحب ابوه صوب البيت..
سهيل: يابويه الله يهديك لاحق عالقعده...
بو حمد: هدني يا سهيل بقعد في الميلس شوي عيزت من كثر ما انا طايح في المستشفى .. خلاف بروح ..

وراح بو حمد الميلس ورحنا معاه.. 
يلست عنده حوالي نص ساعه...وعقبها يا حمد..وصادف اتصال منى.. 
سحبت عمري برا الميلس.. 
راشد: مرحبا...
منى: هلا راشد..ها علومك.؟
راشد: الحمد لله ..تونا مطلعين بو حمد من المستشفى.. ومستقعد لهم في الميلس هب طايح يروح غرفته..
منى: ههههه حليله تلقاه متوله عالبيت...تستاهلون سلامته عيل..
راشد: الله يسلمج..علومج انتي...
منى: شلة الانس عند عمتي ..
راشد: هههههههه ولاعت جبدج وييتي فوق...
منى: هي اكيد..محلاتني مجابلتنهن...متى بترد البييييت؟
راشد: بعدني شوي..
منى: انزين لا تنسى اللي وصيتك عليه...يبته؟
راشد: فظيت ثرني عشان اييبه..لازم اليووم؟
منى: هي راشد بلييييييييييز بليز بليز لازم اليوم..
راشد: وايد جبن في البيت لازم هالنوع من الجبن؟؟؟ اما وحامج غريب..
منى: يالله عاد لا تستقعدلي تعليقات احين راشد !..عشاااااااااانييييييي...
راشد: ان شاء الله..يوم بوصل الجمعية بتصلبج..
منى: فديييتك شكرا يعلني ماخلى منك والله..
راشد: ولا منج ان شاء الله..تبين شي ثاني..
منى: سلامتك بس..
راشد: الله يسلمج..يالله انا برد عندهم..
منى: اوكييه..مع السلامه.

سكرت عن منى ودخلت الميلس مره ثانيه...شوي وبدخله سيف ومبارك شالين اكياس..
سهيل: هاااه..في الوقت الضايع!!!
سيف: عزر علينا يابوك... ابوووووووووووووويه ! ياهلا والله ومرحبا ..
سلم سيف ومبارك على بو حمد وطولوا بالسلام.. خصوصا بو حمد طول مع مبارك يتخبره عن احواله ...
وسلمت انا بعد على مبارك لاني ماشفته من رد من السفر...
وعقب ماقعدوا..
مبارك: زين منـّـا انه خلصنا الحين بعد...زححححمه السوق ماينطاح..
راشد: ليش ماجل مشترى لين احين؟..
مبارك: عاد ما مدالي اشتري وامس ييت تعبان ..المهم اني خلصت..

كانت القعده حلوه.. وماشي مواضيع حساسه ونقاشات صارت.. 
ياريت لو يتم الوضع على حاله دوم بينهم...
هذا رمضان وخطف..الله يعوده ان شاء الله..
------------------------------------------ 
اليوم: السبت.. 
المكان: بيت ام سلطان..
الوقت: الساعه العاشره والنصف صباحا..
------------------------------------------ 
( كنة).. 


كالعاده كنت مسنتره جدام الدريشه في ميلس الحريم دامه فاظي ومسكره الباب...
احس اللي يمرون جدامي في الحوش كانهم اشباح مافي حد مميز للحين.
لين ماظهرت سيارته وهي تدخل من الباب الرئيسي للبيت...
شهقت بشكل لا ارادي..
وانا اتحرقص اترياه ينزل.. والغلس غلس كعادته..قعد في السياره يرمس في التيلفون ..
حسيت خلايا شعري تحترق ! 
منو يكلم؟؟؟

بس طبعا الشكوك تبخرت كلها يوم نزل "بكامل اناقته" اذا كان ينقال عن السفره والعقال اناقه..!!
كنة: آخ ياويل حالي...يا ناس ليش احبه جي!..هالريال مسوي فيني عمل وناسي الظاهر !.

شفت بعدها بدون تركيز ناصر ومهرة ومعاهم مايد وهم يدخلون.. شكلهم يايين مع بعض بس كل حد فسيارته..

وقبل ما ابتعد عن الدريشه انفتح الباب ودخلت عويش اختي..
كنة: خسج الله طيحتي قلبي .!..بطلي الباب شوي شوي..او دقي...
عايشة: ليش ادق يعني مثلا بتبدلين ملابسج هني والا عندج موعد غرامي...!
شهقت ..مش من وقاحه عويش..بس لانه صوتها عالي ويوسف في الصالة !!!!!!!!
كنة: تواعدتي ويا جنـّي قولي امين..يالخسفه صوتج عالي شو تبين؟
عايشة: اوفف..انا مادري ليش يطرشوني دوم...امايه تقول ظهري سلمي..!
كنة: شو اسلم استحي !
حاست عويش بوزها بقهر..
عايشة: عشتو !!..نــقـــعــــي عيل !
وخلتني وراحت !!
تميت في صالة الحريم اتحرقص روحي...
مب عارفه اطلع او لا...
مادري ليش اليوم احس اني استحي اطلع..يمكن لاني من زمان ماشفته..
يمكن لانه عرسنا قرب..!
وانا غرقانه بافكاري دخلت امي علي..
ام مايد: شعندج ؟ عمتج وعيالها كلهم في الصالة وانتي هني؟ عيب عليج..
كنة: اماااياااا !!...ماااريييد..!
ام مايد: ليش!! شو مستوي مب عادتج.؟
كنة: امايا استحي.. 
امايه تمت اطالعني مستغربه.. 
ام مايد: ودري عنج الخريط ويالله اظهري لا ينقدون عليج.. 
كنة: يوم بيسير يوسف..بطلع..
ام مايد: يابنتي عييب !!ماتعرفينه يوسف يعني انتي بيحط فخاطره..!
تميت انا مبرطمه..ادري انه حساس وبيحط فخاطره.. بس مافيني شده على نظرات الكل لنا يوم بسلم عليه...
كنة: انزين..!

مشيت ورا امي بتثاقل..اسحب ريولي سحب..وكل ما اتقرب من الباب احس برعب فظيع..!!
واخر شي تراجعت لنص الميلس الصغير...
كنة: مابا مابا..استسمحيلي منهم بس ماقدر اظهر الحين..

تطالعتني امي بنظره معصبه وطلعت عني..
تقربت من الباب اتسمع...وسمعت امي تقولهم وفي صوتها ضحكه " تقول تستحي..مادري شفيها!"

لا اراديا رفعت ايدي وصفعت خدي...ياااااهي مصيبه شو هالحركه الواضحه يا امايه الله يهديج !!!!
فضحتيني...احين لا مجال اطلع عاد..

يلست في الميلس بروحي لين الله يفرجها..يا يخوز المستحى..يا يخوز يوسف من صالتنا ..!!
--------------------------------------- 
اليوم: السبت..
المكان: بيت ام سلطان..
الوقت: الـ 11 صباحا.. 
-------------------------------------
(يوسف)... 

بصراحه ماكنت مغتاظ وايد من حركة كنة...بقد ماياني شعور غريب بالتعاطف معاها..
كنه مابتستحي مني فجاة الا بسبب..
شكلها توها حست بس بالرابط اللي بينا..
وبانه نحن مب مجرد عيال عم لكن مخطوبين لبعض وبعد 3 شهور بنعرس.. 

يوم يت عمتي ام مايد وقالت انه كنه مستحية تطلع... حسيت العيون كلها تسلطت علي فجاة..
وكل اصابع الاتهام صوبي باني انا سبب مستحاها ...
هالشي خلى ويهي بروحه ينصبغ بالاحمر...!..
وماكنت كليا اشارك بالسوالف...كنت يالس اخطط كيف اشوف كنه؟؟؟ وهي حابسه عمرها في الميلس مال الحريم.. والميلس مال الحريم مجابل الصالة.. كيف اشوفها؟
افف شكله مافيه امل...
التفت لناصر وانا اسمعه يقول لمهرة اللي قاعده عداله من الصوب الثاني..
ناصر: هيه شوفيها؟
مهرة: ورا باجر عاد؟ ماخبرتني..!!
ناصر: عاد هذا الحجز اللي حصلته..ونحن متفقين..
وبعد دقايق عرفنا شو الموضوع...
ناصر: تراني انا ومهرة ومايد بنسافر ورا باجر..
الموضوع هذا حصل اهتمام من الكل..
لكن محد اعترض بالعكس شجعوه...لانه كلنا نعرف انه المسكينه مهرة توها عروس وماتهنت للحين..
ام محمد: وشو تبا بمايد خله عندنا وروح انته وحرمتك..
ناصر: لا امايه ما اقدر..اهله هناك يبون يشوفونه..ويده ابو امه بيسافر يسوي عملية ويبا يشوفه بسرعه..
ام محمد: عاد انا قلت عشان تاخذون راحتكم اكثر..
مهرة: لا عموه مايد فديته مايغث.. 
ناصر: لو السالفه مافيها اهله جان خليته هني..بس عاد ماقدر هم لهم حق بعد يشوفونه..
ام سلطان: والله يا ولديه بقولك الصدق ..اسميك انك بليت عمرك بهالعرس الاولاني..
ناصر: عاد يدوه هذا اللي صار ومكتوب..
ام سلطان: هيه كل اغلاطكم تعقونها عالقدر والنصيب والمكتوب..
ناصر: يمكن انتوا تشوفونها غلطه بس انا هب ندمان...
يوسف: احين مايحتاج انتوا ترمسون في الموضوع مره ثانيه ماصدقنا نفتك منه..!اللي صار صار..
تدخل اخوي محمد في الموضوع..
محمد: شو رايك نرمس في ملجتك.!!
يوسف: انا موافق متى؟؟ باجر؟
محمد : بل ..مستقطع...!
ام مايد: انا ماعندي مانع لو اخوها موافق..
مايد: ولا انا عندي مانع..
ام مايد: بس سحيلة هب طايعه..!

ضحكت فخاطري وانا اعرف انه كنه قاعده تتسمع من ورا الباب وقاعده تتحرقص..وعادي تسويها في أي لحظه تطلع..
ام سلطان: صدقها بنتي...شووو له الملجه.؟ يوم انته تعرفها وهي تعرفك حق شو تملج؟ شو بيفججنا منك لو تملج كل يوم بتنقز لنا هني.!
يوسف: افاااااااااااااااااا يدوه!!!! عايفتني شوووو ؟!.
ناصر: لا هب جي ...يدوه تغار.. تباك تي بس عشانها هي..
يوسف: مب مشكله ..باقي عالعرس 3 شهور...اقدر اصبر شهرين..بس عاد في الشهر الثالث بملج....قولوا بعد لا؟ ملجه شهر مب مشكله...
ام مايد: في اخر شهر عاد بتكون مشغوله بالتجهيزات ما بتفظى لك..
يوسف: راضي..
ناصر: دامك بتصبر شهرين اصبر الثالث..انا ما ملجت الا قبل باسبوع وبعد ماشفتها الا فليله العرس يعني عرس تقليدي مال اول...
التفت انا لناصر بنظرة تهديد...
وقلت له بصوت واطي مايسمعه الا هو ومهرة..
يوسف: لا تخليني اتكلم واخرط كل ظروف عرسك !..
ناصر: بل عليك ..سيده بتخوني؟
يوسف: عيل لا تخرب علي.. 
ام مايد: مانقدر نقرر قبل مانشاور كنة.. بتاكلنا بقشورنا..
يوسف: يييه دام بتردون الشور لكنه عيل ماشي ملجه..
ام مايد: وين بتسوون عرسكم انزين..؟
ام محمد: والله يا ام مايد نحن عربنا وايدين وماتيوزلنا الفنادق..بنسويه في الخيمه العوده..
ام مايد: صدقج...عاد يباله حجز من اول ...
ام محمد: بتشاور بعدني ويا بو محمد عشان نحدد موعد زين..وخلاف ان شاء الله بنسير نحجز وبندور تاريخ قريب من الثلاث شهور..
التفت لي ناصر...وهو يبتسم ابتسامه مغايظ..
ناصر: يووه ماشي وقت ثلاث شهور بس ..!..تلحلح فصل فستان..مايمديك.
يوسف: اسمحلي بس ماقدر اقرر قبل ما احصل مصمم زين..

بعد نص ساعه ثانيه من السوالف فقدت الامل كليا بشوفة كنة.. قمنا نحن الشباب انا وخواني ومايد ولد عمي ورحنا الميلس كعادتنا كل عيد..
ياخسارة ..فلست من شوفة كنه وكشخة العيد ..!
--------------------------------- 
بعد يومين..
--------------------------------- 
اليوم: الاثنين
المكان: بيت بو محمد..
الوقت: الثانية عشرة ظهرا..
--------------------------------- 
(مهرة)... 


نزلت من الغرفه وانا لابسة عباتي وجاهزة.. 
كان ناصر وكل اهله موجودين في الصالة..
ناصر: خلصتي؟..
مهرة: هيه..
ناصر: انزين الشنط كلهن في السياره..
بو محمد: يا ناصر شو كاظنك تغدوا وسيروا .!
ناصر: ابويه الله يطول لي بعمرك مانقدر الطياره الساعه 3 ولازم نطلع من الحين مايمدينا ...ان شاء الله بنتغدا في الطريج...
ام محمد: انزين مايخالف بس لا تنسون تطمنونا يوم توصلون بالسلامه..ماوصيك..
ناصر: ان شاء الله امايه لا تحاتين اول مانوصل بنتصل...
سرت انا صوب ميثا حرمة محمد وخذت مايد من عندها من عقب مارتبت لبسه شوي..
مهرة: يالله عيل نسلم عليكم ..

الدقايق العشر اللي طافت كانت كلها سلامات وتوصيات ..
سلمنا عليهم وطلعنا انا وناصر لسيارة يوسف اللي كان متكفل يوصلنا..

الساعه ثلاث الا عشر دقايق نحن كنا في الطياره..
حسيت بطني ينعصر..
الجو غريب في الطياره..
مهرة: اويييييييه ناصر...
ناصر: شو بلاج؟
مهرة: اول مره اركب طياره...اخاااف.!
ناصر: هههههه لا تخافين ولا شي كلها كم ساعه ونوصل ان شاء الله..
مهرة: انته خبرتهم هناك انه نحن يايين؟
ناصر: لا..يوم بنوصل هناك ان شاء الله بتصلبهم..
مهرة: هم من متى ماشافوه؟..
ناصر: من توفت سعاد الله يرحمها..يعني شافوه وهو توه مولود قاصر في الحظانه حاطينه..

تاملت فويه ناصر وشفت فويهه زعل..ساعتها ماحسيت بالغيره لكن تفهمت موقفه كليا..
مهما كان سعاد كانت زوجته اختارها بارادته واكيد انها انسانه زينه يوم يابت ولد مثل مايد..
مهرة: الله يرحمها .. بس تراني هب سايره وياك بيتهم..
ناصر: ليش؟..تعرفي عليهم..اكيد يبون يشوفون اللي بتربي ولدهم من عقب سعاد..
مهرة: لا احس انهم بيزعلون ..واشوفها وقاحه بصراحه اني اسيرلهم...سير انته ومايد وانا بقعد في الفندق..
ناصر: هممممم... على راحتج..ولو انه مب حلوه اخليج في الفندق روحج..
مهرة: لا عادي ..بنشغل والا برقد ولا بسوي أي شي لا تحاتيني

سكت عني ناصر والتفت صوب مضيفات الطيران..بشكل لا ارادي تم يراقبهن..
حسيت بالقهر والظيج كأنه الكرسي اللي قاعد عليه انا شبت فيه الظو...!

مهرة: اقول ناصر.. شرايك نتبادل بالكراسي..!!!
التفت لي ناصر مستغرب..
ناصر: هاه.!..ليش؟
مهرة: بس خلني انا على طرف..
ناصر: لا ..
مهرة: ليش؟.
ناصر: كل من يخطف عدالج يعني.!..لا..
مهرة: اذا ماتباني اشل مكانك بالغصب شل عيونك عن امهات تنوره وقميص وطاقية..!!
ناصر: ههههههههههههه اناااا؟؟ ماتطالعتهن...لا تظلميني..
مهرة: هي هي بو طبيع ما ايوز عن طبعه..
ناصر: مهروووه..ماتطالعت حد... يوزي عني..!

اعلنوا في المكبرات الصوتية انه الطياره بتقلع بعد دقايق ..حطيت مايد فكرسيه الخاص وربطنا الاحزمه..
حسيت ببطني احتاس اكثر من التوتر..
لكن بعد حوالي ربع ساعه اختفى كل شي وصار الوضع عادي..
الله يوصلنا بالسلامه بس..
الجزء الستين..
------------------------ 
اليوم: الاثنين..
المكان: احد فنادق سوريا / حلب
الوقت: السابعه والنصف مساءا بتوقيت سوريا..
--------------------------------- 
(ناصر).. 

ابتسمت وانا اتطالع مهرة تبدل ملابس مايد عالشبريه وفنفس الوقت اسمع احمد عالطرف الثاني من الخط وهو يخبر اهله اللي حواليه اني انا ومايد موجودين فسوريا عشان نزورهم..
ناصر: لا اله الا الله يا احمد لازم يعني تسويلهم هالاكشن..!
احمد: أي لكان !..بس ما ايلتيلنا من أبل انك راح تيجي!
ناصر: قلت مايحتاج ازعجكم واخليكم تتعبلون وتتريون في المطار .. انا اروحي ادل المكان ويوم بستقر بتصل فيكم..
احمد: لازم تتعشى عندنا اليوم..
ناصر: البركه فيك تعال شلنا ههههههه..
احمد: والله اذا انت جاهز هلأ بيجي .!
رجعت التفت لمايد واشوف مهرة تقريبا جهزته..
ناصر: جاهزين..الا عمي شحاله؟
احمد: بنتكلم بالطريق...دقايق..
ناصر: هههه الله معاك..

سكرت عن احمد ورحت قعدت عدال مايد عالشبريه.. مهرة كانت وافقه جدام مايد تسحي شعره..
تاملت فويهها الحنون لثواني.. 
ناصر: شكلج تعبانه مهرة..
مهرة: افف ماحبيت الطياره..يابت لي صداع.. 
ناصر: هههه بتتعودين عليها خلاف..
مهرة: بس الجو عندهم حلووو هني في سوريا..
ناصر: هيه..في الشتا اييهم ثلج بعد في بعض الاماكن..
مهرة: يااه كشخه.. 
ناصر: متاكده ماتبين تسيرين ويانا؟ تراهم ناس وايد طيبين والله..
مهرة: ادري يا ناصر انهم طيبين.. بس انته فكر فيها.. انا احس انه بعدهم مجروحين ومب محتاجين يقابلون انسانه غريبه خذت مكان بنتهم ..
ناصر: انا متاكد انهم بيحبونج..وهذيلا ناس هب معقدين مول..
مهرة: ماعليه..انته روح مع مايد..وتعشى عندهم وخذ راحتك..وانا هني برتاح شويه ..
ناصر: انزين ..خليهم اييبون لج عشا للغرفه.. 
مهرة: لا تحاتيني بطلب عقب ما اتسبح ويخوز عني الصداع هذا..

وقفت وتقربت منها وبستها عدال عينها..
ناصر: سلامت راسج من الصداع.. يالله عيل تحملي على عمرج نحن بنسير..
مهرة: الله يحفظكم..
شليت مايد وشليت شنطته الصغيره اللي فيها مستلزماته وطلعنا من الغرفه..
في الرسبشن تحت تاكدت من الاستعلامات انه اللي يوصلون طلبات الوجبات للغرف في هالفندق هن حريم..
بالتالي تطمنت انه مهرة مابيدخل عليها ريال ولا بتتعرض لاي موقف بايخ ان شاء الله
وبعد ما ارتاح بالي طلعت برا الفندق..
دقايق وكان احمد واصل بسيارته اللي نزل منها وعلى ويهه ابتسامه وسيعه.. 


---------------------------------- 
اليوم: الاثنين..
المكان: غرفة كنة ..
الوقت: الساعه العاشره والنصف بتوقيت الامارات مساءا
------------------------------------- 
( كنة).. 


كنة: شوفي شوفي هذا..يجننننننننننننن..!!!
اشرت للشاشه لمنى عشان تشوف الفساتين اللي قاعدين نطلعها من النت..
منى: لالا ابوي اخويه مايووزله هالفساتين بيطره لج طر..!
كنة: لييييييييش...والله حلووو!!
منى: لا منى هذا فيه فتحه عند الريول وظهره عاري شوي..!
كنه: وانا وين بلبسه الا عند الحريم..وبعدين الفتحه عادي بنحط شيفونات تحت بنغطيها والظهر برايه !
منى: انا بريت ذمتي وقلت لج ..لا تين تشتكين خلاف..!

تاففت وغيرت من قعدتي وجابلت منى..
كنة: اما انه الرياييل قهر... حق قمصان النوم قالوه هيييه قصري واكشفي ولا تطولين...واذا بغينا نتعدل لعمارنا وبين الحريم وقفوا لنا عظم في البلعوم..!!! هذا عيب وهذا كشف وهذا وهذا.. شو هالغصه !
منى: هههههههههههه هي عيل شو اتحسبين..هذا العرس من بدوي عاد يالله تحملي..
كنة: اقول ترا مايخص البدو والحظر حد من البدو متفتح وحد من الحظر منغلق اشد عن البدو..كل واحد وتفكيره بس اذا معقد او لا..
منى: قصدج يعني اخوي معقد.!
كنة: هــيـــه !
منى: الحمد لله انج ماملجتي..خلاص بقول لاخويه البنت غيرت رايها فيك وفجوا الخطبه وبنحصل له غيرج..

شهقت وحطيت ايدي على صدري..وحسيت بالرعب من الفكره هاي..
جان اظرب منى على ايدها..
كنة: يا ام كرشه لا تفاولين علي !!!!!! حرام عليج انا ماصدقت..
منى: هههههههه كرشتي بعدها ماطلعت وايد..وبعدين محد قالج اتنقدين من الصبح على اخوي.. عبالج برضى عليه يعني عشانج ربيعتي..

ابتسمت ورديت اجلب في صفحات النت.. 
من المغرب انا ومنى نفتش في هالمواقع عن تجهيززات العرس وغيره..خايفين انه نسينا شي ماحطيناه في الخطه...
لانه عندنا وقت ظيق نستغله...
عشان جي نص طلباتنا طلبناها عن طريق النت والدفع عند الاستلام..

كنة: خايفه يا منى..
منى: من شوو حبيبتي..
كنة: باقي شهرين واخلص جامعه.. وانتي تعرفين كورس التخرج وايد شغل فيه..وعقب مابيتم لي غير شهر ... شو بسوي يا منى فهالشهر مايمديني!!
منى: انتي لازم تروحين قريب دبي او بوظبي عشان نفصل لج فستان العرس وباقي الفساتين..لانه هذا اللي ياخذ شهور..اما الباقي مقدور عليه..
كنة: لازم تروحين معاي.. انا بروحي ماعرف اتصرف..وطبعا ماريد نوره تي معاي..
منى: بشاور راشد..بتعلث بقوله بروح افصل فستان عرس اخويه والخ..
كنة: شو رايج نسير الخميس الياي..مب هذا الاسبوع..اللي بعده.. بختار لي موديلات من هني وبطبعهن.. ويوم بنسير هناك بنتطالع موديلاتهم اذا ماعيبنا شي بنطلع اللي عندنا..وبنشتري القطع من هناك بعد..يعني يوم يومين قعده هناك اعتقد يكفي نخلص ونرجع..
منى: امييه..حطي حسابج على سيره ورده فيوم واحد راشد مستحيل يخليني ابات..

انتهى الوضع اني طلعت ورقه اكتب فيها كل اللي احتاجه ووبمساعده منى قسمناه على حسب الاولوية..
شي منهن اجلناه لقبل العرس وشي استعجلناه لانه محتاج وقت..
تركت القلم فوق الورقه وقعدت فوق الشبريه اضم ريولي بايدي في قعده مريحه..
كنة: اهم من هذا كله يا منى.... ظنج الله بيوفقنا؟.
منى: وليش لا؟ ان شاء الله الله بيوفقكم يا كنه...انتي شارتنه وهو شارنج ..
كنة: وايدين حبوا بعض وما اتفقوا في النهاية..ونحن دوم نتظارب..
منى: على اشياء تافهه..بعد الزواج فيه امور اهم الواحد يراعيها..مب مشاعره وبس
كنة: تخيلي يتردد يوسف فآخر لحظه ويقرر انه مايباني..
منى: يوسف مب خبله شراتج..ولو سواها نحن ماعندنا نظام اجانب يشرد من الكنيسه ويتكنسل العرس.. شوابنا بيسحبونه من اذنيه لا تحاتين..
كنة: هههههههه حرام مايهون علي.. 

صاح تيلفون منى وطلع راشد.. ارتبشت بنت عمي وسلمت علي بالسريع وراحت..وصلتها للباب ورجعت غرفتي ...
وسكرت الباب وراي وانا اتامل غرفتي..
معقوله بعد ثلاث شهور بودع هالمكان وهالبيت..! 
وفجاه خطرت فبالي غرفة يوسف وانعفس ويهي..
كنة: وييييييع...اثاثها بني لا يكون بيسكني فيها يوسف !!!!!!!!!...لالا اكيد بيغيرونها ماتصلح لمعاريس..

وحسيت بحراره فويهي وحطيت ايدي على خدي ..."معاريس !".. 
ضحكت على عمري وانا ارجع للكمبيوتر ...افتش في النت والمواقع عن اشياء يديده ممكن تعجبني وتريحني من حواطه السوق..
------------------------------------- 
اليوم: الاثنين..
المكان: احد فنادق سوريا/ حلب..
الوقت: الحادية عشره مساءا بتوقيت سوريا..
------------------------------------- 
( مهرة).. 

طلعت من الحمام بعد مابدلت ملابسي ولبست بيجاما قطنية سودا عليها نقش رفيع احمر ..وكانت بدون اكمام والجو شوي بارد...
رحت اقصر عالمكيف المركزي وانا افكر بانه ناصر تاخر.. 
لكن ماكملت تساؤلاتي الا وناصر داخل ومعاه مايد..ابتسمت على طول..
مهرة: هلا والله ..ييتووا اخيرا..!
ناصر: سلموا عليج وايد..وكانوا يبون يشوفونج..
مهرة: مره ثانيه ان شاء الله.. تعال حبيبييييي..
كان الكلام لمايد..شليته من ايد ناصر وظميته...حسيت اني اشتقت له .. هالولد صار جزء مني..
لاحظت ناصر يتاملني بدقه...
بادلته النظره بنظره تساؤل ثانيه..
ناصر: توج متسبحه؟..
مهرة: لا من شويه..بس شعري مانشف بعده..
ناصر: الجو بارد بتمرضين..!
مهرة: لا ماعليه توني قصرت عالمكيف.. ليش واقف عند الباب؟؟
يلست عالكرسي وقعدت مايد على ريولي..
ناصر: هممممم بصراحه انا برد اشل مايد..
مهرة: وين بتشله؟!!!شوفيه مايد؟؟
كنت مستغربه من التغيير المفاجئ للخطط.. وعيوني متعلقه بناصر اتريا اجوبه..!
ناصر: هناك لقيت خاله مايد اللي هي حرمه علي ربيعي..ويالسه عند اهلها حوالي شهر..وانتي تعرفين مايد كان عندها لين ماخبرتج انتي بموضوعه..

ماعجبني مسار الكلام..!! لكن صبرت وترييته يكمل..
مهرة: اوكييه !!!وبعدين؟
ناصر: بو احمد يد مايد قال خل مايد عندنا وبتعتنيبه خالته مثل ماكنت تعتنيبه من اول .. بالمره يشوفونه ويشبعون منه ويقعد عندهم...وبالمره بعد انا وانتي ناخذ حريتنا اكثر..
مهرة: لا..!
كان رفضي قاطع !!..
ناصر: مهرة !!
كانت لهجته عتاب لتسرعي..
مهرة: ناصر ماتخيل احين عقب ماتعلقت بالولد بتشله عني..
يا ناصر وقعد عدالي عالكرسي..
ناصر: ياعمري وقلبي مابشله عنج.. كل المسأله انها حجه وحاجه.. اهله يبون يشوفونه وساعتين زياره ماتكفي.. ولا تنسين انهم ماشافوه كل هالشهور هاي..وبعدهم مابيشوفونه لوقت طويل يوم بنرجع الامارات.. يعني لهم حق نخلي الولد عندهم كم يوم..وبالمره انا وانتي لا تنسين وضعنا ..نحن ماتهنينا و مب محتاجين ياهل بينا يشغلنا عن بعض هالفتره..
احمر ويهي على طول ونزلت عيني..
مهرة: شو هالكلام يا ناصر..!
ناصر: انا اتكلم بصراحه.. 
مهرة: شو بتسوي عيل في المستقبل يوم بيكون عندنا عيال ان شاء الله؟؟
ابتسم ناصر بتسامح..
ناصر: لا تستهبلين علي الوضع مختلف.. 
برطمت وظميت مايد لحظني اكثر...
مهرة: بس يا ناصر ..حرام نخليه جي بروحه...
ناصر: لا تنسين انه مايد متعود على خالته .. اكثر من اعتياده علي وعليج.. وهم مابيسرقون الولد تراه الا بيرد عندنا.. مهرة انا لي حق بعد اني اقعد معاج بروحنا ..
مهرة: ادري والله..بس...بس..!
ناصر: لا بس ولا شي..قومي جهزي شنطة مايد لانه احمد يتريا تحت...
شهقت انا..
مهرة: احين امرره بيشلونه؟..
ناصر: هيه وبقولج ليش بعد ما ارجع..عندي لج مفاجأة..
مهرة: بعد مفاجأة..!!!
ناصر: بتعيبج..يالله قومي..
بعد عشر دقايق من تجهيز شنطه مايد... رجعت اظمه بقوو..
ناصر: ياااااااااااااااالله هالكثر بتتولهين عليه؟؟؟ بسير اقولهم خلوني انا عندكم شهر..يمكن تتولهين علي شوي..!
مهرة: لا تتمصخر.. فديته والله بتوله عليه وايد..
ناصر: لا تحاتين..بتنشغلين عن التفكير..
خذ مايد من حظني وهو يظحك علي وانا امسح دمعه خاينه نزلت من عيني...ورجعت افج غيظي فناصر وعطيته بكس خفيف على كتفه..
مهرة: دب..ثاني مره لا تخطط بدون ماتقول لي ... 
ناصر: ان شااااااء الله..

طلع مايد مع ناصر ..يلست عالكرسي مره ثانيه وانا احس بتثاقل... شلوا مايد عني... بشو بشغل نفسي الحين.!! ياترا الوضع بيني وبين ناصر بيكون مستقر مثل ماهو يوم كان مايد بينا؟ والا بيعتفس حالنا مثل ماكان قبل مايدخل مايد حياتنا؟.. 
خوفي اني انقلب عليه ويتبدل موقفي يوم احس اني بروحي معاه..!
فيه خوف داخلي بعده ملازمني...غصبن عني ماقدرت اتخلص منه.. الله يستر بس... انا ماريد اجرح ناصر بتصرفات لا ارادية..
هو حاط آمال كبيره على هالرحله.. ماريد اخيب ظنه.. 

بعد حوالي ربع ساعه رجع ناصر بابتسامه حزينه...
مهرة: توك حسيت هاااه..!!
ناصر: فديته والله.. صاح.. مايعرف احمد ولا عماد...تمت عيونه فيني يتحسبني عطيته ناس غرب..
مهرة: فديييييت قلبه..حرااااااام..
ناصر: ماعليه يوم بيشوف خالته هناك بيسكت ان شاء الله..
تنهدت ...
مهرة: ان شاء الله...
ناصر: تعشيتي؟
مهرة: هيه تعشيت..طلبت ويابولي.. 
ناصر: انزين..انا يوم كنت فبيت عمي سويت ترتيبات بدون ماقولج..
مهرة: شو ترتيباته؟..
ناصر: انه نحن مابنقعد هني.. باجر بنسافر تركيا..بنقعد فيها يومين جي وعقب بنسير ايطاليا..
بطلت عيني على هالتغييرات..
مهرة: شو شو شو...وين نروح؟؟ ومايد؟..
ناصر: مايد علي بيرده وياهم يوم بيردون الامارات..وهم بيردون فنفس الفتره اللي نحن بنرد فيها..يعني مايحتاج نرجع سوريا..
مهرة: من صدقك انته؟ 
ناصر: هيه..انتي لا تحاتين انا رتبت كل الامور.. 
مهرة: اللي تشوفه يا ناصر..

اسند ناصر ظهرة على الكرسي شوي بعيد عني وهو يتامل شكلي...
ناصر: ليش احس انج متوتره وخايفه؟.
مهرة: لاني متوتره وخايفه.. 
ناصر: انتي تعرفين انه ماله داعي الخوف والتوتر..
مهرة: ادري..بس فيه اشياء ماقدر اتحكم بها.. 
ناصر: بعدج تتذكرين اللي سويته فيج صح؟ 
هزيت راسي بصمت.. 
خايفه وزعلانه..احس انه ناصر احين بيقوم وبيطلع من الغرفه معصب...احين بيبدا يصارخ بزعل وظيق..
وانا ماريد اكدره...ماريد..
لكن كل مخاوفي اختفت.. فلحظه ناصر مد ايده وحظني بحنان... اسند راسي على كتفه..واسند هو راسه على راسي... بدون ضغط بدون أي طلبات مبطنه.. حظني وسكت.. ولا قال شي..
مهرة: سامحني ناصر.. انا..انا اعرف انك تغيرت..وانك احين غير عن قبل..وانك ماكنت فوعيك يوم سويت اللي سويته... بس ارجوك لا تلومني هذا شي ماينمحي بسهوله.. 
ناصر: لا تقولين جي مهرة..انتي اللي سامحيني.. اوعدج انج بتنسين اللي صار فيوم من الايام.. بس اباج تحطين فبالج شي واحد..انج معاي في امان اكثر مما انج في امان مع أي شخص ثاني حتى لو ابوج.. انتي فعيوني يا مهرة.. لا تخافين مني..خوفج مني والله يقطعني ويعذبني.. 

رفعت راسي وشفت فعيونه معنى كل كلمه قالها.. الالم والحزن والحب فنفس الوقت..
مهرة: سلامتك يا ناصر.. انا ماخاف منك .. وان شاء الله كل الامور بينا بتتصلح مع الوقت.. لا تكدر خاطرك ترا ماتهون علي.. 
ناصر: ولا انتي تهونين علي.. بس ماعرف شو الحل لمشكلتنا ..اللي اقدر اسويه سويته ماعرف شو اسوي اكثر من جذي..
مهرة: الوقت... كل اللي نحن محتاجينه هو الوقت.. ناصر ترا ما مر شهرين من زواجنا لا تستعيل.. جدامنا الحياة بطولها وان شاء الله الله بيساعدنا نتخطى هالظرف..
ناصر: ان شاء الله.. 

ليلتنا كانت غريبه انا وناصر... كنا متسدحين عالشبريه ...
وكل واحد يرمس الثاني عن ماضيه واهم مواقف حياته...
شي حزن وشي ضحك... شي اهبل وشي معيب..
شي من المواقف غريبه وشي محرجه.. 
حسيت اني فتحت قلبي لناصر في هالليله اكثر مما فتحت قلبي لاي شخص ثاني..
وحسيت اني عرفت عنه امور اقرب الناس له مايعرفونها...
خبرته عن كل شي...الا عن حبي المراهق لمبارك..
وهو خبرني بكل شي... الا عن علاقاته الفاسده اللي ماكان لها داعي تنطرى..!
وعلى كثر تراكم التعب اللي فينا...ما رقدنا الا ويه الصبح..!
-------------------------------- 
اليوم: الثلاثاء..
المكان: سيارة سيف.. 
الوقت: الحادية عشره صباحا..
-------------------------------- 
(سيف)... 

حطيت اوراقي على السيت اللي عدالي بقهر... 
ركبت السياره وشغلتها ومشيت متجه لبيتنا...
وقمت مثل المينون ارمس عمري.. وانا ماسك السكان بالقو..
سيف: ويلومونك ليش تدرس في الخارج !!!.. في الخارج ماعندهم التعقيدات البايخه الموجوده فبلادنا.. حرااااااام عندهم يمشون امورك لازم يعطلونك ... استغفر الله..!!

انتبهت اني اخفف سرعة السياره فالوقت اللي اتصل فيه مبارك..
سيف: ها مبارك..
مبارك: وين انته؟ 
سيف: ساير البيت..
مبارك: شبلاه صوتك؟ What's wrong?
سيف: في البيت بقولك...
مبارك: بيتكم..؟
سيف: لا بيتكم..
مبارك: يعني بيتكم..
سيف: ما اطنز يا اهبل صدق اقعد فبيتكم انا عفت بيتنا ..بييك البيت...
مبارك: اووكييه اوكييه..اترياك..

في بيت خالي يابر يلسنا انا ومبارك في الصالة..
مبارك: خبرني عاد شصار..
سيف: الجامعه ماطاعوا يقبلون اوراقي..!!!!!
مبارك: what!!!!!!!! .. انته يايب نسبه فوق التسعين كيف مايقبلونك؟؟
سيف: المسالة مب النسبه.. قالوا تبا تسجل سجل على السنه اليديده يعني انطر يا حمار لين شهر سبعه عشان تسجل وتبدا تداوم شهر تسعه ..
مبارك: ليش؟ والسيمستر الياي؟؟؟ بعده باقي عليه شهرين وشي...
سيف: جامعة الامارات المحترمة ماعندهم نظام فصلين.. نظام طرح مواد التاسيسي مايسمح ... يا تبدا معاهم من اول السنه يا تتريا السنه اليديده... يعني هالسنه تظيع علي بلاش..
مبارك: خلهم يولون ..روح الجامعه الامريكية...
سيف: مابغيها... مب في العين...انا شارد عن لندن عسب مافارق اهلي...
مبارك: احين انته تقارن بين السكن فلندن والسكن فاماره ثانيه ماتاخذ غير ساعه ونص وانته واصل بيتكم..!!
ــــــــــــــــــــــــــــــــــــــــــــــــــ ـــــــــــــــــــــــــــــــــــ
سيف: مابغيها.. 
مبارك: احين انته شو تباها جامعه الامارات جامعه جديمه ومهملينها مب مهتمين فيها مثل باقي الجامعات..
سيف: قصدك جامعه عريقه ...لا تقارن جامعات ماكملت عشر سنين من طلعت بمبانيها اليديده والكشخه بجامعه عمرها من عمر الدوله..!!.. 
مبارك: هذا انت قلتها...عمرها من عمر الدوله يعني نظامها قديم...
سيف: ماعليك من الخرط مبارك والله شهادتها قويه .. بس فيه بعض القوانين عليها غبار محتاجين يغيرون شوي... اخ يالقهر جانهم بيظيعون علي نص سنه كامله...شو بقعد اسوي؟؟
مبارك: والله اذا انته مصر على جامعه الامارات..انا عندي لك شور..
سيف: اللي هو..؟
مبارك: خذ لك دورات..
اعتفس ويهي على طول..
سيف: دورات؟ لايكون تطري دوره جيش مافينا دخيلك..!
مبارك: لا اشوو...اقصد خذ دوره لغة .. جهز نفسك.. خذ شهادة توفل..خذ شهادةاICDL ..خذ دوره شبكات ..خذ دوره جرافكس ..فيه وايد دورات تقدر تاخذها... 
سيف: الدورات مب ببلاش ابويه يبن فلوووس...
مبارك: عنلاتك يالزطي حسابك في البنك متروس فلوس..!!!!
سيف: والله انه شورك طيب بس كنت ناوي انا اشتري سياره يديده بصراحه..
مبارك: عن الخرط سيف...سيارتك هذي ماكملت سنه حرام عليك... عن البطره عاد...
سيف: اوكيه اوكيه... جذي يعني ظنك؟..
مبارك: اسمع شوري..تكون غلطان اذا تحسبت انه الوظيفه هالايام تي بس من مجرد شهادة باكلريوس.. لازم السي في مالتك تكون متروسه دورات وشهادات وخبره عشان يوظفونك.. ليش تظيع وقتك بعد التخرج عالدورات؟ خذهن من الحين عشان بعد التخرج تروح تدرب فاي مكان بالتالي تحصل خبره ..
سيف: والله انه صدقك... الوظايف هالايام بطلوع الروح خصوووووووووصا العين عاد.. 
مبارك: شمعنى؟
سيف: العين مب نشيطه مثل بوظبي ودبي.. مخلينها جي عالبركه اونها منطقه استجمام وراحه حتى المباني ممنوع نسوي مباني مرتفعه .. بصراحه هالوضع ممل ولازم يتغير .. لين متى شباب العين كلهم موزعين اللي يشتغل في دبي واللي فبوظبي واللي في الشارجه .. 
مبارك: هذا الحين الوضع جذي...عيل كيف كان قبل حوالي 25 سنه..وتلومون ابويه يوم انه سافر يدور مستقبله...
سيف: والله انه صادق..لو انا فوادي شديد شويه شراته جان مارديت من لندن بعد الا بشهادتي.. 
مبارك: قصدك ابويه يعني قلبه قاسي..!
سيف: مبارك.. ابوك مسافر عن اختين وام.. لا تنسى هالشي..

سكت عني مبارك وماحب يناقش الموضوع اكثر..
ورجعت انا افكر بوضعي ... هالسنه صارت امور وايد.. عسى ان تكرهوا شيئا وهو خير لكم.. يمكن الله مايبالي ابدا في هالوقت بالدراسه وعفستها... يمكن لازم اهدي السرعه وارتاح شوي...
صدقه مبارك..خلني اخلص من الدورات الحين.. عشان اتفرغ للدراسه بعدين..!
-----------------------------------
----------------------------------- 
اليوم: الثلاثاء..
المكان: بيت بو محمد..
الوقت: السادسة مساءا..
----------------------------------- 
(يوسف)... 

دخلنا انا وامي للصالة ... اللي كانت خاليه ومافيها حد..
كانت امي متنرفزه ومب رايقه...
ام محمد: انا مب مرتاحه من هالتاريخ...
يوسف: يا امي قولي الحمد لله انتي بس...
يلست امي عالكرسي وعقت عباتها وبرقعها...
ام محمد: الحمد لله يابويه.. لكن عاد غربل الله عدوهم عطونا في نص الاسبوع..شقايل جذه!!!

كانت امي تتحظى على الحجز الوحيد اللي حصلناه للخيمه ..واللي يحدد طبعا تاريخ العرس..
يوسف: يا اميه زين انه حصلنا في اجازه الربيع.. ترا اروحج سمعتيه امس واحد مكنسل عن هالتاريخ بالذات والا الحجوزات فوول لين شهر تسعه... يعني نحن حظنا من السما..
ام محمد: انزين يابويه في نص الاسبوع...منو بيينا في نص الاسبوع..!!! دوامات وغيره..
يوسف: اللي يبانا بيينا.. ومدارس ماشي..اجازه الربيع.. والدوامات ظنتي للرياييل بس.. لا تكبرينها عاد يا اميه..
ام محمد: الحمد لله على كل حال... 
يوسف: تبيني اجرب الفنادق؟
ام محمد: لالا حشى مانبا فنادق ولا يسدن عربنا..!
يوسف: مب لازم تدعين امة محمد كلها انتي..!
ام محمد: قول ماشاء الله عنبو ماجنا نرمس عن عرسك عنبو ماتبا الناس تفرح فيك..!!
يوسف: اهم شي عندي انتي ماريدج اتمين متظايقه من التاريخ..
ام محمد: الله بييسر ان شاء الله فديتك..نحن وصيناه اذا حد كنسل شي من التواريخ القريبه يخبرنا وان شاء الله خير...
يوسف: اذا لي نصيب باخذه بس انتي لا تظايقين..
ام محمد: صح فديتك..اذا لك نصيب باخذه.. نحن زين بعد يوم حصلنا حجز قريب..
ــــــــــــــــــــــــــــــــــــــــــــــــــ ـــــــــــــ
اعتدلت في قعدتي وصبيت لي شاي ...
يوسف: امايه..دام تاريخ العرس وحددناه.. ليش مانحدد تاريخ الملجه؟
ام محمد: يابويه صدعت روسنا بهالملجه...مالك حايه بها..
يوسف: اشووو!!..كيف بعد مالي حايه بها.. امايه لا تغيرون رايكم احين..!
ام محمد: يعني اخوك ناصر اللي كان بحاجه انه يعرف حرمته اللي ماكد شافها ولا يعرف عنها ..ماملج الا قبل العرس باسبوع..وشافها فليله العرس.. وانته بنت عمك تعرفها وتعرفك من انته صغير محتاي ملجه؟ خل عنك الخريط يالله..!
يوسف: امييه..شو يعني؟ ماشي ملجه؟..
ام محمد: اكيد شي..بس انته لا تكظ البنت.. مسكينه تراها شهرين في الجامعه وشهر العرس يادوبها تخلص شغلها وتهتم بنفسها وين بتحصل وقت تجابلك..
يوسف: احين انتوا ليش ماخذين هالفكره عني اني بروح اتسنتر جدامها فبيتهم..! فيه شي اسمه تيلفون..
ام محمد: اخس بعد..رقاد مابتخليها ترقد..جي اعرفها سوالفكم انا.. 
يوسف: انتي حاطه علي اليوم...!!!.. 
ام محمد: لا يابويه مب حاطه عليك ولا شي..بس ماباج جذه ..ماباهم يقولون ولدهم مستلغث على بنتنا..!
يوسف: اماااااياااه...بنت عمي هاي شو بعد مستلغث والله شكلج تتكلمين عن ناس غرب.!!
ام محمد: مايخالف حتى لو..وانته تعرفها رمسه الحريم..مافينا..خلك ثقيل..كلهن ثلاث شهور وبيخطفن..مايحتاج ملجه الحين..لا تصدع روسنا.. خل البنت تتجهز على راحتها..وعقب العرس اشبع بها..!

نشيت وانا معصب ..
يوسف: مبونه انا حظي نحس...المنحوس منحووس..

رحت غرفتي وانا اتحرطم .. اسميها امايه غير شكل يوم تتنيحس بخصوص موضوع.. خلاص ماتقتنع موليه لازم تطلع لك الشيب..!!! .. 

بدون حاسية فتحت الكمبيوتر وطرشت رساله لكنه " ماشي ملجة.. عمتج تنيحست... استانستي؟"

كنت مقهور وابا افج غيظي بحد.. قمت اتصلت بخالد اطفربه عشان يقوم من رقاده..
ويلاقيني عقب صلاة المغرب..
من يوم العيد ماشفته الخام..!!!
----------------------------------- 
اليوم: الاربعاء..
المكان: سيارة راشد..
الوقت: السابعه والنصف مساءا..
----------------------------------- 
(سهيل)... 

خذت الورقه عن راشد وحطيتها فمخباي.. 
سهيل: والله ماظنتي سيف يفهم بهالسوالف...
راشد: اذا مايعرف انا بعلمه.. حرام يفسفس فلوسه على شي مايسوى..
سهيل: انا بقوله عن فكرتك.. وبنشوفه..
راشد: سيف بعده طايش انا اعرف بيقول بشتري دراجه والا سياره والا مادري اشو من هالخرابيط.. انته فهمه .. انه يستثمرهن احسن.. سيف ناوي يكمل دراسه وماظني يتوقع اهله يصرفون عليه طول خمس او ست سنين دراسه لين يشتغل.. لو يستثمرهن او يستثمر نصهن عالاقل بيدخلن له فلوس عالاقل يمشي بهن حاله..
سهيل: والله صادق يا راشد.. ماعليه انا بعطيه الورقه هاي وبشرح له.. 
راشد: تمام عيل انا بسير عنك بقضي كم شغله وعقب برد البيت تعبان..
سهيل: خلاص عيل.. سلم عالاهل.. فمان الله..

نزلني راشد.. عند بيتنا وراح.. 
في ميلسنا حصلت سيف ومبارك يالسين كالمعتاد..
سهيل: زين انك هني...قبل ما انسى..
سيف: خير؟؟
سهيل: الخير بويهك..
وخبرته بكل اللي قاله راشد...
سيف: استثمرهن؟؟؟؟ كلهن؟؟؟
سهيل: عالاقل نصهن.. المبلغ مب هين يا سيف..
مبارك: والله راشد صادق.. 
سيف: انزين انا ماعرف بهالسوالف..!
سهيل: راشد يقول مستعد يعلمك .. وعطاني ورقه بعد كاتب فيها احسن الشركات اللي تقدر تستثمر فيهن وقاللي اعطيك اياها..
وعطيته الورقه..
سهيل: وغير جذي ماعرف انا روح اتفاهم معاه.. 
قعد سيف يتطالع الورقه ويفكر في الموضوع... 
سهيل: متى السفر يا مبارك؟
مبارك: باجر ان شاء الله..عاد تولهوا علي..!!!
سهيل: مال غصب! يمكن مانتوله..!
مبارك: لا غصب تتولهون علي...
سهيل: ههههههه ان شاء الله توصل بالسلامه..مره انته من تحصل اجازه تعال.. 
مبارك: ان شاء الله قد ما اقدر بييكم..
سهيل: بالتوفيق ان شاء الله..

وخليتهم ورحت داخل البيت..
حصلت عليا موجوده بس في الصالة..
سهيل: عيل وين شيخه؟..
عليا: راحت فوق.. 


في الحجره.. حصلت شيخه قاعده تطلع لها ملابس من الكبت.. التفتت لي مستغربه..
شيخه: سهيل!!.ماتوقعتك ترد البيت بهالسرعه..
تقربت منها وانا ابتسم...
سهيل: ارد اطلع يعني؟..
شيخه: هههه لالا.. حياك.. مافيني على ظلمه الحجره اذا طلعت..
سهيل: ياويل حالي انا... النور نورج والله .. شو اشوف تطلعين ثياب..!
شيخه: هيه مبوني بتسبح.. هاه شو علومك؟
سهيل: طيبه طاب حالك... هاه جهزتي اوراقج.. ترا بشلهن باجر رواحنا متاخرين ..المفروض يقابلونج هالاسبوع بس شكلهم بياجلونج للاسبوع الياي..
شيخه: هي مجهزتنهم..
راحت شيخه ويابت لي ظرف كبير فيه كل اوراقها وعطتني اياه.. 
شيخه: ان شاء الله يقبلووووني..
سهيل: ان شاء الله.. احتمال يسوون لج امتحان..
شيخه: عااادي بمتحن.. كتبي مال الجامعه بعدهن عندي فبيتنا..
سهيل: ماعليه ان شاء الله خير.. بس بعد ما اعتقد يكون الامتحان بذاك العمق ماعتقد تحتاجين كتبج..
شيخه: هي بس اذا شافوني جي تفلسفت زياده في الامتحان بيقولون اووووووه هاي فاهمه وحافظه خل نشغلهااااا...
سهيل: هههههههه والله انج يا شيخه...خقاااااااااااقه..!
شيخه: براااااااااايني هههههه...

سكت عنها وانا امسك تيلفوني واتصل بابويه..من طلع العصر مارجع...هالشايب صرنا لازم كل شوي نتصل فيه نشوف وين هو...معيشننا فرعب الله يهديه... 
لاهو طايع يخلينا نسير وياه وين يسير ولا هو طايع يرتاح ويريحنا في البيت..
الله يحفظه لنا بس...
-------------------------------------- 
اليوم: الاربعاء..
المكان: بيت بو راشد..
الوقت: الحادية عشره مساءا..
-------------------------------------- 
(منى)... 

غطيت علبة الجبن بالزعتر اللي يابها لي راشد قبل العيد.. بعد ماحطيت لي كم قطعه منه في صحن صغير ورجعت لصالة قسمنا..
وقفت اتطالع راشد وهو يتابع فلم على التلفزيون..
هذي فرصه مناسبه عشان اكلمه..
رحت وقعدت عداله...
منى: تبا جبن؟
التفت لي وتطالع صحن الجبن ورد رفع عينه لي..
راشد: انتي وهالجبن مالج...ماخلص عنج ماشاء الله؟؟؟ 
منى: ههههه لا ماخلص..وان خلص ريلي حبيبي بيشتريلي غيره .. 
راشد: يابوج عزر علينا.. الحمد لله بعد يوم توحمتي على شي ينقدر عليه ..
منى: هههه لا ماتهون علي اتعبك حتى فهالشي ..
راشد: انا احس انه وحام الحريم هذا نصب واحتيال..! ومب صدق..هن يتخيل لهن هالشي بس..مكر حريم يعني..
منى: لااااااااااا والله!! لا تقعد تتفلسف.. شو بعد نصب؟
راشد: لا صدق.. مافي شي اسمه وحام هذي بس هرمونات متخربطه شي زايد وشي ناقص ..
منى: وكيف تفسر بالله العلامات اللي تطلع على اليهال اذا امهم توحمت على شي وماحصلته.. انا وايد شفت من ربعي حد فيه علامه مثل الفراوله وحد مثل الزيتون الاسود ووايد غيره..
راشد: هذي علامات خلقية عادية ويوم تشوفها الام قالت هيييييييي اانا متوحمه على كذا وماحصلته.. وكله من خيالها..
منى: اوييه راشد انته معقد بصراحه لا تخلي عموه تسمعك..
راشد: ههههههههه.. 
منى: هممم اقول راشد.. ممكن استئذنك بشغله..
راشد: آمري منى..
منى: مايامر عليك عدو الغالي...همم كنه بنت عمي تباني اخاويها وين بتسير دبي والا بوظبي عشان تفصل فستان عرسها وجي..
راشد: شو يوديج منى ..مالج حايه..
منى: ترا انا بعد ابا افصل فستان حق عرس يوسف.. ماباقي غير ثلاث شهوور..
راشد: حددوا الموعد هم؟
منى: هيه امايه اليوم تخبرني..!
راشد: وليش ماتفصلون هني..
منى: شو هني راشد هناك احسن.. وهي يوم عرست انا ماقصرت معاي مع انها كانت بنت ومايخلونها بس عشاني خلوها..يالله عاد راشد لا تقول لا..
راشد: بس انتي حامل وبتتعبين من الدواره في الاسواق..
منى: لا ان شا الله ماعليه شر وبلبس نعال مريح وكل شي بقعد بس لا تقول لا بليز بليز..
حاس راشد بوزه مب راضي كليا..
راشد: ومتى تبا تسير هيه.؟
منى: الاسبوع الياي..على اخر الاسبوع..
راشد: ومنو بيسير وياكم؟..
منى: اكيد خالتي ام مايد بتسير..والدريول بيوديهم.. 
راشد: بعد دريول!!..
منى: شو تبانا نسوي؟ محد يتبرغ يفرغ لنا يومه كامل ... وتفصيل الفساتين خصوصا فستان العرس يباله صبر لين تحصل الشي المناسب..
راشد: همممم خلاص اوكيه بس توعديني مااتعبين نفسج..
منى: خايف علي والا على البيبي؟..
راشد: عالاثنين.. لا تستهبلين..
منى: هههههههه فديتك والله..
بسته على خده اليمين..
منى: مشكوور مشكوور يا احلى زوج... 
راشد : يعني البوسات ماتوصلنا الا يوم نوافق عالطلعات؟؟
منى: الله واكبر احين صرنا مول مانعطي بوسات زين زين ماعليه.. بتعرف الفرق من اليوم ورايح..
راشد: ايوااااا بدينا بشغل المذله.. ماعليه منج انا اعرف اخذ الشي بالغصب..
منى: هههههه راشد!!..خلاص لا تغايظني.. خلني مستانسه...

حطيت راسي على ريوله وقعدت اتابع الفلم معاه.. وانا احس بداخلي استقرار نفسي وعاطفي..
حلو هالاحساس..!
حلو وايد...
---------------------------- 
اليوم: الخميس.. 
المكان: غرفة ناصر ومهرة في احد فنادق تركيا/اسطنبول..
الوقت: العاشره صباحا بتوقيت تركيا..
---------------------------- 
(مهرة).. 

غريب رقاد ناصر اليوم...
مب عادته يطول بالرقاد من عقبي...!..
او يمكن انا اللي نشيت من وقت وايد؟؟؟
مسكين يمكن هو تعبان وما ارتاح وايد الفتره الاخيره... 
رجعت احوص بالغرفه ..وكل شوي اوايج من البلكونه...المناظر كانت حلوه فتركيا..وجوها وايد حلو..
حتى الفندق هذا وايد حلو.. على قولة ناصر هذا الفندق اللي وصانا به علي ربيعه.. يوم عرف انه ناصر مايدل شي بتركيا تبرع انه يعطيه اسامي فنادق واماكن واشخاص ممكن انه يحتاجهم..مسكين..ماقصر معانا لا هو ولا زوجته.. 

رجعت التفت لناصر اللي نايم على بطنه كالمعتاد..
وريله اليمين طالعه من تحت الفراش..كالمعتاد بعد...
لازم يطلع هالريل والا مايرتاح..!..
رجعت لشنطتي وطلعت منها بدله خفيفه ..قميص ابيض عليه تطريزات ناعمه بالابيض وتخريمات بسيطه صغيره..مع تنوره سماويه مخططه بالابيض.. 
خلني اتسلى لين يقرر ناصر انه شبع رقاد...
لكني لبست وسحيت شعري حتى اني حطيت ميك اب خفيف وبعده ناصر ماقام..
ياربي مليت ماقدر خلني ازعجه شوي...
صح..
خلني انتقم منه عاللي سواه فيني امس الصبح..ماخلاني ارقد وهو مستانس ويضحك علي...

ركبت على الشبريه وعلى ويهي ابتسامه شيطانية..
انسدحت على بطني واستندت بايدي على المخدات الصغار..
تاملت فويهه.. 
وحسيت بقلبي يذوب.. 
مديت ايدي وقعدت اتلمس ملامحه شوي شوي... 
لين فتح عيونه... 
مهرة: صباح الخير يالرقاد..
ابتسم بتكاسل ورد غمض عينه..
ناصر: صباح النور..
مهرة: مب بسك رقاد؟..امس راقد الساعه 11..والحين الساعه 10..بتكمل 12 ساعه تراك..
ناصر: ياعيني عاللي يرافسون ولا يحسون.. انتي لين 3 ما استقر رقادج..
كتمت ضحكتي ومثلت اني متولمه..
مهرة: اويييه..رافستك؟؟؟ انا اسفه...
شك ناصر بالموضوع ورجع يفتح عينه ويتطالعني بتشكك..ماقدرت اسكت وانفجرت بالضحك...
ناصر: خايسه !!.. 
وفر علي المخده الصغيره..
مهرة: هههههههه انا اعاقبك في الليل على اللي تسويه فيني طول اليوم..
ناصر: مب ناصر انا اذا مابديت من الليله اربط ريولج عن المرافس.. صدق والله مهرة انتي وايد ترافسين .. 
ضحكت .. عادي ما انحرجت لانه يوميا يعلق على طريقة رقادي ويشتكي اني ارافسه..بس انا ما احس بعمري.. برايه..هو يبا يرقد معاي يتحملني..
مهرة: هههههههه انزين مابتقوم يعني؟
ناصر: خليني بعد ساعه ارقد..
مهرة: بتطلعنا يعني بعد صلاة الظهر جي..
ناصر: وشوفيها..بنتغدا وبنطلع نحوط ومابردج الا في الليل..
مهرة: وشو اسوي انا لين تنش انته..
حط ايده ناصر عالمخده الللي حذاله ودق عليها ..عزومه صامته يباني ارقد حذاله..
مهرة: لا شكرا مافيني نوم ..عقب ماتلبست وكل شي تباني ارقد..برايك ارقد بترياك..

طنشني ناصر ورقد... ولا عالبال...
رجعت احوص في الغرفه..اتطالع التلفزيون.. حصلت بروشور فيه فيه اهم المناطق السياحية والمطاعم في تركيا.. كدليل للسياح يوزعونه عالغرف.. والله زين..
قعدت اتفرج مره عليه ومره على التلفزيون لين قام ناصر بعد ساعه ومن الكسل اللي فيه ماراح للحمام على طول...يا عندي وانسدح على الكرسي وحط راسه على ريولي..
مهرة: هااه شكلك ماشبعت.. 
ومسحت على شعره بحنان وانا ابتسم على حركاته وتصرفاته...
احيانا احسه خبيث واحيانا احسه بريء.. وهالمزيج هو اللي جاذبني له...
ناصر: شو رايج اليوم مانطلع..
مهرة: لا بنطلع.. 
ناصر: مااااااااااااافيج رومانسية انتي..!!
نش عن الكرسي ودخل الحمام وانا ابتسم واضحك فخاطري...
مسكين ناصر.. عذبته من كثر ماهو صابر علي...
بس شو اسوي.. كل ما اشوف تساهله معاي اتمادى اكثر...
بصراحه انا ما انعطى ويه..
انا زوجته ... وهذا حقه...! 
وانا اصلا تعبت من الترقب والحيره والتوتر..خاطري انام واقوم وانا منتهية من هالمشكله..
لين متى؟؟؟
طلع ناصر من الحمام وعلى كتفه فوطه ..
ناصر: شو هذا اللي فايدج؟
مهرة: اااه..هذا دليل سياحي حق تركيا... 
ناصر: اشوف..
تقرب ناصر وخذ البروشور من ايدي وقعد يجلب فيه ..وانا اتامل فناصر وادور الشجاعه..
مهرة: آآه..ناصر.. اذا تبا...مابنطلع اليوم..
رفع ناصر نظرة لي وابتسم..
ناصر: لا بنطلع..
مهرة: لا تغايظ..
ناصر: ما اغايظ.. بس لا ترضخين لشي انتي ماتبينه او مب مستعده له حتى لو كانت رغبه مني انا.. انا ماريد اغصبج..
مهرة: انته ماغصبتني..حتى انا تعبت .. انا اللي اماطل واماطل بصراحه مصختها...وانته وايد صابر علي..
ناصر: وبصبر عليج اكثر.. لا تحاتين.. 
مهرة: لا تدلعني وايد ناصر...
ناصر: انا ماريد اخطط لموضوع مثل هذا..متى ماصار تراه صار.. لا تحطينه فبالج وماعليج من تلميحاتي.. 

تركني ناصر بعد ما طيب خاطري وهدى بالي كعادته وراح يبدل ملابسه..
كنت اتامله واحس انه حبي له يتضاعف ويزيد... 
ابتسمت وانا اوعده في نفسي..بانه صبره مابيطول.. 
-------------------------------------
-------------------------------------------------
الجزء الواحد والستون [الأخير]..
-------------------------------
اليوم: الخميس..
المكان: مطار دبي الدولي..
الوقت: السابعه والنصف مساءا..
-------------------------------
(مبارك) ..

حطيت شنطتي الرياضية عالارض وانا امسك جوازي وتذكرتي بايدي وتطالعت سيف..
اللي كان متبرع يوصلني للمطار بنفسه كالعاده..
ورفض انه يخلي ابوي يودر مرضاه ومواعيده عشاني..
مبارك: ماوصيك عاد يا سيف.. لا تظيع وقتك كله باللعب..
سيف: لا تحاتي .. وانا بعد ماوصيك لا تظيع وقتك كله بالدراسه وتصير ممل..!!!
مبارك: هههههههههههههه امحق توصية مادرابك ابويه والا مابيخليك توصلني.
سيف: لا صدق والله عيش حياتك ياخي..
مبارك: ومنو قالك اني كله دراسه؟ انا اطلع وماخلي شي ماسويه واجربه ...... الا الحرامof course ..
سيف: عيل يوم انا كنت هناك كنت كادني دراسه..!!!
مبارك: No ..انته حسيت جي..لانك مب متعود انه دايما وراك دراسه لازم اتابعها.. انته كان عندك وقت فراغ وايد بس كنت تقضيه كله تقريبا بحل الواجبات لانك بطيء ماتخلص بسرعه وكله تتشكى..
سيف: وبعد شو خليت فيني ؟..
مبارك: هههههههه its ok بتتعود وبتعرف كيف ترتب وقتك..any way انا لازم اروح الحين.. ماتامرنا بشي سيف؟

سلم علي سيف بالايد ورجع حظني ..
سيف: سلامتك مبارك تحمل على عمرك ولا تقاطعنا عاد بالتيلفون.. او حتى انترنيت عالاقل..
مبارك: هههههههه يوم بتركب فبيتكم انترنيت تعال كلمني..
سيف: خبرك عتيج انا طلبت انترنيت وبيركبونه الاسبوع الياي..
مبارك: تعودت عليه فبريطانيا واحين حسيت باهميته هاه.!
سيف: صدقك..بيوفر علينا خساير المكالمات.. ومتى بتي الامارات مره ثانيه عاد؟
مبارك: ماعندي اجازات قريبه يا سيف..الله بيسهل وبخبركم ان شاء الله...

بعد السلامات للمرة الثانيه مع سيف.. توادعنا وافترقنا...
وبعد ماخلصت ترتيبات السفر..يلست عالكرسي اتريا طيارتي..
وانا ماقدر افكر الا بالحزن..والاكتئاب..
ليش احس فجأة اني صرت وحيد؟...
وانه الكل انشغل عني..
ليت امي عايشه..
ليت ابوي يقرر يستقر فبريطانيا مره ثانيه..
There is nothing wrong with that...نقدر نزور اهلنا بالامارات في المناسبات والاجازات..
لكن ابوي عنده جذور هناك..وصارت له جذور يديده بزواجه من خالتي آمنة..
اللي ماقدر اقول عنها غير انها مريحتنه...وحسسته بالاستقرار.. 


فلييش بيخلي هالاحساس وبيتحمل الغربه مره ثانيه عشاني؟..
كيف بتحمل السنوات اليايه وحيد..!.
صحيح انا متعود عالاستقلالية طول عمري لكن عالاقل كنت ارجع البيت احصل حد اكلمه..
وهل انا صدق برجع استقر في الامارات ؟ رغم علمي باني بحصل في بريطانيا مستقبل وظيفي ودراسي احسن؟
الله يعلم..
احس اني محتاج لشخص... حد يخليني اتحمل جو الوحده...
خطرت فبالي فجاة مهرة...
اللي عرفت انها سافرت مع زوجها ..في (شهر عسل) متاخر...
غصبن عني احس بالغيره..
خصوصا انها راحت ولا سلمت علي رغم انها سلمت على اهلها كلهم..
ومنو اكون انا عشان تسلم علي؟..
وهي عندها زوج مثل ناصر مهتم فيها وحاطنها بعيونه..!
ليش بتفكر فيني انا؟..
لا تنسى يا مبارك انك رفضت حبها البريء لك بقسوه وغباء..
وانك ماتستاهل منها أي اهتمام الحين..
صارت على ذمة ريال ثاني..
وانته خارج نطاق اهتماماتها...
ــــــــــــــــــــــــــــــــــــــــــــــــــ ـ

تنهدت وانا اسمع نداء الطايره.. قمت شليت شنطتي وركبت الطايره وانا بالي مب عندي..
That’s it then? Back to UK
---------------------------------------
اليوم: الخميس..
المكان: تركيا/اسطنبول.
الوقت: التاسعه مساءا
---------------------------------------
(ناصر)...


مهرة: لحظه لحظه.. خلني اعدل شيلتي انزين..!!
ابتسمت وانا امد بتيلفوني جدامي شوي واحاول اصورها ...
ناصر: حلوه مثل ما انتي..
مهرة: اووه من هالمهب.. هي انته مرتاح مافيك شي يتحرك لا شعر ولا شيله ولا سفره انا حليلي متلعوزه..
ناصر: هههههههه ..
صورت مهرة كذا صوره وكلهن في نظري حلوات..
يازينها وهي مرتاحه نفسيا تضحك وتسولف ولا شي في بالها ولا شي موترنها ومخوفنها..

مهرة: بسك من التصوير انا يعت اطلب لنا عشا..
ناصر: ان شاااااااء الله من عيوني..

كنا انا ومهرة يالسين في مطعم قريب من الفندق..وكان المطعم نظامه خارجي يعني في الهواء الطلق..
طلبت من النادل اييبلنا المانيو واخترنا عشا ..اول ماراح الريال طبت علينا وحده تركية عيوز..
ملابسها غير متناسقة ولابسه حجاب..
شكلها فقيره ..
قعدت تكلمني بالتركي جني افهم عليها..
ومهرة تتبسم..
ناصر: what do you want?
والتركية ترمس..بالتركي طبعا..وانا مب فاهم شو تبا.. كان موقف بايخ..
ناصر: هاي كيف اكلمها احين؟... no speaking turkey…no turkey!!!!
مهرة: ههههههههههه ناصر يمكن تبا فلوس!..
ناصر: شو فلوسه اكد عليها انا...!
فجاة مدت التركية اللي ماسكتت عن الرمسة ..ايدها لتيلفوني المحطوط عالطاوله.. ومازالت تسالني عن شي ماعرفه..وتاشر لي بايدها بحركات مب مفهومه..
ناصر: حووه..خليه...!..
وسحبت تيلفوني من ايدها...
مهرة: يمكن تبا تتصل..!
ناصر: no sorry!!

مهرة كل شوي تطلع لي بتفسير وانا اجاوب للتركية مباشره...
مهرة: يمكن تظايقت لانك صورتني؟
ناصر: شخصها هيه؟..لاحول ياهي ورطه.. please go..
مهرة: وحليلها ناصر ..
ناصر: لا والله؟ تعالي انتي تفاهمي وياها... المشكله مب طايعه تسكت عن الرمسه التركية وهي تعرف انه مب فاهمين عليها..
ورديت اتطالع التركية بظيق واضح واستغراب..
ومهرة فاطسه من الظحك..لدرجه انها ويهها استوى احمر..
حتى انا شاركتها الضحك عالتركية..
ليين يانا النادل وانقذنا..
سالته وقلت له يترجم لنا شو تقول هالحرمه وشو تبا بما انه يفهم شوي انغليزي..
وفي الاخير طلعت تسال عن تيلفوني كم سعره ومن وين شارنه..!!
مهرة: وحليييييييييييلها ..
ويوم جاوبناها التركية ابتسمت لي ولمهرة وراحت تمسح على راس مهرة وتقولها كلام بالتركي..ومهرة تبتسم لها بهباله..
في النهاية راحت التركية واعتذر النادل عن هالموقف ..اللي ماله ذنب فيه..
لكن دام هالموقف خلا مهرة تظحك جي وتستانس..انا ماعندي مانع اتعرض لهالمواقف يوميا..
كان العشا لذيذ..
والجو حلو ..والمكان حلو..بعد ما تعشينا رجعنا انا ومهرة نتمشى لين الفندق..
مهرة: ليش مانحوط بعدنا شوي..؟
ناصر: لا اسف ما اضمن شوارعهم في الليل خصوصا حق سياح مثلنا.. انا ماكد ييت تركيا..بسج من الحواطه طول النهار تحوطين.!! ماتعبتي..؟

خشت مهرة ايدها حوالين ايدي ولصقت فيني ونحن نمشي..
مهرة: دامني وياك ما اتعب..
ناصر: انتي سدتج التركية اليوم من الظحك...
ردت مهرة تظحك وتظحك...
مهرة: تعرف؟؟ انا كنت اظحك على شكلك مب عليها..والله ليتك شفت عمرك..متوهق من قلب.!
ناصر: ههههههههه ابلشتنا بالتركي..
مهرة: شو بتسوي عيل يوم بتسير عند الايطاليين؟..
ناصر: بخليج انتي تتفاهمين وياهم..بالايطالي..
مهرة: هيه مايحتاي ترا الايطالية لغتي الثانية.. الا صدق متى بنسير ايطاليا؟
ناصر: ورا باجر ان شاء الله..
مهرة: وشو الترتيب يوم نوصل هناك؟
ناصر: هممم بنوصل روما بالطياره وبنقعد فيها يومين وعقب بالقطار بنسير فينيسيا وبنقعد فيها يومين جي وعقب بعد بالقطار بنسير فلورنس وبنقعد فيها يومين وعقب بالقطار بنرد روما ومن روما بنركب الطياره وبنرد البلاد ان شاء الله...
مهرة: ماشاء الله جدول مسوي..وشمعنى هالمدن الثلاث..؟
ناصر: تقريبا احلى شي هذيل..نبا نشوف شي يستاهل الشوف مب شي عادي..
مهرة: اللي تشوفه ناصر..

وصلنا الفندق ونحن ماوقفنا من السوالف والخطط ..
مزاج مهرة كان وايد حلو بصراحه.. انتقلت راحتها وفرحتها لي انا وانعكست على تصرفاتي وياها ..
الله يكمل علينا بس..
---------------------------
---------------------------
اليوم: الجمعة
المكان: بيت ام سلطان..
الوقت: العاشره صباحا..
---------------------------
(كنة)..

مسكت تيلفون الصاله واتصلت على رقم منى وانا منحرجه من الوقت..
فظيحه اكيد راقده وريلها عندها واليوم الجمعه...
شو ابا احشرهم ..!
بس مضطره..
بعد كم رنه ردت علي منى اللي من صوتها عرفت انها ماكانت نايمه..
منى: مرحبا..
كنة: هلا منووه..صباح الخير..شحالج؟
منى: هلا كنوه..صباح الورد انا بخير انتي شحالج وشحال اهلج..؟
كنة: كلنا بخير..سمحيلي داقتلج في هالوقت صدق ماستحي على ويهي..
منى: ههههههههههه عنبو يا كنوه لا عادي اصلا انا ماكنت راقده والتيلفون محطوط صامت يعني راشد ماقام من صوته لا تحاتين..
كنة: صدق والله؟
منى: هي فديتج..شو بلاج شكلج متوهقة.!
كنة: هي والله ..اكتشفت انه الاسبوع اللي بعد الياي..عندي امتحانين..وابا ادرس لهم في اخر الاسبوع الياي..يعني الاسبوع الياي مابقدر اسير دبي عشان افصل..
منى: عيل متى بتسيرين جي وايد بتتاخرين..
كنة: انا اتفقت ويا امايه بنسير اليوم اذا تقدرين.. واذا ماتقدرين عادي عاذرتنج منى صح اني مابعرف اتصرف ولا اختار شي وانتي مب وياي بس ماقدر اضغط عليج..
منى: اليوووم؟؟؟.. اويه ما استعديت نفسيا !!!
كنة: ههههههه لازم تستعدين نفسيا.. شاوري ريلج اذا وافق تسيرين اليوم تعالي بيتنا على طول..واذا ماوافق خبريني عشان اروح انا وامي..شو نسوي بعد..
منى: خلاص عيل حبيبتي بسكر عنج احينه وبشاوره..
كنة: انا اعرف راشد بيعصب انج بتوعينه عشان هالسبب..! والله اني متلوووومه..!!
منى: لا تحاتين يا كنه اصلا هو بروحه بينش بعد ساعه جي لانه قال انه عنده شغل يخلصه..
كنة: اوكيه عيل..ان شاء الله يوافق..
منى: ان شاء الله.. برايج عيل الحينه وبدقلج خلاف..
كنة: اوكييه..مع السلامه..

خليت التيلفون ورحت الصاله...كانت يدوه يالسه هناك مع امي..
ام سلطان: ها خبرتي بنت عمج؟
كنة: هيه يدوه..بتشاور راشد وبترد علينا خبر..
ام مايد: وانتي لازم تلعوزين بنت عمج وياج الحرمه حامل بتعبينها من كثر المشاوير..!!
كنة: امايه انتي تعرفين اني ماعرف اختار شي بدون منى..وهي بعد اصلا تبا تفصل فستان حق العرس..وان شاء الله مابنتعبها وين مانروح بنحط لها كرسي..
ام مايد: الله يعينها عليج المسكينه...
ام سلطان: ماعليها منى هبة ريح ماشاء الله عليها..

خليتهم ورحت غرفتي وجمعت الموديلات اللي طبعتها وحطيتهم في شنطتي مع مستلزماتي واي شي احتاجه لانه الظاهر انه بنقضي طول اليوم هناك...

----------------------------------------
اليوم: الجمعة..
المكان: سيارة راشد..
الوقت: الحادية عشره صباحا..
---------------------------------------
( راشد)..

اصبحنا واصبح الملك لله..
هذي كنة بنت عم منى مسويه لي ازمة..
من صباح الله خير وعوني عشان هالمشوار..
راشد: وليش ماتفصلن في العين؟؟
منى: راشد نحن رمسنا في هالسالفه اكثر من مره..
راشد: والله انا خايف عليج يا منى..
منى: حبيبي لا تحاتيني مابيصيرلي شي ان شاء الله..
راشد: ومتى بتردون؟
منى: متى ماخلصنا بنرد مابنقعد هناك بلا حايه..
راشد: ماظني تخلصن قبل الليل..
منى: انا بعد ما اتوقع نخلص بسرعه..بس ان شاء الله ..الله بيسهل..يالله عاد راشد لا اتم متظايق هو يوم واحد وبيخطف..
راشد: احين امرره بتسيرون؟..
منى : على حسب كلام كنة... بس مادري احتمال نتغدى من وقت ونروح..
راشد: يكون احسن بعد ...ديري بالج على نفسج ماوصيج..
وقفت جدام بيت يدة منى.. فنفس الوقت تقربت منى مني وباستني على خدي وهي تبتسم..
منى: فديت اللي يحاتيني جني ياهل.. لا تخاف علي كل شوي بطمنك بالتيلفون...مع السلامه

نزلت منى من صوب...وتراجعت انا بالسياره ورحت لمشاويري من صوب ثاني..
بعد صلاة الجمعه رجعت البيت..
اتصلبي سهيل يسال عن مكاني...
راشد: انا في البيت.. تعال انته وشيخه تغدوا عندنا.. ترا الحرمه محد سارت دبي..
سهيل: والله؟..خلاص عيل بنيكم..
راشد: نترياكم..

التفت لامي اللي كانت تطالعني بنظره عتب..
ام راشد: ليش تخلي منى تروح بروحها دبي...حرمتك توها باول حملها وماتروم عالدواره..!
راشد: شو اسويبها امايه قلت لها ..بس هي تقول عادي وبعد تبا تفصل فستان ومادري اشو حق عرس اخوها..
ام راشد: وصيتها على عمرها عاد..
راشد: هيه..لا تحاتين..منى قد المسؤولية وما بتعب عمرها على كثر ماوصيتها...المهم ترا سهيل وشيخه بيتغدون عندنا..
ام راشد: حياهم الله...

عالغدا..كلنا كنا نتغدا رباعه..انا وابويه وامي وسهيل وشيخه..

شيخة: امايه دعييلي تراني بقدم على وظيفه الاسبوع الياي..
ام راشد: ويدي..!! ونحن شو قايلين عن هالموضوع..!
شيخه: هذاك قبل فديت روحج قبل ماعرس لكن عقب العرس رأف بحالي سهيل ووافق..
بو راشد: رأف بحالج والا حنيتي على راسه؟؟؟
سهيل: برايها عمي.. ملانه من قعدة البيت خلها تشغل نفسها لين تحصل شي ثاني يشغلها..
ام راشد: قصدك عيال؟
رفعت عيني بصمت لشيخه وسهيل وحسيت انه ويوههم اعتفست...
وفهمت حالتهم زين لانه انا ومنى مرينا بنفس الحاله لين الله رزقنا ..
سهيل: يوم الله بيكتب لنا خالوه بنيب عيال ان شاء الله..
ام راشد: ان شاء الله فديتك..بس اياني واياج يا شويخ ان قصرتي فريلج عسب الشغل تسمعين؟
سهيل: ههههههههههه فديتج يا خالوه..
شيخه: امايه لا تحاتين..خلهم يقبلوني اول...
راشد: والله انا اشوف مالج حايه بالشغل سهيل مب مقصر فيج..
تنرفزت شيخه ...
شيخه: راشد...مب سالفه مادة وسهيل صدق مب مقصر فيني مول..بس تعال اقعد في البيت 24 ساعه مافي شي يشغلك ولا تسوي أي شي.. عقب تعال قول لي مالي حايه..!
سهيل: لا تنرفزونها خلوها تتهنى بغداها... والمكان اللي بتقدم فيه ..كله حريم ..عادي راشد مافيها شي اذا اشتغلت شيخه.. لا تعقدون الامور..
راشد: كيفكم والله..

راقبت شيخه والابتسامه تتسلل لشفايفها بابتسامه نصر..
ابتسمت انا بعد..
حليلج يا شيخه...
الله وفقها بواحد يناسبها..ومايعقد عليها حياتها ..
الله يرزقهم بذرية مثل ما الله رزقني انا ومنى ان شاء الله.. 


-----------------------------
اليوم: الجمعه..
المكان: بيت بو محمد..
الوقت: الواحدة ظهرا..
---------------------------
(يوسف)...

سمعت صوت امي من الطابق التحتي..
ام محمد: يابويه يالله يهديك والا بنسير ويا محمد ترانا..!
يوسف: ياي ياي...

خذت بوكي وتيلفوني ومفاتيحي من على الطاوله وخشيتهم فمخباي عالسريع.. وطلعت من الغرفه ونزلت..

شفت امي في الصالة لابسه عباتها مستعده وابوي يالس عالكرسي يشرب قهوه..
مسكت سفرتي ويلست اتسفر..
يوسف: يعني ليش تهددين يوم محمد اصلا مب هني..!
ام محمد: احين بيطلع من الحجره هو وحرمته..
بو محمد: يالله بسرعه لا تحتشر يدتك..
نش ابويه من الكرسي وطلع من البيت وطلعنا انا وامي وراه ..

كنت انا اسوق وابويه يالس عدالي وامي يلست ورا.. سايرين صوب بيت يدوه..
هناك انصدمنا بمنى يالسه في الصالة مع يدوه وام مايد..
وبعد السلامات..
ام محمد: ماقلتيلنا بنتي انج هنيه..!
منى: ييت الضحى ..بنسير انا وكنه وخالتي ام مايد دبي..
يوسف: شوو؟..شو تسوون في دبي؟ وليش محد قال لي؟؟
بطلت منى عيونها..
منى: وليش نقول لك؟؟؟ مشوار عادي..يعني بتقول لا..
يلست عالكرسي...
يوسف: عالاقل يكون عندي خبر.. والا شو رايج انتي يدوه !!..
ام سلطان: رايي في شو؟؟
يوسف: سايرات دبي وماحد خبرني..!
ام سلطان: جانك بتوديهن زين احسن من دوارتهن ويا الدريول وهن كلهن حريم..
يوسف: هاه..!
منى: ههههههههههه اوييييه توهق..محد قال لك تتخقق.. يالله تعال ودنا دبي..
يوسف: لا مافيني عليكن انا عندي شغل..

قطعت كلامي وانا ارفع نظري واشوف كنة وهي نازله من الدري بعباتها وتدخل الصالة..
تلاقت عيني بعينها وابتسمت شوي ونزلت عينها ..
تقربت تسلم على ابوي وامي..
حسيت انها سوت لي طاف لين التفتت لي اخيرا وابتسمت..
يوسف: شحالج كنه.؟
كنة: الحمد لله ..انته شحالك؟..
يوسف: بخير الله يسلمج.. ..

ومازاد حوارنا اكثر من جذي بسبب وصول محمد وميثا حرمته ..وماتجرأنا حتى على النظرات لشدة المراقبة علينا..
ياشينه من وضع...!

بعد دقايق نزل مايد وسرنا نحن الرياييل كلنا للميلس عشان نتغدا وخلينا الحريم يتغدن براحتهم..
وبعد حوالي ساعه طلعت برا الميلس اكلم واحد من ربعي نتفق مشوار بنروح له المسا..
وكنت اتكلم وانا عيني على باب البيت يوم شفت كنه ومنى طالعات بعبيهن .. ووقفن عدال السياره يسولفن..
الظاهر انهن يترين عموه ام مايد..
تلفت حوالي اتاكد انه محد بيشوفني..
واستغليت الفرصه ورحت لهن عند السياره..
منى: هلا يوسف..!
يوسف: هلا..
وقفت جدامهن وعقدت ايدي جدامي صدري.. وتطالعت كنة..
يوسف: وصلج ايميلي؟
ابتسمت كنة وهي متسانده عالسياره ونزلت راسها..
كنة: هيه وصلتني..
منى: أي رساله؟؟
يوسف: وانتي مستانسه طبعا..!
كنة: وانته ليش وايد محتر..!
منى: حووه اكلمكم انا ...اي رساله؟؟؟
يوسف: امايه ماوافقت عالملجه..تحاتي الشيخه كنه عن اشغلها بالزيارات والتيلفونات..
منى: وهي صاااادقه امايه..!!!
يوسف: انتي بعد اتحسبين اني باذيهم؟.. مشكوره يا ختيه..!
منى: لا اللي اعرفه انه كنه هي اللي بتاذيك..
التفت كنة لمنى مقهوره وظربتها..
كنة: سباله..!!! انا قلت بتوقفين وياي..
منى: هههههههههه.. عالعموم كلها ثلاث شهور وبيمرن بلمح البصر..
يوسف: اصلا انا الملجه خلاص طابت من نفسي مابغيها... المهم انتن شو بتسون في دبي؟
منى: بنسير نفصل ..كنة تبا تفصل فستان العرس وباقي الفساتين لانهن ياخذن وقت لين يجهزن..
كانت عيني على كنه اللي احمر ويهها من طاري فستان العرس..
ابتسمت وانا احس بشعور غريب..
يوسف: اذا محتايه شي خبريني بزيدج..
كنة: لا مشكور يوسف اللي يبتوه يكفي وايد وزياده بعد..مب قاصرني شي ..
يوسف: اكيد؟..
كنة: هيه اكيد..لا تحاتي..
يوسف: خلاص عيل انا بخليكم قبل ماتطلع عموه.. تحملوا على عماركم..

خليتهم ورجعت الميلس لانه وقفتي معاهم ماكانت حلوه.. لو طلع حد وشافنا شو بيقول؟..
والا انا ودي اقعد مع كنة ..خصوصا لاني احس اني الفتره الاخيره ابتعدت عنها وهي ابتعدت عني..
ماقمت اعرف شو اللي فخاطرها وشو تفكر فيه ...
ماقمت اكلمها...
اااخ بس متى بيخلصن هالثلاث شهور..!
-----------------------------------
اليوم: السبت..
المكان: احد المقاهي المفتوحه في لندن..
الوقت: الخامسة والنصف مساءا
----------------------------------
(مبارك)...


حطيت ايدي في جيبي وطلعت تيلفوني ومفاتيحي وحطيتهم عالطاوله المدوره قبل ما اقعد..
كنت انا وشلة من الطلاب العرب من ربعي يايين الكوفي نغير عن جو الدراسه بما انه وييك ايند..
وماحبينا نطلع مع ربعنا الاجانب لانه بنضطر نتكلم انغليزي.. عشان يفهمون علينا ..من الوقاحه نتكلم عربي وهم موجودين بينا..
وكانت هذي الطلعات مع الطلاب العرب المتنفس الوحيد لنا تقريبا عشان ناخذ راحتنا ونتواصل مع اصلنا العربي على قولتهم..
محمد: strange .. المكان مو زحمه كالعاده.!.
مبارك: احسن.. احس اني مختنق...
محمد كان من الكويت ..كان هو وفيصل اللي من البحرين اكثر شابين اطلع معاهم ...
فيصل: شفيك مبارك؟.. صاير مكتئب الفتره الاخيره..
مبارك: انا؟؟ لالا مافيني شي..
محمد: الا تعال صج .. شفيه عليك بو كشه بيظا..!
محمد كان يقصد بروفيسور كارلو اللي يدرسنا رياضيات...
فيصل: يووه لا تقعد تزيده ...!
مبارك: يعني انته لاحظت بعد؟؟... يوم اقول لفيصل قال لا انته بس حساس...الشيبه حاط علي بس لاني تاخرت في اول كلاس..
محمد: بس جذي .!
مبارك: هيه.. من يومها وهو حاط دوبه من دوبي.. بس يخسي يرسبني انا اراويه ..الا هو رياضيات بيس اوف كيك..
فيصل: فكونا عاد من طاري الكوليج..
مبارك: صدقك والله.. حد بيروح النادي اليوم..
محمد: im in..
فيصل: me too

بس ماكانت اجابتهم محور اهتمامي في هاللحظه...لاني يوم التفت شفت مها مع 4 بنات ثانيات من ربعها ..
شو هالصدف الغريبه..
اخر شخص توقعت اشوفه هني ...
بس طالع عليها الوردي حلو بصراحه..
فجاة تذكرت سيف وكلامه عنها " بنت المطاعم" .. وتلميحاته عنها..
ماقدرت امسك ظحكتي من تذكرته ...ضحكت ضحكة خفيفه وهزيت راسي على خبال سيف..
ويوم رفعت عيني مره ثانيه شفت مها تطالعني بنظره ماقول عنها غير " ســــم"..
اعوذ بالله شفيها؟!!
شفتها تطالعني وهي رافعه حاجب واحد باستنكار وتطالعتني من فوق لتحت بعصبية والتفتت عني..!!!
مبارك: شفيها هذي .!
محمد: منو ؟..
ما انتبهت على نفسي اني تكلمت بصوت عالي الا يوم رد علي محمد..رديت التفت له متفاجئ...
مبارك: ااااااه ..شي بس شفت بنت عندنا في الكولج..وسرحت فويهها تذكرت سيف ولد عمتي.. وضحكت والظاهر تتحسبني اضحك عليها او شي....
فيصل: خلها تولي..
ابتسمت... ومديت ايدي العب بمفاتيح دراجتي..
مبارك: you're right

بس ماقدرت امنع نفسي اني اتسائل ...
كيف اصلح الموقف معاها... ظروري يعني اسرح فويهها انا بعد ماقدرت التفت؟؟
احين زين جي البنت تاخذ عني فكره مب زينه..!
والله حاله..!
بعد ربع ساعه من السوالف ويا الشباب.. شفت بطرف عيني مها تقوم مع وحده ثانيه من ربيعاتها ويدخلون المطعم الداخلي ..
الظاهر بيطلبون شي..
استغليت الفرصه وقمت انا بعد بدون تفكير..
مبارك: تشربون شي؟..
محمد: كابتشينو...
فيصل: نفس الشي... بس هاتلنا doughnuts وياك..
مبارك: اوكي..
دخلت المطعم عالسريع ..شفت مها هناك هي وربيعتها يتشاورن عالطلبية..
وقفت على بعد خطوتين منهم وطلبت انا بعد طلبية الشباب..
توترت...
انا قمت بدون تفكير وما اعرف اصلا شو بقولها ..وكيف ببدا معاها..
بس مستحيل اخلي الموقف يمر والسلام..
التفتت لي مها تطالعتني بدون اهتمام وردت تصد ..
شكلي مب حلو واقف..
تحرك يا مبارك....قول شي..اي شي..!
مبارك: آآه...Excuse me..
التفتت مها مره ثانيه مستغربه وربيعتها كانت لهم نفس الملامح..
مها: yes?
مبارك: مها..ممكن اكلمج شوي...
عقدت مها حواجبها ..
مها: من وين عرفت اسمي؟..
ابتسمت بتوتر...
مبارك: is it secret?.. We're in same collage, remember?
مها: right.
نزلت مها عيونها ..
مبارك: هممم اسف وقفتج بس ماحبيت الموقف اللي صار من شوي يمر بسوء فهم..
سالتني مها باستهبال واضح..
مها: أي موقف..!
مبارك: انتي تعرفين أي موقف... انا سرحت بويهج بدون قصد ..ويوم ضحكت والله ماكنت اضحك عليج ..كنت اتذكر ولد عمتي وتذكرت تعليق قاله لي مره وظحكت هذي كل السالفه..
مها: آآه.. Don’t worry. It's ok
مبارك: اكيد ؟ يعني مب حاطه فخاطرج وفاهمتني غلط؟..
مها: هههههه لا عادي..بس حتى لو كنت.. Why you care any way?
مبارك: I just do..
طلعت مني الكلمه بعفويه...
يعني شو تتوقع..
اوفكورس اهتم بسمعتي وبنظره الناس لي...
بس خوفي احين تجلب الموضوع تحرش وتتحسبني اقصد انه رايها هي بالخصوص يهمني..!
مب مهم..
ومابطول الموضوع.. حاولت ابتسم وانا اقول..
مبارك: اوكي عيل... See you around.
خذت الطلبية ودفعت عنها ومشيت وانا منتبه على ويه مها اللي كان منحرج شوي..
ورجعت عند الشباب وحاولت قد ما اقدر ما التفت جهة مها وربعها طول القعده..
كانت محاولات صعبه بس اعتبر نفسي نجحت...
-----------------------------------
اليوم: الاحد..
المكان: ايطاليا/روما..
الوقت: الخامسة والنصف مساءا..
--------------------------------
(مهرة)...

ماتوقعت ايطاليا تكون بهالروعه.. خصوصا هالوقت من السنه اللي يعتبر ربيع بالنسبه لايطاليا..
وكل مكان تلتفت له تشوف ورد اشكال وانواع..والجو حلو ومنعش..
صحيح تعب السفر مازال فينا انا وناصر...
لكن انتعشنا يوم شفنا المناظر هني وقررنا نتمشى على ريولنا في شوارع روما ..
روما اللي مليانه شواهد تاريخية.. من شتى الانواع..
واكثر شي لفت انتباهنا انا وناصر كانت التماثيل..
حدث ولا حرج...كلها تماثيل مفاصيخ..
كنا كل ما نمر عدال نافوره او تمثال ما ادرى بعمري الا وبايد ناصر على عيوني...
وهذي يمكن سادس مره يسويها...!
مهرة: ناصر..!!!
ناصر: عيب عيب عيب..!
مهرة: شمعنى يعني انته تشوف وانا لا...
ناصر: انا ريال ..انتي بريئه زياده عن اللزوم ماريد عيونج تتفتح على هالمناظر..!
مهرة: ياسلام عالمنطق..شو نسوي يعني يوم روما كلها جذي..!
ومسكت ايده وسحبتها عن عيني...
وبدال ما التفت للتماثيل التفت لويه ناصر وانا ابتسم..
مهرة: يعني ليش ما اغطي عينك انا يوم نمر على تماثيل حريم؟؟
ابتسم ناصر وصد بعينه صوب ثاني..
ناصر: انا هالمناظر مب يديده علي ..
فتحت حلجي وانا اشهق من جرأة اللي قاله ناصر لي...
مهرة: والله بكل جرأة قاعد تعترف.!!!
ناصر: ههههههههههههههه..
مهرة: جب انزين... طفس..! 


كان ناصر مسند ايده على كتوفي بعفويه.. قربني منه يوم حس اني ببتعد عنه...
ناصر: مهرووه..!
جاوبته بدلع..
مهرة: هاااااه..!
ناصر: تحبيني؟..
ابتسمت..
مهرة: مايخصك..!
ابتعدت عنه وتجدمت شوي بالخطوات ورجعت اصد صوبه ...
كان شكل ناصر يشرح صدري..
وينعش حواسي..
هو صحيح مب جميل ... لكن فيه نوع من الوسامه والرزة الملفتة للنظر..
كان ملاحظ اني قاعده اتامل فيه وهو ساكت عني ويبتسم لي ابتسامه بريئه ممزوجه بخبث ومكر..
دايما نظرته تحسسني انه يعرف عني شي انا نفسي ما اعرفه..!!!
يوترني..!

مهرة: شوفيك؟
ناصر: انتي شوفيج؟.
ابتسمت...
مهرة: حلو شكلك بالجاكيت الطويل..
ناصر: عيونج الحلوه ..
مهرة: شمعنى في تركيا ماكشخت جذي؟..والا كاشخ للايطاليات؟..
وغمزت له ...
ناصر: هههههههه دام عيبتج انتي كفاية علي..!
مهرة: لاااااه..علينا هالكلاااااااام..
ناصر: المشكله انج فاهمتني.. دامج كاشفتني عيل خلاص اختاريلي وحده..
مهرة: هممممم المشكله ما شفتهن حلوات احسهن دفشات..!
ناصر: هههههههه اشتغلت الغيره..
مهرة: ناصر بشوتك..ترا انا من طيبي مب قاعده اغايظك والا اعرف بغيرتك كيف..
ناصر: جربي وشوفي..
رد ناصر سحبني من ايدي عشان ارجع امشي عداله.. وتم ماسك ايدي طوال الفتره..

في الكوفي شوب كنا قاعدين نشرب عصير ...
حسيت بنفسي اسال ناصر بدون تفكير..
مهرة: ناصر انت مستانس؟
ناصر: وايد مهرة... وانتي؟
مهرة: انا عمري ماحسيت بهالسعاده من قبل..
ابتسم ناصر وهو يطالع فعيوني...
ناصر: اوعدج باكثر واكثر يا مهرة...
مهرة: الله لا يحرمني منك ان شاء الله..
ناصر: ولا منج غناتي..!

ابتسمت وانا اصد بعيني واتامل الناس..
غصبن عني افكر بنفسي مب باي حد ثاني...
اخيرا بديت احس بالسعاده اللي يتكلمون عنها الناس ..واشوفها فعيونهم..وابتساماتهم..
حب..استقرار عاطفي..نفسي.. اجتماعي..
هذي نعمة من رب العالمين..قليل من يحصلها..
احس بكل شي فنفسي تغير..
معقول الانسان اللي خربط لي حياتي فيوم من الايام ..يكون هو نفس الانسان اللي يرتبها لي ويبعث فيني مشاعر عمري ماحسيت فيها فحياتي؟
معقول اللي كنت اكرهه كره ماتخيلت نفسي اني قادره عليه...صرت احبه اكثر من أي شخص ثاني؟
اللي كنت اخاف منه...هو الوحيد اللي حسسني بالامان..!

ناصر: بشو تفكرين مهاري.!! مخلنج من عشر دقايق تفكرين بس ماقدر اصبر اكثر لين اعرف..!
رجعت اصد صوب ناصر وعطيته احلى ابتساماتي...
مهرة: كنت افكر شكثر صرت احبك وما اتخيل حياتي بدونك ..!

هاليوم كان احلى الايام من بداية زواجنا... وكان بدون شك نقطة تحول بعلاقتي مع ناصر..!

-------------------------------------------

بعد مرور ثلاثة اشهر..

-------------------------------------------
اليوم: الخميس..
المكان: سيارة يوسف..
الوقت: السابعة مساءا..
-------------------------------------------
(يوسف)...


يوسف: وشوو بالضبط هذا المكسار؟؟؟
ام محمد: ماشي..هذا احتفال بسيط للعايله والقرايب يسوونه هل العروس.. يعرضون فيه زهاب بنتهم وتجهيزاتها وبالمره يكون عزومه عشا.. والعروس ماتطلع فيه..
يوسف: بس؟؟؟ دام العروس مابتطلع فيه عيل مايسوى تحظرونه..!
وقعدت اضحك على نظره امي بسبب تعليقي...
يلوموني؟.. ماحد يقدر يمنعني من الاحساس بالفرح...
كنة صارت حرمتي ابتداءا من امس..
صحيح الملجه كانت سكاتي حالي حال ناصر لكن المهم انها صارت حرمتي وانتهينا..
ومحد يقدر يحرمني من هالشعور..
نقزت شما اختي من وراي تقول..
شما: يوم يقولون العروس ماتطلع معناته ماتنزل بس محد يقول انه مانقدر نسيرلها فوق..
يوسف: عادي احضر..!!
منى: ههههههههههههههههههههه والله عرفت انك بتقول جي !!
ام محمد: ويدي يا ولدي شبلاك.!!. شو مسوتبك بنت عمك هالكثر مب رايم تصبر حاشرنا من ثلاث شهور !
منى: مسوتله عمل اامايه..!
ام محمد: حشى عليها ماظنتي..الا هذا اخوج اروحه متخبل..
شما: شمعنى انا ريلي عقل يوم عرس وماتخبل شرات يوسف.!!
منى: حتى راشد كان وايد عاقل..!!
يوسف: قل اعوذ برب الفلق..!!!!.. قولن ماشاء الله يالحاسدات..!

وصلنا بيت يدوه اللي كان واضح عليه حتى في الحوش انهم مرتبينه ترتيب معين ومستغلين الجو الحلو في هالوقت من السنه..
خارجيا كانوا حاطين الطاولات والبوفيه وكل شي مرتب ...
الظاهر الصالة الداخلية مستغلينها لعرض الزهاب...
ااخ خاطري لو ادخل اشوف كنه..!
مب حرام؟ ملجت عليها ولا شفتها ولا كلمتها مثل الاوادم؟؟؟
قسسسسسم بالله اني مظلوووم ومأكول حقي !!

نزلت امايه وشما ..اما انا زقرت منى ..
منى: آمر يالمعرس..!
يوسف: منى..دخييييييييييييييييييييل والديج صوريها لي..!
منى: شو شو شو؟؟؟..
يوسف: منى عن النحاسه وتذكري شكثر انا ساعدتج يوم عرستي براشد..انا اخوج!!
منى: بس كنه يمكن ماتطيع..!
يوسف: ماعليج منها..انا احين ريلها .. وسوي عمرج انتي تصورين العزيمه وجي بس لا تقصرين بتصوير كنه ..بترياج في الليل وماريد نقاش..!
منى : همممم اووكيه كسرت خاطري.. يالله روح هذي مهرة يت ويا ناصر..روح روح روح..!
التفت وانا اشوف ناصر وقف سيارته عدال سيارتي ومهرة تنزل منها..
وسمعتها تطلب من ناصر انها تشل مايد معاها بس هو رفض ..
ناصر: خليه عندي انتي ..بيلعوزج داخل وانا ماعندي شغل برايه عندي..!!
مهرة: على راحتك..
ناصر: اتصلوبي يوم تبون تون..
مهرة: ان شاء الله..مع السلامه..
دخلت مهرة مع منى للبيت ..وانا تقربت من ناصر وهو فسيارته..
يوسف: وين بتسير؟..
ناصر: ابويه قال فضوا بيت يدتك للحريم وتعالوا بيتنا.. يعني اظني عشا الرياييل عندنا في البيت..
يوسف: خلاص عيل بنسير هناك.. تباني اركب لك كرسي مايد جدام؟

كان ناصر متوهق ومب قادر يركب كرسي مايد ....

ناصر: بتسوي خير فيني...

بعد ما انتهينا رجعت لسيارتي..وبدون احساس مني رفعت عيني لدريشه كنه في الطابق الفوقي..
تنهدت وانا خاطري اكون هناك...
بس الصبر يمدحونه..
باقي كم يوم بس...وتكون عندي للابد..
---------------------------------
اليوم: الخميس..
المكان: غرفة كنة ..
الوقت: الثامنة والنصف مساءا..
---------------------------------
(كنة)...


مسكت منى ايدي الثنتين وبعدتهم عن جسمي وهي تتامل بشكل يضحك...
منى: واو كنووه..! اللبس الهندي فظيع عليج يجنن..
كنة: هههههه عيونج الفظيعه ..اوه اقصد..عيونج الحلوه حبيبتي...
تقربت مني مهرة وباستني...
مهرة: مبروك يا كنة ..الف مبروك عالملجه..وان شاء الله نفرح فيج يوم الثلاثا..
كنة: الله يبارك فحياتج ان شاء الله... وينج عنا من الصبح؟
مهرة: كنت تحت عند الحريم.. توهن بس اطلقن سراحي..!
كنة: بعدج انتي عروس يديده حتى عقب اربع شهور !!..شكلي مول مابغطي عليج...
مهرة: هههههههههه لا حبيبتي غطيتي من الحين لا تحاتين..
كنة: انتي شو تصورين؟...
التفت لمنى اللي حاطه كاميرا الفيديو فويهي ..
كنة: والله شكلج حشرية..بنديها والا روحي صوري شي ثاني..!
منى: ماشي يستاهل التصوير حبيبتي كثرج..جييييييييييز!!!
كنة: شو جيز بعد لا يكون بعدج تتوحمين عالجبن وبطنج جدامج؟..
منى: شكلي انا غلطت مب انتي العروس..صراحه تصرفاتج ماتدل لا على مستحى عروس ولا على انوثه..
كنة: خليت المستحى جدام العيايز..عندكن عادي..
مهرة: ههههههه يعني؟؟؟..وجدام يوسف ماشي مستحى؟..
على طول حسيت بويهي ولع..
يلست عالشبريه وانا العب بطرف فستاني بتصنع...
كنة: عاااااااااد لا تحرجوووووني ..!!!..
منى: كنة شو كان شعورج في المحكمة امس.!!.
ابتسمت وانا اتنهد واذكر امس بكل مشاعر الخوف اللي حسيت فيها..
كنة: بندي الكاميرا بعدين بقولج... 


كان ناصر مسند ايده على كتوفي بعفويه.. قربني منه يوم حس اني ببتعد عنه...
ناصر: مهرووه..!
جاوبته بدلع..
مهرة: هاااااه..!
ناصر: تحبيني؟..
ابتسمت..
مهرة: مايخصك..!
ابتعدت عنه وتجدمت شوي بالخطوات ورجعت اصد صوبه ...
كان شكل ناصر يشرح صدري..
وينعش حواسي..
هو صحيح مب جميل ... لكن فيه نوع من الوسامه والرزة الملفتة للنظر..
كان ملاحظ اني قاعده اتامل فيه وهو ساكت عني ويبتسم لي ابتسامه بريئه ممزوجه بخبث ومكر..
دايما نظرته تحسسني انه يعرف عني شي انا نفسي ما اعرفه..!!!
يوترني..!

مهرة: شوفيك؟
ناصر: انتي شوفيج؟.
ابتسمت...
مهرة: حلو شكلك بالجاكيت الطويل..
ناصر: عيونج الحلوه ..
مهرة: شمعنى في تركيا ماكشخت جذي؟..والا كاشخ للايطاليات؟..
وغمزت له ...
ناصر: هههههههه دام عيبتج انتي كفاية علي..!
مهرة: لاااااه..علينا هالكلاااااااام..
ناصر: المشكله انج فاهمتني.. دامج كاشفتني عيل خلاص اختاريلي وحده..
مهرة: هممممم المشكله ما شفتهن حلوات احسهن دفشات..!
ناصر: هههههههه اشتغلت الغيره..
مهرة: ناصر بشوتك..ترا انا من طيبي مب قاعده اغايظك والا اعرف بغيرتك كيف..
ناصر: جربي وشوفي..
رد ناصر سحبني من ايدي عشان ارجع امشي عداله.. وتم ماسك ايدي طوال الفتره..

في الكوفي شوب كنا قاعدين نشرب عصير ...
حسيت بنفسي اسال ناصر بدون تفكير..
مهرة: ناصر انت مستانس؟
ناصر: وايد مهرة... وانتي؟
مهرة: انا عمري ماحسيت بهالسعاده من قبل..
ابتسم ناصر وهو يطالع فعيوني...
ناصر: اوعدج باكثر واكثر يا مهرة...
مهرة: الله لا يحرمني منك ان شاء الله..
ناصر: ولا منج غناتي..!

ابتسمت وانا اصد بعيني واتامل الناس..
غصبن عني افكر بنفسي مب باي حد ثاني...
اخيرا بديت احس بالسعاده اللي يتكلمون عنها الناس ..واشوفها فعيونهم..وابتساماتهم..
حب..استقرار عاطفي..نفسي.. اجتماعي..
هذي نعمة من رب العالمين..قليل من يحصلها..
احس بكل شي فنفسي تغير..
معقول الانسان اللي خربط لي حياتي فيوم من الايام ..يكون هو نفس الانسان اللي يرتبها لي ويبعث فيني مشاعر عمري ماحسيت فيها فحياتي؟
معقول اللي كنت اكرهه كره ماتخيلت نفسي اني قادره عليه...صرت احبه اكثر من أي شخص ثاني؟
اللي كنت اخاف منه...هو الوحيد اللي حسسني بالامان..!

ناصر: بشو تفكرين مهاري.!! مخلنج من عشر دقايق تفكرين بس ماقدر اصبر اكثر لين اعرف..!
رجعت اصد صوب ناصر وعطيته احلى ابتساماتي...
مهرة: كنت افكر شكثر صرت احبك وما اتخيل حياتي بدونك ..!

هاليوم كان احلى الايام من بداية زواجنا... وكان بدون شك نقطة تحول بعلاقتي مع ناصر..!

-------------------------------------------

بعد مرور ثلاثة اشهر..

-------------------------------------------
اليوم: الخميس..
المكان: سيارة يوسف..
الوقت: السابعة مساءا..
-------------------------------------------
(يوسف)...


يوسف: وشوو بالضبط هذا المكسار؟؟؟
ام محمد: ماشي..هذا احتفال بسيط للعايله والقرايب يسوونه هل العروس.. يعرضون فيه زهاب بنتهم وتجهيزاتها وبالمره يكون عزومه عشا.. والعروس ماتطلع فيه..
يوسف: بس؟؟؟ دام العروس مابتطلع فيه عيل مايسوى تحظرونه..!
وقعدت اضحك على نظره امي بسبب تعليقي...
يلوموني؟.. ماحد يقدر يمنعني من الاحساس بالفرح...
كنة صارت حرمتي ابتداءا من امس..
صحيح الملجه كانت سكاتي حالي حال ناصر لكن المهم انها صارت حرمتي وانتهينا..
ومحد يقدر يحرمني من هالشعور..
نقزت شما اختي من وراي تقول..
شما: يوم يقولون العروس ماتطلع معناته ماتنزل بس محد يقول انه مانقدر نسيرلها فوق..
يوسف: عادي احضر..!!
منى: ههههههههههههههههههههه والله عرفت انك بتقول جي !!
ام محمد: ويدي يا ولدي شبلاك.!!. شو مسوتبك بنت عمك هالكثر مب رايم تصبر حاشرنا من ثلاث شهور !
منى: مسوتله عمل اامايه..!
ام محمد: حشى عليها ماظنتي..الا هذا اخوج اروحه متخبل..
شما: شمعنى انا ريلي عقل يوم عرس وماتخبل شرات يوسف.!!
منى: حتى راشد كان وايد عاقل..!!
يوسف: قل اعوذ برب الفلق..!!!!.. قولن ماشاء الله يالحاسدات..!

وصلنا بيت يدوه اللي كان واضح عليه حتى في الحوش انهم مرتبينه ترتيب معين ومستغلين الجو الحلو في هالوقت من السنه..
خارجيا كانوا حاطين الطاولات والبوفيه وكل شي مرتب ...
الظاهر الصالة الداخلية مستغلينها لعرض الزهاب...
ااخ خاطري لو ادخل اشوف كنه..!
مب حرام؟ ملجت عليها ولا شفتها ولا كلمتها مثل الاوادم؟؟؟
قسسسسسم بالله اني مظلوووم ومأكول حقي !!

نزلت امايه وشما ..اما انا زقرت منى ..
منى: آمر يالمعرس..!
يوسف: منى..دخييييييييييييييييييييل والديج صوريها لي..!
منى: شو شو شو؟؟؟..
يوسف: منى عن النحاسه وتذكري شكثر انا ساعدتج يوم عرستي براشد..انا اخوج!!
منى: بس كنه يمكن ماتطيع..!
يوسف: ماعليج منها..انا احين ريلها .. وسوي عمرج انتي تصورين العزيمه وجي بس لا تقصرين بتصوير كنه ..بترياج في الليل وماريد نقاش..!
منى : همممم اووكيه كسرت خاطري.. يالله روح هذي مهرة يت ويا ناصر..روح روح روح..!
التفت وانا اشوف ناصر وقف سيارته عدال سيارتي ومهرة تنزل منها..
وسمعتها تطلب من ناصر انها تشل مايد معاها بس هو رفض ..
ناصر: خليه عندي انتي ..بيلعوزج داخل وانا ماعندي شغل برايه عندي..!!
مهرة: على راحتك..
ناصر: اتصلوبي يوم تبون تون..
مهرة: ان شاء الله..مع السلامه..
دخلت مهرة مع منى للبيت ..وانا تقربت من ناصر وهو فسيارته..
يوسف: وين بتسير؟..
ناصر: ابويه قال فضوا بيت يدتك للحريم وتعالوا بيتنا.. يعني اظني عشا الرياييل عندنا في البيت..
يوسف: خلاص عيل بنسير هناك.. تباني اركب لك كرسي مايد جدام؟

كان ناصر متوهق ومب قادر يركب كرسي مايد ....

ناصر: بتسوي خير فيني...

بعد ما انتهينا رجعت لسيارتي..وبدون احساس مني رفعت عيني لدريشه كنه في الطابق الفوقي..
تنهدت وانا خاطري اكون هناك...
بس الصبر يمدحونه..
باقي كم يوم بس...وتكون عندي للابد..
---------------------------------
اليوم: الخميس..
المكان: غرفة كنة ..
الوقت: الثامنة والنصف مساءا..
---------------------------------
(كنة)...


مسكت منى ايدي الثنتين وبعدتهم عن جسمي وهي تتامل بشكل يضحك...
منى: واو كنووه..! اللبس الهندي فظيع عليج يجنن..
كنة: هههههه عيونج الفظيعه ..اوه اقصد..عيونج الحلوه حبيبتي...
تقربت مني مهرة وباستني...
مهرة: مبروك يا كنة ..الف مبروك عالملجه..وان شاء الله نفرح فيج يوم الثلاثا..
كنة: الله يبارك فحياتج ان شاء الله... وينج عنا من الصبح؟
مهرة: كنت تحت عند الحريم.. توهن بس اطلقن سراحي..!
كنة: بعدج انتي عروس يديده حتى عقب اربع شهور !!..شكلي مول مابغطي عليج...
مهرة: هههههههههه لا حبيبتي غطيتي من الحين لا تحاتين..
كنة: انتي شو تصورين؟...
التفت لمنى اللي حاطه كاميرا الفيديو فويهي ..
كنة: والله شكلج حشرية..بنديها والا روحي صوري شي ثاني..!
منى: ماشي يستاهل التصوير حبيبتي كثرج..جييييييييييز!!!
كنة: شو جيز بعد لا يكون بعدج تتوحمين عالجبن وبطنج جدامج؟..
منى: شكلي انا غلطت مب انتي العروس..صراحه تصرفاتج ماتدل لا على مستحى عروس ولا على انوثه..
كنة: خليت المستحى جدام العيايز..عندكن عادي..
مهرة: ههههههه يعني؟؟؟..وجدام يوسف ماشي مستحى؟..
على طول حسيت بويهي ولع..
يلست عالشبريه وانا العب بطرف فستاني بتصنع...
كنة: عاااااااااد لا تحرجوووووني ..!!!..
منى: كنة شو كان شعورج في المحكمة امس.!!.
ابتسمت وانا اتنهد واذكر امس بكل مشاعر الخوف اللي حسيت فيها..
كنة: بندي الكاميرا بعدين بقولج... 


كانت غرفتي مثل بيت النمل...حد داخل وحد طالع.. بنات عمي وبنات خالي وخالاتي وحد من حريم العايله يروح ويرد علي... وعلى ما اعتقد انه الكل سلم علي ماعدا الغرب..
هذا اذا كان فيه غرب..
اصلا زين حصلت وقت اتعدل كنت طول اليوم مشغوله بتجهيز قاعة الزهاب...
التنسيق بروحه كان يباله وقت طويل..
واضطرينا نطلب مساعده من محل الورد عشان يرتبون معانا ..
والكل في البيت كان يشتغل حتى يدوه عطت رايها الحكيم في بعض السوالف...
لكن رغم الانشغال التام..
كان فكري مشغول لدرجه اني ماكنت اسمع اصوات اللي حوالي...
معقوله؟..
خلاص يعني صرت زوجه يوسف شرعا .!!
حلم الطفوله والمراهقة والشباب صار واقع...
بس اللي خوفني..
معظم القصص اللي سمعتها..
عن حالات مشابهه... حب لسنوات وتكلل بالزواج واخرتها ما اتوفقوا مثل ماكانوا متوقعين..
ياما سمعت عن زواج ثاني..او هجر..او طلاق...
انقبض قلبي وانا اتذكر...
خايفه..!!
ليتني اشوفه ...ليتني اقدر اكلمه عشان يطمني..
ويقول لي انه بنتوفق وانه ماشي بيفرق بينا غير الموت...
ليش كثرت الحواجز بينا بعد شرعية العلاقه؟
شو هالتخلف؟ انا احين زوجته وحتى مايسمحون لي اشوفه واكلمه على انفراد..
امس..
كل اللي قلناه لبعض هو كلمه "مبروك" ..
وبعدها اسحبوني انا لسياره..ولبيت ثاني..ويوسف راح مكان ثاني..
ليش مايحسون..بالمخاوف اللي احس فيها..
ليش ما يفهمون بانه محد يقدر يطمني غير يوسف نفسه...
يعني لازم اصبر لين يوم الثلاثاء... عشان انفرد به ويطمني..
ويزيح عني مخاوفي..

الله يصبرني لين يوم الثلاثاء...
-----------------------------------
اليوم: الجمعة..
المكان: بيت بو حمد..
الوقت: الثانية عشره والنصف ظهرا..
------------------------------------
(مهرة)...

ركبت درج البيت بحذر وانا اسمع كلام شيخه عن دوامها وعن نقلها لقسم يديد المديره المباشره لها كانت حرمه..
مهرة: يعني انتي مرتاحه معاها؟..مادري احس المواطنات يوم يستون مسؤولات وماسكات منصب يستون نحيسات وماينطاقن..!!
شيخه: لا حليلها بالعكس وايد زينه .. واحسها توكلني بامور ماتأمن عليها باقي الموظفات..يعني وايد مرتاحه معاها..
مهرة: الحمد لله.. المهم انتي مرتاحه..
شيخه: انتي خلج من خرابيط دوامي وتعالي براويج كيف رتبنا الاقسام فوق...
مهرة: التوسعة اللي بنوها ورا البيت حق حمد وعفرا طلعت وايد مرتبه.. غلبوكم..
شيخه: حلال عليهم.. هم احوج منا.. عندهم بنت ماشاء الله ...
مهرة: الله بيرزقكم انتوا بعد يا شيخه..لا تستعيلين بعدج عروس حبيبتي..
شيخه: وييييين بكمل سنه وتقولين عروس..!
مهرة: وييه لا يكون يأستي ويا ويهج؟..شوفي غيرج يكملن بالسنوات الخمس والعشر والله يرزقهن بالاخير.. كل شي فوقته حلو شويخ..
شيخه: ونعم بالله وانا مب مستعيله الحمد لله.. ادري انه الله بيرزقني متى مانكون انا وسهيل مستعدين لهالشي..
مهرة: ان شاء الله.. يعني انتوا ضميتوا غرفة قوم حمد لغرفتكم وسويتوها صاله؟..
شيخه: هيه تعالي شوفي.. طبعا باقي شوي ازيد عليها اثاث..

دخلت قسم شيخه وسهيل اليديد..وبصراحه كان حلو ومرتب.. ماتوقعت انه البيت بيتغير جذي للاحسن..كنت اتحسب ترتيبنا الاولي هو احسن ترتيب.. لكن حمد اخوي الظاهر عنده خبره بهالسوالف..!
مهرة: وايد حلوووو...
شيخه: عيونج الحلوه..تعالي شوفي قسم سيف كيف سووه..
مهرة: استحوذ على حجرتي الحرامي .!!
شيخه: هههههه هيه.. لو تشوفينه شو مسوي فيها ..تعالي تعالي...
دخلت غرفتي اللي تحولت لصالة عزوبي كاملة التأثيث من حيث نظام دي في دي السينمائي والتلفزيون البلازما اللي شكبره والسماعات والاثاث الجلدي الرجالي الغريب...
مهرة: شو هذا؟؟؟
شيخه: ذوق سيف.. وهو دافع طبعا من فلوسه... صار يقعد في البيت اكثر احينه ...مستانس بالصاله.. والحمام الله يعزج خلاه مطبخ تحضيري..!! ثلاجه وماكرويف وكل انواع المعلبات وعين الغاز ..تعالي شوفي...!
مهرة: وااااعليه عليج يا حجرتي البنوتية الحبيبه رااااااحت خلاص بححح...حسبي الله عليك يا سواف !
شيخه:.. نحن الحريم نقول جي...سهيل وحمد وايد عيبتهم صالته..حتى انهم سهروا عنده كم من مره...
مهرة: شو هالتطورات هاي..!! اتطورت العزبه والله..!! وسيفوه صار له مطبخ تحضيري بعد؟؟.. شعنده بو هناد حاط عينه على بنت بيعرس والا شو سالفته..!!!
شيخه: مايندرابه اخوج ....وانتي محد قال لج ماتزورينا من ثلاث اسابيع..!!
مهرة: ناصر كان مشغول فبوظبي ماقدرنا ني العين..
تقربت ودخلت الصالة اكثر (حجرتي سابقا)..وقعدت على واحد من الكراسي الجلدية مالت سيف ..واول ماقعدت عليه (اختفيت) فيه...!!
مهرة: سرطني الكرسي..!!! كيف يقعدون عليه هذا.!!
قعدت شيخه على كرسي ثاني...
شيخة: شو امورج مع ناصر؟
مهرة: كل شي زين الحمد لله.. مرتاحه اخر راحه..!
رفعت عيني يوم انتبهت لحركه عند الباب...وتصادمت نظرتي مع نظرة حمد اخوي..
حمد: هاه انتي هني .!!
قمت من الكرسي ورحت وايهت حمد..
قلت له ببرود..
مهرة: شحالك حمد..؟
حمد: بخير انتي شحالج؟.
مهرة: الحمد لله..مرتاحه..
حمد: وين ريلج؟
مهرة: وصلني وراح..مشغول ويا اهلة..
حمد: عشان عرس اخوه..!
مهرة: اكيد..
تقرب حمد وقال..
حمد: دامج عندنا عيل زين ابا ارمسج فموضوع..
غصبن عني حسيت بقلبي تتسارع دقاته..
حمد يباني فموضوع؟
شو يبا مني الحين ؟؟؟
شيخه: عن اذنكم..
طلعت شيخه وخلتنا بروحنا..
مهرة: تفضل حمد..عسى ماشر..
حمد: مامن شر.. بس انا فكرت وايد بالحساسيات اللي بينا وشفت انه الموضوع يحتاج نتكلم فيه..
مهرة: حساسيات.. قصدك سوء ظنك الدايم بي..!
غصبن عني حسيت بحرقه بعيني..بس ماسمحت لنفسي باني اصيح جدامه..
نزلت عيني لحظني وسكت..
حمد: ماكان سوء ظن كثر ماكان خوف عليج... يمكن اساليبي كانت غلط بس كل شي كان نابع من خوفي عليج..
مهرة: حتى يوم طلعتني من الجامعه وحرمتني من اني اكمل دراستي..
حمد: كنت خايف لا تنخرطين مع بنات شواذ يخربنج ...
مهرة: حمد انا متربية فنفس البيت اللي انته متربي فيه .. لكن انته فضلت تصدق كلام وحده صايعه كانت تلعب بمشاعرك وتحاول تخرب بينك وبين زوجتك على انك تصدقني انا اختك..!!!
حمد: وانتي شو دراج بهالشي؟؟؟؟
مهرة: سالفه طويله مايحتاج اقولها... بس صدقني انت كنت منعمي..
سكت حمد شوي.. وتنفس بحدّة..
حمد: ادري اني كنت منعمي.. بس العصبية احيانا تعمي.. تخيلي موقفي يوم سمعت هالشي عنج ..امي الله يرحمها موصتنا عليج وعلى سيف..
مهرة: ويوم غصبتني عالعرس؟ وظربتني..
حمد: كنت اشوفه مناسب لج بالنسبه للظروف اللي كنتي تمرين فيها...
مهرة: ويوم اكتشفت عنه شي مايسرك...ييت تبا تفرقني عنه بالغصب...
حمد: بس انتي ماطعتي.. لا يكون بتلوميني بعد..!
مهرة: طبعا مابطيع.. يوم ارتحت له وحسيت بقيمتي وذاتي بزواجي منه ..ييت تبا تفرقني عنه بكل بساطه؟..حمد ... انا مش لعبه فايدك..!
حمد: محد قال انج لعبه بايدي.. بس انا كنت ابا مصلحتج على حسب وجهة نظري..
مهرة: نظرك انت مب نظري انا...
حمد: وهني صار بينا الاختلاف..انا كنت متسلط وماشاورتج فشي ولا سمعت رايج.. كنت ومازلت اظن انه رايي انا هو الاصح والانسب... لكن حياتج وقراراتج طلعت من ايدي حتى لو انا اخوج العود بس انتي ماسويتيلي أي حشمه واحترام وفضلتيه عليه ...
مهرة: حمد..!..لين متى بسويلك حشمه واحترام على حساب راحتي وسعادتي انا.؟؟.
حمد: حتى انا كنت ابا سعادتج وراحتج..
مهرة: لا..انته كان همك الناس وكلام الناس وكيف الامور طالعه جدام الناس "ظاهريا"..ماهمك اللي فخاطر اختك .. بشو تحس وبشو تفكر..
حمد: ماكنت اتوقع انه بيكون لج راي وشور غير عن رايي وشوري انا... عالعموم.. انا يمكن كنت متسلط شوي.. كنت ومازلت اشوفج اختي الصغيره اللي اخاف عليها وفنظري انتي ماكبرتي ابدا حتى لو كان عمرج 30 .. وانا ماريد الحساسيات تستمر.. لانه هالوضع مضايق ابويه واخواني وايد..

سكت شوي وانا اتامل فويه حمد..
انا اعرف كبرياء حمد زين مازين.. اعرف انه نادر مايطلع اللي فخاطره ..
تعود حمد انه يأمر بدون مايفسر..
في النهاية هو الاخو العود وله مكانه ماياخذها الا الاخو العود.. وتربى عالحزم والشدة..
وانا مقدره صعوبه قعدته معاي هني واعترافه باخطاءه ولو كان اعترافه هذا مغلف بكبرياء ماينكسر..

مهرة: حمد... انته اخويه العود وانا احبك واحترمك.. وماكان ودي كل هالحساسيات تصير بينا ..لكن تقدر تقول اني وصلت مرحلة ماقدر اتحمل فيها اكثر دور المغلوب على امرها.. كلكم تحكمتوا فحياتي وبقراراتي لين زهقت... انا اسفه اذا جرحت كبرياءك او حسستك بعدم اهميتك عندي لانه هالشي مب صحيح انته وايد عزيز علي... بس انته يوزتني ريال وانا على ذمته الحين...خل المحبة والاحترام بينا بدون ماتدخلون فحياتي.. الله يخليك... انا وايد مرتاحه مع ناصر... وهو وايد يعزكم.. ويتريا اليوم اللي تتصلح فيه العلاقه بينا..

ابتسم حمد ابتسامه غريبه... فيها حزن وندم وظيق..
حمد: ان شاء الله مابيصير الا اللي فيه الخير.. خلي ناصر ايي يتعشى عندنا اذا يقدر..
ابتسمت انا بعد براحه..
مهرة: ان شاء الله بقوله..
قام حمد من الكرسي وقال بطريقه مازحه..
حمد: وهاتي ولدج اللي ماشفناه..
بدل ما اتظايق واتحسس...ظحكت...
مهرة: ههههه ان شاء الله بييبه.. 


طلع حمد من صالة سيف اليديده.. وخلاني بروحي اراجع اللي انقال..
ياترى قسيت عليه؟
والا كان ظروري اذكره بكل اللي صار..! وبظلمه لي..!
بس بغض النظر..
اللي صار خطوه كبيره لحمد..
مابيخطيها الا بعد احساسه بالذنب وهذا شي اكيد..

تساندت عالكرسي وانا اتنهد وابتسم..
احس بحمل ثقيل انزاح عن ظهري..
والا سيف صار عنده مطبخ تحضيري..!!!.. خل اشوف شو عنده هالتعبان..!
نقزت من الكرسي وكملت استكشافي لقسم "المثقف" سيف..!
-----------------------------------
اليوم: الجمعة..
المكان: شقة مبارك..
الوقت: السابعة والنصف بتوقيت بريطانيا..
---------------------------------------
(مبارك)..

يلست عالكرسي اللي في الصاله وانا اخش ريولي في جوتي الرياضه..
ابتسمت وانا اسمع سيف من السماعه...
سيف: بفتك من ويهه الخايس يوم الثلاثا...
مبارك: اخر امتحان؟..
كان سيف يتحرطم على استاذ الـ ICDL في المعهد... اللي ماكان سيف يطيقه..لكن متحمل عشان الشهادة..
سيف: هيه ..بيكون امتحان اكسيس... بخلص الامتحان من صوب وبسير عرس يوسف من صوب ثاني..
مبارك: حليله يوسف..يستاهل مسكين..
سيف: بعدك ماحصلت اجازه عشان تينا؟..
مبارك: لا والله سيف...I have exams.. وهذيلا ماشي تفاهم عندهم ومايتساهلون مع حد..
سيف: خساره يعني مابتحظر العرس..
مبارك: استسمح لي من يوسف وبارك له بالنيابه عني..
سيف: خير ان شاء الله... على فكره تسلم عليك مهروه..
ابتسمت...
مبارك: الله يسلمك وياها من الشر...شو اخبارها العيوز..!
سيف: تشقح.. اقولك بخليك احينه ..وادخل النت اكثر دومك تخليني اتصلبك..!
مبارك: هههههه ادخل وماحصلك..!
سيف: ادخل اوقات معقوله انزين..
مبارك: والله اني مشغول الفتره الاخيره بس ان شاء الله بدخل فالك طيب...سلم على الاهل كلهم..
سيف: ان شاء الله..وانته سلم على ريتشارد وربعه ..
مبارك: هههههههه ان شاء الله...مع السلامه

سكرت عن سيف وانا اضحك.. يلست اربط احزمه الجوتي..
عقب ثلاث شهور فراق...توها افتكرت ترسل لي سلام؟؟؟؟
ياترى مشغوله بحياتها لهالدرجه؟؟؟ والا ماعدت مهم خلاص؟..
اختفت ابتسامتي وانا افكر بهالافكار السوداوية..
مقهور من نفسي..
انا اعرف اني مب في حاله حب مع مهرة...
كل الموضوع هو اني احس بالفقد..احس اني فقدتها..وفقدت معزتها لي..
احس انه حبها واحلامها كانت لي ...وفقدتهم..
متى بتقبل هالخساره.؟ الله اعلم...

انتبهت على صوت المسج من تيلفوني..رفعته وفتحت المسج حصلت مها مطرشه لي صوره ايدها الملفوفه بالشاش... وكاتبه تحتها تعليق " look what I've done to my hand.. I'm so stupid "

عقدت حواجبي وتظايقت من شوفة ايد مها بهالحالة..! رديت ارسلت لها مسج..
مبارك: "How?"
مها: " I was playing volleyball with my father hehehe"
ابتسمت على خبال هالبنت..
مبارك: " I will kill you.. Take care next time please"
مها:" will you write my homework's again?"
غصبن عني ضحكت بروحي بصوت عالي...
مبارك: " ahaaa, so that's what it's all about.. No. mob kel yoom al3aid, ana ****r alnadi now"
مها: " I hate you"
مبارك: " you broke my heart!"

حطيت تيلفوني فمخباي وانا اضحك وشليت شنطتي الرياضية وطلعت من الشقة...
الحمد لله انه مها ارسلت لي رساله...
لو ما اشغلت عقلي عن مهرة...جان مابقدر العب رياضه بمزاج..
ركبت دراجتي ورحت صوب النادي والابتسامه ماتفارق ويهي...
من بعد اعتذاري لمها ذاك اليوم في المطعم والعلاقه بينا تتحسن يوم عن يوم..
نتلاقى في الجامعه بشكل شبه يومي...
ونسلم على بعض..
لين وصلنا لدرجه اني عطيتها رقمي وعطتني رقمها...
لو يسمعني سيف احين بيقول اني طيحت البنت...
لكن في الحقيقه كل اللي بينا هو صداقه لا اكثر ولا اقل...
وماكد صار بينا كلام اعمق من مجرد صداقه..
هني المجتمع اللي عايشين فيه مختلف...
و الزماله الدراسية بين العرب في الغربه مقبوله عندنا وشي عادي..
وهذا حال العلاقه بيني وبين مها... صداقه وزماله لا اكثر ولا اقل...
صحيح انه مانسولف دايما عن الدراسه... بس ماتخطينا حدود الادب..
وما اتوقع الحال بينا بيتغير.. لانه هالوضع مريحني ومريحها.. صارت اشاعات وتلميحات بين ربعها وربعي لكن تغلبنا على هالموضوع بتجاهلنا له..وصداقتنا صارت شي عادي بالنسبه للجميع..
عالاقل خبالها وخراشها وسوالفها الهبلا اللي ابدا شكلها البريء والطفولي مايعبر عنها...صارت تساعدني بانه يومي يمر بشكل اسرع..
واحساسي بالوقت الثقيل صار اخف وارحم علي من اول...
------------------------------------
بعد ثلاثة ايام..
------------------------------------
اليوم: الثلاثاء..
المكان: صالة الافراح/العين..
الوقت: الحادية عشره مساءا..
-----------------------------------
(منى)...


مشيت بخطوات سريعه متجهة للغرفة الصغيره المخصصة للعروس في الصالة...
فتحت الباب وانا اشوف كنه معاها ميثا حرمه محمد اخوي وهي توها تعدل طرحتها...
منى: تاخرتوا وايد يا ميثا..شو صار عليكم؟؟
ميثا: بنت عمج كل شوي وسيحت المكياج من كثر ماعينها تدمع...انا بخليكن بسير اشوف امايه..يلسي عندها...
التفت لكنة اللي برغم جمال طلتها فهالليله ..الا انه القلق بادي عليها...
منى: كنة حبيبتي..شفيج؟..
كنة: خايفه يا منى...وايد خايفه احس اني بموت..
منى: بسم الله عليج ..اذكري الله حبيبتي مابيصير الا كل خير انتي عروس وهذي ليلتج لا تخلين شي يخرب عليج فرحتج...
كنة: احاول... بس ماقدر.

دخلت مهرة بفستانها السماوي المدموج مع بيج وبشعرها المفتوح...
مهرة: اللــــــــه يا كنه ربي يحفظج من العين شو هالزين شو هالزين..!
كنة: يعلني ماخلى يا مهرة تسلمين فديتج..
مهرة: هاااه شو النفسية؟ (تقربت مهرة ومسكت ايد كنه)...واااي عليج يا كنه شفيج تتنافظين.!!
منى: تقول خايفه..!
ابتسمت مهرة لكنة بتعاطف...
مهرة: ماظني بتخافين الخوف اللي انا خفته فعرسي بس عدت الحمد لله..عالاقل انتي تعرفين يوسف زين مازين الحمد لله.. ليش الخوف.!
كنة: مادري والله..
مهرة: يابنت الحلال لا تحاتين... شفتي بنت عمج كيف طلع فستانها مال الحوامل؟..وتقول مقهوره مني لاني لابسه مخصر.!
منى: خلي هالليله تعدي على خير يا مهره.. الوحيده اللي احوط بكرشتي في العرس..!!
كنة: وهذا اللي يخليج مميزه...فديتج والله شكلج وايد كيوت بفستان حوامل..!
منى: هيه جاملي..
مهرة: مب قاعدين نجامل يابنت الحلال..

حاولنا انا ومهرة نرفع معنويات كنه بسوالفنا.
بس الظاهر انها كانت ظاهريا تسولف معانا لكنها من داخل خايفه ومرعوبه..!..
من شو بس يا كنة خايفه؟..
هذا يوسف!!! والا نسيتي؟..

ماقدرنا نقضي مع كنه وقت طويل.. على طول يتها امها واختها يجهزونها للزفه..

كنا واقفين عدال الشاشه اللي تنقل الاحداث الخارجية في عرس الرياييل وكنت ابتسم واحيانا اضحك بروحي ومهرة تطالعني باستغراب..
مهرة: ليش تضحكين؟..
منى: اتذكر... مامر علينا عرس وحطينا فيه شاشه الا وارتزت كنه جدامها عشان تشوف يوسف وهو مايدري..والحين الشاشه مرتزه ولا حد قاعد يتطالعها...محد حاس بقيمتها الا كنه...
مهرة: هههههههههه شكلي ببدا احس بقيمتها..شوفي شوفي هالمزيون..
التفت للشاشه وشفت ناصر اخوي يسولف ويضحك مع واحد من الشواب..
منى: ايواااااااااااا زين عيل ماراحت موضة الشاشات بعدهن لهن فايده..
مهرة: هههههههههه.. بدت الزفه...ويييه تذكرت زفتي شكثر كنت خايفه لا اطيح على ويهي..!!
منى: نفس االاحساس.. فديتج يا كنوه شوفي محلاها طالعها..!
مهرة: ماشاء الله عليها... الله يهدي بالها بس...
منى: آمييين..

مشت كنه بكل ثقة بابتسامه هادية.. اللي يشوفها يقول هذي واثقة من نفسها وبشدة..
لكن انا اعرفها زين هذي ابتسامه خوف...
لكن دام انه محد يعرف بهالحقيقه فلا باس...
المهم انه كنه قدرت تخلص الجزء الاكثر صعوبه بنجاح تام...
ركبت عندها عالكوشه...
منى: كنتي تجننييين رهيييبه...
كنة: ..........
منى: على فكرة.. صارلهم ساعه حاطين الكاميرا على يوسف في الشاشه...
هالمره حصلت تجاوب..
رفعت كنه عينها لي بلهفة..
كنة: قولي والله؟؟؟ ااخ يالقهر حيسوا الشاشه هالصووب ابا اشوف..
منى: هههههههههههههههه توني يالسه اقول حق مهرة..محد حاس بقيمه الشاشه غير كنه..
كنة: وكيف كان شكله؟.
منى: شاق الحلج مستانس...معرس شعليه.. حد يعرس بكنييييييييينه ولا يستانس ويشق الحلج؟؟؟
ابتسمت كنه وهزت راسها..
كنة: والله انج يا منى..!..
منى: انتي خايفه لانج ماكلمتيه من فتره طويله صح؟
هزت راسها كنه بصمت علامة موافقة..
منى: هانت حبيبتي.... انا مقدره خوفج لكن صدقيني..يوسف بيحطج بعيونه ولا بيفرط فيج ابد.. وانتي تعرفين يوسف عاقل .. لا تخافين وتكدرين ليلتج...
ابتسمت كنه بارتياح...
كنة: ان شاء الله..

بعدها ماقدرت اختلي بكنه لنفسي..الكل يبا يسلم عليها والكل يبا يكلمها..
اكتفيت بمراقبتها...
الحمد لله شوي شوي بدت تبتسم اكثر وتسترخي..
كنة تستاهل كل خير... الله يسعدها مع اخوي ان شاء الله
---------------------------------
اليوم: الثلاثاء..
المكان: صالة الافراح/ العين..
الوقت: الثانية عشره مساءا..
---------------------------------
(يوسف) ..


حطيت ايدي فمخباي وانا احس بالبرد يتسلل لاطرافي..وبالايد الثانيه كنت ماسك التيلفون بشده غير مطلوبه..!
لكن من زود توتري..
يوسف: اكيد يا منى؟..
منى: انته ليش تحاتي..انا كلمتها والحمد لله شوي هدت وخف عنها الخوف...
يوسف: منى يمكن غيرت رايها وماتباني..!
منى: يوسف انته لو شفت عيونها يوم طريتك لها.جان ماقلت هالكلام..!
حسيت بقلبي يذوب..
يوسف: ظنج؟..
منى: انا متاكده من هالشي... هي بس خايفه لانها ماكلمتك من زمان وتحس انها مبتعده عنك .. تبا تطمن منك انته مب منا نحن هذي كل السالفه...
يوسف: شو اسوي باهلج يوم انهم واقفين بينا وحارميني من شوفتها والكلام معااها..!
منى: مب مشكله يا يوسف هانت ماباقي غير ساعه او ساعتين وينتهي كل شي.. طول بالك على كنه وحاول تهديها ولا تعصب من شكوكها.. هي بس بحاجه انك تطمنها...
تنهدت..
يوسف: ان شاء الله...

انهيت المكالمه مع منى وانا افكر برساله كنه اللي طرشتها لي على ايميلي امس...
كانت تقول فيها انها خايفه وساورتها شكوك مالها عدد..وسالتني اذا كنت مازلت ابا اتزوجها واكون معاها او لا...
طبعا باطباعي المعتاده قابلت رسالتها هذي بالتجاهل التام جني ما استلمتها...
عيل شو تقصد بالله برساله مثل هذي ترسلها لي قبل زواجنا بيوم؟؟؟
لكن من راحت عني العصبية... تلبسني هم كنة ومحاتاة وضعها النفسي..
ليش هالشكوك بعد كل هالحب وهالصبر؟..
ليش يا كنه؟..
احس انه حد سمم لها افكارها...
لا يكون نوره؟؟؟؟؟
صدقوني ارتكب جريمه اذا كانت هيه السبب..!!
بس ما اعتقد..لانها من ذاك اليوم وهي ماتدخل ابدا بامور كنه...

بس ماعليه..ان شاء الله من اختلي بكنه بكلمها وبهدي بالها...
وكل شي بيمر على خير...

رجعت لخالد وانشغلت معاه لين نهاية العرس..
اللي اقل شي اقدر اقوله عنه انه كان ناجح ومشرف بمعنى الكلمه...
حسيت انه الكل مستانس ... والكل استمتع بوقته...
بعد ساعتين
انتهى العرس وماتم حد موجود غير العايلتين... انا واخواني وابوي ومايد ولد عمي والحريم..

مايد: يالله يوسف ..ادخل سلم على حرمتك...
يوسف: يالله...
خليت ابوي ومايد يتجدموني للغرفه الصغيره اللي فيها كنه ..
دخلت وانا احس قلبي يسبقني لداخل الغرفه..
دخلت وشفت كنه يلفها البياض السكري..
ملت عيني لدرجه انه اللي في الغرفه من حريم كلهم كانوا ضباب..!
وقفت عدالها على مسافه بسيطه ... وحسيت رغم انه ماتلامسنا..بارتجافها..
تعالت الاصوات حوالينا من ضحك وتباريك ...
اصوات بعيده..
رفعت ايدي..وباطراف صبوعي رفعت ويه كنه لي..وبستها بين عيونها...

غمضت عينها والمستحى يطغى عليها..
وهم يضحكون... علينا..
ومحد حاس فيها غيري...
يوسف: مبروك يا كنه.. والله وتوهقتي وصرتي حرمتي !!!!
نجحت الخطه يوم ضحكت كنه وهي تنزل راسها وتبتعد عني شوي خطوات لورا..!

بعد جلسات التصوير المملة اللي خذت حوالي ساعه ونص...
ام مايد: عاد نحن مجهزين غرفة المعاريس عندنا في البيت.. بدل ماتتلعوزون بالفنادق..ليلتكم عندنا ان شاء الله..
انا كنت اعرف بهالمعلومه من قبل...خبرتني امي.. بالتالي شنطتي كانت موجوده في السياره ..
غرفة المعاريس على قولتهم كانت غرفة الضيوف في بيت يدوه.. وهي نوعا ما بعيده عن غرف اهل البيت وفيها خصوصية تامه....

بالتالي تحركنا كلنا للسيارات.. العروس شلها اخوها للبيت مع امه ويدوه .. وانا رديت خواتي البيت..منى وشما... امي راحت مع ابوي..وناصر شل حرمته وراحوا البيت.. ومحمد شل حرمته وخوات حرمته (بنات عمي) ووداهم كلهم بيت يدوه...
انا وصلت خواتي البيت ورجعت اروح بيت يدوه..لانهم يتريوني هناك..
كان ترتيب غريب بس الليله عدت على خير...
القهر انهم كانوا يقدرون يبسطونها اكثر بانهم يخلوني اشل حرمتي واتوكل ...
لكن طبعا حبوا يقهروني... وامنعوني عنها حتى في التوصيله..!!!...
لكني ماحبيت اناقش...

بعد حوالي اربعين دقيقه اتركوني اخيرا على انفراد مع كنه...
اول شي سويته اني قفلت الباب...
رفعت عينها كنه لي باستغراب...
يوسف: أي حد يدق الباب...نحن مب هني!!!
كنة: هههههه مطفريبك اهلي لهالدرجه..
تقربت ويلست عدالها عالكرسي..
اتامل فيها وبنعومتها...
فكره انها حلالي خلتها تحلى بعيني اكثر واكثر واكثر...
يوسف: احس اني ماشفتج ولا كلمتج من زمان... اشتقت لج كنه..
نزلت كنه عيونها..وتوترت ملامحها..
يوسف:انا وايد فرحان اليوم.. بس اللي مكدرني هو خوفج...
كنة: ........... غصبن عني يوسف..
يوسف: عمرها المسافات مابتبعدني عنج كنه...حتى لو امنعوني عنج وامنعوج عني... انتي تعرفين انج دايما موجوده فقلبي وفبالي..
رفعت عينها لي...تتامل بعيوني واسكتت..
يوسف: صارحيني كنه... من شو خايفه؟
كنة: اوعدني انه مهما صار بينا ...مابنفترق..
ابتسمت ومسكت على ايدها..
يوسف: اوعدج... انا ثلاث شهور مارمت اصبر ...فكره الفراق غير واردة ولا تفكرين فيها..
كنة: اكيد يوسف؟.. انا وايد خايفه انه مانتوفق..
يوسف: كنه حبيبتي..خلي باجر لباجر...وعيشي اليوم... وبعدين ليش مانتوفق؟.. الايام بتثبت لج انه زواجنا بيكون احسن زواج ان شاء الله..
ابتسمت كنه..
كنة: صدق؟
يوسف: هيه..وبذكرج بعد.. انتي يا كنه وايد غاليه عندي.. انتي من دمي... ومستحيل افرط فيج حتى لو انتي طلبتي فراقي...
كنة: ههههههه لا تتامل وايد...هاليوم مابيي..!
يوسف: ههههههه هيه هاي كنوه اللي اعرفها...
حطيت ايدي حوالي رقبتها وسحبتها صوبي وبست خدها بقوو وتعرفون انتو سوالف اللخ 
تمت كنه تضحك وتصارخ ...
وانا اغلس عليها اكثر...
احبها يا ناس..!
واخيرا صارت حرمتي..! 


--------------------------------
اليوم: الاربعاء..
المكان: غرفة ناصر ومهرة/بيت بو محمد..
الوقت: الحادية عشره صباحا..
--------------------------------
(مهرة)...

طلعت من الحمام بهدوء وانا انشف شعري بالفوطه...
وقفت عدال الشبريه اتامل بويه ناصر اللي نايم بعمق..
ابتسمت وانا امشي صوب منز مايد و أوايج عليه واتطمن انه نايم هو الثاني..!
ابتسمت ابتسامه اوسع وانا اشوف مايد نايم نفس ابوه...على بطنه..
سبحان الله..!
حطيت ايدي على بطني والابتسامه مافارقتني..
ياترى..
اللي فبطني بعد بيشبه ناصر؟؟؟؟

صديت صوب ناصر.. وتمددت عداله عالشبريه بهدوء..
متى بيقوم.؟
ابا اخبره...ماصدقت اتاكد من الخبر..
مافيني صبر ابا اخبره...!

مديت ايدي وقعدت العب بشعر ناصر اللي بدا يطول شوي ويباله قص..
مهرة: ناصر حبيبي..
ناصر: همممم.!
مهرة: قوم الغالي.. اليوم صباحية اخوك ومايصير تتخلف..
ناصر: كم الساعه؟..
مهرة: همم 11..
ناصر: على بالج بينشون هذيلا قبل 12...
انجلب ناصر اللي كان عاطني ظهره..وجابلني.. حط راسه على بطني وهو يحظني كعادته يوم يتدلع...
ناصر: خليني ارقد شويه..!

بعد حوالي نص ساعه... طلع ناصر من الحمام والفوطه على كتفه ويفرك بطرفها شعره عشان ينشفه..
وقف جدام الكبت يطلع له ملابس...
وقفت انا بينه وبين الكبت بدلع...
مهرة: مستعيل عالطلعه؟؟؟
تقرب مني ناصر وهو يبتسم...
ناصر: الا جان عندج خطط ثانيه...
مهرة: ههههه عندي...ابا اقول لك شي مهم..اجلته يوم كامل بس عشان ما اسرق الاضواء في عرس اخوك..
ناصر: ول ول ول...تسرقين الاضواء عن معاريس مره وحده ...قولي... شو هالشي الخطير..

حسيت بايدي تلتف حوالي بطني بدون احساس...
تاملني ناصر للحظه وتغيرت ملامحه...
كأنه حس باللي بقوله...
ناصر:.. مهرة .!!
مهرة:.. انا حامل..

مرت دقيقه بدون ماينطق ناصر بشي..
كانت عيونه تلمع كانها احتوت كل نجوم السما...
ناصر: صدق؟...صدق مهرة؟
هزيت راسي وانا ابتسم ..واحاول قد ما اقدر اني امنع دموعي الخاينه دايما بالنزول..
ضحك ناصر..
ناصر: من متى؟
مهرة: شهر واسبوعين..
حظني ناصر بكل قوته وبكل حبه ومشاعره ..وفرحته...
حسيت بقلبه يضرب بقوه ... وانفاسه المتلاحقه.. وارتجاف ايده...
ناصر: اباها بنت... دخيلج قولي انج بتيبين بنت...
مهرة: ههههههههه ناصر شدراني انا... اللي ايي من عند الله حياه الله...
ناصر: مالي خص اباها بنت...بروح اخبر امايه..!!!

تركني وركظ للباب..
مهرة: ناصر.!!!.تلبس اول..!
رد ناصر من عند الباب يدور كندوره عالسريع..
ناصر: هي صح...
مهرة: وبعدين لا تخبر حد احين .. تريا شويه..
لبس ناصر كندورته عالسريع ..
ناصر: والله بخبرهم الحين مالي خص..
طلع ناصر من الغرفه بشكل خلاني اضحك.. اضحك مع دموع فعيني...
ناصر فرحان وايد..!!
الحمد لله اني قدرت احسسه بهالسعاده...
ابتسمت ومسحت دموعي وسكرت الباب اللي تركه ناصر مفتوح من كثر وناسته واستعجاله انه يبشر الكل..
وصلت لمنز مايد اللي كان فاتح عيونه وبعده متكاسل عن النشـّـة..
مهرة: صباح الخير حبيبي... تبا اخت والا اخو؟.
مديت ايدي لمايد وخذته بحظني...
ورحت للدريشه اوايج منها للحوش...
اراقب السيايير اللي بدت توصل ... من خوات ناصر وعيال عمه وبنات عمه ..واخر سياره وصلت سيارة المعاريس..
التفت لمايد اللي بدا يلعب باذني كعادته بصبعه الصغير...
كانت نظرته لي حلوه.. والحلو اللي فيه انه يرد لي ابتسامتي بابتسامه احلى منها...
مهرة: حبيبي... لا تخاف انته دايما بتم ولدي العود..!

خذت ولدي العود وتجهزنا عشان ننزل وننضم لباقي العايله...
بنشوف منو بياكل الجو.. انا وولدي العود والا المعاريس..!!






»•¤©§| ( النـــهايـــــة ) |§©¤•« 



