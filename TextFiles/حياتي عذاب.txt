
عائلة عبد الرحمن:?

تزوج من منيرة ولهم ولدين وبنتين...توفى أبو مساعد وترك زوجته المريضة بالقلب اللي لازمها سنين طويلة وكل ما تقدم بها السن وكثرت الزعل والهموم كل ما تطورت حالتها...
مساعد الابن الأكبر..33 سنة إنسان جاد ومتزوج من نورة ولهم بنت طيف 4 سنوات لهم شركات ومعارض يديرها مع أخوه بعد وفاة الوالد...
متعب 27 سنة...إنسان عصبي متخرج من جامعة الملك سعود قسم العلوم الإدارية..
بلقيس 25سنة إنسانة حبوبه وتزوجت ولد عمتها فهد ولهم ولد واحد مهند 3 سنوات والحين هي حامل
هاجر 21 أخر العنقود...دلوعة البيت ومغرورة تدرس بجامعة الملك سعود قسم علوم الحاسب الآلي والمعلومات...

عائلة حصة:?

تزوجت من محمد ولهم 3 بنات وولد...
خوله البنت الكبيرة 29 سنة إنسانة متفاهمة تزوجت وعندها بنت رغد 8 سنوات...لكن قدر الله توفي زوجها بحادث سيارة وكان عمر رغد سنتين وعاشت ببيت أهلها والحين تشتغل وكلية مدرسة..
شماء 26 سنة تزوجت من ماجد وعندهم بنتين تؤم شذى وندى 4 سنوات..
طلال 22 سنه حبوب ووسيع صدر يدرس بجامعة الملك سعود......
أميرة 20 سنة أخر العنقود إنسانة طيبة ولكن فيها حقها تدرس بكلية الأدبية قسم انجليزي

عائ?لة عزيزة:

تزوجت من إبراهيم ولهم ولدين و 3 بنات...
سلطان الولد الكبير متزوج من مها ولهم بنتين وولد...أبرار 9 سنوات ورحاب 6 سنوات وريان 3 سنوات...مثل ما تقول أمه يمشى ورأى مرته دايم وهي إنسانة ما تحب إلا نفسها
نجود متزوجة من عبد الله ولهم مي 4 سنوات ونواف سنتين...تأخذ حقها من الناس ولا يهمها احد...
فوز23سنة قلبها كبير تدرس بجامعة الملك سعود قسم علوم الحاسب الآلي والمعلومات...
رياض 22 سنة يدرس مع طلال بنفس التخصص ويصير أخوهم من الرضاعة عشان كذا ما احد يتغطى عليه من بنات حصة...
لمى 20 سنة إنسانة جريئة لكن باحترام تدرس بكلية الأدبية قسم دراسات إسلامية......
""" الجزء الأول """

أم عبد الرحمن: يا وليدي..الزواج وتم ما راح تغير شئ اللي صار صار خلاص الحين صارت زوجتك...
متعب بضيق: بس يا جدتي لا تنسون أنكم غصبتوني على هالزواج...
أم عبد الرحمن بقهر: يوم شفت انك مغصوب..ليش وافقت؟؟.. كان قلت لا...
متعب واقف بضيق: الكل عارف ليش وافقت وان ما بيدي أي شئ قدام الغالية خفت عليها تزعل وتتضايق ومن بعد وفاة الوالد الله يرحمه قلبها ما يتحمل التعب وأنا خايف عليها...
أم عبد الرحمن بصوت مخنوق: الله يرحمك يا عبد الرحمن .."تنهدت"..والحين وش ناوي تسوي هذه بنت عمتك مالكم إلا أسبوع مملكين.....
متعب بصوت عالي شوي: يا جدتي حنا ما نعرفهم ولا يعرفونا ليش طلعوا فجاءه أول ما عرفوا أن الوالد مات عالطول جوا عشان يرثون معنا هذولاء طمعانين باللي معنا...
أم عبد الرحمن بزعل: لا يا متعب ما هقيتك كذا مثل أخوك وعيب عليك تقول عنهم هالكلام ولا تنسى أنهم بناتي وكانوا واصلين فينا لكن أبوك الله يرحمه هو اللي قطعهم وإذ مو مصدقني روح اسأل أمك..
متعب يحب رأسها: افااا عليك يا جدتي يقطع لساني إذ قلت كذا..."ابتسمت بوجهه الجذاب" وما عاش من يكذبك ...
أم عبد الرحمن تبتسم له: الله يوفقك يا وليدي ويتستر عليكم...
متعب يحب رأسها: يله يا الغالية تأمرين شئ أنا رايح للاستراحة...
أم عبد الرحمن بحنان: سلامتك ولا تنسى وأنا أمك أنت متزوج الحين ما أبغاك تقصر مع بنت عمتك..
متعب يتنهد: إن شاء الله..يله مع السلامة.."وطلع منها تنهدت بعد ما قفل الباب ورآه"...الله يهديك يا وليدي أنت وأخوك مساعد ويرحم أبوكم ويسامحه...." وانسدحت على السرير تمسح دموعها اللي غصب عنها نزلوا تذكرت ولدها المتوفى اللي صار على وفاته 4شهور...أما متعب اللي أول ما طلع منها وبعد ما تكلم معها للحين يحس بدوامه بعد وفاة أبوه تفاجئ من أمه أنها خطبت له بنت عمته اللي ما يعرف عنها غير اسمها وبس ما كان أبدا متوقع يأخذ بنت غير هند حبيبته قلبه وروحه اللي حبوا بعض لكن تحطم كل أحلامه وماتت كل سنينه بلمحة البصر كان ناوي يتقدم لهند بعد ما تفك أمه من الحداد...لكن كل تخطيطاته راحت هباء منثورا كل شئ صار بسرعة...وما قدر يقول لامه... لا..لان أول ما قالها...طاحت عليهم وصار معها جلطة بالقلب لكن بفضل الله ورعايته جت خفيفة عليها...لان كانت ناويه تخطب له بشاير بنت أختها فوزية...وهو رفضها بسب حبه لهند...هند هي حلم حياته الجميلة اللي من عرفها وهي كل شئ عنده تعرف عليها عن طريق الانترنت ودامت معرفتهم لبعض سنتين ..متعب عمره ما دخل النت عشان يتصيد البنات ويقضى وقت فراغه لكن بحكم عمله وحكم انه متابعته لأسواق الأسهم بالنت خطر بباله في هذاك اليوم يدخل لغرف الدردشة يتسلى شوي ومن عقبها تعرف عليها وتطورت العلاقة من صداقة بريئة إلى حب من الشاشة ثم حب بالمكالمات البريئة فقط...بعد ما أعجب فيها وبقوة شخصيتها قرر انه يفاتحها بموضوع الزواج بالبداية تفاجئت هند باللي قاعد يقوله توقعته يمزح ويستهبل مثل الشباب ما يعملون عشان يقع بشباكها بداية تعارفهم كانت ما تتعدى حدود النت...لكن بعد ما اخذ منها رقم بيتهم وتنتظر من أخته اتصال وبعد ما كلمتها بلقيس عشان تتعرف عليها صدقت متعب بكل شئ وصدقت حبه لها...ومن عقب اتصال بلقيس ما صار أي شئ لأنه فاتح أبوه وأمه بموضوع زواجه منها لكن لما عرفوا انه متعرف عليها رفضوا بشكل قطعي وفكرت أمه تخطب له بنت أختها لكنه رفض بشدة وبعد الظروف اللي مرت عليهم من مرض أبوهم وبعد ما تعدت أزمة وفاته فاتح أمه بزواجه مرة ثانية وما تحملت أمه التعب والضيق وطاحت عليهم عشان كذا يخاف على أمه من الزعل...هند مو من النوع البنات اللي تحب تتسلى مع الشباب أو كل يوم لها حبيب ما يهمها غير نفسها وبس يعنى تحب توصل للي يرضيها حتى لو حساب كرامتها ولا تحب الهزيمة أبدا..بعد ما طلع من جدته عالطول ركب سيارته وجلس يفكر بكلامها...يالله أنا الحين متزوج من إنسانه ما اعرف عنها أنها بنت عمتي كيف راح اكلم هند..؟؟.. وش راح أقولها؟؟ أني خذلتك..!!.. طلعت مو قد كلامي..!!.. وخنت العهد اللي بيننا..!!..وبكذا راحت كل أحلامي اللي بنيتها معاك...آآآآه يا هند...مدري وشلون تتقبلين صدمة زواجي...آآآه يا القهر... لما قررت أوصل لقرار يجمعنا صارت الظروف ضدي وأقوى مني...لكن أمي وجدتي الله يهديهم استعجلوا وخطبوا لي بنت عمتي.. ليه.. ..ليه يا يمه...ليه يا جدتي...استعجلتوا...من وين طلعت بنت العمة؟؟..بعد ما سمعوا خبر وفاة الوالد جوا لعندنا ركضه عشان الورث.. قطع عليه حبل أفكاره رنه جواله بنغمه أجمل أحساس... وكانت دنيتي متصل بك تنهد تنهيده صادره من أعماق قلبه وترك الجوال يرن ما اقدر أرد عليك يا هند ما اقدر..؟؟..وراح مع حبل أفكاره بالأيام اللي راح تقابله مع عمته وبنتها....
كانت جالسة بالحشو على سيل مزرعتهم الصغيرة تفكر بمصيرها المجهول مع إنسان ما تعرف عنه شئ تفكر وشلون حطها القدر قدامه ولبش هي بالذات..؟؟ تنهدت أميرة وتذكرت أيامها مع عمها أو بالأخص مع وليد حب الطفولة يوم كان عمرها 9 سنوات واستمر معها لحد الحين لكن الوضع تغير.. أنا الحين إنسانة متزوجة والمفروض أنسى هالذكريات لكن الزوج اللي تزوجني وينه..؟؟ ما قد جاء أو حتى تكرم وكلمني...؟؟..يعنى هو بعد مغصوب مثلي لو ما كان كذا وينه اجل ليش ما بين صار لنا أسبوع مملكين حتى ما تكرم ودخل يلبسني الشبكة كل هذا حزن على أبوه مثل ما قالت أمه طيب أنا وش ذنبي..؟؟ ..دفنوا ذكرياتي وأنا أتفرج عليها من غير ما أقول رأيي وشلون أقولهم رأيي وأمي هي اللي تمشينا على هواها ومثل دايم ما تقول ما حد يعرف لمصلحتنا كثرها ودي اصرخ وأقول حرام على اللي سويتوه فيني كل شئ صار تخطيط من أمي من غير ما ادري عن أي شئ إلا يوم الخطبة... عشان كذا ما حبيت أسوي مشكلة وتقلب علي دام كل شئ صار وانتهى وبعصبيتي وكلامي اللي ما فيه فايدة ما راح احصل احد يسمعني قطع حبل أفكارها صوت طلال لما شافها جالسه لوحدها...
طلال بابتسامته: اووووه العروس لوحدها وش تسوين عندك...؟؟
أميرة من دون نفس: شوفت عينك جالسه أشم هواء تصدق طالعة الكلمة وع من فمك..؟؟
طلال باستغراب: اوووف الأخت موصل الفيوز لحد الصفر.."بنظرة خبث"..ليكون الحبيب مزعلك عشان للحين ما اتصل...
أميرة بعصبية: حبيبي في عينك أنت الثاني....تصدق عاد ميتة على اتصالاته مالت عليه وعلى اتصالاته..
طلال يغيظها: يووووووه والله قويه هالكلمة والله شكلك ميتة قهر منه اعترفي أحسن لك ترى عادي اقدر اتصل عليه وأخليك تكلمينه...
أميرة تدفه عنها: هذا اللي ناقص اكلمه من حلاته لو يجي لحد بيتنا والله ما اطلع له صدقني أنا مرتاحة من الوضع لا يتصل ولا يجي..
طلال: خلاص..خلاص صدقناك ما أقول الله يعين متعب على لسانك.."بخبث".. امووره أنتي شفتيه..؟؟
أميرة بتعجب: وأنا من وين شفته عشان تسال أنت اللي شايفه مو أنا..؟؟
طلال: اجل ليش تقولين من حلاته..وش عرفك انه شين يمكن زين...؟؟" ارتبكت من سؤاله وتذكرت يوم يجونهم جابت أمه صورته وأخذت تدقق بملامحه كان بقمة الوسامة صحيح انه مو ابيض درجة لون بشرته حنطيه عيونه كانت حادة ولونها بني غامق مثل عيون بلقيس وخشمه طويل ومعطيه شكل حلو مثل هاجر وباين على شعره انه ناعم كان مطوله ويغطي حد رقبته أما شاربه فكان مخففه ومعطيه شكل اصغر بكثير من عمره أما الطول واضح انه أطول منها بكثير بما أن طولها مثل الطول المتعارف عليه عند البنات حاليا يعنى متوسطه الطول..
أميرة بخجل وتردد: اا..أنـا...ما قـد... شفته وبعدين..."بنرفزه".. جالس تحقق معي وش تبغى الحين؟؟
طلال ينسدح على الثيل: سلامتك بس أمي اللي تبغاك...
أميرة واقفة بخوف: وجع يوجعك أمي تبغاني وأنت جالس تحقق معي عن عريس الغفلة الله يقلعك أنت وياه.."وراحت عنه وهي تسمع تعليقاته ودخلت المطبخ وشافت أمها معصبه"
حصة بعصبية: وينك فيه..ساعة أدور عليك....؟؟
أميرة: كنت بالملحق أرتبه خير يمه فيه شئ..؟؟
حصة: إيه فيه... يله سوي الجريش وما راح أساعدك عليه خلاص عودي نفسك بكرة تطبخين ببيت خالك لوحدك..سامعة..."تغيرت ملامح أميرة لما ذكرتها أمها وخاصة أنها بتعيش معها دخلت عليهم رغد وشافتهم مشغولين بالمطبخ"
رغد: ماما حصة...تبغين مني مساعدة..؟؟
حصة: إيه يمه...روحي جيبي صحون الحلى والسلطة تحصلينهم بدولاب المقلط..."ولما طلعت نادت عليها حصة فطلت برأسها"...
حصة: وين أمك...هي تدري أن خالتك عزيزة وشماء بيجون عندنا اليوم..؟؟
رغد: بالحمام تأخذ لها دش وعندها خبر...!!..
حصة بابتسامة حنان: طيب يمه..روحي جيبي اللي قلت عليه عشان تحطين الحلى بصحونه.."ردت عليها بابتسامة ناعمة وراحت عنهم وما زالت عيون حصة على بنت بنتها اللي فقدت حنان وعطف أبوها وهي بعمر صغير على كثر اللي يتقدمون لخوله إلا أنها كانت ترفض عشان بنتها وكل ما في البيت يحب رغد...طلعت من المطبخ وتقابلت مع جدها بالصالة اللي هو الثاني يحبها ويعزها وعمره ما حسسها بفقدان الأب دام هو موجود..."
محمد يلف على رغد بحنان: وش عند بنتي رغودي..؟؟
رغد بدلع: بروح أجيب صحون لماما حصة أساعدهم بالمطبخ..
محمد: عفية على بنتي الشاطرة...بس ما قلتيلي أحد بيجيكم..؟؟..
رغد بنعومتها: اليوم بيجون بيت خالتي عزيزة...وخالتي شماء...
محمد: اهااا.. عشان كذا أشوفكم تدهرون بالبيت من تنظيف بس وأنا أبوك لا تنسيني بالحلى اللي سويتيه..."غمز لها"..
رغد: هههههههههههه إن شاء الله...."باللحظة دخل طلال وشافهم واقفين بالصالة يسولفون وضام رغد لعنده..."...
طلال يقهرهم: اووووه السيدة ملعقة متعلق باباتي.... يا ذا الهول...
رغد بقهر: ملعقة في عينك...."بدلع"..بابا شوف طلال وش يقول..
محمد بحزم: طلال..ابعد عن رغودي لا تطفر فيها...
طلال بتعجب: وش سويت أنا الحين وبعدين يا يبه بدل ما تقولي هالكلام قلها بالأول تحترمني مو أنا خالها والمفروض تقول خالي مو طلال حاف..ولا شوف القهر تعرف ترد "طلعت لسانها"..والله ما خربك غير هالاميرة...اخخخخ بس تدرون وشلون يمدحون نوم العصر...
رغد: طلال ترى نوم الظالم عبادة.."وقبل ما يمشى ضرب رأسها بخفه"..ااااي...بابا شوف وش سوا...؟؟
طلال: أحسن يا حماره عشان تعرفين تقولين خالي مرة ثانية وتتأدبين معي...ترى يا رغيد أن طلبتي أي شئ مني بقولك...ضفي وجهك...
محمد: هههههههههههههه لا تنسى أن أبوها للحين فيه وأي شئ تبغاه بنيتي أنا تحت أمرها "ابتسمت لأبوها لما حط يده على ذقنها"...
طلال بقهر واضح: إيه..دلعها....دلعها...بكرة تقولون يا ليت اللي كان ما جرى...
محمد يغمز لبنته: هااااااه..طلال ليكون تغار منها...
طلال رفع يده لها مسوي كش: على ايش أغار من هالنتفة الحمد لله عندي أمي حبيبتي الله يطول بعمرها لنا..."دخلت حصة على أخر جملة قالها "...
حصة: وش فيكم أصواتكم عالية...
طلال: الطيب عند ذكره هلا والله بالغالية هلا والله اللي كل ما قالت وش عندكم تزيد دقات قلبي شوق ووله..
رغد: إلا تزيد خوف ورعبا..."ضحك عليه محمد"...
طلال: أقول وش رأيك ما تضفي وجهك يا سيدة ملعقة دام النفس عليك طيبة...
حصة بنرفزه: وانتم دايم كذا مناقر لو مرة أشوفكم متصالحين ...
طلال باستسلام: اوكي ما عندي مانع بس تحترمني مرة مخربينها بالدلع أنتي وأبوي...
حصة: أشوفك حطيتها فيني وهذا جزأي أصلح ما بينكم....
رغد: وأنا ما عندي مانع بس بالأول لا يقول سيدة ملعقة...؟؟
طلال بنظرة خبث: اوكي دامك شرطتي أنا بعد أتشرط كل كلمة تقولينها اسبقيها بكلمه الشيخ خالي...
"رغد تلوي بفمها وراح عنهم وهي مبتسم على حركات بنت أخته بنفس اللحظة دخلت أميرة عليهم"
أميرة بتعجب: أنتم هنا...رغد وين اللي قالت عليه أمي أو خلاص شفتي ابوي ونسيت كل شئ...
رغد تضرب على جبتها: اووووه نسيت بروح أجيبهم.." وراحت ركض للمقلط وكانوا يضحكون عليها"..
جالس مع الشباب بالاستراحة وهو متضايق وغرقان بالتفكير وجواله ما وقف من الدق مرة رسالة... ومرة اتصال...
*حبيبي...وينك..؟؟...حبيبي ليش ما ترد علي....؟؟*
* حياتي أنت...رد علي لا تخوفني عليك الله يخليك رد..؟؟*
* متعب..ليش ما ترد..تهون عليك دموعي رد وطمني عليك..*
ولما اتصلت للمرة الألف ما حب يكسر بخاطرها وقرر انه يرد ..
هند بلفه: الووو....متعب....ليش ما ترد...وش فيك..؟؟؟
متعب وبصوت شوي واطي: معليش حياتي كنت مشغول شوي...
هند بضيقة وبعبرة مخنوقة: أي شغل هذا يخليك ملتهي عني وش فيك متعب..؟؟
متعب: ما في شئ يا بعد عمري أنا الحين بالاستراحة وإذ صار عندي وقت مناسب كلمتك...اوكي...
هند بتعجب: أن صار لك وقت...!!...متعب أحس فيك شئ..."ما رد عليها ولما طال السكوت"... عموما أنا انتظرك...لا تنسى أنا انتظرك...
متعب: إن شاء الله...يله مع السلامة..." وعالطول قفل مو مصدقه اللي تسمعه أكيد فيه شئ له أكثر من يوم وهو متغير علي..وش فيه..؟؟..ليكون أمه فاتحته موضوع زواجه من بنت خالته بعد..؟؟..الله يستر من هالعجوز اللي ما راح تتركنا بخير والله يصبرني أمري لله لازم أتحمل واصبر.."..
بعد ما قفل منها ناظر بشاشة جواله وكان يفكر وشلون يفاتحها بموضوع زواجه خاف أن تكذبه لكن وشلون تكذبني والحب اللي بيننا يتبخر بسرعة وشلون أتصرف وزواجي قريب تنهد وحس بصديقه سلمان تقرب منه ويعتبره من اعز أصدقاء متعب.."..
سلمان: وش فيك يا متعب عسى ماشر...
متعب بنفس شينه: شايف على شئ...؟؟
سلمان بتعجب: إيه شايف وش النفس عليك ترد من طرف خشمك...
متعب بضيق: مهموم...ومتضايق يا سلمان ومدري وشلون احل مشكلتي..!!..
سلمان باهتمام: افااا...ما عاش الهم يا أبو عبد الرحمن قولي وش فيك..؟؟..
متعب: وش رأيك نروح لمكان أحسن من هنا أحس أني مخنوق...
سلمان: براحتك..يله مشينا....."التفت على الشلة"...يله شباب عن أذنكم...
صالح: وين بدري...أنت ماشي ليش مأخذ متعب معك..
متعب يحاول يكون طبيعي: لا أنا عندي مشوار للأهل...يله فمان الله.."وطلع بسرعة"..
حامد: الله معك...متعب عنده مشوار لأهله وأنت وش عندك..؟؟
سلمان: حبيبي بكرة عندنا دوامات مو مثلك عاطلين باطلين يله فتكم بعافية..."تركهم ولما وصل لسيارته ما شاف سيارة متعب موجودة دق عليه وقاله يحصل بمقهى ستاربكس اللي بطريق الملك عبد الله.."...
تكلم بنت خالتها بشاير وكانت تلعب بخصال شعرها الناعم...
بشاير بتعجب: زواج أخوك ولا تعرفين متى بالضبط صدق ما عندك سالفة..
هاجر: قلتيها زواج اخوي...وبعدين راح يكون عائلي ما فيه لا طق ولا فيه وجع رأس
بشاير: يوووه على كذا راح يكون ابيخ زواج سويتوه...
هاجر بقهر: شفتي وشلون قهر زواج اخوي وما نفرح فيه مثل بقية الناس كله من عمتي وبنتها...
بشاير: تبغين الصراحة لو عمتك وبنتها ما وافقوا كان ما صار هذا حالكم الحين...
هاجر: إيه والله عاد من زينها ومن زين بنتها..
بشاير تستفزها: أخاف أنها أحلى منك...
هاجر: أقول بشروووه...خليك محظر خير أحسن لك وبعدين دام الليدي صيته والبرنسيسة منيرة راضين حنا مالنا رأي ويكفى صاحب الأمر اللي هو اخوي موافق...
بشاير: هههههههههههه وش الليدي وش البرنسيسة والله لو يسمعونك ما يخلونك عايشه ههههههههههه
هاجر بقهر: خليهم يسمعون عشان ما يزوجون اخوي حي الله والسلام ما ادري من وين جت هالعمة إلا بعد ما توفى أبوي عشان يرثون معنا...
بشاير بغرابة: هاجر..عيب عليك اللي تقولينه ترى مهما صار هذولاء من لحمكم ودمكم المفروض هالكلام ما تقولينه مو عشاني اخذ وأعطي معك بالكلام تقومين تقللين من احترامهم..
هاجر: من قهري والله اجل اخوي يأخذ هالاميرة.. يوووه يا بشاير ياليت أمي خطبتك لأخوي كان أصير اسعد إنسانة بالوجود....بس خسارة....
بشاير تتنهد بضيق: كل شئ قسمة ونصيب..."في نفس اللحظة يفتح عليها الباب بقوة وكانوا طيف ومهند جايين بفرح لعندها"..
هاجر بصوت عالي: وجـــع...خير إن شاء الله وش سبب الصراخ أنتي وياها...
طيف بفرح: حنا دينا...
هاجر تريقه: قولي والله...
طيف ببراءة: والله...؟؟؟...
هاجر بنفاذ صبر: وش تبغون الحين...؟؟
طيف: أعب سيشن...؟؟؟
مهند ببراءة: إيه سيشن..!!..
هاجر بنرفزه: طيب...خلاص اجلسوا هادين وإلا والله ما أخليكم تلعبون.."جلسوا بسريرها وعلامة الفرح والابتسامة البريئة مرسومة على شفايفهم"..
هاجر ترجع لبشاير: معليش بشوووره مضطرة اقفل الحين شكل بلقيس ومساعد جوا بروح أشوفهم وبالمرة اشغل للمبزرة البلاستيشن وافتك من إزعاجهم..
بشاير: هههههههههههه اوكي وسلمي على بلقيس ونورة...
هاجر: يبلغ...سي يو...باي...
بشاير: وعليكم الباي.." نزلت لتحت وشافتهم مجتمعين إلا أمها منيرة كانت بالمطبخ جلست بجنب أختها بلقيس وحطت يدها على بطنها..."...
هاجر: متى المفعوص يشرف شكله ماله نية أبدا...
بلقيس تبعد يدها: مفعوص بعينك هذا ولي العهد...
هاجر تناظرهم بغرابة: وواثقين انه ولد يمكن تطلع بنت...؟؟؟
بلقيس: الله يسمع منك واسميها أهد على قولت وليدي...
نورة: ويمكن يطلع ولد...
أم عبد الرحمن: اللي من الله حياه الله أقول نورة صدق اللي قالته منيرة..
نورة بخجل تناظر لزوجها: إيه يا أم عبد الرحمن لا تبخلين علينا من دعواتك...
أم عبد الرحمن: الله يتم عليك ويستر عليكم بس اهتمي بنفسك ولا تتعبين روحك...
مساعد: والله يا جدتي ما تسمع الكلام اللي برأسها تسويه..
هاجر: عاد المرة تسمونها هاجر عشان تطلع علي حلوة ودلوعة..
مساعد: على كذا راح مستقبلها وطي لا حبيبتي هالمرة عبد الرحمن...
أم عبد الرحمن: قل إن شاء الله واهم شئ تقوم حرمتك بالسلامة..
مساعد يبتسم: آمين...وين راحت أمي..؟؟..
هاجر تتسند بالكنب: وين بتروح أكيد بالمطبخ...!!..
أم عبد الرحمن بنرفزة: ودامك عارفة بالمطبخ ليش ما تصيرني سنعة وتدخلين بدل أمك
هاجر بتكبر مصطنع: يووه يا جدتي من الحين أتعلم خليني اتدلع ببيت أهلي وبعدين لاحقة على الروايح والتقطيع...
أم عبد الرحمن: ما أقول الله يعين نفسك على حالك..."بعصبية"..قومي شوفي أمك وش تسوي وروحي عاونيها ما قلنا امسكي كل المطبخ بنات أخر زمن....
هاجر وقفت بعصبية: إن شاء الله..."وراحت وهي متضايقة ياربي ما يخلون احد مرتاح بالبيت الله يعيني عليهم..."...
بلقيس كاتمة ضحكتها: زين سويتي فيها يا جدتي هالبنت عمرها ما راح تتعلم شئ دام أمي تاركتها على راحتها...
أم عبد الرحمن: إيه مو ما خربها إلا سكوت أمك لو هي شادتها على أذنها كان ما تتجرأ وتتكلم هالكلام بس إن شاء الله تجي أميرة ويعاونون بعض..."تغيرت ملامح مساعد يعنى أكيد راح يفتحون السيرة من أول وجديد...الله يستر"...



بلقيس: إلا وينه متعب..؟؟..
أم عبد الرحمن: والله مدري عنه ما نشوفه كل وقته برا...
بلقيس: أخافه يستحي بس..."وضحكوا مع بعض"....
نورة: خلاص حدّتوه الزواج بعد أسبوعين..؟؟..
بلقيس: إيه خلاص والله يعينا..
مساعد بنرفزه: يعنى الحين ما راح تقفلون على هالسيرة...
بلقيس بتعجب: أي سيرة...؟؟
مساعد: سيرة العمة وبنتها كأن ما في احد بالكون إلا هم...
أم عبد الرحمن بزعل: وأنت ليش شايل عليهم هالكثر لا تنسى يا وليدي اللي تتكلم عنها تراها بنتي... يعنى عمتك والمفروض تتكلم فيها باحترام..
مساعد: يا جدتي ما عمركم فكرتوا ليش عماتي يظهرون فجاءه بحياتنا بعد ما توفى أبوي الله يرحمه.. وليش عمتي حصة وافقت عالطول على زواج بنتها من اخوي؟؟
أم عبد الرحمن بعصبية: ولدي يا مساعد لا تنكر أن عمتك حصة وعمتك عزيزة كانوا واصلين لكن أبوك الله يرحمه وانتم قاطعين حتى سيرتهم ما تجيبونها حتى ولو بزلة لسان قلي كم مرة سلمت عليهم بحياة أبوك أو حتى رفعت عليهم سماعة التلفون تبارك لهم بالعيد أو غيره والله لو أن هالثروة راح تغيركم على بعض ما تركت يوسف ( أبو عبد الرحمن ) يكتبها لوليدي عبد الرحمن كل شئ...
بلقيس تهديها: الله يهديك يا جدتي ترى مساعد ما يقصد شئ.."ناظرت أخوها بنظرات كلها معنى.."..
أم عبد الرحمن: اجل ما تقولين وش معنى هالكلام وكأن الغلط على عماتك وهو ما سوى شئ لو أنت صادق مثل ما تقول قد مرة فاتحوك بموضوع الورث..؟؟..أو حتى لمحوا لك..."وقفت بعصبية"...إذ أنت كذا تفكيرك صدقني وأنا أمك راح تخسر اعز الناس لك.."طلعت أم عبد الرحمن بنفس الوقت دخلت منيرة استغربت من تصرف خالتها وعرفت أن احد مزعلها..."

دخلت عليهم أميرة ومعها صينية الشاهي وكانت ورآها رغد شايلة الكيك والمكسرات...
شماء: تصدقون ما ناقصنا إلا نجود...!!..
عزيزة: عاد الشكوى لله نواف ولدها مزكم..
حصة: عاد خاصة البزارين ما يتحملون شئ...
شماء: بس جوكم مو مثل جونا الرياض ابرد منكم...
حصة: ما فيه فرق بيننا...إذ صار عندكم برد صار عندنا برد..؟؟
شماء: لا يا يمه الله يهديك...فيه فرق بس بالحر عاد جو الرياض لا يعلى عليه...
أميرة: اللي يسمعك يا شماء يقول ما قد عمرك عشتي بالخرج كلها 4 سنيين عشتي بالرياض لا تنكرين مكان مولدك..؟؟
خوله: إيه والله...وكأنك ما تعرفين جونا بالبرد والحر...
شماء بتعجب: يووه وش فيكم قلبتوا على ما نكرت بس فيه فرق..؟؟
فوز: لا ما فيه فرق...لا تجيبن الرياض للخرج...؟؟
خوله: ليه وش فيها الخرج يا سلام عليها...
لمى: هههههههههههههههههه لا مو صاحين تتهاوشون بالجو والحين رحتوا للمدن راح تقلبون الجلسة مصارعة حرة...
خوله: ما عندي مانع إذ فيها مسبة للخرج ترى ما عندي وقت...
فوز بتحدي: لا يا عيوني الرياض أم المدن كلها ولا تنسين تراها العاصمة وما في أي مدينه تجي ربعها..
أميرة: والله السالفة قلبت جد خلاص الرياض أم الدنيا كذا زين.."والكل ضحك"..
فوز قاصده تحرجها: أكيد بتكون أم الدنيا وإلا ما كان قلتي كذا امورة.."ما ردت عليها واكتفت أن تبتسم بخجل ونزلت عيونها ووجهها صار احمر يعنى لازم تفكروني خلوني أتقبل الفكرة مع نفسي... خلوني أنسى ولو يوم واحد..."..
فوز: هاه أميرة كيف معنوياتك وخاصة من بعد ما انتقلتي من مسمى عزباء إلى متزوجة
أميرة ووجهها احمر: مثل معنويات أي مواطنة سعودية ما فيه شئ جديد.."طلعت منهم وهي خلاص وصلت معها وطلعت ورآها رغد الكل يظن أني فرحانة على هالزواج اللي مادري كيف بتكون نهاية.. أخاف الحين تجي لمى وتحقق معي وش بقولها وأنا ما اعرف غير اسمه من أنت يا متعب وليش ربطتني بحياتك دامنك ما تسال ولا تعبرني..؟؟ ودخلت المطبخ سمعت أصوات برا بالحوش وشافتهم جالسين يلعبون ضومنه... طلعت عليه وهم ما حسوا فيها"...
رياض بعصبية: لالالا يا شين...والله انك تغش نعيدها والله نعيدها...
طلال: هههههههههههههههههه لالالالا أنا فايز عليك.....
رياض يرمي اللي معه بعصبية: لالالا وش ذا ما يصير كذا مرة تغش وأنا اسكت لك تعيدها وأنت حمار.."اخذ يجمعها من جديد وشاف أميرة جايه مع رغد "...
رياض بفرح: الله جابك أميرة تعالي شوفي هالغشاش...
أميرة: ههههههههههههههههههههه توك تدري انه اكبر غشاش بالخرج...
طلال يرمي عليها الكاب: مالت عليك...بدل ما توقفين مع أخوك الوحيد تصيري ضدي...
أميرة تجلس على ركبها بجنب رياض: وحتى رياض اخوي ليكون ناسي...
رياض يقهره: بعدي أختي الغالية تعالي احكمي بيننا والله أنا دايم أفوز عليه بس هالحمار يغش علي..
رغد: وأنا رياض انفع حكم عليكم...
رياض: افااا أنتي الشيخة رغد أكيد تنفعين ونص تعالي بجنبي..."جلست بجنبه"...
رغد: بلعب معكم....
رياض: لا حاليا ما أنصحك تلعبين مع هالغشاش..
أميرة: من غشنا فليس منا يله وأنا بلعب معكم...
طلال: أقول طسي أنتي..."بتريقه"..بلعب معكم روحي اقلبي وجهك...
أميرة: على أي صفحة..؟؟..هههههههههههههههههههههههههههههههه
طلال: هه هه هه هه ضحكتيني يله انقلعي روحي جيبي شاهي...؟؟؟
أميرة تقهره: هاه رياض وش تبغى شاهي أو شئ ثاني...؟؟؟
رياض فهم قصدها: تصدقين يا أميرة وش أبغى...؟؟
أميرة: وش تبغى..؟؟..أمر وتدلل..؟؟
رياض يناظر له: أبغى تجيبين لي شراب كاااااوكاااااو..."يعرف أن طلال يموت بالمشروب"...
أميرة تناظر أخوها اللي فهمت قصده: بس كذا من عيوني عطني ربع ساعة ويكون عندك..."ومشت شوي إلا وتسمع صوت أخوها"..
طلال بصوت شوي عالي: لا تنسين تسوين لي بعد.." كانت بتقهره بس ما حبت تكسر بخاطره وأول ما دخلت المطبخ شافت لمى طلعه منه.."
أميرة: لمى..."طلت برأسها بالمطبخ"...
لمى بتعجب: بسم الله...أنتي وين غطستي لفيت البيت وما لقيت لك اثر.."ناظرتها بخبث".. ليكون اشتقتي لروميو ورحتي تكلمينه..؟"تغيرت ملامح أميرة مو عشان جابت سيرة روميو على قولتها.. عشان سيرة المكالمات اللي ما فكر يرفع سماعة التلفون ويبارك لها اقل شئ وهذا دليل ثاني انه مغصوب علي..."...
لمى تناظرها باستغراب وتأشر بوجهها: هيييه أكلمك وين سرحتي..؟؟
أميرة تبتسم غصب: معك تقولين تدوريني خير وش بغيتي...؟؟
لمى تجلس على الطاولة: أبغى اعرف كل شئ...؟؟
أميرة بتعجب: وش أي شئ !!..مو فاهمة......؟؟؟
لمى: عن ملكتك تعرفين ما حضرنها ودي اسمع كل شئ منك أيه صح طلعي الصور والكاميرا خليني أشوفه.."نزلت رأسها من غير ما تنطق باي حرف وحست فيها لمى ووقفت بجنبها وحطت أيدها على كتفها.."..
لمى اهتمام: أميرة...وش فيك...؟؟
أميرة بضيق وتحاول تبتسم: ما فيني شئ بس وش تبغين أقول غير كل شئ صار بسرعة...
لمى: وشلون...؟؟
أميرة بنبرة مخنوقة: لمى...أنتي الوحيدة اللي أحب أفضفض لك عشان كذا ما أبغى أتكلم ولا أبغى ابكي..ز"نزلت عيونها وجلست على الكرسي أما لمى مسحت على كتوفها"...
لمى: طيب متى ما حبيتي كلميني باي وقت وتعرفين طبعي صحيح أبغى اعرف كل شئ بس متاكده بتقولين لي وصدقيني يا أميرة عاذرتك واسفة إذ قلت شئ يضايقك...
أميرة تحاول تكون طبيعيه: لا بالعكس ما قلتي شئ ومن حقك تعرفين قبل الكل وش صار معي ووش ما صار..."ابتسمت لها"...الحين ما ودي أتكلم باي شئ وصدقيني راح أقولك على كل شئ بس بوقت أفضل من هذا..
لمى تطوقها بيديها: عارفة انك بتقولين لي بس بقولك شئ وحطيه حلئة بودنك ترى ما يسوى عليك اللي قاعدة تسوينه بعمرك وعيشي حياتك ولا كان شئ صار لك...
أميرة تبتسم لها: يا عمري يا لمووو دايم كلامك يريحني..."وسمعوا صراخ الشباب مرة ثانية"..يووه نسيت أسوي لهم الكاااوكاااو..
بعد ما وصلوا للمقهى وجلسوا يروقون شوي وجابوا طلبهم قال متعب لسلمان سالفة هند من طقطق لسلام عليكم...
سلمان: أنت متأكد تحب هالبنت ومو قاعد تضحك عليها ولا على نفسك بالزواج..؟؟؟
متعب بعصبية: الظاهر غلطت لما قلتلك....
سلمان: متعب الله يهدك ترى الأمور ما تتخذ بالعصبية أهدى شوي....
متعب يهدي نفسه: معليش يا سلمان بس اللي فيني مكفيني...
سلمان: يا متعب حنا شباب وعارفين بعض زين وتعرف وشلون نفكر وشلون نخطط وأكثرنا يحط مسالة الزواج مصيدة وإذ جاء وقت الجد يا إما انك تصدق هالمسالة وان هناك موانع تقدر انك تجتازها بسهولة لكن أنت تصعبها أو انك تقب بعمرك وتنسها وتنسى أم جابتها..
متعب يناظره بقهر: خلصت كلامك...
سلمان باستخفاف: اممممممم...مدري اصبر أدور بالجيب الثاني هههههههههههههههه
متعب يهز رأسه بأسف: بدل ما تتريق شوف لي حل...
سلمان تكتف: تبغى حل...اهااا..."يفكر"..امممم اوكي لقيتها...
متعب بتعب: وشو عطني إياه بسرعة..؟؟
سلمان يعدل جلسته: تزوجها..."وما حس إلا المناديل اللي تزين الطاولة كلها بحضنه"
متعب متملك أعصابه: والله العظيم لو حنا مو هنا كان ما يحدني عنك إلا الذبح أنت غبي أو تتغيبى..؟؟؟
سلمان يلم المناديل وباستخفاف: والله شوف الأنسب والزقها بي..."ناظره بجديه"..اسمعني يا متعب... قبل كل شئ اجلس مع نفسك وحدد وش تبغى..
متعب بتعب: أبغى البنت اللي حبيتها أبغى هند..وما أبغى شئ ثاني..؟؟؟
سلمان: طيب وين المشكلة روح واخطبها وبكذا حط الوالدة بالأمر الواقع واعتقد ما راح يقولون شئ؟؟
متعب تنهد بضيق: ياليت وكنت مفكر كذا بس وشلون وأنا....متزوج...!!
سلمان طير عيونه من غير تصديق: الله يأخذك يا شيخ متزوج ولا تقولي أو حتى تعزمني افااا يا متعب افااااا ما هقيتها منك وأنا وأخوك...
متعب: تكفى يا سلمان لا تزيد همي هم وبعدين لو زواجي بكيفي بذيك الساعة تعال لمني...
سلمان بغرابة: وشلون...فهمني.....؟؟
متعب يبتسم غصب عنه: أفهمك...بعد وفاة أبوي الله يرحمه وأيام العزاء ظهروا لنا عمات وحدة عايشه بالخرج والثانية هنا وبعد العزاء قالت لي أمي بتخطب لي بنت عمتي رفضت وقلت أبغى أتزوج البنت اللي قلت لك عنها زعلت علي ولا قالت شئ ولا حتى جادلتني بالموضوع وصار لها أكثر من يومين ما تكلمني ولا حتى تعبرني إذ أنا موجود أو لا فجاءه انخفض عندها ضغط الدم ونقلناها للمستشفى وقالوا لازم ترتاح لمدة أسبوع هذاك اليوم توني راجع من الشرقية ورحت للوالدة وياليت ما رحت إلا جدتي تفتح سيرة زواجي مرة ثانيه الوالدة ما تكلمت لكن جدتي هي اللي شبت النار وقالت لامي ليش ما تخطب لي بنت عمتي وهالشئ صار قدامي وقدام عمتي نفسها الوالدة ما قالت شئ غير إذ متعب موافق أنا ما عندنا مانع بس جدتي عالطول تدخلت لو ما قالت شئ كان قلت لهم لسه أكون نفسي أو أي شئ...
سلمان: وش قالت جدتك...؟؟؟
متعب يتنهد بضيق: قالت أكيد أني ما عندي مانع واني اولىّ من غيره وبكذا نجدد الوصل من جديد ولا كأن شئ صار وحددوا يوم للملكة قبل الخطبة وبوقتها كرهت بنت عمتي هذه من غير ما اعرفها ولا أبغى اعرف أي شئ عنها واخوي مساعد يقال ما سوت الخطة مع بنتها إلا طمعانين بورث ابوي
سلمان: بس بنت عمتك ضحية مثلك بالضبط ويمكن هي ما تدري باللي صار..
متعب: إلا أكيد تدري اجل عالطول يحددون كل شئ من غير ما يأخذون رأيها ومن أسبوع ملكت عليها ولا أزيدك من الشعر بيت الزواج بعد أسبوعين...
سلمان بدهشة: بدري توك مملك وش معجلك وأنت ما تبغى بنت عمتك.. "بنظرات خبث" علينا..والله انك تتدلع محد قدك جتك العروس جاهزة ومجهزة...الله يعطيني مثلك...
متعب بحسرة: تأمر عليها وربي حلالك بس فكني منها..."سلمان ما أعجبه كلام متعب"...
سلمان بجدية: عيب عليك يا متعب تقول كذا على زوجتك اقل شئ لا تقلل من قيمتها عندك هذا تاج راسك وحياتك الأبدية ...
متعب بنرفزه: أي حياة الله يهديك هذه تعاستي الأبدية...
سلمان: وليش ما تكون سعادتك .."ناظره متعب بغرابه"..ما تدري وش كاتب لك القدر ووش راح تكون حياتك..؟؟..ومع مين..؟؟..اسمعني يا متعب...مهما قلت ومهما سويت خلاص كل شئ صار وانتهى وهذا قدرك ومحد يهرب من القدر قسمتك ونصيبك تكون مع بنت عمتك اللي قاعد تستخف فيها وفوق هذا تكرهها معك حق انك تكرهها بس لا تظلمها وأنا أخوك لأنها صارت واقع مستحيل تنكره بحياتك خلاص أرضى فيها واحمد ربك على اللي جاك وبعدين تعال أنت قلت أن عماتك ظهروا فجاءه...!!..كيف ظهروا؟؟..
متعب: تقدر تقول كانوا موجودين لكن بيننا قطاعه من سنوات طويل بسبب الحلال وأبوي الله يرحمه هو اللي بعد عنهم برغم أنهم واصلات معنا...
سلمان: اهااا...طيب هم طروا الحلال...
متعب: لا..بس أكيد إذ تزوجت راح يكون كل شئ عن طريقها قولي يا سلمان وشلون أتصرف معها إذ أنا لا شفتها ولا حتى كلمتها وشلون أعيش مع إنسانة ما اعرف عنها غير اسمها...؟؟
سلمان باستخفاف: طيب...وش اسمها...؟؟؟
متعب بنرفزه: أقول شكلي برتكب فيك جريمة استح على وجهك اعتقد أنت ما جربت لكمة تكسر أسنانك...؟؟
سلمان: ههههههههههههههههههههه وش فيك استهبل معك بس تبغى نصيحتي أنسى بنت الأجاويد اللي تعرفت عليها وعيش حياتك مع بنت عمتك ولا ويبغى يعطيني لكمة عشان الحبيبة...
متعب: هههههههههههههههه يا شيخ ترى ما تنعطى وجهه بس قلي وشلون أقول لهند؟؟وشلون أفاتحها وأنا مالي وجهه ...
سلمان: عادي...أعطيك وجهي.."وضحكوا مع بعض إلا يدق جوال متعب طلعه وشاف البيت متصل وبعد ما خلص المكالمة وقف"...
متعب: يله سلمان أنا بمشي الأهل يبغوني تأمر على شئ..
سلمان واقف معه: إيه..أبغاك تشوف حياتك الجديدة وتروح تزور زوجتك وتكلمها وأنسى حياتك القديمة والله يهنيك ويسعدك...
متعب: ولو انه صعب بس أحاول وعقبالك..."طلعوا وافترقوا بموقف السيارات وكل واحد ركب سيارته جلس يفكر بكلام سلمان أنسى حياتي القديمة وأعيش حياتي الجديدة...ما اقدر مستحيل..هند عشعشت بقلبي ومستحيل أشيل عشها وارميه بسهوله... آآآه..يا رب ساعدني.."..
شماء: خلاص يمه قررتوا تنزلوا لرياض بكرة...؟؟
حصة: إيه..
أميرة بتعجب: وش المناسبة..؟؟..
حصة: لا مناسبة ولا شئ وتجهزي أنتي بأخذك معي..؟؟
أميرة بضيق: لا يمه ما أبغى أروح...
حصة بنرفزه: ليش إن شاء الله سلمي على أمي وخالتك منيرة وبناتها ومنها شوفي جناحك وش ناقصة...؟؟
أميرة بضيق وبصوت شوي مرتفع: غصب يعنى أروح ما أبغى أروح وإذ على جدتي وخالتي وبناتها ما راح يطيرون بيجي يوم وبشوفهم...
حصة: بتروحين غصب عنك..."وقفت بعصبية وطلعت لغرفتها وقفلت الباب وانسدحت على السرير تغسل الزعل والضيق اللي بداخلها"...
خوله: يمه الله يهديك...لا تغصبين أميرة على شئ ما تبغاه..
حصة بنرفزه: هاه خوله أشوفك تحامين عن أختك...؟؟
شماء: يمه خوله معها حق مو يكفى زواجها المفاجئ لنا ولها...؟؟
حصة: توحدتوا علي يا بنات محمد والله مو بكيفها ترفض ولد خالها هي أصلا تحصل مثله بذا الوقت وما يكفى القطاعه اللي بيننا تبغوني ارفض متعب عشان خاطرها وتدوم القطاعه وكله بسبت أختك...
خوله: يمه لا تنسين أن خالي سبب كل شئ وأنتي وخــ...
حصة قاطعتها بعصبية: مو أنا ولا عزيزة السبب عبد الرحمن الله يرحمه كان يظن أن كل اللي حوله عينه ضيقة على اللي معه...
خوله: والحين يمه تغير الوضع وأميرة ضحية اللي سويته...
حصة بعصبية: وش سويت كل هذا أدور لها الأحسن والأفضل وتشوفونه جريمة بحقها..
شماء: لا يا يمه أنتي ما قصرتي بس أميرة هي الضحية المفروض
حصة قاطعتها بعصبية: المفروض تحمد ربها وتشكره أو وش تشوفون..
خوله: أشوف أن أميرة هي الوحيدة المظلمومه بيننا كل هذا عشان الحلال يا يمه تبيعين أختي لواحد ما سال عنها ولا فكر فيها...؟؟
حصة تناظر لها بعصبية: وأنتي وش عرفك انه ما يبغاها..؟؟..اسمعي أنتي وياها أميرة سواء رضت أو لا ما يناسب لها غير متعب...
خوله: بس متعب ما يبغاها ولا أميرة تبغاه..
حصة: وش عرفكم انه ما يبغاها..؟؟.
خوله: يمه..الله يهديك كل شئ واضح قدامنا لهم أسبوع متملكين ولا عمره كلف نفسه جاء أو كلمها... يمه أميرة ما تبغى تتزوج لا متعب ولا غيره تبغى تكمل دراستها...
حصة: الله والدراسة عاد ما فيها شئ تكمل وهي متزوجة اعتقد ما ضر شماء وشفيها الحمد لله عاشت الله يدوم عليها...
شماء: صحيح يمه..بس زواج ودراسة مسئوليه كبيرة خلي أميرة على راحتها مو يكفي اللي فيها لا تزودين عليها الله يخليك لنا...
حصة تتنهد بتعب: الحين وش تبغون مني أطلقها يعنى وأخليها تجلس بجنبي...
خوله: لا مو هذا القصد...نبغاك ما تضغطين عليها وخليها براحتها.."هزت رأسها بأيه ودخل عليهم محمد وطلال اللي يحارش برغد ويأخذ خصال من شعرها الطويل المربوط ويحطه قدام"..
رغد بقهر: يووه...بابا شوفه...؟؟
محمد يجلس بجنب خوله: طلال...اترك قمراي عنك...
طلال باستغراب: مالت عليها...أي قمراي هذه شنواي خخخخخخخخخخخ
شماء بتعجب: وشو شنواي بعد....؟؟؟
طلال: جايه من كلمه شينه...شينه أي شنواي على وزن قمراي اللي هي قمر..
رغد بدلع: ههههههاااي...لو مو قمراي على قولت بابا كان ما غنى فيني خالد عبد الرحمن...
طلال باشمئزاز: وع والله ثم والله لو أن هالاسم مقصود فيها أنتي ما يغني ويعتزل الفن بعد ...
خوله تدافع عن بنتها: لا حدك يا طلال بنتي قمراي وستين قمراي..."رغد تضم أمها وتبوسها بقوة"...
محمد: وين أميرة عنكم...؟؟
حصة: بتذبحني بنتك تصرف معها...؟؟
محمد باستغراب: وش فيها...؟؟؟
خوله: كل ما في الموضوع أمي بتنزل بكرة للرياض تسلم على جدتي صيته وبتاخذ أميرة معها وهي رفضت وقامت زعلانه...
محمد يناظر لحصة بجديه: لا تغصبين بنتي على شئ ما تبغاه..."ووقف"..
خوله: وين يبه..؟؟
محمد: بروح أنام بكرة ورآنا صلاة جمعة والساعة 12 ونص..
شماء: وش دعوة يبه لما بغيت أنام عندكم ماتسهر معنا...؟؟
محمد: خلاص يا شماء راحت علينا ماصرنا نتحمل السهر...
حصة: هاه..تكلم على روحك أنا لسه ما كبرت...
طلال: يووه..من يقول أصلا أن الغالية كبرت يمه لو تشوفين عيال عيال رغد تظلين بنوته البيت...
حصة: يا بعد عمري يا وليدي...عسى ربي يحفظك إن شاء الله...
محمد: يله تمسون على خير...."وقامت معه وتقوم رغد وتبوس أجدادها ورجعت لحضن أمها"...
طلال بقهر: هيييه تراك كبرتي على هالحركات...
رغد: ليش طلال تغار..."غمزت له"..
طلال: مالت عليك...روحي نادي أميرة ماتحلوا الجلسة إلا فيها...
شماء ترمي عليه المخدة: مالت عليك مو ماليين عينك..؟؟
طلال: افااا مالينها ونص.."دخلوا بنفس اللحظة بنات شماء وكانوا معهم عرايسهم"
شماء: من وين طلعتوا انتم...؟؟...
ندى: كنا...بغرفة....رعد نلعب...
طلال: وش تلعبون...؟؟
شذى: فله...تلعب معنا...؟؟
طلال: هههههههههههههههه إيه بس أبغى العب بعروستك؟؟.."هزت رأسها بلا وجلس يتحايل فيها وجلسوا لحد الساعة 1 كملوا سهرتها أما أميرة من بعد ما طلعت نزلت دموع القهر اللي حابستها ما حست بعمرها ونامت قفلت الباب ورآها وشافت زوجها جالس على السرير وكأنه يفكر بشئ.."....
حصة باستغراب: محمد..."ناظر لها"..وش فيك..؟؟
محمد بضيق: مدري يا حصة اللي سوينها بأميرة صح أو لا..؟؟
حصة تجلس عنده بغرابة: وش سوينا لها أنت الثاني...؟؟
محمد يتنهد: زواجها من متعب اللي مدري وش بتكون عواقبه ما تشوفين يا حصة أننا تسرعت وطاوعتك أميرة لسه على الزواج ورآها دراسة...و...
حصة قاطعته: محمد..وش ذا الكلام حنا ما غلطنا ولا تسرعنا بقرارنا
محمد: آآآه..يا حصة ما تشوفينها وشلون صايره بس متضايقة ودها تبكي وتطلع اللي بقلبها نسيتي لما بكت وقالت ما تبغى تتزوج الحين..
حصة: لا.. يا محمد شكلك تتوهم كل اللي فيها خوف من الزواج وشوي دلع مثل أي بنت تعوذ من إبليس ونام..."قامت عنه ودخلت الحمام وتركته يفكر ببنته اللي للحين هل هو على صح أو لا.."..
بعد ما وصل للبيت جلس معهم ولما طلع لغرفته يرتاح شوي إلا ويسمع طق بابه قام وفتحه شاف بلقيس واقفة تبتسم له...



بلقيس: اقدر تكلم معك بموضوع أميرة..؟؟
متعب يتنهد بضيق: اعتقد قلت من شوي سوى اللي يعجبكم وش تبغون بعد...؟؟
بلقيس: ما نبغى شئ كنت بسالك وش أخبارها بنت عمتي...؟؟
متعب يناظرها بملل: مدري عنها..؟؟
بلقيس بتعجب: وشلون ما تدري ما بينكم أي اتصال..."هز رأسه بلا".. ليش يا متعب؟؟ ش ذنبها المسكينة تعاملها مو حرام عليك ترى ما يرضى ربك..
متعب بعصبية: مو حرام عليكم انتم بعد باللي سويتوه يعنى وش تبغوني أسوي عشان ترضون مو كافي عليكم زوجتوني بالغصب ومع كل هذا تتدخلون بحياتي...
بلقيس وقفت عنده: الله يهديك يا خوي للحين براسك هند.."ناظرها بجدية وهز رأسه بأيه"..والحل راح تظلم أميرة وهي مالها أي دخل...
متعب: ليش تدافعين عنها وهي لها دور أساسي باللعبة...ليش ما رحمتوني وقلتوا نخاف نظلم اخوي معها مع العلم الكل يعرف أني براسي وحدة بحياة ابوي لكن.."سكت وجلس على السرير يهدي نفسه"
بلقيس تمسح على كتفه وتهديه: متعب اللي راح راح واعتبر كل شئ مريته بحياتك فترة مراهقة...
متعب بتعب: حاولت بس مو قادر قولي يا بلقيس وش أسوي مو عارف وشلون أتصرف لا معي نفسي ولا حتى مع إنسانة بيوم وليلة صارت زوجتي ولا حتى مع هند..
بلقيس بحنان: تقبلها..حاول انك تكلمها...تزورها عشان تتعودون على بعض ترى ما بقى شئ على الزواج وجناحك تقريبا بيخلص وأنت لسه ما سويت وأما هند شيلها من راسك مو من نصيبك...؟؟
متعب: أحاول..ولو انه صعب علي..
بلقيس: راح تحصل صعوبة بالبداية بس مع الأيام راح تتقبل أميرة زوجه لك ولا راح تستغني عنها بعد.."ناظرها بتعجب"..إيه وما راح تفارقها أبدا..."فطس متعب ضحك"... وش فيك تضحك..؟؟..
متعب: هههههههههههه على كلامك أما عاد ما اقدر استغنى عنها كثري منها هههههههههههههه
بلقيس: ليش لا...ما تدري الزمن وش مخبئ لك تعال.."مسكت يده ووقفوا عند تسريحته وعملت خط على جبهته"...ما تدري وش مكتوب لك هنا...
متعب بابتسامة حنان لأخته: مدري وش أقولك يا بلقيس لكن أحاول أن أتقبل أميرة ولو أنها صعب وما راح اظلمها...زين كذا...
بلقيس براحة: أكيد والحين انزل تحت ترى ما شبعت منك.."فتح باب غرفته بقوة وكان مساعد "...
مساعد بنظرة جدية: انتم هنا وحنا ندور عليكم..
متعب: خير مساعد وش فيه...؟؟
مساعد: لا ما في شئ بس جوالك احترق وهو يرن فهد يقول تنامين أو يمر يأخذك..؟؟
بلقيس: يووه صح..نسيت أدق عليه بروح أشوفه..."وطلعت بعجلة والتفت على أخوه بنظراته الجدية اللي مأخذها من أبوه.."..
مساعد: وش بينكم..؟؟
متعب يبتسم: ما بيننا شئ ما غير توصيني على العروس وجايبه لي كم فاتورة للقسم اللي عشان أشوفهم واختار منه...
مساعد بقهر: اسمع يا متعب مو عشان عمتي لزقت فيك بنتها تنسى اللي سواه معنا ومع ابوي الله يرحمه...
متعب: لا تخاف ما نسيت ولا تحسب أن مبسوط بالزواج اللي ما ادري وش راح تكون نهايته...
مساعد: وش ما كانت النهاية أهم شئ لا تنسى أن كل الحلال لنا وبس وأنهم يبغون يشاركوننا فيه.. "هز رأسه بأيه وطلعوا وراحوا لتحت وأول ما جلسوا جت طيف اللي تموت على عمها وجلست بحضنه..."..
متعب يلمها بقوة: والله مشتاق لك موت وش سويتي اليوم...؟؟
طيف بدلع: مع هنودي.......أعب....
متعب: وش لعبتوا....؟؟..
طيف ببراءة: ستيشن...مع هادل...
متعب: وين أمي...؟؟
هاجر: بغرفتها أظنها بتنام...؟؟؟.." بعد بنت أخوه عنه وقام راح لها أول ما فتح بابها سمع صوتها تقرى قران كانت فارشه سجادتها ومتجلجله بشرشف الصلاة دخل بهدوء وجلس بجنبها على الأرض بعد ما خلصت عالطول باس رأسها "..
منيرة: هاه يمه...وينك فيه طول اليوم ما شفتك ..؟؟
متعب يبتسم لها: تعرفين المعارض والشغل بالشركة ما نلحق عليه..."حز بقلبه لأنه من يوم ما تمت ملكته وهو بعيد عن أجواء البيت.."..
منيرة: الله يعطيك الصحة والقوة ويخليكم لي أنت وأخوك..
متعب: ويخليك لنا يا الغالية...يمه...
منيرة بنظرة حنان: سم يمه...
متعب بتردد: يمه....أنتي....زعلانه علي...؟؟
منيرة بتعجب: ليش ازعل عليك...؟؟
متعب منزل رأسه: عشان.......رفضي لزواج....
منيرة بابتسامة: لا يا يمه...مهما تسوي أنت وأخوك ما ازعل عليكم والزواج قسمة ونصيب حنا عرضنا عليك وأنت وافقت..
متعب: يمه أنا ما وفقت....انتم......"سكت"...
منيرة: حنا ايش..؟؟..حنا أجبرناك..."رفع عيونه لها"...حتى لو أجبرناك كان دافعت عن نفسك
متعب بغرابه: يمه...أنا....
منيرة: خلني أكمل كلامي لو أنت تبغى البنت اللي اخترتها كان سويت أي شئ عشان توصلها مو تتعذر فينا وبعدين يا يمه هالكلام مو أقوله لك المفروض تكشفه بنفسك أنت محتاج احد يفهمك لكن ما حصلته إلا عند ناس مو محترمة وخانت ثقة أهلها يعنى بترتاح وتعيش مبسوط معها ومتأكد أنها ما راح تخون ثقتك...
متعب: يمه...أنا واثق من هند ومن أهلها وهي بنت ناس أجاويد وعائلة محترمة بس الظروف خلتني أتعرف عليها كذا...
منيرة: ونعم فيها بس فكر يا يمه فكر بعقلك قبل قلبك وأنا مستعدة باي قرار تقوله حتى لو تطلق أميرة وبكون معك إذ أنت تشوف انك صح وحنا غلطنا بحقك.."هز رأسه بأيه"...والحين يمه أبغى انام أكلت حبتي وبدء مفعولها...
متعب بابتسامه: عسى ربي يخليك لنا ولا يحرمنا منك تصبحين على خير.."باس رأسها"
منيرة: وأنت من أهله..."طلع وراح للصالة وشاف جدته وأخته يسولفون"...
أم عبد الرحمن: وش تسوي بغرفة أمك...؟.
هاجر: تعطيه نصيحة لعروس الغفلة خخخخخخخخخخخخخخخخخخخخخخ
متعب:ههههههاااي بايخة بس لا تعيدينها وما الغفلة إلا أنتي...
هاجر بتكبر: هذا اللي ناقص وش جاب لجاب...
أم عبد الرحمن بقهر: كلنا عيال ادم وحواء وخلقنا من طين وما احد ينقص عن احد وأميرة كاملة والكامل الله...
هاجر: صح كلامك يا جدتي لكن الناس طبقات وبصراحة...بنات عمتي حصة اقل طبقات المجتمع..
متعب بجدية: هاجر...اعتقد عيب هالكلام تقولينه ترى مهما تقولين هذولاء أهلنا..
أم عبد الرحمن بفرح: الله يكملك بعقلك يا وليدي مو الخبلة اللي ما تعرف تحترم ولا تقدر احد..
هاجر بتعجب: يووه...جدتي ليش تزعلين من كلمة الحق...
أم عبد الرحمن بعصبية: قوم عني ما تستحي على وجهك يبغالك تأديب عشان تعرفين تتكلمين...
متعب: وش رأيك يا جدتي تعطيني عصاك واوريك الشغل السنع..
هاجر وقفت بقهر: لا توريني ولا اوريك أروح لغرفتي أحسن...بااااااي
أم عبد الرحمن: روحي يا وسيعه الوجه ما عرف أبوك يربيها هالخايسة ولا من زين الحكي بااااي
متعب يهديها: ما عليك منها هي شكلها تغار عشانهم أحلى منها...
أم عبد الرحمن: إيه والله يا وليدي ما كذبت وخاصة أميرة ما شاء الله عليها..."ابتسم وكان هذا اللي يبغى يوصله يبغى يعرف وشلون شكل هالاميرة.."...
متعب بابتسامة نصر: وش فيها أميرة..؟؟
أم عبد الرحمن : وش اللي ما فيها بسم الله حارسها مزيونه ومؤدبة وكل شئ فيها حلو مو مثل أختك ما تعرف حتى الاحترام..وع
متعب: هههههههههههههه ما عليك من أختي حنا بأميرة..؟؟
أم عبد الرحمن تناظر له بخبث: هاه يا متيعب..ليكون جايز لك اسولف عنها...
متعب بإحراج: يووه يا جدتي ليكون نسيت أنها زوجتي و من حقي اعرف عنها كل شئ ولا تنسون ما شفتها للحين...
أم عبد الرحمن: من حقك بس يا وليدي لو أتكلم عنها أخاف أقول شئ مو فيها وتقول بكرة غشيتوني...
متعب تغيرت ملامح وجهه: ليش هي شينه...؟؟...
أم عبد الرحمن: ههههههههههههههههههههههه يا يمه متعب الجمال جمال الروح مو جمال الشكل هذا انتم يا عيال الجيل تبغون مثل التلفزيون وكل اللي بوجههم مكاييج وخرابيط يخرعون...
متعب: هههههههههههههههه إيه والله صدقتي جدتي ما تبغين تنامين الساعة 1 إلا يله اوديك لغرفتك..
أم عبد الرحمن بفرح: يعنى ما تبغى اوصفلك شكل أميرة...؟؟..
متعب منحرج: دامها عاجبتكم أكيد بتعجبني.." ووصلها لغرفتها وقبل ما يروح لغرفته سمع صوت أخته وباين عليها تسولف مع احد لكن مين فتح عليها الباب بقوة وكانت منسدحة على السرير"...
متعب بنظرات عصبية: مين تكلمين بذا الوقت..؟؟
هاجر تحط يدها على الجوال: مين يكون يعنى أكيد يا صديقتي أو بنات خالتي.."سحب منها الجوال بقوة وأخذه يتسمع لصاحب الصوت بعد ما تأكد رمى عليها بعصبية وطلع استغربت من حركته ولا اهتمت وكملت السوالف مع بشاير أما هو أول ما دخل للغرفة انسدح على سريره وأخذت الأفكار تروح وتجيبه...لازم اكسر الحاجز اللي بيني وبين أميرة بس وشلون أبدء كل شئ بأيدي الحين.. وهند...آآآه..يا هند...مدري وشلون أقولك عن زواجي أقول إني خنت العهد اللي بيننا وش أسوي لك... وش بتكون حياتي من غيرك يا نور حياتي يا دنيتني اخذ جواله وفتح على الأسماء وشاف اسمها دنيتي وكبس عليه من غير ما يعمل اتصال تأمل رقمها لازم احذفه خلاص كل شئ ضاع كل شئ مات ومت معه خسارة يا هند...خسارة... عمل دليت على رقمها وقفل جواله لازم أتقبل حياتي الجديدة وأتقبل وجودك يا أميرة صح كلام أمي وبلقيس وسلمان يمكن حياتي مع هند حياة تعيسة ويمكن تخوني مع غيري لا...مستحيل هند تسويها هي بطلوع الروح وثقت فيني وأعطتني جوالها وشلون تسويها أنا السبب بكل شئ لو ما دخلت فكرة الزواج برأسها وراسي كان ما صار اللي صار ومع الأفكار اللي تدور برأسه ما حس إلا على أذان الفجر استغرب من الوضع اللي هو فيه كل اليوم يفكر ولا يحس بنفسه لازم أسوي شئ يريحني من العذاب اللي يذبحني...يا أميرة ..أو هند....قام عشان يتوضأ وطلع من الحمام ولبس ثوبه وراح للمسجد وبمكان أخر كانت هند منسدحة على السرير تفكر بحبيب قلبها اللي سرق قلبها من غير ما يستأذن متعب احبك يا بعد عمري ومستحيل أتركك كذا متضايق أكيد أمك ما تركت موضوع خطبتك بس والله انتظرك حتى ما تقرر الموعد المناسب أنت طلبت مني الانتظار وأنا أرحب فيه يالله متى يجي اليوم اللي أكون أنا بجنبك وأحس بإحساسك وأتنفس من الهواء اللي أنت تتنفسه متى يا متعب متى..؟؟...أخذت الجوال ودقت على رقمه وحصلته مقفل وفتحت درجها وأخذت صورته تتأمل شكله اللي سحرها وسلمت قلبها له ما حست إلا وتقبل صورته وتحضنها بقوة واقتلبت للجهة الثانية تكلم الدبدوب اللي أعطها بعيد ميلادها السنة اللي راحت..
هند: متى تجي يا عمري..؟؟.. متى تراك طولت علي الوعد ومو قادرة أصبر أكثر من كذا..."تنهدت براحة وفتحت المسجل اللي كان قريب منها على أغنية ميامي...يا عمري أنا..
يا عمري أنا.. فديتك أنا.. ياليتك هنا وياي...حياتي أنا..عذابه أنا.. وقربك منى دنياي... يا عمري ياروحي... يا قلبي... يا حبي.... ياليتك هنا وياي..احبك... واحبك... احبك... قربك منى دنياي...
تدلل حبيبي وتأمر أمر..أعيش الصحاري وأروح القمر..رضاك أنت غالي رضى الناس تالي شريتك أنا بالكون..أنت في وادي والدنيا كلها في وادي..والله حبيبي غرامك شئ مو عادي..فديتك يا غالي يا ساكن خيالي ومهما جرى بتمون..وأنت حبيبي والله حبيبي وأنا أهواك.. وأنت نصيبي والله نصيبي ولا أبغى سواك.. عشقتك هواه في روحي دواء... ماهمني زماني إذ حنا سواء..تدلل حبيبي وتأمر أمر اخلي البيض واخلي السمر...فديتك يا غالي يا سكان خيالي ومهما جرى بتمون... شريتك أنا بالكون ومهما جرى بتمون...

انتهى الجزء التاني


"""الجزء الثاني"""

طلعت من الحمام تنشف شعرها بعد ليلة أمس المزعجة اللي قلبت موازينها رأس على عقب...كان اثر البكاء واضح حول عيونها...أخذت وبدت تنعم شعرها بالاستشوار على السريع دخلت عليها رغد وبنات شماء...
أميرة تكلمهم مثل طريقة الأطفال الأبرياء: ليش ما نمتوا عندي....؟؟
شذى: نمت عند رغد......وندى معي...؟؟
ندى: خالتي بكرة أنام عندك..."..ضحكوا على برأتها"..
رغد: هههههههههههههههه شكلها تبغى تسكتك...
أميرة: هههههههههههههههه خلاص ما نبغاك تنامين عندي...
ندى بزعل: ليش ما تحبيني خالتي...؟؟
أميرة قربت منها تحضنها: يوووه...إذ ما حبيتك ما عندي سالفة..."باستها بقوة وشافتهم شذى وحست بغيرة من تصرف خالتها لأختها.."...
شذى بدلع: وأنا خالتي تحبيني..؟؟
أميرة تلمهم حولها: أحبكم كلكم...كم عندي شذى وندى ثنتين ويالله قادرين عليهم..."ضحكوا مع بعض برغم ما كانوا يعرفون وش تقصد خالتهم"...
دخلت عليهم خوله وشافتهم يضحكون وقالت لهم ينزلون تحت لان الفطور حطوه..نزلوا التوائم أول ومعهم رغد...
أميرة: وأنا بروح بفطر مالك نية تفطرين....؟؟.."أكيد خوله تبغى تقولي شئ اعرفها.."
خوله: أميرة..."التفتت عليها"... أبغى أسالك عن أشياء..؟؟
أميرة بتعجب: وشو..؟؟
خوله تبتسم: وش باقي على جهازك...ما خلص...؟؟
أميرة تفكر: باقي أشياء واجد..بس مثل ما قالت أمي اشتريها من هناك...
خوله: يعنى وش بقى..؟؟
أميرة: يعنى أشياء بسيطة..كم بلوزة..مع كم تنوره..مع كم جلابية..اممممممم
خوله: خلاص اجل اليوم ننزل لرياض ونشتري من هناك مرة وحدة وش رأيك..؟؟
أميرة بضيق: ننزل مع أمي عشان بالغضب أروح اسلم عليهم...ما أبغى أروح يعنى لزم كل شئ عندكم غصب ...
خوله تهديها: أميرة الله يهدك مو قصدي...وإذ على سالفة تروحين تسلمين ترى أقنعنا أمي ارتاحي...شماء بتنزل للرياض وأمي ومعها هم يروح من هنا وحنا من هناك...
أميرة: مو فاهمة..وشلون..؟؟
خوله: نقول لامي بنروح للسوق مع ابوي وبكذا ما راح تدري إذ نزلنا أو لا..
أميرة بفرح: والله فكرة..." بحذر"... بس أكيد أمي ما تدري أخاف هذا مقلب منكم..
خوله تضربها بخفه: هذا جزاتي أبغى أساعدك..ومن أمس أنا وشماء نقنع أمي للين رضت..
أميرة بدلع: يا عمري والله...اشووا أنكم تدخلتوا لو أمي تخليني أروح بالغصب كان أموت نفسي مو يكفى المصبية اللي لزقتها بي...
خوله بجديه: أميرة...خلاص الكلام الحين ما ينفع اللي صار صار واعتقد تكلمنا بالموضوع مليون مرة أنتي متزوجة الحين وكل شئ انتهى..
أميرة تتصنع الابتسامة: طيب.. يله أكيد الحين كلهم مجتمعين وشالوا الفطور..."ونزلوا تحت وشافوا شماء وبناتها ورغد يفطرون إلا أمهم..ويدق جوال شماء عشان زوجها عند الباب..أول ما عرفوا بناتها ركضوا عالطول للباب يفتحونه ورموا أنفسهم عليه...ودخلته بملحق الخارجي وتدخل حصة تسلم عليه وغصبته يجلس يتغداء معهم وبعد صلاة العصر ينزلوا للرياض وهي معهم عشان تسلم على أمها.."...
نجود: خسارة والله..كان ودي أروح معكم..ليتكم قلتولي...؟؟
عزيزة: وين نقولك..عاد يخليك عبد الله ونوافي تعبان...
نجود: إيه والله الحرارة ما فكت منه إلا أمس والحمد لله اليوم اشوا بكثير...
مها بغرورها: إلا متى الزواج يا خالتي..؟؟..
عزيزة : حطوه بأول الشهر الجاي...؟؟
نجود تحسب بيديها: يعنى بعد أسبوعين ما كأنه بدري شوي...
مها بخبث: أخاف المعرس مستعجل...
عزيزة: اللي اعرفه أن مرة اخوي هي اللي مستعجلة..
مها بتعجب: غريبة..مين اللي بيعرس..؟؟..
لمى: والزواج عائلي وما فيه طق..بس حنا وهم ببيت خالتي حصة..!!."وجهه هالكلام لمرت أخوها المغرورة واللي ما تطيقها"...
نجود: أسرع زواج بعائلتنا يشهده العصر...
توه داخل من صلاة الجمعة وشافهم مجتمعين بالصالة يتقهون و أمه تتكلم بالتلفون جلس بجنبها ومن الحديث اللي بينهم عرف أنها تتكلم مع عمته...ولما حس أنها تقفل السماعة اشر لها بيده وقال يعطيها يتكلم..
منيرة: حصة..هذا متعب يبغى يكلمك..؟؟.."اخذ متعب السماعة من أمه"..
متعب مبتسم: السلام عليكم..وشلونك يا عمة عساك بخير...؟؟
حصة: وعليكم السلام..هلا والله بوليدي متعب بخير عساك بخير..وشلونك أنت وشلون أخوانك...؟؟
متعب: بخير...كلنا بخير ونسال عنكم...
حصة: تسال عنكم العافية...وينك ما شفناك لا تجي ولا حتى تسال..."أنحرج متعب من ملاحظة عمته"...
متعب بإحراج: عارف أني مقصر...بس تعرفين بعد ما توفى الوالد الله يرحمه وكل شئ صار على رؤوسنا...
حصة: الله يعينكم ويساعدكم...اجل ما أطول عليك إذ عندك شغل أو شئ...
متعب: لا ما عندي شئ نسيتي عمتي اليوم جمعة...
حصة: هههههههههههه صادق عاد خلينا نشوفك...؟؟
متعب: إن شاء الله قريب..."بتردد"...عمتي لو بعد أذنك اقدر اكلم أميرة..؟؟.."كان قلبه يدق بقوة مو عشان رد عمته..لأنه تجرئ أن يطلب يكلمها والله يعينه من تعليقات أخواته"
حصة: إيه يمه..شكلها بالمحلق اصبر أناديها..."وراحت حصة تشوف بنتها وجلس متعب بتوتر ولما شاف أخواته وجدته اللي يضحكون على شكله المتوتر..ما أعجبه نظراتهم وصد للجهة الثانية..يالله شكلي تسرعت وطلبتها...هين يا هاجروووه أنتي وبلقيس يصير خير.."
فتحت الباب بسرعة عليهم وكانت تلعب بلاستيشن مع رغد وبنات شماء...
حصة بعجله: أميرة...تعالي بسرعة..."عالطول وقفت أميرة تناظر بأمها بخوف"
أميرة: خير يمه وش فيه..؟؟.."مسكت يدها وسحبتها لحد الصالة وما فهمت من كلامها إن متعب يبغى يكلمها..وقف أميرة وسحبت يدها من يد أمها"..
أميرة بضيق: لا ما أبغى..؟؟
حصة بنظره عصبية: وش ما تبغين..؟؟
أميرة: ما أبغى اكلمه توه مفتكر انه عنده زوجة...ما أبغى اكلمه..
حصة تمسكها بقوه: تكلمينه غصب عنك...امشي قدامي...
أميرة بصوت شوي عالي: ما أبغى كل شئ عندكم غصب...ما أبغى يعنى ما أبغى.."..قبل ما تتحر تبغى تهرب من أمها مسكتها وسحبتها لعندها"..
حصة بعصبية: اميروووه...اقصري الشر دام النفس عليك طيبة ترى والله أسحبك لبيت أمي اليوم..."ناظرتها أميرة والدموع مجتمعة بعيونه ونزلت عيونها بحزن..جوهم خوله وشماء اللي كانوا بالمطبخ وسمعوا أصواتهم..طلعوا يشفون وش صاير.."..
خوله: وش فيكم.... يمه..؟؟
حصة: أختك.. ما تبغى تكلم متعب..؟؟
شماء: وينه الحين..؟؟
حصة: على الخط ينتظرها...بسرعة قدامي يله..سبحان الله ما يتعبني بالبيت إلا أنتي...
خوله وقفت عندها ومسكتها بكتفها: خلاص يمه..أنتي روحي الحين وهي بتروح تكلمه...
حصة بقهر: بنشوف...اسمعي أميرة...وبلا دلع خلاص أنتي كبيره واتركي حركات المبزرة..."وراحت عنهم وراحت ورآها شماء.."..
خوله: يله أميرة مو زينه نخليه ينتظر عالخط...
أميرة بضيق وخجل: بس أنا......استحي...
خوله تبتسم: ترى ما راح ينط عليك ويأكلك..يله خلينا نشوف وش عنده..."هزت رأسها بأيه ومشوا لحد المجلس ورفعت السماعة بيد ترتجف...وحطتها على أذنها وكانت تتمنى يكون سمع كل شئ ومقفل الخط..عشان تفتك من مكالمته حس متعب أن السماعة مو على وضعها الأول وكان احد شالها من مكانها.."..
متعب: الووووو....عمتي حصة...؟؟
أميرة بتردد وصوت واطي من الخجل: لا....امـ....أمـــيـــرة...
متعب بابتسامة خجل: وشلونك أميرة...؟؟
أميرة على نفس الوضع: بخير...."سكتت وما قدرت تنطق باي كلمة"..
متعب: يعنى ما في وش أخباري..؟؟.." لازم الإحراج..الله يسامحك يا يمه..والله يقهر هذا...غصب أسال عنك أنت الثاني.."..
متعب: أنا بخير والكل بخير..سمعت عمتي بتجي لنا بعد العصر راح تجون كلكم..؟؟.."..خليني اقهره مثل ما قهرني..إذ قلت إيه أكيد يجلس ينتظرني..وإذ قلت لا أكيد بيطلع..لا يا متعب مو أنا اللي تجي..المفروض أنت اللي تجي عندنا.."..
أميرة بحياء: إيه...
متعب بصوت واطي عشان ما احد يسمعه: يعنى اقدر أشوفك..؟؟.."ما ردت عليه وبابتسامة نصر...ناظرت أختها اللي تضحك على شكلها"..
متعب: طيب ما أطول عليك...مع السلامة..."عالطول قفلت السماعة ومسكت على قلبها وكأنه بيوقف..شافت أختها اللي ميتة ضحك.."..
أميرة بصوت متوتر: ليش الهانم تضحك..قاعدة انكت..؟؟
خوله فاطسه ضحك: ههههههه شكلك يضحك مرة وجهك احمر..مرة اصفر..ومرة اخضر
أميرة بقهر: طيب...لا يطقك عرق...
خوله: هههههههههههههههههه وش قالك وش قلتيله...؟؟
أميرة: هههههههههههههه أما وش قلتله..أنتي جالسه وتسمعين كلامي...شوفي.."..ورفعت يدها اللي كانت ترتجف"...بغى يوقف قلبي هالحمار...
خوله: هههههههههههههههههه بنت عيب..ترى زوجك...هههههههه وش قالك يله...
أميرة: سألني عن أحوالي...وإذ كنا بنجي مع أمي اليوم..؟؟
خوله بحماس: وش قلتيله..؟؟
أميرة بابتسامة خبث: ما سمعتي لما قلت إيه ههههههههههههههههههههه
خوله: وليش قلتي إيه وحنا مو رايحين لهم..."بنظرة مكر"..هاه أميرة ليكون عجبك صوته بتشوفين شكله..
أميرة بتعجب: وع من زين صوته...قلت كذا عشان بشوف نواياه..؟؟
خوله: وعرفتي نواياه..؟؟
أميرة بمكر: إيه...."بخجل"..يبغى يشوفني..".نزلت عيونها.."..
خوله: أنتي داهية هههههههههههههههه والله لو يعرف وش تخططين كان يكسر راسك..يا ويلك من ربي لعبتي عليه...
أميرة: أحسن عشان ما يقهرني..خليني اقهره شوي..."وطلعوا من المجلس ودخلوا المطبخ وكانت أمها متضايقة من تصرفها جت أميرة ولمتها وحبت رأسها وابتسمت أمها لها...صحيح أن حصة عصبية لكن قلبها يسامح بسرعة.."...
بعد ما قفل منها سرح بصوتها الناعم..إذ كذا صوتها اجل وشلون شكلها...عبس بحواجبه لما تذكر كلام جدته عنها...الله يستر لو كلامها صدق وأنها شينه..لا ما أظن أمي تعرف ذوقي...وما حس إلا شي على حضن ولما شافه كانت حلاوة...ناظر لهم وهو عاقد حواجبه وكانوا فطسات ضحك عليه.."..
بلقيس: الحبيب سرح من أول مكالمة...
هاجر: هههههههههههه الحين عرفت معنى الحب من أول نظرة...
متعب: هه هه هه والله أنكم ما تعرفون تتكلمون...هذا يسمى بداية المشوار..صح جدتي..
أم عبد الرحمن تبتسم: صح...وما عليك منهم تراهم يغارون لأنك معرس جديد وحدة راح كرتها والثانية تطق بغيظها..
هاجر بتكبر: بسم الله علي..أنا وين والعرس وين..اجل مثل زوجته ما صدقت خبر يخطبها اخوي وعالطول توافق خخخخخخخخخخخخخخخخخ
بلقيس: هاجر أخاف تغارين منها قولي عادي ترى عندي لك عريس أنما أيه لوئطة..."غمزت لها"...
هاجر باشمئزاز: حبيبتي خلي العريس لك..أنا لسه ما أفكر الحين خليني استمتع بشبابي وبعدين لكل حادث حديث..؟؟
متعب يقهرها: ليكون هاجر حاطه عينك على سواق أبو علي تنتظرين يأخذ الإقامة.."سواق أبو علي مثل الممثلين الهنود يهبل"...
بلقيس: ههههههههههههههههههههههههه صح متعب ليكون الخبلة تسويها..؟
هاجر بقهر: لو أسويها راح أسافر عنكم وأتزوج هارتك أو شاه شاروخ خان..."ناظرتهم بتعجب وهم يضحكون عليها.."...ضحكتم من غير سنون.."دخلت بنفس الوقت قطتها فله"...فله تعالي..."جت عندها وحطتها بحضنها"...أقول بلقيس سمعت أن القطط لهم تأثير للمرأة الحامل..
بلقيس تناظرها بخوف: ودامك سمعتي شيلي هالمقرفة هناك..."بلقيس تخاف منها لكن تعرف تضبط أعصابها"..
هاجر تقربها منها: والله أنتي اللي جالسه بجنبي مو أنا...
مهند بخوف ويبعد عنها: ماما...أحاف...أحاف..."حطتها عليه وصرخة بقوة"...
منيرة بضيق: هاااجروووه وجع..ما تسمعين الكلام شيليها وحطيها بالحوش وإلا اخلي سومار( السواق) يشيلها ويرميها بأخر الدنيا...
هاجر تحطها على صدرها: لا..لا..يمه كل شئ ولا فله...
متعب: شيليها هناك يعنى لازم الواحد يسمعك كم تهزئيه محترمة عشان ترتاحين...
هاجر بعناد: إيه مشتاقة لتهزيئاتك المحترمة..."نظرت له بتكبر"..
متعب: الظاهر ما عرفت أمي وشلون تربيك.."قام اخذ منها القطوه بالغصب وقامت ورآه"
هاجر بصوت شوي عالي: متعب هاتها...هاتهاااااا...متعب...
متعب متمالك عصبيته: إذ بطلتي قلة أدب تعالي كلميني..."ودفها عنه بقوة وكانت تخبط على الجدار"...سومار...سوووماااروووه..."دخل سومار للبيت ولا اهتم بوجود هاجر يكفى عليه سمع صوت متعب العالي "..



سومار يهز رأسه: نأم مستر..؟؟
متعب يعطيه القطوه: اخذ هذا وارميها لشارع الثاني اوكي...
سومار يشيلها: اوكي.."هز رأسه"..
متعب يناظر له بجديه: شكل ما ورأى هزت الرأس نشوف الخير...يله بسرعة ارميها...
" لف عشان يدخل شاف أخته واقفة تناظره بحقد"...وأنتي للحين واقفة يله أشوف قدامي لك عيني تطلعين قدام السواق كذا..."ما ردت عليه غير تتنفس بقوة وبشكل عصبي..ما صبر متعب وراح يدفها للداخل.."..
هاجر بنبرة مخنوقة: أعطاها سومار يرميها بالشارع..."حطت يديها على وجهها وبكت"...
أم عبد الرحمن: زين سويت يا وليدي...هالبساس ما يجي منهم إلا الأمراض...وأنتي وش تبغين فيها...
متعب بضيق: بروح ارتاح شوي وإذ جاء الغداء نادوني..."وراح عنهم وكانت شهقات أخته على مسمع أذانيه..تسرع كثير ما توقعت أن هاجر متعلقة فيها...والحين وشلون ترضى...وما أبغى تحس أني رحمتها وشفقة عليها...بكيفها هي اللي جابته لنفسها...لو أنها محترمة نفسها ما صار اللي صار...دخل غرفته وقبل ما ينسدح شاف مسج من هند...يا ربي يعنى ما راح ارتاح بحياتي...لازم أحط حد هند خلاص انتهت من أول ما خطبت أميرة...لازم أكلمك يا هند وانهي هالمسرحية على خير...يارب سامحني والله نيتي شريفة وغرضي شريف...وش أسوي...؟؟..يا ربي لا تعاقبني..بس وش أسوي حظي كذا..ونصيبي أني أتعذب وأعذب معي ناس أحبهم...الله يقدرني واقدر أواجهك يا هند...اخذ جواله وفتح المسج..
يا مختفي.." وينك.."
عن الناس .." غايب "..
دنيا .." بدونك ".. في عيوني
" ولا شئ "....حط جواله بالطاولة وتنهدت بعمق..وقرر أن يحسم الأمر معها...
خوله: يله أميرة...ابوي ينتظرنا تحت..
أميرة طالعة من غرفتها: يله خلصت..."ومشت ووصلت لعندها بالدرج.."
خوله: أخذتي أوراقك..؟؟
أميرة بتعجب: أي أوراق..؟؟
خوله: أوراق نقلك للكلية بالرياض..؟؟
أميرة تضرب على جبتها بخفة: يووه..نسيت...اصبري شوي.."وراحت لغرفتها مرة ثانية تجيب الأوراق"..
رغد: ماما...بابا يقول يله..تاخرتوا..؟؟
خوله: يله حبيبتي هذانا جينا..."وجتهم أميرة وشكلها محتاس"...
أميرة: بس وشلون نحطها عند خالتي عزيزة...أخاف تقول لامي أننا جينا لرياض..؟؟
خوله: دقي على لمى أو فوز ووصيهم وقولي لها تنتظرك عند بابهم وبكذا ما احد يعرف..
أميرة: والله أني ما أسوي دونك شئ يا خوله..
رغد بقهر: وأنا خالتي...ليكون نسيتي أني بنت أختك...؟؟
أميرة: يوووه...عاد أنتي حاجة ثانية...
خوله: بدل هالكلام الفاضي يله تأخرنا على ابوي عشان نخلص بدري ونرجع قبل أمي..؟؟
وركبوا السيارة ومسكوا طريق الرياض وأول ما وصلوا مروا على بيت خالتها عشان اتصلت على لمى وقالت لها عن أوراقها اللي نست تعطيها وتقدمها لمى لان بكرة يبدأ التسجيل بالكليات والجامعات..."....
محمد: كان جلستي بعد...؟؟
أميرة: وش أسوي يله تفهم...غبية هالبنت مدري على مين طالعة...؟؟
خوله: أكيد عليك...دامها تمشى معك....
أميرة بقهر: أقول خوله...وش رأيك أن بنتك المصون ورثت مني هالصفة..
رغد: لا أنا أذكى بنت بالعائلة ..طالعة على بابا محمد صح بابا..؟؟
محمد يبتسم لها: صح ...الحين خلوا عنكم الهذرة الزايدة..وأي سوق اوديكم..؟؟
رغد تطلع عليها: نبغى نروح للفيصلية..؟؟
أميرة: لا أول شئ نروح... الأندلس...والعثيم مول...
خوله: العثيم ما فيه شئ زين نازل...الموظفات اللي عندي يقولون ما نزلت بضاعه جديدة...نروح.." تقهرها"..للعويس واشيقر ترى يمدحونها..
أميرة بقهر: لا والله...تبغين تروحين لهم روحي...بس أنا لا يبه ودنا للاندلس أمس بنات خالتي عزيزة يقولون عندهم بضائع توها نازلة...
رغد بدلع: ما نبغى الأندلس...خلينا نتمشى بالفيصلية والمملكة..؟؟
أميرة: ما جينا نتمشى للفيصلية وغيره...اعتقد هذه خطة أمك عشان أكمل اللي ناقصني
خوله تصف مع بنتها: قلتيها خطة أمها...يعنى الكلمة الأخيرة لرغوودة أنتي تحطين لسانك جوه فمك..
رغد بفرح: يعنى نروح الفيصلية ماما...؟؟
خوله تقهر أميرة اللي بدت تعصب عليهم: إيه بنروح..انبسطي...
أميرة بعصبية: لا والله..اجل ليش جايبيني معك لو أنا عارفه ما جيت من الأول...
محمد يهديهم: خلاص أنتي وياها راح تقلبونها صدق...راح أحطكم بالسوق اللي تبغونه... وحنا نروح للمكان اللي تبغاه رغد...وش رأيك..؟؟
رغد بفرح: هييييييييييييييه يحي العدل...يعنى نروح للفيصلية والمملكة...
نزلهم أبوهم للبوابة الرئيسية من المركز وراح هو رغد للفيصلية...ما خلوا محل ما دخلوا فوق وتحت...وبعد مالفوا على كل المحلات جلست خوله بتعب وقالت يأخذون راحة لو ربع ساعة ويكملون...
كانوا نازلت من القسم اللي بتسكن فيه بنتها ببيت أخوها...وتقابلت مع متعب على الدرج اللي توه طالع من غرفته...سلم عليها وجلسوا بالمجلس وحس أن نفسه مغفل من تصرفه مع أميرة لما سألها إذ يقدر يشوفها...يعنى ضحكت علي...شكل البنت ما عرفتني زين...طيب يا أميرة ما عاش من يضحك على متعب...حست فيه بلقيس وضربته على خفة بيده وناظر لها بعصبية وأشرت بذقنها على عمتها وعلى وجهها ابتسامة بريئة مثل ولدها اللي جالس بحضنها...
أم عبد الرحمن بجدية: ما تسمع عمتك تكلمك..."أنحرج متعب وعرف انه كل المدة سرحان يفكر بالأميرة اللي مدري وشلون يرد اعتباره..."...
متعب: هلا عمتي..معليش سرحت شوي...
بلقيس تقهر: اللي بعقلك يتهنئ..ما أقول يا بختها.."ناظرها بعبوس و حده"..
أم عبد الرحمن: كان جبتي البنات معك..وأبو طلال يتعشون عندنا...؟؟
حصة: والله ودهم يجون بس تعرفين البنات مشغولين بالأسواق وأبو طلال هو السائق لهم بعد ما تقاعد هو اللي يوديهم ويجيبهم...ومكتب العقار مأخذ وقته..."ارتاح متعب خاف أنها مسويه له هالمقلب البايخ وكان متوعدها لكن شكلي ظلمتها"
بلقيس: الله يعينه...طيب وكيف أوراق أميرة جابت ورقة نقل من كليتها..؟؟
حصة: إيه جابت...وأمس كانت عزيزة عندنا وأعطتهم يقدمون لها..؟؟
بلقيس: ترى بكرة يبدأ التسجيل...هم يعرفون أو لا...
حصة: إيه أمس فوز قالت لها..."تكلم متعب"..وين أخوك مساعد.. ما قلت له أني جايه أشوفكم..؟.." يووه وشلون راحت علي..الله يلعنك يا إبليس دايم تشغل تفكيري بأشياء مدري وشلون تخطر ببالي..."
متعب بابتسامة مصطنعة: ولا يهمك الحين أدق عليه..."طلع جواله وطلع برا يدق عليه"...
مساعد: هلا متعب...
متعب: هلا والله..أنت وينك فيه..؟؟..
مساعد: برا أتمشى مع البنات خير وش فيه..؟؟..
متعب: ما فيه شئ بس عمتي حصة عندنا وتسال عنك...واحتمال كبير عمتي عزيزة تجي الحين...
مساعد بملل: وش يبغون بعد...أكيد تسال عن الحلال...قلها مو فاضي لك..
متعب: مساعد عيب عليك...وما أظن كذا تفكر تبغى تسلم عليك...
مساعد: ههههههاااي اجل وش تفكر فيه إذ مو الحلال..أنا جاء بعد ساعة أو اقل..ونشوف إذ ما تفكر فيه مثل ما تظن...يله سلالالام..
متعب: وعليكم السلام..."قفل منه قبل ما يدخل للمجلس..تقابل مع أمه بالممر وكانت معها صينية الشاهي..."..
متعب بغرابة: وين هاجر..؟؟
منيرة: مرتزة فوق..حتى الغداء ما ذاقته...؟؟.."اخذ منها الصينية"..
متعب: الله لا يهينك يمه..روحي ناديها عمتي متعنية تبغى تشوفنا وتسلم علينا تشوفينا زينه لا مساعد ولا هاجر موجودين...
منيرة بنظرة عطف: الله يكمل بعقلك يمه...الحين أناديها واكلم أخوك..؟؟
متعب: خلاص كلمت مساعد وبيجي بعد شوي بس أهم شئ الدلوعة تنزل وتبطل دلع...
"طلعت فوق ودخلت على غرفة بنتها اللي كانت جالسة على الجهاز تتكلم بالماسنجر"...
منيرة: هاجر أمي...عمتك حصة تحت تسال عنك وبعد شوي تجي عمتك عزيزة وبناتها...تلبسي وانزلي سلمي عليها..
هاجر بدلع: اعتقد مو لازم انزل هي جايه تطمن على قسم الأميرة الحسناء...خليه تولي..."رجعت على جهازها"...



منيرة بدت تعصب: شوفي هاجر إذ ما قمتي وسلمتي على عمتك ترى والله اخلي متعب يشيل اللي مقابلته ويرميه مثل ما رمى فله...
هاجر وقفت بعصبية: اوووووف كل شئ تتحكمون فيه حتى بحريتنا الشخصية...والله مو عيشة...
منيرة: وجع إن شاء الله قص لسانك...يله بلا هذرة زايدة وانزلي ترى والله يا هاجر إذ ما نزلتي لأقول أخوك.."طلعت وتركتها بعصبيتها...والله قهر كل شئ نسويه بالغضب سوا يعجبنا أو لا ..والله مو حاله على كذا عمرنا ما راح نعيش حياتنا...وش هذولاء الأهل...خليني اقصر الشر اعرف أمي تسويها إذ ما نزلت مو يكفى فلتي حبيبتي مدري وينها...لازم أقول سوووماااروووه يجيبها لي...فتحت دولابها وطلعت بنطلون برمودا شوي قصير وبلوزة سبورت مرة مناسبة عليه...وبعد ما خلصت لبس لمت شعرها وحطت شوي غلوس وكحل...وناظرت لنفسها بالمرايا للمرة الأخيرة وعملت لنفسه بوسه على الهواء وطلعت...
كانت تتفرج على الإكسسوارات اللي تجنن اللي على الملاكان خارج المحل وأبوها راح يجيب لها أيس كريم...ما حست إلا شخصين واقفين عندها...خافت رغد من نظراتها لها وابتسامتهم اللي تعنى شئ... وكانت لابسه عباية مفتوحة ما قفلت الأزرار وحاطه طرحتها على أكتافها برغم أنها صغيرة على العباءة عاملة طريقة السمبا ورافعه باقي شعرها ومسويه تجعيد عليه وطلع شكله جناااان.. ولان ملامحها طفولية وجذابة ولون بشرتها المايله للأسمر الفاتح وكأنها عامله لون برونزي إلا أن عيونها العسلية معطيها جمال مو طبيعي....
الشخص الأول: مرحبا.."ناظرت فيه بغرابه هذا..وش يبغى مني" ليش الحلو لوحدة...؟؟
رغد ببراءتها: بابا معي...."واضح من نبرة صوتها أنها خايفة"..
الشخص الثاني: وين راح...احد يشوف الجمال ويروح يخليه..؟؟
رغد هزت رأسها بلا: الحين يجي...
الشخص الأول: طيب يا حلوة...نوصلك لأبوك..."هزت رأسها بلا"..اخذي هذه..."مد لها ورقة وأخذته على النية وما حسوا إلا بصوت رجولي ورآهم"..
..... : خير يا شباب...وش فيه..؟؟
الشخص الأول مرتبك: هاه...لا ما فيه شئ...هذي بنتك...؟؟.."هز الرجل بأيه لكن حس أنهم خايفين من شئ"..
الشخص الثاني: ما شاء الله..الله يخليها لك بس توقعنها ضايعه وحبينا نساعدها..
.... : مشكورين..."راحوا وهم بقمة الارتباك والخوف ولف لرغد اللي شاف الراحة والأمان مع بناته وهم يتكلمون مع بعض...
مساعد لف لرغد يكلمها: مع مين جايه رغد..."ما تدري ليش حست بالأمان معه عكس الأشخاص اللي قبل شوي..يمكن عشان معه بناته وانه خاف عليها"...
رغد: مع بابا محمد وراح يجيب لي أيس كريم.."لما عدل وقفته شاف محمد متجه لهم...وبعد السلام واخذ علوم بعض"..
مساعد: كنت أتمشى مع الأهل وعرفوا رغد عالطول و شفت عندها شباب...
محمد بضيق: شبااااب..!!...وش يبغون منها..؟؟..
مساعد: يظنونها ضايعه وجيت لعندها دمنا طلعنا أهل...."وبسخرية".....ونسايب...
محمد: مشكور يا مساعد وما قصرت..
مساعد بتكبر: وش عليه ما سوينا غير الواجب ودي أعزمك لكن اسمح لي مضطر ارجع للبيت وأروح للشركة...
محمد واللي معجبته طريقته بالكلام: الله معك...ومشكور مرة ثانية..."ومسك يد رغد وراحوا يتمشون على بقية المحلات...أما مساعد اللي للحين واقف بمكانه ويطالع بمحمد.. غريبة ليش هو هنا مو مع عمتي ببيتنا ليكون جاء وما حصل احد مننا لكن متعب هناك... وأنا وش لي منه جاء أو لا لكن بنت بنته ما ادري وش فيها أحس فيها شئ يجذب ما شاء الله عليها مادري كيف هالبنت تدخل القلب بسرعة..."....
نورة: مساعد ما كأنك زودتها شوي مع الرجال...
مساعد بنرفزة: وش سويت يحمد ربه أني جيت بالوقت المناسب...وبعدين أنتي وش دخلك
نورة: تدري يا مساعد أشياء كثيرة تعجبني فيك وأشياء ما تعجبني لكن لما أشوفك تتكلم مع رجل عمتك كذا وطريقه نظراتك له وكانه يشتغل عندك ما تعجبني فيك...
مساعد: تعجبك أو ما تعجبك لا تتدخلين" بعصبية"...أشوفك تجدعين أذنك علينا وتتمقلين فينا ما تستحين أنتي على وجهك كم مرة أقولك اتركي هالحركات...
نورة بقهر: ممكن توطي صوتك حنا بالسوق وبعدين وما أبغى احد يتكلم عنك بسوء...
مساعد: أقص لسانه إذ احد جاب سيرتي بشينه الحين خلصيني اعتقد مالكم حاجة بالسوق..
نورة بزعل: لا أحسن شئ نروح للبيت أحس بتعب..."تقدمته ووصلت المصعد وهي بقمة الزعل والتوتر ابتسم مساعد عليها بعد ما حملت صاير مزاجها ما يطاق تزعل بسرعة ونفسيتها ما تتحمل شئ شال بنته ووقف بجنب زوجته مبتسم نزلوا من المصعد وركبوا سيارتهم ما تركها إلا وهو رضاها.."...
كان نايم أحلى نومه بحياته من غير أي صوت وتعكير المزاج إلا غير صوت اهتزاز الجوال على طاولته..ما تحمل الإزعاج واخذ الجوال بسرعة وشاف صاحب الرقم...
رياض بصوت كله نوم: يا أخي أزعجتني...
طلال بتعجب: اوووف الحبيب نايم.."ناظر ساعته"...أقول قم أحسن لك لأني مليت وأنا ملطع تحت...
رياض يتثأب: أحسن...اجل بالله هذا وقت تزعجني فيه...
طلال: وش أسوي ما حصلت إلا غيرك أجي عنده تعرفني احبك وما استغنى عنك...
رياض: الله يستر من حبك...اسمع بفتح لك الباب وانتظرني بالخيمة بأخذ دش واتغدء..
طلال بغرابة: ما تغديت...وين اهلك عنك أنت...؟؟؟..
رياض: موجودين بس بعد ما صليت الجمعة وأحس بكسل وطقيتها نوم المهم انتظرني اوكي..
طلال: لا أنت اخذ لك دش وانزل عالطول نروح لأي مكان تحبه ومنها تتغدء وتتعشى مرة وحدة وإلا وش رأيك..؟؟..
رياض: أموت واعرف أنت من وين لك الأفكار هذه..؟؟
طلال بقهر: اللي يسمعك قلت شئ الحين...أقول لا تطول علي انتظرك تحت بسرعة...
رياض: خلاص ما يسوى علينا هذاني قمت من السرير...
فوز بابتسامة: اجل أنتي نفس قسمي...وش رأيك بمستوى الأول ما كأنه صعب عليك...؟؟
هاجر بغرور: لا ما كان صعب علي أي شئ...لا تنسين عندي خلفية قبل ما أقدم عليه وبالعكس أشوفه مرة ممتع إلا إذ أنتي كسلانة وما تعرفين شئ.."انقهرت فوز من ردها...وخلت نفسها طبيعيه وكملت سوالفها معها"..
فوز بابتسامة مصطنعة: وأنتي باي مبنى...تصدقين عمري ما لمحتك ..
هاجر تكلم بلقيس بغرور: بلقيس وين مهند...؟؟؟.."ناظرتها فوز بتعجب لبنت خالها...صدق ما تستحي من احد ولا تحترم ضيوفها.."...
بلقيس: راح عند أبوه..."ودخلت نجود مع جدتهم"...
بلقيس: مالك نية تجيبي ثالث.... اثنين ما يكفون..
نجود: لا....لا الحمد لله اللي عندي يكفون عن 10 خليها لربك...
أم عبد الرحمن بفرح: المال والبنون زينه الحياة الدنيا...وما يجوز تقطعين خلفك وأنتي الحمد لله ما عليك شر...
نجود: يووه يا جدتي..خلتيها قطع مرة وحدة بس هي مسالة تأجيل للين ما يكبر شوي نواف...
بلقيس: كان جبتي عيالك نشوفهم..اذكر بس مي يوم جينكم بالمستشفى وعليها..
نجود: الحين صارت حرمة بسم الله عليها تغيرت كثير..
هاجر بغرور: وتشبهك..؟؟..
نجود اللي عندها أسلوب للرد أمثال هاجر ومها: لا...تشبهك حبيبتي.."انقهرت هاجر من ردها وصدت للجهة الثانية وباللحظة دخلت حصة وعزيزة للمجلس ومن بعدهم منيرة اللي ماسكها ولد بنتها كان يبكي.."..
بلقيس رفعت يدينها له تحضنه: وش فيه...ليش ماما تبكي...؟؟
منيرة تجلس بجنب حصة: يبغى يروح مع أبوه وجابه مساعد وهو يصيح...
عزيزة: وين مساعد ومتعب ما شفناه...؟؟...
نجود: أم مساعد وين نورة ما راح تجي..؟؟..
منيرة: والله مساعد يقول تعبانه مرة الحمل هالمرة مرة هاد حيلة الله يكون بعونها...
بلقيس واقفة: بروح أشوفهم إذ بالخيمة أو لا..."قامت مع ولدها اللي كان يبكي وهي تسكته"...
بعد ما خلصوا جلسوا يرتاحون ويشربون شئ يبرد عليهم دقوا على أبوهم عشان يروحون للعثيم يكملون البقية...كان خارج المحل يكلم بناته ورغد جوا المحل تشتري أشياء من إكسسوارات شعر وغيره...
محمد: هاه رغووودي نروح الحين أمك دقت..
رغد: طيب......بابا...
محمد سم ابوي..؟؟.."كانت بتقوله اللي صار لكن خافت من ردة فعله ويسبب لهم مشكلة فضلت تسكت وتنزل عينها"...
محمد: رغوودي...وش فيك..؟؟
رغد تبتسم: ما في شئ..أبغى هذولاء..."مدت الأغراض اللي اختارتهم"...
محمد يرد لها نفس الابتسامة: ابشري...بس هذولاء..."حط يدينه على كتوفه وراحوا للكاشير يحاسبون"...وعلى أذان العشاء مسكوا طريق الخرج وكانت رغد ساكتة وضاغطة على الورقة اللي بيدها...محتارة وش تسوي فيها حست فيها أميرة قربت منها وسألتها لكن ردت أنها مافيها شئ غير أنها تعبانه وتبغى تنام...وصلوا لبيتهم وعالطول طلعت فوق لغرفتها وغيرت ملابسها وجلست بسريرها تفكر بخلف..قصدي وائل..ليش يسوى كذا...؟؟..ليش أعطاني رقمه..؟؟..اوووف وجعني راسي أبغى انام..وحطة الورقة تحت مخدتها وسكرت الابجورة ونامت طلت عليها خوله وحصلتها نايمه ..واستغربت من هدوء بنتها الغير طبيعي..أكيد حصل معها شئ ما تنام بدري إلا فيها شئ بنتي واعرفها زين..غريبة ابوي ما قالي وشئ فيها...لازم استفسر نزلت خوله لتحت وتو أبوها جاي من برا ومعه خبز تميس...
خوله: يبه...؟؟..وش فيها رغد...صاير معكم شئ..؟؟
محمد يعدل جلسته: لا وش قالت لك..؟؟
خوله بخوف على بنتها: ما قالت شئ...الحين نايمه واعرف بنتي إذ نامت بذا الوقت أكيد شئ صاير لها وتتهرب بالنوم..؟؟
محمد: ما صار شئ يسوى رحت اشتري لها أيس كريم ولما رجعت شفت عندها مساعد..
خوله بتعجب: مساعد...!!...وش جابه عندها..؟؟..
محمد: يقول يتمشى مع أهله...وشاف رغد لوحدها وعندها شباب..
خوله بخوف وصوت شوي عالي: شباااااااااااااااب...وش يبغون منها...
محمد يهديها: الله يهديك يا خوله..ما يبغون شئ يحسبونها ضايعه...
خوله: أكيد يبه هذا اللي صار...أخاف قايلين لها شئ أو مسوين لها شئ..؟؟
محمد: لا ما أظن لان ومن حسن الحظ مساعد يتمشى وشافوا رغد لوحدها وعالطول وجوا عندها
خوله براحة: الله يستر على بنيتي..الحمد لله على كل حال أجيب لك عشاء..؟؟...
محمد: والله يا أبوك..للحين الغداء جالس بمعدتي جيبي كاس لبن مع الخبز اللي جبته..
خوله واقفة: إن شاء الله ..هذا عيب اللي يتغداء متأخر..."وراحت عنه وهي للحين قلبها مقبوض على بنتها..لازم اكلمها واسمع منها كل شئ"...
استأذنت حصة منهم ودقت على طلال اللي كان جالس مع أخوياه بالكافي اللي بالمملكة..
طلال: يله شباب أنا استأذن..؟؟
خلف: وين بدري..ما شبعنا منك..؟؟
طلال: الأهل بيدخلون للخرج وان شاء الله كلها أسابيع والعطلة تنتهي...يله رياض ما راح تجي...؟؟
محسن: خل رياض معنا..أنت بتروح تأخذه معكم ليش..؟؟
طلال: اوووف خلاص لا يطق علينا عرق ونبلش فيك...عليكم بالعافية فيه
رياض: خير وش شايفني مفطح قدامكم..."رياض شوي مليان لكنه مو سمين مرة"...
خلف: خخخخخخخخخخخخخخ لا محشوم...متى نشوفك طلال..؟؟
طلال: إذ جيت للرياض يكون بيننا اتصال...يله فمان الله..."بعد الوداع راح وعالطول لبيت خاله يأخذ أمه بعد ما سلم على جدته وعيال خاله.. مسك طريق الخرج ووصلوا للبيت"...

تابعونى بالجزء الثالث


رآح آكملهآ هينآ لع ـيون نآآآآس يعزون علي وآللهي ~


"""الجزء الثاني"""

طلعت من الحمام تنشف شعرها بعد ليلة أمس المزعجة اللي قلبت موازينها رأس على عقب...كان اثر البكاء واضح حول عيونها...أخذت وبدت تنعم شعرها بالاستشوار على السريع دخلت عليها رغد وبنات شماء...
أميرة تكلمهم مثل طريقة الأطفال الأبرياء: ليش ما نمتوا عندي....؟؟
شذى: نمت عند رغد......وندى معي...؟؟
ندى: خالتي بكرة أنام عندك..."..ضحكوا على برأتها"..
رغد: هههههههههههههههه شكلها تبغى تسكتك...
أميرة: هههههههههههههههه خلاص ما نبغاك تنامين عندي...
ندى بزعل: ليش ما تحبيني خالتي...؟؟
أميرة قربت منها تحضنها: يوووه...إذ ما حبيتك ما عندي سالفة..."باستها بقوة وشافتهم شذى وحست بغيرة من تصرف خالتها لأختها.."...
شذى بدلع: وأنا خالتي تحبيني..؟؟
أميرة تلمهم حولها: أحبكم كلكم...كم عندي شذى وندى ثنتين ويالله قادرين عليهم..."ضحكوا مع بعض برغم ما كانوا يعرفون وش تقصد خالتهم"...
دخلت عليهم خوله وشافتهم يضحكون وقالت لهم ينزلون تحت لان الفطور حطوه..نزلوا التوائم أول ومعهم رغد...
أميرة: وأنا بروح بفطر مالك نية تفطرين....؟؟.."أكيد خوله تبغى تقولي شئ اعرفها.."
خوله: أميرة..."التفتت عليها"... أبغى أسالك عن أشياء..؟؟
أميرة بتعجب: وشو..؟؟
خوله تبتسم: وش باقي على جهازك...ما خلص...؟؟
أميرة تفكر: باقي أشياء واجد..بس مثل ما قالت أمي اشتريها من هناك...
خوله: يعنى وش بقى..؟؟
أميرة: يعنى أشياء بسيطة..كم بلوزة..مع كم تنوره..مع كم جلابية..اممممممم
خوله: خلاص اجل اليوم ننزل لرياض ونشتري من هناك مرة وحدة وش رأيك..؟؟
أميرة بضيق: ننزل مع أمي عشان بالغضب أروح اسلم عليهم...ما أبغى أروح يعنى لزم كل شئ عندكم غصب ...
خوله تهديها: أميرة الله يهدك مو قصدي...وإذ على سالفة تروحين تسلمين ترى أقنعنا أمي ارتاحي...شماء بتنزل للرياض وأمي ومعها هم يروح من هنا وحنا من هناك...
أميرة: مو فاهمة..وشلون..؟؟
خوله: نقول لامي بنروح للسوق مع ابوي وبكذا ما راح تدري إذ نزلنا أو لا..
أميرة بفرح: والله فكرة..." بحذر"... بس أكيد أمي ما تدري أخاف هذا مقلب منكم..
خوله تضربها بخفه: هذا جزاتي أبغى أساعدك..ومن أمس أنا وشماء نقنع أمي للين رضت..
أميرة بدلع: يا عمري والله...اشووا أنكم تدخلتوا لو أمي تخليني أروح بالغصب كان أموت نفسي مو يكفى المصبية اللي لزقتها بي...
خوله بجديه: أميرة...خلاص الكلام الحين ما ينفع اللي صار صار واعتقد تكلمنا بالموضوع مليون مرة أنتي متزوجة الحين وكل شئ انتهى..
أميرة تتصنع الابتسامة: طيب.. يله أكيد الحين كلهم مجتمعين وشالوا الفطور..."ونزلوا تحت وشافوا شماء وبناتها ورغد يفطرون إلا أمهم..ويدق جوال شماء عشان زوجها عند الباب..أول ما عرفوا بناتها ركضوا عالطول للباب يفتحونه ورموا أنفسهم عليه...ودخلته بملحق الخارجي وتدخل حصة تسلم عليه وغصبته يجلس يتغداء معهم وبعد صلاة العصر ينزلوا للرياض وهي معهم عشان تسلم على أمها.."...
نجود: خسارة والله..كان ودي أروح معكم..ليتكم قلتولي...؟؟
عزيزة: وين نقولك..عاد يخليك عبد الله ونوافي تعبان...
نجود: إيه والله الحرارة ما فكت منه إلا أمس والحمد لله اليوم اشوا بكثير...
مها بغرورها: إلا متى الزواج يا خالتي..؟؟..
عزيزة : حطوه بأول الشهر الجاي...؟؟
نجود تحسب بيديها: يعنى بعد أسبوعين ما كأنه بدري شوي...
مها بخبث: أخاف المعرس مستعجل...
عزيزة: اللي اعرفه أن مرة اخوي هي اللي مستعجلة..
مها بتعجب: غريبة..مين اللي بيعرس..؟؟..
لمى: والزواج عائلي وما فيه طق..بس حنا وهم ببيت خالتي حصة..!!."وجهه هالكلام لمرت أخوها المغرورة واللي ما تطيقها"...
نجود: أسرع زواج بعائلتنا يشهده العصر...
توه داخل من صلاة الجمعة وشافهم مجتمعين بالصالة يتقهون و أمه تتكلم بالتلفون جلس بجنبها ومن الحديث اللي بينهم عرف أنها تتكلم مع عمته...ولما حس أنها تقفل السماعة اشر لها بيده وقال يعطيها يتكلم..
منيرة: حصة..هذا متعب يبغى يكلمك..؟؟.."اخذ متعب السماعة من أمه"..
متعب مبتسم: السلام عليكم..وشلونك يا عمة عساك بخير...؟؟
حصة: وعليكم السلام..هلا والله بوليدي متعب بخير عساك بخير..وشلونك أنت وشلون أخوانك...؟؟
متعب: بخير...كلنا بخير ونسال عنكم...
حصة: تسال عنكم العافية...وينك ما شفناك لا تجي ولا حتى تسال..."أنحرج متعب من ملاحظة عمته"...
متعب بإحراج: عارف أني مقصر...بس تعرفين بعد ما توفى الوالد الله يرحمه وكل شئ صار على رؤوسنا...
حصة: الله يعينكم ويساعدكم...اجل ما أطول عليك إذ عندك شغل أو شئ...
متعب: لا ما عندي شئ نسيتي عمتي اليوم جمعة...
حصة: هههههههههههه صادق عاد خلينا نشوفك...؟؟
متعب: إن شاء الله قريب..."بتردد"...عمتي لو بعد أذنك اقدر اكلم أميرة..؟؟.."كان قلبه يدق بقوة مو عشان رد عمته..لأنه تجرئ أن يطلب يكلمها والله يعينه من تعليقات أخواته"
حصة: إيه يمه..شكلها بالمحلق اصبر أناديها..."وراحت حصة تشوف بنتها وجلس متعب بتوتر ولما شاف أخواته وجدته اللي يضحكون على شكله المتوتر..ما أعجبه نظراتهم وصد للجهة الثانية..يالله شكلي تسرعت وطلبتها...هين يا هاجروووه أنتي وبلقيس يصير خير.."
فتحت الباب بسرعة عليهم وكانت تلعب بلاستيشن مع رغد وبنات شماء...
حصة بعجله: أميرة...تعالي بسرعة..."عالطول وقفت أميرة تناظر بأمها بخوف"
أميرة: خير يمه وش فيه..؟؟.."مسكت يدها وسحبتها لحد الصالة وما فهمت من كلامها إن متعب يبغى يكلمها..وقف أميرة وسحبت يدها من يد أمها"..
أميرة بضيق: لا ما أبغى..؟؟
حصة بنظره عصبية: وش ما تبغين..؟؟
أميرة: ما أبغى اكلمه توه مفتكر انه عنده زوجة...ما أبغى اكلمه..
حصة تمسكها بقوه: تكلمينه غصب عنك...امشي قدامي...
أميرة بصوت شوي عالي: ما أبغى كل شئ عندكم غصب...ما أبغى يعنى ما أبغى.."..قبل ما تتحر تبغى تهرب من أمها مسكتها وسحبتها لعندها"..
حصة بعصبية: اميروووه...اقصري الشر دام النفس عليك طيبة ترى والله أسحبك لبيت أمي اليوم..."ناظرتها أميرة والدموع مجتمعة بعيونه ونزلت عيونها بحزن..جوهم خوله وشماء اللي كانوا بالمطبخ وسمعوا أصواتهم..طلعوا يشفون وش صاير.."..
خوله: وش فيكم.... يمه..؟؟
حصة: أختك.. ما تبغى تكلم متعب..؟؟
شماء: وينه الحين..؟؟
حصة: على الخط ينتظرها...بسرعة قدامي يله..سبحان الله ما يتعبني بالبيت إلا أنتي...
خوله وقفت عندها ومسكتها بكتفها: خلاص يمه..أنتي روحي الحين وهي بتروح تكلمه...
حصة بقهر: بنشوف...اسمعي أميرة...وبلا دلع خلاص أنتي كبيره واتركي حركات المبزرة..."وراحت عنهم وراحت ورآها شماء.."..
خوله: يله أميرة مو زينه نخليه ينتظر عالخط...
أميرة بضيق وخجل: بس أنا......استحي...
خوله تبتسم: ترى ما راح ينط عليك ويأكلك..يله خلينا نشوف وش عنده..."هزت رأسها بأيه ومشوا لحد المجلس ورفعت السماعة بيد ترتجف...وحطتها على أذنها وكانت تتمنى يكون سمع كل شئ ومقفل الخط..عشان تفتك من مكالمته حس متعب أن السماعة مو على وضعها الأول وكان احد شالها من مكانها.."..
متعب: الووووو....عمتي حصة...؟؟
أميرة بتردد وصوت واطي من الخجل: لا....امـ....أمـــيـــرة...
متعب بابتسامة خجل: وشلونك أميرة...؟؟
أميرة على نفس الوضع: بخير...."سكتت وما قدرت تنطق باي كلمة"..
متعب: يعنى ما في وش أخباري..؟؟.." لازم الإحراج..الله يسامحك يا يمه..والله يقهر هذا...غصب أسال عنك أنت الثاني.."..
متعب: أنا بخير والكل بخير..سمعت عمتي بتجي لنا بعد العصر راح تجون كلكم..؟؟.."..خليني اقهره مثل ما قهرني..إذ قلت إيه أكيد يجلس ينتظرني..وإذ قلت لا أكيد بيطلع..لا يا متعب مو أنا اللي تجي..المفروض أنت اللي تجي عندنا.."..
أميرة بحياء: إيه...
متعب بصوت واطي عشان ما احد يسمعه: يعنى اقدر أشوفك..؟؟.."ما ردت عليه وبابتسامة نصر...ناظرت أختها اللي تضحك على شكلها"..
متعب: طيب ما أطول عليك...مع السلامة..."عالطول قفلت السماعة ومسكت على قلبها وكأنه بيوقف..شافت أختها اللي ميتة ضحك.."..
أميرة بصوت متوتر: ليش الهانم تضحك..قاعدة انكت..؟؟
خوله فاطسه ضحك: ههههههه شكلك يضحك مرة وجهك احمر..مرة اصفر..ومرة اخضر
أميرة بقهر: طيب...لا يطقك عرق...
خوله: هههههههههههههههههه وش قالك وش قلتيله...؟؟
أميرة: هههههههههههههه أما وش قلتله..أنتي جالسه وتسمعين كلامي...شوفي.."..ورفعت يدها اللي كانت ترتجف"...بغى يوقف قلبي هالحمار...
خوله: هههههههههههههههههه بنت عيب..ترى زوجك...هههههههه وش قالك يله...
أميرة: سألني عن أحوالي...وإذ كنا بنجي مع أمي اليوم..؟؟
خوله بحماس: وش قلتيله..؟؟
أميرة بابتسامة خبث: ما سمعتي لما قلت إيه ههههههههههههههههههههه
خوله: وليش قلتي إيه وحنا مو رايحين لهم..."بنظرة مكر"..هاه أميرة ليكون عجبك صوته بتشوفين شكله..
أميرة بتعجب: وع من زين صوته...قلت كذا عشان بشوف نواياه..؟؟
خوله: وعرفتي نواياه..؟؟
أميرة بمكر: إيه...."بخجل"..يبغى يشوفني..".نزلت عيونها.."..
خوله: أنتي داهية هههههههههههههههه والله لو يعرف وش تخططين كان يكسر راسك..يا ويلك من ربي لعبتي عليه...
أميرة: أحسن عشان ما يقهرني..خليني اقهره شوي..."وطلعوا من المجلس ودخلوا المطبخ وكانت أمها متضايقة من تصرفها جت أميرة ولمتها وحبت رأسها وابتسمت أمها لها...صحيح أن حصة عصبية لكن قلبها يسامح بسرعة.."...
بعد ما قفل منها سرح بصوتها الناعم..إذ كذا صوتها اجل وشلون شكلها...عبس بحواجبه لما تذكر كلام جدته عنها...الله يستر لو كلامها صدق وأنها شينه..لا ما أظن أمي تعرف ذوقي...وما حس إلا شي على حضن ولما شافه كانت حلاوة...ناظر لهم وهو عاقد حواجبه وكانوا فطسات ضحك عليه.."..
بلقيس: الحبيب سرح من أول مكالمة...
هاجر: هههههههههههه الحين عرفت معنى الحب من أول نظرة...
متعب: هه هه هه والله أنكم ما تعرفون تتكلمون...هذا يسمى بداية المشوار..صح جدتي..
أم عبد الرحمن تبتسم: صح...وما عليك منهم تراهم يغارون لأنك معرس جديد وحدة راح كرتها والثانية تطق بغيظها..
هاجر بتكبر: بسم الله علي..أنا وين والعرس وين..اجل مثل زوجته ما صدقت خبر يخطبها اخوي وعالطول توافق خخخخخخخخخخخخخخخخخ
بلقيس: هاجر أخاف تغارين منها قولي عادي ترى عندي لك عريس أنما أيه لوئطة..."غمزت لها"...
هاجر باشمئزاز: حبيبتي خلي العريس لك..أنا لسه ما أفكر الحين خليني استمتع بشبابي وبعدين لكل حادث حديث..؟؟
متعب يقهرها: ليكون هاجر حاطه عينك على سواق أبو علي تنتظرين يأخذ الإقامة.."سواق أبو علي مثل الممثلين الهنود يهبل"...
بلقيس: ههههههههههههههههههههههههه صح متعب ليكون الخبلة تسويها..؟
هاجر بقهر: لو أسويها راح أسافر عنكم وأتزوج هارتك أو شاه شاروخ خان..."ناظرتهم بتعجب وهم يضحكون عليها.."...ضحكتم من غير سنون.."دخلت بنفس الوقت قطتها فله"...فله تعالي..."جت عندها وحطتها بحضنها"...أقول بلقيس سمعت أن القطط لهم تأثير للمرأة الحامل..
بلقيس تناظرها بخوف: ودامك سمعتي شيلي هالمقرفة هناك..."بلقيس تخاف منها لكن تعرف تضبط أعصابها"..
هاجر تقربها منها: والله أنتي اللي جالسه بجنبي مو أنا...
مهند بخوف ويبعد عنها: ماما...أحاف...أحاف..."حطتها عليه وصرخة بقوة"...
منيرة بضيق: هاااجروووه وجع..ما تسمعين الكلام شيليها وحطيها بالحوش وإلا اخلي سومار( السواق) يشيلها ويرميها بأخر الدنيا...
هاجر تحطها على صدرها: لا..لا..يمه كل شئ ولا فله...
متعب: شيليها هناك يعنى لازم الواحد يسمعك كم تهزئيه محترمة عشان ترتاحين...
هاجر بعناد: إيه مشتاقة لتهزيئاتك المحترمة..."نظرت له بتكبر"..
متعب: الظاهر ما عرفت أمي وشلون تربيك.."قام اخذ منها القطوه بالغصب وقامت ورآه"
هاجر بصوت شوي عالي: متعب هاتها...هاتهاااااا...متعب...
متعب متمالك عصبيته: إذ بطلتي قلة أدب تعالي كلميني..."ودفها عنه بقوة وكانت تخبط على الجدار"...سومار...سوووماااروووه..."دخل سومار للبيت ولا اهتم بوجود هاجر يكفى عليه سمع صوت متعب العالي "..
سومار يهز رأسه: نأم مستر..؟؟
متعب يعطيه القطوه: اخذ هذا وارميها لشارع الثاني اوكي...
سومار يشيلها: اوكي.."هز رأسه"..
متعب يناظر له بجديه: شكل ما ورأى هزت الرأس نشوف الخير...يله بسرعة ارميها...
" لف عشان يدخل شاف أخته واقفة تناظره بحقد"...وأنتي للحين واقفة يله أشوف قدامي لك عيني تطلعين قدام السواق كذا..."ما ردت عليه غير تتنفس بقوة وبشكل عصبي..ما صبر متعب وراح يدفها للداخل.."..
هاجر بنبرة مخنوقة: أعطاها سومار يرميها بالشارع..."حطت يديها على وجهها وبكت"...
أم عبد الرحمن: زين سويت يا وليدي...هالبساس ما يجي منهم إلا الأمراض...وأنتي وش تبغين فيها...
متعب بضيق: بروح ارتاح شوي وإذ جاء الغداء نادوني..."وراح عنهم وكانت شهقات أخته على مسمع أذانيه..تسرع كثير ما توقعت أن هاجر متعلقة فيها...والحين وشلون ترضى...وما أبغى تحس أني رحمتها وشفقة عليها...بكيفها هي اللي جابته لنفسها...لو أنها محترمة نفسها ما صار اللي صار...دخل غرفته وقبل ما ينسدح شاف مسج من هند...يا ربي يعنى ما راح ارتاح بحياتي...لازم أحط حد هند خلاص انتهت من أول ما خطبت أميرة...لازم أكلمك يا هند وانهي هالمسرحية على خير...يارب سامحني والله نيتي شريفة وغرضي شريف...وش أسوي...؟؟..يا ربي لا تعاقبني..بس وش أسوي حظي كذا..ونصيبي أني أتعذب وأعذب معي ناس أحبهم...الله يقدرني واقدر أواجهك يا هند...اخذ جواله وفتح المسج..
يا مختفي.." وينك.."
عن الناس .." غايب "..
دنيا .." بدونك ".. في عيوني
" ولا شئ "....حط جواله بالطاولة وتنهدت بعمق..وقرر أن يحسم الأمر معها...
خوله: يله أميرة...ابوي ينتظرنا تحت..
أميرة طالعة من غرفتها: يله خلصت..."ومشت ووصلت لعندها بالدرج.."
خوله: أخذتي أوراقك..؟؟
أميرة بتعجب: أي أوراق..؟؟
خوله: أوراق نقلك للكلية بالرياض..؟؟
أميرة تضرب على جبتها بخفة: يووه..نسيت...اصبري شوي.."وراحت لغرفتها مرة ثانية تجيب الأوراق"..
رغد: ماما...بابا يقول يله..تاخرتوا..؟؟
خوله: يله حبيبتي هذانا جينا..."وجتهم أميرة وشكلها محتاس"...
أميرة: بس وشلون نحطها عند خالتي عزيزة...أخاف تقول لامي أننا جينا لرياض..؟؟
خوله: دقي على لمى أو فوز ووصيهم وقولي لها تنتظرك عند بابهم وبكذا ما احد يعرف..
أميرة: والله أني ما أسوي دونك شئ يا خوله..
رغد بقهر: وأنا خالتي...ليكون نسيتي أني بنت أختك...؟؟
أميرة: يوووه...عاد أنتي حاجة ثانية...
خوله: بدل هالكلام الفاضي يله تأخرنا على ابوي عشان نخلص بدري ونرجع قبل أمي..؟؟
وركبوا السيارة ومسكوا طريق الرياض وأول ما وصلوا مروا على بيت خالتها عشان اتصلت على لمى وقالت لها عن أوراقها اللي نست تعطيها وتقدمها لمى لان بكرة يبدأ التسجيل بالكليات والجامعات..."....
محمد: كان جلستي بعد...؟؟



أميرة: وش أسوي يله تفهم...غبية هالبنت مدري على مين طالعة...؟؟
خوله: أكيد عليك...دامها تمشى معك....
أميرة بقهر: أقول خوله...وش رأيك أن بنتك المصون ورثت مني هالصفة..
رغد: لا أنا أذكى بنت بالعائلة ..طالعة على بابا محمد صح بابا..؟؟
محمد يبتسم لها: صح ...الحين خلوا عنكم الهذرة الزايدة..وأي سوق اوديكم..؟؟
رغد تطلع عليها: نبغى نروح للفيصلية..؟؟
أميرة: لا أول شئ نروح... الأندلس...والعثيم مول...
خوله: العثيم ما فيه شئ زين نازل...الموظفات اللي عندي يقولون ما نزلت بضاعه جديدة...نروح.." تقهرها"..للعويس واشيقر ترى يمدحونها..
أميرة بقهر: لا والله...تبغين تروحين لهم روحي...بس أنا لا يبه ودنا للاندلس أمس بنات خالتي عزيزة يقولون عندهم بضائع توها نازلة...
رغد بدلع: ما نبغى الأندلس...خلينا نتمشى بالفيصلية والمملكة..؟؟
أميرة: ما جينا نتمشى للفيصلية وغيره...اعتقد هذه خطة أمك عشان أكمل اللي ناقصني
خوله تصف مع بنتها: قلتيها خطة أمها...يعنى الكلمة الأخيرة لرغوودة أنتي تحطين لسانك جوه فمك..
رغد بفرح: يعنى نروح الفيصلية ماما...؟؟
خوله تقهر أميرة اللي بدت تعصب عليهم: إيه بنروح..انبسطي...
أميرة بعصبية: لا والله..اجل ليش جايبيني معك لو أنا عارفه ما جيت من الأول...
محمد يهديهم: خلاص أنتي وياها راح تقلبونها صدق...راح أحطكم بالسوق اللي تبغونه... وحنا نروح للمكان اللي تبغاه رغد...وش رأيك..؟؟
رغد بفرح: هييييييييييييييه يحي العدل...يعنى نروح للفيصلية والمملكة...
نزلهم أبوهم للبوابة الرئيسية من المركز وراح هو رغد للفيصلية...ما خلوا محل ما دخلوا فوق وتحت...وبعد مالفوا على كل المحلات جلست خوله بتعب وقالت يأخذون راحة لو ربع ساعة ويكملون...
كانوا نازلت من القسم اللي بتسكن فيه بنتها ببيت أخوها...وتقابلت مع متعب على الدرج اللي توه طالع من غرفته...سلم عليها وجلسوا بالمجلس وحس أن نفسه مغفل من تصرفه مع أميرة لما سألها إذ يقدر يشوفها...يعنى ضحكت علي...شكل البنت ما عرفتني زين...طيب يا أميرة ما عاش من يضحك على متعب...حست فيه بلقيس وضربته على خفة بيده وناظر لها بعصبية وأشرت بذقنها على عمتها وعلى وجهها ابتسامة بريئة مثل ولدها اللي جالس بحضنها...
أم عبد الرحمن بجدية: ما تسمع عمتك تكلمك..."أنحرج متعب وعرف انه كل المدة سرحان يفكر بالأميرة اللي مدري وشلون يرد اعتباره..."...
متعب: هلا عمتي..معليش سرحت شوي...
بلقيس تقهر: اللي بعقلك يتهنئ..ما أقول يا بختها.."ناظرها بعبوس و حده"..
أم عبد الرحمن: كان جبتي البنات معك..وأبو طلال يتعشون عندنا...؟؟
حصة: والله ودهم يجون بس تعرفين البنات مشغولين بالأسواق وأبو طلال هو السائق لهم بعد ما تقاعد هو اللي يوديهم ويجيبهم...ومكتب العقار مأخذ وقته..."ارتاح متعب خاف أنها مسويه له هالمقلب البايخ وكان متوعدها لكن شكلي ظلمتها"
بلقيس: الله يعينه...طيب وكيف أوراق أميرة جابت ورقة نقل من كليتها..؟؟
حصة: إيه جابت...وأمس كانت عزيزة عندنا وأعطتهم يقدمون لها..؟؟
بلقيس: ترى بكرة يبدأ التسجيل...هم يعرفون أو لا...
حصة: إيه أمس فوز قالت لها..."تكلم متعب"..وين أخوك مساعد.. ما قلت له أني جايه أشوفكم..؟.." يووه وشلون راحت علي..الله يلعنك يا إبليس دايم تشغل تفكيري بأشياء مدري وشلون تخطر ببالي..."
متعب بابتسامة مصطنعة: ولا يهمك الحين أدق عليه..."طلع جواله وطلع برا يدق عليه"...
مساعد: هلا متعب...
متعب: هلا والله..أنت وينك فيه..؟؟..
مساعد: برا أتمشى مع البنات خير وش فيه..؟؟..
متعب: ما فيه شئ بس عمتي حصة عندنا وتسال عنك...واحتمال كبير عمتي عزيزة تجي الحين...
مساعد بملل: وش يبغون بعد...أكيد تسال عن الحلال...قلها مو فاضي لك..
متعب: مساعد عيب عليك...وما أظن كذا تفكر تبغى تسلم عليك...
مساعد: ههههههاااي اجل وش تفكر فيه إذ مو الحلال..أنا جاء بعد ساعة أو اقل..ونشوف إذ ما تفكر فيه مثل ما تظن...يله سلالالام..
متعب: وعليكم السلام..."قفل منه قبل ما يدخل للمجلس..تقابل مع أمه بالممر وكانت معها صينية الشاهي..."..
متعب بغرابة: وين هاجر..؟؟
منيرة: مرتزة فوق..حتى الغداء ما ذاقته...؟؟.."اخذ منها الصينية"..
متعب: الله لا يهينك يمه..روحي ناديها عمتي متعنية تبغى تشوفنا وتسلم علينا تشوفينا زينه لا مساعد ولا هاجر موجودين...
منيرة بنظرة عطف: الله يكمل بعقلك يمه...الحين أناديها واكلم أخوك..؟؟
متعب: خلاص كلمت مساعد وبيجي بعد شوي بس أهم شئ الدلوعة تنزل وتبطل دلع...
"طلعت فوق ودخلت على غرفة بنتها اللي كانت جالسة على الجهاز تتكلم بالماسنجر"...
منيرة: هاجر أمي...عمتك حصة تحت تسال عنك وبعد شوي تجي عمتك عزيزة وبناتها...تلبسي وانزلي سلمي عليها..
هاجر بدلع: اعتقد مو لازم انزل هي جايه تطمن على قسم الأميرة الحسناء...خليه تولي..."رجعت على جهازها"...
منيرة بدت تعصب: شوفي هاجر إذ ما قمتي وسلمتي على عمتك ترى والله اخلي متعب يشيل اللي مقابلته ويرميه مثل ما رمى فله...
هاجر وقفت بعصبية: اوووووف كل شئ تتحكمون فيه حتى بحريتنا الشخصية...والله مو عيشة...
منيرة: وجع إن شاء الله قص لسانك...يله بلا هذرة زايدة وانزلي ترى والله يا هاجر إذ ما نزلتي لأقول أخوك.."طلعت وتركتها بعصبيتها...والله قهر كل شئ نسويه بالغضب سوا يعجبنا أو لا ..والله مو حاله على كذا عمرنا ما راح نعيش حياتنا...وش هذولاء الأهل...خليني اقصر الشر اعرف أمي تسويها إذ ما نزلت مو يكفى فلتي حبيبتي مدري وينها...لازم أقول سوووماااروووه يجيبها لي...فتحت دولابها وطلعت بنطلون برمودا شوي قصير وبلوزة سبورت مرة مناسبة عليه...وبعد ما خلصت لبس لمت شعرها وحطت شوي غلوس وكحل...وناظرت لنفسها بالمرايا للمرة الأخيرة وعملت لنفسه بوسه على الهواء وطلعت...
كانت تتفرج على الإكسسوارات اللي تجنن اللي على الملاكان خارج المحل وأبوها راح يجيب لها أيس كريم...ما حست إلا شخصين واقفين عندها...خافت رغد من نظراتها لها وابتسامتهم اللي تعنى شئ... وكانت لابسه عباية مفتوحة ما قفلت الأزرار وحاطه طرحتها على أكتافها برغم أنها صغيرة على العباءة عاملة طريقة السمبا ورافعه باقي شعرها ومسويه تجعيد عليه وطلع شكله جناااان.. ولان ملامحها طفولية وجذابة ولون بشرتها المايله للأسمر الفاتح وكأنها عامله لون برونزي إلا أن عيونها العسلية معطيها جمال مو طبيعي....
الشخص الأول: مرحبا.."ناظرت فيه بغرابه هذا..وش يبغى مني" ليش الحلو لوحدة...؟؟
رغد ببراءتها: بابا معي...."واضح من نبرة صوتها أنها خايفة"..
الشخص الثاني: وين راح...احد يشوف الجمال ويروح يخليه..؟؟
رغد هزت رأسها بلا: الحين يجي...
الشخص الأول: طيب يا حلوة...نوصلك لأبوك..."هزت رأسها بلا"..اخذي هذه..."مد لها ورقة وأخذته على النية وما حسوا إلا بصوت رجولي ورآهم"..
..... : خير يا شباب...وش فيه..؟؟
الشخص الأول مرتبك: هاه...لا ما فيه شئ...هذي بنتك...؟؟.."هز الرجل بأيه لكن حس أنهم خايفين من شئ"..
الشخص الثاني: ما شاء الله..الله يخليها لك بس توقعنها ضايعه وحبينا نساعدها..
.... : مشكورين..."راحوا وهم بقمة الارتباك والخوف ولف لرغد اللي شاف الراحة والأمان مع بناته وهم يتكلمون مع بعض...
مساعد لف لرغد يكلمها: مع مين جايه رغد..."ما تدري ليش حست بالأمان معه عكس الأشخاص اللي قبل شوي..يمكن عشان معه بناته وانه خاف عليها"...
رغد: مع بابا محمد وراح يجيب لي أيس كريم.."لما عدل وقفته شاف محمد متجه لهم...وبعد السلام واخذ علوم بعض"..
مساعد: كنت أتمشى مع الأهل وعرفوا رغد عالطول و شفت عندها شباب...
محمد بضيق: شبااااب..!!...وش يبغون منها..؟؟..
مساعد: يظنونها ضايعه وجيت لعندها دمنا طلعنا أهل...."وبسخرية".....ونسايب...
محمد: مشكور يا مساعد وما قصرت..
مساعد بتكبر: وش عليه ما سوينا غير الواجب ودي أعزمك لكن اسمح لي مضطر ارجع للبيت وأروح للشركة...
محمد واللي معجبته طريقته بالكلام: الله معك...ومشكور مرة ثانية..."ومسك يد رغد وراحوا يتمشون على بقية المحلات...أما مساعد اللي للحين واقف بمكانه ويطالع بمحمد.. غريبة ليش هو هنا مو مع عمتي ببيتنا ليكون جاء وما حصل احد مننا لكن متعب هناك... وأنا وش لي منه جاء أو لا لكن بنت بنته ما ادري وش فيها أحس فيها شئ يجذب ما شاء الله عليها مادري كيف هالبنت تدخل القلب بسرعة..."....
نورة: مساعد ما كأنك زودتها شوي مع الرجال...
مساعد بنرفزة: وش سويت يحمد ربه أني جيت بالوقت المناسب...وبعدين أنتي وش دخلك
نورة: تدري يا مساعد أشياء كثيرة تعجبني فيك وأشياء ما تعجبني لكن لما أشوفك تتكلم مع رجل عمتك كذا وطريقه نظراتك له وكانه يشتغل عندك ما تعجبني فيك...
مساعد: تعجبك أو ما تعجبك لا تتدخلين" بعصبية"...أشوفك تجدعين أذنك علينا وتتمقلين فينا ما تستحين أنتي على وجهك كم مرة أقولك اتركي هالحركات...
نورة بقهر: ممكن توطي صوتك حنا بالسوق وبعدين وما أبغى احد يتكلم عنك بسوء...
مساعد: أقص لسانه إذ احد جاب سيرتي بشينه الحين خلصيني اعتقد مالكم حاجة بالسوق..
نورة بزعل: لا أحسن شئ نروح للبيت أحس بتعب..."تقدمته ووصلت المصعد وهي بقمة الزعل والتوتر ابتسم مساعد عليها بعد ما حملت صاير مزاجها ما يطاق تزعل بسرعة ونفسيتها ما تتحمل شئ شال بنته ووقف بجنب زوجته مبتسم نزلوا من المصعد وركبوا سيارتهم ما تركها إلا وهو رضاها.."...
كان نايم أحلى نومه بحياته من غير أي صوت وتعكير المزاج إلا غير صوت اهتزاز الجوال على طاولته..ما تحمل الإزعاج واخذ الجوال بسرعة وشاف صاحب الرقم...
رياض بصوت كله نوم: يا أخي أزعجتني...
طلال بتعجب: اوووف الحبيب نايم.."ناظر ساعته"...أقول قم أحسن لك لأني مليت وأنا ملطع تحت...
رياض يتثأب: أحسن...اجل بالله هذا وقت تزعجني فيه...
طلال: وش أسوي ما حصلت إلا غيرك أجي عنده تعرفني احبك وما استغنى عنك...
رياض: الله يستر من حبك...اسمع بفتح لك الباب وانتظرني بالخيمة بأخذ دش واتغدء..
طلال بغرابة: ما تغديت...وين اهلك عنك أنت...؟؟؟..
رياض: موجودين بس بعد ما صليت الجمعة وأحس بكسل وطقيتها نوم المهم انتظرني اوكي..
طلال: لا أنت اخذ لك دش وانزل عالطول نروح لأي مكان تحبه ومنها تتغدء وتتعشى مرة وحدة وإلا وش رأيك..؟؟..
رياض: أموت واعرف أنت من وين لك الأفكار هذه..؟؟
طلال بقهر: اللي يسمعك قلت شئ الحين...أقول لا تطول علي انتظرك تحت بسرعة...
رياض: خلاص ما يسوى علينا هذاني قمت من السرير...
فوز بابتسامة: اجل أنتي نفس قسمي...وش رأيك بمستوى الأول ما كأنه صعب عليك...؟؟
هاجر بغرور: لا ما كان صعب علي أي شئ...لا تنسين عندي خلفية قبل ما أقدم عليه وبالعكس أشوفه مرة ممتع إلا إذ أنتي كسلانة وما تعرفين شئ.."انقهرت فوز من ردها...وخلت نفسها طبيعيه وكملت سوالفها معها"..
فوز بابتسامة مصطنعة: وأنتي باي مبنى...تصدقين عمري ما لمحتك ..
هاجر تكلم بلقيس بغرور: بلقيس وين مهند...؟؟؟.."ناظرتها فوز بتعجب لبنت خالها...صدق ما تستحي من احد ولا تحترم ضيوفها.."...
بلقيس: راح عند أبوه..."ودخلت نجود مع جدتهم"...
بلقيس: مالك نية تجيبي ثالث.... اثنين ما يكفون..
نجود: لا....لا الحمد لله اللي عندي يكفون عن 10 خليها لربك...
أم عبد الرحمن بفرح: المال والبنون زينه الحياة الدنيا...وما يجوز تقطعين خلفك وأنتي الحمد لله ما عليك شر...
نجود: يووه يا جدتي..خلتيها قطع مرة وحدة بس هي مسالة تأجيل للين ما يكبر شوي نواف...
بلقيس: كان جبتي عيالك نشوفهم..اذكر بس مي يوم جينكم بالمستشفى وعليها..
نجود: الحين صارت حرمة بسم الله عليها تغيرت كثير..
هاجر بغرور: وتشبهك..؟؟..
نجود اللي عندها أسلوب للرد أمثال هاجر ومها: لا...تشبهك حبيبتي.."انقهرت هاجر من ردها وصدت للجهة الثانية وباللحظة دخلت حصة وعزيزة للمجلس ومن بعدهم منيرة اللي ماسكها ولد بنتها كان يبكي.."..
بلقيس رفعت يدينها له تحضنه: وش فيه...ليش ماما تبكي...؟؟
منيرة تجلس بجنب حصة: يبغى يروح مع أبوه وجابه مساعد وهو يصيح...
عزيزة: وين مساعد ومتعب ما شفناه...؟؟...
نجود: أم مساعد وين نورة ما راح تجي..؟؟..
منيرة: والله مساعد يقول تعبانه مرة الحمل هالمرة مرة هاد حيلة الله يكون بعونها...
بلقيس واقفة: بروح أشوفهم إذ بالخيمة أو لا..."قامت مع ولدها اللي كان يبكي وهي تسكته"...
بعد ما خلصوا جلسوا يرتاحون ويشربون شئ يبرد عليهم دقوا على أبوهم عشان يروحون للعثيم يكملون البقية...كان خارج المحل يكلم بناته ورغد جوا المحل تشتري أشياء من إكسسوارات شعر وغيره...
محمد: هاه رغووودي نروح الحين أمك دقت..
رغد: طيب......بابا...
محمد سم ابوي..؟؟.."كانت بتقوله اللي صار لكن خافت من ردة فعله ويسبب لهم مشكلة فضلت تسكت وتنزل عينها"...
محمد: رغوودي...وش فيك..؟؟
رغد تبتسم: ما في شئ..أبغى هذولاء..."مدت الأغراض اللي اختارتهم"...
محمد يرد لها نفس الابتسامة: ابشري...بس هذولاء..."حط يدينه على كتوفه وراحوا للكاشير يحاسبون"...وعلى أذان العشاء مسكوا طريق الخرج وكانت رغد ساكتة وضاغطة على الورقة اللي بيدها...محتارة وش تسوي فيها حست فيها أميرة قربت منها وسألتها لكن ردت أنها مافيها شئ غير أنها تعبانه وتبغى تنام...وصلوا لبيتهم وعالطول طلعت فوق لغرفتها وغيرت ملابسها وجلست بسريرها تفكر بخلف..قصدي وائل..ليش يسوى كذا...؟؟..ليش أعطاني رقمه..؟؟..اوووف وجعني راسي أبغى انام..وحطة الورقة تحت مخدتها وسكرت الابجورة ونامت طلت عليها خوله وحصلتها نايمه ..واستغربت من هدوء بنتها الغير طبيعي..أكيد حصل معها شئ ما تنام بدري إلا فيها شئ بنتي واعرفها زين..غريبة ابوي ما قالي وشئ فيها...لازم استفسر نزلت خوله لتحت وتو أبوها جاي من برا ومعه خبز تميس...
خوله: يبه...؟؟..وش فيها رغد...صاير معكم شئ..؟؟
محمد يعدل جلسته: لا وش قالت لك..؟؟
خوله بخوف على بنتها: ما قالت شئ...الحين نايمه واعرف بنتي إذ نامت بذا الوقت أكيد شئ صاير لها وتتهرب بالنوم..؟؟
محمد: ما صار شئ يسوى رحت اشتري لها أيس كريم ولما رجعت شفت عندها مساعد..
خوله بتعجب: مساعد...!!...وش جابه عندها..؟؟..
محمد: يقول يتمشى مع أهله...وشاف رغد لوحدها وعندها شباب..
خوله بخوف وصوت شوي عالي: شباااااااااااااااب...وش يبغون منها...
محمد يهديها: الله يهديك يا خوله..ما يبغون شئ يحسبونها ضايعه...
خوله: أكيد يبه هذا اللي صار...أخاف قايلين لها شئ أو مسوين لها شئ..؟؟
محمد: لا ما أظن لان ومن حسن الحظ مساعد يتمشى وشافوا رغد لوحدها وعالطول وجوا عندها
خوله براحة: الله يستر على بنيتي..الحمد لله على كل حال أجيب لك عشاء..؟؟...
محمد: والله يا أبوك..للحين الغداء جالس بمعدتي جيبي كاس لبن مع الخبز اللي جبته..
خوله واقفة: إن شاء الله ..هذا عيب اللي يتغداء متأخر..."وراحت عنه وهي للحين قلبها مقبوض على بنتها..لازم اكلمها واسمع منها كل شئ"...
استأذنت حصة منهم ودقت على طلال اللي كان جالس مع أخوياه بالكافي اللي بالمملكة..
طلال: يله شباب أنا استأذن..؟؟
خلف: وين بدري..ما شبعنا منك..؟؟
طلال: الأهل بيدخلون للخرج وان شاء الله كلها أسابيع والعطلة تنتهي...يله رياض ما راح تجي...؟؟
محسن: خل رياض معنا..أنت بتروح تأخذه معكم ليش..؟؟
طلال: اوووف خلاص لا يطق علينا عرق ونبلش فيك...عليكم بالعافية فيه
رياض: خير وش شايفني مفطح قدامكم..."رياض شوي مليان لكنه مو سمين مرة"...
خلف: خخخخخخخخخخخخخخ لا محشوم...متى نشوفك طلال..؟؟
طلال: إذ جيت للرياض يكون بيننا اتصال...يله فمان الله..."بعد الوداع راح وعالطول لبيت خاله يأخذ أمه بعد ما سلم على جدته وعيال خاله.. مسك طريق الخرج ووصلوا للبيت"...
"""الجزء الثالث"""
كانت تكلم سارة بنت عمتها ومع السوالف سمعت احد يدخل ويكلمها..
سارة: لحظة بالله أميرة..!!..
أميرة: اوكي..!!.." سمعت نقاش بينهم لكن ما فهمت شئ منه كان الصوت مو واضح أبدا"
سارة: ايوه أميرة...ليكون تأخرت..؟؟
أميرة: لا عادي...وين رحتي..؟؟
سارة بنرفزة: هذا وليد...يقول أسوي شاهي الحين.." سكتت...وليد...من زمان ما سمعت عنك..."..
سارة حست على سكوتها: أميرة وين رحتي...؟؟
أميرة تحاول تكون طبيعية: لا معك...إلا...."بتردد"....وش....أخباره....؟؟
سارة: المفروض أقولك عيب لكن الضرورة أحكام...بخير.. "احتارت أميرة وش تقول تسلم عليه مثل كل مرة أو تتجاهله..؟؟..."
سارة: أميرة...؟؟
أميرة بحزن: هلا...؟؟
سارة: أميرة أنتي الحين على عصمة رجال ثاني أنسى اخوي كل شئ قسمة ونصيب اعترف أن الخطاء من اخوي و....وأنتي بعد مشاركة معه...
أميرة بضيق: أنا.....وشلون...؟؟
سارة بتردد: لا تنسين....انه كان ناوي يخطبك....لكن....."سكتت"..
أميرة بحسرة: قلت مو وقته واذكر قلت أخاف الزواج يشغلني عن دراستي تدرين يا سارة تمنيت ينقطع لساني ولا قلت هالكلام...
سارة بتعجب: ليش أميرة...؟؟
أميرة بنبرة مخنوقة: لأني مو بكيفي وافقت كل شئ صار بسرعة من غير ما اعرف..."بصوت مرتجف".. والله ما اعرف شئ كل هذا من ورأي حتى رأي ما احد سمعه إذ موافقة أو لا....
سارة: وشلون ما تعرفين ليش بنيتي حلمك مع اخوي وبالنهاية تتزوجين من ولد خالك...ليش...وش ذنب اخوي عشان تسوين له كذا ترى وليد ما يستاهل..؟؟
أميرة تبكي: مو بكيفي سارة والله مو بكيفي يعنى أنا الحين مبسوطة على وضعي أنتي أكثر وحدة تعرف وش وليد بالنسبة لي اعترف أني أخطئت بحقي وبحقه ليت جاء خطبني ولا صار اللي صار...
سارة تهديها: لا تقولين كذا خلاص ووليد إن شاء الله ربي ما راح ينساه.."تغير الجو"...قولي لي كلمك كلمتيه..؟؟
أميرة تمسح دمعتها: إيه بس ما طولنا...
سارة بتعجب: المفروض يكون بينكم اتصال مكثف وخاصة أن وضع زواجكم غير..؟؟
أميرة تتنهد: خليها على ربك خليني الحين أتقبل فكرة كوني متزوجة..
سارة تتنهد: تدرين أهم شئ التوفيق وما تدرين يمكن هو سعادتك...
أميرة بحزن: وتتوقعين أشوف السعادة مع واحد ما اعرفه وفوق كذا ما تقبلته بحياتي...
سارة: أكيد تشوفينها بس يبغى منك شوي وقت وتعطين من نفسك وصدقيني راح تشوفينها طيب وش صار على موضوع دراستك...؟؟..
أميرة تمسح دمعه نزلت منها: أعطيت أوراقي لمى بنت خالتي وبكرة راح تقدمهم..
سارة: يعنى راح تدرسين من أول وإلا كيف...؟؟
أميرة: يوووه كان أموت...ما صدقت اطلع من أولى وتبغيني أعيدها جبت ورقة نقل ولا تنسين صديقة خوله أختها وكيلة الكلية والله يجزاها خير سهلت علي الله يسهل عليها...
سارة بخبث: اجل أمورك ضابطتها تدرين امووره برغم تمنيتك لأخوي بس هذا ما يمنع أني ما أتمنى لك السعادة والتوفيق مع متعب...



طلال بخبث: هااااه اميروووه..ليكون هذا حبيب القلب ما صدق على الله ينفتح له أبواب وكلمك..."وصل له خبر اتصال متعب"...
أميرة بقهر: وأنت وش عرفك بسم الله كنت برا لما كلمني..؟؟
طلال يعدل من ياقته وكأنه مهم: احم..احم..ما في شئ يخفى على الشيخ طلال أقول وين رغد ما شفتها...؟؟
أميرة: نايمه تعبت المسكينة من الــ..."ومسكت لسانها قبل ما يفلت عشان طلال ما يقول لامها"...
طلال باستغراب: وش فيك قضمتي على الكلمة الأخيرة وش فيها تعبانه رغد..؟؟
أميرة بارتباك: هاه....امممم...إيه....رحنا للسوق وشكلها تعبت من اللف والدوران...
طلال: أكيد لفيتي فيها المسكينة طيب وين خوله وأمي...؟؟
أميرة واقفة: أكيد أمي عند أبوي بالمجلس..."مشت وقبل ما تطلع سمعته يناديها ورجعت له"...
طلال: جيبي الـ DVD جايب لكم فلم إنما إيه..!!...
أميرة بفرح: والله طلووول...وشو هو...؟؟
طلال بغرابة: طلووول بعينك...أنتي شوفي خوله وين وجيبي اللي قلت عليك وبعدين أقولك.."راحت عنه تشوف أختها دخلت على غرفة رغد حصلتها للحين نايمه المفروض تقوم ما شبعت نوم هالدجاجة قفلت بابها وراحت لغرفة خوله وحصلتها بالحمام تأخذ لها دش"..
جلس يفكر فيهم ليش جددوا الوصل الله يرحمك يا يبه أنت اللي موقفهم عند حدهم ولا يتجرؤون يزرونا يؤ وش قاعد أقول كانوا حتى بحياة الوالد يزرونا بس ما يتجرؤون يسلمون عليه...
منيرة: يمه مساعد...مساعد..."كان سرحان بتفكيره"...
بلقيس تأشر بيده قدام وجهه لأنها القريبة منه: هييييييييه أبو طيف..وين وصلت..؟؟ " ناظرهم بغرابة وهم يضحكون عليه"...
مساعد: وش فيكم...؟؟
منيرة: أنت وش فيك يمه عسى ما شر ..؟؟
مساعد يبتسم: ما شر يا لغالية..."سمع ضحك هاجر اللي حاولت تكتمه"..
مساعد بجدية: ضحكتي من غير أسنان ليش تضحكين...؟؟
هاجر: هههههههههههههههه أكيد عليك بمين تفكر ليكون فيني بس...؟؟..
مساعد: مالت عليك أفكر فيك..."اخذ يد أمه وباسها"...أفكر بالغالية أم مساعد...
هاجر بتكبر: تطول أنت تفكر بهاجر بنت عبد الرحمن...
منيرة بابتسامة حنان: عسى ربي يحفظكم لي ويخليك وش أخبار نورة...
مساعد يتنهد: اليوم اشوا بخير وبعد العشاء تطلع من المستشفى..
بلقيس: الله يهديها نورة متعبه نفسها مرة مساعد جب لها شغالة تريحها شوي..
مساعد: تعرفون رأي بالموضوع شغالة ببيتي ما فيه...
منيرة: ريحي هالضعيفة اللي كل شوي تتعب...
مساعد واقف: يصير خير...يله فمان الله.."ناظر لهاجر"...لبسي طيوفي وجهزيها بمر أخذها.."طلع منهم بعد ما ضحك على طريقة تعابير أخته وكأنها مو راضية على اللي قاله دخل مهند وهو فرحان"...
مهند بحماس وفرح: هادل...هادل.... فله....دت .." قمزت هاجر بفرح وراحت لعنده"
هاجر: وينها..؟؟
مهند: هناك مع....سومال....تعالي..."مسكها بيده وسحبها لبر"...
دخلت عليها خوله بغرفتها وكانت الساعة 2 وربع بالليل منسدحة على السرير ودموعها على خدها كل ما مسحت دمعه تتجدد مرة ثانية ليش ما أحس بالأمان مثل بقية الناس عشان ما عندي أب الكل يقدر يتجرأ معي لو عندي أب ما صار الموقف لي...
خوله تمسح على شعرها الناعم: ما قلتيلي وش سويتي بالفيصلية.." ناظرت لامها ونزلت عيونها" ترى أبوي قالي بس ما عرفت وش صار بالضبط..."للحين عيونها مرتكزة بحضنها وكانت تلعب فيهم"..هاه رغد خلاص يعنى كبرتي وما عاد تقولين شئ لي..."ناظرت لها بعيون مليانه دموع ومن غير سابق إنذار ارتمت بحضن أمها وكانت تصيح بشهقات متقطعة سمت عليها وأخذت لها أكثر من ربع ساعة وهي بالحال وبعد ما هدت نوبة البكاء المفاجئة"..
رغد بصوت مبحوح ومرتجف: ماما.....
خوله: أمي أنتي وش فيك حبيبتي..؟؟
رغد بحزن: ماما...لا تخليني بروحي أبغاك معي بكل مكان أروح فيه...
خوله تبتسم بخوف: إن شاء الله ولا يصير خاطرك إلا طيب...
رغد تبعد عنها: ماما واحد عطاني هذه.."دخلت يدها تحت المخدة وطلعت الورقة أخذتها خوله بتعجب وفتحتها وكان فيها رقم واسم وائل وقالت لها رغد كل شئ صار معها ووش قالوا لها"...
خوله تبتسم: حبيبتي رغد...مهما صار المفروض تمسكين يد أبوي وتروحين معه لأي مكان.."نزلت رأسها بحزن"..أنتي ما غلطت بالعكس اثبتي لي انك كبرتي وصرت حرمة بسم الله عليك ما أبغى هالشئ يضيق خلقك ولا تتذكرينه اعتبريه درس لك عشان ما يتكرر.."رفعت عيونها اللي تجمعت من جديد الدموع وابتسمت بحزن وهزت رأسها بأيه"..والحين غسلي وجهك وإذ فيكي نوم نامي اوكي..
رغد: ما فيني نوم...وين خالتي أميرة وطلال..؟؟
خوله واقفة: اعتقد تحت بروح أسوي لك شئ تأكلينه وش رأيك..؟؟
رغد قامت من السرير: إيه ماما بموت من الجوع...
خوله تبوس رأسها: يخسى الجوع يله غسلي وجهك وانزلي تحت بالمجلس.."سوت مثل ما قالت أمها ونزلت وشافتهم جالسين وأشكالهم متحمسين عند الفلم كانت أميرة جالسة قريب من التلفزيون أما طلال كان شبة منسدح وقدامه شاهي وفصفص ومجموعة قراطيس من الشيبس وعلب بيبسي وكان المكان فوضى.."..
أميرة: وأخيرا قمتي ما بغيتي..؟؟
رغد تجلس بجنب خالتها تبتسم: ليش خالتي..؟؟
أميرة: هذا أبو رأس يابس مو راضي يشغل الفلم إلا رغد تكون فيه..؟؟
طلال بحماس: اششششششششششش خلونا نسمع..؟؟
أميرة بتعجب: وش دعوة تعرف للانجليزي هههههههههههههههه
طلال: اوووف قصدي نفهم الأحداث يعنى لازم نتكلم بلغة السفهاء...
أميرة ترمي عليه مخدة: أنت السفيه يا بايخ..يله هذه رغد قامت شغل الفلم..
رغد: أي فلم خالتي...؟؟
أميرة: King Kong…!!!
رغد بفرح: والله طلال تكفى حطه...
طلال باستغراب: لا والله طلال حاف يا سيدة ملعقة انقلي أنتي وراسك...
رغد تقوم وتجلس بجنبه: تكفى حطه..؟؟
طلال يناظر لها : لا....روحي عن وجهي للحين أسطرك...
رغد ما أعطته وجه: حلو الفلم اللي تشوفه..؟؟...
طلال: لا بايخ وما يصلح لك..."أخذت مجموعة الاسطوانات اللي منتشرة بجنب الـDVD وتتفرج عليهم ببراءة.."..
رغد ببراءة: خالي حطه...؟؟.."مدت له اسطوانة الفلم.ابتسم لها طلال وعدل من جلست وطلع الاسطوانة اللي كان يشوفها وحطه "..
طلال: كم رغد عندنا تعالي أنتي وش عرفك فيه حطه..وحطه..؟؟
أميرة: سارة بنت عمتي شايفته وتقول حلوووو..
طلال بقهر: الحين يا الملقوفة سألتها ما سألتك..وجع..
أميرة بنرفزة: توجعك من الصبح وأنت تتناقر معي أوف من ما يسوى علي أروح انام ابرك لي..
رغد مسكتها من يدها: اجلسي خالتي...تحرمين نفسك عشان طلال...
طلال بقهر: وجع توجعك رغيدة..طلال في عينك يا الدبه ما تتأدبين إلا إذ طلعت الشريط وكسرته.."وكان بيطلعه لكن مسكت يدينه بسرعة"...
رغد: اسفة...والله اسفة...توبة ما أعيدها...
طلال بتكبر مصطنع: قولي آسفة خالي الشيخ طلال...
رغد بقهر: اسفة خالي الشيخ طلال...زين كذا
طلال يتكئ: ناس ما تجي إلا بالعين الحمراء..."ودخلت خوله شايلة صينية فيها عصير مشكل وصينية سبرنق رول بصلصة القشطة والجبن وكان ريحتها واصلة المجلس..."....
طلال يشم الريحه: الللللللللللللله يا خوله جبتيه بالوقت المناسب...؟؟
أميرة بقهر منه: كل هذا اللي مأكله وما شبعت صدق انك مفجوع أكل
طلال رمى عليها المخدة بقهر: قولي ما شاء الله يا العصلى..خوله ترى كل هذا هي أكلته الدبه..
أميرة تعدل شعرها بعد ما صوبها عليها صح: حدد موقف يا عصلى أو دبه ترى ما يجي احمل الاسمين سوا...
خوله: هههههههههههههههههه وهذا انتم دايم مناقر طلال ترى أميرة كلها أسبوع وتروح اترك لها بصمة حلوة تتذكرك فيها....
طلال باشمئزاز: أحسن جعلها ما ترد تدرين خوله دايم أقول الله يعينك يا متعب على ما ابتليت وبصماتي غالية علي ما عندي استعداد أفرط بصمة منهم لاميرووووه...
أميرة: إلا يا بخته فيني وهو يحصله يطول ظفر من أظافري وخل بصماتك لك...
خوله: أميرة وش قالنا عن هالكلام..."تكلم رغد"...تعالي رغد أكلي كله...
طلال يناظر لخوله بتعجب: افااا وأنا احسبه لي عليك بالعافية سيدة ملعقة " ولف يشغل الفلم واتكئ"...
خوله: تعال مسويه كثير تعالي أميرة..
أميرة تجلس عندها: ترى ما تعشينا زين خليه يولي هالسفيه عنك..."ما حست إلا مخدة ثانية عليها لكن بشكل خفيف"...



الله يسلمك حبيبتي ,,حتى انا قريتها مرتين ^_^

أميرة تقهره: همممم مم...يم يمي...لذييييذ صح رغد...
رغد تبتسم على أميرة وفهمت حركتها: امممم...صح حلوووو..يم يم..خالي تعال معنا لا يفوتك ترى ما بقى إلا وحدة.."عالطول قمز وشاف أن الصينية للحين مليانه وجلس بجنب أميرة ودفها شوي وهي بمثل سوت له وجلسوا يأكلوا ويتابعون الفلم لحد ما أذان الفجر غسلوا اللي عقبهم وراحوا يصلون وكل واحد راح لغرفته ينام"..
بغرفتها تفكر النوم جفاها والنور بدء يظهر تنهدت أميرة ووقفت عند النافذة وفتحتها تسمع أصوات العصافير على أول النهار وبداخلها تقول ياليتني عصفورة عشان أطير لمكان بعيد عشان محد يقدر يوصلني وأعيش بعيده عن الأجواء اللي كل مالها تزيد من خوفي وتوتري وموعدي بدء يقرب مع إنسان مجهول الهوية يا ترى من تكون يا متعب..؟؟..تنهدت بضيق وقفلت النافذة وجلست على حافة السرير تبتسم بحزن لما شافت العطورات اللي جتها هدية من وليد بمناسبة قبولها في الكلية ما استعملتهم خافت يخلصون وفضلت تحطهم كزينة وتتذكره فيه أخذتهم وحطتهم بسالة المهملات وعيونها تناظر بالعطورات اللي مبين عليهن من ماركة غالية وتذكرت شئ أهداها وليد قصة وفيها صورته فتحت درجها وطلعت القصة وطلعت صورته تأملت فيه وابتسمت بحزن لازم ارجع الصورة لسارة خلاص ماعاد له مكان بقلبي والقلب إذ مات مرة مستحيل يحي ويعيش لحب مجهول متعب مجرد زوج لا أكثر ولا اقل ومستحيل راح تكن لي مشاعر من بعد ما قتل أجمل حب عشته معك يا وليد بكذا بالحالة أنا بعداد الأموات سوا أخذت متعب أو غيره دام الحلم الجميل اندفن وانقتل حست بدموعها مبلله وجهها وشافت الساعة كانت 9 إلا ثلث مستحيل وضعي يكون كذا أنا تعبت من التفكير فتحت درجها وأخذت حبتين وانسدحت على السرير تفكر بالمستقبل المجهول مع متعب وما حست إلا بسابع نومه...
مر الأسبوعين بسرعة واليوم كان من أصعب أيامها أبصرت شعاع شمس يوم الثلاثاء يخترق الغيوم بشكل تدريجي كل هذا قدام عيون أميرة اللي ما ذاقت النوم طول أمس عضت على شفتها وكانت تتأمل السماء وتتذكر أجمل شئ صار معها ببيتهم ومع بنات عمها وعمته حتى مع وليد اللي فقدت للأبد نزلت دمعة بصمت ما راح أكون سعيدة بهذا الزواج من متعب وسمعت التلفون يدق الساعة 10 ونص مين يدق بذا الوقت طلعت للصالة الفوقية وردت وشافت رقم بيت عمتها...
أميرة بتعب: هلا سارة...أخبارك علومك..؟؟
سارة بفرح: هلا والله بالعروس أنا بخير أنتي بشريني عنك وشلون معنوياتك..؟؟
أميرة تتنهد بتعب: اكذب عليك إذ قلت معنوياتي ممتازة...
سارة بأسف: ليش أميرة؟؟ اليوم زواجك وبداية جديدة لحياتك وارمي الماضي لوراى..."ما ردت عليها"...أميرة...لحظة شوي "انتظرتها واقل من دقيقتين جاها صوت رجولي خشن وعرفت انه وليد ما قدرت تنطق بحرف واحد ما تدري اللي تسمعه حقيقة أو حلم ولا تدري إذ هي مبسوطة أو لا..."..
وليد بحزن: مبروك أميرة....
أميرة بصوت مرتجف وفرح: الله يبارك فيك وعقبالك وليد.."مارد عليها وبعد طول صمت"...
وليد بتردد: آسف أميرة...المفروض ما أتعدى حدودي معك وخاصة أنتي بذمة رجال ثاني بس حبيت أبارك لك بنفسي والحين أنتي أختي الثاني مو بس سارة.."ما ردت عليه وحاولت تحبس دموعها"..مع السلامة وأسف مرة ثانية.."كان ودها يسمعها مثل ما سمعته لكن خانتها الشجاعة أول مرة يسويها وليد معي أول مرة اكلمه وجه لوجه أول مرة اسمع صوته بهدوء ليش يا وليد ليش تعذبني اللي فيني مكفيني وما حست بعمرها إلا ومنزلة السماعة من أذنها وكانت تفكر بصاحب الصوت قفلت وقبل ما تروح لغرفتها سمعته يرن رجعت وشالته...
سارة من غير سابق إنذار: اميررررة ليش قفلتي بوجهي يا الدبه..؟؟
أميرة بتعجب: يوووه سوري ما دريت...!!..
سارة: ما دريتي..!!..صدق اللي يقول من سمع أحبابه نسى أصحابه...
أميرة تبتسم بحزن: الله يقطع إبليسك أنتي الواحد ما يسلم منك حتى المثال ما قلتيه صح خير وش تبغين..؟؟
سارة: ما أبغى شئ ترى وليد لزم علي إلا يكلمك بالغصب أميرة ما أبغاك تأخذين فكرة عني أو تزعلين والله هو اللي أغراني بالمعطيات اللي عنده وأنتي تعرفين النفس ضعيفة تقبل أي شئ....
أميرة: هههههههههههههههههه الله يقلعك يا شيخه وش هي المعطيات اللي ضعفتي عندها ..
سارة: هااااه اميروووه ليكون تتريقين على المهم ما أبغى أعطلك لان أمي تناديني وأنتي شوفي أشغالك وإذ جيت أقولك وش المعطيات اوكي يا عروس...
أميرة: هههههههههههه اوكي يا أم المعطيات ههههههههههههههههههههه
سارة بقهر: أقول اصصص..ما اسمع منك ولا كلمة يله سي يو بااااي
أميرة: هههههههههههه مي تو ..بااااي.."قفلت منها وهي تبتسم على خبالها تقابلت مع أختها وبنتها"...
خوله بتعجب: غريبة قايمة بدري كل هذا حماس لليلة العمر...
أميرة بخجل وقهر بنفس الوقت: لا والله كل أمس ما نمت وسمعت التلفون يرن ولا احد شاله والحين بروح انام شوي..عن أذنكم.."راحت لغرفتها وللحين صوته يرن بأذنها..لا ما يجوز أفكر كذا خلاص وليد انتهى.... انتهى للأبد..."
قبل أيام قريبة من زواجه متعب اللي حالته حاله بعد ما فاتح هند بالموضوع انهارت عليه بالبكاء وكذبته وكل هذا كان يتسلى معها ويضيع وقت فراغه وهو السبب الرئيسي للي صار لها تحدت العالم عشان حبه وتقبل فيه عشانه سوت كل شئ بس ما يزعل عليها كل شئ قالته له وكان يسمعها بين شهقاتها وبكائها وبالنهاية قفلت بوجهه بعصبية ولا رجع يتصل عليها مثل كل مرة جلس ويحس كل شئ ضده انتهى كل شئ يربط بيننا انتهت هند وراحت الأحلام معها كان جالس بالسيارة مقهور من كلام هند وقطع قلبه صوتها وبكائه وسمع أغنية بالراديو لعبد العزيز...أبيّ أنساك....
أبيّ أنساك...ساعدني...أبيّ أنساك...أبيّ أنسى أي ذكرى جمعتني يوم وياك...أ بيّ انام الليل وارتاح...لا صوتك يجي يمي ولا ذكرى تعيد جراح...أبيّ أنساك...كل ما حولت بس لا يرجعني لك الماضي..يأخذني غصب يمك لو ما كنت أنا راضي..وأتذكر سوالفك وضحكاتك وتنهيدك..كثر ما شفت من ويلك بضل أهواك..أبّي أنساك...حبيبي ويا بعد عمري إذا فعلا قلبك خير تساعدني على النسيان ونتذكر بعضنا بخير..حرام اتعب أنا وأنت بعيد ولا يهمك شئ..كثر ما شفت من ويلك بضل أهواك..أبّي أنساك....سامحني يا ربي أنت الوحيد اللي تعرف وش هند بنسبة لي وكيف أفكر فيها مو مثل ما تقول إذ هدت راح ارجع اكلمها وافهمها كل شئ ومرت الأيام بسرعة وما حصل فرصة يكلمها وانشغل بتجهيز قسمه وبين أشغاله بالشركة ومعارضهم....
بلقيس: يمه وينه متعب شوفي الساعة كم وللحين ما شرف..؟؟
منيرة بحيرة: مدري عنه مساعد يقول من زمان طالع من الشركة اتصلي شوفي وينه ما بقى شئ على صلاة العشاء لازم نكون هناك من بدري.."اتصلت وقفلت ورجعت تدق من جديد.."...
منيرة: هاه رد عليك..؟؟
بلقيس: لا يعطيني انتظار معه مكالمة ثانية يشوف رقمي ويتصل؟؟
منيرة توقف: بروح أشوف هاجر واعجلها....؟؟
بلقيس تكلم ولدها: هنودي...بابا بالخيمة.."هز رأسه ببراءة بأيه"...يله قوم نروح له... "ومسك يد أمه وراحوا لعند زوجها اللي كان يتصفح الجريدة..."
بلقيس: توقعت رايح..."جلست وراح لعند أبوه وجلس بحضنه"...
فهد: وين أخوانك ولا واحد فيه.!!..حتى المعرس المفروض يكون متلهف وخاصة باللحظة هذي...
بلقيس: ما ادري..!!...
فهد يطلع جواله: خليني أدق على مساعد وأشوفه وين.." وعمل اتصال وانتظر للين رد"..هلا والله مساعد وينك فيه..؟؟
مساعد: هلا أبو مهند...أنا هنا بالبيت..؟؟
فهد: ما بغيت تشرف تعال أنا بالخيمة انتظركم من المغرب وللحين ما شرفتوا...؟؟
مساعد: هذاني جيت عندك..."قفل جواله وطل عليهم"...السلام عليكم...
بلقيس + فهد: وعليكم السلام....
مساعد: وينها أمي ومتعب..؟؟
بلقيس: أمي داخل ومتعب ما احد يدري وينه إلا أنت..؟؟
مساعد: وش عرفني فيه ما هو صغير عشان أراقب تصرفاته...
بلقيس تدق عليه من جديد: خلني اتصل بشوف وينه..؟؟.."ونفس الشئ حاطه انتظار مين يكلم هذا.."..
فهد: مقفل جواله..؟؟
بلقيس: لا معه مكالمة ثانية.. هنودي تجلس عند بابا...
مهند وقف بسرعة: بلوح معك...؟؟
بلقيس: تعال ماما...مساعد وين طيف..؟؟
مساعد:ما ادري أنا جيت عندكم وهم دخلوا داخل.."طلعت منهم وتركتهم يسولفون"...
هند تبكي: طيب ليش خدعتني من الأول..؟؟..ليييييييييييييييييييييش...؟؟
متعب يهديها: هندي حياتي أعطيني فرصة مو معقولة هالعصبية اهدي شوي الله خليك لي..
هند بصوت مخنوق: أنا هاديه قول وش بقى ما قلته...
متعب: إذ تحبيني اسمعيني ولا تقاطعيني..اوكي...
هند بنفاذ صبر: طيب...."وقالها السالفة من الأول للين الأخر للمرة الثانية"....
متعب: هاه حياتي أتمنى تكوني قدرتي الوضع هالشئ مو بكيفي..
هند بين شهقاتها: ليش ما دافعت عن حبنا ليش استسلمت بالسهولة .."بقهر"...تدري أنا استاهل كل ما جاني هذا اللي يخون....
متعب يقاطعها: لا هند...أنتي ما خنتي بالعكس اهلك يرفعون رأسهم فيك ولا فيه وحدة مثلك وحرصك على نفسك واهلك...حياتي...قدري اللي فيني والله كل شئ صار فوق راسي وأنا تعبان مو قادر أفكر...
هند: خلاص متعب كل شئ انتهى ومات لكن مع الأسف أنت القاتل وما راح أسامحك...
متعب بضيق: مو بكيفي يا هند يعنى على كذا مو مصدقة كل كلمة قلتها لك يعنى هذا جزاتي أكلمك وأقولك كل شئ.."بعصبية"..هذا أخر شئ أتوقعه انك تكذبيني كل المدة تشوفيني كذاب هااااه..مشكورة مع السلامة..."عالطول سكر بضيق وناظر مكالمات أخته ركب سيارته ودق على سلمان.."
متعب بضيق: هلا سلمان...هااااه وينك..؟؟
سلمان: احسب لي ربع ساعة وأنا عندك للحين أنت داخل المقهى..؟؟
متعب: لا طلعت أنا بالمواقف جالس بسيارتي تعال بسرعة..
سلمان: هذاني جيت...."قفل منه إلا ويدق جواله كانت أمه"...
متعب: هلا يمه..؟؟
منيرة: وينك بعد شوي بنمشي وأنت لسه ما جيت..؟؟
متعب: انتم روحوا بجي مع خوي سلمان بنروح للحلاق ومن ثم لمشوار ثاني وبنجيكم لهناك..
منيرة: طيب يمه بس بشويش وأنت تسوق انتبه على روحك...
متعب: إن شاء الله ..مع السلامة..."قفلت منه وجلست تنظر بنتها اللي مو راضيه تخلص"...
بلقيس: هاه وش يقول...؟؟
منيرة: عنده شغل الحين مع خويه ويلحقونا نورة إذ تحسين بتعب لا تروحين أهم شئ راحتك..
نورة تحاول تكون طبيعيه: لا يا خالتي الحمد لله أنا بخير لا تشيلين همي..
أم عبد الرحمن: وهذيك اللي متعلقة فوق متى تخلص....
نورة: هههههههههههههههههه عاد هاجر أخر ناس تخلص...
أم عبد الرحمن بعصبية: عجلوووها خلينا نمشي عشان نوصل بدري...
بلقيس: هنودي حبيبي روح فوق عند هاجر قولها أهلي طلعوا خلصي بسرعة... "عالطول ركض لفوق و ورآه طيف ودخلوا عليها اللي كانت تناظر بنفسها بالمرايا كانت بقمة الروعة صحيح أن جمال هاجر متوسط لكن اهتمامها بنفسها وبكشختها يزيدها جمال.."
مهند: هادل...ماما ميه وكلوه طلعوا...؟؟
هاجر بتأفف: اوووف طيب الحين انزل يله خذ الشنطة بجيب عباتي وبنزل..."أخذ شنطتها ونزلوا الأطفال مع بعض وبعد 5 دقائق نزلت عليها إلا تعجب من جراءة لبسها أكثر أم عبد الرحمن.."...
منيرة بقهر: ما بغيتي تنزلين يله شوفي المدخنة هناك روحي دخني هذا إذ ما طفت النار.."وقبل ما تمشى سمعت تعليق جدتها"...
أم عبد الرحمن بعصبية: هاااااجرووه وش هذا اللبس..؟؟
هاجر تناظر لبسها: وش فيه جدتي...؟؟.."كانت لابسه فستان بشكل تنورة قصيرة توصل لحد ركبتها وكان عاري الأكمام وجزمه فيها خيوط لأفه على كل رجلينها وكان جدا هادي ومع كل حركة تطلع منه أصوات الإكسسوار اللي مشبوك فيه..."..
أم عبد الرحمن: يا وسيعة الوجه هذا لبس تلبسينه كل ما فيك طالع...
منيرة: عجزت عنها ما تسمع الكلام اللي برأسها تسويه ما تستحي على وجهها...
هاجر بقهر: يمه ما فيها شئ الحين كل البنات كذا يلبسون جت على أنا...
أم عبد الرحمن: الناس يلبسون شئ معقول شئ يستر مو متفصخين ما خليتي شئ ما طلع رجلينك وزنودك ما بقى تطلعين إلا صدرك...
بلقيس: يوووه جدتي عاد تكبري السالفة وهي ليلة وتمضي..
أم عبد الرحمن: مو عشانها ليلة تتفصخ اللي ما تستحي على وجهها...اهااا.. روحي البسي غيره وإلا اكسر العصا على ظهرك.." ولما سمعت صوت مساعد عالطول لبست عبايتها بسرعة ولمتها عليها"
مساعد: يله ما جهزتوا وينه متعب..؟؟
منيرة: حنا جاهزين ومتعب يلحقنا مع واحد من أخوياه.."لبسوا عبايتهم وركبوا السيارة بما أن سيارة مساعد جيب لأند كروزر كفتهم كلهم وبلقيس مع زوجها وأخذت هدايا للعروس معها...
كل شئ كان جاهز وما بقى غير نزلة أميرة الكل كان جالس بالصالة بما أنها وسيعة ومرتبه حطوا كراسي الخاصة للحفلات وعملوا كوشة صغيرة يتخللها بس الورد وأما العشاء بوفية صغير بالحوش والرجال كانوا باستراحة أخذوها لهم دخلوا عليها بالغرفة لمى وسارة مع رغد...
سارة بصوت عالي:كلولولولولولولولوش مبروك يا عروس..
أميرة بخجل: الله يبارك فيك وعقبالكم..
لمى: وااااااااااااااااااااااو اموووورة تهبلين ما توقعت ماكياجك كذا...
أميرة بخجل: تسلمين عيونك اللي تهبل...؟؟



سارة: بس صراحة مسكته صايره قمر ما شاء الله عليك...
رغد: خالتي أميرة قمر بحاله...
أميرة: يا عمري يا رغوودة أنتي قمر البيت وين رايحه..؟؟
رغد وقفت عند الباب: بروح أشوف ماما وخالتي شماء يمكن يبغون شئ..؟؟.."طلعت "...
سارة: يا حليها رغد بسم الله عليها محلوة الله يخليها لامها..
أميرة: آمين...وانتم بعد تهبلون تصدقون متفائلة فيكم الليلة خير...
سارة: أقول لمى مو كأنها تقصد شئ بكلامها...
لمى: لا ما أشوف فيه شئ..أميرة وش ناويه على ولد خالي الليلة راح تسدحينه تسدح.."ماردت عليهم غير بابتسامه خجل ونزلت عيونها سمعتهم يضحكون عليها بنفس الوقت دخلت شماء"...
شماء: هاه أميرة مستعدة لزفة...
أميرة بخوف: لحظة الساعة ما صارت 10 بدري..؟؟
شماء: أمي تقول أستعجلك وش باقي لك..؟؟
أميرة بقهر: ما تشوفين وش باقي تثبت الوردة واللبس اصبروا شوي...
شماء: طيب ببلغ أمي أن باقي لك كثير عشان تلهى مع الضيوف وإذ جت عشر تكوني جاهزة سارة تعالي أبغاك شوي..." راحوا ونزلوا تحت"...
لمى: يا حليك شذى وندى صايرات قمر لبسهم واحد وما عرفت افرق بينهم...
أميرة تبتسم: إيه راح يزفون معي...
لمى: وما شاء الله على بنت مساعد تهبل وإلا هاجر شكلها تغيرت كثير أول مرة اشوفها من امممممممممممم كم لنا ما شفنا بعض...؟؟..
أميرة: وش فيك أنتي هاجر ما قد شفناها خير شر عمرنا ما تقابلنا مع خالي عبد الرحمن أصلا...
لمى: اجل صرتي خير على العائلة يا أميرة وان شاءا لله خير عليهم...
أميرة سرحت: آمين...ما علينا شوفي ما كأن البلاشر كثير...؟؟
لمى تناظر لها بقرب: لا حلو كذا وين فستانك عشان أطلعه..؟؟
أميرة تناظر نفسها بالمرايا: تحصلينه بغرفة خوله معلق الله لا يهينك جيبيه.."طلعت وهي متأكدة انه مافيه رجال بالبيت عشان كذا ما حطت عليها شئ يسترها لكن ما كانت تدري أن طلال للحين ما نزل جاي يأخذ كاميرا الفيديو ويدور شريط اللي مشترية دخلت لمى وفتحت الدواليب بتاخذ الفستان"...
طلال باستعجال: رغد ما شفتي شريط اللي شريته أمس..."لمى من سمعت صوت الرجولي تمسكت بباب الدولاب بقوة تهدي من توتر أعصابها وبرغم أن لبسها ساتر لابسه فستان ماسك بجسمها من غير شال وشعرها البني والمموج بالذهبي مفتوح ومغطي ظهرها.."....
طلال بعصبية: رغد وصمخ ما تردين .."ما قدرت ترد كانت خايفة استغرب منها طلال وقال أكيد حاطه ماكياج كثير عشان ما تبغاني اشوفها راح قفل الدولاب بقوة وياليته ما قفله مو مصدق اللي يشوفه هذه انس ولا ملاك من وين طلعت علي وكان يناظر فيها بإعجاب من فوق لتحت أما لمى من شدة الخوف ما قدرت تسوي شئ غير تحط يدينها على وجهها وبصوت مخنوق وتقول أنا مو رغد...
طلال مبسوط على الوضع: طيب...طيب لا تبكين.."قبل ما يطلع ناظر لها نظرة أخيرة وبوجهه علامة رضا بعد ما تأكدت انه طلع عالطول طلعت من الغرفة و راحت لغرفة أميرة اللي كانت تنتظرها كانت خايفة مرة وترتجف شافتها أميرة بغرابة جلست على السرير يا عيباه هذا أكيد طلال وربي فشيله وش أسوي الحين أقول لأميرة.."..
أميرة تجلس بجنبها: لمى وش فيك وين الفستان..؟؟...لمى....."هزتها بكتفها خفيف"...
لمى بحيرة وخوف: هااااااه...الفستان...مدري....."سمعوا طق باب وغيرت اتجاه عيونها لمصدر الصوت قامت أميرة فتحته وشافت طلال واقف وشكله مبسوط لأخر حد"....
أميرة بتعجب: طلال ما راحت للاستراحة......؟؟
طلال يطل بالغرفة: عندك احد بالغرفة..؟؟
أميرة تطلع من الغرفة وتقفل الباب: إيه عندي وش تبغى الحين!!...
طلال: مين..؟؟
أميرة بغرابة: ليش تسال...؟؟؟
طلال بنرفزة: اوووووف تجاوبين أو لا....؟؟
أميرة: عندي البنات...؟؟
طلال يبتسم بفرح: ميييييييييييييييييييييين...؟؟
أميرة تضربه بخفة: طللالللللوه ووجع وش قصتك جالسه بمكتب تحقيق..؟
طلال: خخخخخخخخخخخخخخ لا مع الشيخ طلال بن محمد...
أميرة: ههههههاااي ضحكتني..."بنرفزة"...الحين خلصني وش تبغى...؟؟؟
طلال يناظر لها بعجاب: الللللللله اموووووورة صايره تهبلين قمر تبغيني تطيحين ولد خالي من أول ليلة...."استحت أميرة من تعليقه"..
أميرة بخجل: طلالالالال وبعدين..؟؟..
طلال: هههههههههههههههههه خلاص وهذا أنتي بتروحين عنا ولسانك مثل ما هو المهم لا تاخريني وين شريط اللي اشتريته أمس..؟؟..
أميرة بخجلها: ما ادري اسأل رغد كل الأشرطة عندها...
طلال يبتسم: طيب وينها ناديها خليها تطلع وتجيبه ترى اخرتوني أنتي وياها...
أميرة: ما عندي إلا لمى نزلت تحت مع شماء اتصل عليها وخلها تطلع عندك.."أخيرا وصل اللي يبغاه اجل هذه بنت خالتي عزيزة لمى والله البنت فله الله يحرسها من العين ابتسم لأخته وطلع جواله ودق على شماء وقالها تطلّع رغد عنده بسرعة طلعت رغد وكانت تتوقع تسمع تهزئية لان قالت لها خالتها انه معصب عليها عشان الشريط لكن شافت بنظرة تعجب وابتسامة حلوة اثنا على جمالها الطفولي وخاصة أن الفستان كان لايق عليها وبعد ما أعطته الشريط عند الدرج قالها إذا فيه حريم بالصالة أو لا نزلت قبله وما كان إلا شماء وفوز ونجود جالسين أما باقي الحريم جالسين بالمجلس بعد ما خبرتهم أن طلال ينزل دخلوا بالمجلس وظلت شماء ترتب بناتها..
طلال: اووووه شماء انتبهي لبناتك لينخطفون وبالأخص هذه حطوا العين عليها.. "يأشر على رغد"
شماء بتعجب: بسم الله عليهم فال الله ولا فالك...ليش ما رحت للاستراحة...؟؟
طلال: يا الله عليكم أخذت الكاميرا وما كان فيها شريط..."ضرب رغد بخفة على رأسها" الحلوة نست تحطه بالشنطة..يله سي يو..."وباس بنات أخته اللي طالعين يجننون وخاصة أنهم مطقمين باللبس"...أما أميرة راحت لغرفة أختها وأخذت فستانها وراح على بالها أن لمى حست بوجود أخوها رجعت لها وشافتها تزين ماكياجها دخلت أميرة غرفة ملابسها..
"""الجزء الرابع"""
ألف الصلاة والسلام عليك يا حبيب الله محمد..الليل بنجومه تلون بألف لون وألف معنى...والقمر منها تجنن ساهراً الليل معنا...يا سعدها يا هناها...رب الكون زود حلاها...عرسها من ألف ليلة..في السماء باين دليلة والقمر مابيده حيله...انطواء من زود حلاها...وهلت الزغاريت على مسامع الكل كانت أميرة بقمة الجمال والروعة بفستانها الخيال وكان من تصميم زهير مراد مقارب لفستان نانسي عجرم بأغنية لون عيونك جابته لها شماء من اكبر مشاغل الرياض تسريحة شعرها مثل تسريحة نانسي بنفس الأغنية وقفت بأول الدرج بخوف على زغاريت الزفة ومتقدمها شذى وندى وشماء ورآها تساعدها على الفستان كانت ترتجف وتتنفس بقوة وهذا كان واضح من ارتفاع صدرها وانخفاضه وعيونها تلمع بالدموع ودها تضم أمها وتبكي وتقول ما أبغى أروح عنكم حصة اللي ماسكه عبرتها مع عزيزة كانوا واقفات عند نهاية الدرج شافت أمها اللي كانت تضحك والدموع تلمع بعيونها ابتسمت لها نزلت عيونها وقبل ما توصل للكوشة شافت جدتها أم عبد الرحمن وجنبها خالتها منيرة سلمت عليهم وجتها بلقيس ونورة وأخيرا هاجر اللي مو عاجبها أي شئ بالحفلة وكل شئ عندها يفشل مدت يدها عشان تصافحها استغربت أميرة منها ما سوت مثل ماسوا البقية وردت لها بالمثل بعد ما جلست و خوله عدلت طرحتها جت أمها جلست بجنبها وكانت بقمة الفرح صحيح حفلة بسيطة لا طق ولا رقص لكن أم عبد الرحمن أصرت عليهم يجبون مسجلة يشغلونها ويرقصون راحت شماء مع لمى اللي كانت مفتشله من الموقف اللي مستحيل ينسى أبدا للملحق اللي برا واخذوا الاستريوا الكبير وشبكوه وحطوا أغاني طق رقص على أحلى من القمر رغد وخوله شماء وبناتها وجت معهم لمى ونجود وسارة كان الجو فعلا زواج ولو انه بسيط....
نورة تكلمها بصوت واطي: ليش ما ترقصين...؟؟
هاجر اللي حاطه رجل على رجل: ما لي خلق..اوووف متى نرجع للبيت..؟؟
نورة بتعجب: منتي صاحية احد يترك هالونس قومي نرقص بعدهم..
هاجر باشمئزاز: هذا اللي ناقص ارقص لهم..
بلقيس تتقرب لهم: وش فيكم تتساسرون...؟؟
نوره تبتسم: أختك...أقولها ارقصي تقول ما أبغى...
بلقيس بتعجب: غصب عنها ترقص ما في وحدة مننا رقصت من طرف المعرس يله قومي قدامي وأنا برقص شوي وبجلس...
نورة: خلاص وأنا معكم...
بلقيس: أنتي مهبوله توك بالأشهر الأولى والحركة مو زينه لك لا تنسين وصية مساعد ترى اتناذل وأدق عليه..
نورة بقهر: شوفي نفسك أثقل مني وبترقصين ما فيها شئ لو هزيني شوي يله هاجر..
هاجر بنرفزة: اوووووف يعنى كل واحد يمشى كلامه علي أعوذ بالله متى افتك منكم...
بلقيس تقهرها: لا ما فيه فكه مننا حتى لو تتزوجي وتفارقينا يله أشوف بلا دلع بنات....
على الساعة 10 ونص كان اغلب وقتهم سوالف أو سكوت وسرحان.. متعب اللي يوزع ابتسامات بالغصب خاصة المواجهة اللي صارت بينه وبين هند للحين صوتها يتردد بإذنه...
فهد يتقرب منه: افرد هالخشة اللي يشوفك كأنك طالع من مضاربه...
متعب باستغراب: وأنت وش دخلك زواجي أو زواجك..؟؟
فهد: اذكر بيوم زواجي كنت بطير من الفرح لكن الحمد لله قدرت أسيطر على نفسي قدام الناس...
متعب يبتسم: لا... اشوا انك سيطرت وإلا كان طرت ولا رجعت هههههههههههه.."ولمح طلال جاي عنده وشايل الكاميرا معه"...
طلال: تقدر تقول يا معرسنا الفاضل وش شعورك بهذه الليلة المميزة..؟؟.."متعب يناظر له بتعجب وشلون يكلمني كذا وكأنه يعرفني من سنوات بس شكله فله...ابتسم..."
متعب: ما راح تحس فيه إلا إذ جربته...
طلال بغرابه ويبعد عنه الكاميرا: يووه وش يذكرني إذ جاء الوقت يله نفسي وما راح أعطي احد وجه

فهد: هههههههههههه إيه عاد محد قدك بذاك اليوم مثل بعض الناس.." يأشر على متعب بذقنه"...
متعب بغرابة: اللي يسمعكم يقول أني طاير من الفرح مثلك أو قاعد أفكر بنفسي ولا أعطي احد وجه مثل ما قال الحبيب.."تغيرت ملامح طلال يعنى من كلامه مو مبسوط..لا وش قاعد أقول!!...وش تفسير كلامه اجل..؟؟..وحاول يبتسم لكن متعب تدارك نفسه بسرعة وحاول يغير السالفة"
متعب بارتباك: مين بيدخل معي طلال...؟؟
طلال يحاول يكون طبيعي: أخوان العروس وأبوي...؟؟
متعب بتعجب: أخوان...؟؟..
طلال: إيه أنا ورياض..."ناظر متعب لفهد بغرابه وعلامة الدهشة واضحة بوجهه"...ليش ما تدري أن رياض أخونا من الرضاعة...؟؟
فهد:هههههههههاااااي الله يقطع إبليسك توقعته أنا أخواكم وأنا مدري ههههههههههههههههههههههههه
متعب بتريقه: ههههههااااااي بايخه هذا اللي ناقص تدخل طلال ما عندي خبر بالموضوع؟؟..يعنى إلا رياض يدخل..؟؟
طلال بتعجب: وشلون ما عندك خبر رياض أخونا من يوم كنا صغار وهو متربي معنا وعمره ما حسسناه انه غريب علينا.."ما أعجبه متعب كلامه وهز رأسه بأنه فاهم"...
جتها خوله تقولها أن المعرس بيدخل ولازم تستقبله وهي واقفة زاد مخاوف أميرة وزادت رجفة يدينها وناظرت خوله بتوسل..
أميرة: خوله..."انحنت عليها"...ما اقدر أوقف خايفة..؟؟
خوله تبتسم: أنتي تشجعي وأنا ما راح أتركك بكون معك..."عدلت وقفتها وأخذت الشيلة اللي جابتها بنتها كانت أصوات الزغاريت على صدى المكان حست الأرض تدور فيها حست أنها بعالم ثاني ومكان ثاني ناظرت أختها بخوف اللي كانت لابسه عبايتها ومتغطي بالطرحة وبجنبها رغد عيونها كانت تدور على أمها عشان تنقذها من اللي بيصير الحين وشلون أمي تنقذني وهي اللي رمتني لهم الله يسامحك يا يمه.."...
كان بقمة الارتباك وباستقبالهم حصة وأم عبد الرحمن عند باب الحوش سلم محمد على أم عبد الرحمن وجوا عيال بناتها وسلموا عليها ومشوا للين دخلوا الصالة وبدت الزغاريت تزيد وتقوى حاول يناظر بأمه وأخواته لكنه شد انتباه للشخص الساكن وللابس الأبيض ومنزل عيونه ولما قربوا تدارك نفسه وسلم على أمه وأخواته وعلى وجه ابتسامة وقف عندها وكان واضح انه أطول منها بكثير ناظر لها بإعجاب وكان منبهر فيها هذه أميرة اللي نسمع فيها ولا شفناها..ابتسم... لدرجه خايفة ومتوترة كان ظاهر كل شئ قدام عيونه قيمها من فوق لتحت وسمع صوت بلقيس اللي كانت تقول شئ بس ما كان معهم من غير سابق إنذار باسها على جبينها وبارك لها بصوت واطي حست أميرة بالإحراج ولما سمعت خوله تبارك لأبوها وأخوانها رفعت عيونها عليهم لكن جت عيونها عليه ونزلتها بسرعة لأنه واقف شبه مقابلها وكان يطالعها بإعجاب واضح وناظر لجدته اللي وقفت بجنبه ومسكت كتفه وشافت بعيونه الرضا وكأنها تقول ما قلتلك أن أميرة صدق أميرة هز متعب رأسه بأيه وكأنها يرد عليها إيه والله صدقتي أميرة فعلا أميرة بعد ما جلسوا شوي وطلع أبو طلال وعياله أخذتهم أمها للبوفيه...
طلال يقهرها: أميرة شوفي الكاميرا...وجع لمين أصور..."متعب ابتسم عليهم ولا رد"..
رياض: طلال عمى صورني وش تبغى بأميرة خلاص راحت عليها..."احمر وجهها وما قدرت تحط عينها بعيون هالخبول وبخاطرها تتوعد فيهم"...
بلقيس تعطيهم الصحن: يله متعب وكلها..؟؟
متعب بابتسامة إحراج: وشلون أوكلها وهي بس منزله رأسها..." انقهرت وهذا لسه ما صرنا بروحنا ويقول كذا "...
حصة وقفت بجنب أميرة: تعرف الحياء شئ وارد وهذه مسالة وقت وأنت طول بالك.." لو ما طولت بالي كان ما فكرت اخذ منكم بس خسارة يا أميرة تصيرين بنت عمتي.."جلسوا شوي بالبوفيه يختارون الأكل ويضحكون على حركاتهم كانت أميرة أكثر شئ ترفض أن يوكلها أو يشربها وأما طلال ورياض استلموها وما خلوا شئ ما صوروه...
هاجر تجلس بجنب أمها: يمه متى نروح مليت..؟؟
منيرة بهمس عشان ما احد ينتبه: استحي على وجهك وانثبري بمكانك..؟؟
هاجر بضيق: اوووووووووووووف والله قهر
أم عبد الرحمن حست فيهم: وش تبغى هذه الفاصخة...؟؟
منيرة تبتسم: ما تبغى شئ...
نورة: خالتي...أي وحدة فوز وأي وحدة لمى...
منيرة: فوز اللي لابسه الزيتي ولمى السماوي على سكري...
نورة: خالتي وش رأيك بفوز..؟؟
منيرة: يوووه فوز بنتنا وما شاء الله عليها..."بخبث"...حاطه العين عليها..؟؟
نورة: بصراحة إيه...مرة عمي تدور لولدها وما شاء الله فوز ما عليها...
هاجر دخلت عرض: ووووووووع من زينها الثانية...
منيرة بقهر: وأنتي مين يعجبك كل شوي والثانية ووع شوفي نفسك بالأول وتعالي احكمي على الناس
نورة: هاجر حبيبتي الناس ما تحكم على الجمال الخارجي والشكل لا..تحكم على الجمال الداخلي والجوهري...فهمتي الحين....
هاجر بملل: تراني مليت وابغى أروح كأننا بعزاء مو زواج...
منيرة تقرصها من يدها: استحي على وجهك صادق متعب يوم قال ما عرفنا نربيك...
هاجر بضجر: آآآآآي..يمه يعور...ليش تزعلون من كلمة الحق..
منيرة بنرفزة: اسكتي وحطي لسانك جوه فمك يا حماره.."شافوا عزيزة مقبله عليهم تبتسم مع لمى"...
عزيزة: هااااه يا أم مساعد ما شفناك رقصتي..؟؟
منيرة: تعرفين يا أم سلطان كبرنا وبسرعة نتعب..؟؟
نورة: يووه عليك يا خالتي والله أنتي تكبرين نفسك ما شاء الله عليك اللي يشوفك كأنك من جيلنا..
لمى: وحتى هاجر ما رقصت....
هاجر من غير نفس: إلا رقصت وين كانت عيونك لما دخل اخوي..؟؟.."تعجبت من ردها وش فيها هذه حتى الرد ما تعرف ترد اقل شئ تجامل.."
نورة: وين راحت بلقيس تأخرت..؟؟
عزيزة: بالبوفيه مع العرسان عقبال ما تفرحين بهاجر يا منيرة..؟؟
منيرة بفرح: أمين وعقبال بناتك ورياض..؟؟
هاجر: ما أفكر بالزواج الحين لأنه أخر اهتماماتي الشخصية...
لمى: مو شرط الزواج يكون من ضمن الاهتمامات فيه أشياء كثيرة أهم وإلا أنا غلطانة يا نورة..؟؟.."هاجر فولت عليه للأخر وش تبغى ذي من وين طلعت بعد أنا ناقصة عشان تجي تكملين علي"..
نور تبتسم: لا عداك العيب ما قلتي غير الصدق..."دخلت عليهم حصة تبلغهم يتفضلون للعشاء.."
منيرة تمسك حصة: مين راح معهم...؟؟
حصة وعلامة البكاء ظاهر بوجهها: راحت خوله مع طلال..؟؟
منيرة: عقبال ما تشوفين خوله وطلال..؟؟
حصة: طلال ممكن لكن خوله اغسلي يدينك..؟؟
منيرة بغرابة: يوووه.. ليش يا كافي عسى ما شر يا أم طلال وش فيها بنتك..؟؟
حصة: والله ما فيها شئ من يوم كانت رغد صغيرة وهي ترفض تتزوج عشانها تقول ما لها غيرها بعد الله ثم حنا...
منيرة بأسف: صادقة الله يرزقها إن شاء الله ويحفظ لها بنتها بسم الله عليها طالعه قمر..
حصة: أمين وعقبال ما تفرحين بهاجر تفضلي يأم مساعد..حياك.."وراحوا للبوفيه كانت طاولات موزعة بكل مكان بشكل مرتب"...
نجود تكلم بلقيس: أثريك هنا تبلعين وحنا ندورك..
بلقيس: هههههههههههههههههه لا والله تعبت شوي وجلست ارتاح..
نورة: قولي غير هالكلام شميتي الأكل وما قدرتي تقاومين...
مها بتكبر: كم لك شهر ويشرف.."تأشر على بطنها بذقنها"...
بلقيس: إذ كانت حسابات الدكتورة صح شهرين بإذن الله ..
شماء واقفة: هاجر أجيب لك ورق عنب وكبة ما أشوف حطيتي لك..؟؟"هاجر اللي استغربت من اهتمامها فيها وش تبغى ليكون تبغى تخطبني لاقرباهم كل شوي ناطه بوجهي والله لزقه بعد.."..
هاجر تحاول تبتسم: لا مشكورة..استريحي..
شماء: لا عادي أصلا أنا قايمة...بجيب لك كبسة ذقتيها تجنن..؟؟
هاجر وقفت: لا..لا..لا مشكورة أنا بجيب لي..." عمى فيها تعرف تفشل هذه بأخذ شئ قبل ما تجيبه لي بالغصب مو بالدنيا كل شئ بالغصب وراحت تأخذ لها"...
بالسيارة كان السكون يجمع ما بينهم ماسكين طريق الرياض من ركبت السيارة وهي للحين ماسكة باقة الورد بكل قوتها تحاول تهدى التوتر اللي بداخلها وكل ما رفعت عيونها للدركسون تلاحظه انه ماسكة بكل قوته شكله متوتر مثلي وحست بنور من ورآهم يكبس بحركة سريعة وتمر عليهم سيارة مسرعة بجنبهم مما خلاها تشهق بخفة وتسمي بصوت واطي...
متعب بجدية: أخوك هذه متهور.."وأخيرا انكسر الصمت اللي بينهم لكنها ما ردت عليه ناظرها بطرف عينه وباين أنها منحرجه كثير حب يغيظها شوي"
متعب: شوي..شوي لا تكسرين الباقة..؟؟.."والله قهر الحين يشوفني متوتر وخايفة ويقولي كذا حاولت تهدى من نفسها ولا تبين على مسكتها"..
خوله: أنت مهبول...شوي..شوي..ما تشوف الطريق ملينا تريلات..؟؟
طلال: بنسبقهم لهناك زوج أختك هذا بطيء ما عنده سالفة..
خوله: والله أنت ما عندك سالفة ترى أقول ابوي على تهورك يا خبل...
طلال: ههههههههههههاااي إذ أنا خبل زوج أختك وش يطلع...؟؟
خوله: عاقل..ويعرف إذ سرع مثلك وش يصير له طلووولووه هدى شوي...
طلال: هههههههههههههههه يا انك خوافة مثل أميرة..إلا شماء طالعه علي...
خوله: عشانها ما من قلب اجل تسوي سواتك وتسكت...
طلال: لا عشان قلبها قوي وتشرب ديو هههههههههههاااااي أوي البك هههههههههههههه



خوله: ههههههههههههههههههههههههه بجد منت صاحي تعال ما قالكم متعب وين يسافرون..؟؟
طلال: لا.. ما قال لأميرة...؟؟
خوله: ليش هو شافها أو قد كلمها من الأساس عشان يقول..؟؟
طلال: سبحان الله زوج أختك هذا مدري ليش أحسه غريب بتصرفاته وبكل شئ..؟؟
خوله: وش شايف عليه..؟؟
طلال تذكر كلامه: ما شفت عليه شئ تشوفينهم ورآنا بالضبط..؟؟
خوله: لا.. ورآنا جيب وهم ورآه...
طلال: إلا بسالك مين جاء للزواج..؟؟
خوله: مين بيكون غير عمتي مزنه وبنتها سارة وعمي فهد وزوجته وبنات خالتي عزيزة وأهل متعب.."بشك"..ليش تسال..؟؟ "لما فتح فمه يجاوبها ما حس إلا وسيارة تمر بجنبه مسرعة تضرب بواري لهم..لمحه طلال وشافه يبتسم"...
خوله: يمه..وش ذا المتهور..؟؟
طلال: هههههههههههههه هذا زوج أختك العاقل اصبري علي.."حط رجله على الفرامل"...
خوله بخوف: والله يا طلال إذ ما هديت اتصل على ابوي الحين هدى الروح غالية إذ عايف روحك ترى أنا لا ..
طلال: يا بنت الحلال ليش أنتي خوافة ما تشوفين الطريق خالي..
خوله: ولو...ترى عند بنيتي وما أبغى تفقدني مثل أبوها الله يرحمه..
طلال: الله يرحمه ابشري عشان رغد تأمرين أمر.."ضربت بخفة على كتفه"..آآآي...شوي شوي...ترى ما أتحمل ههههههههههههههههههههه
خوله: بسم الله عليك عشان رغد هااااه وأنا أختك الكبير بطقاق...
طلال: يوووه أنتي تاج الرأس والعين...كم خوله عندنا...
كانوا جالسين بالاستراحة وبعد ما جاءه اتصال من زوجته استأذن منهم..
محمد: تو الناس لسه الساعة ما صارت 12..
مساعد: ورآنا طريق يا أبو طلال..
محمد يبتسم: الله يسهل عليك..."لاحظ بوجه كلام ومتردد يقوله"...أقول يا مساعد وش رأيك نروح كلنا للبيت ما بقى احد غيرنا ومنها تسلم على عمتك وتبارك لها...
مساعد: لا ما يحتاج...بارك لها نيابة عني وقالها مو معناته المياه رجعت لمجاريه راح يسهل عليها أي شئ وتنال اللي تبغى..؟؟
محمد بحيرة: وش قصدك يا ولدي..؟؟
مساعد واقف: هي تفهم قصدي زين يله مع السلامة..."طلع من الاستراحة مع زوج أخته جلس محمد يفكر بالكلام اللي قاله مساعد وش يقصد بكلامه..الله يستر منكم يا عيال عبد الرحمن وما حس إلا رياض وأبوه وسلطان جالسين بجنبه"...
إبراهيم: هااااه يا أبو طلال كان الجلسة جايزة لك..؟؟.."ما رد عليه محمد وكان سرحان بالكلام اللي قاله مساعد"...
إبراهيم يهز كتفه: أبو طلال..."انتبه عليه"..وش فيك..؟؟
محمد يحاول يكون طبيعي: هااااه..لا ما في شئ...؟؟
رياض: أقول يبه محمد ليكون تفكر بأميرة ترى الليلة ما خلصت..؟؟
محمد: الله يوفقهم يا وليدي وعقبالك يا إبراهيم ما تزوج البنات وتزوج رياض..؟؟
إبراهيم: البنات وقالنا ميخالف لكن رياض اسمح لي مثل ما هو ولدي ترى هو ولدك يعنى النص بالنص ههههههههههههههههههههههه
محمد: يبشر أبو سعود لو تبغى كل شئ على ما عندي مانع يوم السعد لما أشوفه مع طلال بالبشت واقفين عند حريمهم...
رياض: بحياتكم أن شاء لله أقول يبه محمد ترى ما عاد فيه احد إلا حنا يله نروح..؟؟
محمد: اصبر خل الضيوف يروحون ويفضى بيتنا..؟؟
ما صدقت اللي تشوفه هذا قصر مو بيت عادي أول ما فتحت البوابة لهم كانت هناك حديقة كبيرة ووسطها نافورة عليها تمثال كبير على شكل سمكه وتصب مويه مشت سيارته للممر شبه دائري ووقفت عند مدخل القصر ما حست إلا متعب فتح لها الباب وشافت سيارة طلال وقفت ورآهم وجتها خوله تساعدها طلال ومتعب سبقوهم لجوا انقهرت أميرة من طريقته على الأقل يكون عنده ذوق ويساعدني مو يروح ويتجاهلني ما كأني موجودة حتى لو يساعدني من قال أرضى بمساعدته ودخلوا البيت كان بقمة الروعة الوصف عليه قليل...كأنها بحلم أو رواية قرتها وعاشت فيها الصالة كانت كبيرة ومزينتها التحف الضخمة وشكلها أنها من النوع الغالي وساعة كلاسيكيه كبيرة تتوسط الصالة و الدرج شكله طويل وسمعوا ضحكاتهم فوق...
طلال نازل من الدرج: تعالوا فوق..."قرب من أذن خوله" شكلي بسكن معهم هههههههههههههههه..
خوله: الحمد لله أن شماء ضافتك امش قدامنا...أميرة وش فيك..؟؟
أميرة بخوف: خايفة...ما أبغى اطلع فوق..؟؟
طلال: أيه ترى فيه سعلو ينتظرك فوق خخخخخخخخخخخخخخخخخ
خوله: هههههههههههههههه الله يقطع إبليسك لو يسمعك متعب طردك برا.."ومشوا لفوق وكانت أميرة ترتجف بقوة حاسة بخوف وبقلق من كل شئ يمر عليها بهذا القصر حست أنها ما راح تكون سعيدة ولا متهنية الله يسامحك يا يمه اجبرتنيني على ناس ما ادري وشلون راح يعاملوني ومع التفكير ما حست إلا صوت طلال..."...
أميرة بانتباه: هااااه وش قلت..؟؟..
طلال بتعجب: مو أنا اللي قلت.."يأشر عليه"..الحبيب اللي قال.."ناظرت له وعالطول نزلت عيونها"....
خوله: وش رأيك بقسمك أميرة..؟؟.."رفعت عيونها تناظر بالقسم وكانت متأكد أن عيون متعب للحين متعلقة فيها كان جدرانه مدهونة باللون الوردي على العشبي الفاتح ومعطيه شكل ولا أروع الصالة صغيرة الكنب كان واحد كبير وعلى شكل شبه سرير والثاني كان مفرد ووسيع والتلفزيون من النوع البلازما الضخم انتبهت على صوت طلال..
طلال: يله يا أبو عبد الرحمن نستأذنكم...وهالله الله بأميرة...؟؟
متعب يبتسم: لا توصي حريص أميرة بعيوني ..." حست أن حرارة أكلت وجهها من الخجل يا شين نظراته تكفى لا تناظر لي هالنظرة اللي تقهر من جد.."....
خوله: يله أميرة تبغين شئ...؟؟
أميرة بحياء: وين بدري..؟؟
طلال فاطس ضحك: هههههههههههههههه بيني وبينك مو شينه بس أخاف الحبيب يطردنا ويحرم دخلونا نهائي...
متعب: هههههههههههههههه وش دعوة بيتكم وإذ ما شالتكم الأرض عيونا لكم..؟؟
خوله: تسلم وما تقصر يله مع السلامة..."باستها"...انتبهي لنفسك ومبروك مرة ثانية..."طلعت وتركتهم مع طلال"..
طلال يصافحه: يله مبروك ومنك المال ومنها العيال...
متعب: عقبالك...
طلال: لحقين..."راح لأميرة اللي تجمعت الدموع بعيونها وهي تناظر له"...مبروك يا عروس تدرين توني باللحظة أحس بفقدانك خسارة مع مين اتناقر بالبيت..."ابتسمت ونزلت عيونها وحاولت ما تبكي قدامه"...يله يا عرسان تمنياتي لكم بحياة سعيدة وهنئيه..." باس رأسها ومشى"..
متعب: لحظة طلال خلني أوصلك لتحت..."طلعوا مع بعض وسكر الباب ورآه حست براحة بنفس الوقت حست بوحشة من المكان وخوف من صاحب المكان جلست على الكنبة وهدت من نفسها خانقتها العبرة وتحاول تضبط نفسها وبعد 5 دقايق بالقليل سمعت الباب يفتح نصبت ظهرها بخوف ونزلت عيونها شفت رجلين واقفة عندها...
متعب: أعجبك القسم..؟؟.."هزت رأسها بأيه"...طيب وش اريك تشوفين الباقي.."مد يده لها وكانت تناظر بيده الحنطية ومترددة إذ تحط يدها أو لا بلعت ريقها وحطت يدها بيده ومسكها بكل قوة ومشى قدامها وبداء بالمطبخ اللي كان بقمة الروعة كان بوفية يطل على الصالة وفيه ثلاجة وفرن بحجم صغير ومناسب للمطبخ كان لونه البيج الداخل مع العنابي والحمام.."تكرمون"..كان من النوع الجاكوزي أما غرفة النوم أول ما فتحها كانت بقمة الرومانسية والخيال جوها ولا بالأفلام الرومانسية كانت مظلمة وإضاءة الشموع مزينتها وريحه الفواحة اللي منتشرة فيها مشت أميرة وشافتها كبيرة سرير بأعمدة متدلي فيها أوراق شجر ملئ الغرفة وعليه غطاه باللون العنابي وشكله مريح وكبير ودولايب كبيرة والتسريحة وسيعة ومقابلة السرير وغرفة الملابس لكن اللي بجنبها وش هذا شكله..؟؟؟؟
متعب تقرب منها: وش رأيك..؟؟
أميرة تتقدم عشان تبعد منه: حلوة..."حست انه تقدم لها أكثر"...
متعب: فيه شئ ما شفتيه بعد تعالي "مسك يدها وراحوا لغرفة صغيرة بجنب غرفة الملابس فتحها وكانت بلكونه ( شرفة) تطل على ساحة البيت وخاصة من المدخل اللي دخلوا منه"...وش رأيك..؟؟
أميرة تتقدم وتمسك بالدرابزين: حلو..كل شئ حلو.."كان يتأملها وهي تناظر بالمنظر الخارجي وقطع عليهم جواله طلعه وتغيرت ملامحه وطلع عنها حاولت أميرة تتصنت وكل اللي سمعت الله يبارك فيك بعدين اتصال عليكم...قفل ورجع لها.."
متعب: ما راح تغير ملابسك..؟؟
أميرة بخجل: أكيد بغيرهم..."طال الصمت"...
متعب: طيب أنا بغير ملابسي ولا تطولين شوفي الشارع قدامك.."طلع وتركها وش شايفني عمياء ما أشوف طلعت وما شافت له اثر جلست على التسريحة تفك الطرحة وشافته توه داخل ومبين عليه مأخذ له دش جلس على السرير وكأنه يفكر وأنا وش عليه منه يفكر أو لا أول شئ اخلص من الشوشة ذي وأنام بموت من التعب طبع أميرة إذ سوت أي شئ بشكلها أو بشعرها تعبس من غير ما تحس انتبه عليها متعب هذه وش فيها كذا مين مزعلها هههههههههههههه شكلها تحفة وهي عبوسها...وسمع نغمة رسالة اخذ جواله وفتحها وكانت من هند..
آسفة حبيبي إذ اتصلت بذا الوقت
بس نسيت أبارك لك..
شكلي أحرجتك عند زوجتك..
ياليت أشوف منك اتصال أو رسالة
متعب...احبك...احبك....موت...
حس فيها قايمة وعالطول مسح الرسالة وحاول يكون طبعي راحت أميرة لدواليب تدور على ملابسها كل شوي تفتح وما تحصل ملابسها شكله محتل الدواليب كلها و رامي ملابسها برا وأخيرا حصلتهم أخذت لها بجامة حريرية ورديه فاتحه وراحت للغرفة الملابس تختلف اختلاف كليا عن غرفتها بلاطها سراميك والجدران كلها مرايا أول ما لبست حصلته نايم على السرير أحسن فكه منه عشان اخذ راحتي بعد ما شالت الماكياج تركت اثر الكحل والغلوس فيها وقبل ما تطلع سمعت صوته..
متعب حاط الفوطة على عيونه: ما تبغين عشى..؟؟
أميرة بحياء: لا مو مشتهيه..."طلعت بسرعة بسم الله ما نام اوووف يارب يخمد الحين عشان انام براحة...أبغى انااااااااام...جلست على الكنبة و جلست تفكر وش تسوي كانت خايفة ومو عارفة كيف تتصرف سمعت صوت الباب يفتح طلع وراح عالطول للبوفيه وجلس يناظر لها ببرود احمر وجهها من طريقته مما زود التوتر كل شوي تحط خصال شعرها ورأى أذنها...
متعب: وش فيك..؟؟.."ناظرت له بخوف ونزلت عيونها بسرعة وهزت رأسها بلا"...مو جوعانة...."هزت رأسها أيضا بلا"...أخوك تأخر بالطلب...
أميرة بخجل: طلال...؟؟
متعب بسخرية: إيه طلال ليكون عندك غيره إيه صح رياض نسيت انه أخوك بعد..."ما ردت عليه وفضلت تسكت أحسن ما تقول شئ تندم عليه.. وطلع جواله"...كم رقمه...؟؟
أميرة بحيرة: رقم مين...؟؟
متعب ببرود: طلال..كم رقم جواله..؟؟
أميرة بخجل: مو حافظته...؟؟
متعب بتريقه: دام مو حافظتيه اقل شئ تجيبينه وتعطيني إياه...؟؟
أميرة ببراءة: من وين أجيبه..؟؟
متعب بنفاذ صبر: من وين يعنى أكيد من جوالك...
أميرة نزلت عيونها: نسيت جوالي ببيت أهلي..
متعب بتريقه: غريبة قولي غير هالكلام يا شيخه احد ينسى جوال...
أميرة بقهر: لأني ما أشوفه من اهتماماتي الشخصية..
متعب بتريقه: وش اهتماماتك الشخصية اجل.."ما ردت عليه وعالطول قامت وراحت للغرفة وسكرت الباب وانسدحت على السرير حاولت تحبس دموعها اللي تنزل وتظهر ضعفها لشخص غير مبالي...أما هو ما يدري ليش حس بتأنيب الضمير من طريقته المفروض أكون ماسك نفسي شوي وش أسوي مو بيدي إنسانة انفرضت علي بالغصب كيف أتقبلها عالطول بيوم وليلة كيف..."

"""الجزء الخامس"""

بعد ما راحوا المعازيم جلست حصة بتعب وبجنبها رغد اللي للحين ما غيرت ملابسها...
شماء: يا ربي اليوم تعبنا تعب من طبيعي...
رغد تناظر لحصة: ماما... ماما خوله وخالي تأخروا..؟؟
حصة تناظر الساعة: إيه والله الساعة 1 إلا حبيبتي جيبي جوالي تحصلينه على طاولة المطبخ.. "راحت وبنفس الوقت دخل أبو محمد وجلس بجنب شماء"...
محمد: أشوفك ما راحتي يا شماء..؟؟
شماء: إيه قلت لماجد انام الليلة وبكرة ارجع مع طلال وشلون عرسكم يا الرجاجيل..؟؟ " تغيرت ملامح محمد لما تذكر مساعد وكلامه"..
محمد يبتسم: لا يضاهى عند عرسكم وين بناتك..؟؟..
شماء: نايمين بغرفة أميرة..؟؟.."جت رغد وأعطتها الجوال وجلست بجنب أبوها"..
محمد يتذكرها بحزن: آآآه يا امووورة رحتي وتركتي البيت خالي...
رغد بدلع: وأنا بابا وين رحت..؟؟
محمد يبوسها: أنتي العزيزة الغالية...الله يا رغوده وش هالزين...
رغد ببراءة: شفتني بابا يوم رقصت..؟؟
محمد: لا يا أبوك ما شفتك أن شاء لله بعرس طلال أشوفك...
طلال: كأني سمعت طاريي...السلام عليكم..."التفتوا عند المدخل وشافهوهم داخلين"...
الكل: وعليكم السلام...
حصة: ليش تأخرتوا وش فيه جوالك اتصل ما يشبك معي...
طلال: يمكن الشبكة فيها شئ...
شماء: بشروا وشلون العرسان..؟؟
طلال: لا تخافين عليهم بخير ونعمه..؟؟
حصة: ليش تأخرتوا...؟؟
خوله تجلس بجنب أبوها: ولدك فاضي يمشيني على الرياض يقول تو الناس..
رغد بقهر: يا خاين ليش تمشي ماما من غيري...
طلال كأنه مشمئز: أنتي اسكتي ولا تكلميني بسم الله طالعه تخرعين بالألوان وشكل شوشتك..؟؟
رغد تطلع لسانها: أحسن منك...
خوله: طلال راحت أميرة تجي لبنتي عاد ما اسمح لك...
طلال بتعجب: من زينها على الأقل أميرة فيها شئ يتناقر أما هذا وش فيها...
محمد يلمها له: فيها الملح والقبلة هذه الحبيبية رغودي الغالية بنت الغالية...
حصة: خوله وشلونها أميرة مرتاحة..؟؟
شماء: يوووه عليك يا يمه توك شايفتها ومالها إلا ساعتين رايحه مننا..
طلال: تدرين يمه مسكينة أميرة ترتجف مثل الخروف اللي بيودونه للمذبح...
رغد ببراءة: يوووه ليش طلال..؟؟
طلال بنرفزة: يا حماره كم مرة أقولك اسبق اسمي بخالي الشيخ..؟؟
رغد بغرور: بكيفي..."رمها عليها المخدة لكنه ما صوب صح لأنها قريبة من أبوه واختبأت عنده"...
أول ما دخلوا بيتهم عالطول طلعت هاجر لغرفتها وجلسوا الباقيين بالصالة...
بلقيس: يمه المفروض تأخذين دواك وتنامين الحين ترى السهر مو زين لك...
منيرة تهز رأسها بتعب: أخذته بالسيارة...
أم عبد الرحمن: وينه زوجك..؟؟
بلقيس: راح..
منيرة: وولدك وينه..؟؟
بلقيس: أخذه معها...
أم عبد الرحمن: وشلون تخلينه يأخذه افرضي يقوم ويدور عليك...
بلقيس: لا تخافين عليه يا جدتي يحب أبوه أكثر مني يله تصبحون على خير..
منيرة: وين..؟؟
بلقيس توقف بتعب: بروح ارتاح يمه أحس بتعب...
أم عبد الرحمن: روحي يمه الله يساعدك ويهون عليك.."وراحت يالله تسحب برجولها وتحس بثقل"..
منيرة: وأنتي يا خالتي ما تبغين تنامين..؟؟
أم عبد الرحمن: إلا بروح انام قبل الفجر.."قامت مع خالتها وراحوا كل وحدة بغرفتها"...
منسدحة لمى بالسرير وتلعب بخصال شعرها وتتذكر الموقف اللي حصلها يالله هذا طلال..والله يجنن مدري على مين طالع..إيه فيه من أميرة ومأخذ من رغد..يا حلاته..متى يجي لرياض عشان أشوفه مرة واثنتين وثلاث...يووه وشلون أشوفه وهو يسكن ببيت أخته شماء ياليته يسكن عندنا فتحت عليها الباب وشافت الأخت بعالم ثاني...
فوز: هيييييييييييييييييه "تأشر بيدها"...وين سافرتي..؟؟
لمى بحالميه: مع القمر...؟؟
فوز تناظر لها بتعجب: أي قمر...؟؟
لمى تعدل جلستها: أي قمر يعنى...اللي بالسماء..
فوز بتريقه: يا بيخك رياض تحت وجايب لنا أكل هم هم هم...
لمى: ما تشبعين يا الدبه...مالي نفس..؟؟
فوز: مالت عليك هذا هم هم هم مو حي الله..وجايب معه ذاك العصير يم يم يم يم اللي يحبه قلبك...
لمى بصدمة: لا تقولين من فرغلي..."هزت رأسها بأيه وقمزت من على السرير وتراكضوا للين ما وصلوا تحت.."...
لمى بتعب: وينه...وينه...عصيري...
رياض مليان فمه بالأكل: عمى بشويش أمي وأبوي نايمين يا الدبوبه...
لمى مشمئزة منه: أنت الدب وبعدين لا تأكل وفمك مليان.." أخذت الأكياس تفتش عن عصيرها "...
رياض يقهرها وبنفس طريقته: وين نجود ليكون راحت..؟؟
لمى تأخذ المزاز: إيه راحت لكن أبرار ورحاب نايمات عندنا تعال أنت ما تعشيت..؟؟..
رياض يشرب بيبسي: لا اللهم يديم النعمة رز بالليل ما أحب أكله.."جتهم فوز مع أبرار وجلسوا يأكلون"...
لمى: وين رحاب..؟؟
أبرار تأخذ عصيرها: نايمه..
فوز: الحبيبة تلعب بلاستيشن وتاركه أختها على الأرض نايمه والله لو يعرف أبوك كان يضربك...
أبرار ببراءة: لا ابوي ما يضرب أمي اللي تضرب..
رياض: هههههههههههه ما جبتي شئ طيب وش رأيك أنتي وأختك اوديكم للبرجوان بكرة؟؟
أبرار بفرح: والله خالي تودينا بكرة...
لمى: لا تفرحين هذا لكاك ما عنده إلا الدجه..."رمى عليها قرطاسه الساندويتش"..
رياض: أقول يا زينك ساكتة برووورة إذ خلصتي جيبي البلاستيشن من زمان ما لعبت...
فوز: متى أخر مرة لعبتها؟
رياض يتكئ: قبل الامتحانات أنا وطلال.."فز قلبها على الاسم"..بس الحمار يعرف يلعب صح..
لمى بتوتر: وش لعبتوا...؟؟
أبرار: في غير المبارة والسيارات شئ يلعبونه..
رياض بتعجب: هااااه يا الجنيه وش عرفك...؟؟
أبرار: دايم تقول أجيب لكم كل السيارات أو الكوره...؟؟
لمى: ووش فريق طلال...؟؟
رياض: يموت على اسبانيا..."ناظر لها بشك" وأنتي وش دخلك بفريقه..؟؟
لمى بخوف: يوووه أنت وش فيك عادي...سؤال حرام نسال..؟؟
رياض: اسألي ما قلنا شئ بس المفروض تسالين عني مو عنه..؟؟
لمى: ولا يهمك وش فريقك أنت..؟؟
رياض: مالك دخل اقلبي وجهك هناك...
لمى واقفة: ليش اقلب وجهي اتكل عنكم أحسن لي وأحسن لكم..."راحت عنهم"...
فوز تناظر لها بتعجب: وش فيها ذي...
رياض: خبله طالعة عليك..؟؟
فوز: الحين طفرت بها جاء دوري...
حست بنور الغرفة ولما حاولت تفتح عيونها شافت السقف وكان ديكوره خياااال صاير مثل القبة وين أنا..؟؟ ناظرت حوليها تذكرت أنها بغرفتها الجديدة لفت لجهة الثانية ما حصلت احد وباين انه ما نام هنا وتذكرت كيف كانت ليلتها تضايقت من تصرفه وحست بهزاته لها لما يصحيها عشان تتعشى لكن من شدة النوم وأخذها للحبة المنومة ما قدرت تقاوم ولما ما شاف فيه فايدة تركها قامت بكسل وناظرت للساعة المعلقة بالجدار..يوووه الساعة 9 ونص فركت عيونها ومسحت على شعرها ونزلت من السرير بعد ما رتبت نفسها ناظرت جلست على كرسي التسريحة وين نام هذا الصالة ما فيها احد أكيد نزل ولا سال عني عاد ميتة على أسالته وش أسوي الحين...وشافت الباب يفتح ودخل..
متعب بابتسامة باردة: المفروض ما أقولها لكن يله عروس ولا زم ندلعها...صباح الخير
أميرة ببرود: صباح النور.." بخاطرها إذ الدلع من عندك ما ابغاه..فتح دولابه واخذ ثوب استحت أميرة ونزلت عيونها لما شافته يغير..."...
متعب يقفل الازارير وبنظرة خبث: مالك نية تغيري وتنزلين تحت...
أميرة بتعجب: أنت ما نزلت..؟؟
متعب بسخرية: انتظرك...
أميرة واقفة بخجل: عطني نص ساعة وأكون جاهزة.."مشت ووقفت على نبرة صوته الحادة"..
متعب بضيق: أي نص ساعة قدامك ربع ساعة وإلا بنزل وأخليك.."طلع وقفل ورآه الباب بقوة وش فيه؟؟ أروح أتجهز بسرعة قبل ما يسويها وفتحت دولابها أخذت جلابية فخمة لبستها وكانت ماسكة على جسمها وكلها مشكوك وحطت شوي ماكياج وفكت شعرها الناعم بعد ما أخذت نظره أخيرة لنفسها طلعت وخافت ما يكون موجود ونفذ كلامه لكن حمدت الله انه جالس بالصالة يشوف التلفزيون
أميرة بخجل: أنا جاهزة..."ناظر لها متعب من فوق بنظره أعجاب واستحسان لها"..
متعب بإعجاب وهو واقف: تفضلي يا البرنسيسة أميرة..."ابتسم لها وحست انه يتريق ففضلت تنزل عيونها ومشت قدامه أول ما نزلوا كانت أم عبد الرحمن وبلقيس جالسات بالصالة يسولفون بعد السلام جلست أميرة بجنب جدتها ومتعب بالكرسي المنفرد وصاير قريب منهم..."..
أم عبد الرحمن: حيى الله ببنيتي أميرة بنت الغالية...
أميرة بخجل: الله يحيك يا جدتي.."كانت تحس بنظراته لها وكأنه يقيمها"...
بلقيس بفرح: تو ما تبارك المكان...
أميرة بخجل: متبارك بأهله...
متعب: هااااه... يا جدتي ما كأنك نسيتي احد..؟؟
أم عبد الرحمن تحاول تذكر: لا...ما أظن نسيت دام عندي الغوالي...
متعب بدهشة: افااااا ما هقيتها منك يا جدتي الحين تنكريني لما أميرة جت هنا..
أم عبد الرحمن: يوووه من قال انك نكرة..؟؟
متعب: أنتي ليكون كبرتي وخرفتي..؟؟
أم عبد الرحمن: أقول أميرة...وش فيه رجلك متسلط على الضحى..؟؟
أميرة تبتسم بخجل: مدري عنه هذا هو عندك اسأليه..؟؟
متعب حب يحرجها: وليش ما تسالين أنتي.."نزلت عيونها واختفت ابتسامتها بسرعة"...
أم عبد الرحمن بقهر: اهااا اترك بنيتي مالك دخل فيها..."همست بإذنها وقدر متعب يسمعهم"..ليكون تعبك وأنا أمك...؟؟..
متعب يحط رجل على رجل بتكبر: وش دعوة ليش ما تسأليني إذ تعبتني أو لا..."قلب وجهها احمر من الكلام اللي قالوه.."
بلقيس تغير الموضوع: متعب شكلكم ما فطرتوا اخذ أميرة وروحوا للطاولة أمي مجهزة كل شئ ...
متعب بجدية: وينها أمي..؟؟
بلقيس: يعنى ما تعرف أمي بالمطبخ..
متعب واقف وبصوت شوي عالي: الله يهديها على كثر الخدم والطباخين إلا هي تشرف على كل شئ وين هاجر عنها..؟؟
بلقيس بتعجب: نايمه...
أم عبد الرحمن: اجل أمك مثل أختك باسلة يا وليدي أمك من أمهات قبل ما تحب تجلس وتتآمر أو تأكل من يدين الخدم اللي يبربسون بالنعمة يالله من فضلك.."تكلم أميرة" قومي يمه روحي افطري مع طرازان البيت.."ابتسمت من اللقب صادقة جدتي ما كذبتي وهو صوته اللي ينسمع بكل أرجاء القصر"...
متعب بقهر: كأن عاجبك اللقب عشان تضحكين..."مشت وهي مازلت تضحك أحسن حقك وماجاك وراحوا للطاولة اللي كل شئ فيها جتهم منيرة وضمت ولدها بقوة وباركت له وعيونها تدمع..."
متعب بصوت حنان: ليش الدموع يا الغالية...؟؟
منيرة تمسح دموعها: دموع الفرح الحمد لله عشت وشفتك عريس وعساني أشوف عيالك يلعبون قدامي.."ناظر لها وكانت منزله عيونها"...
متعب: بحياتك إن شاء الله...
منيرة راحت لأميرة: هلا وغلا بمرة وليدي الغالي...
أميرة تبوس رأسها: هلا فيك خالتي..
منيرة: وشلونك عساك مرتاحة..؟؟
أميرة تبتسم: الحمد لله..
متعب: الله يهديك يا يمه كان ارتحتي ليش متعبه نفسك الحين..
منيرة: تعبك راحة...راحتي أشوفكم مبسوطين ومتهنيين..
راحت منيرة للصالة وجلسوا على الطاولة كانت تفكر بليلة أمس وشلون يتعشى ولا حتى جاء وقالي خلاني انام بلا عشى ولا همه..اوووف والله حاله هذا صعب احد يتفاهم معه أو حتى يحط العيون بعينه..عيونه على أنها حلوة بس فيها نظرة تخوف..نظرة خبث أو نظرة أجرام..ومع التفكير إلا تعبس من غير شعور الظاهر اللي فيها وراثة من عمتي دايم كذا عبوس مستمر..
متعب يأكل بلا مبالاة: ليش عاقدة النونه الفطور مو عاجبك...؟؟؟
أميرة بتعجب: نعم..!!
متعب ببرود: نعم الله عليك ليش ما تأكلين..؟؟
أميرة تبتسم: شبعت...
متعب يناظر لأكلها وبتريقه: لا.. ما شاء الله احلفي انك أكلتي..؟؟
أميرة تنهدت: ما لي نفس يكفى علي الشاهي...
متعب مد لها خبز ممسوحة بمربى: أمس ما تعشيت ولازم تأكلين شئ عشان يقويك..اخذي.."ناظرت للخبز وبتردد أخذتها ونزلتها"..ما أعطيتك عشان تنزلينها يله أكليها عشان يمدي نروح لخوالي ونسلم عليها ونرجع بدري ونلحق على الطيارة...
أميرة بتعجب: وأهلي..؟؟
متعب بغرابة: وش فيهم..؟؟
أميرة: محنا رايحين نشوفهم...
متعب بلا مبالاة: لا..
أميرة بضيق: ليش..؟؟
متعب بنرفزة: من غير ليش يله أكلي وبطلي من الأسئلة الزايدة.."اخذ كوب الشاهي وشربه ولا همه شئ قامت وعالطول صعدت فوق بقهر وحمدت ربها أن ما كان فيه احد بالصالة والظاهر دخلوا المجلس دخلت قسمها وهي بتموت من الغيظ هذا مو إنسان ما يحس..ولا يراعي شعور احد ودخلت غرفة الملابس وقفلت عليها وحاولت تهدي نفسها توقعته راح يكون ورآها لكن خاب ظنها وليش يخيب ظني أصلا هو ولا شئ بالنسبة لي بس همه الوحيد يرفع ضغطي وينرفزني..
منسدح بالحوش يتشمس وخاصة أن الشمس بدت تبرد جت زوجته ومعها صينيه الشاهي وجلست بجنبه...
حصة: ياليت ننزل للرياض نشوف أميرة..
محمد: روحي مع طلال إذ نزل بأخته..
حصة: المفروض ننزل نشوف بنتنا وش يقولون علينا ما صدقوا على الله رموا بنتهم على ولدنا..
محمد يتكئ وصار مقابل زوجته: أنتي الصادقة يقولون رجعت المياه لمجاريها وراح يسهل عليها اللي تبغاه..
حصة بغرابة: وش هالكلام..؟؟..
محمد يجلس: هذا مو كلامي كلام ولد أخوك..
حصة بتعجب: متعب..؟؟
محمد: لا الكبير مساعد..
حصة: مساعد..!!.. وش مناسبة هالكلام..؟؟
محمد: علمي علمك شكله للحين ما نسى اللي صار..
حصة بعصبية: وش علي من اللي صار الماضي انتهى وحلالنا عليهم بالعافية فيه وأنت وش قلتله؟؟..
محمد: ما قلت له شئ غير وش تقصد بكلامك..
حصة باهتمام: إيه...
محمد: وش إيه...قال اسأل عمتي وتقولك وراح وتركني لوحدي..؟؟
حصة: يعنى الحين يتوقع نتقرب لهم عشان حلالنا..؟؟
محمد: هذا اللي فهمته منه لو يا حصة ما طلبتي شئ أنتي وعزيزة بحياة أخوك كان ما صار هذا وضعكم..
حصة بجدية: وش فيه وضعنا..؟؟
محمد: ما تشوفينه وش يقول يظن الحين زوجنا بنتنا لاخوه عشان الحلال...
حصة بقهر: وش علي منه يقول اللي يقوله وأمي هي اللي خطبتها مني وهو موافق برضاه قدامي صار هالكلام...
محمد يتنهد: مدري يا حصة شكلنا تسرعنا بزواج أميرة...
حصة: لا تسرعنا ولا شئ الحمد لله نيتنا زينة مو مثل تفكيره..الله يهديه..
محمد: تذكرين زمان لما جينا نعزي بابوك..."هزت رأسها بأيه"...تذكرين لما قلتي حلالنا بناخذه بالطيب بالقوة بناخذه حتى لو بالحيلة...
حصة: إيه بس كان مساعد صغير...ومتعب بعد..؟؟
محمد: لا مساعد ما كان صغير كان ماسك الحلال مع أبوه...
حصة: وتظن انه للحين أن كلامي فسره بزوج أميرة ومتعب..؟؟
محمد: ليش لا...ومساعد إنسان صارم وما فيه قلبه رحمة تذكرين وش سوا بعزيزة..
حصة تتنهد: إيه اذكر...وهذا شئ ينسى يوم يطردها ما ظنيت أن اخوي الله يرحمه قاسي وربى عياله على القسوة...
محمد: وتقولين ما تسرعنا بزواج أميرة..؟؟
حصة: بس متعب غير عن مساعد فيه حنية بس الله يرحمه قبل ما يتوفى قالي وقدامهم كلهم أن نصيبنا من المعارض نحصلها عند مساعد ومتعب محفوظ وحتى شركة ابوي اللي يرحمه للحين موجودة وحلال لنا ولعيالنا ومساعد كان موجود ويسمع كل شئ...
محمد: لكن مساعد مثل ما قلت لك إنسان صارم مع الكل ومستحيل يتنازل لكم عن أي شئ...
حصة: عليه بالعافية ما نبغى شئ أهم شئ أن كل شئ رجع مثل أول وش خذينا من الدنيا غير التعب والشقى ما يسوى علينا الواحد يدور على الشئ اللي يقربه من الله مو يبعده.." طلعت رغد لهم ومعها بنات شماء"...
رغد تجلس بجنب أبوها: بابا....
محمد: سم ابوي...
رغد: مو رايحين لخالتي أميرة اشتقت لها كثير
حصة واقفة: ما قلت لك حتى رغد تعرف أكثر منك وين أمك رغد..؟؟
رغد: بالمطبخ الحين تجي..."وجاء لهم طلال اللي مبين قايم من النوم غصب"...
طلال وهو يتثاوب: السلام عليكم
الكل: وعليكم السلام...
محمد: دام فيك نوم ليش صاحي الحين..؟؟
طلال: هذه شمووووه صجتني إلا الحين انزلها لرياض...
محمد: لسه بدري على الرياض خلها عنك بعد العصر أو المغرب ودها..
شماء: لا اسمح لي يا يبه ما عودت رجلي على فراقي...
طلال بدهشة: بسم الله من وين طلعتي أنتي...
شماء: مثل ما طلعت.."تكلم بناتها"...متى قمتوا..؟؟...
ندى: من زمان جلسنا نلعب مع رغد بالبلاستيشن..
طلال: الله يعين حقتي خربت على يدينكم..."ناظر لرغد بحدة".. من سمح لك تلعبينها من دون أذني..هااااه...
رغد بدلع: أنتي قايل لخالتي أميرة متى ما نبغاها نأخذها من غرفتك..
طلال: اهااا شفتي وش قلتي...قلتي خالتك أميرة يعنى مو أنتي..
محمد: ما ادري وش لايقين باللي يبعلبونه توجع عيونكم
شماء: هواية يبه وتضيع وقت..
نزلت وشافته على الطاولة جالس بروحه وشكله كان بعالم ثاني...
هاجر تجلس بجنبه: مبروك يا عريس..
متعب يتنهد: الله يبارك فيك صح النوم كان ما قمتي..
هاجر بلا مبالاة: صح بدنك راحت على نومه إلا وينها العروس كل هذا مستحى...
متعب بقهر: لا تتدخلين بشئ مو لك..فاهمة..."راح عنها"..
هاجر بتعجب: وش فيه هذا..الحمد لله والشكر أول مرة يمر علي عريس بيوم صبحيته ماله خلق شكل الهانم طلعت روحه خخخخخخخخخ "بدت تأكل ولا همها شئ دخل متعب عليهم المجلس وجلس بجنب أمه"...
منيرة: وينها عروستك...؟؟
متعب: طلعت فوق قلت لها تتجهز عشان نروح نسلم على خوالي وش رأيك تجين معنا يمه..؟؟
منيرة: أخاف أضايقكم ...
متعب بغرابة: وش تضايقيننا لا عاد اسمعه منك مثل هالكلام...
بلقيس: ومتى طيارتك..؟؟
متعب: على الساعة 3 العصر...
منيرة: راح تطولون هناك...؟؟
متعب: لا كلها أسبوع وراجعين إن شاء الله ...
أم عبد الرحمن: يوووه أسبوع ما يكفى...
متعب: إلا يكفى ونص...
بلقيس: طيب الدوامات وباقي عليها.."ما رد عليها ودخلت هاجر وجلست بجنب جدتها"..
منيرة تكلم ولدها بحنان: روح شوف حرمتك عشان نجي بدري من خوالك...
متعب واقف: إن شاء الله ...."وراح عنهم"..
هاجر: يمه وش فيه متعب ليكون بنت الحسب والنسب مزعلته.."شدتها على أذنها"..آآآآآي يا جدتي تعوريني...
أم عبد الرحمن بقهر: بنت الحسب والنسب اللي تقولين عنها تراها أفضل منك يا الفاصخة..."دفتها بقوة"...
هاجر بقهر تمسك على أذنها: طيب أنا وش قلت أموت واعرف ليش تزعلون من الصدق..
بلقيس: هاجر وبعدين تراك طولتيها وهي قصيرة روحي اتصلي بمساعد وشوفي إذ بيجي أو لا...
هاجر تحط رجل على رجل: اللي يبغى شئ يروح بنفسه...



منيرة وقفت وبنظرة جدية لها: الظاهر ابخلي مسؤوليتي عنك واخوانك هم اللي يربونك...
أول ما دخل ما حس أي حركة موجودة بالقسم دخل الغرفة وما شاف احد فيه طلع للبلكونه بعد ما فيه احد وين راحت؟؟ جلس على السرير واخذ جواله وشاف 4رسايل من هند...يا ربي.. وشلون افهمها هذي بعد...تنهد ورفع ناظره للسماء...وما حس إلا أميرة واقفة عند الباب وتناظر له بغرابة...مبين عليها مأخذه دش...
متعب بابتسامة تعب: نعيمن...
أميرة ببرود: الله ينعم عليك..."وراحت للتسريحة وفكت الفوطة وأخذت تنشفه شعرها بحركة سريعة وكانت متأكدة من نظراته لابسه جلابية ناعمة واقل فخامة من اللي لبستها قبل شوي جلست على التسريحة حاولت تتجنب وجوده بالغرفة...
متعب: بعد الصلاة كوني جاهزة وترى أمي بتروح معنا.."ما ردت عليه وبعد ما طال الصمت بينهم"....وش فيك..؟؟
أميرة تناظر له من المرايا: أنت تشوف فيه شئ..؟؟
متعب واقف: لا...."وقبل ما يطلع من الغرفة وقفه صوتها الناعم"..
أميرة: متعب.. اخذ جوالك معك ترى أزعجني.."خاف أنها شافت الرسايل..وقف عندها وبنظرة جدية"
متعب بنظرة خوف: فتحتيهم...؟؟..
أميرة بلا مباله بوقفته اللي كانت قريبه منها: عمري ما مديت على شئ مو لي.."ناظرت له ببرود"..اطمن وارتاح تراه ما يهمني...
متعب مسكها بيدها بعصبية ووقفها بجنبه: وأنتي مو اكبر همي شوفي يا أميرة ترى أحذرك إذ تعاملتي معي بهذا الأسلوب يا ويلك مني.."بصوت عالي"...ساااااامعة.."دفها على الكرسي خلها تجلس بقوة وطلع المفروض أنا اللي ازعل مو هو أحسن عشان يعرف وشلون يكلمني وأخذت علبة الماكياج وجلست تتزين واستشورت غرتها وخلت باقي شعرها مجعد لأنه بطبيعته ناعم ويتجعد طبيعي بعد ما صلت الظهر لبست فستان كان جدا هادي عبارة عن بيج مموج بالبني واللون الكركمي معطيها شكلها جنااااااااااان..يا ربي هذا وينه طلعت الصلاة وهو لسه ما جاء يغير ملابسه خليني اطلع له شئ من ذوقي راحت وفتحت دولابه طلعت ثوب سكري وشماغ ناظرت فيه وتتأمل شكله..لا مو حلو..لحظة مرة شفت رياض لابس ثوب ابيض وغترة سكرية وطالع جناااان غيرت الثوب وطلعت واحد ابيض ناظرت الساعة يووه 1 إلا ربع..وينه طلعت للصالة وما حصلت له اثر وكان التلفزيون مفتوح وين راح ؟؟..جلست تنتظره وأخذت الريموت تقلب بالقنوات...
بالشركة كان يشوف الأوراق اللي جابهم هاني له...
مساعد: اسمع يا هاني..
هاني: ائمر استاز...؟؟
مساعد بجدية: راح أكلفك تشرف على المعارض بدل متعب...
هاني: بس بعد أزنك كيف اوفئ بين الشغلين..؟؟
مساعد: أنت ما تفهم أقولك راح تمسكه بدل متعب للين ما يرجع بالسلامة وبعدين ارجع لشغلك هنا بالشركة..
هاني: واستاز متعب وينه هالاء..؟؟..
مساعد: بشهر عسل وكلها أسبوع ويرجع إن شاء الله..
هاني بفرح: ألف مبروك استاز طيب ايمتا ابلش الشغل لوهنيك..
مساعد: ياليت من اليوم وخل مبارك يجي بمكانك وهذا شئ مؤقت مثل ما قلت وعلى فكرة قبل ما أنسى ما جاكم فاكس من الفرع الثاني بخصوص المجمع السكني...
هاني: لا استاز..ما ايجا أشي...
مساعد بعصبية: وشلون ما جاكم المفروض يجي من يومين وينه الزفت أيمن..
هاني بخوف: موجود هالاء أنديلك أيها بس روق استاز...
مساعد واقف وراح للشباك الكبير اللي يطل على الشارع: أي روقان انتم تخلون الشئ روقان تحسبون انتم جايين ببلاش وتأكلون ببلاش...بسرعة روح ناده...
هاني: أمرك استاز..."طلع بسرعة من مكتبة تنهد وهو يناظر الشارع والسيارات اللي برا وكانت واقفة بسبب الزحمة ويفكر بالأيام اللي راح تقابله مع عماته صح وصانا لكن هذا حلالنا شقانا تعبنا فيه وهم يأخذون كل شئ باردة مبردة آآآه يا يبه لو انك عايش ما كان هذا حالي ولا متعب اخذ بنت عمتي إلا ويسمع جواله يرن"..
مساعد: هلا نورة..؟؟
طيف: لا أنا تيف..؟؟
مساعد ابتسم: هلا بحبيبة أبوها طيوفي...وش عندك متصلة..؟؟
طيف بدلع: امممم...احبك بابا...
مساعد: وأنا احبك يا روح بابا....
طيف:..بابا.. ليس ما تدي أحين...ونولوح بيت دده منيله...
مساعد: الحين أجي حبيبتي...وين ماما..."وسمع صوتها الطفولي تنادي لامها"..
نورة: هلا مساعد..
مساعد: هلا بيك...وش قصة بنتك..؟؟
نورة: هههههههههههههه مدري عنهم من أصبحت وهي تبغى تروح لعند جدة منيرة...
مساعد: طيب لا تكسرين بخاطرها وروحوا مع السواق...
نورة: وأنت ما راح تجي..؟؟
مساعد يتنهد بضيق: لا..عندي شغل واجد بتأخر لحد الغداء وانتم روحوا لهناك وان شاء الله إذ خلصت بدري اجيكم..."دخل أيمن"..يله مع السلامة..
نورة: الله يسلمك..." تكلم بنتها "...يله تبغين نروح للبيت جدة منيرة..
طيف: ايييييييييييييييه
نورة: تعالي ساعديني نسوي فطيرة التفاح عشان نأكلها هناك..."قامت وورآها بنتها اللي تتقامز بفرح عشان تساعد مع أمها.."..
مساعد بجدية: ايوه يا أيمن يقول هاني الفاكس ما وصلك...؟؟
أيمن بارتباك: والله يا فاندم من شويا الفاكس وصل تفضل حضرتك.."مد له الفاكس وأخذه وكانت البرود تكسوا وجهه"...والمشكلة مش من عندنا...؟؟
مساعد بنظرات جامدة: عند مين..؟؟
أيمن: من عندهم يئول أن حصل عطل بالشركة كولها...
مساعد بجدية: محد بلغني بالشئ متى صار هالكلام...
أيمن: من ربع ساعة...اتصلت استفسر عن الفاكس اللي حضرتك أولت عنه وقالوا أن الشركة حصل معها عطل كهربائي والحمد لله عدى على خير...
مساعد: طيب الحين شوف شغلك.."هز رأسه بأيه وطلع وجلس مساعد على الكرسي يقرى الورق اللي بيده"...
سمعت صوت الباب يفتح ودخل منه متعب ناظر لها ببرود ومشى واعتبرها مو موجودة..
أميرة واقفة: متعب..
متعب بملل: نعم...
أميرة: وش فيك..؟؟
متعب التفت عليها بتعجب: تشوفين فيه شئ...
أميرة تبتسم: لا..."التفت يبغى يدخل الغرفة"...متعب...
متعب بتأفف: نعم...وش تبغين..؟؟
أميرة: طلعت لك ثوب وغترة عشان نروح لخوالك.. "يوووه وشلون نسيت وناظر الساعة اللي بيده الساعة 1 وثلث..؟؟"..
متعب ناظر لها بتكبر: جاهزة..."هزت رأسها بأيه"..طيب بعد ربع ساعة وأكون جاهز.."ومشى من غير ما يشكرها اقل شئ صدق إنسان ما عنده ذوق حتى مشكورة ما فيه وبعدين ليش يكلمني كذا عليه مزاج يموت بلد..اوووف أمري لله حظي ومكتوب علي الله يصبرني عليك وعلى طبعك الزفت جلست بعصبية وأخذت الريموت تقلب فيه وشد انتباهها مقاطع مضحكة تضحك وما حست فيه واقف وكان يتأملها وبنظراته ألف معنى ومعنى هو بنفسه ما قدر وش يفسرها.."..
أميرة بتعجب: من متى وأنت واقف..؟؟
متعب: من زمان...يله بسبقك لتحت لا تتأخرين..."طلع بسرعة وتركها تلبس عبايتها وبعد ما خلصت ومرت بالمجلس اللي ما كان فيه إلا بلقيس سالت عن خالتها وقالت أنها ركبت من بدري وعالطول راحت للسيارة اللي كانت واقفة عند المدخل نزلت بسرعة من الدرج وفتحت الباب وسلمت ما سمعت غير زفرته القوة شكله معصب بس ما تأخرت وراحوا للبيت خالته فوزية وأول ما دخلوا كانت جالسة بحياء ولا احد يعبرها وكانت تشوف نظرات خالته فوزية كلها تكبر وكأنها جالسة على قلوبهم شافت متعب يسولف مع خالته كانت ضحكته جذابة وأحلى ما فيه ثقة بنفسه كبيرة وجلسته اللي كأنه سيدة المكان وبعد ما طلعوا منهم راحوا لخاله عبدالله وصالح...
حصة بعصبية: وليش ما قلتولي..؟؟
طلال: يمه الله يهديك...وإذ عرفتي وش بتسوين...
محمد يضحك: هههههههههههههههههه أخاف تسافر معهم..."وضحكوا كلهم"...
حصة: أحر ما عندي ابرد ما عندكم بنتي تسافر ولا اشوفها أو حتى اكلمها...
طلال يحب رأسها: هدى بالك يا يمه ترى ما يسوى عليك وإذ تبغين تكلميها.."طلع جواله"..دقي عليها
شماء: تقول رغد نست جوالها بغرفتها
طلال: خلاص مو مشكله هذا رقم متعب اخزنه بجوالك...
خوله: وأنت وش عرفك أنهم سافروا...
طلال: كلمت متعب وقالي أنهم بالمطار...
حصة: وين يسافرون..؟؟
طلال: لمكة ..؟؟
خوله: طيب يطولون هناك..؟؟
طلال: لا..قال أسبوع ويرجعون..؟؟
حصة: خل عنك هالسوالف وخزن رقمه بسرعة...
شماء: يمه الله يشوفك يقول كأنها البنت الوحيدة لك...
طلال: هااااه أم طلال مو كان منزلتي نزلت واميرووة ارتفعت وضربت المؤشر الأحمر...
حصة: والله كلكم عزيزين على قلبي وما أرضى بفراق احد بس أميرة غير..
خوله: وشلون غير ترى بديت اغار..
طلال: ههههههههههههههههههههااااي هذا وأنتي الكبيرة تقولين كذا اجل أنا وش أقول بس تصدقون أميرة غير..."ويدق جوال شماء "
شماء: يله أنا بروح..
محمد: بدري يا بنتي اجلسي لحد العشاء..؟؟
شماء: لا يبه ماجد عند الباب طلال الله لا يهينك روح افتح له...
طلال: وهذا أنا بوديك بنفسي وأخرتها من ورأي تتصلين عليه يأخذك...
شماء بخجل لأنها انكشفت: ما اتصلت تفاجئت حالي حالكم...
طلال بخبث: شمااااء ترى حركات النص الكم مو على طلال...سامعه...
شماء انحرجت: يوووه..عمرك ما صدقت بروح أنادي البنات.."طلعت فوق لغرفة طلال اللي كانوا يلعبون بلاستيشن "...
توها مسكرة من حصة تسال عن أحوالهم بعد ليلة أمس...
فوز: يا حليلها أميرة سافرت اليوم...؟؟
عزيزة: إيه الله يسهل عليهم وكان ودها تروح تشوفها بس طيارتهم بدري..؟؟
فوز: يمه كنت بسالك عن هاجر هي ليش كذا ما تتكلم إلا بطرف خشمها وأمس بالزواج خير شر ما قامت ترقص إلا لما دخل أخوها...
عزيزة: اخوي الله يرحمه مدلعها بالحيل...

فوز: شفتي أمس كيف طالعة بالشارع تقريبا كل وجهها طالع كان ما تغطت اصرف لها عكس بلقيس مرة...حبوبه..."ما ردت عليها وشافتها سرحانة"...
فوز انتبهت عليها: يمه..وش فيك..؟؟
عزيزة تتنهد: لا ما في شئ وين أخوك وأختك؟؟
فوز: هههههههههههههههههه يلعبون كوره ههههههههههههههههههههه
عزيزة بتعجب: أي كوره..؟؟
فوز: بالبلاستيشن...
عزيزة: طيب اتصلي على أبوك شوفي وينه واسأليه إذ بيتعشى هنا أو برا ؟؟ "قامت واتصلت على أبوها وبعد ما بلغتها انه بيتعشى برا راحت للبيت الشعر وقبل ما تدخل تسمع هواش وصراخ..
لمى بقهر وبصوت عالي شوي: غش...غش...والله غش..
رياض: هههههههههههههههههههاااااي أنتي اللي ما تعرفين تلعبين...
لمى: لا أنت أناني...أقولك وشو اللي يشوت تسفهني وتعلمني غلط عيدها من الأول...
رياض بتعجب ويبتسم: والله ما أعيدها تعالي فوز شوفي كم جبت بمرماها..
فوز تبتسم: يووووووه 10 / 0 اخيييييييييييه عليك يا لمى فشلتينا لا عاد أشوفك تلعبين مع احد..
لمى بقهر: هو غشااااااااش..إذ سألته ما يعلم عيدها من الأول...
رياض: لو تموتين ما أعيدها خلصي الشوط هذا وأعيدها...
فوز: دريتي أميرة سافرت اليوم...
لمى تلتف عليها من غير ما توقف اللعبة: لا عاد متى..؟؟
فوز: اليوم بعد صلاة العصر..هييييييييييه يا خبله سجل عليك وأنتي مو لمه.."و بقهر قفلت البلاستيشن بعصبية"...
رياض: هههههههههههههههههههههههههههههه ليه تقفلينه..؟؟
لمى: عشان ما تغش مرة ثانية..
رياض: إذ ربي باليك بالغباء وأنا وش دخلني تقفلينه..
لمى: ما الغبي إلا أنت وإلا وش حادني العب من غشاش مثلك...
رياض: ههههههههههههههههههههههههه عمري ما غشيت حسبي الله عليك يا طلال..
لمى بقهر وخجل: الحين حنا بطلال عشان تتحسب عليه وبعدين..وش ذنبه ولد خالتي..؟؟
رياض: ذنبه...انه يغش وعلمني وشلون أغش على الناس وأول تجاربي معك أنتي ...
لمى واقفة: أحسن حس اللي أحسه..."وطلعت"
رياض بصوت عالي: ههههههههههههههههههههههه وين رايحه تعالي ..أعلمك...
لمى من برا تكلمه: دامه معك عفت كل شئ...
بالصالة جالسة تسولف مع بنت خالتها جتهم بعد المغرب مع أمها اللي راحت مع منيرة وخالتهم لعزيمة أخوهم صالح وجلسوا هالثنتين لوحدهم وبلقيس تعبت وراحت ترتاح ببيتها...
بشاير: بس الحق ينقال مرة أخوك تجنن.."بقهر واضح".. ما تنلام إذ خالتي نقتها لاخوك...
هاجر: روحي زين على ايش زينة حبيبتي تدرين اليوم قاعدين على الغداء اخوي مغطي عليها ..
بشاير: معليش هاجر..الحق ينقال أخوك مملوح بس أميرة شئ بصراحة أحسها مغطية عليكم..
هاجر بقهر: اوووووف ممكن تغيرن الموضوع...
بشاير بخبث: هااااااااه هاجر ليكون تغارين منها..
هاجر باشمئزاز: أنا اغار من وحدة لا راحت ولا جت ههههههااااااي ده بعدك أنتي وهي.. تدرين تمنيت اخوي أخذك ولا أخذها...
بشاير بأسف: كل واحد يأخذ نصيبه...ما علينا اجل جدتك لعنت أبو خيرك على اللبس..؟؟
هاجر: اسكتي شوي وتقول لاخوني كانت منقهره مني...تدرين بالزواج أنا أميرة الحفلة هههههههههههههههههه.."بشاير تعرف مبالغات هاجر وتعرف أنها قد ايش مغرورة وأنانية عشان كذا تحب تقهرها بالكلام اللي يضايقها وتحب تركز على اللي يغيظها..."..
بشاير بخبث: اجل أميرة وين راحت...؟؟
هاجر بقهر: أميرة...وأميرة..تراك ذبحتيني فيها الله يأخذك ويخذها بيوم واحد...
بشاير: يوووه بسم الله علي الله يأخذك أنتي..أنا لسه ما تهنيت بعمري وقدامي مستقبل..
هاجر تتنهد بضيق: دام قدامك مستقبل نقطينا بسكاتك ولا تجبين سيرتها...
بشاير: ههههههههههههههههههههههه وش دعوة يا هاجر ما هقيت تغارين لدرجة يا بنت الحلال إذ ضليتي كذا صدقيني راح تخسرين نفسك وتخسرين اللي حولك..
هاجر وقفت بعصبية: يا ربي منك دايم إذ شفتيني لازم تقولين هالمحاضرة التافهة أحسن لي أجيب لك شئ تشربيه..
بشاير تكتم ضحكتها: أنا أقول كذا أحسن ههههههههههههههههههههههههههههههههههه
"""الجزء السادس"""

نزلت الطيارة على مطار الملك عبد العزيز بجدة كانت جالسة بجنبه عند النافذة وما قاموا للين ما خفت الطيارة فتح جواله واتصل على أمه عشان يطمنها وراحوا لفندق جدة هليتون واخذوا جناح يطل على البحر جلست أميرة بتعب وتحس أنها محتاجة لنوم شافت السرير قدامها فانسدحت عليه وعيونها على الغروب من الشباك الكبير يالله الحين بالخرج أذان وهنا لسه الحين أمي وأبوي وش يسوون وخوله ورغد وطلال لهم وحشة وهذا ما غبت إلا يوم الله يعيني باقي العمر وما حست إلا النوم سيطر عليها دخل للجناح وما شافها بالصالة الصغيرة لما دخل الغرفة شافها نايمه كالأطفال ابتسم وتقرب منها حب يدرس ملامحها عن قرب مأخذه من طلال شئ بسيط لكن طالعه أحلى منه بكثير ما حس بالوقت اللي جلسه وهو يتأملها إلا وتعبس ابتسم على حركتها حتى وأنتي نايمه ما تتركينها بس محليتها حاول يسحب الغطاء من تحتها بشويش عشان ما يزعجها تحركت بحركة تلقائية واقتلبت للجهة الثانية ابتسم وراح للصالة جلس يفكر باللي راح يواجهه..هند للحين متمسكة فيني ومثل ما قالت ما راح تتخلى عني وأميرة للحين ما عرفتها والزمن كافي أن يعرفني عليها أكثر وأكثر..تنهد وانسدح بالصالة كان يفكر بأميرة وبهند والأيام اللي راح تقابله واخذ جواله وكتب لها رسالة...
جمعت الشوق وأهديته عيونك وكل الحب في دربك نثرته
وعطرت المشاعر من جنونك وزفيت العمر لك لو خسرته
ومالها إلا ثواني ترد له برسالة...
أهلا هلا بك يا بعد كل من لي يا أغلى من الغاليين يا روح روحي
يفزلك قلبي وأرحب واهلّي ويطيب في قربك جميع الجروحي
تنهد من أعماق قلبه ومع التفكير ما حس إلا بإقامة الصلاة قام توضأ ونزل تحت يصلى جماعة بمصلى الفندق...
أم عبد الرحمن: يا وليدي ترى الدنيا فانية لا يصير قلبك اسود...
مساعد بقهر: ما ادري وش يعجبكم رجعنا المياه سكتنا وما قلنا شئ أما أن أعطي عماتي من حلالنا أسف يا جدتي..اسمحي لي..
أم عبد الرحمن بحزن: حسافه والله هذا وأنت الكبير والعاقل تقول كذا.."تنهدت بضيق".. الله يرحمك يا عبد الرحمن شوف يا مساعد ترى...
مساعد قاطعها: جدتي...هذا شئ يخصنا صدقت لما قلت ما زوجت بنتها لأخوي عشان توصل للي تبغاه لكن.. لا...ما تشوف شئ مننا..
أم عبد الرحمن بعصبية: وأنا وين راح نصيبي ليكون لهفتوه وش فيك على عماتك..هاااه...استح على وجهك وراع ربك فيهم...
مساعد بعصبية: جدتي...الله يخليك لا تدخلين بشغلي الله يخليك يا جدتي ونصيبك بالحفظ والصون ومتى ما تبغينه من الحين هو عندك.."وطلع من غرفتها بسرعة وهي تتنهد وتطلب منه الهداية"..
عهود: خلاص يا هند كم مرة أقولك انسيه الرجل تزوج وراح يعيش حياته..
هند تبكي: لا مستحيل انسااااه أنتي ما قد جربتي الحب عشان كذا منتي حاسة باللي فيني..
عهود تتنهد بضيق: ومن قال ما جربته وانكويت بناره وأكثر منك بعد..
هند تحاول تستوعب كلامها: عهود أنتي قد حبيتي..!!.. ليش ما قلتيلي ومين حبيتي..؟؟..
عهود بحزن: سالفة طويلة بس مو نفس طريقتك حبيت ولد عمي تقدرين تقولين من طرف واحد لكن أخته عارفه أني أموت فيه ومع الأسف أمه زوجته بنت أخوها........"بحزن".....الله يوفقهم
هند: أنا لو بمكانك أحارب للين أوصله وأقوله اللي بقلبي مو أتعذب ولا تضنين أن متعب انتهى من حياتي راح أحارب للين ما أوصله تظنين حبنا جاء بالسهولة وينتهي كذا الظاهر ما عرف من هي هند زين..
بعد ما رجع من المسجد دخل الغرفة كان التكيف مرة عالي راح ووطئ عليه وقف يتأملها وهي نايمه ومكومة على نفسها من البرد وكأنها ربيان...
متعب يهزها بهدوء: أميرة..أميرة.." شكل الأخت نومها ثقيل"...أميرة..."سمع هم همه ابتسم"..يله طلعت صلاة العشاء والمغرب ما صلتيها قومي.." ما شاف أي بوادر للحركة جت بباله فكرة وابتسم بخبث واخذ الغطاء وسحبه بشويش وهو يضحك من قلب.."
أميرة تجر الغطاء:رغد خليني أنام..."ناظر لها بتعجب..رغد..وش جاب رغد الحين الأخت تظن أنها للحين ببيت أهلها خخخخخخخخخخخخخخ"...
متعب بجدية وماسك ابتسامته: يله قومي.." فتحت عيونها من تحت الغطاء واستوعبت وضعها يوووه هذا متعب يا ربي حتى النوم مو مأخذه راحتي فيه ويقولون الزواج راحة...امحق...لما اختفى صوته وسمعت صوت بالجهة الثانية وكأنه تلفزيون بعدت الغطاء عن وجهها جلست على حيلها وللحين النوم بعيونها قامت عالطول وراحت للحمام وأخذت لها دش تبعد اثر الإرهاق ولبست سبورت مريح طلعت وحطت شعرها ذيل حصان وبعد ما خلصت الصلاة طلعت وراحت للصالة وشافته منسدح على الكنبة الحين قومني والحبيب نايم...طيب أنا اوريك..؟؟
أميرة: متعب... أنت نمت...؟؟
متعب: لا...وش بغيتي..؟؟
أميرة بتردد: اممممممممم بعد إذنك ممكن استعمل جوالك..."فتح عيونه بسرعة وكأنه مصدوم وجلس على حيلة ويناظر لها "..
متعب بشك: ليش..؟؟
أميرة بغرابة: بكلم أهلي.. إذ ما عندك مانع..؟؟
متعب براحة: لا ما عندي.." وطلع جواله وحمد ربه ما فيه أي رسالة وأعطاها إياه أول ما قامت تبغى تروح للغرفة الثانية وقفها"..
متعب: وين رايحه...؟؟
أميرة بغرابة: بالغرفة.... اكلم..؟؟
متعب وقف مقابلها: وليش ما تكلمين هنا..؟؟
أميرة بخجل: ما اخذ راحتي عند أي احد..
متعب: بس أنا مو أي احد أنا زوجك وإلا نسيتي.."نزلت عيونها"...يله دقي عليهم..."دقت على البيت وطول ما رد إلا وتسمع صوت بنت أختها"..
أميرة بفرح: هلا رغد..وشلونك حبيبتي...؟؟
رغد بفرح: خالتي أميرة...أنا بخير وشلونك أنتي..؟؟
أميرة تجلس: بخير..وشلون أمي وأبوي وخوله وشماء وطلال..؟؟
رغد: كلنا بخير..خالتي كنا بنجيكم اليوم العصر لكن خالي قال أنكم سافرتوا...
أميرة بأسف: والله....خسارة ياليتكم جايين طيب وين أمي..؟؟
رغد: اصبري لا تسكرين.."وراحت بسرعة تنادي أمها حصة اللي من سمعت أن أميرة تبغها عالطول قامت تكلمها بلهفة وشوق لبنتها..."
حصة: هلا يمه أميرة وشلونك طمنيني عنك إن شاء الله مرتاحة ومبسوطة وشلون متعب؟؟..
أميرة تبتسم وتناظر لمتعب اللي من أول ما كلمت وهو يراقبها: أنا بخير ومتعب بخير...
حصة: يمه أميرة أنتي الحين صرتي مسؤولية عن زوجك وعن نفسك ما أوصيك ما أبغى يقولون بكرة حصة ما عرفت تربي أو منيرة ما عرفت تختار مرة ولد سنعة أبغاك تصيرين مثل نورة اللي سيرتها على كل لسان...سامعه يمه...
أميرة حست بخوف بكلامها: إن شاء الله يمه.."شافته يأشر لها عشان تعطيه يكلمها"...يمه متعب يبغى يكلمك..؟؟
متعب بابتسامة الجذابة: السلام عليكم ياعمه وشلونك وشلون أبو طلال..
حصة: هلا بوليدي متعب..بخير يا جعلك تشوف الخير أنت بشرني عنك وعن الأهل...
متعب يناظرها: كلنا بخير ونسال عنكم..
حصة: تسال عنكم العافية وشلون رحلتكم إن شاء الله بس ما تعبتوا..
متعب: لا الحمد لله كل شئ ميسر لنا...
حصة: طيب يمه ما أطول عليك وانتبه لأميرة ولنفسك...
متعب: إن شاء لله مع السلامة..."سكر وظل يناظر لها ومستغرب من سكوتها"...وش فيك ساكتة..؟؟
أميرة تحاول تبتسم: ما في شئ..."نزلت عيونها ما توقعت صوت أمها يخليها تحن لهم وزاد مخاوفها الكلام اللي قالته صحيح انه الكلام سهل لكن معناه ثقيل وخافت من الفشل حست ودها تبكي ففضلت تسكت وتنزل عيونها عشان ما تنفضح قدامه.."..
متعب بغرابة: أميرة.."ناظرت له بدموع مجتمعة بعيونها"...وش فيك..؟؟.."هزت رأسها بلا وعالطول قامت للغرفة وانسدحت على السرير قام ورآها وشافها تبكي ..وش فيها هذه...بسم الله تو وش زينها.."
متعب يجلس بجنبها: أميرة....وش فيك..؟؟..."ما ردت عليه غير بالصياح"..أميرة...ليش تصيحين الحين..؟؟.."نفس الشئ ما ردت"..أميرة..ممكن تهدين عشان افهم سبب الصياح..."لما شاف ما في أمل ترد قام وراح للمطبخ وجب كاس مويه ورجع ما شافها بالغرفة وعرف أنها بالحمام.."...
متعب يطق باب الحمام: أميرة....افتحي الباب...أميرة..."لحول الله وين ابتلشت بذي بعد وش فيها عشان تصيح..؟؟..وبصوت عالي"..أميرة قسم بالله إذ ما فتحتي..لأكسره افتحي بسرعة.."ومسك مقبض الباب ويحركه بقوة ما يدري ليش خاف عليها"...قلت افتحي..."وسمع القفل يفتح وطلعت هادية ومنزلة عيونها اللي منتفخات من الصياح وجهها احمر"...
متعب سحبها لوسط الغرفة وبجدية: وش فيك...؟؟؟
أميرة بصوت مبحوح: ما في شئ..؟؟
متعب بنفاذ صبر: كل هذا وما في شئ وش سبب الصياح..؟؟
أميرة متمالكة نفسها عشان ما تصيح مرة ثانية: قلتلك ما في شئ مهم...
متعب بنرفزه: دامه مو مهم يكون أحسن ما اعرفه ناقص عوار رأس.."ما ردت عليه وصدت للجهة الثانية"...تجهزي عشان نطلع نتمشى...
أميرة بنفس شينه: مالي خلق اطلع...
متعب بعصبية: لا بتطلعين غصب عنك..سامعة...انتظرك بالسيارة وإذ ما جيتي خلال 5 دقايق والله وهذاني احلف أرجعك على أول طيارة للرياض.."وطلع من غير ما يسمع ردها تنهدت بتعب الحين ما يفكر إلا بنفسه إلا اطلع معه الله يعيني يا رب صبرني عليه وعلى عصبيته وتساعدني يا رب لبست عباتها ونزلت تحت اللي كان واقف عند المدخل ركبوا السيارة وساد الصمت بينهم...
دخلت عليها بغرفة أختها وشافتها منسدحة على السرير تقرى شئ...
خوله: رغد أنتي هنا وأنا أدور عليك..."ردت لها بابتسامة"...وش تسوين بغرفة أميرة...؟؟
رغد تجلس مقابلة أمها: ماما اشتقت لخالتي كثير...
خوله تبتسم: مسرع ما تشتاقين أمس شايفتها...
رغد: من سمعت صوتها اليوم كنت بصيح..."نزلت عيونها"...
خوله: وليش تصيحين...؟؟
رغد: لأني أحب خالتي مرة وما ابغها تبعد عننا...
خوله تحضنها: هذه الدنيا يا يمه تبعد الحبيب وتقرب البعيد وش رأيك نروح تحت نلعوز بخالك شوي..
رغد بنظرة كلها فرح ونفس الوقت خبث: وينه الحين..؟؟
خوله: هههههههههههههههه تحت عند أمي وأبوي...
رغد وقفت تسحب يدها: يله...هذه فرصتي اقهره قدامهم.."شافت الفرح بعيونها برغم أنها مكسورة من داخلها لكن ما تحب تظهره قدام أي احد من كثر ما تحب خوالها ما تحب فراقهم اجل لو بكرة طلال يروح للرياض راح يكون البيت ماله داعي من غيرهم.."
فوزية بقهر: ما شاء الله عليك يا منيرة جيتي ورحتي بسرعة كان قمنا بالواجب لمرة ولدك..
منيرة: هههههههههههههه تعرفين ورآهم طيارة..ما حبيت يتأخرون...
فوزية: اجل وين أم عبد الرحمن...وبلقيس..؟؟
منيرة: بلقيس جاء زوجها وأخذها وخالتي تكلم عزيزة يا شينك يا فوزية كان جبتي بشاير معك الحين البيت فاضي علي متعب سافر ومساعد مشغول بأشغاله وبلقيس ببيتها وهاجر بس فوق متعلقة...
فوزية: مرة ثانية إن شاء الله برجعة متعب نجي كلنا نتعشى وش رأيك..؟؟
بعد ما وقفوا نزلوا يتمشون بالبحر اللي كان مليان من الناس ماسك يدها بقوة وكأنه خايف تضيع انحرجت أميرة من مسكته وأرخت يدها بيده وهم واقفين يشوفون الأمواج اللي تضرب بالصخور بكل قوتها وكأنها تبغى تزيلها من مكانها...
متعب بجدية: أميرة...."التفتت عليه"...وشلونك الحين..؟؟
أميرة تحاول تكون طبيعية لكن بحة صوتها فاضحتها: الحمد لله ..
متعب شد على يدها بقوة وكأنها يطلب منها الكلام: طيب...مو قايله وش فيك..؟؟
أميرة تناظر للأمواج الواضحة من بعيد اللي تغير لونه بحلول الظلام: ما في شئ...
متعب ابتسم: كل هالصياح والوجه الوارم ما فيه شئ إلا فيه ومتأكد بعد...
أميرة بتردد: ...اشتقت...لأهلي...
متعب بغرابة: بمكالمة وحدة تخليك كذا اجل الله يعيني على كل مكالمة..."ما ردت عليه وناظرت للبحر وطال الصمت بينهم وفكر يقطعه"...أميرة...وش يعنى لك البحر..؟؟



أميرة تناظر له بغرابة: ليش تسال..؟؟
متعب بتعجب: حرام السؤال...
أميرة تبتسم من ورى غطوتها: لا مو حرام...بس غريب..؟؟
متعب يقابلها: وش الغريب فيه..؟؟..
أميرة: مو قصدي غريب...اااا..يعنى وش مناسبة هالسؤال..؟؟
متعب يتنهد: يا كثر ما تحققين لا مناسبة ولا شئ ارتحتي وأنسى أني سألتك..
أميرة تبتسم: طيب إسفين على التحقيق..البحر..أحسه شايل هموم العالم ويجرفها لمكان ماله نهاية..؟؟
متعب بعبوس: وليش هموم الناس تحديدا...؟؟
أميرة: مو كل شخص مرتاح البال وربي ما خلق احد كامل وما في احد بالدنيا ماله هموم ومتاعب الحياة.."سرح بكلامها صادقة ما في احد مرتاح..كل واحد معه همه على قده...حتى أنا هم القلب عندي قد بلد حده..لكنني صابر والصبر في الهواء اكبر سلاح...ما في احد مرتاح..قطع حبل أفكاره جواله اللي كان من أخوه"..
متعب: هلا مساعد...وشلونك وشلون الوالدة والجدة..؟؟
مساعد: هلا بيك..بخير يسالون عنك متى ترجع هههههههههههههههههه...
متعب: توني ما قلت بسم الله عشان ارجع...
مساعد: ههههههههههههههههههههه و كيف العرس معك..؟؟
متعب يناظر لها: الحمد لله ممشى حالي..؟؟
مساعد: شكلك برا..؟؟
متعب رايح للسيارة وركبوا فيها: إيه والله طالعين نتمشى خير فيه شئ..؟؟
مساعد: ما أبغى أطول عليك بس حبيت أبلغك الجماعة لعبوا لعبتهم...
متعب باهتمام: ما فهمت عليك...وضح أكثر..؟؟
مساعد: يوووه صح نسيت أن زوجتك عندك أمها وأختها اشتغلوا وكلموا جدتي عن نفس موضوع..."تغيرت ملامح متعب وحس على أميرة أنها تناظر له هذا وش فيه تغيرت ملامح وش قاله مساعد ليكون خالتي فيها شئ..الله يستر..."..
متعب بضيق: وأنت وش قلت لهم..؟؟
مساعد: وش بقول قلت لهم أكثر من مرة هذا اللي يبغون لما زوجوكم لبعض قالوا ليش ننتظر خلينا نضرب الحديد وهو حامي ولا أعطيتهم أي مجال للنقاش شفت نواياهم طلعت بسرعة..."تضايق كثير من اللي سمعه..معقولة...معقولة عمتي تبيع بنتها عشان حلال ليش الناس لدرجة مليانه بالجشع والطمع هم ما صدقوا قال ابوي اخذوا نصيبكم وهم ما صدقوا خبر..ناظر لأميرة اللي كانت تطالعه..حرام يا أميرة تكوني بنت عمتي...حرام عليكم...حرام...وليش ما تكون هي متأمرة مع أمها بالشئ ومتفقة معها وإلا ليش تقبل فيني عالطول حتى ما كلفوا يأخذون رأيها لا يا عمتي مو حنا اللي تحايلين علينا وحنا عيال عبد الرحمن..."...
أميرة بغرابة: متعب....وش فيك..؟؟
متعب يناظر لها بعصبية: لا تتدخلين بشئ مالك دخل فيه...ساااااامعة...وبعدين مين سمح لك تكشفين عيونك غطيهم وإلا عاد أشوفك كاشفتهم....سامعة..." ما يلام عيونها من غير نقاب تفتن وشلون لو بالنقاب..تعجبت من رده العصبي وش فيه..؟؟..ليش كذا يعاملني تو وش زينه معي وش ذا النفس عليه أحسن لقافتي عشان ما أساله يحمد ربه أني تنازلت وسالت وإلا أنت مو كفوا احد يسألك..."...
كانت جالسة بالصالة الفوقية تنتظر أخوها اللي تغير حاله بعد زواج أميرة...
سارة: وليد...؟؟.."التفت عليها بغرابة وعلامة الاستفسار بوجه.."..
وليد وقف عندها: وش تسوين لوحدك..؟؟ بغيتي شئ..؟؟
سارة: إيه..بغيت اخوي اللي عمره ما سهر برا اخوي اللي تغيرت أحواله بيوم وليلة ليش تسوي كذا بنفسك وفينا.. أميرة خلاص راحت ومالها أمل ترجع شافت حياتها وأنت لك حق تشوف حياتك..
وليد بضيق: ووش مناسبة هالكلام وش دخل أميرة أصلا..؟؟
سارة: لا..أميرة هي السبب بتغيّر حالتك اللي يشوفك يقول انتهى العالم...وليد...الله يخليك أنسى أميرة أنساها...سمعت أمي تقول تبغى تزوجك بنت خالتي دلال...
وليد بضيق: متى هالكلام وأنا مالي رأي عالطول تزوجوني..؟؟
سارة: ههههههههههههههههههههه مو زواج يعنى خطبة وافق وليد والله نفسي افرح وارقص بزواجك..؟؟
وليد بخبث: وليش ما تفرحين بزواجك..؟؟..."متقدمين لها ناس وينتظرون الرد"...
سارة بخجل: وش لك مني...أنا صغيرة..وري مستقبل..؟؟
وليد: هذا أميرة بعمرك..."بحسرة"..وتزوجت...
سارة: أميرة وضعها غير واعتقد مالها داعي أعيد وأكررها..والحين قلي وش رأيك بنوف..؟؟
وليد بغرابة: أي نوف..؟؟
سارة بقهر: وليد...وبعدين معك..؟؟
وليد: ههههههههههههههههههههههههه امزح معك "بنظرات جدية"...مدري يا سارة أعطوني مهلة أفكر...؟؟
سارة: طيب عشان تفكر بكيفك بقول نبذة مختصرة عنها إذ سمحت..؟؟
وليد مبتسم وحط يهده على خده يتكئ: تفضلي...بس لا تطولين؟؟
سارة تعدل جلستها: اسمع البنت حبوبه..وفرفوشة....ودلوعة.....و...
وليد قاطعها بتعجب: دلوووووعة...لا..لا..ما عندي استعداد كل شوي تطلب هذا وهذاك...يفتح الله...
سارة: هههههههههههه مو دلوعة معنى دلوعة يعنى متواضعة بس مرات يجيها عنز الدلع..
وليد واقف: لحقين على الموضوع بروح أنام وراي دوام بكرة تصبحين على خير.." راح عنها وهو يفكر بالكلام اللي قالته عن بنت خالته وأميرة..معقولة نستني معقولة أنساها جلس على السرير وفتح درجه واخذ الدب اللي اشترته له هدية بمناسبة توظيفه اخذ الدب وشم ريحته وباسه بكل قوة وضمه لصدره وتذكر المواقف اللي تجمعهم لبعض بالصدفة وأخر شئ المكالمة اللي صارت بينهم قام وراح للنافذة يدعى الله يصبره على محنته ويدعي لها التوفيق"..
كان جالس وسرحان بطريقة يوقف عماته عند حدهم مثل ما كان أبوهم يسوي تنهد بضيق وتعب من التفكير ورجع لورى بحياة أبوه لما طرد عمته عزيزة ما كان يعرف السبب لكن أكيد بخصوص الموضوع نفسه..
نورة: مساعد...مساعد.."لما شفته للحين غرقان بأفكاره هزت كتفه وناظر لها بجديه"..وش فيك عسى ما شر..؟؟..
مساعد بضيق: وين طيف..؟؟..
نورة: فوق راح تنزلها الشغالة مساعد وش فيك لك كم يوم على بعضك صاير لخالتي شئ لقدر الله...
مساعد بقهر: أنتي وش فيك فاتحه مكتب تحقيق ما في شئ يعنى إلا فيه شئ...
نورة: مساعد أنا أعرفك زين أكيد فيك شئ قلي وش فيك يمكن إذ قلت ترتاح...
مساعد يرفع رأسه لفوق: ارتاح..!!.. من وين ارتاح وأشوف الحية بدت تلدغ اللي حولها...
نورة تتقرب منه أكثر: حية..!!..عمري وش فيك.."بحنان"..تهون عليك نورة؟؟
مساعد يبتسم بحنان: لا ما تهون علي.."وبدء يقولها الحوار اللي دار مع جدته"..
نورة بحذر: ممكن أساك سؤال بس من غير عصبية وزعل..؟؟..
مساعد: يعتمد على حجم السؤال..!!...
نورة نزلت عيونها: ليش ما تبغى تعطيهم حــ....
مساعد وقف بعصبية: نورة شئ أنتي مو فاهمة فيه لا تتدخلين... ساااااامعة..
نورة وقفت بعصبية: يا مساعد حرام اللي تسويه لا يرضى الله ولا رسوله..و..
مساعد: لا تفتين بشئ أنتي مو فاهمته ولا أسمعك تفتحين الموضوع معي.."طلع وتركها بضيق ودعت ربها أن يهديه تحبه لكن ما تحب صفة الانتقام والأنانية فيه"...
الساعة 11 راحت لغرفتها ترتاح لهم يومين بجدة وكأنه شهرين وحالهم مثل ما هو ما تغير ولا تجدد أي جديد بينهم والبرود اللي جامعهم جلست بالسرير وأخذت القران تقرى دخل عليها وناظر لها بتعجب...
متعب: ليش ما تعشيتي...؟؟
أميرة ما رفعت عينها له: مالي نفس..؟؟
متعب بتعجب: الحين راح تنامين...؟؟
أميرة ببرود: إيه ليكون عندك مانع..؟؟.."ما رد عليها وأخذ أغراض من الشنطة ودخل الحمام وسمعت صوت المويه وشكله يأخذ دش وبعد نص ساعة طلع وكان مبين انه حالق"..
متعب يجلس على السرير ومعطيها ظهره: ترى الأكل بالمطبخ إذ تبغين أو شوفي لك صرفة وقبل ما أنسى بكرة بنمشي لمكة إن شاء الله..."قام ورتب شنطته وراح للجهة الثانية للسرير وانسدح وقف قلب أميرة وشافته يقفل الابجورة اللي عنده ونام أما هي نزلت عيونها وسكرت القران وسرحت بأفكارها لكن صوته قطع عليها أفكارها..."...
متعب: تدرين أمك وش قايله لجدتي..؟؟
أميرة باهتمام: أمي...!!..وش قالت..؟؟..
متعب يقتلب للجهة اللي هي فيها ويناظر لها بتحدي: تبغى تتقاسم بالورث...
أميرة بعد استيعاب: أي ورث..؟؟
متعب حط يده على شعره يتكئ: ما تعرفين عن أي ورث أتكلم .."هزت رأسها بلا"..أميرة لا تمثلين دور البريئة ...
أميرة وقفت بعصبية: أنت وش تقول وأي تمثيل ؟؟..
متعب ابتسم بسخرية: يعنى افهم ما تعرفين شئ عن الموضوع...
أميرة تناظر بتكبر وهي بقمة العصبية: اسمع...ترى أنا مليت من أسلوبك ومن طريقتك لي مو عشانك تزوجتني تعاملني بالطريقة اللي تعجبك ويكون بعلمك ما اعرف عن الورث اللي تتكلم عنه وأنت حر صدقت أو لا وترى ما يهمني أي شئ يتعلق فيك.."طلعت من الغرفة خانقتها العبرة جلست على الكنب وحطة يدينها على رأسها توقعته بيكون ورآها معصب شكله نام ولا همه كلامي يا ربي والله مو حاله مع الإنسان المزاجي والله مليت منه هذا بس يومين وصار اللي صار وشلون بقية الأيام نزلت دمعه أحرقت وجهها وصاحت بصوت مخنوق أما متعب بعد ما طلعت انسدح وصار يفكر بكلامها يعنى معقولة ما تعرف شئ تبغى تفهمني أنها مالها دخل..لا..أنتي وأمك السبب الرئيسي مو يكفى قتلتوا أحلامي مع هند لا يا متعب أنتي اللي راضي بالزواج وتخليك عنها والدليل جتك فرصة وأنا اللي ما استغليتها ..
.ماجاها نوم تقلبت على الكنب وفتحت التلفزيون وما حصلت شئ راحت للمطبخ ترتبه من ولا اشتهت تأكل شئ نفسها مسدودة ومن بعد اللي صار معها قفلت مرة وحدة...يا ربي..الساعة 4 وربع وما جاني النوم والأخ فاطس بسابع نومه اوووف والله تعبت...الوضع ممل صح وشلون نسيت..جابية معي شريط حبوب وشلون راحت على بالي وعالطول راحت للغرفة وفتح الباب بشويش كانت التكيف عالي والإضاءة خافته لكن تقدر تشوف طريقها كان مأخذ راحته بالنوم ومتكشف الغطاء يغطي ربع جسمه والباقي ما عليه شئ كانت تمشى على طرف أصابع رجلينها لما وصلت لشنطتها اليدوية دورت بشويش وأخيرا حصلتهم ..طلعت مثل ما دخلت وراحت تأخذ كاس مويه وأخذت لها حبتين وانسدحت على الكنب تناظر بالسقف وبعد ربع ساعة بالقليل نامت بسابع نومه ولا كان في شئ يشغلها مثل قبل.. قامت أميرة فجأة وهي تحس بيد قويه على كتفها تهزها بلطف وسمعت صوت يناديها فتحت عيونها بثقل وناظرت حولها وكانت مو مستوعبه أن الدنيا نهار وقف متعب بجنب الكنب...
أميرة بكسل: ليه أزعجتني...
متعب ببرود: مالك نية تقومين شوفي الساعة 12 الظهر.."انحنى لها" أميرة وش فيك..؟..."سألها بعصبيه بعد ما شاف الحبوب"..أكلتي الحبوب هذه ؟؟.."لاحظت بتعب اللي بيده وتذكرت أنها ما خبتهم بعد ما أكلتهم أمس.."...
أميرة بتعب: إيه لان راسي كان يوجعني وما قدرت انام أمس..
متعب متمالك نفسه: أنتي متعودة انك تأكلينها..؟؟
أميرة تحاول تقوم: لا بس لما أكون بقلق أو...
متعب يقاطعها بغضب: بنت في مثل سنك تأكل هالحبوب علشان تنام ليش تأكلينها..؟؟
أميرة ببرود: ليه يعني يهمك..؟؟
متعب بنفاذ صبر: أكيد يهمني..
أميرة وقفت مقابله: ما راح أقولك أي شي لأنك أنت ما تقولي أي شي عن نفسك.."وساد التوتر بينهم"..
متعب بقمة العصبية: طيب مثل ما تحبين بس ما راح تأخذين الحبوب هذي مره ثانيه.. "وبسرعة راح للحمام ورمى الحبوب بالحوض وفتح المويه ولحقته أميرة بسرعة تحاول منعه بس ما قدرت"..
أميرة بقمة القهر: مو من حقك تسوي كذا..؟؟



متعب بكل عصبيه: غلطانة من حقي أولا كزوجك ثانياً مسئول عنك لو صار فيك شي.."بعدها بقوة وطلع من الحمام راح عالطول للغرفة "..
متعب بصوت شوي عالي: بتأكد أن ما عندك منها زيادة.."ولحقته من جديد بعد ووصلت بالوقت الضايع لأنه سبقها لشنطتها اللي قلب محتوياتها على الطاولة ومنها تناثر بالأرض ما قدرت تتكلم وشافته وهي يحوس بكل أغراضها"..
أميرة بصوت عالي: ما عندي حبوب ثانية خلاص اترك أغراضي.."ولما تأكد أن ما في شي وضع الأشياء من جديد بدون ما يهتم بترتيبها وانحنت على ركبتها ترتب أغراضها"..
متعب يناظر لها بقهر: تقدرين ترتبين أغراضك بعد ما تأكلين شئ...
أميرة بقهر: ما أبغى شئ ما كنت ادري انك بالسيطرة هذي...
متعب ببرود: اوكي ..هذا أنتي تعرفين الحين وأنا بعد ما اعرف عنك أشياء كثيرة الأيام الجايه بتكون صعبة علينا لأننا راح نتعرف على بعض بشكل أكثر..."طلع وتركها تفكر باللي قاله جلست على السرير متفاجئة بتصرفه وكانت ترتجف مو عارفه سبب هالرجفة هل هي خوف من كلامه أو من الأيام اللي راح تقابلهم أو أنها تحتاج لقوة وطاقة تعوض جوعها أو من تكيف الغرفة.."...
"""الجزء السابع"""

فوز: وشلون البيت من بعد أميرة..؟؟
حصة: والله ما يسوى..
خوله بتعجب: افااااا يا يمه وحنا وين رحنا..؟؟
حصة: أنتي مكانك موجود لكن أميرة راحت وتركت مكان خالي...
عزيزة: الله يسعدها ومتى طيارتهم..؟؟
حصة: المغرب إن شاء الله هذا إذ ما عليها تأخير ومتى يجون العيال ودي استقبلها ببيت اخوي....
عزيزة: وينه أبو طلال..؟؟
حصة: وينه بعد...من الأربعاء يخيم مع شلته بالبر تعرفين الجو بدء يبرد ويصلح للكشتات..
نجود: يا سلام ياليت نخيم..."لمى تكره أكثر شئ البر لأنه يقلب لون البشرة"...
لمى بدهشة: لا وش نخيم ما صدقنا نفتح بعد هم الدراسة والامتحانات توديننا للبر عشان نسمر نو وأي..أم باسي بول...؟؟
فوز: ههههههههههههههههههههههه أصلا لو يروحون ما راح يشاورونك؟؟
خوله تبتسم: الطلعة ما يبغى لها كلام يبغالها فعل معتبر...
لمى: على كذا راح يكونوا عيال خالي معنا...
حصة: أكيد اجل نروح من غير أميرة..
خوله: يمه...رجعنا والله لو تسمعك جدتي كان سوت لك سالفة..
حصة: ليش تسوي سالفة من حقي كل شوي اسأل عن بنيتي...
نجود: بس يا خالتي أميرة ما راحت لناس أغراب راحت لبيت خالي يعنى عند أهلها...
جلس فترة ينتظرها تملل بمكانه واخذ الجريدة يتسلى ونسى يفتح جواله..
أميرة وقف على رأسه: خلصت..."وقف يناظر لها بملل"..
متعب: ساعة كل هذا تعديل..
أميرة بتكبر مصطنع: ليش مو أنا عروس ومن حقي أتعدل وأتزين...
متعب قصد يحرجها: أنتي حلوة من غير ما تتعدلين..."احمر وجهها لكن حمدت ربها انه ما يشوفها بالفترة القصيرة اللي بينهم وبعد اللي صار لهم كان كل اللي بينهم رسميات لكن اليوم غريبة يمدح وش قصته..؟؟"
متعب: تدرين لو تسمعك هاجر قامت عليك حرب..؟؟
أميرة بتعجب: يوووه ليش وش قلت عشان تحاربني؟؟
متعب: هاجر من النوع الصعب وأي شئ فيه زين لها تحبه من غير منافس..
أميرة: طيب وأنا وش دخلني..؟؟
متعب بنظرة إعجاب: دخلك ونص مو يكفى انك منافسة لها ولا منافسة قوية بعد والدليل غطيتي عليها
أميرة بثقة: اوكي أنا معك لكن الجمال دايم يكون جمال الروح مو الشكل...
متعب: كأني قاعد مع جدتي أقول شكلنا تأخرنا يا واثق انتا يله مشينا.."نزلوا من الطيارة واخذوا شنطهم وطلعوا برا الصالة وشافوا طلال ورياض جالسين ينتظرونهم سلموا على بعض"..
طلال: ما بغيتوا تطلعوا شكل الجو عجبكم لأخر درجة.."غمز لأميرة اللي استحت من طريقة أخوها"
متعب يقهرها: هذه أختك قال ايش تتزين.."انقهرت المفروض يحترمني مو يقول كل شئ لأخواني.."...
رياض: من حقها كم أميرة عندنا..
أميرة تقهرهم: يا بعد عمري يا اخوي أنت الوحيد اللي منصفني...
طلال مبسوط: يعنى مو بس أنا اللي وقف ببلعومك..."ناظر متعب بفرح"..بعدي والله ولد خالي أنشهد انك ولد أبوك..
متعب يقهرها: افااااا عليك ما شفت شئ ما عندي منا ولا مناك...
طلال: أخيرا حصلت لي محايد يقف ضدك يا اميررررة...
أميرة تناظر لرياض بفرح: ما هميتوني عندي حبيبي رياض..."أنقهر من كلمتها قدام أخوانها تقول هالكلام اقل شئ تحترم وجودي"...
بعد ما وصلوا للبيت اقصد للقصر..سلموا عليهم وجلسوا عندهم وبعد ما صعدت فوق حست بتعب بجسمها لكن الحين أمي وأخواتي بيجون وصعبة ارتاح اخذ لي دش سريع يمكن أتنشط شوي بعد ما تلبست وعدلت شكلها سمعت طق بابها وراحت فتحته وشافت أمها اللي استقبلتها بالأحضان ما قدرت تتحمل وبكت على فراقها والشوق اللي شايلته بقلبها وبعد ما سلمت على أخواتها فرجتهم على القسم وجلسوا بالصالة..
أميرة واقفة: رغد تعالي ساعديني..."ومشوا شوي"..
حصة: وين رايحه..؟؟
أميرة: بجيب لكم شئ تشربونه..؟؟
خوله: تعالي ما نبغى غير شوفتك..
أميرة بتعجب: وش دعوة بقسمي ولا أضيفكم وش يقولون علي ما اعرف السنع..
شماء تقصد تحرجها: إلا وش يقول متعب ما تعرفين توجبين.."وضيفتهم عصير وجلسوا شوي وبعد السوالف قامت حصة عشان تنزل تحت على قولتها مو زينة تخلي الجماعة تحت بعد ما نزلوا جلسوا بالمجلس وظلوا أميرة وأخواتها جالسين"...
شماء باهتمام: بشري وشلونك مع العرس..؟؟
أميرة بخجل: الحمد لله ..
خوله فهمت قصد شماء: شماء مو وقته الاستجواب.."تناظر لبنتها اللي مو عارفة عن ايش يقولون"...
شماء: عادي ما فيها شئ بكرة رغد بتجرب الزواج..
خوله: إيه بس مو بذا السن..."وقفت"..يله رغد.."مسكت يد بنتها وتركوهم لوحدهم"...
شماء: هااااه ما قلتي وش شعورك بعد ما صار..؟؟
أميرة بخجل وحبت تتغابئ: وش اللي صار..؟؟
شماء بدهشة: يوووه يعنى ما صار شئ ؟؟
أميرة بملل: شماء الله يخليك قفلي على الموضوع..
شماء جلست بجنبها: ليش أميرة ؟؟ وش فيك صاير بينكم شئ..؟؟
أميرة راحت للبوفيه: لا ما صاير شئ بس قاعدين اممممممم مادري وشلون أقولك إيه قاعدين نفهم بعض أكثر...
شماء تجلس على كرسي البوفيه وبتعجب: يعنى ما صار شئ خلال هالمدة الطويلة بينكم.."هزت رأسها بلا ونزلت عيونها بخجل"..أميرة ليكون أنتي السبب..؟؟
أميرة بدهشة: وشلون أنا السبب وبعدين أنا مرتاحة كذا...
شماء: أميرة...ترى مهما صار هذا زوجك إذ أنتي مرتاحة هو مو مرتاح..."ناظرت لها ببراءة"...عطي نفسك فرصة..."ناظرت لها يعنى مو فاهمه علي يا شماء ولا عمرك راح تفهمين...آآآآه..بس لو اقدر أفهمك يا متعب وافهم وش تفكر فيه..."...
بشاير تساسر هاجر: وينه مرت أخوك الموقرة..
هاجر بقهر: فوق المسعدة فرحانة بالقسم تقل ما شافت مثله...
بشاير: هههههههههههههههه أنتي الصادقة ما تهنت فيه.. إلا اللي بجنب بلقيس وش اسمها..؟؟..
هاجر: نجود بنت عمتي عزيزة أخته فوز ولمى ليش تسالين..؟؟.
بشاير: ما تلاحظين نظراتها كأنها تراقبنا..
هاجر بقهر: تدرين ليش لأننا وضعنا مو حلو وأنتي كل شوي تمسكيني وتسالين عن هذي وهذيك أثقلي شوي لين ما أكلمك.."ودخلوا أميرة و شماء"...
عهود: خلاص يا هند الرجال وتزوج وش لك فيه..
هند تتنهد بضيق: وشلون وش لي..أنتي ما تدرين هذا مين هذا الهواء اللي أتنفسه والنور اللي أشوف فيها طريقي والمستقبل اللي رسمته معه وتقولين وش لي فيه...
عهود: بس باعك يا هند واللي باعك بيعه...
هند: لا متعب ما باعني كل ما في الموضوع انه ضحية زواج تقليدي ماله أي أساس..
عهود: طيب..أنتي وش قررتي تسوين بظلين تلاحقين ورآه وهو مو معبرك حتى الرسايل ما يرد لك ملتهي مع زوجته حبيبته...
هند بعصبيته: لاااااااااااا أنا حبيبته وبس وبعدين راح تشوفين وش رايح أسوي أن ما خليته يطلقها ويتزوجني ما أكون هند...
عهود: هند...ترى حرام تخريب البيوت يعنى إذ طلقها مثلا وجاء يخطبك اهلك راح يقبلون واحد سبق وتزوج..."ما ردت عليها"....كبري عقلك يا هند وانسيه للأبد...
بالخيمة الكبيرة اللي بحديقة بيتهم وكأنها قصر صغير على قوله طلال جالسين مع جدتهم يسولفون ويضحكون...
أم عبد الرحمن بقهر: جعلك الصلاح اجتمعتوا علي يا عيال بناتي...
طلال: افااا يا جدة..تعرفيني أنا مسالم وعمري ما آذيت احد..." بخبث"...هذا رياض دايم يحرضني على الشر...
رياض رافع عيونه بغرابة: أقول طلالالاللللوووه وش رأيك باللي برجلي ترى يمدحونها وخاصة إذ جت على الخشش...
طلال: تصدق عاد عمري ما جربتها بس ما عليها سوق وخاصة إذ صارت مثل اللي عليك..
متعب: هههههههههههههههههه انتم من صدقكم خلوا عنكم هالسوالف انتم باي سنة الحين؟؟
طلال: بأخر سنة...
مساعد بسخرية: والتخصص..؟؟..
طلال بعفوية: بالهندسة...عندكم وظايف لنا.."ناظر مساعد أخوه وبوجهه علامة السخرية وكانه يقول ما قلت لك"...
رياض: لا أنا اسمحولي عندي مشاريع اكبر من مشاريع طلال...
مساعد باهتمام: وش نوعية المشاريع يمكن نفيدك..؟؟..
رياض: أفكر افتح لي مكتب على قدي ومنه اشتغل فيه للين ما يكبر وأكون لي شركة صغيرة..
طلال: يا شينك يا شيخ...تفكر من وراي ولا تقولي أنا أخوك..
رياض: قلتلك وأنتي اللي مو مقتنع فيها....قل ايش مو من طموحك..؟؟..
متعب: بالعكس...فكرة رياض حلوة وبكذا راح يسوي دعاية لنفسه وبكرة الشركات كلها عليه..."وابتسم"...ومن يدري يمكن نكون من هذه الشركات...
طلال: وأنا وش عرفني فيك ظنيتك تتريق علي عموما أنا معك قلبا وقالبا..
بعد ما سهروا ببيت عبد الرحمن والونس والانبساط راحت عزيزة وبناتها للبيتهم ومن بعدها حصة طلعت فوق بتعب وتحس أن جسمها مو قادر يشيلها غيرت ملابسها وعالطول راحت للسرير تنام...أما متعب من جاء ما تقابل مع أميرة بعد العشاء راح يسلم على أصحابه بالاستراحة وكان الجو فله فجلس لحد الساعة 2 ولما رجع كان البيت هادي وشبة مظلم طلع بهدوء للقسم وأول ما دخل كان كل شئ سكون توقع يحصلها تنتظره لكن شافها نايمه بسابع نومه ابتسم على منظرها اللي كان شكلها يجنن وهي نايمه حتى بنومها هادية جلس على السرير يتأمل فيها كل يوم تزيد حلى معقول هذا يسمى أعجاب وبعدين حب...حب...أي حب...الحب جربته ومات..جربته مع هند وانقتل خلاص أنا أعطيت قلبي مرة وما عندي استعداد أعطيه لأحد عشان يقتله وإنا ساكت أتفرج تنبه على صوت مسج اللي كان صداه على الغرفة مما اقلق نومها وتحركت وقف متعب وخاف أنها تصحي راح للبلكونه وفتح المسج وكان من هند...
العمر بدونك ماله أي قيمة..
والبشر في غيابك مالهم أي اعتبار..
وأي فرحة تنولد وأنت غايب يتيمة..
وبعدك الدنيا متاهة وعذاب وانكسار.."
تنهد بضيق واحتار وش يسوى أخاف إذ كلمتها تبكي ودموعها غالية وبكذا أكون خاين...ناظر لها..أكون خنتك يا أميرة وأنت مالك ذنب وشلون مالها ذنب هي سبب كل شئ لازم تشوف اللي شفته تحس اللي حسيته مو بس أنا أتعذب والوم نفسي و ما كأنها لها دور وهي لاعبه أهم دور...
بعد ما قفلت منها مشت شوي إلا تسمع جدتها تناديها وراحت لها وتحاول ترسم على وجهها ابتسامة لكن عيونها فاضحتها...
أم عبد الرحمن: وين رايحه..تعالي تقهوي معنا..؟؟..."كانت متأكدة من نظرات لها وحاولت تتجنب وجودة معهم"...
أميرة: معليش جدتي...عندي شغل فوق..؟؟
هاجر بتكبر: جدتي...خليها تقول عندها شغل...
أم عبد الرحمن تناظر لها بحدة: أنتي اسكتي ومحد كلمك...أميرة...وش فيها عيونك..؟؟"ما قدرت تحط عينها بعين جدتها لأنه خلاص انفضحت وفضلت تنزلهم"...
أميرة بتردد: كنت.... نايمه...
منيرة بعطف: سمعت تقولين ما راح تروحين وين تروحين..؟؟
أميرة ببرود: للكلية...!!
أم عبد الرحمن: وليش يمه مو رايحه...؟؟؟
هاجر: أخاف رفضوا قبولها..."ناظرت لها بغرور"..
أم عبد الرحمن: صدق كلام هاجر يمه..."هزت رأسها بلا"...
متعب بجدية كانت أخر شئ تسمع صوته: اجل ليش مو رايحه...؟؟
أميرة تتنهد: مالي خلق أروح..عن أذانكم..."طلعت فوق ما قدرت تتحمل التحقيق اللي صار معها ونزلت دموعها وهي تطلع لقسمها وعالطول راحت لغرفتها تحاول تهدي نفسها لأنها هالمرة متأكدة انه بجي ورآها.."..
منيرة: روح يمه شوف وش فيها مرتك...
هاجر: ما فيها شئ...دلع بنات...
متعب: أنتي الصادقة دلع عرايس...يا يمه ما فيها شئ...
أم عبد الرحمن: وشلون ما فيها مبين أنها تصيح..
متعب بتعجب: وليش تصيح...تلقونها مشتاقة لأهلها..اعرفها اسألوني عنها..
أم عبد الرحمن بقهر: ما أسرع تعرفها قوم الله يصلحك وشوف مريتك ليش مو رايحه تدرس بكرة؟؟..
هاجر: ولا بعد بكرة...
منيرة بنرفزه: هاجر...استحي على وجهك وأنتي تكلمي مرة أخوك..
متعب يتصنع العصبية: إيه صح...احترميها فاهمة...
أم عبد الرحمن بقهر: أنا الحين إذ قمت وكسرت العصا على رؤوسكم أنت وياها...
متعب يحب رأسها: افااااا...واهون عليك...
أم عبد الرحمن: إيه مثل مريتك ما تهون عليك...
متعب بغرابة: ومن قال أنها تهون علي...؟؟
أم عبد الرحمن بحنان: طيب روح لمرتك..وشوفها..ما يصير تتركها كذا ولا تسال عنها ترى الحرمة يا وليدي تحب الاهتمام وخاصة إذ من الزوج..
متعب واقف: إن شاء الله..اللي تبغونه بسويه..."طلع لعندها فوق وفتح باب الغرفة كانت شبة نايمه على السرير..ومعطيته ظهرها أول ما سمعت الباب انفتح عالطول مسحت دموعها بطريقة سريعة وعدلت جلستها"...
متعب: اقدر اعرف ليش مو رايحه للكلية لا بكرة ولا اللي بعده..
أميرة بصوت مبحوح: مالي خلق...
متعب يجلس على السرير مقابلها: وليش...؟؟.." ما ردت عليه"...أميرة..."ناظرت فيه ببرود"...ما قلتي ليش؟؟
أميرة تتنهد بملل: مو مستعدة...
متعب استنكار: وشلون مو مستعدة..؟؟
أميرة تقوم من السرير: يعنى...محتاجة أروح للسوق واشتري أغراض للكلية...
متعب بضيق: ليش ما قلتي لي..." نزلت عيونها وفضلت ما ترد"..انتظرك بالسيارة لا تتأخرين..
أميرة: متعب..."وقف والتفت نص لفه"...مو لازم أروح..!!..
متعب بقهر: لا تتأخرين انتظرك.."طلع من غير ما يسكر الباب ورآه مسحت دموعها اللي تجددت وقامت غيرت ملابسها ونزلت وقالت لهم أن بتروح السوق لما عرفت هاجر طلعت لاخوها اللي كان موقف سيارته عند المدخل وكانت تكلمه...
متعب بعصبية: وأنتي وش دخلك تروحين..؟؟
هاجر اللي مو هامها وقوف أميرة ورآها: دامكم تروحون بروح معكم باشتري أغراض ...
متعب: أقول اقلبي وجهك أنتي أغراضك ما تخلص.."وكانت بتتكلم"...أقول ادخلي ليجيك شئ ما شفتيه..."بصوت عالي"...يله..." تأففت وحصلتها واقفة ورآها وناظرت لها بكل تكبر وغرور وراحت بعصبية وركبت أميرة بهدوء ومشت السيارة..
أميرة: كان خليتها تروح..؟؟
متعب: كان راحت من الأساس مو ترز وجهها معنا.."ارتاحت أميرة الحمد لله ما يحاول يدخل أخواته معنا مثل ما يسوى زوج شماء"...
حصة جالسة بالمجلس تسولف مع أختها بعد ما جاء أبو طلال من المسجد سكرت وجلست عنده...
محمد: وينهم..؟؟
حصة: تعرف بكرة دوامات وقاعدين يستعدون...
محمد: وطلال ما تدرين وصل أو لا..؟؟
حصة: لا وصل وماله إلا ربع ساعة واصل مالك نية تروح تشوف أميرة ما اشتقت لها..
محمد يناظر لها بمكر: إلا أكيد بروح إن شاء الله بس ليش تسالين..؟؟
حصة تتصنع اللامبالاة: أبدا سلاماتك بس إذ بغيت تروح لا تنسى تقولي..
محمد بقهر: وليش أقولك...ليكون بتمنعيني عن شوفه بنتي..
حصة بغرابة: يوووه عليك احد ما وده يشوف ضناه بس أبغى أروح معك..
محمد: توك شايفتها ما أسرع تشتاقين لها..؟؟
حصة: هذه بنتي يعنى عشاني زوجتها ما اسأل عنها...
محمد: تدرين حصة ليش أنتي خايفة عليها وحريصة تشوفينها..؟.
حصة بغرابة: محمد...وش فيك...؟؟
محمد بنرفزه: لأنك عارفة انك غلطانة بتزويجها لمتعب ومتندمة قد شعر راسك..
حصة بعصبية: محمد...لا تجيب شئ من عندك...
محمد متمالك نفسه: ليش عشان قلت الصدق شوفي يا حصة مو عشاني ساكت وراضي باللي تسوينه تراك غلطانة الكيل ما طفح للحين...
حصة بارتباك: وش مناسبة هالكلام كله..
محمد: عشان أذكرك أني مو جدار بالبيت ولا تحسبون لي ألف حساب...
حصة تمتص عصبيته: الله يهديك يا محمد ليش كذا تفكر إذ بتروح لأميرة لوحدك بكيفك الله والنبي معك بس ترى ما يسوى علينا هالكلام المهم كلم خوله عن صالح عم رغد قبل شوي مسكر يبغى يعرف رأيها...
محمد يتنهد: كلميها أنتي..بس هااااه يا حصة إيانا وياك تضغطين عليها...
بعد ما اشترت الأغراض عرض عليها يتعشون بأحد المطاعم ويالله يالله حصلوا مكان لهم لان الإمكان كانت مزدحمة وخاصة أن يوم جمعة جلست تنتظره وهو تأخر عليها يا ربي جواله ما يرد عليه وش أسوي اطلع أدوره وين أدوره وحنا ما صدقنا نحصل مكان كانت فاكه الغطوة ومتحجبة ومن الملل تطلع اللي اشترتهم وما حست إلا الحاجز يتحرك عالطول تغطت تظنه احد دخل بالغلط لكن لما شافت اطمنت وشالت الغطاء..
أميرة تبتسم: تأخرت كل هذا طلب..؟؟
متعب: تعرفين زحمة...يالله بالموت يكلمونك.."وحط عندها طلبها وناظرت فيه بغرابة.."..
متعب: ليش العبوس مو عاجبك...؟؟
أميرة رفعت حواجبها: هااااه..لا بس ما أحب هالنوع..
متعب بغرابة: وش تحبين اجل..؟؟
أميرة بتردد: برج كنج..
متعب: والله اللي تحبينه أنا ما أحبه وأنتي عطتيني حرية الاختيار وبصراحة ماكدونالدز أفضل من أي شئ أنتي جربيه وبتقولين ما كذبت.."هزت رأسها بأيه فتحت وجبتها وبدت تأكل ولما رفعت عيونها له شافته يناظر لها لكن احتارت وش تفسر نظراته نزلت عيونها واحمر وجهها"...
أميرة بخجل: ما راح تأكل..."رفعت عيونها له شافت نفس النظر"..
متعب بابتسامة جانبيه: إلا بس انتظر رأيك فيها...
أميرة تبتسم: حلوة..."حاولت تركز على أكلها لكن شد انتباهها المسج اللي جاه طلعه وقراه وحس أن تضايق منه لكن ما فكرت تسأله لأنه سبق ومرة حذرها من خصوصياته"...
متعب: ايوه...تقولين حلوة طيب جربي هذه..."قرب لها صحن سلطة وحط فوقه صلصة الخاصة فيها ومد لها شوكه"...
أميرة: لا شكرا...ما أحب أكل سلطات اللي برا...
متعب بتعجب: ليش..؟؟؟
أميرة: ما راح تكون مثل شغل البيت من ناحية يعنى النظافة اقصد...
متعب: لا تكابرين أنتي جربيها وما راح أغصبك.."أخذت منه الشوكة وتسمع مسج ثاني"
أميرة تحاول تبتسم: وش قصة المسجات معك أشوفها شغالة؟؟
متعب بارتباك ويحاول يخفيه: الشباب يبغوني أجي للاستراحة...
أميرة ببرود وبنفس الوقت قاصده تقهر: ما قلت لك برر لي ليش ما يدقون عليك...
متعب بقهر: مشكلة السوا وش ذنبي إذ جوالاتهم مو عام أكلي أحسن من الكلام الفاضي..."ساد بينهم صمت لمدة طويلة كل ما رفع عيونه عليها يحسها بعالم ثاني تفكر ليت ادخل بخيالك واعرف وش تفكرين فيه ما ادري أحس فيك بانجذاب يوم عن يوم يزيدني لك وش معنى هالشئ معقولة بديت أعجب على أني مقصر بحقها كثير وليش الزمن فرض علينا نكون لبعض "...
منيرة: طيب اخذي رقمهم وأعطيه مرة عمك وأنتي اطلعي منها تعرفين الناس الحين بسم الله تغيرت مو مثل أول..
نورة: صادقة يا خالتي خلاص خلي هاجر ترسله لي برسالة..
منيرة: إن شاء الله ...
نورة: ودي يا خالتي اعزم أميرة ببيتي بس ما ادري وش الأنسب لكم..
منيرة بعطف: وين تعزمينها وأنتي وضعك وحالتك تعبانه راعي نفسك يا يمه نورة ..
نورة بتعب: يا خالتي أنا الحمد لله ما فيني شئ اللهم الأكل ما اشتهي شئ مرة..
منيرة بعطف: ميخالف حاولي عشان اللي ببطنك اضغطي على نفسك بالأكل بس لا تجهدينها ما تشوفين نفسك وش صاير وكل شوي تنومي بالمستشفى ريحي نفسك..
نورة: إن شاء الله يا خالتي..بس لا تنسين تردون لي عشان عزيمة أميرة..
متعب: خلاص خلصتي من السوق.."هزت رأسها بأيه"..طيب بسالك ليش كل اللي شريتيهم اسود..؟؟
أميرة: لعدة أسباب...أولا أفضل الأسود على جميع الألوان لأنه ملكها ثانيا على قولت وحدة من البنات الله يذكرها بالخير أحسه يعطى هيبة ورزة..."سكتت لما شافته يضحك بقوة وانقهرت منه "..
أميرة بنرفزه: اعتقد مو قاعدة انكت.." يالله على انه مملوح لكن ضحكته تحليه أكثر ويكفى ابتسامته الجذابة اللي تضطر ما تشيل عينك عنه"...
متعب: هههههههههههههههههه لا محشومة هههههههههههههههههه
أميرة بضيق لما شافته مستحيل يسكت: ممكن اعرف وش سبب الضحك على الأقل ضحكني معك؟؟..
متعب: لا سلامتك بس انه يعطي رزة ههههههههههههههههههههه.."انقهرت منه"...
أميرة: انتم وش عرفكم بالألوان الأبيض ويخب عليكم ويخبي عيوبكم..."حس انه زودها معها..."...
متعب: أميرة...
أميرة بزعل: نعم...
متعب يعدل جلسته: الله ينعم عليك كلميني عن نفسك..."سكت فجاءه لما شافها تضحك"...قلت شئ يضحك..؟؟.."يالله حتى ضحكتها تذوب"..
أميرة: ههههههههههههههههههههههههه لا محشوم ههههههههههههههههههههههه
متعب يحط يده على خده ويتكئ بالطاولة ويتأملها: عندك روح فكاهة..
أميرة تبتسم: ومنكم نستفيد...
متعب: طيب ما ودك تتكلمين عن نفسك شوي..
أميرة: وش تبغاني أقول...؟؟؟
متعب: يعنى حاب اعرف وش تحبين وش ما تحبين يعنى من هالكلام...
أميرة تتنهد: أنا والعياذ بالله من كلمة أنا بنت حالي حال أي بنت صريحة وما أحب اللف والدوران لكن عيبي ما أحب أخوض في الماضي..
متعب باهتمام: وشلون..؟؟
أميرة: يعنى شئ صار وانتهى ما أحب ارجع وافتح ملفاته لأنه أصبح فعل ماضي مستتر تقديره كان..
متعب: هههههههههههههههههه ما شاء الله بدل ما يكون تخصصك انجليزي المفروض عربي..طيب وبعد...
أميرة بتفكير: امممممممممممممممم بس..
متعب كتف يدينه واتكئ على الطاولة وتقرب منها: متأكدة..."هزت رأسها باستنكار"...طيب اقدر اعرف ليش تبكين..؟؟
أميرة بعبوس: ابكي...!!..من قال أني ابكي؟؟..
متعب بغرابة: واضح والدليل عيونك مو قادة تنكر اللي نشوفه.."نزلت عيونها"..ما جوبتي..
أميرة بضيق: ما في شئ مهم..
متعب: وشلون مو مهم مو أنا زوجك ولي حق اعرف كل شئ يتعلق فيك..
أميرة بحياء: كنت متضايقة شوي...
متعب بجدية: من ايش بالضبط احد مضايقك مثلا..."كانت بتقوله أنت سبب ضيقتي بس فضلات تسكت أحسن من يشفق عليها ويكسب من ورآها اجر"..
أميرة: بالضبط ما في احد معين..وعشان ترتاح أكثر الله خلق ابن ادم ضعيف ويضعف بأقل محنه تمر عليه يعنى ما في احد مبسوط بالدنيا.."ابتسمت"..واللي فيني مجرد ضيقة لا أكثر ولا اقل.."سرح بكلامها اللي قالته صح انه قليل لكن له معنى كل مالها يزيد إعجابي فيها هالادمية شئ يجذبني لها ومو عارف ايش هو بالضبط"...
"""الجزء الثامن"""

بعد العشاء جلس يتبع تحليل المباراة اللي تعودوا يشفونها بعد كل مباراة وكان أبو سلطان معهم جالس...
طلال بقهر: يا أخي صجونا هذولاء محتالين كل شئ...
رياض: عاد حدك وين راح الزعيم...
طلال: ما قلنا شئ يعنى شوف بصفقة ياسر وش سوا رئيسهم عشان يضمه لفريقه دفع الملايين وهو ولا افتكر فيهم..
رياض: بعدي والله ياسر انشده أن رجال ولد رجال شفت مقابلة أبوه ما شاء الله عليه رجال حكيم...
طلال: يا أخي يعجبني رئيس الهلال ما احد يوقف رئس الاتحاد إلا هو..
رياض يعدل جلسته: شفته بمقابلته وش قال..؟؟..
إبراهيم: بدل هالكورة حط لنا الأخبار نشوف وش يسون بالعالم..
رياض: وش يسون غير رايحين جايين على نفس الأوضاع..
طلال يعدل جلسته: ما سمعتوا أخبار أمس..؟؟
إبراهيم باهتمام: خير إن شاء الله..
طلال: ماسكين إرهابيين بطريق القصيم..
إبراهيم بقهر: حسبي الله عليهم ما خلونا بسلام الله يا جعل كيدهم بنحرهم...
رياض + طلال: آمين..."دخلت عزيزة جلست معهم"..
عزيزة تكلم طلال: طلال يمه نام عندنا اليوم....
طلال: لا الحين شماء تنتظرني...
رياض يبتسم: صدق ليش ما تنام وخاصة أن سيارتي فاضة ما فيها بنزين نروح مرة وحدة للجامعة..
طلال يقلده بتريقه: ليش ما تنام...مو لله عشان سيارتك..هااااااه يفتح الله..
عزيزة: الساعة 1 إلا ثلث والحين شماء نايمه بتطق عليها ولا هي حاسة بك..
طلال يغمز لها: لا تخافين يا خالتي معي سبير وبعدين يا خاله لا تنسين عشائي كل يوم عندكم...
إبراهيم واقف يبتسم: كل يوم كثر منها..."تصبحون على خير"...
الكل: وأنت من أهله...
طلال واقف: وأنا بعد بروح..
عزيزة: سبحان الله عنيد على أختي انتبه لنفسك يمه وسلم على شماء..
طلال يلبس نعوله: يبلغ إن شاء الله..."طلع مع رياض لشارع وراح لبيت شماء اللي كانت سهرانه تنتظره"..
طلال: يعنى الحين جالسة تنتظريني..
شماء تقهر: لا شفت ماجد تأخر قلت انتظره مرة وحدة ومنها انتظرك...
طلال رافع حواجبه: مالت عليك وأنا احسب تنتظريني ميخالف لنا الله..
شماء: والله متعود على الدلع عند أمي لا حبيبي هنا عندي ما فيه دلع فيه قسوة وصرامة
طلال يغيظها: وينك يا أم طلال والله لك وحشة أنتي الوحيدة اللي تحملين قلبا حنونا وطيبا يله أنا بروح أنام الله يخليك قومين قبل 7 بعشر دقايق...
شماء: هههههههههههههههههه 10 دقايق !!.. قل بساعة بنص ساعة يا قلب الحنون..
طلال بتعجب: اللللللله بساعة!!.. صاحية أنتي قوميني مثل ما قلتلك يله تصبحين على خير...
شماء: وين بدري تو الناس
طلال يلتف لها بكسل: من عمرك دامك تنتظرين حبيب القلب اجلسي انتظريه خلاص مالي محل من الأعراب بعد أضف وجهي أحسن..
شماء: يوووه وش دعوة أنت الخير والبركة.. "يسمعون الباب فتح وكان ماجد سلم عليه وراح ينام"...
دخل للغرفة بعد ما جاء من الاستراحة على الساعة 1وربع وحصلها نايمه غير ملابسه وتقرب منها وشافها من قرب تأمل ملامحها والخالية من أي تعبير ولما عبست ابتسم ونزل لصالة جلس على التلفزيون يقلب بالقنوات ولما مل نزل للصالة وما حصل احد تنهد وطلع جواله وشاف 4 مسج واتصال من هند تنهد بضيق ورفع رأسه بتعب..يالله لمتى راح أضل على هذا الوضع اللي ما يرضى احد تعبت من وضعي والحال حاولت أتقرب من أميرة لكن لما أتذكر هند أحس شئ يبعدني عن أميرة وهالشئ يضايقني كثير حط يدينه على شعره يا ربي تعبت من التفكير ما أبغى اظلم احد معي وما حس إلا احد جلس بجنبه وعالطول رفع رأسه يشوف مين..
متعب بغرابة: بلقيس ليش ما راحتي لبيتك وش تسوين هنا..؟؟..
بلقيس تبتسم: شوي شوي يا اخوي كل هذا ما تبغاني معكم..
متعب يتسند بكسل: لا مو القصد بس تفاجئت بوجودك عسى ما شر ليكون متهاوشه مع أبو مهند..
بلقيس بغرابة: لا متهاوشه ولا شئ كل ما في الموضوع انه مسافر وبجلس عندكم كم يوم لين يرجع ليكون عندك مانع..؟؟..
متعب يبتسم: لا وش دعوة أنتي الداخلة واحنا الطالعين..
بلقيس بخبث: متأكد انتم الطالعين..
متعب فهم قصدها: لا مو كلنا البعض مننا الحين قوليلي ليش سهرانه للحين..؟؟..
بلقيس: انتظرك..؟؟.
متعب بتعجب: تنتظريني ليش وش عندك..؟؟..
بلقيس: هههههههههههه لا تصدق عمرك توني منومه مهند إلا واسمع صوت قلت أشوف يمكن حرامي.."استغربت من ضحكته الشبه عاليه"..وش فيك تضحك؟؟..
متعب: هههههههههههه أما حرامي هذه كثري منها بالله عليك من وين يجي حرامي والبيت مليان خدم الظاهر تشوفين مسلسلات كثير...
بلقيس بقهر: الفضاوة وما تسوي ما عليك مني أنت ليش ما نمت للحين ليكون متهاوش مع أميرة وطردتك من الغرفة..."وضحك مرة ثانية لكن بصمت"..لحول كل ما أقول شئ تضحك وش قصتك أنت..؟؟..
متعب: اسألي نفسك الظاهر أنتي حالة مستعصية بقول لفهد يشيل التلفزيون منك..
بلقيس: لا تتهرب على سؤالي وجاوبني ليش جالس للحين بذا الوقت..؟؟..
متعب وكأنه بفكر: ما جاني نوم..؟؟..
بلقيس بخبث: ما جاك نوم أو أميرة طردتك..
متعب يبتسم: خليني بالأول اعرف أميرة زين بعدين قولي هالكلام..
بلقيس: متعب بسال سؤال وجاوبني بكل أمانة.. أميرة وش هي بالنسبة لك..؟؟...
متعب يتنهد بتعب: ما ادري للحين ما أحس فيها أي شعور..
بلقيس: أكيد ما راح تحس فيها ومالكم إلا أسبوعين متزوجين وبعدين أنت حاول تتقرب منها حسسها باهتمامك وخوفك عليها وحبك..
متعب يناظر لها بحزن: تظنين يا بلقيس فيه حب بعد هند خلاص الحب من قلبي مات..
بلقيس بقهر: أكيد ما راح يكون بقلبك حب دام هالهند مسيطرة عليك يا متعب يا اخوي أميرة وين بيكون مكانها إذ هند للحين بقلبك مو حرام عليك اللي تسويه بنفسك وتسوي لها...
متعب: أميرة ما راح اظلمها ولا راح اقصر معها وهي مجرد زوجة مو أكثر...
بلقيس بنرفزه وبصوت شوي عالي: قسم بالله أنت مسحور مو إنسان طبيعي.."هدت".. يا متعب أنسى هند مو من نصيبك حرام اللي قاعد تسوي فينا لو أمي تسمعك يمكن بسم الله عليها يصير لها شئ...
أميرة تناظر لهم بخوف: خالتي فيها شئ.."التفتوا لمصدر الصوت واللي كانت واقفة بأعلى الدرج وتبادلوا النظرات خوفا أنها سمعت الحوار اللي بينهم.."
بلقيس بارتباك: أميرة...من متى وأنتي هنا..؟؟..
أميرة نزلت بخوف: تو لما شفت متعب تأخر قلت أشوفه إذ هنا أو لا بلقيس خالتي فيها شئ.."وقبل ما تجاوب عالطول وقف متعب وكان يتمنى أنها سمعت كل شئ عشان يرتاح وينهي عذابه للأبد"..
متعب بعصبية: من سمحلك تتصنتين علينا ..هااااه..
أميرة تناظر بلقيس بخوف وغرابة: ما تصنتت..!!..
متعب متمالك أعصابه: ودامك ما تصنتي وش عرفك أن أمي فيها شئ..."نزلت عيونها لان شافت الشر يتطاير من عيونه"...
بلقيس توقف عندها: الله يهديك يا متعب قالت ما تصنتت..
متعب بنرفزه: ليكون أنتي مصدقتها...
بلقيس بقهر: متعب !!..
أميرة بعبرة مخنوقة: خليه يا بلقيس يقول اللي بخاطره يمكن يرتاح.. اسمع يا متعب أمي وأبوي ربوني أحسن تربية والتصنت مو من طبعي.."عالطول طلعت فوق تكبت دموعها جلس متعب وجلست بلقيس ورآه"...
بلقيس بصوت حنان: الله يهديك يا متعب هذا كلام تقوله يعنى هذا جزأتها تنتظرك وخايفة عليك... "حس انه تسرع بحكمه عليها وما راد على أخته وعالطول طلع فوق وشافها واقفة بالبلكونه دخل عليها ووقف بجنبها وساد صمت طويل بينهم"...
أميرة تحاول تضبط من نبرة صوتها: ما عندك بكرة دوام..؟؟..
متعب ناظر لها بغرابة: إلا ليش تسالين؟؟
أميرة تتجنب نظراته: الساعة 3 وشكلك مرة تعبان..
متعب متكئ مقابلها: وأنتي ما وراك كلية بكرة..؟؟..



أميرة نزلت عيونها: إلا بس أخذت كفايتي بالنوم.."تحاول تبتسم..بعد لحظة صمت"..
متعب ببرود: تصبحين على خير..."دخل للغرفة واخذ لحاف ووسادة مثل ما يسوى كل مرة وقبل ما يطلع وقف على صوتها"..
أميرة تدخل من البلكونه: نم هنا قلتلك أخذت كفاية بالنوم..."طال نظراته لها استحت ونزلت عيونها وطلعت من الغرفة ما يدري ليش يحس بالذنب باتجاهها عشاني مقصر معها ومهمل وجودها خلاص اتخذت قرار لا رجعه منه أنسى الماضي وأنسى هند وأنسى كل شئ وابدأ حياة جديدة معك يا أميرة"...
توها جايه للجامعة لان محاضرتها من 11..جلست بالبوفيه وكانت تحس بنظرات عيون تراقبها وكل ما تشوف صاحبه هالعيون تحاول تتعرف عليها يا ربي مين تكون هذه وليش تناظر لي هالنظرات..
بشاير تقرب من إذنها بقصد: سلالالالام..
هاجر تحط يدها بإذنها : وعليكم السلام..وجع فجرتي إذني..
بشاير: ههههههههههههههههههههههههه بسم الله على إذنك تعالي اسمي عليها..
هاجر: لا تكفين خلاص تعافت.."ناظرت للبنت مرة ثانية"..أقول بشاير شفتي هذيك اللي جالسه بنفس طاولة هيفاء مين هي؟؟..
بشاير تناظر لجهتهم: هذه هند صديقتها ..ليش تسالين؟؟..
هاجر بغرابة: من جلست وما شالت عيونها علي...
بشاير تغمز لها: أخاف أنها معجبة و تبغى تتعرف...
هاجر بملل: هه هه هه هه ضحكتيني تصدقين بايخة ما علينا منها...
بشاير باهتمام: وش أخبار أميرة..
هاجر بقهر: مثل ما هي لا قامت ولا قعدت...ليش السؤال؟؟
بشاير: سؤال بريء حرام نسال..
هاجر وقفت: إذ تبغين تسمين بدني من الصبح ترى ما لي خلقك يله بروح للمحاضرة باي..
بشاير: وعليكم الباي..."وسرحت بمتعب اللي دخلته هاجر برأسها خسارة ياليتني مكان أميرة كان الحين عايشه اسعد حياتي اطلب هذا وهذاك احد يحصله متعب ويقول لا.."
أم عبد الرحمن بدهشة: أميرة عشى ما شر ما رحتي للكلية فيك شئ يمه...
أميرة توها نازله وحبت رأسها: لا يا جدتي بس اليوم عندنا أوف..
أم عبد الرحمن بغرابة: وشو يطلع أوف بعد..
أميرة تبتسم: هذا يا طويلة العمر معناه ما عندنا شئ يعنى مثل الأجازة..
أم عبد الرحمن براحة: الحمد لله دامها أجازة اربحي العافية وأنا أمك ما قلتيلي وشلونك مع متعب إن شاء الله انه ما يقصر معك..."على جملة جدته الأخيرة توه حط رجله على الدرج وقف ينتظر جوابها"...
أميرة تحاول تخفى حزنها: بالعكس يا جدتي الحمد لله متعب مريحني ومو مقصر علي بشئ..
أم عبد الرحمن: عسى ربي يهدي سركم ويسعدكم.."غريبة ليش قالت كذا ظنيتها بتشتكي كمل طريقه وأول ما نزل حب رأس جدته وجلس بجنبها قاصد هالشئ"...
أم عبد الرحمن بغرابة: ورآه ما رحت لدوامك ليكون أنت مجاز..
متعب بغرابة: ليش فيه احد غيري مجاز..."ناظر لها بتعجب"...
أم عبد الرحمن: إيه مريتك...
متعب يتقرب منها: وليش مجازة أشوف ليش ما قومتيني..
أميرة تبتسم بقهر: هذه جزاتي أبغى راحتك..
متعب بغرابة: وش دخل راحتي..؟؟..
أميرة بقهر: حضرتك كل أمس سهران وأنا جالسة انتظرك وما حبيت أقومك لأنك أكيد تعبان وتبغى ترتاح.."ما رد عليها واكتفى يناظر لها "...
أم عبد الرحمن: هذه الحرمة السنعة اللي تدور على راحة زوجها وتأخذ أجازة قومي يمه أميرة حطيله فطور ليأكلك الحين بعيونه.."قامت وهي بقمة الإحراج لملاحظة جدتها عليهم"...
متعب: حرام يا جدتي ما أكل زوجتي بعيوني..؟؟..
أم عبد الرحمن: لا مو حرام بس خف على بنت عمتك شوي تقل ما شفت مثلها..."إيه والله صدقتي مثلها ما شفت والدليل تناست ليلة أمس ولا كان شئ صار"...
توها جايه للجامعة لان محاضرتها من 11..جلست بالبوفيه وكانت تحس بنظرات عيون تراقبها وكل ما تشوف صاحبه هالعيون تحاول تتعرف عليها يا ربي مين تكون هذه وليش تناظر لي هالنظرات..
بشاير تقرب من إذنها بقصد: سلالالالام..
هاجر تحط يدها بإذنها : وعليكم السلام..وجع فجرتي إذني..
بشاير: ههههههههههههههههههههههههه بسم الله على إذنك تعالي اسمي عليها..
هاجر: لا تكفين خلاص تعافت.."ناظرت للبنت مرة ثانية"..أقول بشاير شفتي هذيك اللي جالسه بنفس طاولة هيفاء مين هي؟؟..
بشاير تناظر لجهتهم: هذه هند صديقتها ..ليش تسالين؟؟..
هاجر بغرابة: من جلست وما شالت عيونها علي...
بشاير تغمز لها: أخاف أنها معجبة و تبغى تتعرف...
هاجر بملل: هه هه هه هه ضحكتيني تصدقين بايخة ما علينا منها...
بشاير باهتمام: وش أخبار أميرة..
هاجر بقهر: مثل ما هي لا قامت ولا قعدت...ليش السؤال؟؟
بشاير: سؤال بريء حرام نسال..
هاجر وقفت: إذ تبغين تسمين بدني من الصبح ترى ما لي خلقك يله بروح للمحاضرة باي..
بشاير: وعليكم الباي..."وسرحت بمتعب اللي دخلته هاجر برأسها خسارة ياليتني مكان أميرة كان الحين عايشه اسعد حياتي اطلب هذا وهذاك احد يحصله متعب ويقول لا.."
أم عبد الرحمن بدهشة: أميرة عشى ما شر ما رحتي للكلية فيك شئ يمه...
أميرة توها نازله وحبت رأسها: لا يا جدتي بس اليوم عندنا أوف..
أم عبد الرحمن بغرابة: وشو يطلع أوف بعد..
أميرة تبتسم: هذا يا طويلة العمر معناه ما عندنا شئ يعنى مثل الأجازة..
أم عبد الرحمن براحة: الحمد لله دامها أجازة اربحي العافية وأنا أمك ما قلتيلي وشلونك مع متعب إن شاء الله انه ما يقصر معك..."على جملة جدته الأخيرة توه حط رجله على الدرج وقف ينتظر جوابها"...
أميرة تحاول تخفى حزنها: بالعكس يا جدتي الحمد لله متعب مريحني ومو مقصر علي بشئ..
أم عبد الرحمن: عسى ربي يهدي سركم ويسعدكم.."غريبة ليش قالت كذا ظنيتها بتشتكي كمل طريقه وأول ما نزل حب رأس جدته وجلس بجنبها قاصد هالشئ"...
أم عبد الرحمن بغرابة: ورآه ما رحت لدوامك ليكون أنت مجاز..
متعب بغرابة: ليش فيه احد غيري مجاز..."ناظر لها بتعجب"...
أم عبد الرحمن: إيه مريتك...
متعب يتقرب منها: وليش مجازة أشوف ليش ما قومتيني..
أميرة تبتسم بقهر: هذه جزاتي أبغى راحتك..
متعب بغرابة: وش دخل راحتي..؟؟..
أميرة بقهر: حضرتك كل أمس سهران وأنا جالسة انتظرك وما حبيت أقومك لأنك أكيد تعبان وتبغى ترتاح.."ما رد عليها واكتفى يناظر لها "...
أم عبد الرحمن: هذه الحرمة السنعة اللي تدور على راحة زوجها وتأخذ أجازة قومي يمه أميرة حطيله فطور ليأكلك الحين بعيونه.."قامت وهي بقمة الإحراج لملاحظة جدتها عليهم"...
متعب: حرام يا جدتي ما أكل زوجتي بعيوني..؟؟..
أم عبد الرحمن: لا مو حرام بس خف على بنت عمتك شوي تقل ما شفت مثلها..."إيه والله صدقتي مثلها ما شفت والدليل تناست ليلة أمس ولا كان شئ صار"...
سلمان بخبث: هااااه يا متعب أشوف وجهك منور عقب العرس وش السر..
متعب: ههههههههههههههههههههه الله يلعن إبليسك يا شيخ لا سر ولا شئ..
سلمان يتقرب منه وبهمس: يعنى تنصحني أجربه...
متعب يتنهد بضيق: ما أنصحك إلا إذ أنت مقتنع فيها...
سلمان بغرابة: وشلون يا أخوك ترى ما فهمت..؟؟..
متعب يبتسم له: أفهمك الشكوى لله يعنى إذ أنت عندك استعداد نفسي قبل أي شئ توكل على الله وتزوج.."شافت علامات التعجب وكانه ما فهم ابتسم".. أفهمك أكثر أهم شئ بالزواج أن تكون أنت راضي عليها ومقتنع أنها راح تكون الإنسانة اللي راح بتكمل معها مشوار حياتك مو خذوه فغلوه..
سلمان بجدية: متعب خلني أسالك سؤال وجاوبني بصراحة..؟؟..
متعب يتنهد: تفضل..
سلمان: أنت للحين باقي حب للهند..؟؟..
متعب: اكذب عليك إذ قلتلك لا هند أول وأخر حب دخل قلبي ومستحيل أحب غيرها...
سلمان: وزوجتك ما فكرت أنها مالها ذنب يا أخي أنسى هند واعتبرها فترة طيش مرت عليك وابدأ حياتك الحقيقية وصدقني إذ أنت بديت بقلب صادق ونية صافية راح تحصل اللي أنت ما حصلته مع هند..
متعب: وهذا اللي ناوي أسويه أنسى الماضي ولا كأني عرفته أو على قولتك فترة طيش ولو أنها مرحلة صعبة بالنسبة لي بس راح أحاول بإذن الرحمن..."ابتسم لسلمان اللي كان يرد له بنفس الابتسامة وجلسوا كملوا سهرتهم مع باقي الشلة بالاستراحة.."
اليوم الخميس جايه زيارة لأهلها مع جدتها بعد ما وصلهم متعب رجع للرياض..
خوله: والحين بديتي تتأقلمين أو لسه..
أميرة: يعنى أحاول انسجم معهم ...
خوله: عشانك ما أخذتي عليهم وبعدين حاولي تثبتين وجودك بكلامك وحضورك مو كله فوق كثري جلساتك معهم..
أميرة بضيق: عجزت وهاجر ما كله الجو وأخاف أتصادم معها وتصير مشكله..
شماء: ما عليك منها أهم شئ خالتك ومتعب..
أميرة: إذ على خالتي فأنا ضامنتها طيبة ومعاملتها كويسه لكن متعب اللي مو قادرة أتقبل وجوده وتصرفاته اللي مرات تقهرني...
خوله وقفت: إذ على أنا بقولك المفتاح بيدك أنتي عشان تصفينه معك وما يقدر يستغنى عنك وهذه شماء عندك تدرسك بدروسها الخيالية.."وطلعت منهم"...
أميرة بغرابة: فهمتي كلامها..؟؟..
شماء تضحك: هههههههههههههههه اسمعي أميرة خذيها نصيحة مني المرأة مو كل يوم لها زوج وبدل المرأة امرأة..
أميرة بحزن: يا شماء أقولك مو متقبلته وأحس مو مصدقة أني متزوجة وهذا زوجي...
شماء تقرب منها: الله يهديك لو أمي تسمعك كان سوتها سالفة اسمعي حاولي أنتي تسالين عنه وش يحب غداء أو عشاء وعلى وقت فضوته اجلسي بجنبه وشربيه عصير أو وكليه فواكه.."استغربت من ضحكتها العالية"...أميرة أنا قاعدة أعطيك نصايح وأنتي تضحكين..!!..
أميرة: هههههههههههههههههه ما كذبت خوله صدق نصايحك خيالية..
شماء: تدرين عاد لو ما سويت اللي قلته لك ما تشوفين ماجد الحين يقدر يستغنى عني طيعي شوري يا أميرة وما راح تخسرين..
أميرة: هههههههههههه لا بخسر كثير وأهمها كرامتي عندك نصايح غيرها تفضلي أو خليني أروح معهم للحوش..
شماء بقهر: يا الغبية ترى ما بين الزوجين كرامه سامعة وبعدين إذ أنتي تشوف أن صعب عليك أبدئي بأول خطوة اللي هي الكلام المعسول يعنى عمري.. يا حياتي.. يا حبي.. ومن هالكلام وإذ ما قدرتي تقولينه اكتبيه وصدقيني راح يتغير معك صدقيني الرجال ما يعتدل إلا إذ شاف من زوجته شئ حلو وخاصة الكلام.."سرحت بكلام أختها جايز كل شئ جايز ومتعب شكله مو من النوع السهل لازم أبدء بشئ عشان نذيب البرود اللي محاط بيننا وسمعت بنات شماء يدخلون عليهم يطلبون يجون للحوش مع أمهم حصة والجدة صيته"...
عزيزة: أقول أبو سلطان وش رأيك نعزم أميرة ومتعب ترى فشله ما عزمنهم...
إبراهيم: والله سوى اللي تبغين مع ولد أخوك وبنت أختك تراك يا عزيزة قصرتي معهم..
عزيزة بندم: إيه والله ما ادري وشلون نسيت جت مرة ولدك وسببت لنا مشكله مالها أول حسبي الله عليها غربلت بوليدي الله يغربلها...
إبراهيم: لا تدعين ترى مهما صار هذه مرت ولدك وأم أحفادك وإذ على الشغالة وش فيها إذ جاب لها سلطان تراه ماله حق تلاقيها من بناتها أو ولدها وإلا زوجها أو البيت ولا تنسين أن الحمل له دور وأكيد نفسيتها كل مالها تتعب واعتقد مو أنا اللي أقول هالكلام وأنتي أبخص مني بالأمور...
عزيزة: بس يا إبراهيم حرمة ولدك ما شفت منها خير منكدة على سلطان تدري حتى الغداء ما تطبخه مرات يجي مع بناته يتغداء معنا...
إبراهيم: الحين حنا نخطط للعزيمة وأنتي قلبتيها على حرمة ولدك..
عزيزة بنرفزة: لا تلومني من قهر ما بي...
اليوم الجمعة كانت جالسة مع أخوانها بالخيمة وعندهم الجدة وتوها جايبه العصير وبدت تقدمه لهم..
أم عبد الرحمن بعصبية: أقولك طلال وش رأيك ما تقوم عني دام النفس عليك طيبة..
طلال يحب رأسها: افااا يا جدتي أثريك تزعلين بسرعة...
أم عبد الرحمن بقهر: دام هذي سوالفك أكيد بزعل وأنتي.."تكلم أميرة اللي كاتمه ضحكتها"...بدل ما تضحكين فكيني من أخوك..
أميرة: الله يهديك يا جدتي ترى مو بس أنتي ملعوزك حتى أمي وأبوي ما سلموا منه وأكثر واحد متأذي منه رغد بنت خوله..
رياض: ولا تنسوني أنا اللي 24 ساعة معه لكن الحمد لله صارت معي مناعة قوية..
أميرة: ما تنلام الله يلوم اللي يلومك..
طلال بقهر: أميرة خليك محظر خير لو سمحتي..." توه جايه من برا لما شاف الخيمة مفتوحة وأصوات ضحكهم مسموعة راح يشوف من فيه"..
متعب: السلام عليكم...
الكل: وعليكم السلام..."حب رأس جدته وسلم على عيال عمته"..
طلال بفرح: الحمد لله أخيرا وصل اللي بياخذ حقي منكم..
متعب مبتسم: وش السالفة..؟؟..
أم عبد الرحمن: السالفة انك يا طليطل لا تخرب وليدي متعب علينا.." الكل ضحك على طلال لما سمع تصغير اسمه"...
رياض: هههههههههههههههه طليطل خسارة راح مستقبلك عقب هالاسم هههههههههههه
طلال بعصبية متصنعة: ميخالف دام هالاسم طالع من جدتي حبيبتي الله يطول بعمرها..
" وأنتي يكلم أميرة اللي جالسة بجنبه تضحك"..بدل ما تضحكين علي دافعي عن أخوك الوحيد..
أميرة: لا حبيبي منت وحيد وإلا نسيت رياض..
طلال حب يحرجها: حبيبي!!!..واللاطخم اللي جالس مقابلك وش محله من الأعراب.."استحت أميرة من تعليقه وعالطول نزلت عيونها بعد ما لاحظوا عليها الحياء الكل ضحك إلا متعب اللي من جلس وهو يتأملها ليش كنت أعمى وأنتي دايم بوجهي.."...
متعب يقهره: حقوق اللقب محفوظة لصاحبها الأصلي.."ابتسم لما نزلت عيونها وتذكرت كلام شماء أخذت جوالها وبدت تختار رسالة لها معنى كبير"...
يا ما ترددت مدري كيف اشرح لك..؟؟
اجيك وارجع أبيك تقول وش جابك يا بنت الاوادم..
ترى مليت المح لك..
~ أنا أعزك ~
~ واحبك ~
~ واعشق ترابك ~
لا ضقت أضيق ومتى ما تفرح افرح لك
أن غبت عني أضيع...
وإذا ما شفتك اشتاق لك ....
كان يسولف مع رياض لما سمع المسج تلقائيا أخذه وفتحه وقرئ الرسالة وشافها وكأنها ما سوت شئ وتسولف مع جدتها سرح فيها ويتأملها معقولة أكون ظالمك يا أميرة وأنتي عندك هالروح الحلوة حس بالإحراج من ضربه رياض وكانه فهم ابتسم متعب بخجل وكملوا سوالفهم وبخاطره لازم أبدء حياتي معك اليوم يا أميرة وان شاء الله أكون عند حسن ظنك وأكون الزوج المحب لك وأسعدك.."..
دخلت على أختها بالغرفة وكانت متضايقة نوعا ما شافتها مو على بعضها وتركت الكتاب اللي بيدها..
لمى: وش فيك مو على بعضك يا حلوة..؟؟..
فوز بحياء ونفس الوقت بضيق: دريتي أخر الأخبار...
لمى رجعت للكتاب: لا تقولين مها..؟؟ ترى ما عندي أي استعداد اسمع شئ عنها..
فوز بقهر: الحين وش جاب طاري مها هااااه..
لمى: اجل وش عندك..؟؟..
فوز بحزن: أمي اليوم كلمتني عن..
لمى قاطعتها: قديمها ناس خطبوك..."غمزت لها"...
فوز طيرت عيونها بتعجب: وش عرفك يا الجنية..؟؟..
لمى تتمدد على السرير: ما في شئ يخفى علي بالبيت وش قلتي لامي..؟؟
فوز: ما ادري قلت خليني استخير..
لمى: وللمعلومية ترى عليه مميزات أنما إيه من الحين إذ ما تبغينه حولي علي..
فوز: صدق ما تستحين على وجهك والله لو تسمعك أمي تقطع لسانك..
لمى بخبث: هااااه فوز ليكون تغارين ترى أنتي للحين على البر ما صار شئ...
فوز تضربها بالوسايد: اغااااار بعينك يا حماااااره أنا اوريك.."وضلت تضرب فيها ولمى تصارخ تستنجد باخوها رياض"...

طلعت فوق بعد ما سمعته يناديها وتركت جدتها وخالتها تحت دخلت بسرعة تخاف انه معصب عليها مثل كل مرة ولما دخلت شافته جالس وكانه مرتاح وعلى وجهه ابتسامة لكن ما فهمت معناه"...
أميرة بحيرة: خير متعب أسمعك تناديني...
متعب يأشر على الكنب: ما ودك تجلسين عشان نسولف...
أميرة تجلس بعيد عنه: نسولف بايش بالضبط...؟؟..
متعب: ليش جلستي بعيد احد قايلك أني أكل لحوم البشر.."ما ردت عليه قام وجلس بجنبها وكان قريب منها مما أحرجها وصار وجهها احمر.."...
أميرة بإحراج بسبب قربه لها: وش السالفة..؟؟..
متعب يبتسم: لا سالفة ولا شئ أنتي تشوفين فيه شئ.."هزت رأسها بأيه"..وأنا أشوف ما فيه شئ إذ الزوج جلس مع زوجته ويسولفون مع بعضهم.."ما ردت عليه ما حست إلا بيديه ماسكه يدينها " أميرة...أنتي تدرين أن الظروف اللي تزوجنا فيها كانت مرحلة صعبة بالنسبة لنا واعتقد مالها داعي اذكر كيف تزوجنا..!!..
أميرة بسخرية: اعتقد تزوجنا بالطريقة التقليدية أو وش رأيك؟؟..
متعب: مو عشان تزوجنا بالطريقة هذه ما عرفنا بعض أكثر خلينا نبدأ من جديد وننسى كل شئ ونعتبر اللي مريناه بالفترة هذه مجرد اختبار..
أميرة: اختبار..!!...
متعب: إيه اختبار...بس أنتي ساعديني عشان نجتاز هالاختبار بسلام..
كان يسولف مع رياض لما سمع المسج تلقائيا أخذه وفتحه وقرئ الرسالة وشافها وكأنها ما سوت شئ وتسولف مع جدتها سرح فيها ويتأملها معقولة أكون ظالمك يا أميرة وأنتي عندك هالروح الحلوة حس بالإحراج من ضربه رياض وكانه فهم ابتسم متعب بخجل وكملوا سوالفهم وبخاطره لازم أبدء حياتي معك اليوم يا أميرة وان شاء الله أكون عند حسن ظنك وأكون الزوج المحب لك وأسعدك.."..
دخلت على أختها بالغرفة وكانت متضايقة نوعا ما شافتها مو على بعضها وتركت الكتاب اللي بيدها..
لمى: وش فيك مو على بعضك يا حلوة..؟؟..
فوز بحياء ونفس الوقت بضيق: دريتي أخر الأخبار...
لمى رجعت للكتاب: لا تقولين مها..؟؟ ترى ما عندي أي استعداد اسمع شئ عنها..
فوز بقهر: الحين وش جاب طاري مها هااااه..
لمى: اجل وش عندك..؟؟..
فوز بحزن: أمي اليوم كلمتني عن..
لمى قاطعتها: قديمها ناس خطبوك..."غمزت لها"...
فوز طيرت عيونها بتعجب: وش عرفك يا الجنية..؟؟..
لمى تتمدد على السرير: ما في شئ يخفى علي بالبيت وش قلتي لامي..؟؟
فوز: ما ادري قلت خليني استخير..
لمى: وللمعلومية ترى عليه مميزات أنما إيه من الحين إذ ما تبغينه حولي علي..
فوز: صدق ما تستحين على وجهك والله لو تسمعك أمي تقطع لسانك..
لمى بخبث: هااااه فوز ليكون تغارين ترى أنتي للحين على البر ما صار شئ...
فوز تضربها بالوسايد: اغااااار بعينك يا حماااااره أنا اوريك.."وضلت تضرب فيها ولمى تصارخ تستنجد باخوها رياض"...

طلعت فوق بعد ما سمعته يناديها وتركت جدتها وخالتها تحت دخلت بسرعة تخاف انه معصب عليها مثل كل مرة ولما دخلت شافته جالس وكانه مرتاح وعلى وجهه ابتسامة لكن ما فهمت معناه"...
أميرة بحيرة: خير متعب أسمعك تناديني...
متعب يأشر على الكنب: ما ودك تجلسين عشان نسولف...
أميرة تجلس بعيد عنه: نسولف بايش بالضبط...؟؟..
متعب: ليش جلستي بعيد احد قايلك أني أكل لحوم البشر.."ما ردت عليه قام وجلس بجنبها وكان قريب منها مما أحرجها وصار وجهها احمر.."...
أميرة بإحراج بسبب قربه لها: وش السالفة..؟؟..
متعب يبتسم: لا سالفة ولا شئ أنتي تشوفين فيه شئ.."هزت رأسها بأيه"..وأنا أشوف ما فيه شئ إذ الزوج جلس مع زوجته ويسولفون مع بعضهم.."ما ردت عليه ما حست إلا بيديه ماسكه يدينها " أميرة...أنتي تدرين أن الظروف اللي تزوجنا فيها كانت مرحلة صعبة بالنسبة لنا واعتقد مالها داعي اذكر كيف تزوجنا..!!..
أميرة بسخرية: اعتقد تزوجنا بالطريقة التقليدية أو وش رأيك؟؟..
متعب: مو عشان تزوجنا بالطريقة هذه ما عرفنا بعض أكثر خلينا نبدأ من جديد وننسى كل شئ ونعتبر اللي مريناه بالفترة هذه مجرد اختبار..
أميرة: اختبار..!!...
متعب: إيه اختبار...بس أنتي ساعديني عشان نجتاز هالاختبار بسلام..
حصة: عزيزة تسلم عليكم وتقول الأسبوع الجاي عزيمة لمتعب وأميرة..
خوله: الأسبوع الجاي..!!!..
حصة: إيه ليش مستغربة..؟؟..
خوله: بس حنا أو بتعزم عمامهم..؟؟..
حصة: ما قالت شئ بس أكيد بتعزم عمامهم دام تحطها بالمزرعة..
خوله تبتسم: على كذا يبغى لها سوق يا أم طلال..
حصة: وليش السوق..؟؟..
خوله: يمه دام العزيمة بالمزرعة أكيد راح تعزم ناسهم ويبغى لها لبس معتبر لي ولبنتي..
حصة تهز رأسها بيائس: ما تخلصون من اللبس اللي يسمعكم ما عندكم شئ والدواليب بتتفجر من الملابس اللي فيه...
طلعت من الغرفة وكانت ترتجف خوف وتمنت أمها أو خوله معها عشان تهديها مو قادرة تضبط رجفتها جاها متعب وشافها جالسة بالصالة منحنية وشعرها مغطي ملامح الخوف اللي تكسوى وجهها..
متعب: ليش قمتي.." ما ردت عليه"..أميرة.." كان يراقب حركات يدينها اللي تلفهم بتوتر حط يده عليهم و استوعب أن يده فوق يدينها "...
أميرة بضيق: ما فيني نوم...
متعب باهتمام: أميرة...
أميرة بنرفزة ووقفت بعصبية: متعب قلتلك ما فيني نوم...روح نام...
متعب بتحدي وقف بجنبها: لا..ما راح انام إلا وأنتي معي..."ناظرت له بخوف مختلط بخجل"..لا تخافين أنا معك.."كانت ترتجف ومو عارفة كيف تقرر بالوقت الضيق مسك يدها الباردة وسحبها معه للغرفة"..
"""الجزء التاسع"""
كانت تنتظر مع صديقتها موعد المحاضرة الثانية وشافت لمى ووحدة من البنات جايت لهم وعالطول جلسوا بنفس طاولتهم...
لمى بتعب: أووووف أخيرا جاء نهاية الدوام...
نجلاء: هذا وحنا لسه ببداية السنة ومسوين هالتكثيف علينا...
أميرة: هههههههههههههه اللي يسمعكم يقول أول مرة تأخذون محاضرات..
منال: أهم شئ الخروج عشان أقول أبو العيال يجي بنفس الموعد...؟؟
أميرة: كالعادة يعنى ما تدرين متى يفتحونه...
نجلاء بمكر: ما شاء الله عليك يا أميرة...اللي يسمعك يقول منذو مبطي تدرسين هنا...
أميرة تبتسم: ليش ما تعرفين أني اتاقلم في أي مكان...
لمى تشرب عصيرها: إيه مو أنتي مثل السحلية تتأقلمين باي مكان وأي زمان...
أميرة ضربتها بالملف لكن بخفه: عمى...أنا سحلية يا البانده...
لمى تتكابر وكأنه ماهمها: إيه بانده يالله من فضلك.."و ضحكوا عليهم"..
منال: أميرة..متى يجي شيخ الشباب..؟؟
أميرة تبتسم: ما دري...
نجلاء بمكر ملحوظ: أميرة مالك نية تجيبين صورة شيخ الشباب على قوله منال...؟؟
أميرة ببرود: وليش أجيب صورته..؟؟..
نجلاء بتعجب: يوووه..عشان نصور معه أكيد نشوفه ؟؟؟
أميرة بقهر: وليش تشوفينه...؟؟؟
نجلاء انحرجت من طريقتها: أميرة..حلوة هذه يعنى برأيك ليش نشوف يا حلو أو لا..؟؟
أميرة تتصنع الابتسامة: وإذ كان أحلى مني أو أشين وش يغير بالموضوع..؟؟..
لمى بغرابة: يوووه يا أميرة...وش فيك قلبتي الموضوع جد..؟؟
أميرة بقهر: أكيد بقلبه جد دام تطلب شئ مالها خص فيه ولا لها أي حق بعد..
نجلاء واقفة: بروح أشوف محاضراتي..."وراحت عنهم"..
لمى: أميرة...وش فيك شوي وتذبحينها ترى البنت ما غلطت..؟؟
أميرة بتعجب: لا والله...يعنى طلبها اللي مثل خشتها تسمينه مو غلط...
منال اللي كانت ساكتة من أول المجادلة: أنا مع أميرة ليش تسال عن زوجها وبعدين يا لمى ترى مو كل بنت تثقين فيها وتقولين لها عن أسرار حياتك وخاصة الصورة ما أنصحك تعطينها فرصة تشوفه واللي مثل نجلاء ابعدي عنهم...
لمى باستهبال: هذا أنا شفت زوجك يا أميرة ليش ما سويتي مثلها..؟؟
أميرة بنرفزة: بلا هبل يا لمى أنتي شئ وهي شئ وبعدين أنتي بنت خالته يعنى بينكم قرابة أما هي وش تبغى تسال عنه وعن حياتي من عرفتها وهي تسال كيف حياتي معه ما تحسينها قلة أدب...
منال: صح كلام أميرة دام البنت ما تزوجت وشوله تسال عن شئ ما يخصها تدرين يا لمى لو تسالين عن حياتي وتطلبين صورة زوجي يمكن اسويلك اشد من أميرة...
لمى بخوف: الله...والله أنكم وحوش مو أودم...
أميرة: بكرة تتزوجين وتحسين باللي نحسه.."وقفت تكلم منال" ما بقى على موعد المحاضرة شئ مالكم نية تقوموا..
منال: يووه نسيت أروح اسأل الأمن متى الخروج..؟؟ كم باقي للمحاضرة ..؟؟
أميرة تناظر ساعتها: معك 10 دقايق بالضبط..؟؟.." راحت عنهم"
لمى بتردد: أميرة بسالك سؤال...
أميرة تتنهد: تفضلي وبسرعة لو سمحتي...
لمى بحذر: بس مو تسوين فيني مثل ما سويتي بنجلاء ترى أنا بنت خالتك وزوجك يصير ولد خالي يعنى بيننا قرابة...
أميرة تبتسم: خلصيني وش عندك وبعدين يا الدبه لا تقارنين نفسك بأشكال نجلاء..
لمى: ما علينا منها كلامك قبل شوي عن متعب شكلك طحتي بغرامه..
أميرة بخجل: مو طحت بس تعودت عليه يعنى ما أرضى أي احد يقول شئ عنه قدامي..
لمى بخبث: يعنى تحبينه..؟؟
أميرة بتفكير مختلط بخجل: مادري بس أحسه يعجبني بتصرفاته وكلامه وفيه أشياء ما أحبها فيه يعنى ابن ادم مو كامل والكمال لله...
لمى بحالميه: وهو.."شافت الاستنكار على ملامحها يعنى الدلخة ما فهمت"..يعنى هو يبادلك نفس الشعور..؟؟
أميرة تتنهد بضيق: اكذب عليك يا لمى إذ قلتلك إيه.. ما ادري أحسه حنون معي ومرات يجيك أعوذ بالله ما ودك تكلمينه...
لمى: معقولة ما لمح لك...أو تغزل فيك..
أميرة كأنها تتذكر: إلا تحصل بس مو كثيرة وأتوقعها من غير قصد...
لمى بمكر: ويمكن بقصد...
أميرة بسرحان: جايز..."ابتسمت".. يالله ما اقدر اتاخر وإذ جت منال قولي لها سبقتها لهناك
لمى: لا تخافين روحي وحطي رجليك ويدينك بمويه حارة...اقصد باردة...


مر الأسبوعين بسرعة والكل ملتهي بنفسه وخاصة بكرة السبت ودوامات في الجامعة دخلوا من السوق محملين شئ وشويات...
فوز: يالله اليوم السوق مو طبيعي كل هذا بنات الرياض بكرة يداومون أقص يدي إذ شفت احد بكرة..
لمى: هههههههههههههههه ااااي تروحين بكرة...؟؟..
فوز: أكيد بروح تظنين حنا مثلكم مسوي ثقل لا حبيبتي بالجامعة كله جدxجد...وأنتي ليش مو رايحه...؟؟
لمى: ومن قال مو رايحه بروح عشان أميرة تعرفين الكلية جديدة عليها ولازم اعلمها..
فوز ترمي عليها كيس الفشار: ودامك تروحين يا حماره ليش تضحكين..
لمى بلا مبالاة: امممم تقدين تسمينه نوع من رفعة الضغط...
فوز واقفة: مالت عليك وعلى رفعة ضغطك بروح اخذ لي دش.."وراحت عنها وجت أمها جلست"...
لمى: يمه...
عزيزة: نعم..وش عندك..؟؟
لمى تجلس عندها: يمه..ودي اتصل على أميرة..
عزيزة: وليش تتصلين..؟؟
لمى: بشوف متى تجي بالضبط عشان أواعدها بمكان..
عزيزة: طيب اتصلي على جوالها
لمى: جوالها مقفل وودي اتصل على الثابت بس مستحية..
عزيزة: أنتي تستحين..!!..لو بغيتي شئ سويتيه من غير ما احد يمنعك..
لمى بدهشة مصطنعة: افااااا أنا كذا مو مهم الحين...تتصلين..؟؟
عزيزة: أمري لله هاتي التلفون اتصل أشوف أخبار أمي عقب العزيمة.." وأعطتها التلفون"..
جالسة بأحد زوايا البلكونه تمسح دمعة نزلت على خدها تسترجع أحداث الأيام اللي عاشتها معهم وكأنها وجودها مثل عدموه لا احد يعبرني حتى هو كأني مو موجودة بحياته متجاهلني طيب إذ ما يبغاني ليش وافق يتزوجني..؟؟..ما عنده أي أحساس ولا مشاعر ليش يعذبني معه..؟؟ والله تعبت مو قادرة أتحمل أكثر كنت ببيت أهلي الكل يحبني ويراعي مشاعري قطع حبل أفكارها جرس غرفتها مسحت دموعها وراحت فتحت الباب..
هاجر بتكبر: التلفون..."وراحت عنها قبل ما تستجوبها عن المتصل تنهدت أميرة وراحت للمرايا اللي قريبة من المدخل ناظرت نفسها و اثر الدموع مبين عليها أخذت جلالها خافت يكون مساعد تحت نزلت وحصلتهم بالصالة كانت صدمة كبيرة لما شافته جالس عندهم و يناظر لها ببرود نزلت عيونها وراحت لجهة التلفون وفرحت كثير لما سمعت صاحبة الصوت"..
لمى: كلنا بخير...أهم شئ أنتي طمنيني عنك وعن أحوالك..؟؟
أميرة تحاول تبتسم: الحمد لله بخير...غريبة متصلة وش عندك..؟؟؟
لمى: ما غريب إلا الشيطان بس اشتقت لك قلت بسولف معك وبعدين ليش مقفلة جوالك..؟؟
أميرة بصوت واطي: أنا مو ببيتنا عشان تقولين كذا..وجوالي أكيد البطارية فضت..
لمى: طيب قولي لمتعب يركب لك تلفون خاص بغرفتك.."ساد الصمت لما جابت سيرته"...أميرة وش فيك..؟؟
أميرة تحاول تكون طبيعيه: ما فيني شئ وش سبب الاتصال..؟؟
لمى ما تطمنت لجوابها: ولو أني حاسة انه فيك شئ بس بعديها المهم وين أحصلك بكرة..."كانت ناسية أن بكرة دوامات بالكلية"..
أميرة باستنكار: وين..؟؟
لمى بتعجب: يوووه ليكون نسيتي بكرة السبت يعنى فيه دوامات ايوه يا عم أثريه أبو الشباب ما خذ عقلك..." ما ردت عليها"...المهم وين أحصلك؟؟
أميرة بضيق: ليش أنتي تروحين بكرة..؟؟
لمى: والله ما لي خلق بس دامك تروحين عشان تشوفين الأوضاع هناك وتتعرفين على الكلية...مو مشكلة بكون معك وراح انبسط بوجودك...
أميرة: اهااا...بس أنا ما راح أروح وما أظن اللي بعده..
لمى باهتمام: ليش..؟؟
أميرة: ما عندي شئ البسه يناسب بكرة يعنى يبغالي أروح للسوق..
لمى: طيب صلي العشاء وروحي الوقت ترى بدء يطول وراح يمديك إن شاء الله..
أميرة بضيق واضح: لمى إذ ودك تروحين روحي لا تربطين نفسك بي...
لمى: أميرة....وش فيك..؟؟
أميرة تتنهد: ما في شئ...يله ما اقدر أطول مع السلامة..
لمى بغرابة: الله يسلمك.."سكرت وهي سرحانة ببنت خالتها وش فيها واضح أنها متضايقة ليكون متهاوشه مع زوجها وقبل ما تقوم رن التلفون..ردت"..
: السلام عليكم..
لمى تحاول تميز صاحب الصوت: هلا وعليكم السلام.."سمع احد يناديها وعرف أنها اللي بباله"
لمى تغطي السماعة عشان ما يسمع: لحظة..."رجعت لصاحب الصوت"....الووووو...
: ساعة أدق وأنتي شاغلته مين تكلمين.."من الصدمة اللي تسمعه ما ردت عليه وش هذا بعد من وين طلع لي صدق ما يستحي على وجهه قطع أفكارها صوته الرجولي.."...
لمى بملل: نعم..
: الله ينعم عليك...وين رحتي..؟؟
لمى: اوووووف اللهم طولك يا روح نعم اخوي أي خدمة..
:إيه يا طويلة العمر...أبغاك تطولين بالك تصدقين شكلك يدل انك حبوبه وهداية مو عصبية خخخخخخخخخ" حاولت تستوعب اللي يقوله..وش يقول هذا..؟؟..وش يخربط.."...
: وين رياض..؟؟
لمى بغرابة: هااااه....طلع...مين يبغاه..؟؟
: الشيخ طلال ولد خالتك يبغاه..."انصدمت وما قدرت ترد عليه..يالله وش ذا الفشلة وشلون اطلع نفسي الحين..أما طلال فكان مبسوط لاخر درجة لان طاح وجهها وما عندها شئ تقوله غير الاعتذار بس اصبري ما أكون طلال أخليك تسولفين مع نفسك"...
طلال: يا بنت الخالة..وين رحتي ترى ما قفلت...
لمى بخجل: رياض مو هنا..."وجع توجع العدو حتى أنا آسفة ما فيه طيب يا لمى أنا ما كنت طلال أخليك تركضين وراي.. "..
طلال: طيب أنا برى قومي افتحي الباب لي..." شايفني شغالة يتآمر علي والله انه سخيف أمر لله لو منت ببيتنا كان شفت شئ عمرك ما شفته.."...
لمى بصوت واطي والخجل واضح فيه: إن شاء الله...
طلال: لمى....لحظة...



لمى: نعم..؟؟
طلال: لا بس حبيت أنبهك انتبهي تطلعين تفتحين الباب وأنتي متكشفة وتسوين مثل سواتك بعرس أميرة ترى أنا مو ناقص ذنوب.."انقهرت من كلامه الحين الغلط صار علي وش قصده هذا ناوي يجلطني وش أسوي فيه اقفل بوجهه لكن سمعته يقول كلام خلاها تلين..يعنى جبر خاطرها"..
طلال: تصدقين لمى...طالعة حلوة بالزواج..."ابتسمت بخجل"...لكن أخاف هالحلاوة تكون كلها اصطناعية..."ما حس إلا تقفل التلفون بوجهه ضحك شكلي زودتها معها...والله بنت خالتي فله.. وحبوبه...وشاف الباب ينفتح وظل احد يركض...شكلها هي...خبله..."
بعد ما قفلت منها مشت شوي إلا تسمع جدتها تناديها وراحت لها وتحاول ترسم على وجهها ابتسامة لكن عيونها فاضحتها...
أم عبد الرحمن: وين رايحه..تعالي تقهوي معنا..؟؟..."كانت متأكدة من نظرات لها وحاولت تتجنب وجودة معهم"...
أميرة: معليش جدتي...عندي شغل فوق..؟؟
هاجر بتكبر: جدتي...خليها تقول عندها شغل...
أم عبد الرحمن تناظر لها بحدة: أنتي اسكتي ومحد كلمك...أميرة...وش فيها عيونك..؟؟"ما قدرت تحط عينها بعين جدتها لأنه خلاص انفضحت وفضلت تنزلهم"...
أميرة بتردد: كنت.... نايمه...
منيرة بعطف: سمعت تقولين ما راح تروحين وين تروحين..؟؟
أميرة ببرود: للكلية...!!
أم عبد الرحمن: وليش يمه مو رايحه...؟؟؟
هاجر: أخاف رفضوا قبولها..."ناظرت لها بغرور"..
أم عبد الرحمن: صدق كلام هاجر يمه..."هزت رأسها بلا"...
متعب بجدية كانت أخر شئ تسمع صوته: اجل ليش مو رايحه...؟؟
أميرة تتنهد: مالي خلق أروح..عن أذانكم..."طلعت فوق ما قدرت تتحمل التحقيق اللي صار معها ونزلت دموعها وهي تطلع لقسمها وعالطول راحت لغرفتها تحاول تهدي نفسها لأنها هالمرة متأكدة انه بجي ورآها.."..
منيرة: روح يمه شوف وش فيها مرتك...
هاجر: ما فيها شئ...دلع بنات...
متعب: أنتي الصادقة دلع عرايس...يا يمه ما فيها شئ...
أم عبد الرحمن: وشلون ما فيها مبين أنها تصيح..
متعب بتعجب: وليش تصيح...تلقونها مشتاقة لأهلها..اعرفها اسألوني عنها..
أم عبد الرحمن بقهر: ما أسرع تعرفها قوم الله يصلحك وشوف مريتك ليش مو رايحه تدرس بكرة؟؟..
هاجر: ولا بعد بكرة...
منيرة بنرفزة: هاجر...استحي على وجهك وأنتي تكلمي مرة أخوك..
متعب يتصنع العصبية: إيه صح...احترميها فاهمة...
أم عبد الرحمن بقهر: أنا الحين إذ قمت وكسرت العصا على رؤوسكم أنت وياها...
متعب يحب رأسها: افااااا...واهون عليك...
أم عبد الرحمن: إيه مثل مريتك ما تهون عليك...
متعب بغرابة: ومن قال أنها تهون علي...؟؟
أم عبد الرحمن بحنان: طيب روح لمرتك..وشوفها..ما يصير تتركها كذا ولا تسال عنها ترى الحرمة يا وليدي تحب الاهتمام وخاصة إذ من الزوج..
متعب واقف: إن شاء الله..اللي تبغونه بسويه..."طلع لعندها فوق وفتح باب الغرفة كانت شبة نايمه على السرير..ومعطيته ظهرها أول ما سمعت الباب انفتح عالطول مسحت دموعها بطريقة سريعة وعدلت جلستها"...
متعب: اقدر اعرف ليش مو رايحه للكلية لا بكرة ولا اللي بعده..
أميرة بصوت مبحوح: مالي خلق...
متعب يجلس على السرير مقابلها: وليش...؟؟.." ما ردت عليه"...أميرة..."ناظرت فيه ببرود"...ما قلتي ليش؟؟
أميرة تتنهد بملل: مو مستعدة...
متعب استنكار: وشلون مو مستعدة..؟؟
أميرة تقوم من السرير: يعنى...محتاجة أروح للسوق واشتري أغراض للكلية...
متعب بضيق: ليش ما قلتي لي..." نزلت عيونها وفضلت ما ترد"..انتظرك بالسيارة لا تتأخرين..
أميرة: متعب..."وقف والتفت نص لفه"...مو لازم أروح..!!..
متعب بقهر: لا تتأخرين انتظرك.."طلع من غير ما يسكر الباب ورآه مسحت دموعها اللي تجددت وقامت غيرت ملابسها ونزلت وقالت لهم أن بتروح السوق لما عرفت هاجر طلعت لاخوها اللي كان موقف سيارته عند المدخل وكانت تكلمه...
متعب بعصبية: وأنتي وش دخلك تروحين..؟؟
هاجر اللي مو هامها وقوف أميرة ورآها: دامكم تروحون بروح معكم باشتري أغراض ...
متعب: أقول اقلبي وجهك أنتي أغراضك ما تخلص.."وكانت بتتكلم"...أقول ادخلي ليجيك شئ ما شفتيه..."بصوت عالي"...يله..." تأففت وحصلتها واقفة ورآها وناظرت لها بكل تكبر وغرور وراحت بعصبية وركبت أميرة بهدوء ومشت السيارة.."...
أميرة: كان خليتها تروح..؟؟
متعب: كان راحت من الأساس مو ترز وجهها معنا.."ارتاحت أميرة الحمد لله ما يحاول يدخل أخواته معنا مثل ما يسوى زوج شماء"...
دخل عليه وهو كان مشغول بالأوراق اللي بيده جلس ومد له الملف اللي أعطاه عشان يدرسه مع مهندس الشركة بعد ما ترك اللي بيده..
مساعد يتنهد: ما جابت لك أمي منيرة سيرة بخصوص الورث...؟؟..
متعب: لا ما جابت لي سيرة وش قالت لك..؟؟..
مساعد: يقول أن جدتي متضايقة مننا ومأخذين المسالة بعناد ومن هذا الكلام متعب قلي بصراحة أنت تشوفه عناد وإلا ايش برأيك..؟؟..
متعب: لا ما أشوفه أي نوع من العناد مثل ما قلت بس هي مسالة تعب وجهد وحق..
مساعد يبتسم بخبث: أخاف بكرة تجي أميرة وتغير كلامك كله...
متعب بضيق: وش دخل أميرة..حنا نتكلم عن جدتي والورث..
مساعد: مو أميرة داخله فيه يا متعب اسمع إذ أمي أو جدتي فتحت معك الموضوع قلهم ما بيدي شئ كلامكم مع مساعد..
متعب واقف بقهر: ليش يا مساعد انعدمت الثقة كذا مرة وحدة..
مساعد ووقف: مو انعدام لكن حرص واحتياط ما احد يدري يمكن بكرة تصف معهم وتقول الكلام اللي يقولونه وخاصة انك مأخذ بنت العمة.."ما رد عليه ناظر له بقهر وطلع وترك أخوه يفكر اللي راح يواجه مع جدته وخاصة أن ما احد يكسر لها كلام.."..
دخل عليه وهو كان مشغول بالأوراق اللي بيده جلس ومد له الملف اللي أعطاه عشان يدرسه مع مهندس الشركة بعد ما ترك اللي بيده..
مساعد يتنهد: ما جابت لك أمي منيرة سيرة بخصوص الورث...؟؟..
متعب: لا ما جابت لي سيرة وش قالت لك..؟؟..
مساعد: يقول أن جدتي متضايقة مننا ومأخذين المسالة بعناد ومن هذا الكلام متعب قلي بصراحة أنت تشوفه عناد وإلا ايش برأيك..؟؟..
متعب: لا ما أشوفه أي نوع من العناد مثل ما قلت بس هي مسالة تعب وجهد وحق..
مساعد يبتسم بخبث: أخاف بكرة تجي أميرة وتغير كلامك كله...
متعب بضيق: وش دخل أميرة..حنا نتكلم عن جدتي والورث..
مساعد: مو أميرة داخله فيه يا متعب اسمع إذ أمي أو جدتي فتحت معك الموضوع قلهم ما بيدي شئ كلامكم مع مساعد..
متعب واقف بقهر: ليش يا مساعد انعدمت الثقة كذا مرة وحدة..
مساعد ووقف: مو انعدام لكن حرص واحتياط ما احد يدري يمكن بكرة تصف معهم وتقول الكلام اللي يقولونه وخاصة انك مأخذ بنت العمة.."ما رد عليه ناظر له بقهر وطلع وترك أخوه يفكر اللي راح يواجه مع جدته وخاصة أن ما احد يكسر لها كلام.."..

تلبس عبايتها وسمعت صاحبة الصوت وقفة بجنبها تقولها كلام له معنى ما عجبها أميرة كلام نجلاء دايم تروح بالباص وش معنى اليوم تطلع من باب السيارات أكيد تبغى تشوف متعب هالحركات اعرفها وقد سويتها مع البنات سبحان الله الايه قلبت علي خليني اتاخر شوي عشان تنقلع ولا تراقبني..
نجلاء تلبس نقابها: مو طالعة أميرة..؟؟
أميرة جلست وتحاول تبتسم : لا السواق راح يتأخر علي..؟؟
نجلاء وعلامة الخيبة: طيب أشوفك بكرة.."طلعت اوووف صدق بعض البنات ما تستحي على وجهها يعنى غصب أشوف زوجك طلعت بعد 10 دقايق من طلعة نجلاء وشافت الباصات للحين ما تحركت وناظرت للبنات يمكن تكون واقفة تراقبني لكن أميرة طلعت أذكى منها ودخلت شنطتها تحت العباءة ونفس الشئ الملف شافت البنات الواقفات ولمحت شنطتها..هااااه يا بنت اللذين مشت للين المكان اللي دايم يوفق فيه متعب بسيارته BMW الكحلية ومبين انه مشغول بشئ بيده دخلت السيارة من غير ما تسلم مثل كل مرة استغرب من طريقتها وشكلها اللي كان يضحك"...
متعب باستغراب: أميرة..بسم الله ليش مسويه بشكلك كذا..؟؟
أميرة تطلع شنطتها وملفها وبنرفزة جلست مقابله له: من البنات...!!...
متعب عاقد حواجب بغرابة: البنااااات...؟؟...أي بناااات..
أميرة تحاول تهدي نفسها: بنات الكلية...قصدي بعض البنات والله ما يستحون..
متعب انبسط على عصبيتها: ليش وش مسويات...؟؟
أميرة بقمة عصبية: كل شوي يسالون"تقلد بنعومة مثلهم"..ليش ما تجيبي صورة زوجك مين أحلى أنتي أو زوجك..."بعصبية"..صدق أنهم سخيفات...
متعب يكتم ضحكته: طيب وين المشكلة...؟؟
أميرة بتعجب: يعنى عادي عندك..؟؟..اخذ صورتك وأقولهم شوفوا زوجي..؟؟
متعب غمز لها: هههههههههههه إيه عادي..وخليهم يشفون مين الأحلى..؟؟
أميرة بقهر: متأكد من كلامك..؟؟
متعب باستهبال: إيه..متأكد ونص..
أميرة: تصدق...توني اعرف انك سخيف مثلهم..؟؟.." عدلت جلستها وصدت للجهة الثانية واللي قهرها أكثر انه ضحك على ردها وحرك السيارة ولا همه إذ هي زعلانه أو لا"...
متعب: ههههههههههههههههههههه والله انتم يالبنات...خفيفات...
أميرة من غير نفس وبقهر: بسم الله عليك يا الثقيل...
متعب: طيب اللي طلبت صورتي..."ناظر لها"...حلوة...مثلك...
أميرة بخجل لكن تحاول أنها ما توضح ارتباكها: حلوة طل في عينها..هالشيفة..الخايسة..الحماره...الــ
متعب يقاطعها: بس...بس..على البنت كل هذا متحاملة عليها عشان بس طلبت صورتي أخاف على هالكلام إلا أحلى منك...
أميرة بصوت عالي شوي: مــــــتـــــعـــــب...
متعب: هههههههههههههههه يا عيون متعب..."من غير الغيرة والقهر اللي يأكلها حست أن بداخلها بركان يفور من الحرارة وخاصة انه يتغزل فيها"...
أميرة تحاول تتمالك نفسها وبارتباك: ترى إذ غلطت عليك..لا تعصب ولا تزعل..أنا أحذرك
متعب: هههههههههههههه عاد تصدقين أميرة تجننين وأنتي معصبة آخ قهر والله ما شفت وجهك وأنتي كذا...
أميرة تهدي نفسها: وجهي 24 مقابلتك ما حفظته للحين..؟؟..
متعب بحنان: ما حفظته تدرين ليش لان كل يوم تكونين أحلى من اللي قبله.."وشو فيه هذا اليوم مو طبيعي كله منك يا لمى بس أكيد مو من قلبها أكيد يقول كذا عشان يهديني ويحسسني بغلي عنده.. وصلوا البيت وبعد ما بدلوا ملابسهم نزلوا تغدوا مع منيرة وجدتها اللي كانت ساكتة طول ما جوا لاحظت عليها أميرة ما تعلق مثل قبل أكيد أنها تعبانه من شئ أو تبغى تنام مو كذا الكبار يحبون النوم"
متعب: يمه..وينها هاجر للحين ما جت من الجامعة..؟؟
منيرة: إلا جت طلعت تنام...
متعب: يعنى ما تغدت..؟؟
منيرة: تقول أنها مأكله بالجامعة....
منيرة بنظرة حنان: أميرة..."رفعت عيونها"...وش فيك ما تأكلين..؟؟
أميرة بخجل مخلوط بارتباك ووقفت: الحمد لله شبعت..." كان يناظر لها بعتب وكأنه يقول ليش تقومين الحين وطلعت بسرعة لفوق"….
خلف: وش رأيكم شباب دام الأربعاء قرب وش رأيكم نروح للبحرين نوسع صدورنا...
محسن: ما عندي مانع وخاصة من زمان ما سافرت...
رياض: اللي يسمعك يقول بالدخل المحدود ولا عمرك سافرت...
خلف بغرابة: أول الاجازة ما سافرنا لسوريا والأردن..
محسن: أول الإجازة يعنى أكل عليها الدهر...
خالد: وش تبغون بسوريا والأردن أم القرف والأمراض..
طلال: احمد ربك على نعمة العافية هذه بلوى الله لا يبلانا...
خلف: هااااااه..وش قلتوا..؟؟
رياض: والله الفكرة مو شينه...بس خلوها على الأسبوع الجاي...
خلف: ليش..؟؟..
رياض: الأهل مسوين عزومة بالمزرعة..
خالد: خلاص الأسبوع الجاي..بس بشرط
محسن: لا تقول ما نبغى نشرب لا حبيبي أنا ما اعرف أمخمخ إلا إذ سافرت..
طلال: يا الحبيب تدري إذ شربت ما تقبلك صلاة 40 يوم تعوذ من إبليس وخلك رجال واترك عنك هالدرب..
خالد: إذ ناوين على شئ مو زين اسمحولي بصراحة أنا أخاف على نفسي وأخاف من ربي
طلال: صادق أنا بعد اسمحولي عندي أهل وإذ عفت نفسي أهلي ما عافوني...
خلف بتعجب: وش فيكم أنتم ما راح نسوي شئ يغضب ربكم بنروح ننبسط ونغير جو ونحضر لنا دور عرض..
رياض يشرب بيبسي: إذ كذا ما عندي مانع...
محسن: طيب حتى لو بيرة...
طلال: عقلك برأسك وتعرف خلاصك بس أحذرك لا تماشينا إذ ناوي مو بس البيرة...
رجع من برا بدري ما يدري ليش بدء يميل لها ولا يرضى عليها يمكن تعود على هدوءها وتحاول تكسبه ولا تزعله تركها وكان زعلان من طريقة أخوه بالكلام عنها وعن تخطيطات عمته وأميرة هي المصيدة لهم وصبه على المسكينة لما سألته وش يبغى يتعشى لكنه كلمها بنرفزه وقهر انه معزوم على زواج تركها من غير ما يقول أي شئ جلست أميرة بضيق تبغى تفهم هو ليش كذا ينقلب حاله من حسن لسيء والعكس كل ما حاولت أتقرب منه يبعد أكثر مني احترت معه والله يصبرني على ما ابتليت بحياتي... طلع لغرفته وحصلها نايمه معطيته ظهرها جلس بشويش على السرير ونادى عليها لكن ما ردت شكلها نامت قام واخذ له دش ولما يبغى ينام ناظر لها من جديد ليش يا أميرة تحسين بداخلي ودي أعرفك أكثر من نفسي لازم اكسر الحاجز اللي بيننا عشان نعيش بسعادة وهذا ما يمنع أن أحب زوجتي…معقولة…معقولة يجي يوم واحبك يا أميرة ..وهند ماتت بزواجي وأنا اللي قتلتها أخاف أكون بيوم من الأيام اندم على حبك يا أميرة...لا.لازم ما استعجل لان اللي يجي بسرعة يروح بسرعة وابغى بالأول أفهمك واعرف من أنتي بالضبط وبعدين الأيام هي اللي بتقرر بيننا…


منيرة جلست بتعب: هااااااه يا مساعد أشوف طولت علينا بالرد..
مساعد بلا مباله: أي رد يمه..
منيرة بغرابة: بخصوص عماتك..
مساعد وقف بعصبية: كم مرة أقولكم مالهم شئ عندنا لمتى ما تفهمون..
منيرة بحزن تناظره: ليش يا يمه تسوي فينا كذا..لــ
مساعد يهدي نفسه وباس رأسها: الله يخليك يا يمه اسمعيني عماتي إذ يبغون شئ يجون عندي ويقلونه لي مو يكلمونكم من ورانا..
منيرة: بس ما احد كلمنا أنا وجدتك كــ
مساعد يقاطعها: اجل خلاص إذ يبغون شئ هم اللي يجون مو انتم يمه..يله مع السلامة..
أول ما قامت تحس براحة بنفسيتها يمكن من اهتمام متعب فيني وبدء يحس بوجودي جلست تتأمل فيه كان مثل الطفل الهادي مستسلم للنوم شالت خصلة طايحه على جبينه تقربت له أكثر تدرس ملامحه عن قرب ولما حست أن الوقت تأخر عليها وشافت الساعة 6ونص عالطول قامت وأخذت لها دش وسوت له الفطور تحس بسعادة مو طبيعية دخلت للغرفة وشافته للحين نايم كان هادي والراحة تطل بوجهه جلست على السرير ومالت عليه شوي...
أميرة بصوت ناعم: متعب...متعب..."سمعت هم همه"..يله قوم
متعب بصوت كله نوم ويقتلب للجهة الثانية: بعدين...
أميرة بقهر: متى بعدين يله قوم الحين تأخرت على الكلية وأنت على دوامك يله..."ما رد عليها قامت بقهر وراحت للجهة الثانية وجلست تتأمله مرة ثانية فتح عيونه بسرعة حست بالإحراج وعالطول وقفت بغت تمشى لكنه أسرع منها ومسكها"...
متعب بخبث: وين رايحه مسكتك بالجرم المشؤم..
أميرة بخجل: يله قوم ترى يله يمديك تأخذ دش وتفطر وتوصلني للكلية...
متعب سحبها لعندها: وش رأيك ما نأخذ إجازة..
أميرة وقفت بخجل: لا اليوم لازم اسلم أوراق للبنات يله عاد قوم ترى أروح مع السواق أو اخلي طلال يمر علي..
متعب يتمدد: تهديد هو..
أميرة: افهمها مثل ما تبغى يله عاد قوم..."جرته للين ما قام على حيله ودخل للحمام وجلست تنتظره للين ما خلص وبعد ما وصلها للكلية دق جواله"...
متعب: هلا مساعد...
مساعد: وينك غريبة ما شرفت بدري ليكون ناسي موعدنا والمؤتمر...
متعب بتعجب: لا ما نسيت بس ما كأنه بدري..
مساعد بقهر: لا مو بدري يله بسرعة تعال لا تعطلنا مع السلامة.."وقفل من أخوه وسند رأسه يفكر بوضعه اللي ما يعرف كيف تأقلم بسرعة يمكن أميرة كانت له دور وحرك سيارته واتجه للشركة ومنها لمكتب أخوه قبل ما يمر على مكتبه"...


أم عبد الرحمن بقهر: معقولة يا منيرة...معقولة عيالك ما يسمعون منك..
منيرة بأسف: والله يا خالتي تعبت معهم وخاصة مساعد الله يهديه مو راضي أبدا يسمعني..
أم عبد الرحمن بعصبية: لا يا منيرة بلاك ما عرفتي تربينهم أنا اعترف أن عبد الرحمن الله يرحمه قسى بتربيتهم بس مو معناته أن ولدي حرامي ويأكل حقوق ما هي له...
منيرة: عارفة يا خالتي حتى هو قالي الله يرحمه أن ما خذ حلال أخواته إلا عشان يكبر اسمهم وعقب يرجعها لهم...
أم عبد الرحمن بحسرة: بسمع أذني هذه قاله بصوت عالي مالكم شئ عندي تنكرين أو لا..
منيرة بتعب: لا يا خالتي بس قولي وش أسوي مع العيال إذ رأسهم يابس على أبوهم...
أم عبد الرحمن واقفة بتحدي: لي كلام مع عيالك وإذ ما سوى اللي ابغاه مالي مكان عندكم..."راحت ودخلت غرفتها بنفس الوقت دخلت هاجر من الجامعة"..
هاجر بدلع تبوس أمها: هلا وغلا بأحلى أم بالرياض كلها...
منيرة تحاول تكون طبيعيه: هلا بهاجر جابك السواق..؟؟
هاجر: Yes...."شافت الاستنكار بوجهه أمها"..إيه يمه جابني السواق.."تلفتت يمين وشمال"...وين فله...؟؟
منيرة: أخذتها قراندي...تقول تبغى تسبحها ما مريت على مرة أخوك..؟؟
هاجر باشمئزاز: وليش أمر...عندها متعب يأخذها..؟؟
منيرة: تعرفين اليوم الثلاثاء وأكيد مرتبط دقي عليه شوفي أخذها أو لا..
هاجر بقهر: مالها داعي أدق إذ جت الساعة 2 دقيت...
منيرة بعصبية: هااااجر..ليش ما تسمعين الكلام دقي أشوف.."طلعت جوالها بعصبية ودقت وبلغها انه الحين واقف عند كليتها"..
هاجر وقفت تبغى تروح لغرفتها: ارتحتي الحين عندها هناك...
منيرة بعطف: يا يمه يا هاجر...ليش ما تتكلمين مع أميرة وتكسبينها...و...
هاجر قاطعتها بغرور: نـــــــــــعـــــــــم...تبغين اكلمها اسمحيلي يمه تطلبين المستحيل...
منيرة بقهر: وليش..؟؟..وش فيها أميرة عمري ما سمعت لها حس وحتى جلساتها قليله معنا دامها بعمرك خــ
هاجر تقاطعها بنرفزه: يــمـه أنا بروح أنام ولا احد يصحيني للين ما أقوم بكيفي.." وطلعت الدرجات لكن وقفت على كلام أمها"...
منيرة: والغداء...؟؟؟
هاجر وقفت بالدرج: مأكله بالجامعة وخليه تأكله الست أميرة هانم..."تنهدت منيرة وراحت للمطبخ تجهز الغداء دام ولدها ومرتة بالطريق"...
أول ما قامت تحس براحة بنفسيتها يمكن من اهتمام متعب فيني وبدء يحس بوجودي جلست تتأمل فيه كان مثل الطفل الهادي مستسلم للنوم شالت خصلة طايحه على جبينه تقربت له أكثر تدرس ملامحه عن قرب ولما حست أن الوقت تأخر عليها وشافت الساعة 6ونص عالطول قامت وأخذت لها دش وسوت له الفطور تحس بسعادة مو طبيعية دخلت للغرفة وشافته للحين نايم كان هادي والراحة تطل بوجهه جلست على السرير ومالت عليه شوي...
أميرة بصوت ناعم: متعب...متعب..."سمعت هم همه"..يله قوم
متعب بصوت كله نوم ويقتلب للجهة الثانية: بعدين...
أميرة بقهر: متى بعدين يله قوم الحين تأخرت على الكلية وأنت على دوامك يله..."ما رد عليها قامت بقهر وراحت للجهة الثانية وجلست تتأمله مرة ثانية فتح عيونه بسرعة حست بالإحراج وعالطول وقفت بغت تمشى لكنه أسرع منها ومسكها"...
متعب بخبث: وين رايحه مسكتك بالجرم المشؤم..
أميرة بخجل: يله قوم ترى يله يمديك تأخذ دش وتفطر وتوصلني للكلية...
متعب سحبها لعندها: وش رأيك ما نأخذ إجازة..
أميرة وقفت بخجل: لا اليوم لازم اسلم أوراق للبنات يله عاد قوم ترى أروح مع السواق أو اخلي طلال يمر علي..
متعب يتمدد: تهديد هو..
أميرة: افهمها مثل ما تبغى يله عاد قوم..."جرته للين ما قام على حيله ودخل للحمام وجلست تنتظره للين ما خلص وبعد ما وصلها للكلية دق جواله"...
متعب: هلا مساعد...
مساعد: وينك غريبة ما شرفت بدري ليكون ناسي موعدنا والمؤتمر...
متعب بتعجب: لا ما نسيت بس ما كأنه بدري..
مساعد بقهر: لا مو بدري يله بسرعة تعال لا تعطلنا مع السلامة.."وقفل من أخوه وسند رأسه يفكر بوضعه اللي ما يعرف كيف تأقلم بسرعة يمكن أميرة كانت له دور وحرك سيارته واتجه للشركة ومنها لمكتب أخوه قبل ما يمر على مكتبه"...


أم عبد الرحمن بقهر: معقولة يا منيرة...معقولة عيالك ما يسمعون منك..
منيرة بأسف: والله يا خالتي تعبت معهم وخاصة مساعد الله يهديه مو راضي أبدا يسمعني..
أم عبد الرحمن بعصبية: لا يا منيرة بلاك ما عرفتي تربينهم أنا اعترف أن عبد الرحمن الله يرحمه قسى بتربيتهم بس مو معناته أن ولدي حرامي ويأكل حقوق ما هي له...
منيرة: عارفة يا خالتي حتى هو قالي الله يرحمه أن ما خذ حلال أخواته إلا عشان يكبر اسمهم وعقب يرجعها لهم...
أم عبد الرحمن بحسرة: بسمع أذني هذه قاله بصوت عالي مالكم شئ عندي تنكرين أو لا..
منيرة بتعب: لا يا خالتي بس قولي وش أسوي مع العيال إذ رأسهم يابس على أبوهم...
أم عبد الرحمن واقفة بتحدي: لي كلام مع عيالك وإذ ما سوى اللي ابغاه مالي مكان عندكم..."راحت ودخلت غرفتها بنفس الوقت دخلت هاجر من الجامعة"..
هاجر بدلع تبوس أمها: هلا وغلا بأحلى أم بالرياض كلها...
منيرة تحاول تكون طبيعيه: هلا بهاجر جابك السواق..؟؟
هاجر: Yes...."شافت الاستنكار بوجهه أمها"..إيه يمه جابني السواق.."تلفتت يمين وشمال"...وين فله...؟؟
منيرة: أخذتها قراندي...تقول تبغى تسبحها ما مريت على مرة أخوك..؟؟
هاجر باشمئزاز: وليش أمر...عندها متعب يأخذها..؟؟
منيرة: تعرفين اليوم الثلاثاء وأكيد مرتبط دقي عليه شوفي أخذها أو لا..
هاجر بقهر: مالها داعي أدق إذ جت الساعة 2 دقيت...
منيرة بعصبية: هااااجر..ليش ما تسمعين الكلام دقي أشوف.."طلعت جوالها بعصبية ودقت وبلغها انه الحين واقف عند كليتها"..
هاجر وقفت تبغى تروح لغرفتها: ارتحتي الحين عندها هناك...
منيرة بعطف: يا يمه يا هاجر...ليش ما تتكلمين مع أميرة وتكسبينها...و...
هاجر قاطعتها بغرور: نـــــــــــعـــــــــم...تبغين اكلمها اسمحيلي يمه تطلبين المستحيل...
منيرة بقهر: وليش..؟؟..وش فيها أميرة عمري ما سمعت لها حس وحتى جلساتها قليله معنا دامها بعمرك خــ
هاجر تقاطعها بنرفزه: يــمـه أنا بروح أنام ولا احد يصحيني للين ما أقوم بكيفي.." وطلعت الدرجات لكن وقفت على كلام أمها"...
منيرة: والغداء...؟؟؟
هاجر وقفت بالدرج: مأكله بالجامعة وخليه تأكله الست أميرة هانم..."تنهدت منيرة وراحت للمطبخ تجهز الغداء دام ولدها ومرتة بالطريق"...
دخل عليه وهو كان مشغول بالأوراق اللي بيده جلس ومد له الملف اللي أعطاه عشان يدرسه مع مهندس الشركة بعد ما ترك اللي بيده..
مساعد يتنهد: ما جابت لك أمي منيرة سيرة بخصوص الورث...؟؟..
متعب: لا ما جابت لي سيرة وش قالت لك..؟؟..
مساعد: يقول أن جدتي متضايقة مننا ومأخذين المسالة بعناد ومن هذا الكلام متعب قلي بصراحة أنت تشوفه عناد وإلا ايش برأيك..؟؟..
متعب: لا ما أشوفه أي نوع من العناد مثل ما قلت بس هي مسالة تعب وجهد وحق..
مساعد يبتسم بخبث: أخاف بكرة تجي أميرة وتغير كلامك كله...
متعب بضيق: وش دخل أميرة..حنا نتكلم عن جدتي والورث..
مساعد: مو أميرة داخله فيه يا متعب اسمع إذ أمي أو جدتي فتحت معك الموضوع قلهم ما بيدي شئ كلامكم مع مساعد..
متعب واقف بقهر: ليش يا مساعد انعدمت الثقة كذا مرة وحدة..
مساعد ووقف: مو انعدام لكن حرص واحتياط ما احد يدري يمكن بكرة تصف معهم وتقول الكلام اللي يقولونه وخاصة انك مأخذ بنت العمة.."ما رد عليه ناظر له بقهر وطلع وترك أخوه يفكر اللي راح يواجه مع جدته وخاصة أن ما احد يكسر لها كلام.."..
تلبس عبايتها وسمعت صاحبة الصوت وقفة بجنبها تقولها كلام له معنى ما عجبها أميرة كلام نجلاء دايم تروح بالباص وش معنى اليوم تطلع من باب السيارات أكيد تبغى تشوف متعب هالحركات اعرفها وقد سويتها مع البنات سبحان الله الايه قلبت علي خليني اتاخر شوي عشان تنقلع ولا تراقبني..
نجلاء تلبس نقابها: مو طالعة أميرة..؟؟
أميرة جلست وتحاول تبتسم : لا السواق راح يتأخر علي..؟؟
نجلاء وعلامة الخيبة: طيب أشوفك بكرة.."طلعت اوووف صدق بعض البنات ما تستحي على وجهها يعنى غصب أشوف زوجك طلعت بعد 10 دقايق من طلعة نجلاء وشافت الباصات للحين ما تحركت وناظرت للبنات يمكن تكون واقفة تراقبني لكن أميرة طلعت أذكى منها ودخلت شنطتها تحت العباءة ونفس الشئ الملف شافت البنات الواقفات ولمحت شنطتها..هااااه يا بنت اللذين مشت للين المكان اللي دايم يوفق فيه متعب بسيارته BMW الكحلية ومبين انه مشغول بشئ بيده دخلت السيارة من غير ما تسلم مثل كل مرة استغرب من طريقتها وشكلها اللي كان يضحك"...
متعب باستغراب: أميرة..بسم الله ليش مسويه بشكلك كذا..؟؟
أميرة تطلع شنطتها وملفها وبنرفزة جلست مقابله له: من البنات...!!...
متعب عاقد حواجب بغرابة: البنااااات...؟؟...أي بناااات..
أميرة تحاول تهدي نفسها: بنات الكلية...قصدي بعض البنات والله ما يستحون..
متعب انبسط على عصبيتها: ليش وش مسويات...؟؟
أميرة بقمة عصبية: كل شوي يسالون"تقلد بنعومة مثلهم"..ليش ما تجيبي صورة زوجك مين أحلى أنتي أو زوجك..."بعصبية"..صدق أنهم سخيفات...
متعب يكتم ضحكته: طيب وين المشكلة...؟؟
أميرة بتعجب: يعنى عادي عندك..؟؟..اخذ صورتك وأقولهم شوفوا زوجي..؟؟
متعب غمز لها: هههههههههههه إيه عادي..وخليهم يشفون مين الأحلى..؟؟
أميرة بقهر: متأكد من كلامك..؟؟
متعب باستهبال: إيه..متأكد ونص..
أميرة: تصدق...توني اعرف انك سخيف مثلهم..؟؟.." عدلت جلستها وصدت للجهة الثانية واللي قهرها أكثر انه ضحك على ردها وحرك السيارة ولا همه إذ هي زعلانه أو لا"...
متعب: ههههههههههههههههههههه والله انتم يالبنات...خفيفات...
أميرة من غير نفس وبقهر: بسم الله عليك يا الثقيل...
متعب: طيب اللي طلبت صورتي..."ناظر لها"...حلوة...مثلك...
أميرة بخجل لكن تحاول أنها ما توضح ارتباكها: حلوة طل في عينها..هالشيفة..الخايسة..الحماره...الــ
متعب يقاطعها: بس...بس..على البنت كل هذا متحاملة عليها عشان بس طلبت صورتي أخاف على هالكلام إلا أحلى منك...
أميرة بصوت عالي شوي: مــــــتـــــعـــــب...
متعب: هههههههههههههههه يا عيون متعب..."من غير الغيرة والقهر اللي يأكلها حست أن بداخلها بركان يفور من الحرارة وخاصة انه يتغزل فيها"...
أميرة تحاول تتمالك نفسها وبارتباك: ترى إذ غلطت عليك..لا تعصب ولا تزعل..أنا أحذرك
متعب: هههههههههههههه عاد تصدقين أميرة تجننين وأنتي معصبة آخ قهر والله ما شفت وجهك وأنتي كذا...
أميرة تهدي نفسها: وجهي 24 مقابلتك ما حفظته للحين..؟؟..
متعب بحنان: ما حفظته تدرين ليش لان كل يوم تكونين أحلى من اللي قبله.."وشو فيه هذا اليوم مو طبيعي كله منك يا لمى بس أكيد مو من قلبها أكيد يقول كذا عشان يهديني ويحسسني بغلي عنده.. وصلوا البيت وبعد ما بدلوا ملابسهم نزلوا تغدوا مع منيرة وجدتها اللي كانت ساكتة طول ما جوا لاحظت عليها أميرة ما تعلق مثل قبل أكيد أنها تعبانه من شئ أو تبغى تنام مو كذا الكبار يحبون النوم"
متعب: يمه..وينها هاجر للحين ما جت من الجامعة..؟؟
منيرة: إلا جت طلعت تنام...
متعب: يعنى ما تغدت..؟؟
منيرة: تقول أنها مأكله بالجامعة....
منيرة بنظرة حنان: أميرة..."رفعت عيونها"...وش فيك ما تأكلين..؟؟
أميرة بخجل مخلوط بارتباك ووقفت: الحمد لله شبعت..." كان يناظر لها بعتب وكأنه يقول ليش تقومين الحين وطلعت بسرعة لفوق"….
خلف: وش رأيكم شباب دام الأربعاء قرب وش رأيكم نروح للبحرين نوسع صدورنا...
محسن: ما عندي مانع وخاصة من زمان ما سافرت...
رياض: اللي يسمعك يقول بالدخل المحدود ولا عمرك سافرت...
خلف بغرابة: أول الاجازة ما سافرنا لسوريا والأردن..
محسن: أول الإجازة يعنى أكل عليها الدهر...
خالد: وش تبغون بسوريا والأردن أم القرف والأمراض..
طلال: احمد ربك على نعمة العافية هذه بلوى الله لا يبلانا...
خلف: هااااااه..وش قلتوا..؟؟
رياض: والله الفكرة مو شينه...بس خلوها على الأسبوع الجاي...
خلف: ليش..؟؟..
رياض: الأهل مسوين عزومة بالمزرعة..
خالد: خلاص الأسبوع الجاي..بس بشرط
محسن: لا تقول ما نبغى نشرب لا حبيبي أنا ما اعرف أمخمخ إلا إذ سافرت..
طلال: يا الحبيب تدري إذ شربت ما تقبلك صلاة 40 يوم تعوذ من إبليس وخلك رجال واترك عنك هالدرب..
خالد: إذ ناوين على شئ مو زين اسمحولي بصراحة أنا أخاف على نفسي وأخاف من ربي
طلال: صادق أنا بعد اسمحولي عندي أهل وإذ عفت نفسي أهلي ما عافوني...
خلف بتعجب: وش فيكم أنتم ما راح نسوي شئ يغضب ربكم بنروح ننبسط ونغير جو ونحضر لنا دور عرض..
رياض يشرب بيبسي: إذ كذا ما عندي مانع...
محسن: طيب حتى لو بيرة...
طلال: عقلك برأسك وتعرف خلاصك بس أحذرك لا تماشينا إذ ناوي مو بس البيرة...
رجع من برا بدري ما يدري ليش بدء يميل لها ولا يرضى عليها يمكن تعود على هدوءها وتحاول تكسبه ولا تزعله تركها وكان زعلان من طريقة أخوه بالكلام عنها وعن تخطيطات عمته وأميرة هي المصيدة لهم وصبه على المسكينة لما سألته وش يبغى يتعشى لكنه كلمها بنرفزه وقهر انه معزوم على زواج تركها من غير ما يقول أي شئ جلست أميرة بضيق تبغى تفهم هو ليش كذا ينقلب حاله من حسن لسيء والعكس كل ما حاولت أتقرب منه يبعد أكثر مني احترت معه والله يصبرني على ما ابتليت بحياتي... طلع لغرفته وحصلها نايمه معطيته ظهرها جلس بشويش على السرير ونادى عليها لكن ما ردت شكلها نامت قام واخذ له دش ولما يبغى ينام ناظر لها من جديد ليش يا أميرة تحسين بداخلي ودي أعرفك أكثر من نفسي لازم اكسر الحاجز اللي بيننا عشان نعيش بسعادة وهذا ما يمنع أن أحب زوجتي…معقولة…معقولة يجي يوم واحبك يا أميرة ..وهند ماتت بزواجي وأنا اللي قتلتها أخاف أكون بيوم من الأيام اندم على حبك يا أميرة...لا.لازم ما استعجل لان اللي يجي بسرعة يروح بسرعة وابغى بالأول أفهمك واعرف من أنتي بالضبط وبعدين الأيام هي اللي بتقرر بيننا…
منيرة جلست بتعب: هااااااه يا مساعد أشوف طولت علينا بالرد..
مساعد بلا مباله: أي رد يمه..
منيرة بغرابة: بخصوص عماتك..
مساعد وقف بعصبية: كم مرة أقولكم مالهم شئ عندنا لمتى ما تفهمون..
منيرة بحزن تناظره: ليش يا يمه تسوي فينا كذا..لــ
مساعد يهدي نفسه وباس رأسها: الله يخليك يا يمه اسمعيني عماتي إذ يبغون شئ يجون عندي ويقلونه لي مو يكلمونكم من ورانا..
منيرة: بس ما احد كلمنا أنا وجدتك كــ
مساعد يقاطعها: اجل خلاص إذ يبغون شئ هم اللي يجون مو انتم يمه..يله مع السلامة..
أول ما قامت تحس براحة بنفسيتها يمكن من اهتمام متعب فيني وبدء يحس بوجودي جلست تتأمل فيه كان مثل الطفل الهادي مستسلم للنوم شالت خصلة طايحه على جبينه تقربت له أكثر تدرس ملامحه عن قرب ولما حست أن الوقت تأخر عليها وشافت الساعة 6ونص عالطول قامت وأخذت لها دش وسوت له الفطور تحس بسعادة مو طبيعية دخلت للغرفة وشافته للحين نايم كان هادي والراحة تطل بوجهه جلست على السرير ومالت عليه شوي...
أميرة بصوت ناعم: متعب...متعب..."سمعت هم همه"..يله قوم



متعب بصوت كله نوم ويقتلب للجهة الثانية: بعدين...
أميرة بقهر: متى بعدين يله قوم الحين تأخرت على الكلية وأنت على دوامك يله..."ما رد عليها قامت بقهر وراحت للجهة الثانية وجلست تتأمله مرة ثانية فتح عيونه بسرعة حست بالإحراج وعالطول وقفت بغت تمشى لكنه أسرع منها ومسكها"...
متعب بخبث: وين رايحه مسكتك بالجرم المشؤم..
أميرة بخجل: يله قوم ترى يله يمديك تأخذ دش وتفطر وتوصلني للكلية...
متعب سحبها لعندها: وش رأيك ما نأخذ إجازة..
أميرة وقفت بخجل: لا اليوم لازم اسلم أوراق للبنات يله عاد قوم ترى أروح مع السواق أو اخلي طلال يمر علي..
متعب يتمدد: تهديد هو..
أميرة: افهمها مثل ما تبغى يله عاد قوم..."جرته للين ما قام على حيله ودخل للحمام وجلست تنتظره للين ما خلص وبعد ما وصلها للكلية دق جواله"...
متعب: هلا مساعد...
مساعد: وينك غريبة ما شرفت بدري ليكون ناسي موعدنا والمؤتمر...
متعب بتعجب: لا ما نسيت بس ما كأنه بدري..
مساعد بقهر: لا مو بدري يله بسرعة تعال لا تعطلنا مع السلامة.."وقفل من أخوه وسند رأسه يفكر بوضعه اللي ما يعرف كيف تأقلم بسرعة يمكن أميرة كانت له دور وحرك سيارته واتجه للشركة ومنها لمكتب أخوه قبل ما يمر على مكتبه"...
أم عبد الرحمن بقهر: معقولة يا منيرة...معقولة عيالك ما يسمعون منك..
منيرة بأسف: والله يا خالتي تعبت معهم وخاصة مساعد الله يهديه مو راضي أبدا يسمعني..
أم عبد الرحمن بعصبية: لا يا منيرة بلاك ما عرفتي تربينهم أنا اعترف أن عبد الرحمن الله يرحمه قسى بتربيتهم بس مو معناته أن ولدي حرامي ويأكل حقوق ما هي له...
منيرة: عارفة يا خالتي حتى هو قالي الله يرحمه أن ما خذ حلال أخواته إلا عشان يكبر اسمهم وعقب يرجعها لهم...
أم عبد الرحمن بحسرة: بسمع أذني هذه قاله بصوت عالي مالكم شئ عندي تنكرين أو لا..
منيرة بتعب: لا يا خالتي بس قولي وش أسوي مع العيال إذ رأسهم يابس على أبوهم...
أم عبد الرحمن واقفة بتحدي: لي كلام مع عيالك وإذ ما سوى اللي ابغاه مالي مكان عندكم..."راحت ودخلت غرفتها بنفس الوقت دخلت هاجر من الجامعة"..
هاجر بدلع تبوس أمها: هلا وغلا بأحلى أم بالرياض كلها...
منيرة تحاول تكون طبيعيه: هلا بهاجر جابك السواق..؟؟
هاجر: Yes...."شافت الاستنكار بوجهه أمها"..إيه يمه جابني السواق.."تلفتت يمين وشمال"...وين فله...؟؟
منيرة: أخذتها قراندي...تقول تبغى تسبحها ما مريت على مرة أخوك..؟؟
هاجر باشمئزاز: وليش أمر...عندها متعب يأخذها..؟؟
منيرة: تعرفين اليوم الثلاثاء وأكيد مرتبط دقي عليه شوفي أخذها أو لا..
هاجر بقهر: مالها داعي أدق إذ جت الساعة 2 دقيت...
منيرة بعصبية: هااااجر..ليش ما تسمعين الكلام دقي أشوف.."طلعت جوالها بعصبية ودقت وبلغها انه الحين واقف عند كليتها"..
هاجر وقفت تبغى تروح لغرفتها: ارتحتي الحين عندها هناك...
منيرة بعطف: يا يمه يا هاجر...ليش ما تتكلمين مع أميرة وتكسبينها...و...
هاجر قاطعتها بغرور: نـــــــــــعـــــــــم...تبغين اكلمها اسمحيلي يمه تطلبين المستحيل...
منيرة بقهر: وليش..؟؟..وش فيها أميرة عمري ما سمعت لها حس وحتى جلساتها قليله معنا دامها بعمرك خــ
هاجر تقاطعها بنرفزه: يــمـه أنا بروح أنام ولا احد يصحيني للين ما أقوم بكيفي.." وطلعت الدرجات لكن وقفت على كلام أمها"...
منيرة: والغداء...؟؟؟
هاجر وقفت بالدرج: مأكله بالجامعة وخليه تأكله الست أميرة هانم..."تنهدت منيرة وراحت للمطبخ تجهز الغداء دام ولدها ومرتة بالطريق"...
عهود: وش تبغين فيها..؟؟..
هند بقهر: أنتي تعرفينها أو لا…
عهود: بصراحة اعرفها عز المعرفة بس جلساتها مملة …
هند: ليش..؟؟..
عهود: البنت مغرورة وكل شوي أنا وأنا…
هند: اهااااااا تدرين ليش أبغى أتعرف عليها…؟؟…
عهود بغرابة: صراحة..للحين ما عرفت شئ منك..؟؟
هند بخبث: هاجر تصير أخت متعب كان دايم يسولف عنها...
عهود: طيب..للحين ما عرفت ليش تبغين تتعرفين عليها…؟؟..
هند بمكر: أبغى ادخل بيتهم واعرف كل شئ عن حياة متعب الزوجية…
عهود بدهشة: لااااا.. أكيد مخك مضروب بشئ أنتي صاحية هند لا تلعبين بالنار…
هند: اطمني يا عهود…صح قاعدة اللعب بالنار لكن حريصة إنها ما تحرقني…


توها جايه من المدرسة بتعب بعد ما غيرت ملابسها نزلت تحت تشوف أمها وش تسوي وقبل ما تنزل مرت على غرفة بنتها تشوفها وش سوت اليوم وشافتها مشغولة بتغليف شئ
خوله: رغد..."ناظرت لها"... وش تسوين وش هذا اللي بيدك..؟؟
رغد: هذه هدية...!!..
خوله تجلس عندها وباستنكار: هدية...لمين...؟؟
رغد والفرح طالع من عيونها: لخالتي أميرة وخالي متعب..؟؟
خوله تبتسم: وش المناسبة...؟؟
رغد: الكل أعطاء خالتي هدية إلا أنا رحت مع ابوي محمد بعد المدرسة لمحل هدايا وجبت لها هذه..."عبارة عن ساعة وكانت متقاربات الشكل لكن النسائية انعم من الرجولية"...
خوله تتمعن بالهدية: ومين اللي مختارة ليكون ابوي...
رغد بفرح: لا أنا...
خوله تبوس بنتها: تهبل يا بعد عمري.. أميرة راح تفرح كثير يله حبيبتي لان الحين أمي حطت الغداء
رغد تبتسم ببراءة: إن شاء الله..."نزلت خوله وشافت أمها حاطه كل شئ وطلبت منها ترتاح وهي تجيب الباقي وفاتحتها بموضوع عم بنتها للمرة الثالثة"...
خوله:يا يمه كم مرة قلتها لك..لا...يعنى لا.....؟؟
حصة بحنان: ليش يا يمه...صالح يضف هاليتيمة...
خوله بقهر: بنتي ضافتها عندي وما أبغى احد يتدخل فينا وخاصة هو...
محمد: حصة خلاص البنت قالت لا...
حصة بعصبية: أبغى أشوفها مبسوطة ومتهنيه أشوفها تدفن نفسها واسكت..
خوله: يمه...قد مرة واشتكيت لك من شئ أنا كذا مرتاحة...
حصة: لا مو مرتاحة أنتي تكابرين.. يجي عم رغد وترفضين هذا اللي ما راح اسكت...
خوله بقهر: ومن قال راح اقبل من الأساس يمه الله يخليك سعادتي وراحتي مع بنتي...
حصة: أنتي تكذبين على مين رغد راح تعيش مبسوطة مع عيال عمها وصالح شاريك وشاري بنتك...
خوله وقفت بعصبية: صالح بالذات اكبر واحد منافق وكذاب صح انه عم رغد بس مو معناه اظلم نفسي واظلم بنتي معه إذ تشوفين أن سعادة رغد مع عيال عمها لا تنسين أن تعاستي أن أعيش مع واحد للحين زوجته على ذمته وهي العن منه...
حصة: يقول إذ رفضتي بياخذ رغد تعيش عنده...
خوله: أعلى ما في خيله يركبه عمتها مريم جايبه لي ورقة من المحكمة تثبت حق حضانة بنتي لي أنا
محمد بغرابة: ومن متى هالكلام...؟؟....
خوله تهدي نفسها: يوم كنت بالحداد ترجيتها أن أخوانها ما يأخذون رغد إذ كبرت وقالت بتساعدني مع زوجها دامها يشوفون أن البنت المفروض تعيش عندي مو أعيشها عند عمامها وهي بعظمة لسانها قايله أخوانها مو كفوا احد يتكل عليهم...
حصة: خلي عنك هالكلام وفكري باللي قلنا لك...
خوله بنرفزه: يمه...لو تقولون لي من الصبح لحد بكرة زواج ما راح أتزوج لا من صالح ولا من غيره خلاص فكوني من السيرة والله تعبت..."وراحت عنهم وهي متضايقة"...
محمد: خلاص يا حصة البنت شايله الفكرة من رأسها..
حصة: أنت المفروض تعاوني مو تكبر رأسها علي هذه بنتك الكبيرة ومالها من بعد الله إلا حنا...وحنا مو دايمين لها شوف أخواتها تزوجوا وكل وحدة ببيتها وبكرة طلال إن شاء الله ورآهم وهي مين يبقى لها...
محمد: بنتها...
حصة بقهر: ما يخربها ويطاوعها على العناد إلا أنت...
محمد: خليها براحتها لا تضغطين عليها وتسوين سواتك مثل أميرة خوله كبيرة وتعرف مصلحة نفسها أكثر مني ومنك...
حصة: وأميرة وش فيها؟؟..عايشه ومبسوطة اللهم لك الحمد..
محمد بقهر: ما يحتاج أقولك وش فيها أميرة يكفى زواجك لها ظلم.."قام وتركها بدهشتها"...
جالسة لوحدها بحرم الجامعة تكتب محاضرة اللي تغيبت عنها ومعها بدور صديقتها..
عهود: هااااااااااي هاجر...
هاجر بنظرة غرور: هلا...أنتي وينك غاطسة...
عهود تجلس عندها: تعرفين..اتمصلح وش تكتبين...
هاجر بملل: محاضرة أمس..."وتسمع جوال عهود يدق وبعد ما قفلت"...
عهود: هذه صديقتي هند عادي لو تجلس معنا...
هاجر ببرود: حياها..."جتهم وعلامة الانتصار والفرح بوجهها تعرفت عليهم وجلست وكل نظراتها منصبه لهاجر.."...
بدور: ما باركتي لهاجر...
عهود بفرح: ليكون سويتيها وانخطبتي...
هاجر من دون نفس: ها ها ها تصدقين عاد بايخه..." كانت هند تدرس نفسية هاجر لازم احتك معها وأتحمل نفسيتها صحيح البنت حلوة ولها الحق تتكبر بس مو علي أنا...".
بدور: لا يا حلوة أخوها تزوج...
عهود تناظر لهند: اهااااا مبروك وعقبالك..."ناظرت لها هاجر بتكبر وكملت كتابتها"...
عهود تتجن نظراتها: مو هذا اللي قد جبتي صورته هاجر...
هاجر ببرود: إيه هو..اسأله ثانية تراك اشغلتيني..."حست وجهها انقلب أشارة مرور من ردها وشافوا بنت جايه لعندهم ونادت على هاجر"...
هاجر جت لها: هلا فوز..خير؟؟
فوز بغرابة: وشلونك..أخيرا التقيت فيك؟؟..
هاجر تتكتف بلا مبالاة : ليش احد مكلفك تبحثين عني...
فوز تجاهلت كلامها وابتسمت: إن شاء الله نشوفك بكرة بالمزرعة..
هاجر ترد لها الابتسامة لكن من دون نفس: إن شاء الله معليش فوز وراي كتابة محاضرة طويلة وهناك نشوف بعض مثل ما قلتي..سي يو.."راحت عنها وكانت بقمة القهر يالله هالبنت مشكلة نفسها أنها مغرورة الله يعين نفسها عليها"...


جالسة تنتظر برا الكلية ناظرت ساعتها 2 ونص غريبة وش فيه تأخر.. البنات يخفون من وين لي جوال أدق وأشوف وش اللي أخره ليكون نساني وشلون نسيت الجوال..اوووف والله مليت أخاف إذ دخلت يجي واتاخر عليه خليني أروح لمكان اللي دايم يوقف فيه يمكن ينتظرني طلعت من المظللة اللي تظلل مدخل البوابة واللي كانوا فيها بنات جالسات ينتظرون أهاليهم مشت عند زاوية الكلية ويطل على الشارع الثاني كان ما فيه احد وقفت شوي يمكن يجي الحين الساعة 2 إلا ربع وما جاء ليكون صار له شئ أعوذ بالله منك يا إبليس وتحركت تبغى ترجع إلا تسمع سيارة ..وأخيرا جاء شافت سيارة جايه لجهتها ارتاحت وتقدمت عشان يوقف عندها لكن اللي فجعها صاحب السيارة مو متعب استوعبت الفاجعة وقف قلبها لما بدء يتكلم بالغزل وأول ما تراجعت للوراء ومشت بخطوات سريعة سمعت صوت بوري يضرب بقوة وهي تمشي انتفضت وناظرت للمكان مرة ثانية وشافته واقف ابتسمت براحة وراحت له بخطوات مسرعة لكن ما لاحظت الغضب اللي غطي وجه...
أميرة براحة: السلام عليكم.."مارد عليها ولما ناظرته شافت الشر يتطاير من عيونه وش فيه؟؟ شكله عنده مشكلة صارت له وإذ سألته بيحطها فيني خليني اسكت..صمت اللي بينهم مو طبيعي وعند أول أشارة أخيرا نطق الحجر"..
متعب بقمة عصبية: الحين مين سمحلك توقفين برا.."خافت من نبرة صوته القوية ونظراته الغاضبة"
أميرة بخوف: جالسة انتظرك...
متعب: واللي ينتظر..تروحين لهناك وتنتظرين.. وش كان يقولك ابن الـ(..)..؟؟..
أميرة ببراءة: مين.....؟؟
متعب بصوت عالي: أمـــيــــرة...قسم بالله إذ تستعبطين والله لأرجعك للخرج باللي عليك...
أميرة بصوت مخنوقة: ليش كل هالعصبية...؟؟
متعب: اللهم طولك ياروح الحين ما تقولين ليش ما انثبرتي مثل البنات داخل؟؟.. ليش وقفتي لما شفتي السيارة جايه بجهتك..؟؟..
أميرة بنفس الصوت: قلتلك كنت انتظرك ولما شفت السيارة توقعتك أنت وبعدين استوعب انه مو أنت و جوالي نسيته...
متعب: ليه ما دخلتي ودقيت من عند الأمن لا تقولين ما عندهم تلفون...
أميرة بصوت مرتجف: إلا عندهم بس من سوء حظي لما بغيت اكلم قالوا مقطوع.."متعب بدء يهدئ كان يسمع صياحها شكلي زودتها لكن مو بيدي عيال الـ (..) يخلون الواحد يتنرفز غصب عنه..."...
متعب: وش قالك التبن..؟؟
أميرة تناظر له بحقد: ما ادري...
متعب بعصبية: وشلون ما تدرين سمعت صوته طالع بالشارع..
أميرة بنرفزه: قلتلك ما ادري..ودامك سامعة وش قال ليش تسألني قلتلك لما عرفت انك مو أنت رجعت بسرعة...
متعب بنبرة تهديد: اسمعي أميرة...والله وبالله الكريم إذ شفتك طالعة لا تلومين إلا نفسك وجوالك علقيه بشنطتك أو باي زفت.."بصوت شوي عالي"...ساااااامعة..."ماردت عليه وحاولت تهدي نفسها الحين هو الغلطان ويحطه علي يا ربي وش قصته معي هذا وش أسوي معه..؟؟..مسحت دموعها وناظرت للجهة الثانية بضيق وساد الصمت بينهم أول ما وصلوا طلعت فوق من غير ما تمر على خالتها وجدتها اللي عودتهم على السلام بعد ما طلعت فوق عالطول راحت للبلكونه تطلع المكبوت فيها أما متعب جلس بتعب وشال الغترة والعقال ما يدري ليش عصبت عليها بالطريقة هذي المفروض أعالج الأمر بعقل وامسك أعصابي أنا الغلطان لأني ما بلغتها عن تأخيري ما توقعت أن الأمور توصل لحد هنا وهذي بعد لها مدى ما ترسل ليكون فيها شئ...يالله أنا وين وهند وين ليكون أحط قلقي على هند بأميرة ..بس أميرة مالها ذنب عشان أعاقبها الحين وش أسوي أدق على هند أرسل لها رسالة أكيد فيها شئ لها أسبوعين ما أرسلت عودتني بكل لحظة رسالة...لااااا أكيد فيها شئ وأميرة وش ذنبها افرغ خوفي عليها ما غلطت بالعكس أنا غلطان وش أسوي محتار بأمري مسح على شعره بطريقة متوترة وما حس إلا بأمه جلست عنده...
منيرة بقلق: متعب...شكلك تعبان...؟؟؟
متعب والتعب ظاهر بعيونه: يمه...تعبان حيل...
منيرة بعطف: وش فيك يمه..؟؟..
متعب يناظر لقدام ويتنهد: مشاكل الشغل والمعارض لا تقلقين نفسك يا الغالية....
منيرة واقفة: اليوم تاخرتوا كثير عشان كذا حطيت لكم غداء والحين أطلعه فوق...
متعب وقف بجنبها: لا ما أبغى مالي نفس أبغى ارتاح شوي أحس بتعب ويمكن إذ ارتحت أكون أحسن
منيرة بغرابة: بسم الله عليك ..طيب وأميرة..؟؟..
متعب ناظر لفوق ورجع نظرة لامه: مالها نفس تقول مأكله هناك عن أذنك يمه.."حب رأسها وطلع فوق دخل للقسم وما شاف أي اثر لها دخل للغرفة ونفس الشئ وين راحت مشى يبغى يطلع من الغرفة وقفة صوت أنين وشاف البلكونه شوي مفتوحة عرف أنها هنا تنهد ووقف عند الباب وزاد من الصوت فكر يفتح الباب ويجبر بخاطرها لكن تراجع تستاهل عشان تتأدب مرة ثانية واخذ له أغراض ودخل الحمام...بأحد زوايا البلكونه تعتبرها تفريغ باللي داخلها جالسة وهي ضاغطة على بطنها من شدة الألم أنا وش سويت له عشان يعاملني كذا حاولت افهمه لكن كل يوم احصل فيه شئ مو مفهوم إنسان غريب بطبعه متقلب المزاج الله يسامحك يا يمه أنا وش سويت عشان ترموني هالرميه ما في احد يقدرني ولا احد يحس بي..حطت رأسها على رجولها اللي ضامتهم بصدرها حرااااام والله العظيم حرااااام..وزاد صياحها أكثر وبعد شوي تعبت من الصياح وحست برأسها بينفجر تبغى تنام تسندت على الجدار القريب منها وما حست إلا وهي بسابع نومه...


إبراهيم: خلاص كلمتيهم كلهم...؟؟
عزيزة: إيه..وما عندهم مانع بس أهم شئ نروح للمزرعة من بدري
لمى: كأني سمعت طاري مزرعة.."دخلت وجلست بجنب أبوها"...
إبراهيم: أمك...تبغى تعزم ولد أخوها..؟؟
لمى بغرابة: ولد أخوها...؟؟؟...مين هذا يمه..؟؟
عزيزة: متعب وأميرة...!!..وين فوز..."طلت عليهم برأسها"...
فوز: هذا أنا جيت كأني سمعت اسمي ينذكر..
لمى تقهرها: عاد والاسم إيه ذكرناه ولا بشر بعد...
فوز تجلس بجنب أمها وتضمها: مو مهم.. يكفى أخذت حسناتك يا الدبه...
لمى: ههههههههههاااي إذ أنا دبه تطلعين أنتي سيد قشطه خخخخخخخخخ
عزيزة: بدينا بالمناقر... تخلصون من رياض تجون انتم....
لمى: إيه صح وينه ما شفناه كلش ملش...
فوز: فوق نايم...اليوم أربعاء وشخيره واصل للصالة الفوقية...
عزيزة: بسم الله على وليدي منكم قبل شوي تقل دياكه تتناقرن والحين وينه وينه...تعرفون تتولفون إذ جاء وليدي...
لمى بفخر: يمه...ما تعرفين المقولة القائلة ربعن تعاونوا ما ذلوا...
عزيزة: الله يستر على وليدي منكم...
إبراهيم وقف: يله بروح أقيل شوي قبل ما يأذن العصر.."طلع منهم"..اسمعي أنتي وياها بكرة من الصبح بننزل المزرعة من الحين جهزوا اللي ناقصكم...
على أذان المغرب وبنسمة باردة قامت تحاول تتذكر هي وينها بالضبط وليش هي هنا وش صار معها مسكت رأسها وحسته بينفجر قامت بكسل وعملت حركة رياضية لظهرها سمعت أصوات وبما غربت الشمس أكيد ما راح احد ينتبه لها طلت وشافت هاجر تلاعب شئ يمشي على الأرض...يمه...قطوة...شافت جدتها جالسة بوسط الحديقة وهي تهاوش هاجر وشافت متعب حب رأس جدته وطلع.. دخلت الغرفة وكانت مرتبة...السرير مرتب العادة إذ قام يتركه حايس أكيد نام بالصالة أو يمكن ما نام بكيفه وأنا وش علي منه نام أو لا..أخذت لها ملابس ودخلت الحمام تأخذ دش دافئ بعد ما طلعت حست بتعب بظهرها النومة اللي نمتها مو مريحة وحست بألم ببطنها لكن اقل من قبل ناظرت نفسها بالمرايا وشافت عيونها اللي دايم سبب فضيحتها ..أحط عليهم شاهي بس بكذا بتأخر كيفهم إذ احد سألني ابتسمت بسخرية إذ احد عبرني أصلا وسال بقوله...اممممم...يوووه والله أني فاضيه...خليني اخلص الحين من خشتي وهالكشة ويصير خير..."...
هند بفرح: يا بعد عمري والله...أنتي الصديقة المخلصة والوافية...
عهود: الله...الله..وش مناسبة هالكلام...
هند: هاجر الحين صارت من اعز صديقاتي...
عهود بغرابة: عالطول تكون من اعز صديقاتك..وش صار بالضبط؟؟؟
هند جلست بسعادة: تدرين جابت صور متعب وزوجته اليوم...
عهود: والله..خسارة ياليت قلتيلي هااااااه هند ليكون هذه أول مرة تشوفينه...
هند وكأنها تتذكر: تصدقين قد أرسل صورته لي بس صورة زواجه تهبل طالع يجننننننن..
عهود: اجل على كذا زوجته مخيسة...
هند بحسرة: لا..صح هو مملوح وجميل بس زوجته مسكته ما تنلام العجوز لما أخطبتها له تصدقين أحسهم لايقين ببعض...
عهود: الله يسعدهم طيب وش كانت رده فعلك لما شفتيه...
هند تتنهد: تخيلت نفسي بمكانها..هانت دام الحين قريبة من هاجر كل شئ بيصير مثل ما أبغى
ناظرت نفسها بالمرايا لقت استحسان بلبسها كانت لابسه تنورة جينز مع بلوزة ماسكه بالجسم لها فتحه على شكل سبعة من قدام باللون البنفسجي والوردي وحطت على رأسها جلال نزلت تحت وشافتهم توهم داخلين للصالة وكانت القطوه بحضن هاجر تمالكت نفسها ولا تبين أنها تخاف من الحيوانات عشان ما احد يخوفها...
أم عبد الرحمن بفرح: هلا...هلا والله ببنيتي أميرة...
أميرة تحب رأسها: هلا بك يا جدتي...
أم عبد الرحمن: وينك اليوم ما شفتك يقولون ما تغديتي...ليش..؟؟
أميرة تحاول تطرد موقف اليوم من رأسها: كثرت الأكل بالكلية وانسدت نفسي ...
أم عبد الرحمن بعطف: يا بنيتي وش لكم من أكل المطاعم ما تدرون عنه نظيف أو لا.."تنهدت"..الله يستر عليكم ويرزقك الخلف الصالح..."راحت عنهم وهي تمشي بخطوات ثقل وتعرج وحاولت تبتسم جلست بالصالة اللي فيها هاجر وحست بنظراتها وشافتها كانت تقيمها من فوق لتحت وصدت للجهة الثانية بتكبر وش فيها علي كل ما شافتني تناظر لي نفس النظرة وش بيني وبينها عشان تسوي لي كذا..الله يصبرني القاها منك أو من أخوك المزاجي"...
أميرة تبتسم: كيف الدراسة معك..؟؟
هاجر بغرور واشمئزاز: أحسن منك..."أخذت تلاعب قطتها ناظرت لها أميرة بنظرة حزن وحتى أنتي يا هاجر وش سويت بحياتي عشان احصل منكم هالمعاملة يا رب...صبرني...والله احترت بحياتي دخلت نورة بعد ما سلمت راحت لعند البوابة الكبيرة وكأنها تكلم احد"...
نورة: أميرة... تغطي مساعد بيدخل.."عالطول تغطت وجلست بالكرسي المنفرد المقارب لهاجر بعد ما دخل وسلم جت جدتهم وجلس جنبها.."..
مساعد بغرابة: وش عندها دلوعة البيت متكرمة علينا ونازلة...
أم عبد الرحمن تقهرها: خلها تنزل تغير جو وتشوف وجيه حسنه.."تناظر بأميرة"..مو بس متعلقة فوق ما ادري وش تسوي غير تطقطق باللي عندها...
مساعد باهتمام: وش تطقطق فيه...؟؟؟
هاجر بثقة: الله يهديك يا يمه يعنى لازم تقولك كل شئ يا جدتي يعنى وشو غير الكمبيوتر اعتقد ما فيه
أم عبد الرحمن: إيه لازم تقولي كل شئ ووش تسوين فوق تقل مو عاجبك ؟؟..
هاجر باستسلام: لا عاجبني ونص..
نورة: وش أخبارك هاجر زمان عنك...
هاجر بتكبر: والله كنت عال العال...لكن.."ناظرتها بوقحة"...شفت بعض ناس وحالتي صارت زفت.."فهمت أميرة مقصدها وحطت يدها على بطنها تضغط على مكان الألم ليش تكرهني هالادمية تنهدت بأعماقها وحست بغصة بحلقها وودها تنفجر عليهم وتقول أنا مالي ذنب ليش تعاملوني كذا.."...
مساعد: إلا وين متعب..؟؟
أم عبد الرحمن: طلع...بس ما قال وين؟؟
هاجر تقهرها: بس أنا قالي...
مساعد: وين..؟؟
هاجر: بعدين أقولك لأنه وصاني ما أقوله قدام ناس أغراب..
أم عبد الرحمن بنرفزه: يا وسيعة الوجه من فيه أغراب...؟؟؟
هاجر: جدتي نسيتي أن أميرة غريبة...و...
أم عبد الرحمن بعصبية: اصصصص ولا كلمة يا الحماره...أميرة زوجته قبل ما تكون بنت عمته وما الغريب إلا أنتي بيننا..
هاجر بزعل ونفس اللحظة بدلع: جدتي...ليش تسكتيني خليها تعرف قدرها عندنا..عــ...
مساعد بصوت شوي عالي: هاااااااااجر..."ناظرت له بخوف"..تراك زودتيها وإذ مو عاجبك اطلعي فوق أحسن.."كل كلمة تقولها كانت سكين تغرس بقلبها ما كان فيه احد يحس نزلت دمعتها حرقت خدها من حرارة القهر...ليش بالذات أنا...ليش...آآآه يا بطني أنا ناقصة بعد إلا صوته قطع عليها دخل وسلم على الموجدين وجلس بجنبها بالكرسي القريب منها"...
متعب جلس طيف بحضنه: هلا والله بطيوفه وشلونك طيبه.."هزت رأسها بأيه كانت تراقب كلامه وضحكاته وكيف انه حنون على بنت أخوه ليش ما يكون معي أحس بحنانه مو يوم أشوفه طيب معي و10 لا..تنهدت بضيق..
متعب: جبت لكم هالتشكيلة من المعرض اخذي يا أم طيف ونقي اللي تبغين.."مد لها كتالوج صغير وأخذته وتقربت من زوجها يتفرجون"..اخذي هاجر.."ومد لها وأخذت منه بكل غرور"...جدتي ما تبغين تختارين ترى بمناسبة افتتاح الفرع الجديد لكم خصم...
أم عبد الرحمن بقهر: ما أبغى شئ أعط زوجتك تراها أحق مني فيها.."أنحرج من كلام جدته وعالطول اختفت ابتسامته وناظر لها اللي كانت وشكلها يكسر الخاطر مد لها من غير أي كلمة ناظرت بعيون مجتمعة بدموع وحمدت ربها أنها متغطية أخذته وحطته بحضنها كان يراقبها وتمنى تفتحه عشان تختار اللي تبغاه ولا تكون كذا ساكتة قطع عليه أفكاره صوت هاجر"...
هاجر تقوم وتجلس تحت رجوله: متعب..أبغى هذا الخاتم.." خاتم كبير يأخذ نص المفصل الأصبع وفيه جوهرة زرقاء كبيرة"...
نورة: أي واحد هاجر...؟؟
هاجر بتكبر: لا حبيبتي عشان تقلديني أبغى أكون مميزة...
نورة: مالت عليك...أقول متعب عادي لو أقولك عن تصميم تسونه لي يناسب طيف...
متعب: لك اللي تبغين يجيبك أبو طيف للمعرض وتقولين لصايغ الشكل اللي تبغينه...
أم عبد الرحمن بحنان: وأنتي يا أميرة ما تبغين شئ.."قبل ما تجاوب التفت وناظر لها لأنه جالس على طرف الكنب ومتقدم عنها.."..
أميرة بصوت مبحوح: لا...ما أبغى شئ...
متعب يتلفت: وين أمي من دخلت ما شفتها...؟؟...
هاجر: يعنى وين بتكون غير المطبخ.."فتحت الكتالوج تتفرج لا مبالية التفت عليها بعصبية"...
متعب بعصبية: يعنى عاجبك أمي بالمطبخ وأنتي هنا مرتاحة...
أميرة بنبرة مخنوقة: ما كنت ادري أنها...
متعب قاطعها: المفروض تسالين مو تجلسين مثل الأطرش بالزفة..."ما قدرت تتحمل أكثر عالطول راحت للمطبخ تمنت باللحظة انه الأرض تنشق وتبلعها أحرجها كثير قدام أخوه و زوجته ظلم كبير أنها تعيش هالعيشه حست بالوحدة والشعور يقتلها يوم عن يوم وحاولت تهدي نفسها قبل ما تدخل.."..
أميرة بصوت مرتجف: هاتي عنك خالتي.."ناظرت لها منيرة بغرابة وشافت ملامحها متغيره واثر الصياح ظاهر"...
منيرة باستنكار: وش فيك يمه أميرة..."هزت رأسها بلا ما قدرت تتكلم لأنها لو تكلمت راح تنفجر بصياح"...طيب أنتي روحي...و..
أميرة تتمالك نفسها: لا خالتي روحي أنتي أنا بجيبه....
منيرة بحزن عليها: اللي يريحك..."طلعت بنفس الوقت دخلت نورة"...
نورة بابتسامة ونظرة عطف: أميرة..."ناظرت لها بعيون مليانه دموع"...راح أساعدك...
أم عبد الرحمن بقمة عصبيتها: وهذا كلام تقوله..آآآخ بس لو انك قريب كان كسرت أسنانك بالعصا يعنى ما تستحي على وجهك كذا تكلم حرمتك..البنت توها عروس عودها علينا مو تهاوشها قدامنا يعنى ما عند احد لسان وقوة شخصية إلا أنت ما أقول مالت عليك...
هاجر باستخفاف: جدتي...هذه مو عرووووس هذي طرطوووش..
أم عبد الرحمن بقمة العصبية: اسكتي أنتي يا الحماره يا قليلة التربية يا العاقة..لو بك خير تقومين أنتي تخدمين أمك.."سوت كش لها"..مالت عليك طلعوا حريم أخوانك أحسن منك ياليت أمك ما جابتك....
هاجر بصدمة: جدتي...كل هذا بي...أنا عاقة...
أم عبد الرحمن: إيه...كل هذا وأكثر أنتي شوفي شكلك بالأول وشلون تتكلمين تعالي واثبتي نفسك علينا بأخلاقك مو بغرورك..."ما قدرت هاجر تتحمل وطلعت بسرعة لفوق"...
مساعد يهديها: جدتي الله يهديك ترى مو زين لك استريحي.."كانت تناظر بمتعب اللي كان متلوم على فقدان أعصابه وكلامه لأميرة ما تستاهل نزل عيونه ووده يرجع الزمن شوي ويتحكم بأعصابه يعنى ما يكفى اللي صار اليوم أجي وأكمل عليها دخلت منيرة وشافتهم بحالة توتر وعصبية لما سألتهم عالطول طلع من غير ولا كلمه وسمع صوت مساعد يناديه لكن ما أعطاه أي مبالاة..."...
إبراهيم واقف: اجل أنا بروح لهناك مع العيال وبكرة من الصبح أرسلك واحد منهم...
عزيزة: بس خل رياض يجلس لان أبغى السوق..!!..
إبراهيم بغرابة: السوق الحين بعد شوي يأذن العشاء...
عزيزة: مو سوق يعنى محلات المواعين ناقصين لي كم غرض..؟؟
إبراهيم: على خير...وصيتي على مرة ولدك..؟؟
عزيزة بملل: إيه الدلوعة وصيناها تقول بتجي مع أهلها...
إبراهيم: الله يهديها...يله فمان الله...
عزيزة: فمان الكريم..."بصوت عالي"...فوووووووز....يا فوووووووووز
لمى تطل عليها: هلا يمه...؟؟..
عزيزة: أنتي اسمك فوز قلت فوز مو لمى...!!...
لمى: فوز قاعدة تكتب الأغراض الناقصة حقه المسابقة...
عزيزة: باقي كثير...؟؟
لمى: لا عندنا أشياء جديدة ما انفتحت بتخليها من ضمن الهدايا وأنتي روحي جيبي زيادة...
عزيزة: بروح بعد الصلاة اتصلي على رياض شوفي وينه خليه يجي.."بنفس الوقت دخلت عليهم"
رياض بمرح: هاااااااااااه اناااااااااا هناااااا السلام عليكم.."حب رأس أمه"




لمى + عزيزة: وعليكم السلام...
عزيزة تبتسم: الطيب عند ذكره...
لمى تقهره: أنتي الصادقة يمه جبنا سيرة الئوط جاء ينوووط..."رمى عليها المخدة"...
رياض: والله أن قمت عليك الحين أخليك تعرفين وشلون تنطين...
عزيزة: ما عليك منها يمه ما تعرف المثل وش يقول الحقران يقطع المصران.." ناظرت له بغرور وصدت للجهة الثانية"..بعد ما تخلص صلاة أبغاك توديني لمحل أبو ربيع..
رياض: ابشري كم عزيزة عندنا.."ناظر لمى بقهر"..وحدة عسى ربي يخليها لنا يارب...
لمى ترفع يدينها لسماء: آآآآآمين...
عزيزة: طلال وينه..؟؟.."شئ بداخلها فز لما أنذكر اسمه سبحان الله حتى اسمه رزه مثله"...
رياض: شاف ابوي..وراحوا للمزرعة مع واحد من الشباب وانتم متى تروحون..؟؟
عزيزة واقفة: بكرة من الصبح.."راحت عنهم تصلي كانت مترددة تسأله عنه لكن خطرت لها فكرة"..
لمى: مين هذا صاحبكم اللي راح مع ابوي..."وبتردد"...ومع طلال..؟؟
رياض: لا تتدخلين ترى عيب البنت تتلقف.."وراح عنها عمى مو ماليه عينه ما أقول إلا قلعتك أنت وطلال"..
طفش من لفه بالشوارع من غير هدف أول ما طلع وهو يفكر باليوم كله اللي صار بالكلية والحين قدام أهله ليش أنا سويت كذا المفروض امسك أعصابي مو أتهور بدل ما أصلح الوضع زودتها...آآآآه يا أميرة مشكلتك ما تجين وتناقشيني ليش أنا سويت معك كذا تسكتين وسكوتك يذبحني ومع التفكير ما حس إلا وهو واقف بالاستراحة اللي دايم يسهر فيها جلس بالسيارة يفكر أنتبه على صوت شباك سيارته وشاف صالح يبتسم نزل وسلم عليه"...
صالح: وش بلاك جالس بالسيارة ليش ما دخلت..؟؟
متعب يتلفت يدور إذ فيه سيارة واقفة غيره: يا أخوك...جيت وما شفت احد قلت انتظر برا أحسن...
صالح بابتسامه: ما تلاحظ شئ..؟؟
متعب باستنكار: وشو...؟؟؟
صالح: جاي بدري...العادة تجي من 11 وش القصة..؟؟
متعب بتعب: لا قصة ولا شئ بس الأهل معزومين قلت أجي عندكم..؟؟
صالح: ههههههههههههاااي اجل مو حبنا فينا...
متعب يحاول يبتسم: وش دعوة انتم الخير والبركة...
صالح: طيب...شكلنا بنطول وحنا واقفين حياك تفضل.."دخلوا وجلسوا سوالف لحد ما جاء مبارك وسلمان مع بعض ومن ثم باقي الشلة كان برغم من انه معهم إلا انه كل تفكيره بأميرة سرحان وش تسوي الحين زعلانه أو نست اللي صار وشلون تنسى هالشئ وأنا أخطيت عليها قدام الأهل...".. 
سلمان لاحظ سرحانة: متعب وش فيك؟؟..عسى ما شر...؟؟؟
متعب يتنهد بضيق: خليها على ربك لا تشيل همي..
سلمان: وش ذا الكلام وأنا أخوك يا أخي بيعنا بالسوق...
متعب يحاول يبتسم: كفوا يا أبو محمد والله انك أصيل...
سلمان: يعنى افهم من كلامك مو قايل.." ما رد عليه و سرحان"..وش اريك نطلع نتعشى برا ومنها نسولف..."هز رأسه وودعوا الشباب"...
كانت جسد بلا روح جالسين يسولفون مع بعض ويضحكون إلا هي مو بعالمهم بعالم القدر اللي حطها معهم أو معه..كثير ما تتنهد وما احد يحس فيها إلا جدتها اللي كل شوي تناظر لها بحنان وكل ما التقت عيونهم تحاول تبتسم وكأنها مندمجة بالسالفة وهي خبر كان..أما هاجر حبست نفسها بعد اللي صار ليش جدتي تكرهني أنا قلت الصدق ليش ينكرونها..لا..بس أنا زودتها ليش أنا كذا ليش الكل ينفر مني أنا ما سويت مثلهم أنافق بالعكس صريحة أكثر من اللازم...هااااه..يمكن صراحتي هي سبب نفور الناس مني وأولهم جدتي اللي قالت كلام يغث وأول مرة اسمعه..كله منك يا أميرة أنتي من دخلتي البيت وهم قالبين علي ما في احد يسال عني حتى متعب تغير ما صار متعب اللي يسال عني ولا عن احتياجاتي...لا...أميرة مثلي مظلومة..اجل من هو الظالم إذ أميرة مثلي..لااااا.. أنا ما كنت كذا ما ادري وش غيرني يمكن فراقي لأبوي أو بعد أمي و أخواني يا ربي مو قادرة أفكر وأركز أفكاري جلست على سريرها وحطت يدينها بين شعرها...
سلمان: يا أخي وأنت وش عليك منها خلاص انتهت من حياتك من أول يوم ارتبط اسمك باسم زوجتك غابت..ماتت..هاجرت بالمكان اللي يوديها ولا يرجعها.."ناظر له بعصبية"...لا تزعل يا متعب أنت أخطيت بحق زوجتك قالت تنتظرك ونست جوالها والإنسان مو معصوم عن النسيان والخطاء وأنت تأخرت عليها
متعب بضيق: ما اقدر حتى أفكر باي شئ تدري يا سلمان مرات أحس قدامها أني جبان...
سلمان يخلط السكر بالشاي: صادق...
متعب بجدية وبنظرات حادة: وشو اللي صادق فيه...؟؟
سلمان باستهبال: انك جبان...
متعب بنرفزه: تدري سلمان الشرهة علي أني جيت معك..."ومسكه بسرعة قبل ما يقوم"...
سلمان يبتسم: الله يهديك يا متعب ما تعرف المزح الله يعينك يا زوجته إذ هو كذا...
متعب يقهره: إلا يا بختها فيني.."تنهد"..محتار وش أسوي أنا غلطت اعترف بس المفروض أنها تناقشني وتجادلني مو تسكت...
سلمان: هههههههههههههههههههههههههه والله انك مدلع الظاهر متعود على الغايب المفقود...
متعب يتنهد بضيق: على قولتك الغايب المفقود تحس وش فيني وش ما فيني تفهم وش أبغى..
سلمان بجدية: متعب..لا تقارن زوجتك ببنت تعرفت عليها وكل واحد منكم يعرف الثاني.. من كلامك عن عماتك أنهم كانوا قاطعين ببعض والحين ظهروا لكم من جديد يعنى لو تفكر فيها بعقلك إذ ما صارت هالقطاعة أكيد راح تعرفها عن طريق أخواتك.."هز رأسه بأيه"...
سلمان: أنت الحين تعوذ من الشيطان وإذ رجعت حاول تتكلم معها وتفهمها أنت ليش سويت كذا ولا تترك أي احد يشغل تفكيرك إلا زوجتك ترى هذا إبليس يفرقكم حاول تفهم زوجتك وخلها تفهمك واصبر أنا الله مع الصابرين...
متعب براحة: تدري سلمان احمد ربي أن لي صديق مثلك...؟؟
سلمان بتكبر مصطنع: إيه عشان تعرف أني سلمان مو حي الله هههههههههههه" ضحكوا مع بعض وطلبوا عشاهم وبعدها راحوا للاستراحة يكملون سهرتهم..."...
بلقيس تهمس لامها: يمه وش فيها أميرة ما كأنها زعلانه..
منيرة: والله يا بلقيس ما ادري عنها اللي اعرفه من نورة أن متعب رفع صوته عليها..
بلقيس بغرابة: وليش يرفع صوته؟؟..وش سوت طيب ما قلت لك نورة..
منيرة تتنهد بتعب: عشاني بالمطبخ والمفروض ارتاح وهو اللي يهديه ما يعرف يتمالك أعصابه.. واصلا هو اليوم من جاء من الدوام وهو متضايق وشكله حط حرته فيها...
بلقيس بأسف: الله يهديه اخوي من يوم يومه هو كذا...
أم عبد الرحمن: أقول يا منيرة اكدتي على عيالك عشان عزيمة عمتهم عزيزة..
منيرة: إيه يا خالتي لا تخافين أقول خالتي وش رأيك أقول لأختي فوزية تجي معنا..
أم عبد الرحمن: وشوله تجي أحسها مالها داعي تجي من أساسه..
بلقيس: يا جدتي ترى عمتي قالت نعزم اللي يعز علينا.....
أم عبد الرحمن بقهر: اللي تشوفونه سواه وما علي منكم أهم شئ عيالي يجون كلهم..
منيرة تبتسم: لا تخافين الكل إن شاء الله بيكون موجود وأنا الحين بروح ابلغ أختي فوزية.."قامت"..
طلعت لغرفتها بعد ما استأذنت منهم ولا تعشت حست بألم ببطنها كل مالها يزيد...يا ربي.. وش اللي جاني... ضغطت عليها بقوة وتنام عليه يمكن يخف شوي بدل ما يخف يزيد... وش أسوي الحين لا عندي جوال ولا حتى تلفون اتصل على طلال يجني الحين يا ربي وش الحل أكيد دخل فيني برد لأني نمت بالبلكونه...آآآه يا ربي..أحسن شئ بأخذ بنادول وأدفئ نفسي يمكن البرد اللي فيني يطلع مشت أميرة وطلعت من الغرفة وكانت ترتجف من التعب وهي منحني وحاطه يدها ببطنها فتحت الثلاجة تدور على البندول لكن ما حصلته.. يالله هذا وقته...مو قادرة أتحمل الألم سمعت دق الساعة تنبهها على الساعة 1 بالليل دخلت مرة ثانية للغرفة وانسدحت على السرير وهي تبكي بالألم....
"""الجزء العاشر"""

دخل والتعب ظاهر بوجهه لقى كل شئ هدوء الظاهر الكل نام إن شاء الله أميرة ما نامت لا دايم هي تنتظرني وان شاء الله تكون للحين صاحية لازم أتكلم معها طلع الدرج بتعب للين وصل للقسم أول ما فتحت الباب لقى الصالة مظلمة وكل شئ فيه ساكن الظاهر نايمه جلس على الكنب بتعب وحط شماغة بإهمال على الكنب وترك العقال على رأسه سند رأسه بالكنبة وكان يتأمل السقف وقطع عليه أنين انتبه وحاول يتسمع الصوت أنا متأكد أني سامع صوت معقولة تكون أميرة ناظر لباب الغرفة وتقرب منه عاقد حواجبه لما وضح مصدر الصوت فتح الباب بقوة وطاح نظره على أميرة اللي كانت متجمعة على نفسها وتتألم طار عندها وجلس على السرير وحطها على صدرها والخوف متمالكة وضمها بقوة
متعب بخوف: أميرة.....وش فيك.....؟؟؟...
أميرة تتألم وتبكي بنفس الوقت: آآآآه....شل يدك عني....آآآه....يمه.....بطني...
متعب بنظرة خوف ولا لقى لكلامها بال:حبيبتي...وش تحسين فيه.."بدل ما ترد زاد أنينها وضغطها على بطنها وانحناءها ما قدر يتحمل منظرها انشل تفكيره وما يدري وش يسوى تركها وعالطول نزل وطوالي لغرفة أمه وكان يطق الباب بخوف وتوتر طلعت منيرة وبعيونها خوف.."...
منيرة بخوف: متعب.....وش فيك.....وش صاير لكم....
متعب بتوتر: يمه....أميرة...ما ادري وش فيها...؟؟؟..
منيرة رفعت عيونها بخوف: أميرة.... وش فيها...؟؟
متعب يجرها من يدها: ما ادري تقول بطنها..تعالي شوفيها..."طلعوا فوق بسرعة ودخلوا الغرفة وكانت بنفس حالها جلست منيرة قريبة لها تسمي عليها وحاولت تسألها وش فيها لكن اللي فهمته أن بطنها يعورها.."...
منيرة بخوف ونفس الوقت بعصبية: وش تنتظر جيب عبايتها خلينا نروح للمستشفى.."هز رأسه كطفل مؤدب وعالطول فتح دولابها وطلع عبايتها وساعد أمه ..وصلوا للمستشفى لقسم الطوارئ عالطول أخذوها جلست منيرة بالاستراحة خايفه على مرة ولدها وبعد نص ساعة جاء متعب وجلس عندها.."..
متعب بخوف: الله يهديك يا يمه...كان ماجيتي اللي فيك مكفيك...
منيرة بنبرة مخنوقة: أشوف حرمتك كذا وأحط يدي على خدي ولا أسوي شئ ما اطمن إلا لما أشوفها...
متعب يهديها بضيق: إن شاء الله تقوم بالسلامة...
منيرة تناظر له بخوف: متعب..أخاف أنها حامل وطاح.."أنصدم من تفكير أمه.... معقولة"..
متعب بضيق: الله يستر يمه وش تعشيتوا ؟؟..أخاف طلبتوا من برا وطلع الأكل متسمم..؟؟.
منيرة بحزن: لا والله ما طلبنا أميرة مسويته والمشكلة ياليتها تعشت ما ذاقته الله يستر على البنت...لا غداء وعشاء بسم الله عليها وش اللي جاها.."راح تفكير متعب باللي صار معها اليوم كله مني أنا المفروض ما اتركها كذا وبعد حوالي نص ساعة دخلت الممرضة عليهم وعالطول وقف عندها"..
متعب بخوف: وش فيها زوجتي...
الممرضة: أنت زوز هورمه أسموه أميرا
متعب بتوتر: إيه...وشلونها الحين...؟؟...
الممرضة: الهين كويس...
منيرة بخوف: وينها نبغى نشوفها..؟؟..
الممرضة: أنا ائطي ايبرة عشان فيه نوم...تئال بوكرة...
متعب: والدكتور وينه..؟؟
الممرضة: يمكن فيه روه الهين....
متعب تقدم عنها: وين مكتبه...لازم أشوفه...
منيرة: خلينا نشوف أميرة ولو بس 5 دقايق...
الممرضة بنرفزه: تيب..الهين فيه شوف..."راحوا لغرفتها اللي كانت نايمه براحة ولا عليها أي تعب والمغذي مغروز بيدها تقرب منها متعب وحس انه السبب بكل شئ جلست منيرة تمسح على رأسها وتسمي عليها وتقرى لها المعوذات والكرسي نزل عيونها وطلع بسرعة يلحق على الدكتور قبل ما يطلع مثل ما قالت الممرضة وتقابلوا عند باب غرفتها وباين انه بيطلع.."...
متعب: السلام عليكم دكتور..."مد يده لها"...
الطبيب: وعليكم السلام..."بادله المصافحة"..
متعب: أنا زوج أميرة اللي جت من نص ساعة بالطوارئ...
الطبيب يفكر: اهااا..أهلا وسهلا...
متعب باهتمام: وش فيها أميرة بالضبط...؟؟..
الطبيب: ما اخبيش عليك...يمكن تكون عندها زايدة...
متعب باستنكار: زايدة..!!.....ليش انتم ما عملتوا لها التحاليل وإشاعة..؟؟...
الطبيب: بصراحة لا..."شاف نظراته العصبية "..لأني هنا الطبيب المناوب بس ما تخفش دلوئتي نايمه ومرتاحة أديتها مهدئ وبوكرة بازن الله بتكون عال العال...
متعب: يعنى الحين ما في أي خطورة عليها...؟؟...
الطبيب: لا يا ابني ما تخفش روّح للبيت ونام وأنت مرتاح وان شاء الله أول ما يطلع الضوء تكون نتيجة التحاليل طالعة ونعرف ايش عندها بالزبط..."هز رأسه بالتعب"...عن أزنك..."وراح عنه والله ما ندري من كلامك ما نأخذ إلا الخرط تنهد وراح لغرفتها وشاف أمه والتعب ظاهر عليها حول نظراته للنايمه بهدوء وعلامة الإرهاق ظاهره بوجهها انحنى وباس جبينها كان قريب منها وشاف العبوس اللي ما يفارقها أبدا ابتسم حتى وأنتي مريضة ما تتركينها ناظر أمه اللي كانت تتأملهم عدل وقفته وراح لها..."...
متعب يبتسم بتعب: يله يمه..نخليها ترتاح الحين وبكرة أجيبك عندها بدري.."مسك يدها وقامت بتعب"...
منيرة: وش قال الدكتور عنها..؟؟
متعب يناظر لها: ما يدري لأنه هنا مناوب وبكرة يجي دكتورها ويسوى لها التحاليل ونعرف وش معاها...
منيرة: بسم الله عليها كانت وش زينها معنا بس بعد ما حطينا العشى قالت مو مشتهيه...
متعب بحزن: الحين معطينها مهدئ عشان ترتاح وبكرة نشوف وش عندها...يله يمه...الساعة 3 ونص..والسهر مو زين لك.."طلعوا وراحوا للبيت دخل أمه للغرفة
صعد لغرفته واخذ له دش يزيل عنه تعب اليوم وبعد ما طلع ناظر مكانها وهي تتألم أخر شئ طلع للبلكونه يتأمل الشارع وحديقة بيتهم قطع عليه الجرس أكيد الوالدة الله يهديك يا يمه.. مشى بتعب وفتحه وكان أخر شئ يتوقع أن أخته تجيه وعلامة الحزن بوجهها...
متعب بغرابة: هاجر...وش فيك...؟؟...
هاجر بحزن ومنزلة عيونها: جايه اعتذر عن اللي صار اليوم.."ناظر لها بتعب ودخل للصالة جلس وطلب منها تجلس"...
متعب: كلنا غلطنا مو بس أنتي...؟؟...
هاجر تبلع ريقها: يعنى مو زعلان علي...؟؟...
متعب: مو أنا اللي غلطتي عليه عشان تعرفين إذ زعلان أو لا..؟؟
هاجر منزلة عيونها: هذه زوجتك وأنا زودتها معها....
متعب: هاجر بسالك سؤال وجاوبيني بصدق.."هزت رأسها بأيه"..أنتي ليش تعاملين أميرة كذا شفتي عليها شئ..؟؟..قالت شئ لك...؟؟..
هاجر: بصراحة لا..يمكن عشان أنهم طمعانيين فينا مثل ما اسمع منكم كونت فكرة أن إذ أعطيتها فرصة راح تستغلني...
متعب يتمدد بتعب: شيال هالشئ من راسك واعتبريها زوجة أخوك وبنت عمتك أنتي مثلي بالبداية... لكن لما عرفتها لقيتها عكس الفكرة اللي ما خذها عنها ترى أميرة حبوبه..لا تضيعينها...."ابتسم لها وردت له نفس الابتسامة"...يله اقلبي وجهك أبغى أنام...؟؟..
هاجر واقف: إن شاء الله...إلا صدق وش فيها أميرة...؟؟...
متعب يفرك عيونه بتعب: وأنتي وش عرفك...؟؟..
هاجر: شفتكم وانتم راكبين السيارة وسمعتها وهي تصيح...وش فيها..؟؟..
متعب واقف: تعبانه شوي اخذي.." أعطها مفتاح الغرفة"..أخاف تروح علي نومه قومين بدري يله تصبحين على خير...
هاجر: وأنت من أهله.."طلعت وحست براحة من اللي سوته ما باقي إلا جدتي والله يستر من لسانها"...
فوز: لمى...لمى...يله قومي الساعة 9 ونص...يله...
لمى تغطى وجهها: حتى يوم الخميس محرم نتهناء فيه..."دخلت عليها"...
فوز تناظر لها بتعجب: لمى...وجع يله قومي يله سلطان تحت ينتظرنا...
لمى تجلس على حيلها: اوووف هذاني قمت.. "جلست على السرير بتعب وعدم استيعاب أمس كانت سهرانه على ترتيب أغراضها قامت ودخلت الحمام وبعد صلاة الضحى عند الدرج تقابلت مع أمها"...
عزيزة: لمى...روحي غلفي الحلى وحطيه عند الدرج عشان يركبهم سلطان بالسيارة..."ومشت شوي"...إيه كرتون المويه اللي بالمستودع أخذوه بعد..."هزت رأسها ونزلت وحصلته جالس يتصفح الجريدة"...
لمى: صباح الخير أبو ريان...؟؟..
سلطان: صباح النور...هااااه..أشوفك مو مشتطة مثلهم...؟؟..
لمى تصب لها حليب: لأني خلصت أغراضي من أمس اجل أكون مثل هالكمخة فوز مو تعرف الناس العملين اللي مثلي لازم يخططون لقدام..
سلطان بهبال: لا ما شاء الله عليك ذكية..."ورجع يقراها"...
لمى: رياض راح من بدري...؟؟...
سلطان: إيه..اخذ أغراض وبيرجع..؟؟..
لمى تتثاوب: يا الله ما شبعت نوم..
سلطان بقهر: أقول لمى ليش ما تحطين لسان بفمك وتسكتين قريت الخبر أكثر من مرة ولا استوعبته...
لمى: مشكلتك إذ ما استوعبت...
سلطان يترك الجريدة: استغرب منك الواحد إذ قام نفسه بخشمه إلا أنتي بس بربربر..اسكتي شوي...
لمى وقفت: خلاص هذاني قمت وبتركك تستوعب على كيفك والله حاله ما يفهمون ويقول عجزنا نستوعب...."وراحت عنه تسوي اللي قالت عليه أمها"...
نزلت تحت بفرح وحصلت حصة جالسة تشوف برنامج المرأة باهتمام...
رغد: ماما حصة...!!...
حصة: هاه رغد وش عندك..؟؟
رغد: متى نروح للرياض..؟؟
حصة تبتسم: بعد الغداء إن شاء الله...ليش مستعجلة على الروحة..
رغد قامت من مكانها جلست بجنبها: ودي أعطي الهدية لخالتي أميرة...
حصة تلمها: إن شاء الله تعطينها رغد حبيبتي رتبتي أغراضك..؟؟..
رغد: إيه...أمي الحين ترتبهم ماما...تقول أمي بنروح لخالتي شماء أول صح.."هزت رأسها بأيه"...ليش ما نروح لخالتي أميرة..؟؟..
حصة: أميرة مو عايشه لحالها مثل شماء يله حبيبتي روحي خليني أتابع الطبخ.."..وأخذت الريموت وطولت على الصوت وراحت رغد لفوق تشوف أمها"...
نل بسرعة من بعد ما قام متأخر الساعة الحين 10 وشكلي مرة تأخرت وقبل ما يطلع مر على أمه اللي كانت جالسة لوحدها...
منيرة: يمه متعب بتروح لأميرة..؟؟
متعب: إيه يمه أنا رايح لها تأمرين شئ يمه..
منيرة بأسف: ودي أروح معك واطمن عليها..
متعب: الله يخليك لنا إن شاء الله ارتاحي ووعد مني أول ما أوصل بدق لك عشان تطمنين..
منيرة تبتسم له بحنان: اللي تشوفه يمه وانتبه على نفسك.."حب رأسها وطلع"...
دخل للغرفة وحصلها للحين نايمه تقرب منها وجلس بالسرير ولمس على حرارتها الحمد لله مافيه حرارة ناظر لها بتأمل قطع عليه لحظة التأمل جواله ورد عالطول من غير ما يشوف الرقم عشان ما يزعجها"...
متعب قريب للهمس وراح للنافذة: الوووووووو
هند: وشلونك متعب...."أنصدم لما سمع صوتها من وين طلعت؟؟ لحظة صمت طويلة ما عرف وش يقول بس لازم ينهى هالمكالمة"...
متعب بضيق: بخير....
هند بحزن: ليكون نسيتني تراك دايم ببالي ولا بلحظة نسيتك...متعب...أنا احـــ
متعب قاطعها: غلطان..مع السلامة.."عالطول قفل وناظر لشاشة جواله بضيق إذ أنا نسيتك أنتي ما نسيتي أني متزوج وسمع صوت مسج فتحه...
*** متعب...إذ أنت تبغى تنساني..أنا مستحيل أنساك..أنت كل شئ بحياتي أكيد تتسال ليش غبت بذيك الفترة لان تعب ونومت بالمستشفى وكل هذا بسبتك أنت يا عمري متعب..لازم أكلمك..لازم تسمعني وأسمعك آسفة إذ تماديت لكن غصب عني احبك والله العظيم احبك حتى لو ارتبط



بغيرك بظل احبك..واحبك..الله يخليك..انتظر منك مكالمة..متعب..لازم نتفاهم عطني فرصة..لا تنسى والمكالمة...ولا تنسى حبيبتك هند...***
بان عليه الضيق كل هذا ما غاب عن نظر أميرة اللي صحت من رنه جواله تنهدت وقلبت وجهها للجهة الثانية ما تبغى تواجهه بعد اللي صار.. لك عين تجي ما يكفى اللي سويته ياليت لو أني مقصرة فيك كان قلت أكيد انك تعاقبني بس وش أقول..تعبت وأنا أحاول أفهمك وافهم مزاجك المتغير وش النتيجة طيحتي اللي ما ادري ليش أنا هنا ما حست إلا الممرضة تدخل وشافته واقف مقابلها يتأملها بابتسامة وشلون ما حسيت فيه ولا يبتسم وكأنه عاجبه شكلي ناظرت له بتحدي وغيرت اتجه نظرها...
الممرضة: لازم الهين يقير مقزي بس شوي وجئ...
أميرة بصوت مبحوح وكله تعب: اوكي..."شالت ابره المغذي بألم مما خلها تقفل عيونها بقوة ولما خلصت ابتسمت لها الممرضة"...
الممرضة: الهين كلاص باد شويه فيه روح وجئ.."طلعت وتركتهم لوحدهم وكانت تمسح على يدهها وتشوف البقعة الحمراء فيها متأكدة انه يناظر لها وجلس قريب منها على السرير"...
متعب بحنان: الحمد لله على السلامة...
أميرة بنفس صوتها وعيونها على يدها: الله يسلمك...
متعب: جاء عندك الدكتور..؟؟..."هزت بأيه ومازلت عيونها على يدها "...وش قال..؟؟
أميرة: ما قال شئ اخذ فحوصات لي وعقبها ما شفته...
متعب يرفع ذقنها بيده وتقابلت عيونهم مع بعض: وش اسم الدكتور..؟؟..
أميرة بنظرة حزن مخلوطة بتعب: عدنان..!!.."نزلت عيونها وساد الصمت بينهم وسمع جواله يرن وهالمرة ما تعجل مثل قبل"
متعب: هلا يمه...وعليكم السلام...
منيرة بقلق: وشلونها أميرة الحين...؟؟...
متعب يناظر لها بإعجاب: الحمد لله بخير..
منيرة براحة: الحمد لله هي جنبك عطني اكلمها...
متعب: إن شاء الله "مد لها الجوال"..أمي تبغاك.."مدت يدها وأخذت الجوال"
أميرة تحاول تبتسم: هلا خالتي....
منيرة: هلا والله بمرة الغالي حمد لله على السلامة وشلونك يمه أميرة..؟؟
أميرة: الله يسلمك الحمد لله بخير..
منيرة: جاك الدكتور أو لسه..؟؟
أميرة اللي وجهها حمر من طريقة نظرات متعب لها: إلا خالتي جاء واخذ فحوصات لي..
منيرة: وما تدرين وش قال...؟؟
أميرة: لا ما قال شئ...
منيرة: طيب..انتبهي لنفسك يمه أميرة وأعطيني متعب...
أميرة مدت له الجوال: خالتي تبغاك...
متعب: هلا يمه...
منيرة بقلق: يمه متعب روح اسأل عن حالة زوجتك وشوف متى تطلع وارجع طمني..
متعب واقف: إن شاء الله يمه..ما يصير خاطرك إلا طيب مع السلامة...
منيرة: الله يسلمك ويحفظكم ويرعاكم..."سكرت منها ودخلت الجدة بالوقت المناسب"...
أم عبد الرحمن: يالله صباح خير مين كنتي تكلمين على الصبح..؟؟
منيرة بارتباك: اكلم نورة...
أم عبد الرحمن بخوف: وش فيها نورة...ليكون صاير فيها شئ...؟؟
منيرة تطمنها: لا ما فيها شئ بس اتاكد إذ بتروح أو لا...
أم عبد الرحمن: ليكون مو رايحه...؟؟؟
منيرة: إلا بتروح بس هاجر مو رايحه.."مشت وقبل ما تطلع وقفت على صوتها"...
أم عبد الرحمن بتريقه : وليش الدلوعة مو رايحه أخاف مو قد مستواها ما تبغى تروح ...
منيرة: لا يا خالتي...بس تحس بتعب ومالها خلق.."راحت عنها قامت الجدة تشوف وش قصتها بعد لها عين بعد تعارض عقب اللي سوته أمس راحت للمطبخ وقالت لشغالة تناديها بسرعة"...
هاجر تفتح الباب بكسل بعد ما أزعجتها الشغالة بالطق: نعم...وش تبغين...
الشغالة: ماما كبير يبقى انتا الهين...
هاجر بملل: اوووووف..هذا وقته ما قلت وش تبغى..؟؟..
الشغالة: لا..هي قول ناد انتا...
هاجر تهز رأسها: طيب...روحي الحين وبعد "عملت كش لها"..5 دقيزة أجي.." سكرت الباب وبلغت الجدة برسالتها"...

شماء: بالذمة ما راح تمروني...؟؟
خوله: إيه والله...ابوي بروح سيدّة للمزرعة يقول طريقك بعيد عن طريقها...
شماء: يالله الحين وهقتوني ماجد اليوم مرابط وخالتي بتروح مع زوج بنتها وأنا اجلس كذا...
خوله: اتصلي على أميرة خليها تمرك..؟؟...
شماء: اتصلت بس ما ترد على جوالها
خوله: شكلها تحت وإذ طلعت فوق بتشوف مكالمتك لا تضيقين صدرك وبعدين وين طلال...
شماء: طلال ههههههههههاااي من أمس وهو هناك بس يقول إذ قدر يجي بيعطيني خبر...
خوله: ليش مكبرتها المهم أبغاك تجيبي الشال حق الشعر لونه موف اذكر قد لبستي وحدة من بناتك...
شماء تتذكر: أي واحد...اللي بالعيد...؟؟
خوله: إيه عليك نور...بالعيد...
شماء: ابشري...لمين تلبسينه لرغد...
خوله تبتسم: لا لي أنا..."وضحكت عليها بعد المكالمة راحت ترتب شنطة لبناتها"..
الدكتور: الحقيقة بعد الفحوصات تبين ما عندهاش حقه والحالة اللي زي ديه بتمر علينا كثير ونشخصها على أنها قالون عصبي نفسي...
متعب بغرابة: قالوووووون..؟؟؟
الدكتور: وليش مستغرب استاز ميتعب...المدام..عندها ائلون نفسي نتيقه حالة نفسية تومور بيها وماتخفش ده مش مرض خطير أو معدي..ريح بالك من الناحية ديه..
متعب بقهر: عارف يا دكتور..بس أنت تقول حالة نفسية تمر فيها وش دخل الحالة النفسية بالقالون...
الدكتور يعدل نظارته: ائولك..فيه علائة ما بين الحالة النفسية والئولون يعنى المريض اللي عنده اكتئاب بيكون الئالون العصبي بنسبة أكبر من الأشخاص التانيين اللي متل مراتك لكن مش يعنى أن المدام عندها اكتئاب يمكن عندها حاقه تانية يمكن يكون ائلئ...خوف..عندها هاقس بتفكر كتير والئالون المصابة فيه يمكن يكون ما فيهاش أي اضطراب نفسي وده ما تحتاقش لمراجعة طبيب بشكل مستمر مثل النفسي...
متعب بجدية: طيب دكتور له أضار بالمستقبل...
الدكتور: لا ما فيش أي ضرر وبالعلاق إن شاء الله إما يختفى نهائيا وده نسبة ائليله بتحصل أو يستمر طول العمر من غير أي مشاكل والعلاق بنسبة لمدام أميرة وخاصة أن نوعيه الئالون بالمعدة بيكون عبارة عن مهدئات ومش بالضرورة تستخدم كل يوم وبشكل مستمر إنما عند الضرورة اللازمة يعنى تستعملها ازا شعرت بالأم..فئط..وبعدين احمد ربنا حالتها مش متطورة مسلا فيه ناس بياخدوا العلاق عن طريق ابر..وناس لا ..واهم حاقه تكثر من السوائل والخضروات الخضراء مسل الخيار..والقزر..والقرقير...وغيره...وتبعد عن الفيلفيل..وده بيزيد عليها حالتها وفي حاقه تانية بونيتها قدا ضعيفة لازم تعوض ضعفها بالأكل الصحي..
متعب بحيرة: إن شاء الله دكتور.."وقف ومد يده يصافح بعد ما اخذ ورقة العلاج" يعنى ما يحتاج تطول جلستها بالمستشفى...
الدكتور: لا..وتئدر تئخودها من دالوئتي حمد لله على السلامة...
متعب: الله يسلمك مع السلامة..."طلع وعالطول راح لغرفتها وشافها توها طالعه من الحمام تقدم منها ومسك يدها يساعدها لكن تعجب من طريقة نفضتها الغريبة وبعدها عنه.."...
أميرة تقهره: لا تمسكني..اعرف أدبر نفسي...
متعب بقهر: بروح اخلص اجرائات خروجك وأحصلك واقفة عند السيارة..."طلع بسرعة وراح يسوى اللي قاله أحسن عمرك ما رضيت يكفى اللي جرى منك لبست عبايتها وطلعت تمشي بتعب شافته عند الرسبشن يطلع بوكه يدفع الحساب رمقها بنظرة ما تعرف وش معناها هل هي عطف أو شفقة أو حنان لا الظاهر أن التعب مآثر فيني كانت تمشي وهي سرحانة ما تدري وين تروح أو وين حاط سيارته... وما حست إلا احد مسك يدها بطريقة تخوف التفت عليه بسرعة وكان هو ما اعترضت لأنها حاسة بتعب وودها ترتاح مشوا لحد السيارة وفتح لها الباب وبعد ما ركبوا مشوا لطريق البيت وطول الطريق ساكتين للين ما هي قررت تسكر الحاجز"...
أميرة: متعب...
متعب : هلا أميرة أمريني..
أميرة تحط رأسها على الست: ودني لبيت أختي...
متعب يناظرها باستنكار: ليش..؟؟ وأمي اللي تنتظرنا على الغداء...
أميرة بتعب: الله يخليك ودني لها أبغى ارتاح قبل ما نروح للعزيمة
متعب باهتمام: أميرة...للحين تحسين بتعب إذ تحسين بلاش تروحين للعزيمة...
أميرة: توديني أو لا...؟؟...
متعب بضيق: بوديك بس أهم شئ ارتاحي وين بيتهم بالضبط..؟؟.."جلست توصف له بتعب ولما وقفوا عند عمارتها التفت عليها وصار مقابلها.."...
متعب: أختك مو رايحه للعزيمة..؟؟..
أميرة: إلا بتروح...
متعب: وشلون تروحين لها وهي بتروح..أميرة إذ تعبانه لا تروحين..
أميرة تبلع ريقها بصعوبة: لا إن شاء الله أروح بس أبغى ارتاح عندها وبعدين ارجع للبيت اخذ أغراضي.."فتحت بابها وحطت رجلها على الشارع لكن حست بيد قوية تمسك يدها التفتت وشافت نظراته الجذابة"..
متعب: طيب يمكن ما تكون موجودة وبالنهاية تتعبين على الفاضي.."ما ردت عليه نزل ومسكها بيدها وحط يده الثانية على ظهرها مشوا لطابق الثانية ودقوا الجرس وسمعوا بناتها يتركضون لباب ويقولون بابا..."
شماء من وراء الباب: مين...؟؟
أميرة: أنا....أميرة.."بسم الله وش فيها وليش جت بالوقت ذا اللهم اجعله خير وعالطول فتحت الباب وبعد السلام دخلت أميرة داخل ترتاح وظل متعب برا وسلمت عليه"...
شماء: تفضل متعب..حياك بعد شوي طلال بيجي...
متعب: ما تقصرين..بس مشغول شوي ما أمر عليك شماء ما أوصيك على أميرة وخليها تأكل زين...
شماء باستغراب: إن شاء الله لا توصي حريص...
متعب: وخليها تدق علي إذ حبت ترجع للبيت...يله فمان الله...
شماء باستغراب: مع السلامة.."سكرت الباب وعالطول راحت لأختها اللي كانت جالسة ومسندة رأسها على الكنبة تبتسم لبنات أختها ووجهها باين اثر التعب والإرهاق .."..
شماء تجلس بجنبها بخوف: أميرة عسى ما شر..ليش أنتي كذا...؟؟..
أميرة بصوت مبحوح: ما في شئ...تعبت شوي وتوني جايه من المستشفى...
شماء بصوت شوي عالي: مــــســــتـــشـــفـــى...ليش...وش فيك بسم الله عليك..؟؟..
أميرة: إرهاق شوي..."تنهدت"..شماء الله لا يهينك أبغى مويه...
شماء واقفة: ابشري..."راحت بسرعة للمطبخ وأميرة فسخت عبايتها وأول ما شالت الطرحة طاحت خصال شعرها على وجهها وأعطتها المويه"...
أميرة تحط الكاس بالطاولة: تقولين طلال بعد شوي يجي وينه الحين...؟؟
شماء: بالمزرعة..أنتي طمنين عنك وش فيك..؟؟..
أميرة: قلتلك ما فيني شئ شوي تعب ومتى تروحون...؟؟...
شماء: بعد صلاة العصر أهلي الحين مشوا...
أميرة بخوف: بيجون عندك..؟؟
شماء واقفة وأخذت الكاس: لا راح يقصدون المزرعة عالطول خليني أجيب لك شئ تأكلينه...
أميرة: لا شماء...ما لي نفس الحين..؟؟
شماء بتعجب: وشلون ما لك نفس وزوجك توه موصيني عليك شوفي شكلك تخرعين بجيلك شئ تأكلينه خلي الدم يرجع لوجهك شوي.."هزت رأسها بأيه بعد ما راحت أختها ورجعت نظرها للبنات اللي كانوا منسجمات على التلفزيون ويطالعون تليتابيز سكرت عيونها تسترجع الأحداث اللي مرت عليها"...
دخلت بالمطبخ وهي معصبة على أوامر أخوها وجلست تفتح الكراتين بعصبية وهي تسب بصوت واطي...
: ايش فيه الحلو زعلان...."تجمدت من صاحب الصوت خافت تلتفت ويكون اللي ببالها.. الله يستر بسم الله مثل الجني يطلع ولا احد يحس فيه..."...
طلال يدخل المطبخ ويحط الكرتون اللي شايله: احم احم...يا ولد..."وحط الكرتون أما هي طيرت عيونها على طريقته الأخ دخل ما خذ راحته والحين تنحنح صدق انه تافه كملت شغلها من غير ما تلقي له بال ولا تعيره اهتمام"...
طلال باستهبال وقصد يقهرها بعدم مبالاته: أقول..هيييه.. سوماتي......"بطريقة فكاهيه"...روهي سيارة مال أنا وطلعي ثوب واكويه يله بسورئه.."وقفت بعصبية وبقهر التفتت بكل تحدي"...
لمى بعصبية: والله إذ شفتني شغالة فأنت لا تنسى مكانتك كسواق...
طلال مبسوط لأنه نرفزها وحب يغيظها ويحرجها: خالتي مو معقولة تدخل سواق عازب ببيتها إلا إذ معه زوجته...صح..."حمر وجهها ونزلت عيونها"..إذ أنا السواق أنتي زوجة السواق وإلا أنا غلطان
لمى بخجل وقمة العصبية: تدري...توني اعرف أن خالتي.."تناظره باحتقار"..ما عرفت تربيك... "طلعت من المطبخ قبل ما يدخل عليهم احد ويشوفهم.. صدق تافه وحقير الحين جالس يستهبل وأنا مالي خلق لا له ولا لأحد أووووف كل شئ على راسي هنا وينك يا نجود تساعدينا وحتى زوجة سلطان مالت عليها ما جت عشان تعرف أنها بتنكرف أووووف نسيت المجلس بروح أكمل الناقص..."....
دخلت على جدتها اللي كانت تسمع للشيخ العبيكان...
هاجر تتصنع الزعل: هلا جدتي...بغيتني...
أم عبد الرحمن بنظرة تعجب: ما شاء الله وش السنع اللي نازل عليك العادة نسمع..نعم..أو مدري وشو نازل عليك الوحي...
هاجر تتمالك نفسها: جدتي الله يخليك لا تتريقين علي اللي فيني مكفيني.."نزلت عيونها بضيق"...
أم عبد الرحمن تهز بأسف: تعالي يمه هاجر.."مدت يدها"..تعالي بحضني.. "ناظرت لها بدموع وركضت بحضنها مثل ما كانت تسوي لها دايم سوا إذ كانت فرحانة أو متضايقة..وبكت..."...
أم عبد الرحمن: ليش يمه تبكين...هااااه..."رفعت وجهها لها"..وش فيك..؟؟
هاجر بصياح: على اللي صار وكلامك لي جدتي ليش قلتي لي كذا..؟؟...
أم عبد الرحمن بحنان وتضمها بقوة: عشان أبغى تتفتح عيونك اللي مقفلتهم عن الدنيا ترى ما في فرق بينك وبين أميرة مثل ما تسوين مع نورة سوى معها وش تخسرين يد..أو رجل...؟؟..
هاجر تشهق: جدتي.. أنا ما اكره أميرة بس الكل يحبها ويكرهني...
أم عبد الرحمن: طيب ما سالتي ليش الكل يحبها مثل ما تقولين.."هزت رأسها بلا"..أنا أقولك وش الفرق بينك وبينها..؟؟..
هاجر تبعد عنها وتمسح دموعها: أننا أغنى منهم...
أم عبد الرحمن تضرب رأسها بخفه: لا..الغنى لله الفرق الوحيد انك مغرورة وشايفة نفسك وتناظرين الناس بطرف خشمك وكأنك استغفر الله خالقتهم خليك متواضعة مثل أميرة واتركي الغرور ترى ما راح ينفعك بالعكس الكل راح ينفر منك ولا احد يحبك.."ناظرت لها بحنان مرسوم على وجهها ابتسامة"..والحين أبغاك تروحي تغسلين وجهك وتستعدين للعزيمة وابغى الكل يشوفك ويقول هذا بنت عبد الرحمن والنعم فيها ما أبغى هاجر المغرورة أبغى السنعة.." هزت رأسها بفرح"...
هاجر وقفت: بروح أشوف أمي وين...؟؟...
أم عبد الرحمن براحة: الله يهديك يا بنيتي ويكبر حظك ويرزقك إن شاء الله.."..وأخذت الريموت تطول عليه "...
بلقيس: إيه أمي قالت لي..متعب صحيح انك عصبي بس مو تظهر عصبيتك قدام الناس...
متعب بضيق: بس هذولاء مو ناس أهلي وزوجتي...
بلقيس: حتى أميرة للحين تشوف نفسها غريبة بيننا..المفروض تحاول تقربها لنا مو تبعدها...
متعب: عارف...بس حسيت أن شئ يقهر أنها جالسه وأمي بالمطبخ ابغاها تريح أمي مو تتعبها..
بلقيس تتنهد: ومن قال أن أمي مرتاحة...اسمع يا متعب..من توفى ابوي الله يرحمه وحالة أمي بتدهور بقولك شئ بس ما أبغها تعرف أني قلت لك خل الأمر بيننا.."هز رأسه باهتمام"...تدري أننا نراجع دكتورها أكثر من مرة من دون ما تعرفون...
متعب بخوف: وشو...من متى..؟؟...وليش...بلقيس وش فيها أمي..؟؟..
بلقيس تهديه: ما فيها شئ...بس يا متعب قلبها صار يتعب كثير ما تتحمل الجهد لما قالت لي اصريت أن نراجع الدكتور بالأول رفضت لكن خفت عليها لما قالت مرات تحس نبضاتها تقل وإذ رجعت ترجع بشكل سريعة وكأنها تركض لمسافة بعيده...
متعب: وش قالها الدكتور..؟؟...
بلقيس: غير لها العلاج لان النوعية الأول ما ناسبت لها والحمد لله ما صارت تشتكي من شئ الله يتم عليها بالصحة والعافية...
متعب سرحان وبضيق: آآآمين.."رفع نظره عليها"...ومتى أخر مرة راجعتوا الدكتور..؟؟..
بلقيس: من شهر تقريبا تعرف المراجعات اللي يكتبها لنا لازم ما نهملها.."هز رأسه بأيه"..لا تضيع موضوعنا أميرة بخير الحين.."هز رأسه بأيه"..وش معها بالضبط...؟؟...
متعب بتعب ويتمدد على الكنب: يقول القالون...
بلقيس بتعجب: قالوووون..!!...من وين جاها بعد...؟؟..
متعب: من ضغط نفسي وما اعرف ايش...؟؟
بلقيس بغرابة: ضغط نفسي...!!...متعب...."ناظر لها"...كيف علاقتك مع أميرة..؟؟...
متعب بملل: كيف يعنى..عادي...
بلقيس: وشلون عادي..؟؟..
متعب: عادي...كأي زوجين يله بروح للشركة مساعد حرق جوالي..
بلقيس بحرص: متعب....فكر بحياتك الحاضر لا تخلي الماضي يقضي عليك...وعلى...
متعب قاطعها: وش دخل هالكلام الحين...؟؟..
بلقيس: ما ادري لكن أحس أن الماضي له دور بحياتك...
متعب بنظرة حادة: احساسك ما عنده سالفة يله مع السلامة..."طلع منها وركب سيارته لبس نظارته الشمسية لازم أتكلم معها وأنهى هالخلاف حرك السيارة وراح للشركة.."...على الساعة 2ونص كان راكب سيارته ولا كأن شئ صار مع بنت خالته وقبل ما يحرك شاف سيارة أبوه وقفت ورآه نزل بفرح وراح سلم عليهم...
طلال: ما شاء الله قالوا تعالوا بس مو بدري...
محمد: عاد هذي أمك من الساعة 1 وهي تستعجلنا إلا أبو سلطان فيه..
طلال: لا راح للمطبخ و بيمر على السوق بيجيب أغراض لهم...
رغد بعفوية: طلال...خالتي أميرة وشماء فيه...؟؟
طلال بقهر: أكلي تبن أنت لا تكلمين...
رغد ببراءة: ليش...ما قلت شئ..؟؟..
خوله: أي والله ما قالت شئ بنتي وأنت بسم الله هجمتها لا احم ولا دستور..
طلال يتصنع الزعل: أحسن عشان تتأدب اللي ما علمتيها وشلون تتكلم اللي اكبر منها...
خوله: ما عوزك...متعلمه مثلك بالضبط لا نقصان ولا زيادة...
حصة: الحين أنت وين رايح..؟؟..
طلال: بروح أجيب شماء...؟؟..يله فمان الله...
الكل: مع السلامة...
حصة: انتبه لنفسك ولا تسرع...
طلال: إن شاء الله.." راح عنهم وركب سيارته وهم دخلوا داخل وقبل ما يحرك رن جواله وكانت خوله"..
طلال: ما أسرع ما تشتاقين لي...
خوله: شفت عاد والله ما اخذ بنفسك مقلب ليكون أبعدت..؟؟..
طلال: لا لسه ما تحركت خير وش تبغين..؟؟
خوله تقهره: لا سلامتك بس رغد تبغى تروح معك...و..
طلال قاطعها بصوت عالي: لاااااااا خليها عندك إذ جت معي اضمن لك ما راح نوصل لشماء بدري
خوله: ههههههههههههههههههههههههه لدرجة تكره بنتي يا ويلك من الله...
طلال: مو كره...بس توصلني حالة من التمادي وطبعا بجودك ووجود أبو طلال الحقوق محفوظة...
خوله: هههههههههههههههههههههههههههههههه الله يقطع إبليسك لا تروح بروح معك...
طلال: ليش...؟؟..بعد ساعة بالقليل راح تشوفينها كل هذا شوق...
خوله: أقولك إذ جيت الحين...يله باي..." راحت لسيارته وركبوا ناظر للوراء يشوف بنت أخته بغرابة وبنفس الشئ باستهبال"...
طلال بنرفزه مصطنعة: هذه وش جابها.....يله.....انزلي...
خوله: يوووه خوش طرده يا اخوي كان قلت من الأول ما أجي..
طلال بغرابة: لا مو أنتي اقصد سيدة ملعقة اللي جالسه وراء...
رغد تقهره: ليش طلال أنت نسيت أني أنا وماما واحد...
طلال بنظرة عصبية: لو مرة بس مرة..حتى لو زلة لسان اسمع كلمة خالي الشيخ طلال...
رغد: اجل كبر مخدتك واسمعها بالحلم.."ومد يده لها كأنه بيمسكها وهي تصارخ"..
خوله تسحب يده: طلال...خلاص خلها عنك...
طلال بقهر: ما تسمعينها وش تقول.."ناظر لها وكانت تبتسم بفرح وطلعت لسانها"...جعل لسانك القطع هين اوريك ببيت شماء الحساب...
رغد بخوف لان تعرف إذ طلال قال شئ يسويه: ماما...شوفيه...
خوله: خلاص أنتي وياه يله طلووولي ممكن تحرك ونروح نجيب شماء..
طلال كأنه زعلان: الحين طلووولي...اسمعي أنتي وبنتك بحطكم هناك وارجعوا مع أميرة...
خوله: وشلون نرجع وأميرة عندها.....
طلال بدهشة: ليش...وش فيها..؟؟
خوله: أنا مثلك مو عارفة وش فيها إذ رحنا هناك فهمنا كل شئ يله لا تعطلنا.."بعد ما وصول جلست مع شماء وقالت لهم أنها ترتاح بغرفتها لكن ما حبت تذكر دخولها المستشفى لان طلال أو رغد يمكن يقولونها بعفوية لامها وتصير سالفة بعد ما راح طلال يأخذ له دش ورغد بغرفة بناتها قالت لأختها وش مع أميرة بالضبط طلعت وسلمت عليهم وجلسوا يسولفون مع بعض وجاء طلال كمل عليهم أما خوله لما شافت حالتها حاولت تضغط عليها عشان ما تروح لكن أميرة أصرت أنها بخير وخاصة أنها أخذت كفايتها من الراحة بعد صلاة العصر اخذ أميرة وخوله للمشغل عشان تسوي شكلها وشعرها وخلصوا إلا على الساعة 6 ولما وصلوا كانت شماء والبنات مستعدات وما بقى إلا أميرة تروح للبيت وتأخذ ملابسها واللي محتاجة له وصلهم طلال لبيت خالهم وقال بيرجع لهم إذ خلصوا قالت الخادمة أن كلهم راحوا قبل ساعة ارتاحت أميرة لان ما تبغى تشوف احد ..طلعوا فوق ودخلوا غرفتها وطلعت كذا فستان تختاره واحتارت بين اثنين ودام خوله موجودة معها تحب رأيها اختارت لها العنابي لأنه إلا قريب لماكياجها..."...
"""الجزء الحادي عشر """



تعتبر خوله مصدر قوة لها يمكن تشوفها عانت أكثر منها مرت بظروف أجبرتها تظهر القوة اللي الكل يستمد منها وخاصة أميرة ناظرت لها بتعب وبعبرة مخنوقة وقالت كل شئ من غير ما تنزل دمعة من أول شئ صار معها لحد طيحتها بالمستشفى وخوله ما نطقت بكلمة وحدة من بدت بالكلام ففضلت تكون مستمعه وخلتها تطلع كل اللي بداخلها أما رغد جلست بالصالة تتفرج على القنوات الكرتونية تستمتع بهم.."...
خوله بعطف: ما تدرين يمكن يمر بظروف بشغله مو أنتي تقولين له فترتين يروح لشركة والمعارض...
أميرة بحزن: بس المفروض إذ رجع للبيت ينسى هالمشاغل وضغط الشغل مو يفرغهم بي...
خوله تحط يدها على كتفها: طيب ليش ما حاولتي تمتصين عصبيته ؟؟..ليش ما حاولتي تكسبينه لك مو ضدك..؟؟...
أميرة واقفة بضيق: تعبت يا خوله والله تعب اجيه يمين يروح شمال اجيه شمال يروح يمين ومع هذا اطلع بنظرة الغلطانة...
خوله تهديها: خلاص...شئ وانتهى وحاولي إذ شفتيه ما تتطرقين معه باي شئ...
أميرة تبتسم بحزن: تعرفيني ما أحب أناقش بشئ مضى عليه.. "تنهدت"..خليها على ربك
خوله بمكر وتضرب كتفها بكتف أختها: وينه الحين..؟؟
أميرة فهمت حركتها: ما ادري عنه..تدرين ما أبغى أشوفه والحمد لله أني رحت لشماء محتاجه فترة ابعد على الأقل أراجع حساباتي..
خوله طيرت عيونها بدهشة: أي حسابات !!..لا يا حلوة خلاص كل شئ صار واستوى على الأخر وش تقول أمي....وأبوي..؟؟ اللي كل ما جبنا طاريك يلوم أمي.. أميرة حطي عقلك براسك وتحملي إذ مو عشانه عشان أمه التعبانه...
أميرة تتنهد بأعماقها: برغم حاولت وفشلت بس أحاول...
خوله بحنان: إن شاء الله تحاولين بس أعطي نفسك شوي أول ما يجي استقبليه بابتسامة استعملي معه الكلام الحلو..سوي لكم جوا رومانسي.. يعنى الحين أنا أعلمك يا أميرة...
أميرة تبتسم: خلاص إن شاء الله أسوي اللي قلتيه وبشوف وش تكون نهايتها ..إلا وين رغد..؟؟.. دخلت معنا ومن عقبها ما شفناها..!!...
خوله: يمكن تتفرج على التلفزيون تعالي نشوفها.."طلعوا وما حصلوا احد بالصالة وقابلوها عند الدرج شايله القطوه "...
خوله راحت لبنتها: الله من وين لك هذه...؟؟..
رغد: سمعت صوتها ولما نزلت حصلتها بوجهي تهبل ماما...
أميرة بخوف وتحاول ما تبينه لهم: اسمها فله حقت هاجر...
خوله تعرف أن أختها تخاف من الحيوانات: تعالي أميرة المسيها يهبل شعرها.."مدت لها وبعدت أميرة بخوف وكأنها تنتفض"...
رغد: خالتي ما تسوي شئ....
أميرة بخوف تهرب: بروح البس عشان يجينا طلال.."وقبل ما تمشي إلا تشوف أختها تلحقها وأميرة تصرخ بخوف ورغد تضحك..."...
بنفس الوقت دخل والضيق بوجهه ومو قادر يفكر باللي صار وأول ما جلس بالصالة سمع صراخ وضحك ناظر للجهة الدرج باستغراب مين يكون فيه؟؟.. إذ أمي اتصلت وقالت أن مساعد وداهم لهناك...أميرة..؟؟..هذا صوتها بس أكيد شكل عندها احد يمكن أختها وقف يبغى يطلع فوق إلا فله تنزل بسرعة ابتسم وراح فكرة أن أكيد احد خايف منها عشان كذا يصارخ ولمح بنت تنزل وسمعها تقول شفتها تنزل.. بوسط الدرج وقفت تناظر بمتعب بغرابة هذه رغد ابتسم لها...
رغد بفرح: خالي متعب وين راحت القطوه..؟؟
متعب يصعد الدرجات ووقف مقابلها: شفتها نازلة..وشلونك رغد..؟؟ وشلون أبوك محمد وأمك حصة وخوله..؟؟
رغد ببراءة: الحمد لله بخير.. شف خالي وش سوت قطوتكم.."مدت يدها وكان عبارة عن جرح طفيف على يدها"...
متعب يمسك يدها: أكيد شلتيها بطريقة غلط مين جابكم..؟؟..
رغد: خالي طلال جيت أنا وأمي مع خالتي أميرة.."هز رأسه بأيه وكأنه فهم وهذا أنا محرص خالتك إذ بغيت ترجع تدق.."..
متعب: وش رأيك نطلع فوق.."ابتسمت له ووصلوا فوق طلب منها تدخل قبله يخاف يكون فيه احد بالصالة دخلت وقالت له يدخل أول ما دخل سمع أصواتهم بالغرفة يسولفون جلس ورمى عقاله وشماغة بالكنب وجلست بجنبه رغد"...
متعب يبتسم: رغد...روحي نادي خالتك...؟؟..
رغد واقفة: إن شاء الله.."قبل ما تمشى انفتح باب الغرفة وطلعت منه أميرة اللي كانت تضحك واختفت الضحكة فجاءه..



لما التقت بعيون متعب لاحظت فيها نظرة أعجاب.. كانت فاتحة شعرها الناعم اللي يوصل لنص ظهرها ومسويه فيه موديل من قدام على شكل شلال ومنزلة غره ومفرقتها بشكل بسيط أما الماكياج كان جدا خفيف لكن الايشدو شوي ثقيل برغم أن التعب ظاهر فيها إلا أنها طالعة تفتن رجعت للغرفة بخطوة للوراء وكأنها قالت شئ طلعت وقفلت الباب ورآها..."...
أميرة بخجل: الـــ....السلام عليكم...
متعب بنظرة أعجاب: وعليكم السلام وشلونك الحين..؟؟..
أميرة حطت يدها على كتف رغد اللي وقفت بجنبها: الحمد لله أحسن...
متعب بمكر يقصد بكلامه: واضح لما ارتحتي ببيت أختك وخوله وبنتها عندك لازم تكونين أحسن.. "تجنبت الكلام اللي قاله ومشت لحد المطبخ تطلع كأسات عصير جت وجلست على الكرسي "...
رغد: خالتي...
أميرة تفتح الثلاجة: هلا رغد...!!..
رغد مدت لها الهدية: هذه هدية لك..."التفتت لمتعب تبتسم"... ولخالي متعب بعد...
أميرة تناظر لها بفرح وعالطول راحت وباستها قوية: مشكورة يا عمري....؟؟..
متعب جاء وباسها بنفس المكان اللي باستها أميرة: مشكورة حبيبتي ولك مني أي شئ تبغينه...
رغد ببراءة: أي شئ..أي شئ...
متعب يبتسم: أي شئ...
رغد تفكر: اممممممم خل خالتي أميرة تنام عندنا.."التقت عيونهم وكان يناظر لها وش قصة نظراته أكيد ما جزت له وأنا وش علي يكفى أني راضية على نفسي غيرت نظرات عيونها وناظرت برغد"
متعب يقصد يحرجها: لا حبيبتي ما اقدر استغنى عن خالتك.."حمر وجهها وكملت اللي بيدها وكأنها ما سمعت شئ من اللي قاله حطت عصير لرغد وأخذت الصينية لأختها اللي كانت جالسة تنتظرها"
خوله: يالله فشلة...أخاف يبغى يأخذ ملابسه عشان يستعد لروحه...
أميرة تقدم لها العصير: لا ما عليك منه خليه يلّطع شوي...
خوله تأخذ منها: الله يهديك يا أميرة ترى العناد مو حل اسأليه إذ يبغى ملابس طلعي له.."هزت رأسها بأيه وطلعت وشافتهم يضحكون مع بعض"...
أميرة بتكابر مخلوط بزعل: تبغى اطلع لك ملابس...؟؟..
متعب يبتسم: لا..مو الحين.."سمعوا الباب يفتح وصوت خوله تسلم على متعب ونادتها"
خوله: طلال اتصل يقول إذ خلصتوا اتصلوا عشان يجي...
أميرة: تقريبا أنا خلصت بس أنتي عجلي بماكياجك...
خوله: خلاص أنا انتهيت نادي رغد عشان اضبطه لها الشال.."طلعت وشافته جالس بالصالة لوحده ورغد مو عنده"...
أميرة بغرابة: وين رغد...؟؟..
متعب يقهرها: مصره تجيب لك القطوه تقول انك تحبينها موت.."حست بنبرة صوته تريقه وعرف أنها خوافة الله يستر أكيد رغد هي اللي قالت له ودخلت عليهم وخيبة الأمل مرسومة بوجهها"...
أميرة بعبوس: وينك فيه..؟؟..
رغد: أدور فله بس ما حصلتها..!!...
أميرة بجدية: أحسن وش تبغين فيها كلها أمراض روحي لامك تبغاك وخليها تتصل على طلال يجي يأخذنا..
رغد منزلة رأسها: إن شاء لله.."دخلت عند أمها ولما تحركت تبغى تدخل ورأى رغد وقفها صوته"...
متعب مبتسم: حبيت أصحح لك معلومة ترى ما نجيب أي شئ من الشارع فله اللي تجيب الأمراض على قولتك كل شهر تراجع عيادة بيطرية وتأخذ ابر يعنى سليمة واطمني ما تعض بس تخمش ههههههههههههههههههههه.. "حاولت تبتسم ومشت تبغى تفتح الباب.."...أميرة....
أميرة التفتت نص لفه: نعم...
متعب وقف مقابلها وبنظرة جدية: الحين طلال بيجي يأخذكم للمزرعة.."هزت رأسها بأيه وشافت نظرة التحدي فيه"..وأنا مو مالي عينك.."نزلت عيونها بالأرض كان ينتظر منها الجواب فتحت باب غرفتها وطلت برأسها وخبرتها أن متعب راح يوديهم ابتسم وردت له نفس الابتسامة"....
أميرة بخجل: تغديت..؟؟..
متعب مبتسم: لا تصدقين بموت من الجوع عندك شئ يؤكل..؟؟
أميرة تبتسم بخجل: انزل أشوف إذ فيه شئ بالمطبخ المركزي أو لا.."مسكها من يدها بقوة قبل ما تتحرك من مكانها"...
متعب: هههههههههههههه حلوة المطبخ المركزي اجل مطبخنا وشو الفرعي..
أميرة تتقدم للمطبخ: أكيد الحين قلي تبغاني ابتكر لك شئ خفيف وسريع ما عندي مانع...
متعب يجلس بالبوفيه: وأنا راضي باللي تبتكرينه.."تفتح الفريزر وطلعت كرتونه بيتزا وفتحت الفرن عشان يسخن"...
متعب باستغراب: الحين قلت زوجتي حبيبتي راح تبتكر شئ عشاني وأخرها يكون أكل جاهز.. "حبيبتك..معقولة أكون حبيبتك أو مجرد كلمة عابرة سقطت سهوا..يالله إذ دققت بكل كلمة راح اتعب"
أميرة تبتسم غصب: شوف إذ طلعت أشين من اللي سويتها ترى مو ذنبي...
متعب بغرابة: ومتى سويتي ولا ذوقتيني...يا خاينة واهون عليك ما أذوق..
أميرة بارتباك وخجل: يوم كنت..معزوم بعرس الأسبوع اللي راح اشتهيتها وسويت لي بس الحمد لله ما كنت موجود..."تغيرت ملامح وجهه لما تذكر هذاك اليوم واللي كان نفسته زفت معها بسبب موضوع عمته وزعل مساعد وكل شئ حطه برأسها"...
متعب بنظرة حادة: كل هذا أنانية ما توقعتك كذا يا بنت عمتي...؟؟
أميرة تبتسم: لا مو أنانية...."بتردد وخجل"...عشانها مالحة...
متعب: هههههههههههههههههههههههههههههههههههههههههههههههههه ه
أميرة بقهر: ليش تضحك مو قاعدة أقول نكته...؟؟
متعب: ههههههههههههههههههههه أحسن عشان مرة ثانية ما تسوين شئ إلا وأنا عندك.. "بهمس مخلوطة بحنان"..اقلها عشان أساعدك.."نزلت عيونها وفتحت الفرن وحصلته احتمى طلعت البيتزا من الكرتون وحطتها بصحن اكبر من حجمها ودخلتها"...
أميرة: احسب عندك ربع ساعة طيب ما تبغى تأخذ لك دش..؟؟
متعب: إلا بس بعد ما أكل...
أميرة: اوكي اجل راح اللبس وارتب أغراضي عشان نخليك على راحتك.."راحت ومازال يناظر لها يالله من يصدق هذه أميرة اللي كانت بتموت أمس والحين ما شاء الله ما كان فيها شئ على الرغم حاطه ماكياج لكن اثر التعب طاغي على وجهها تنهد وفتح الثلاجة وطلع له بيبسي وجلس قريب من الفرن"...
الكل كان موجود ومجتمع كانت مزرعتهم مرتبة وفيها مالذا وطاب من الخضروات المزروعة اللي قامت عزيزة تفرجهم عليها..بالمطبخ محتارات وش يسون إلا وتدخل عليهم نجود وشماء...
نجود: مالكم نية تجيبون القهوة والشاي...؟؟
فوز: ما نصبر أحسن لين ما يجون الناس مرة وحدة..؟؟
شماء: غريبة خالتي تأخرت دقيت عليها قبل ما اطلع قالوا أنها طالعة...
نجود: ما في إلا الخير...فوز جيبوا القهوة الحين صبوا للموجودين وإذ جوا الدفعة الثانية جيبوها مرة ثانية..
فوز: طيب..لمى الحين تصب وأنا...
لمى تقاطعها بقهر: لا والله..أنتي صبي إذ جت أميرة بصب...
فوز تغريها: صبي الحين عشان تفتكين وإذ جت أميرة اجلسي عندها...
لمى تهز رأسها: لاااااااااااا يعنى لاااااااااااااااا...
فوز باشمئزاز: طول عمرك عنيده..وجع.
لمى تطلع لسانها: توجعك...
شماء: خلاص أنتي وياها أنا اصب بس جهزوها ونادوني...
نجود تكلم شغالتها: ساري...وينه نواف...؟؟..
ساري الشغالة: فيه يلئب مع بيبي برا...
نجود: انتبهي له مو يروح عند مويه بعد يتعب علي...
ساري: تيب مدام مافيه كوف..."وطلعوا من المطبخ وهم يمشون"..
نجود: مالك نية تجيبي ولد لبناتك...
شماء: تكفين مو الحين خليهم اقل شئ يدرسون إذ جبت الحين وهم بذا السن أنا اللي أروح فيها..
نجود: عاد بناتك بسم الله عليهم ما في أهدى منهم..
شماء: هههههههههههاااااي يا حليلك عندك شذى مطلعة الشيب من راسي الله...
نجود تبتسم: الله يخليهم لك قالت لكم خالتي عن خطبة فوز..؟؟
شماء بفرح: ما شاء الله على البركة ما بلغتني أمي..
نجود: الله يبارك بحياتك أول كنا نقول عقبال أميرة الحين يجي الدور على طلال...
شماء: وعقبال رياض ولمى بس ما قلتوا مين اللي خطبوها..؟؟..
نجود كأنه تفكر: ما ادري وش يقالهم بس من طرف نورة زوجة مساعد..
شماء: اهااااا الله يوفقها يارب ومتى تملكون..
نجود: والله لسه ما حددوه بس إذ الله أراد قريب...
دخلت عليه الغرفة وريحه عطره منتشرة بكل مكان شافته يعدل بغترة ولا انتبه لها...
أميرة تتقدم عنده بفستانها الضيق: هااااه جهزت.."ناظرت فيه بإعجاب هذا متعب والله ما ظنيت انه يهبل ولا الغترة معطيته وكأنه عريس ومرتب الشوارب ومخفف العوارض وما حست إلا وهو ملتفت عليها وكان يقيمها من فوق لتحت بنظرة أعجاب وانبهار لمنظرها اللي يجنن كانت لابسة فستان عنابي مموج بنيلي ماسك بقوة على جسمها وبما أنها مو نحيفة مرة لكن مليان في المناطق اللي لابد تكون مليانه فيه وفتحه الصدر شبة كبير ودار مدار على الظهر من ظهرها وأجمل ما فيه الفستان الإكسسوار الكبير اللي تظهر مع كل حركة صوت"...
أميرة بخجل: ترى أمي دقت تقول تأخرنا...
متعب بنظرات مفتونة: يله أنا جاهز.."ولما لفت تبغى تطلع وقفها صوته"..
متعب يتقدم لها: غمضي عيونك..."ناظرت له باستغراب"...قلت غمضي ولا تفتحين للين ما أقولك... "استجابت لأمره وراح لجهة دولابه يطلع شئ"..
أميرة تقهره: هااااه افتح...
متعب بخوف وبقهر نفس الوقت: لا....إلا إذ قلت....
أميرة تبتسم: طيب.. "وسمعت شئ ما تدري وشو يسوي وحبت تلعب "...افتح...
متعب بدء يعصب: قلت لا ما تسمعين أنتي.."جاء عندها وخلها تتقدم قدام التسريحة ولف شئ بصدرها وخالها تفتح عيونها شافت عقد عبارة عن جوهرة مستطيلة الشكل بحجم متوسط لونها باللون الناري المتموج مع العنابي وصدفة صار مناسب للفستان وفيها سلاسل لولو منتهية بكل سلسلة وشكلها جناااااان..."
أميرة تتأمله مبتسمة: الله يجنن..."ناظرت له بخجل ممزوجة بفرح"...مشكور...
متعب بفرح: إن شاء الله أعجبك...
أميرة منزلة عيونها بخجل: أكيد دامه منك..."طال الصمت وكان يتأملها بحب وإعجاب"..
أميرة بخجل من نظراته: مو كأننا تأخرنا...
متعب بنظرة حنان وصوته قريب للهمس: سامحيني أميرة...عـــ
أميرة تحط أصبعها على فمه: لا تقول شئ...شئ وصار...
متعب اخذ أصبعها وباسه حمر وجهها من طريقته: ننسى اللي صار ونفتح صفحة جديدة.." ابتسمت بخجل علامة على الرضا وسبقته لتحت تلبس عبايتها وانتظروا للين نزل بعد ما ركبوا السيارة وأصبحوا قريبين من منطقه المزارع اللي بطريق الخرج طلع جواله يتصل على رياض عشان يوصف له المكان.."...
أول ما وصلوا وقف متعب سيارته عند مدخل الحريم وكانت أول وحدة تفتح الباب لكن يد قوة ضغطت على يدها لما شافته يهز رأسه لها بلا يعنى انتظري شوي نزلت خوله وبنتها ودخلوا جوا...
متعب: خلي جوالك قريب منك..
أميرة تحط يدها على خدها: يووووووه نسيت جوالي..
متعب يطلع جواله ويمد لها: مو مشكلة اخذي جوالي..؟؟..
أميرة بغرابة: وليش أخذه..؟؟
متعب: عشان تصورين معه أخذيه خليه معك عشان اتصل عليك...
أميرة أخذته وقصدت تقهره: وليش تتصل..؟؟
متعب بتأفف: أووووف يا كثر اسالتك اللي ما تخلص.."بنرفزه"..يله انزلي تأخرت على الرجاجيل... "نزلت من غير ما تنطق بكلمة وهي تضحك على عصبيته اللي بكل وقت تنفجر لأي شئ"....
دخلوا المزرعة وراحوا لقسم الحريم عالطول وسلموا على أهلهم ولما جاء دور أمها ضمتها بقوة وكأنها جايه من غربة طويلة تمالكت نفسها عشان ما تبكي ويخرب ماكياجها ومن بعد السلام جلست بجنب خالتها"....
الساعة 9 ونص تعشوا الرجال وبقى الحريم جلسوا يسولفون بالمجلس إلا هي كانت تتمشى لوحدها بالمزرعة ولما وقفت تتأمل السماء والقمر اللي كان بدر مكتمل حست بصوت ورآها التفتت بسرعة وكان حارس المزرعة ...
هاجر بعصبية: أنت ليش يجي هنا ما تشوف فيه عزيمة.."كان يناظر لها باستغراب خير وش تبغى هذا تحسبني سواقهم...خخخخخخخخخ"
رياض يهز رأسه مثل الهنود: لا...ما فيه يارف...
هاجر تناظره بحقارة: واعتقد الحين عرفت يله اقلب وجهك وإذ شفتك أنادي عليك عمتي عزيزة فاهم.."اووووه هذي بنت خالي عبد الرحمن هاجر المغرورة اللي ما سلمت من كلام اخواتي مبين شكلها قوية وبابتسامة أعجاب راح عنها وهو يصفر..عمى والله هالهندي متمرد يبغاله تكفيخ.. جلست على العشب تناظر بالبزران هي من النوع العادي تطلع قدام سواويقهم من غير حتى تتحجب فعشان كذا ما خافت منه ولان رياض مملوح ببشرته الغامقة شوي وملامحه الجذابة مثل الممثلين الهنود الحلوين على قوله لمى توقعته هندي تنهدت هاجر وشافت فوز جايه لجهتها اللي كانت تدور عليها وشافتها لوحدها جالسة"
فوز: أنتي هنا وحنا ندور عليك...؟؟.."ناظرت لها بغرابه وأبعدت الخصلة عن وجهها اللي طيرهم الهواء"...
هاجر تحاول تبتسم: مليت من سوالف الحريم قلت أشم شويت هواء وأتفرج على لعب البزارين.!!...
فوز تجلس بجنبها: يا حليلهم تصدقين يذكرونا بأول مثلهم.."ناظرت لها بابتسامة"..على فكرة على أننا بجامعة وحدة وين تغطسين أنتي..؟؟
هاجر تحاول تكون طبيعية: موجودة بس دايم أغير مكاني تعرفين بالجامعة ما فيه لك بنت أو شالة تستقرين معها لازم تغير...
فوز: بالعكس شوفي دفعتي من أول ما درست للين الحين وحنا نفسنا ما تغيرنا.." أكيد ما تتغيرون دام اللي معهم يبغونك ويحبونك مو ينفرون منك مثلي وجتهم لمى وأميرة"...
لمى: وش تسون عندكم..؟؟.."التفتوا عليهم وجت عيون هاجر على أميرة لكن ما لقت لها بال ولا فكرت تحط عيونها عليها"...
فوز: شوفت عينك نشم شويه هواء اجلسوا معنا...
أميرة تحاول تتهرب منها: لا أنا بدخل نجود تبغاني...
فوز: وش بينكم أنتي وياها..هااااه..ليكون اعرستي خلاص كبر راسك ولا تتشرفين تجلسين معنا...
أميرة بتعجب: يووووووه وش دعوة يا فوز حتى لو أصير عجوز ما أنسى العيش والملح يله سي يو.. "ما حبت لمى تتكلم مع هاجر لأنها تتوقع أي رد سخيف منها"...
هاجر: بسالك يا فوز...؟؟..
فوز تبتسم: هلا...تفضلي...!!..
هاجر: انتم عادي تتركون حارس المزرعة يدخل وانتم عندكم ناس...
فوز بغرابة تناظر لأختها: لا..أصلا إذ عرف أحنا جينا نعطيه أجازة ولا نشوف رقعة وجهه وشلون إذ كانت عزيمة...
هاجر بحيرة: وشلون وقبل ما تجين بـ10 دقايق كان فيه حارس...
فوز: لا غلطانة وشلون شكله قصير..؟؟..
هاجر: لا...طويل وقمحي وشوي مليان وبصراحة...."ناظرت فيهم بحذر"..فيه منك.. "وعالطول لمى انفجرت ضحك وناظروا لها بغرابة"
فوز تناظر لأختها بغرابة: هييييييييييييييه وش فيك أنتي...
هاجر بدهشة من رده فعلها: ما ادري عنها أخاف قايلين نكته...
فوز تهز كتفها: هيييييييييييه ووجع تكلمي وش فيك...؟؟؟
لمى فاطسة ضحك: ههههههههههههههههههههه آآآه يا بطني ههههههههه ما تدرين عن مين تتكلم السنوريتا...
فوز تناظر لأختها بقهر: بنت استحي بتقولين أو لا...؟؟..
لمى: هذا رياض هههههههههههههههههههههههههههههههههههه
هاجر باستنكار: رياض..!!..وش يطلع بعد ليكون السواق..؟؟؟
فوز ماسكة ضحكتها: اخوي رياض بس ما قلتيلي ليش تسالين..؟؟
هاجر مصدومة: جاء هنا...وهاوشته...وشلون يكون أخوك وهو يتكلم مثل الهنود.."وفطسوا الثنتين ضحك على براءة بنت خالهم فولت هاجر وبعصبية قامت من مكانها"
هاجر: صدق أنكم خبلات والشرهة علي أقولك وش صار معي وهذا جزاتي لما طردته وقلته يا ويله يجي هنا...
لمى فاطسه ضحك: هههههههههههههههههه وهز رأسه مثل الهنود وقال.. "تقلد".. تيب هههههههه
هاجر ببراءة: لا راح وما قال شئ..
فوز تمسح دموعها من الضحك: هذا اخوي رياض يحب يستهبل وخاصة إذ قلد الهنود تعالي شوفيه كأنه واحد منهم.." طيب يا رياض الظاهر ما عرفت من هي هاجر زين دامك بديت بالحرب تحمل ما يجيك"...
لمى: هاجر هههههههههههههههههه ليكون شافك كذا....؟؟..



هاجر بثقة: إيه...وش فيني أصلا هو طلع علي بسم الله ما دري من وين..
فوز تغمز لها: وش رأيك بأخوي يهبل صح..؟؟. "إيه والله يهبل وكله ملح بس سخيف بالي سواه بس هين بردها لك.."..
لمى بمكر: هااااه هاجر...ليكون وقعتي بالحب من أول نظرة..
هاجر بخجل واشمئزاز: أي حب أنتي الثانية والله ظنيته هندي أنا بدخل أخاف يجي احد.."ودخلوا سوا للمجلس وكان ممتلئ بالحريم الكبار"
بالمطبخ كانوا يجهزون العشاء ومها زوجة سلطان تناظر فيهم...
مها بدلع: والله حملي هالمرة متعبني...
نجود تقهرها: كلنا حملنا بس ما تعبنا مثلك اللي فيك شويه دلع...
مها بقهر تناظر لها:أي دلع..ياليت اتدلع.."دخلوا عليهم البنات إلا هاجر اللي جلست عند أختها"..
شماء: مبروك فوز الخطبة..؟؟..
فوز بخجل: الله يبارك بعمرك الخبر انتشر...
أميرة بفرح: يا الشينه تنخطبين ولا تقولين لي...
فوز بخجل: وكل شئ صار بسرعة...
لمى: وأخيرا بيجي اليوم اللي اخذ راحتي بالبيت ولا احد يقول سوي كذا وافعلي ذاك..
نجود: بسم الله على عمرك وين راح رياض...
أميرة: عقبالك يا لمى...؟؟
شماء: لا عاد لمى حاجزتها...
لمى بخجل: لا والله شايفني سلعة للبيع أنحجز ولا احد يقولي...
شماء بغرابة: احمدي ربك أني حجزتك...
لمى تتصنع العصبية: أقول شماء عن الغلط من الحين تبدين تفرضين شخصيتك أخاف بكرة تقولين ترى أنا زوجتك..
شماء تغمز لها: وليش لا مو شينه خليني أذلك شوي...
مها متكتفة وكان الوضع مو عاجبها: ومين عريس الغفلة...؟؟
لمى تناظر لها بقهر وتحدي: والله أنتي الغفلة يا دلوعة..
مها بتحدي: غصب عنك دلوووووعة ليكون عندك مانع...؟؟؟
لمى:خخخخخخخخخخخ ما ادري على ايش الدلع وياليت الدلع حقق لك شئ.."كانت تقصد الشغالة اللي ببالها"...
نجود تدخلت لما لاحظت الشر بعيون مها: خلاص لمى روحي شوفي أمي خليها تجي.. "طلعت بعد ما ناظرت لها بغرور "...
مها بتكبر تحاول تضبط عصبيتها: اسمحيلي يا نجود أختك هذه ما تربت...
نجود تأخذها على قد عقلها: ولا يهمك نربيها من جديد.."عالطول غيرت السالفة".. أميرة الله لا يهينك نادي على سوماتي خليها تأخذ الصينية.."طلعت أميرة وطلعت من ورآها مها وهي مفولة لأخر درجة.."...
بالمجلس وبعد العشاء جلسوا الرجال سوالف مع بعض...
رياض جلس بجنب طلال بعد ما صب القهوة: أقول صار لي موقف يحبه قلبك..؟؟..
طلال ابتسم: لا..وشو قول بسرعة...
رياض: بعد ما دخلوا الرجال يتعشون وجلست أنا وياك بالمجلس.."هز رأسه باهتمام"..يوم جاء ريان يقول أن مي تصيح وما ادر
طلال قاطعه بنرفزه: رياااضوه ووجع بتتكلم أو لا عرفنا وبعدين أبغى من طلعت وش صار...
رياض: طيب بشويش علي...
طلال باشمئزاز: بسم الله عليك يا الرقيق كمل للحين اكفخك بأسنانك..؟؟
رياض يقهره: خخخخخخخخخخخ لا تستعجل على رزقك إلا واطلع.."قطع عليهم متعب ينادي طلال قام وبنظرات عصبية لرياض وكأنه يقول هين اوريك على التمطيط"...
طلال: هلا متعب...
متعب مبتسم: هلا بك عطني جوالك شوي...
طلال بغرابة: ليش..؟؟...وين جوالك...؟؟
متعب: معك أختك..
طلال يجلس بجنبه: وليش تعطيها تدري لو منك كان أعطيها كف بوجهها..
متعب بغرابة: الله وليش عاد ترى ما أرضى تقول عن حرمتي ألزم حدودك وبعدين هي نست جوالها وعاد أنا ما أتحمل أشوف زوجتي ما معها جوال وباقي الحريم معهم عاد قلت أخذيه وزجري عندهم.
طلال: تدري كسرت خاطري بس مرة ثانية لا تعودها إذ نسته خلها تولي.."مدله الجوال"... بس بشرط خلني العوزها شوي...
متعب: إيه هين تلعوزها وأنا موجود.."اخذ منه ودق على جواله"...
دخلوا الحريم على العشاء وبما انه المكان ازدحم وما في أي مجال للخوض والدخول معهم فضلوا باقي البنات يجلسون للين ما يخلصون وعلى قولة شماء نأخذ راحتنا.."...
بلقيس تتقرب منها: سلامتك أميرة ما تشوفين شر...
أميرة تبتسم: الله يسلمك والشر ما يجيك...
بلقيس: بسم الله عليك وش اللي جاك من دريت من متعب وأنا بس أفكر فيك..؟؟
أميرة تبتسم: يا عمري والله وأنا بعد ما ادري وش جاني فجاءه بلمح البصر شئ يقطع ببطني..
بلقيس: بسم الله عليك طيب ما تدرين وش قال الدكتور معك..؟؟
أميرة: هههههههههههههههه تدرين ما ادري حتى أخوك ما قالي...
بلقيس: هههههههههههههههههه أهم شئ سلامتك صحيح وجهك مو مثل أول بس إن شاء الله تكون نهاية الأوجاع...
أميرة تبتسم: اللهم آمين.."تحط يدها ببطنها"..والمزيون متى يشرف..؟؟
بلقيس تتنهد بتعب: هانت هذا شهره ولو تشوفين مهند بسم الله عليه متحمس أكثر مني...
أميرة: الله يخليه لك ويقومك بالسلامة...
بلقيس: وعقبالك ما كان طولتوا..
أميرة بخجل: وش طولنا حرام عليك ما كملنا الشهر.."قطع عليهم صوت جوال متعب يرن طلعته من شنطتها وناظرت الشاشة سلمان متصل بك"..
بلقيس بغرابة: هذا جوال متعب...؟؟؟
أميرة تبتسم بخجل: إيه..
بلقيس: ليش معطيك أيها...؟؟..
أميرة: يقول صوري معه وأنا نسيت أدور على الكاميرا "ضحكوا مع بعض"....
بلقيس: طيب ردي عليه...؟؟
أميرة: وشلون أرد هذا واحد من خوياه..."وتسمع مسج"..
بلقيس: بعد مسج افتحيها أميرة بالله خلينا نقرى وش مكتوب..
أميرة بدهشة: لا والله عشان يحطها على راسي وما اسلم من لسانه لا حبيبتي يمكن فيها شئ مهم وتوهقيني..."وسمعوا مسج ثاني"...
بلقيس بقهر: لا جوال اخوي مو صاحي مسجين وأنا أتمنى بس واحد اقل شئ أحس أن عندي جوال...
أميرة: هههههههههههههه ياحليلك هذا مو الثانية قبلها 3.."ورن الجوال وكان طلال يتصل بك"...
أميرة ترد بنرفزه مصطنعة: خير وش تبغى تتصل بجوال مو لك...
متعب أعجبه طريقة ردها: ليش حرام اسأل عن زوجتي.."حمر وجهها بسرعة يوووه نسيت انه يبغى يتصل الحين يظن أني قاصدة بالكلام يارب عد المكالمة على خير"...
أميرة بإحراج: هلا متعب...
متعب يبتسم: هههههههههههههههه الحين هلا متعب تو ليش تتصل بجوال مو لك هااااااه....
أميرة تبتسم بخجل: ظنيتك طلال ما توقعتك أنت...
متعب: بس يا حبيتي معطيك خبر أني بتصل أو أنا غلطان.."نفس الشئ شكل قال الكلمة عفوية من غير ما ينتبه وليش ما يكون متندم وحاب يجبر بخاطري بالكلمة"....
أميرة: لا محشوم عن الغلط...
متعب بحنان: وشلونك الحين..؟؟..
أميرة تبتسم بخجل: الحمد لله بخير أنت وشلونك..؟؟..
متعب: دام سمعت صوتك أنا بخير.. تعشيتي؟؟
أميرة: لا...
متعب باهتمام: ليش...؟؟
أميرة تقهره: مالي نفس.."وشافت تعابير بلقيس المتعجبة وهي تناظر لها"...
متعب بقهر: وشلون مالك نفس اجل وشوله أعطيك الجوال واتصل اطمن وأخرتها مالك نفس..
أميرة تكتم ضحكتها: اعتقد سألتك ليش تعطيني قلت أصور معه وما قلت تبغى تطمن علي...
متعب بضيق: تدرين الشرهه على اللي يسال عنك وإلا أنتي مو كفوا...
أميرة بقهر: بدينا بالغلط.."تدخلت بلقيس وأخذت منها الجوال.."..
بلقيس: هلا متعب معليش على المداخلة بس اطمن لسه ما قاموا الحريم عشان ندخل ونتعشى ولا تخاف دامها عندي بخليها تأكل كل شئ موجود..يله باي"أعطتها الجوال وحست بالإحراج لان بلقيس منتبهة على كلامهم وتدخلها بسرعة"...
متعب مقهور من حركتها: وش قصدك من اللي قلتيه..؟؟..
أميرة بقمة الإحراج: ولا شئ بس بشوف..؟؟
متعب بقهر: وش تشوفين يا البرنسيسة أميرة..؟؟
أميرة: هههههههههههههههههه أبدا سلامتك يا برنسيس متعب.."وسمعت صوت أخوها يتكلم بس ما فهمت عليه"..وش يقول هذا...
متعب:ههههههههههههههههههههههههه توني ادري أن أخوك قعيطي...
أميرة: ليش وش فيه...؟؟
متعب: يقول خسرتوني والحين راح يصير استقبال...
أميرة بغرابة: الحين خسرناه عموما سلم عليه وعلى ابوي بعد أخاف ما تحصل فرصة وأشوفهم...
متعب: حااااضر اللي تأمرين كم أميرة عندي...
أميرة بدلع: وحدة اللي هي أنا .."ضحكت لما سمعت ضحكته.."...
متعب بحنان: تدرين أميرة وش رأيك اوديك الحين هذاك المطعم اللي ما قد ذقتيه بحياتك..
أميرة: والله ياليت بس مع الأسف ما اقدر...!!..
متعب بتعجب: ليش...؟؟
أميرة: لان الحين بدخل بتعشى وعزيمتك هذه خلها لطلال يستاهل..
متعب يناظر لطلال بقهر: لا يخسى أنتي اولىّ منه.."ما ردت عليه وابتسمت بخجل"..يله أخليك تتعشين وما أوصيك أكلي لا تبقين شئ...
أميرة بتعجب: يوووه عشان اصير دبه لا يا عمري.."قالتها بعفويه من غير ما تحس لان هذا جملتها ما تغيرها مع احد لكن متعب حس أنها طالعه من قلبها"...جسمي كذا عاجبني..
متعب بهمس عشان ما يسمعه احد: وأنا بعد عاجبني ويا ويلك إذ زدت كيلو أو نقصتي...
أميرة بقمة الخجل والارتباك: متعب....بلقيس تناديني...
متعب: هههههههههههه طيب لا تسيحين وإذ خلصتي دقي على جوال أخوك...
أميرة: وينه ماله حس ليكون بقششته؟؟...
متعب: لا هذا هو عندي ملّطع يخسى ابقششه...
أميرة: إيه تعجبني لا تعطيه وجه...
متعب بصوت كله حنان: ليش توني أعجبك.." يالله كل كلمه يمسكها علي لازم أنهي المكالمة قبل ما يذوبني بكلامه"...
أميرة: معليش مضطرة اسكر...مع السلامة...
متعب: الله يسلمك ولا تنسين تدقين...
أميرة: إن شاء الله..."قفلت وبالغلط فتحت وحدة من الرسايل وقرتها"....
** ياليت كل القلوب مثل قلبك وكل..
روح مثل روحك كان عشنا دنيا..
الخير كاسيها من أولها لتاليها...
والطيبة شموع تضويها والحب...
من الظلم حاميها بس للأسف ...
مثلك من البشر نادر ومن باعك ترى خاسر..
وأنا أبيع هالكون واشتري منك حتى لو سماع صوتك...
احبك...ثم احبك..للين أموت وأنا احبك...لأخر نبض ينبضني...**
ناظرت للرقم وشافته مو مسجل باسم استغربت من صاحب الرسالة شكله معجب بمتعب يا ربي الحين إذ عرف يسويها سالفة خليني احذفها أحسن عملت مسح لها دخلت وجلست بجنب خوله وكان المكان الوحيد اللي فاضي وجلسوا البنات يعلقون عليها"...
على الساعة 11 جلسوا الحريم برا المزرعة بعد ما راحت خالة شماء ونجود وأهل مها وأخت منيرة وحريم عيالها انقسموا الحريم لفرق على حسب العوائل...
يعنى فريق حصة وبناتها وعزيزة وبناتها مع مها ونجود هي الحكم الفاصل مع جدتهم أم عبد الرحمن وفريق منيرة وبناتها مع أميرة وجمعوا بزارينهم عندهم وبدئوا بالمسابقة وبعد الانبساط وجوا المرح والفرح وكان أجمل ما في المسابقة التشجيع ما بينهم والحماس والتصفير والمنافسة الشريفة.. على الساعة 1 ونص الكل بدء ينسحب من المزرعة...
وقف عند سيارته ينتظر جدته عشان يركبها إلا تطلع بنته معها بنت وواضح اكبر منها بالعمر ما يدري ليش حس بعطف باتجاهها وشئ يجذبه فيها...
مساعد يناظر لها بحنان: اسمك رغد صح..؟؟
رغد بخجل: صح..
مساعد ينزل يوصل لطولها: طيب يا رغد وش اسم أبوك...؟؟
رغد: ابوي اسمه منصور.."تذكر أبوها الله يرحمه وشاف نظرة الحزن بعيونها وابتسم له يالله شكلي فتحت عليها مواجعها والنظرة الحزن اللي ظهرت فجاءه.."..
رغد بعفوية: ابوي محمد وأمي حصة وخالي طلال...
مساعد انبسط على طريقتها ونسيانها السريع للسؤال: وأمك وش اسمها..؟؟
رغد: أمي خوله...؟؟
مساعد وكأنه يتذكر: خوله..!!.."هزت رأسها بفرح"...تدرسين يا رغد..؟؟
رغد ببراءة: إيه رابع.."عدل من وقفته ومسح على رأسها الله يعوضك يا رغد بأب حنون تستاهلينه وأبو طلال ما في مثله من الحنان.."...
بعد ما راحوا وما بقى إلا أصحاب المزرعة إبراهيم مع عياله وطبعا طلال ما راح معهم حب يجلس إذ محتاجين شئ وبعد ما راح إبراهيم مع رياض بسيارة العفش تطوع طلال يأخذ خالته وبناته بسيارته بعد ما ركبت عزيزة وبناتها تعمد طلال يقهرها على اللي سوته اليوم...
طلال: وشلونك فوز...؟؟
فوز بحياء: بخير الله يسلمك..وشلونك أنت.."صحيح تستحي منه بس تحاول تكسر الحياء لان تعتبره مثل أخوها رياض عكس لمى أما هو فعنده جدا عادي يأخذ ويعطي مع بنات خالته لان يعتبر نفسه واحد منهم"...
طلال ويناظر للمرايا لان عرف أن الحلوة ورآه وفوز بالجهة الثانية: مبروك سمعنا انك مخطوبة..
فوز: الله يبارك فيك وعقبالك إن شاء الله.."بعد الجملة الأخيرة ناظر للمرايا وشاف صاحبة الوجه الحسن مو ملقيه بال بالمرة.."...
طلال: لا أنا بدري علي وراي مشوار طووووووووويل مرة....
عزيزة تناظر له بتعجب: يا كافي وش هذا المشوار...
طلال يقصد بكلامه ويناظرها: أبدا عندي مشروع خيل بس يا خالتي لو شفتيه ما تقولين هذا خيل يهبل وأصيل لكن الحمار يبغاله ترويض محترم.."وناظر للمرايا وفرح من رده فعلها اللي كانت تناظر فيه بتعجب أنا خيل يا الحمار ولا بعد تتغزل فيني قدام أهلي صدق انك حيوان..."...
عزيزة: عاد ما شاء الله عليك يا ولد أختي تعرف وشلون تروض الحيوان والإنسان...
طلال يبتسم بانتصار: إيه...والدليل هذا هو ولدك عرفت وشلون أروضه..
عزيزة تضربه بخفه: لا عاد حدك مو تزجر علينا ويكبر راسك وبالأخير تسبنا..
طلال بغرابة: افااااا يا خالتي ما عاش من يسبك أو.."يقهرها"..يسب فوز انتم على راسي من فوق...
عزيزة: ورياض وين راح...؟؟؟
طلال: رياض موجود مكانه بس مع الأسف بالاحتياط لان ما في أمكان شاغرة بالوقت الحالي.. "ضحكوا وهم رايحين لبيت إبراهيم وحس بغضبها اللي كل ما سألتها أمه ترد من دون نفس أحسن الحماره عشان تتأدب وتعرف وشلون تتكلم مع الشيخ طلال أما لمى منقهره منه موت بالأول ما عبرني ولا سلم علي والثانية شايفني خيل ويبغى يروض مالت عليك وعلى ترويضك اللي مثل وجهك أنا استغرب وشلون رياض متحملك لو مكانه كان عطيتك كم طراق عشان تتأدب"...
بعد ما رجعوا حاول ينام تقلب يمين وشمال لكن مع الأسف النوم جفاء ما يتصور رده فعل أميرة إذ عرفت أن صاحب الرقم هي بنت حمد ربه أن ما فتحت شئ منهم وتذكر كلامها لما قالت أزعجها جواله بالرسايل وكل شوي البنات يعلقون عليها ولما بغت تسكر منه ضغطت على فتح الرسالة لكن قفلتها بسرعة من غير ما تقرى شئ يا الله أخاف قرت شئ منهم عشان كذا أحسها مو على بعضها وتسرح كثير وإذ سألتها تبتسم وشلون أتصرف..وشلون..؟؟.. مافيه غير سلمان يساعدني وطلع للصالة يتفرج على التلفزيون على أمل ينام ولو بمكانه خلاص أنا اخترت أميرة وصارت كل شئ بحياتي..أحبها..إيه أحبها وما اقدر استغنى عنها وهند صارت ذكرى مرت وانتهت من حياتي وجوالي هذا لازم الغيه وهند لازم تنساني...لازم...



*"""الجزء الثاني عشر """


قامت بكسل عشان صلاة الفجر وخاصة ما نامت إلا ساعة بعد ما رجعوا من المزرعة وبعد ما توضأت راحت لغرفة بنتها تصحيها كانت تبكي بصمت وبشهقاتها اللي تقطع القلب أول ما فتحت الباب شافتها جالسة ضامه رجولها وتبكي.. طارت خوله بخوف وجلست بجنبها...
خوله تحضنها بخوف: بسم الله عليك..رغد وش فيك حبيبتي..؟؟.."ما ردت عليها"..رغد وش فيك..؟؟...
رغد رفعت وجهها اللي مليان دموع: ماما...أبغى...بابا.."رجعت تبكي من جديد والمرة بشكل أقوى انصدمت خوله من بنتها وش فيها..؟؟ ..وش خلاها تتذكر أبوها ناظرت لها بعيون حزينة ومليانه دموع"...
خوله بصوت مرتجف: حبيبتي صاير معك شئ...؟؟
رغد بين شهقاتها: بالمزرعة..طلعت مع مي وأبرار وطيف وجاء أبو طيف عندنا...
خوله باهتمام: إيه وبعدين.....؟؟....
رغد: قالت أبرار أن بابا ما يحبني..وانه...راح وتركني عندك.."زادت بكائها وشهقاتها"...
خوله تزيد من ضمها لها: حبيبتي رغد أبوك راح لان ربي يبغاه.....
رغد بين دموعها وبصوت شوي عالي: وأنا بعد ابغااااااه وأحبه كثييييييرة خليه يرجع.."حطت يدينها على وجهها"... أبغى بابا...
خوله بعبرة مخنوقة: خلاص حبيبتي لا تبكين اهدي الحين عشان اقدر أقولك شئ.."ولما بدت تهدى".. اسمعي حبيبتي أبوك كان يحبك ويموت فيك.."ابتسمت خوله وكأنها تتذكر"..أول ما جبتك مقابلك 24 ساعة ويا ويل احد يشيلك.. تدرين هو مسميك برغد لان يبغى يشوفك تغردين قدامه وهو فرحان...
رغد قاطعتها بصوت مبحوح ويرتجف: وشلون أغرد... وهو....
خوله لمتها : وش قلت إذ تصيحين خلاص أبطل كلام.."هزت رأسها بلا ومسحت دمعة نزلت منها بطريقة طفولية"..أول كلمة نطقتيها بابا وكأن اليوم بالنسبة لأبوك يوم عيد ما تتصورين فرح كثير لما سمعها ما كان يحب يفارقك أبدا.."تنهدت بحزن"..جاء هذاك اليوم مفرق الجماعات وهادم اللذات كان نازل للرياض مع جدتك موضي تعبانه ورايحين عشان مراجعتها وبقدرة قادر وهو راجع عمل حادث الله لا يجيب ذاك اليوم راح فيه وراحت جدتك معه.. "بصوت مرتجف" الله يرحمهم.."ناظرت لبنتها الهادية".. كان يحبك يا رغد لدرجة انك معه بكل لحظة والحين تقولين بابا ما يحبني....
رغد بزعل: طيب..ليش كل البنات عندهم أب إلا أنا...؟؟
خوله تبتسم وتواسيها: لا يا حبيبتي مو كلهم البعض منهم فيه ناس محرومين من أبائهم وهم عايشين...
رغد باستنكار: وشلون...؟؟
خوله: يعنى أبوهم عايش معهم لكن بنظر عياله ميت مثلا يكون الأب مسجون أو مريض وطايح بالمستشفى ولا احد يسال عنه أو يكون مطلق زوجته ولا يسال عن عياله خير شر وفيه مشاكل كثير بس ما احد يعرف عنها إلا الله سبحانه وتعالى.."ناظرت لها وكأن الاقتناع مرسوم على وجهها".. وحطي دايم ببالك عمر بابا ما حبك لكن الله يبغاه عنده بعدين حنا أمانة بالدنيا اللي انخلقنا فيها والله هو الوحيد القادر اللي يأخذ أمانته من الدنيا إلا هم حنا يا عباده فهمتي علي.."هزت رأسها بلا وابتسمت لها"...طيب شفتي العروسة هذي..؟؟
رغد ببراءة: إيه...هذه فله عروستي...؟؟..
خوله تبتسم: هذه عروستك افترضي تبغين تسافرين لمكان بعيد وما تقدرين تأخذينها مو المفروض تحطينها عند ناس تحبينهم عشان يحافظون عليها.."هزت رأسها بأيه"... حلو وحطتيها عند خالتك أميرة وبعد مدة طويل رجعتي المفروض تأخذين الأمانة اللي عندها...صح..."هزت رأسها بأيه" خلاص الله يأخذنا عشاننا أمانه بالدنيا وأبوك كان أمانة والحمد لله استردها له والمفروض ما نزعل بالعكس نحمد الله على كل شئ....صح
رغد تبتسم: صح...
خوله مسحت دمعة بنتها اللي علقت على خدها: وما أبغى أشوف دموعك أبدا...مفهوم....
رغد تبتسم ببراءة: مفهوم....ماما أنا احبك...وأحب ربي وأحب بابا بعد....
خوله توقف وبنظرة حنان: وأنا بعد احبك.. يله غسلي وجهك وقومي صلي وادعي لأبوك بالرحمة ويدخله الجنة وكل يوم ادعي له بصلاتك خلاص حبيبتي.."هزت رأسها بأيه وعالطول قامت باست أمها وراحت للحمام تتوضى تنهدت خوله بتعب الله يعيني عليك يا رغد على أن سنك صغير إلا عقلك اكبر منك وكل ما تكبرين كل ما تحسين بالحرمان..يارب..اشرح صدر بنيتي وأحفظها لي.."..
يوم السبت وعلى الساعة 9 انتهت المحاضرة واجتمعوا باقية الشالة بكافتريا الجامعة وبعد السلام وتبادل التعازي على المادة اللي كانت عليهم قبل شوي...
خالد: الله يعيننا على هالمادة والدكتور يشرح من جنبها وكانه يشرح لنفسه وأتحدى احد فهم عليه غير اللي حامل المادة...
طلال بنرفزه مصطنعة: والله حرام ما خلصنا من اللي قبل شوي تطلع علينا هالمادة...
خالد: يقولون هالدكتور أسالته دايم معاده وتحصلها موجودة بمركز التصوير...
رياض: المشكلة مو بالأسئلة المشكلة وشلون نستخدم البرنامج...
طلال بنرفزه: والله حاله قلنا الدكتور ومشيناها تطلع علينا هالمادة وشلون نفهمها...
خالد: هونها بس الدكتور ما يعرف يشرح...
وبدت المناقشات الحامية للوصول على حل للمشكلة الدكتور اللي ما يدرون كيف راح يطلعون بمعدل قوي جاء محسن لعندهم ومعه كوب شاهي وجلس معها..
خالد: هلا والله بمحسن وينك غايب لك مده ما نشوفك لا بالجامعة ولا برا....
محسن بابتسامة مكر: والله تعرف مليت من الجامعة والقرف اللي كل يوم قلت أغير جو وبعدين نلحق على رزقنا...
خلف: بعدي والله زين سويت يا أخي رفه على عمرك والدنيا فانية...فانية....
طلال مقهور من الاثنين: العالم محتاسين ويدعون الله أن يعدي هالسنة على خير وأنت حضرتك مسافر والثاني مؤيده...
محسن يدافع عن نفسه: يا شيخ كنت متضايق من هم الدراسة والزفت قلت أروح أتمشى وأوسع صدري عشان ارجع لكم كلي نشاط وحيوية.."ابتسم بغرور"...
رياض بتريقه: اجل شكلك نشيط وأنت وهالعقال اللي على راسك تقول استبنه شاص.. "وضحكوا باقي الشلة استأذنوا البقية عشان محاضراتهم الثانية بدت إلا طلال ورياض بما أنهم نفس الشعبة وعندهم وقت فراغ تكفى ساعة على محاضرتهم..."..
كانت بالمطبخ خلصت من تجهيز الغداء وتقريبا كل شئ صار جاهز بالطاولة وما بقى إلا يجي ناظرت الساعة وكانت على 1 ونص أخذت لها دش بسرعة ولبست بنطلون برمودا وبلوزة ماسكة مقاربة للاسبورت مشطت شعرها ونزلت خصل على وجهها وحطت شوي شدو وقلوس وتعطرت وجلست تنتظره بالصالة تتفرج على قناة mbc1 وكان فيها مسلسل كوميدي سمعت صوت الباب يفتح عالطول وقفت وراحت للجهة الباب مرسومه على وجهها ابتسامة فرح شافها بتعجب ودخل ووقف قريب منها ومقابلها...
متعب يشم الريحه: الللللللللللللله...وش مسويه...
أميرة بدلع: كل مالذا وطاب....
متعب بمكر: الحمد لله غيابك اليوم طلّع منك شئ حلو...
أميرة تتصنع العصبية: ليش ما قد طلع مني شئ حلو وبعدين ليش ما قومتني افترض أن اليوم كان عندي امتحان ...
متعب يبتسم: لا ما عليك نسيتي لما سألتك أمس وقلتي لا...
أميرة بحياء من غبائها: حتى ولو المفروض تقومني مو تتسحب من غير ما أحس...
متعب وهو يمشي عنها: ههههههههههههههههههههه هذا جزاتي أبغاك ترتاحين.."التفت يناظرها بإعجاب"..وشلونك الحين..؟؟..
أميرة متكتفة وتوقف بجنبه: تعبت شوي.."قالتها عشان تقهره لكن تمنت ما قالتها بعد ما شافت نظرة الاهتمام والخوف بعيونه"....
متعب: ليش..؟؟..وش فيك...؟؟...
أميرة تكتم ضحكتها وتتصنع الحزن: ما ادري أول ما قمت وشفت الساعة 10 ضقت وزعلت وبعدين تعبت...
متعب حط يده على جبينها: اعتقد ماله داعي الضيقة والزعل تعالي.. "مسك يدها وجلسوا"..هذا دواك تأكلينه عند الضرورة يعنى إذ حسيتي بألم سامعة.."هزت رأسها بأيه"..يله بروح أغير ملابسي وحطي لي الغداء ميت من الجوع...
أميرة واقفة: كل شئ جاهز.."راحت للمطبخ تطلع شئ من الفرن ناظر لها بحب وفرح تنهد ودخل يأخذ له دش يريحه من عناء المشاوير ولما طلع كان لابس بنطلون اسود وبلوزة بيج وكان شكله أحلى بكثير وجلس على الطاولة يأكلون.."..
أميرة: أقول متعب.."رفع عيونه عليها وهو يأكل"...ما قلت لي اللي معي صح قالون..؟؟
متعب باهتمام: وأنتي وش عرفك..؟؟..
أميرة باستهبال مصطنع: تصدق أني قلت كذا صدفة.."ترك الملعقة وناظر لها بجدية"....
متعب: خلي عنك الهبال الحين وجاوبي...؟؟
أميرة تحاول تبتسم بعد ما شافت رده فعله: كنت عارفة من زمن انه معي بس ما كان يتعبني.."كمل أكله بلا مبالاة بكلامها"...طيب متى استخدم الدواء...
متعب ببرود: اعتقد أني قلتلك عند الضرورة الحين فهمتي.."هزت رأسها بأيه وش فيه هذا تو وش زينه سبحان مغير الأحوال..بعد الغداء أخذت المواعين تغسلهم وفكرها مشغول بمزاجه اللي تغير فجاءه وما حست إلا يد قويه تلفها عليه"..
متعب مبتسم: قاعد أكلمك ما سمعتيني.."حاولت ترد نفس ابتسامته ونزلت عيونها لأنه كشفها وهي سرحانة ومد لها علبة وعلامة الاستفهام يملئ وجهها"...
متعب: هذه هدية بسيطة مني افتحيها وعطيني رأيك.."فتحتها كان خاتم بحرف متعب وكان شكله خياااال"..
أميرة: مشكور...
متعب وكانه مو عاجبه طريقتها: بس مشكور...
أميرة بغرابة وعبوس: اجل وشلون تبغاني أشكرك...
متعب بمكر: فيه مليون طريقة تشكرين فيه.."لاحظ الاحمرار اللي غطى وجهها"...
أميرة تبتسم: اليوم أعشيك على حسابي.."تفاجئت من ضحكته اللي صار لها صدى بكل مكان"...
متعب: لا حبيبتي وش قالولك ما قد تعشيت برا.."بنظرة لها معنى".. فيه طرق أفضل من عزومتك...
أميرة بخجل: وش نوع الطرق اللي تحب أشكرك فيها...
متعب من غير سابق إنذار باسها فجاءه مما خلها تطير عيونها على طريقته وكان احد كب عليها مويه بارد: هذه طريقة..."ولما تقرب منها بعدت وابتسم على خوفها"...
أميرة بخوف ترجع وراء تصدم بالفرن: خلاص..خلاص..عرفت.."ونزلت عيونها بخجل"
متعب قاصد يحرجها: يله...انتظر احد الطرق بسرعة ما عندي وقت...
طلال يشم هواء ويتمغط وكانه توه صاحي من النوم: يالله يا زين الهدوء بذا الوقت ما في احد إلا والعاملين وكم واحد.."يلتفت على الموجودين بالكافتريا ولما رجع ناظره لرياض شافه الأخ رايح بعالم ثاني وضرب له أصبع قريب من عند أذنه وانتبه للصوت"..
رياض بغرابة: وش رأيك نجيب شئ نأكله..؟..
طلال بخبث: وش رأيك تقولي اللي مشغل بالك..؟؟
رياض يتنهد: باللي قلته لك..؟؟
طلال يتقرب له باهتمام: وش قلت ما اذكر قلت لي شئ مهم أو خطير..؟؟
رياض: يوووه ما أسرع ما تنسى.."بنظرة مكر"..اللي ما خذ عقلك ؟؟
طلال يحط رجل على رجل وبغرور مصطنع: إيه...الخيل الله يهديه...
رياض: هااااااه..إن شاء الله قدرت له...
طلال يناظر بمكر لقدام: لا..باقي عليه وقت ما علينا لا تضيع موضوعك..
رياض: نسيت لما قلتلك عن الموقف.."وما حس إلا طلال يجره ويقرب عنده"...
طلال بقهر: توك تقول يا باش مهندس رياض قول ويا ويلك إذ مطيت بالكلام مثل ذاك اليوم...
رياض: هههههههههههههههه طيب فك بالأول.."فكه وعدل ثوبه وقاله على كل شئ صار معه"...
طلال بتعجب: والله البنت باين عليها قوية مو مثل أخواتنا إذ شافوا احد ما نشوفهم إلا يتقامزن تقل خبول...
رياض: هههههههههههههههههه تكلم على أخواتك الحمد لله أخواتي عقل وثقل.."ما تدري عن الخبلة أم لسان طويل اللي يبغاله قطع مو تعديل.."
طلال: طيب...صدقت انك هندي عاد أنت يا رياض هندي مقعد بشكلك وشعرك اللي يشوف نعومته وكأنك صاب زيت بس ناقصك تلبس مثلهم وتشتغل شغلتهم...
رياض بقهر: مالت عليك..لا تبالغ أنت وخشمك اللي شوي وينكسر علينا "ميزة طلال خشمة طويل لكن مو نفس ما قال رياض"...
طلال بتكبر يمس بخشمه: دله سيف وتتمني مثله...
رياض بتكبر: والله خشمي عاجبني......
طلال بمكر: طيب يا ولد خالتي...حلوة...؟؟...
رياض باستنكار: مين اللي حلوة...؟؟؟
طلال بهبل: يعنى مين تكون اللي شفتها... هاجر...
رياض بقهر: وش عليك إذ حلوة أو لا عيب تسال عنها ولا تنسى أنها من محارمك...
طلال: هههههههههههه طيب..طيب..لا يطقك عرق والله ما هقيتك بيوم من الأيام تعجب و...تحب
رياض بإحراج وحاول ما يظهره: ومن قالك أنها عاجبتني...وحبيتها...
طلال يتكئ على الطاولة وتقرب منه: من كلامك وعيونك ترى يا رياض الحب مو عيب ولك الحق تحب مثل بقية البشر بس هااااه..يكون شريف وعليه شهود.."يعدل ياقته"..مثلي
رياض بابتسامة جانبية: وشلون مثلك...؟؟؟
طلال: يعنى أكون شاهد بيوم عرسك على بنت خالي...
رياض بخجل ونفس الشئ بقهر: تدري الكلام معك ضايع.. قوم.. قوم.. اطلب لنا غداء ميت جوع
طلال وقف: تأمر أمر يا عريسنا كم أبو إبراهيم عندي بس هو يتشرط ويتدلل بعد.."قام وهو يضحك على ردة فعل ولد خالته اللي اندهش من كلامه"..
مرت الأيام عليهم بسرعة وجاء وهم الامتحانات اللي أشغلت الكثير والأحداث بتزايد يا تجدد أو تبقى على حالها أما تتحسن أو تدهور لكن يحتاج للصبر والتحمل لمى متضايقة من تطنيش طلال لها أكثر من مرة يتصل على بيتهم وترد ولا يعير لها أي بال وكذا مرة تقابلوا عند الخيمة صدفة لكنه يمر من عندها ويتركها بحيرتها إلا لما قررت مع نفسها تعتذر منه باي طريقة كانت حتى لو على حساب نفسها أما رياض وهاجر اللي ما لقت له بال نهائيا وهو ذايب بغرامها من أول مرة أعجب فيها وفي قوة شخصيتها وتمنى يشوفها مرة ثانية...بس وشلون..؟؟...
طالعة بالحوش تطلع قمامة وعليها جلالها لان ولد خالتها موجود وخافت يطلع عليها وتوها حاطتها لفت بترجع شافته طالع من الخيمة وقف لحظة ثم نزل عيونه ومشى ولما مر من جنبها فتح الباب..
لمى بحياء: طلال...؟؟..."وقف وناظر لها من طرف عين"...
طلال يتصنع الزعل: نعم...
لمى بخجل وهي متغطية: ما ادري وش أقولك بصراحة غير.."ناظرت له ولازال منزل عيونه".. آسفة.."أما هو فكان مبسوط وأخيرا الخيل تروض خخخخخخخخخخخ"..
طلال بثقل وزعل: مو أنا أمي ما عرفت تربيني خلاص أنا مو متربي ورجاء لا تكلمين واحد مو متربي عشان ما يضع مستقبلك..
لمى بارتباك: لا..محشوم بس ذاك اليوم كنت...كنت متضايقة وحطيت زعلي عليك..
طلال بتكبر مصطنع: والحين...وش المطلوب مني....؟؟...
لمى بقهر: ما أبغى....تحط بخاطرك علي....
طلال بنظره بمكر: ويهمك إذ حطيت بخاطري..؟؟
لمى بخجل: أنت ولد خالتي واعدك مثل رياض بالضبط.."وانتفضت لما صرخ بسم الله وش فيه"..
طلال بصوت شوي عالي وبنظرة عصبية: لااااا رياض لااااااا قولي مثل زوج نجود.. "استحت من كلامه وفهمت مقصده وحمدت ربها أنها متغطية وإلا علوم وبصوت شوي واطئ".. أقول...لمى....
لمى بصوت مليان حياء: هـ.....هــــلا....
طلال بحنان: سمعت انك رسامه...صح...
لمى: صح...
طلال يناظر للوراء خاف احد يشوفه ويطلع بوكه وأعطها صورته: إذ تبغيني أرضى عليك وأنسى اللي صار ارسميني.."ومد لها الصورة"....
لمى بحياء: إن شاء الله.."مشت شوي والتفت عليها"..مع السلامة..."قبل ما تمشي وقفها صوته"....
طلال: ما ودك تشيلين الجلال اللي كاتمه نفسك فيه وأشوف وجهك الحسن...
لمى بعصبية: تدري ما تنعطي وجه.."راحت عنه وهي بقمة العصبية وضحك على رده فعلها وطلع كان فرحان لأنه كلمها وحس انه مهم بالنسبة لها مثله بالضبط"....
سلمان بتعجب: والله هالبنت ما تستحي...
متعب بحيرة: احترت المفروض تفهم وأخاف زوجتي تطيح بجوالي يوم وتشوف رسايلها...
سلمان: وأنت وش ناوي تسوي..؟؟..
متعب بتفكير: وش أسوي..أكيد لازم توقف عند حدها خلاص أنا مبسوط بحياتي مع زوجتي والحمد لله عايش أحلى عيشة مو ناقصني إلا هالادمية تبعد عني...
سلمان يبتسم له: سبحان الله تذكر يا متعب قبل شهرين وش كان كلامك..
متعب: يا ابن الحلال ذاك أول والحين عيال اليوم...
سلمان: الله يسعدك معها وبعدين ما كان دحومي تأخر...
متعب بتعجب: أي دحومي..؟؟..
سلمان: هههههههههههههههههههههههههه ولدك عبد الرحمن...
متعب يضحك ويسمع نغمة رسالة منها: والحين وشلون أتصرف معها..؟؟..
سلمان: كلمها وقلها اللي بخاطرك وخلها تبعد عنك نهائيا...
متعب: مالي خلق اسمعها وش رأيك أنت تكلمها...
سلمان: أخاف تشوف رقم غريب ولا ترد علي...؟؟..
متعب: لا تخاف بترد عليك..
سلمان اخذ جواله عشان يسجل الرقم: طيب أنت ليش ما تغير رقمك بكذا بترتاح منها؟؟
متعب يتنهد: تظن أني ما فكرت بذا الشئ بس خلني بالأول اقدر أشيل من رأسها فكرة ارجعلها مرة ثانية..
مساعد بنرفزه: يعنى الحين تفهموني أن عماتي ما عندهم أي خبر هههههههههههههههه يمه... جدتي.. على مين تضحكون...



أم عبد الرحمن بعصبية: هااااه يا قليل التربية تكذبنا يا ولد عبد الرحمن اخخخخ خسارة تكون ولد ولدي...
مساعد يتمالك نفسه: محشومين طيب انتم ليش مهتمين في الموضوع ؟؟.. ليش جوا لكم وطلبوكم مو المفروض يجون عندي ويقولون اللي بخاطرهم اعتقد ما يحتاج الواسطات..
أم عبد الرحمن: يا وليدي عماتك ما يدرون باي شئ وهالكلام من ورآهم ...
منيرة: طيب يمه مساعد وش الفرق إذ هم أو حنا قلنا لك...
مساعد: لا يمه فيه فرق..وفرق كبير بعد ومن احد يدري عن نواياهم..
أم عبد الرحمن: الحمد لله نوايهم حسنة يمه مساعد..هذه الشيطان يحرضك على عماتك...
مساعد واقف: وليش ما تقولين محرضهم علينا...
منيرة بقهر: مساااااااااااعد...ليش تقلب كل شئ ضد عماتك خل نواياك صافية ترى الدنيا ما تسوى وكل هذا اللي مالكة بقدر قادر يختفي لا تتباهى باللي معك وحط ببالك إذا لهم حق بياخذونه.."مارد عليهم وحب على رؤوسهم وطلع منهم وكان مفول للأخر يستغرب إذ مسك أعصابه عندهم غصب لازم يمسكها مهما كان هذه أمي وجدتي ولا اقدر أقول شئ يسئ لعماتي.."
كانت جالسة بالصالة لوحدها تشرب شاهي تفكر بكلام أمها وأختها عن حلالهم الله يهديك يا يمه كان ما كلمتي مساعد عن شئ مليون مرة أحرصها ما نبغى شئ دام مو من طيب خاطر وعزيزة ما ادري وش فيها صارت مع أمي كل هذا عشان تؤمن على عيالها وأنا بعد ودي ائمن على ولدي طلال الوحيد مالي غيره بالدنيا بس الشكوى لله مو عارفة وش أسوي عشان أراضي الناس دخلت عليها وشافت أمها سرحانة وبعالم مو عالمها.."...
خوله باستنكار: يمه..."التفت عليها"...عسى ما شر...؟؟
حصة تبتسم: ما شر يمه تعالي أبغاك بموضوع...؟؟
خوله تجلس بغرابة: خير إن شاء الله ...؟؟...
حصة بتردد: إن شاء الله خير تعرفين أم علي...
خوله: إيه...وش فيها...؟؟...
حصة: ما فيها شئ...بس.."ناظرت لها بحذر"...تقول تبغاك لولدها علي...
خوله ببرود: يمه سبق وفتحنا الموضوع أكثر من مرة وأنتي تعرفين رأيي فيه وبعدين ما تدرين أن ولدها مطلق وعنده 3 عيال...
حصة: وش فيها..؟؟..
خوله بقهر: ورغد وين تروح..؟؟..
حصة: رغد..!!..مكانها بالحفظ والصون إذ مو عندنا عند عمامها وإلا نسيتي أنهم موجودين.." ما ردت عليها"..وش رأيك..؟؟..
خوله: يمه تظنين إذ وافقت عمام رغد يخلونها معي أكيد يأخذونها وأنا بصراحة ما اقدر اترك بنتي وهي كذا..
حصة بنظرة عصبية: وش فيها رغد إذ راحت هناك أزين لها عند أهل أبوها وأنتي بعد منتي صغيرة بتدخلين الثلاثين وأنتي ما شفتي عيالك ولا حتى تهنيتي بحياتك...
خوله بضيق: يمه الله يخليك إذ تشوفون أن رغد مضايقتكم لا تشيلون همها دامني موجودة وبعدين عمري لا أنا ولا هي ضايقناكم بالمصروف ولا قد مرة طلبنا شئ منكم..و...
حصة قاطعتها بعصبية: خــــوله...وش الكلام اللي تقولينه لا تنسين أنكم بناتي وأدور على مصلحتكم وخاصة أنتي ورغد بإذن الله مو ضايعه..
خوله: لا يمه إذ تركت بنتي بتضيع يمه رغد كل مالها تكبر وتتفتح عيونها وتواجهه أشياء بحياتها ودوري معها لازم أوقف بجنبها عشان تتخطى اللي تمر فيه...
حصة بنرفزه: يعنى وشلون ما تبغيني افرح فيك..؟؟..
خوله: يمه كافي تزويجك لأميرة غصب عنا كلنا الله يخليك موضوعي اغسلي يدك منه لان عندي بنتي وما عندي استعداد أبيعها عشان واحد ما ادري كيف يعيشني.."قامت وراحت لغرفتها تركت أمها بحسرتها على نصيبها ما راح أقول أم علي شئ بعطيها كم فرصة لين ما تهدى وارجع اكلمها"...
على الساعة 12 بالليل أصبح كل شئ جاهز ناظرت للمكان اللي كان جدا شاعري ورومانسي بالشموع اللي مضيئة بكل مكان وريحه الفواحة المنتشرة بكل أرجاء الغرف والأكل جاهز على الطاولة والموسيقى الهادية اللي ترقص بكل ركن من الأركان.. جلست تنتظره واسترجعت أيامهم استأذنت من متعب تروح مع السواق لمشوار وأوهمته انه رايحه للمكتبة تجيب كتاب وبتمر شماء طبعا هالشئ ما صار راحت معه للسوق واشترت كل شئ على ذوقها مع هدية بسيطة للذكرى وبالنهاية راحت لمحل الحلويات وطلبت منهم قالب كيك وحطة صورتهم أيام الزواج وكتبت عليها..
لو وصفت الشوق فيني..
ما أظن انه يكفيك...
ولو أقول أني احبك...
بتكون كلمة
احـــــــــــــبـــــــــــــــــــك ....والله شوية عليك..
واتفقت معه من بكرة يجي السواق ويأخذها بعد ما حرصته يغلفها بإحكام وقبل موعد جيته بساعتين خلصت كل شئ فرشت الممر بورود حمراء وشموع وعلى الطاولات أيضا شموع سمعت فتحه الباب وعالطول طلعت من غرفتها تستقبله وأول ما دخل استغرب من الظلام.."معقول الكهرب مفصول..؟؟ وشلون وتحت مفتوح وش هالريحة الحلوة والشموع اللي بكل مكان وناظر الأرض وشاف الورود منتثر بشكل ممر وفيها الشموع اللي منوره هالممر.."...
أميرة بابتسامة جذابة: حمد لله على السلامة.."ناظرت ساعتها وبعصبية مصطنعة"..مو كأنك تأخرت كان نمت برا مو أحسن.." ناظر لها بدهشة مخلوطة بإعجاب على منظرها الجذاب كانت فاتحه شعرها كله ومن قدام رافعتها على شكل قبة معطيها شكل جناااااان وخصال متفرق طايحه على وجهها لابسه فستان عاري قصير يوصل لحد الركبة له شال كانت ألوانه خياليه مثل ألوان الطيف...
متعب بنظرة أعجاب: سوري يا عمري أخذتنا السوالف وما حسيت بالوقت.."وقف مقابلها وبنظره لها مليون معنى ومعنى"...وش السالفة..؟
أميرة باستنكار: أي سالفة..؟؟...
متعب يناظر حوله: كل هذا وش قصته..؟؟..
أميرة تبتسم بخجل: ما له قصة كل ما في الموضوع كان نفسي ومنى عيني أسوي لك حفلة قدنا والحمد لله تحقق الحلم...
متعب بفرح: وش المناسبة...؟؟..
أميرة وكأنها تفكر: اممممممم من دون مناسبة حابه احتفل فيها شئ؟؟
متعب بتعجب: لا ما فيها أي شئ تصدقين عاد أحب الأجواء اللي كذا...
أميرة: إذ بغيت أسويها لك كل يوم أو بالكثير كل يومين ههههههههههههههههههههههه...
متعب: لا عاد أنا مو طماع لدرجة قولي كل 3 إلى 5 شهور عشان نجدد أيامنا مع بعض...
أميرة تمسك يده: ولا يهمك تعال مو جوعان.."وراحوا للطاولة وكان يناظر للأكل بإعجاب السلطة بنوعيها والعصير وصينية المعكرونة والمقبلات( كفتة لحم / أصابع السبرنغ رول/ كبه)..
متعب بعدم تصديق: أسالك بالله أنتي مسويتها أو من برا..؟؟..
أميرة بهبال: وش تتمنى مسويتهم أو لا..؟؟..
متعب: بصراحة أتمنى أنتي مسويتهم...
أميرة تمد له كبه: اجل خلاص ذوق من تصليحي وعطني رأيك..؟؟.."بدء يأكل وهو يتلذذ بطعمه"...
متعب: ممممممم بصراحة شئ متى لحقتي على كل هذا..؟؟..
أميرة: كل اليوم وأنا أسوي فيه ولما جاء الموعد بديت أطبخهم.."ويقطع عليهم الجو جواله يرن طلعه وشافت صاحب الرقم قام من مكانه ودخل الغرفة"...
سلمان: اطمنك كل شئ تمام...
متعب بفرح: وشلون قولي الأخبار بالتفصيل...
سلمان: بالبداية ما شالت وبعدين أرسلت لها رسالة قلت فيها ليش ما تردين أنا متعب..
متعب بحماس: هااااااااااه وبعدين...
سلمان: هههههههههههههههههه وش فيك مطيور لا تتعجل على رزقك...
متعب بقهر: سلمان وبعدين معك بتتكلم أو وشلون..؟؟..
سلمان: بتكلم بس مو كل شوي تقاطعني...
متعب: اووووووووووف اللهم طولك يا روح كمل تراك ذليتنا...
سلمان: ما عاش من يذلك المهم وردت وحسيت من طريقتها مبسوطة لكن انصدمت بصوتي بالبداية قلت لها...
"""" سلمان: أختي...أنتي معي...؟؟..
هند بارتباك وكانت منقهره: هـ....هـلا اخوي ممكن اعرف وش الرسالة..؟؟...
سلمان: حقك تعرفينها ترى متعب قبل ما يكون صديقي تراه اخوي ووصاني أقولك أن تبعدين عنه لأنه مرتاح بحياته مع زوجته وسعيد معها وأنتي كذا تتعبين نفسك بنفسك والقدر كتب لك بالبداية تجتمعون لكن بالأخير المكتوب ما منه هروب افترقتوا وخاصة أن أنتي لك فرص قدامك لا تضيعينها وتنتظرين واحد متزوج ومبسوط مع زوجته وأنتي بالنسبة له انتهيتي للأبد من حياته...
هند بصوت مرتجف: طيب...ليش ما كلمني وقال هالكلام بنفسه...؟؟...
سلمان: اعتقد قلت لك أنا مرسول ولو يبغاك كان رد عليك من الأول أو اقلها يكلمك ويقول اللي بخاطره لك بس مع الأسف النفس عافت مثل ما يقولون وأسف مرة ثانية تعديت حدودي معك لكن هذه رغبته وحبيت أحققها له...""""
متعب بحماس: وبعدين وش قالت.." على أخر جملة قلها كانت واقفة عند الباب انصدمت من اللي سمعته لكنه ما شافها لأنه كان واقف بالبلكونه وش قالت..؟؟...مين هذه..؟؟..."..
سلمان: ما قالت شئ وشكرتني وقالت أنها تسلم عليك....بس...
متعب: تصدق يا سلمان عمري ما راح أنسى هالمعروف تدري أنت أنقذتني منها ما تدري يمكن إذ ما وقفتها عند حدها كان وش يصير بحياتي مع زوجتي...
سلمان: وش دعوة يا متعب ترى ما أنت صديقي أنت اخوي وهذه مو مشكلتك لوحدك...
متعب يلف يبغى يدخل لكنه أنصدم وشافها واقفة والعبوس يكسوا وجهها: طيب سلمان أخليك أنا الحين ومشكور وما قصرت مرة ثانية...
سلمان: ما سويت إلا الواجب...مع السلامة...
متعب يناظر لها بخوف: مع السلامة..."قفل ومشى يوقف مقابلها وعلامات البرود طاغي كل ملامحها يا الله ليكون سمعت شئ من اللي قلته بس ما قلت شئ عشان تناظر لي هالنظرة ساد صمت طويل بينهم واللي كانت تتكلم عيونهم من هي يا متعب اللي تكلمت عنها وليش مهتم باللي قالته مين اللي وقفتها عند حدها عشان ما اعرف أنا..مين..؟؟ ما كان يعرف وش يقول لها أو وشلون يبدأ بالكلام معها يالله يا أميرة غيري هالنظرة اللي بتذبحني أكيد سامعه شئ وإلا ليش تناظر لي كذا تقدم منها أكثر وسكر عيونها بيديه..".....
متعب يهمس بإذنها: شكل الأكل برد وش رأيك نروح نكمل ليلتنا الشاعرية.."حاولت تبتسم وهي مسكرة عيونها وراحوا للبوفيه وجلست هالمرة قريب منه وكان يؤكلها ويتبادلون الابتسامة ويسولفون بأشياء بسيطة لكن للحين مخها شغال باللي سمعته.."..
دخل عليه بسرعة بمكتبة وكان بقمة العصبية...
متعب بخوف: وش فيك...؟؟..
مساعد بعصبية: وش فيني بعد ما قلت لك يا متعب يرسمون الخطة ويطبقونها بحذافيرها للين ما توصلوا ما يبغون..
متعب يجلس: طيب أهدى الحين عشان افهم منك الموضوع...
مساعد يضرب بيده على الطاولة بعصبية: وين أهدى..هااااه..وين إذ عماتك بدءوا بخطتهم ما تقولي من وين أهدى...
متعب بغرابة: عماتي...طيب الله يخليك يا مساعد أهدى شوي.."مساعد يجلس بعصبية بكرسيه"...
مساعد يناظر له بعصبية: عمتك حصة وعزيزة جايين عند جدتي عشان تكون الواسطة ما بيننا ونعطيهم الحلال...
متعب بصدمة: وش تقول معقولة...
مساعد: معقول ونص شفت يا متعب صدق كلامي..عمتي ما خططت وسعت إلا لما زوجتك بنتها عشان تقدر تلوي ذراعنا..
متعب بحيرة: وأنت وشلون عرفت..؟؟..
مساعد بابتسامة جانبية: من جدتك الواسطة الكبير...
متعب بضيق: طيب فهمني...
مساعد: جدتك تقول لازم أعطيهم حلالهم ولو جزء بسيط وإلا يشتكون بالمحاكم...
متعب بنرفزه: الظاهر أنهم انهبلوا من وين لنا حلالهم إذ ابوي الله يرحمه دمج كل شئ بحياته...
مساعد: ولا تنسى فهمنا قبل لا يموت أن كل شئ لنا وعماتي متنازلات بكل شئ...
متعب بتفكير: إذ على قولتك متنازلات ليش برأيك يطالبون الحين..؟؟..
مساعد بابتسامة جانبية: شافونا ما نعرف أي شئ وظانين أننا بنحن عليهم ونستحي على دمنا قالوا ليش ما نطالب بنصيبنا...
متعب بقهر: وش ناوي تسوي...؟؟..
مساعد: ولا شئ ما راح أعطيهم مجال يفرون بعقل جدتي ودام أبوي اخذ منهم برضاهم مو شرط نرجعها برضاهم إذ لهم حق بياخذونه..
"..فكر متعب بكلام أخوه صح عمتي الحين بدت تلعب لعبتها أولا تقربت بشويش وثانيا زواجي من بنتها وثالثا كلموا جدتي بالموضوع والله يستر من بعدين طلع من مكتب أخوه وكان متضايق دقت أميرة عشانه تبلغه يجيها لكن انصدمت من طريقة كلامه معها ومبين عليه معصب وقفل الخط بوجهها ناظرت لشاشة الجوال مصدومة ومستغربة هذا وش فيه يعنى لازم يمر أسبوع فيه هواش يا رب صبرني على ما بليتني وما حست إلا منال بجنبها"..
منال تبتسم: ايوه يا عم من قدك الحين ما فيه محاضرة أخيرة وبتطلعين بدري مو مثلي أبلطع للين أبو العيال ما يشرف على 1 ونص...
أميرة تحاول تبتسم: شكلي بعد أنا مثلك بلّطع معك..
منال بتعجب: يوووه ليكون شيخ الشباب مو فاضي لك.."هزت رأسها بأيه"..تبغيني أوصلك عادي..
أميرة: لا يا عمري أنا اتصلت وشكله عنده اجتماع يمكن بعد شوي يتصل..
منال بخبث: وشلونه معك...؟؟...
أميرة تتنهد: الحمد لله ...
منال بحذر: يعنى ما تحبينه...؟؟...
أميرة تبتسم بخجل: اكذب عليك إذ قلت لا متعب الحين كل شئ بحياتي وكل يوم اكتشف فيه أشياء تحببني فيه صحيح مرات يعصب على أتفه شئ بس تعودت على عصبية وحبيتها تدرين مرات أنا اقصد اعصبه...
منال: هههههههههههههههههه منتي صاحية الناس تدور على الراحة وأنتي تعصبينه طيب وهو؟؟..
أميرة بحيرة: مرات أحسه انه يحبني وما يقدر على بعدي ومرات لا كأني زوجة عليها حقوق...
منال تغير الموضوع: وبلقيس جابت بنت صح.."هزت رأسها بأيه" وش سمتها..؟؟
أميرة بفرح لأنها تحب الأطفال: عهد تجنننننننن بسم الله عليها...
منال: الله يخليها لها عاد أنا عندي ريوف مطلعة الشيب من راسي وحدة وشوفي وش تسوي بي وإذ جاء أبوها تحتمي عنده...
أميرة: هذولاء البزارين غصب تطلع منهم حركات.."واندمجوا بالسوالف ودقت مرة ثانية على متعب وما رد عليها يارب وش قصته بعد اليوم إلا ولمى جايه عندهم كانت مفوله للأخر وجلست بعصبية"
أميرة بغرابة تناظر لمنال: بسم الله وش فيك...؟؟
لمى بقمة عصبيتها وترمي الملف: من الأخت فوز الحبيبة محاضراتها متأخرة والسواق ملّطع عندها مو راضية ترسله لي.."انقهرت أكثر لما شافتهم يضحكون"..إيه وش عليكم كل وحدة عندها زوج وتحت أمرها بس ما عليها إلا تضغط على رقمه ويجيها ركض مو مثلي...
منال: طيب تزوجي وافتكي من عوار الرأس..؟؟
لمى: لا بسم الله علي لسه أنا صغيرة وراي درب...
أميرة: هههههههههههههه طيب يا أم الدرب روحي معي....
لمى تشهق وطيرت عيونها: لا..فشلة أروح معكم وش يقول ولد خالي ما عندها سواق...
أميرة: طيب وين رياض..؟؟
لمى بعصبية لما جابت سيرته: الله يقلعه هالحمار اتصلت عليه وما دريت إلا مقفل بوجهي وارجع اتصل ويقفل قسم بالله لو قدامي كان ارتكبت فيه جريمة...
أميرة: هههههههههههههههههه خلاص ترى ما يسوى عليك افرحي حتى أنا شيخ الشباب كشت فيني ولا عطاني وجهه يعنى بجلس معك وبغني.."وبلحن كأنها تغني".. يالللللليل ما أطولك.. "وضحكوا"
لمى بغرابة: اجل مين بيجي يأخذك...؟؟..
أميرة: ما في غير طلال هو المنقذ الوحيد.."حست ضربات قلبها تتسارع لما أنذكر اسمه وحست بحرارة بداخلها تصعد لوجهها"...
منال وقفت بعد ما شافت جوالها: يله عن أذنكم أبو العيال جاء..
أميرة: عاد اللي يسمعك يقولك عندك درزن عيال كلها ريوف الله يخليها لك...
منال تغمز لها: إيه بكرة تجربين الأطفال وبتقولين ما قلت.."سرحت بكلامها لو احمل طفل من متعب كان صرت اسعد مخلوقة بالدنيا ردت لها ابتسامة وجلست تدق على طلال"...
وبالسيارة جالس ينتظرهم وهو يحوس بمسجل إلا وتفتح الباب...
أميرة: سلالالالالالالالالالالام تأخرت شوي...
طلال بتعجب: وعليكم السلام طراره وتتشرط أقول قفلي الباب دام النفس عليك طيبة...
أميرة: طيب لا تعصب أول شئ معي لمى أبغاك توصلها لبيتهم.." فرح لما عرف أنها معهم يا بعد عمري والله لها وحشة لي كم أسبوع ما شفتها ولا سمعت عنها وفتحت الباب اللي وراء أميرة تدخل بحياء وتسلم أما هو فكان مبسوط واخذ شريط خالد عبد الرحمن وشغل على أغنية طمني عليك وأول ما سمعتها ابتسمت وعرفت مقصده.."..
طلال بفرح: حي الله ببنت خالتي عزيزة وشلون خالتي والوالد..؟؟..
لمى بخجل: الحمد لله كلهم بخير...؟؟..
طلال حب يقهرها: ونجود وفوز وش أخبارهم.." عمى وأنا ما تسال عني مو ماليه عينك"
لمى من دون نفس: بخير.." يا قلبي شكلها زعلت الله يعيني على زعلها حشى كبريت هذي.."...
أميرة: طلال ليش ما تجي يوم تتغداء عندي..؟؟..
طلال: لا فشلة وين أجي تعالي أنتي عند شماء..
أميرة بغرابة: انتم وش قصتكم كل ما أقول شئ تقولن...فشلة...
طلال بغرابة يناظر لها: ليش احد قايل غيري...؟؟..
أميرة تأشر على وراء: المحسنة اللي وراي قلت لها روحي معي قالت.." بتريقه"...فشلة...
طلال بفرح: بعدي بنت خالتي هذا السنع مو مثلك وجهك مغسول بمرق وتمشين وتعزمين أثقلي شوي
أميرة بنرفزة: وجع وش شايفني هبله...
طلال يغيظها ويحرج لمى: إيه هبله ونص وإلا وش رأيك يا لمى..؟؟..
لمى بخجل: لا...ترى ما أرضى على بنت خالتي..
أميرة بابتسامة نصر: يا بعد عمري والله هذولاء الصديقات وإلا بلا مو مثلك...
طلال: خخخخخخخخخخخخخخخخخ تدرين ليش قالت كذا لأنها هبله مثلك.."فولت على الأخر أنا هبله طيب يا طلللووووله بعد ما وصلوها عالطول وصل أميرة اللي أول ما دخلت حصلت الكل كان يتغداء حتى هو معهم ناظرت فيه بغرابة وبضيق..ليش..ليش سوا معي كذا ليش ما تكرم وجابني من الكلية ليش حتى ما رد على مكالماتي أو أرسل حتى رسالة شاف الضيق بداخلها وحاولت تنسى اللي صار وبعدين تفهم منه وش الموضوع بالضبط بعد ما أخذت دش ونزلت تحت كان قايم وجالس بالصالة مع جدته وما بقى على الطاولة إلا أمه..وش فيه..؟؟..تقل ماله خلق يشوفني ليكون زعلان الظاهر الحبيب مشتاق لزعل والله يصطفل بكيفه تعبت وأنا أحاول افهمه بعد ما خلصت طلعت فوق تنام"..
على 9 توها جايه من السوق يله تأخرت مرة أول مرة تحصل معي كله منك يا بشاير نزلت من السيارة وشافت واحد طالع من بيتهم وواقف عند سيارة ماكسيما ابتسمت بخبث لأنها عرفت صاحب الوجه الحسن مشت من عنده بلا مباله طلعت بالدرجات بكل ثقة والتفت بغرور عليه.."...
هاجر بغرور: أنت هييييييييييييييه وش تسوي هنا...؟؟..
رياض بابتسامة جانبية: أنا فيه استني مدام ازيزة...
هاجر: اهاااااااااااااا طيب...يله اطلع هناك انتظرها.."وتأشر بيدها لبرا"..
رياض: مدام ازيزة قول استنا هنا..؟؟.."نزلت بغرور وعلى وجهها ابتسامة مكر لمحها رياض لأنها مغطي وجهها بطرحة خفيفة وعبايتها ماسكة على جسمها الملفت للنظر"..
هاجر وتأشر بيدها بكل غرور له: رجال طويل عريض مثلك.."تناظره باحتقار"..ما يليق عليه دور الأهبل...
رياض بابتسامته الجذابة: بنت بطولها وعرضها ما يليق عليها هاللبس اللي لابسته.."ناظرت بنفسها وكأنها تشوف ملابسها.. "..
هاجر ناظرت له بتكبر: أنا حرية بنفسي ولا اسمح لأي واحد يتدخل فيني...واضح...
رياض بتحدي: لا مو واضح..أشوف الغلط قدام عيوني واسكت ولا الغلط جاي من اعز ناس لي اللي هم بيت خالي...
هاجر تضحك بتكبر: ههههههههههههههههههههه تصدق ضحكتني وما ودي اضحك أقول وش رأيك ما تنتظر برا أحسن ترى المكان ما يلوقك لك.."وبنظرة اشمئزاز"..وأنت تنتظر هنا....
رياض: ابشري يا بنت خالي اللي تبغينه بس بالأول هالكلام اسمعه من مساعد ومن متعب مو من وحدة ما تعرف السنع...
هاجر بقهر: صدق انك قليل أدب ببيتنا وتغلط....
رياض: بالعكس أنا للحين محترمك وما عاش من يغلط عليك وعلى فكرة لا تظنين أن غرورك وتكبرك على الناس انه بيكون لك مكانة بقلوبهم بالعكس الكل بكرة راح ينفر منك ولا احد يحبك وأولهم أخوانك..
هاجر بغرابه: أخواني... ؟؟...
رياض: إيه أخوانك لا تظنين أن كل شئ راح يظل مثل ما هو كل شئ بيتغير مع تغير الزمن.. القصر اللي أنتي عايشه فيه يمكن بغمضة عين يصير كهف فوقي يا بنت خالي وبعدين لا تنسين من تواضع لله رفعة وخليك دايم متواضعة عشان الكل يحبك.."ابتسم لها"..ممكن اطلب منك شئ يا بنت خالي..؟؟
هاجر بضيق: نعم...وش تبغى....؟؟...
رياض: هههههههههههههههههه الناس إذ طلبت شئ يقول أمر تدلل مو وش تبغى..؟؟
هاجر تتكتف: والله أنا حرة أقول مثل ما أبغى..؟؟ ولا تظن بالمحاضرة الطويلة اللي قلتها أني خلاص اقتنعت بكلامك ترى ما حرك شعره من شعر راسي..
رياض بقهر: رجعنا للمنوال شكل الكلام مو عاجبك..؟؟..
هاجر تتنهد: بتطلب أو وشلون..؟؟..
رياض: لا أبطلب ممكن يا بنت خالي ما تلبسين هاللبس ولا تتغطي بهالغطوة...
هاجر بنرفزة: اسمع...دام أمي وأخواني راضين باللبس أنت لا تتدخل فيني..
رياض يقهرها: الله يهديك بس أنا رياض ولد عمتك عزيزة تشوفين هذا ما يكفى أن أتدخل فيك..؟؟..
هاجر تتمالك نفسها وباشمئزاز: عرفنا انك رياض وولد عمتي بس بصفتك ايش تتدخل..؟؟..
رياض بنظرة حنان: تبغين الصدق بصفتي...معجب...."اختفت ابتسامتها وانخرست من اللي تسمعه وش قاعد يقول هذا وشافت سيارة أخوها مساعد دخلت من البوابة الكبيرة وعالطول ركضت من الدرجات ودخلت البيت بسرعة وعالطول لغرفتها وقلبها للحين يدق بقوة معقولة..معقولة اللي اسمعه.. ..لا..أصلا ما قال كذا إلا عشان الين وأهدى صدق عطيته وجهه بس الحين وش أسوي يا ربي أخاف مساعد شافني والله ما يخليني عايشه اليوم خليني أنام أحسن لي...؟؟..."...
على الساعة 11 جالسة بالمجلس مع خالتها وأحفادها دخل عليهم وشافها جالسة بالأرض ومعها أقلام تلوين تلون مع طيف ابتسم على شكلها الطفولي وجلس بجنب أمه يلاعب عهد اللي مفتحة عيونها وما تدري وين ربي حاطه...
منيرة تناظر لولدها بحنان: عساني يا يمه أشوف عيالك...
متعب يناظر بأميرة اللي مبين أنها منحرجه ونفس الوقت زعلانه: بحياتك يمه إلا وين هاجر؟؟
منيرة: نايمه..."تكلم أميرة"...يمه أميرة اخذي عهد بشوف بلقيس متى يجون.. "قامت أميرة تأخذها وجلست بعيده عن متعب ووقفت بتعب"...
متعب بغرابة: وينهم الحين..؟؟..
منيرة: رايحين لزواج حماة بلقيس.."طلعت من المكان وهي تستغفر وتسبحه بصوت مسموع رجع نظراته لها وهي تناظر ببنت بلقيس وتبتسم لها تقرب منها ومازال عيونه معلقه عليها "...
متعب: ليش ما رحتي معهم.."رفعت عيونها وشافت بعيونه نظرات غريبة هل هي حب أو..أسف...
ما قدرت تحددها ورجعت ناظرها للكتلة الصغيرة اللي بين يدينها"...
أميرة تحاول تكون طبيعية: ما لي خلق...
متعب بابتسامة جانبية: وليش ليكون تعبتي بعد.." ناظرت له بحقد وش فيه قالب علي اليوم وش سويت له الحين..؟؟.."..
أميرة بتعجب: لا ما تعبت..."الظاهر الحين بتعب من جد من طريقته"...
متعب بتريقه: تعرفين شي عن تربيه الأطفال.."يأشر على بنت أخته"...
أميره بقهر: لا..بس تعلمت شي بسيط من الكتب والتلفزيون...
متعب: المفروض كل الحريم يعرفون عن الأطفال من غير ما احد يعلمهم..
أميرة ببرود: غلطان ما يعرف إلا اللي عنده أطفال وبعدين سهل أن الواحد يتعلم...
متعب بتريقه: اهااااااااااااا طيب تعلمي
أميرة بابتسامة جانبية: وليش ما تتعلم اعتقد انه ما فيها شئ لو الرجل يتعلم ويساعد زوجته بتربية عياله وأنت مو ناقص عنهم...
متعب بسخرية: لا حسبتك تزوجتيني عشان الورث.." تغيرت ملامحها لما ذكر الموضوع وش جاب طاريه الحين"...
أميره حست بنار تغلي داخلها وقالت بسخرية: أكيد الورث مفيد لك ولغيرك.." ابتسم بخبث وبنفس الوقت انتصار ووقف يبغى يطلع لكن وقفه صوتها والتفت بملل"...
أميرة بضيق: ممكن اعرف وش فيك..؟؟...
متعب ببرود: يهمك تعرفين وش فيني.."مشت للين صارت بجنبه وهي شايله عهد اللي تلعب بشعرها"
أميرة بحنان: أكيد يهمني...متعب...أنا قلت شئ يزعلك وش فيك..؟؟
متعب يناظر بعهد ويبوس رأسها: تصبحين على خير.."صعد فوق وتركها لوحدها بالنار الحيرة اللي قلب عليها فجاءه جلست وهي سرحانة بمتعب اللي ما تدري وش فيه ليش متغير علي ومن زمان ما جاب طاري الورث أخرها يوم كانا بجدة ليش فتح الموضوع من جديد وما حست إلا بخالتها تجلس وتأخذ منها عهد.."......



نايمه على سريرها تفكر بصاحب الصورة اللي بيدها يالله ما حله عيونه وخشمه حلو وكل ما فيه حلو..يالله يا طلال مشتاقة لك الله يقطع الامتحانات أشغلت العالم عن حبايبها..آآآآآآه بس الله يصبر قلبي المشتاق وما حست إلا بابها يفتح بقوة تدخل فوز وهي انتفضت بخوف وتجلس على حيلها بارتباك ما تدري وين تحط الصورة إلا تحتها..
لمى بقمة خوفها وعصبيتها: وجع يوجع العدو ما تعرفين تدخلين بشويش..
فوز مرتبكة وخايفة: اسكتي يا لمى جاء مشعل...
لمى ببرود: طيب..وإذ جاء..
فوز تجلس على سريرها وتمد يدها المرتجفة: شوفي...
لمى بحيرة: فوز وش فيك وإذ جاء وش بيصير...يأكلك مثلا؟؟
فوز: جلست معه...
لمى مو مستوعبه: لحظة الحين هو فيه أو راح...؟؟
فوز: راح...
لمى: جاء وشافك صح.."هزت رأسها بأيه"...طيب وش دوري الحين؟
فوز تأخذ مخدتها الكبيرة وتضربها: مالت عليك وعلى اللي يجي ويقولك أقولك جاء وجلست معه تقولين وش دوري..؟؟..
لمى: فوز..هذه مو أول مرة يجي من تملكتوا وهو راز وجهه...
فوز بعصبية مصطنعة: حدك عاد المسكين بسبب دوامه المضغوط ما يأخذ إلا أربعاء وخميس والجمعة يسافر..
لمى: متى حددتوا موعد الزواج..؟؟..
فوز: بصراحة قلت له يقول لأهله بالعطلة مو أحسن..؟؟..
لمى: إيه صح..وخاصة أن عيد الأضحى على الأبواب تتوقعين يكفى لنا ولك...
فوز: راح يكفى لا تخافين.."ناظرت لها بخبث"..أقول لمووو طلعي اللي تحتك..
لمى بخوف وارتباك: هااااه وش اللي تحتي...؟؟..
فوز: تتوقعين أني ما شفتها الصورة..؟؟...
لمى تبلع ريقها:..إي..... صورة..؟؟...
فوز: وأنا وش عرفني الصورة اللي معك طلعيها أحسن لك...؟؟..
لمى بخوف: بالأول اوعديني ما تجيبين سيرة لأحد حتى أمي...
فوز بنرفزة: وعـــــــد بس طلعيها بسرعة.."طلعتها وهي مستحيه منزله عيونها بالأرض تفاجئت فوز من صاحب الصورة وناظرت بأختها بعصبية"..
فوز بعصبية: وش جاب صورة طلال عندك..؟؟..
لمى بارتباك: بصراحة...هو أعطاني إياها.....عشان ارسمه...
فوز: وش عرفه انك ترسمين..؟؟..
لمى: والله العظيم ما ادري يمكن أخواته قالوا له أو رياض...
فوز: لمى أنتي صغيرة على السوالف لا تخلين شئ يشغلك لا طلال ولا غير طلال..
لمى بقهر: بس طلال ولد خالتي ما اعتقد انه يضحك علي مثلا..؟؟
فوز: أنا مو قاعدة أقول انه يضحك أو غيره ولا تنسين اعرف طلال مثل ما أعرفك بس يا لمى..لا تحطين شئ براسك دامك للحين مو عارفه وشلون تحددين مصيرك معه.."نزلت عيونها بحزن"...مو عشان أقول كذا أضيق صدرك تعرفين أنتي أختي وحبيبتي وما أرضى أشوف دمعة تنزل منك لأي سبب من الأسباب.."حاولت تبتسم"..يمكن طلال يعدك وحدة من أخواته وحب تسوين له خدمة وأنتي فسرتيها شئ ثاني.." لااااا طلال ما قالي كذا..طلال..طلال...ما ادري وش قال بس متأكدة انه يبادلني نفس المشاعر إيه متأكدة..."...
لمى بحزن: طيب وش تبغين أسوي..؟؟..
فوز: ما أبغى تسوين شئ دامه يبغاك ترسمينه ارسميه كأخ لك مو شئ ثاني فاهمه.."هزت رأسها بأيه".. يله بروح تحت ترى الدلوعة مها ونجود جو انزلي قبل ما يرسلون عيالهم عندك.."..طلعت أختها وتركتها مع أفكارها اللي توديها وتجيبها معقولة كلام فوز صح وان طلال يعدني مثل أخته بس أنا أحبه..إيه أحبه..معقولة هو ما يحبني طيب وشلون أتأكد انه يحبني..وشلون..أميرة..لااااا...يا خبله مو أميرة..أنتي اكتشفي بنفسك هالشئ وأعيش المغامرة لوحدي لا من شاف ولا من عرف.."...
دخلت عليه وحصلته نايم بسابع نومه ما هان عليها تشوفه متكشف والمكيف بارد آخذت الغطاء وغطته وبست جبينه وطولت وهي تدرس ملامحه الغامضة...قامت وفتحت البلكونه ووقف تتأمل المكان حست بنسمة باردة حركت خصال شعرها وتفكيرها بالشخص النايم كان ودها تدخل برأسه وتعرف بايش يفكر وليش هالانقلاب المفاجئ عليها...
"""الجزء الثالث عشر """

جالس بمكتبه ومعه أوراقه الهامة دخلت ومعها كاس عصير وأول ما شافت فوضى الأوراق بكل مكان وعبوسه وكانه ما حصل اللي يبغى حطت العصير على طاولته"...
متعب بضيق: مو مالي عينك هالاوراق شيليه الحين ينكب عليهم.." اللهم طولك يا روح وبعدين على مزاجه اللي له كم يوم على هالحال"...
أميرة تحاول تتمالك نفسها: يعنى ما تبغى العصير..؟؟..
متعب بملل: لا ما أبغى شئ ممكن تروحين أشوف شغلي..؟؟..
أميرة بقهر: لدرجة وجودي مسبب لك ضيق...؟؟..
متعب يتأفف: اوووووف أميرة وش تبغين بالضبط..؟؟..
أميرة تتنهد: سلامتك بس بعد أذنك شماء تبغاني أروح معها السوق..؟؟..
متعب يترك أوراقه ويناظر لها بعصبية: ومن سمح لك تروحين من دون ما تأخذين شوري..؟؟...
أميرة بقهر: ما قلت بروح قلت ممكن تسمحلي أروح معها؟
متعب باشمئزاز: روحي بس لك ساعة...مفهوم...؟؟..
أميرة بضيق: ساعة..!!... ما تكفي...
متعب بملل: يعنى كم تبغين..؟؟..
أميرة بصوت مرتجف: أنت بعد شوي بتطلع وتخليني بروحي واهلك راحوا للمزرعة وأنا لوحدي اجلس بالبيت حتى ما خليتني أروح لأهلي..
متعب يتكتف وبنظرة استخفاف: وليش ما رحتي مع أهلي..؟؟..
أميرة: حسيت بشويه تعب...و...
متعب قاطعها: ومع أختك شماء لا ما شاء الله نشيطة مثل الحصان.. "نزلت عيونها وتحاول تمسك نفسها ولا تبكي قدامه"...شوفي أميرة.." ناظرت له بدموع".. بإمكاني أخليك لوحدك هنا ولا تروحين لا مع أختك ولا مع أهلي بس بكون كريم معك.." بسخرية"...روحي...
أميرة بنبرة مخنوقة: متعب ليش تسوي لي كذا..؟؟..
متعب ببرود: تقدرين تسمينها...لـــــــــعـــــــانه عرفتي الحين.." ناظرت له بحقد ولا ردت عليه".. ممكن تتركيني أشوف شغلي.."رجع للأوراق ولما حس أنها ما تحركت نزلهم واخذ يدقق بملامحها ولما شافها ما فيه أمل تتحرك وقف عندها ورفع رأسها وشاف عيونها الحزينة "...
متعب بحنان وحط يده على ذقنها: وش تتظرين اتصلي على شماء تجي تمرك ومنها توسعين صدرك وتطردين الطفش..؟؟..
أميرة تبعد وجهها عنه متحاشية لمسه يده: الطفش بكل مكان موجود.." فهم مقصدها وناظر لها بتكبر"
متعب بصوت شوي عالي: وش تبغين أسوي يعنى تبغين اترك شغلي وأتفرغ لك عشان أسليك وأوفر كل شئ لك بسهوله.." انتفضت من عصبيته وناظرت له بخوف يالله كل ما له يعصب وبكذا ما اقدر اطلب اللي أبغى منه"..
متعب حاول يهدي نفسه وتندم لما ثار عليها: والحين ممكن اعرف وش تبغين بالضبط..؟؟
أميرة بتردد: أبغى....فلوس...؟؟..
متعب بدهشة: وشوووو...فلوس...!!!...
أميرة: إيه....اجل اطلب من مين...؟؟..
متعب: والمبلغ اللي أحوله لك بحسابك شهريا وفلوس الكلية المفروض انك مجمعه لا يا حبيبتي المفروض انك ما تطلبين مني فلوس...
أميره حست بأهانه وبعصبيه شوي : اغلب الفلوس صرفتها والي معي ما تكفي أني أروح فيها السوق
متعب يرجع لمكتبه: اجل تحملي ما يجيك من اليوم ورايح ابدي تقتصدين لأني بثقل يدي بمصروفك "ناظرته بتحدي وعالطول طلعت وهي مفولة منه على الأخر بسم الله وش اللي سلطة علي ما كأني زوجته عدوته..وش فيه حتى اليوم ما خلاني أروح لأهلي المفروض أروح لان الأسبوع اللي راح ما شفتهم وبعد هالاسبوع والله حاله معه خليني اطلع وأوسع صدري دامه موافق أخاف الحين يطلع برأسه موال جديد يجلسني بالبيت..دقت على شماء اللي قالت بعد صلاة العشاء بتمرها تأخذها..
جالسين بالمقهى يسولفون مثل كل مرة ومع السوالف قاله رياض وش صار معه وفطس طلال عليه..
رياض بقهر: ضحكت من غير أسنان إن شاء الله قايل نكتة...
طلال: ههههههههههههههههههههه والله انتم النكتة هههههههههههههههههه..
رياض: ههههههااااااي ضحكتني ومالي نفس ...
طلال: لو أنا منك كان أعطيها ذاك الكف أخليها تعرف وشلون تتكلم معي مرة ثانية مو اكبر رأسها من أول لقاء بيننا..
رياض: أولا هذا مو أول لقاء وثانيا بالعكس قلت لها كذا عشان تستحي على وجهها وما تراددني بالكلام..
طلال: حبيبي اللي مثل هاجر بجراءتها وقوة شخصيتها عمره ما يعرف الحياء...
رياض بضيق: طلال ترى ما اسمحلك مهما كان هذي بنت خالك والمفروض ما تقول عنها هالكلام

طلال بابتسامة مكر: أنت الصادق..حبيبتك..."ناظر لها رياض بدهشة" إيه حبيبتك..لا تناظر لي كذا ما فيها شئ يا رياض بالعكس ليش تكبت مشاعرك وأحاسيسك اتجاهها أطلق لها العنان عشان ترتاح..
رياض: أنا مرتاح وبعدين أبغى افهم أنت من وين لك هالكلام.."بنظرة مكر"..ليكون أنت تحب بعد..
طلال بارتباك: هااااااه..إيه..وش فيها كل الناس تحب وأنا بصراحة أحب أمي وأبوي...
رياض: خل عنك الكلام اللي ما منه فايدة وقلي وش رأيك نروح للشرقية قبل العيد؟؟
طلال يحك ذقنه: والله مو شينه بس قل للشباب بالأول ومحسن هذا لا تخبرونه..؟؟..
رياض بغرابة: ليش ؟؟ وش فيك على الرجال...؟؟..
طلال بقهر: سبحان الله ما ارتاح له أحسه لهي بالدنيا أنت وصي الشباب وان شاء الله الأربعاء بنمشي من المغرب...
بعد ما راحوا وتمشوا واشترت كم غرض للكلية وجلسوا تعشوا وشغلها مع متعب اللي ما تدري ليش هو كذا معها حتى الاتصال ما اتصل مثل كل مرة إذ رحت لأهلي يزعجني باتصالاته ورسايلة وش فيه يا ربي وش صار معه عشان يعاملني كذا بصبر وبشوف أخرتها...
شماء تعطي بناتها البطاطس: أميرة وش فيك ما تأكلين..؟؟..
أميرة انتبهت على أختها: هااااه تصدقين شماء ما لي نفس بالأكل قلتلك ما أبغى بس أنتي أصرتي علي
شماء: يا بنت الحلال اغصبي نفسك وأنسى ما علينا متى تروحين لأهلي..؟؟..
أميرة تتنهد بتعب: ما أظن أروح هالاسبوع متعب مرة مشغول بالشركة..
شماء: وطلال وين راح وأنا بعد ما فيها شئ ليكون متعب مانعك.."ابتسمت بحزن وقطع عليهم جوال شماء"...
شماء بدلع: هلا والله بصاحب الصوت..
ماجد: الحين هلا والله وأنتي رحتي وتركتيني لحالي ما نقول إلا الله لنا..
شماء: يا بعد عمري ولا يهمك الحين أجي لو بطيارة إذ حبيت.."ناظرت لها أميرة بغرابة وابتسمت لها شماء"...
ماجد: المهم لا تنسينا من الهدايا الحلوة...
شماء: افااا عليك كم عندي أبو ندى وشذى واحد عسى الله يخليه لي..
ماجد بحنان: يا بعد عمري والله يا شماء تدرين الحين أجي وأخذكم وش رأيك..؟؟..
شماء تناظر أميرة بخجل: لا مو الحين معي أميرة ولسه ما خلصنا من السوق بدق عليك إذ خلصنا اوكي يا عمري...
ماجد: اوكي يا روح عمري يله انتبهي على نفسك وعلى البنات مع السلامة.."وأرسل لها بوسه"...
أميرة: ما شاء الله يا شماء مو كأنك نسيت حالك..
شماء تقفل بخجل: وش أسوي يا أميرة أحبه وما اقدر استغنى عنه...
أميرة تبتسم بحزن: شماء بسالك هو يحبك..؟؟..
شماء: يوووه أما ما يحبني كان اذبحه تدرين هو يموت على تراب رجولي..؟؟..
أميرة سرحانة: الله يهنيكم ويسعدكم...
شماء: وأنتي يا أميرة ما يصير بينكم كذا ..؟؟..
أميرة بارتباك: هااااااه لا يصير يعنى على حسب.."تغير الموضوع"..ندى حبيبتي تبغين بطاطس..
عهود: هند أنتي للحين متمسكة فيه بصراحة ومن غير زعل ما عندك سالفة ولا حتى كرامة...
هند بعصبية: لا تهمني لا كرامتي ولا غيره يا عهود أنتي وش عرفك بالحب متعب يجري بعروقي متعب هو أول حب وأخره مستحيل أتنازل عنه بالسهولة.. ولا تنسين تحديت نفسي ووثقت فيه وخنت اعز الناس عندي عشانه وبالأخير بالسهولة يرسل صديقة ويقولي أنسى كيف انسااااااااه وهو دنيتي...
عهود تهديها: طيب يا هند بالحالة وش تسوين إذ رقمه غيره مثل ما تقول خلاص انسيه يا هند وترى الدنيا ما توقف على متعب...
هند بعبرة مخنوقة: صدقتي متعب أول حب بحياتي ومو قادرة أشيله من راسي لازم أوصله باي طريقة وهاجر الطريقة الوحيدة توصلني له لو على حساب نهاية زواجه أهم شئ استرجع متعب لي وأفوز بحبه واخلي أميرة اللي فرضت نفسها علينا وعلى حياتنا تندم على اليوم اللي أخذته فيه..
الحال ظل مثل ما هو بينهم عندهم مادة الثقافة الإسلامية وكانت الدكتورة تعد كشف أسماء الطالبات لمعرفة الحاضر والغايب منهم متكئه على طاولتها بعد ما قلت اسمها وهي مو على بعضها تحس بصداع فضيع سكرت عيونها تريحها قبل ما تبدأ المحاضرة ولما فتحتهم حست الدنيا قلبت فوق تحت ومن قوة الدوخة رجعت بنفسها للوراء وحطه أيدها على رأسها لاحظتها الدكتورة لأنها جالسة بالصفوف الأولى وقريبة جدا منها...
دكتورة نوال: أميرة....تعبانه...؟؟..
أميرة بعيون كلها تعب ويدها مازالت على جبينها: شويه أحس بصداع...
دكتورة نوال: طيب...روحي لطبيبة تحت ارتاحي.."هزت رأسها بأيه ولما وقفت رجعت جلست بسرعة والطالبات اللي بجنبها مسكوها بسرعة"
دكتورة نوال تكلم وحدة من الطالبات: وديها للطبيبة ولا تتركينها إلا وأنتي موصلتها.."هزت شوق رأسها مسكت يد أميرة عشان تساعدها على الوقوف بعد ما طلعوا من القاعة ونزلوا للطبية نامت على السرير وقبل ما تروح شوق للقاعة.."...
أميرة بتعب: الله لا يهينك شوق انتبهي على شنطتي..
شوق تبتسم بحنان: لا تهتمي أهم شئ ارتاحي وإذ طلعت من المحاضرة جبتها لك.."ابتسمت لها"..
الطبية: سلامات أميرة وش تحسين فيه..؟؟..
أميرة بصوت كله تعب: صداع....صداع ذابحني...؟؟..
الطبية تكشف على عيونها: أكلتي شئ اليوم...؟؟...
أميرة: لا...مو مشتهية لأي شئ..؟؟..
الطبية: أنتي متزوجة أميرة...؟؟..
أميرة بتعب: إيه...؟؟..
الطبيبة: ولك أطفال ...؟؟..
أميرة: لا.... لسه....
الطبيبة قامت وراحت لمكتبها: الحين لازم تأكلين شئ قبل ما أعطيك على مهدئ بس أبغى منك أول ما ترجعي للبيت تروحين تكشفين على نفسك...
أميرة تجلس على حيلها بخوف: ليش دكتورة وش معي بالضبط..؟؟..
الطبية تبتسم: ما فيك إلا العافية بس يمكن تكوني حامل..."من صدمة ما سمعت عالطول جاء ببالها متعب ما تدري تزعل أو تطير من الفرح متعب إذ عرف وش يقول يفرح مثلي أو..مو مصدقة وينك يا منال تسمعين اللي اسمعه خسارة لو مو اليوم غايبة انتبهت على كلام الطبية وبداخلها سعادة ما توصف"...
على وقت المغرب جالسة مع بنت خالتها بمجلس الضيوف بعد ما قالت لها عن الموقف اللي صار معها...
بشاير بدهشة: ولد عمتك هذا أحسه ما يستحي...
هاجر بدلع: لا عاد مو لدرجة أصلا أنا اللي زودتها معه تدري على أني كنت جريئة معه لكن بداخلي كنت ارتجف...
بشاير تغيظها: ههههههههههههههههههههههههه أثريك علينا لسان وشخصية وأنتي من جنبها....
هاجر بقهر: أقول يالله بس عن الكلام اللي ماله داعي...
بشاير: هههههههههههههه عشان قلت الصدق على فكرة وين خالتي وأميرة..؟؟..
هاجر تلعب بخصال شعرها: أمي راحت مع متعب للمستشفى وأميرة راحت لأختها...
بشاير: إلا تعالي حفلتك متى نويتي تحطينها...؟؟..
هاجر: والله دامها حفلة كبيرة فكرت وقررت أحطها قبل العيد وش رأيك..؟؟..
بشاير: تصدقين كنت شايله همها اشوا غيرتي موعدها عشان اشتري بكيفي طيب وين تحطينها هنا بالبيت..؟؟...
هاجر: إيه...بصرف أمي وجدتي ويخلى لنا الجو....
بشاير: وحريم أخوانك..؟؟..
هاجر بملل: عندهم خبر اطمني إذ على نورة بتجي أما اللي ساكنه فوق قالت لها أمي وما قلت شئ...
بشاير: وأخوات رياض بيجون...
هاجر بمكر: أكيد يجون هم الداخلين وحنا الطالعين...
بشاير: اووووووه الأخت طبت ولا احد سم عليها....
هاجر بخجل: تدرين وش أفكر...أفكر أزورهم ببيتهم ومنها أشوفه...
بشاير بدهشة: والله انك قوية بنت استحي على وجهك بكر يقول هذي ما تربت زين...
هاجر بنظرة قهر مخلوطة بغرور: يخسى اللي يقول عني كذا وبعدين أنا ما جيت له جيت لأخواته...
بشاير: ما أقول إلا الله يوفقك..."جلسوا سوالف مع بعض عن الجامعة ومشاريعهم بعد الاختبارات"
منال: ألف مبروك والله تستاهلين كل خير..
أميرة بفرح: الله يبارك فيك...ما تتصورين يا منال لما تأكدت طرت من الفرحة...
منال: اشوا ما طرتي...
أميرة: ههههههههههههههههههههه لا معي شماء مسكتني ما توقعت بيوم من الأيام بكون حامل بعد 5 شهور مين يصدق...
منال: الحمد لله طيب بلغتي شيخ الشباب...
أميرة تتنهد بضيق: خايفة يا منال...خايفة من رده فعله...
منال تهديها: ليش تخافين..؟؟...
أميرة بصوت مرتجف: خايفة أنصدم وخاصة له كم يوم وهو متغير علي ما ادري وش فيه...
منال تهديها: يا بنت الحلال توكلي على الله وقولي له وبعدين مو شرط تقولين مهدي الوضع...
أميرة باستنكار: وشلون...؟؟..
منال: أنا أقولك...قولي له اللي صار لك انك طحتي بالكلية وجلست كل المدة عند الطبية هو عاد مو مطمن ويأخذك للمستشفى عالطول قولي أن السالفة كذا وكذا...
أميرة: خايفة منه...ونفس الوقت مستحية...
منال: ايووووه قولي كذا بدل هالخوف قولي لامه وهي تقوله أو وحدة من خواته...
أميرة: أشوف الوضع تدرين منال توني اعرف انك حكيمة...
منال بتكبر: افااااا عليك دنا منال أم ريوف وما اطلع حكيمة كان صرت خبر كان.."ضحكوا مع بعض ويقطع عليها فتحت الباب ويدخل"..
أميرة بارتباك: اوكي منال...أكلمك بعدين...
منال: أكيد شيخ الشباب عندك الحين يله تشجعي وقولي له بعدين إذ عرف صدفة يزعل صدق ولا يفرح....؟
أميرة بدهشة وضيق: صدق والله ...
منال: هههههههههههههههههههههههههه لا امزح..
أميرة بقهر: طيب مردودة يا حكيمة.....
منال: ههههههههههههههههههههه يله ما أطول عليك وانتبهي على نفسك...مع السلامة...
أميرة تحاول تبتسم: مع السلامة.."سكرت وناظرت له اللي كان جالس بالبوفيه يفكر قامت أميرة وقلبها يدق بقوة وقفت عنده "...أميرة وعلى وجهها ابتسامة خوف: حمد لله على السلامة..."ناظرلها ببرود"..
متعب: الله يسلمك..." يعنى حتى اليوم مزاجك زفت وشلون الحين أقولك... "
أميرة تحاول تضبط من نفسها وتعدل من نبرة صوتها: تبغى أحط لك عشى مسوية لك بيتزا مخصوصي لك..؟؟..
متعب قام: تعشيها مالي نفس... "فتح غرفة مكتبه ووقفه صراخها والتفت عليها بعصبية"...
أميرة بصراخ: وش فيك أنت علي وش سويت لك..ليش كذا تعاملني وش الذنب اللي اقترفته من غير ما ادري..ترى والله مليت منك ومن طريقتك ما تبغاني ليش تخليني اجلس معك بالعذاب اللي كل يوم تعذبني فيه إذ أنت مغصوب علي ترى أنا بعد مغصوبة عليك عمري ما رفضت لك طلب ولا حاولت أني ازعلك وفجاءة تقلب علي وكأني عدوة لك مو زوجة..ليش يا متعب...ليش..."دخلت غرفتها وهي تبكي أنصدم من انفجارها الغريب وش حليلها قبل شوي فجاءه تثور من غير أي سابق إنذار ناظر الباب..أنا صحيح غلطت بحقك والمفروض تلاقين مني الإحسان مثل ما الاقيه عندك يالله أنا مو ناقص مرض أمي من جهة وعماتي من جهة ومساعد من جهة والشغل من جهة وتجين يا أميرة تكون من جهة بعد ووش مغصوب ومغصوبة الظاهر انجنت بنت عمتي.. جلس على الكنب بتعب بخليها الحين تهدى وبعد شوي اكلمها أما هي من دخلت رمت نفسها على السرير تبكي وكل ما تذكرت اللي قالته ووضعها معه تشقه شهقة قوية صادرة من أعماق قلبها وسمعت صوت الباب تسكر شكله طلع هو همه شئ أصلا عمره ما اهتم فيني المشكلة يا ليت القصور مني وفوق هذا يعاقبني بشئ مالي ذنب فيه خلاص أنا تعبت لازم ابعد عنه شوي ما اقدر أتحمل العيشة معه لازم أروح لأهلي و أطول الجلسة عندهم للين ما يتأدب وتشوف يا متعب ما أكون أميرة إذ ما خليتك تتأدب وتبطل عنك هالتصرفات السخيفة ورجعت تصيح مرة ثانية وما حست إلا وهي بسابع نومه..."...
أخذت رقمهم من الدليل وعالطول طلعت لغرفتها ودقت عليهم انتظرت طويل ما رد ناظرت لساعتها لسه الساعة 10 ونص وينهم...
رياض: السلام عليكم....
هاجر بدلع: وعليكم هذه بيت عمتي عزيزة..." ابتسم رياض وعرفها عالطول"...
رياض يقهرها: والله دام انك طالبة الرقم ومتأكدة انه هو ليش تسالين...
هاجر بقهر: أنت أكيد....الـــ
رياض يقاطعها بغرور: إيه بشحمه ولحمه...
هاجر: ههههههههههههههههههههههههه تصدق عندك روح دعابة...
رياض: مشكورة من ذوقك أمريني يا الغالية...
هاجر سكتت فجاءه وحست بالحرارة على وجهها: صدق...
رياض بغرابة: وشو الصدق...
هاجر بخجل: آني......غــ ....غالية..."استغربت من ضحكته العالية"..
هاجر بغرابة: وش فيك تضحك..؟؟..
رياض: ههههههههههههههههههههههههه عليك.. هههههههههههههههههههههههههههههه..
هاجر بغرور: وش فيني ما اذكر أني قلت شئ يضحك..؟؟..
رياض يستفزها: إلا تبغين تعرفين...
هاجر بملل: يا ليت...
رياض: من شوي قاعد اكلم أمي اللي هي عمتك وأنتي دخلتي بالعرض...
هاجر بغرابة: كيف...؟؟؟.
رياض: اووووه هاجر للحين ما عرفتي أمري لله أفهمك قلت الغالية لامي عزيزة مو لك أنتي...
هاجر اللي فولت على الأخر منه وحست بالإحراج: وين فوز.....؟؟؟...
رياض مبسوط لأنه عرف يكسر خشمها: والله حاليا مو فيه ولا لمى بعد إذ جوا مين معي عشان نبلغهم.."حس بالسماعة قفلت ابتسم عليها وقفل وشاف الرقم ولقاه رقم جوالها أخذه ما احد يدري يمكن يحتاجه مع الأيام"....



على الساعة 11 بالليل صحت من نومها على صوت طق قوي على الباب قامت بتعب وتحاول تستوعب الأصوات تمشي بخطوات ثقيلة وبالنهاية استوعبت أن جوالها يدق فتحت الباب وشافت متعب واقف عند الباب ووجه خالي من أي علامات غصب مد لها الجوال وأخذته بكل هدوء وشافت شوق متصل بك... 
أميرة بصوت مبحوح: هلا شوق...؟؟..
شوق: هلا أميرة ليكون نايمه وأزعجتك.." دخلت جوا الغرفة تبعد عن نظراته وجلست على السرير تمسح دموعها العالقة حول عيونها"...
أميرة: لا ما كنت نايمه..؟؟..
شوق: طمنيني عنك إن شاء الله بخير..؟؟..
أميرة بارتباك لما دخل عليها: الحمد لله بخير...
شوق: ليكون سهرانه على البحث..؟؟..
أميرة تحاول تتذكر: أي بحث..؟؟..
شوق: يوووه ليكون نسيتي بحث اللغويات...
أميرة تتذكر: ايييه صح...تصدقين نسيته عن وشو قالت نجيب الموضوع..؟؟؟
شوق: طرق نقل المنتج للناس من ضمنها الدعاية الإعلانية...
أميرة وهي متأكدة انه يراقبها: طيب متى قالت التسليم..؟؟..
شوق: بعد بكرة عشان كذا قلت أخاف تغيبين وتنسينه...
أميرة توقف: مشكورة يا عمري لا ما راح أغيب...
شوق: طيب ما أطول عليك وإذ ناوية تغيبين أرسلي عملك مع احد البنات واسفة على الإزعاج...
أميرة: لا إزعاج ولا شئ عموما ما قصرتي...مع السلامة.. "سكرت وعالطول طلعت من الغرفة دخلت الحمام غسلت وجهها وللحين الآثار طازجة بوجهها مو مهم لازم اكلم هاجر قبل ما تنام وبعدين أروح فيها وعالطول طلعت من القسم وراحت لهاجر متجنبه متعب لما ناداها أول ما طقت الباب ما انتظرت طويل فتحت لها وكانت لابسه برمودا وناظرت لأميرة بتعجب"...


أميرة تبتسم: هاجر.. ممكن اخذ من وقتك شوي...
هاجر تفتح الباب كله بملل: تفضلي.."دخلت وقفلت الباب ورآها إما هي عالطول جلست على كرسي جهازها وناظرت لها ...أميرة ارتبكت من نظرتها شكلي أزعجتها وأنا ما ودي أتصادم معها بس الحاجة وما تسوي"..
أميرة بتردد: هاجر.."مدت لها ورقة".. أبغاك تساعديني وتطلعين لي الموضوع.." أخذت منها هاجر باهتمام وبعد شوي ناظرت لها لكن ما عرفت وش معنى هالنظرة"..
هاجر بثقة: يعنى مثل البحث..؟؟.."هزت أميرة رأسها"...طيب متى تبغينه..؟؟..
أميرة: التسليم بعد بكرة وبصراحة أعطتنا فرصة مرة قليلة.."هاجر لفت على كرسيها وفتحت صفحة قوقل وبدت تبحث ظلت واقفة تناظر لها من مسافة شوي بعيدة ولما فكرت أنها تتقدم خافت من رده فعلها أحسن أنثبر بمكاني بصراحة بهذا البيت تخاف تسوي شئ بعدين يصير ضدك.."...
هاجر التفتت عليها بغرور: ليش واقفة جيبي هذاك الكرسي وتعالي اوريك اللي تبغين عشان أسويه لك " ابتسمت أميرة وعالطول سوت اللي قالته وجلست بجنبها وشافت كل شئ بعالم النت"...
هاجر تكسر حاجز الصمت بتكبر: ما عندكم انترنت ببتكم...
أميرة: إلا عندنا بس ما استخدمه كثير
هاجر بنظرة سخرية: وشلون تجيبي أبحاثك..؟؟..
أميرة تبتسم: مستوى عن مستوى يفرق..وشوفي هذه الصورة وش رأيك يكون كصفحة للبحث...
هاجر تكبرها: حلوة...وخاصة أحسها جايبة مع الموضوع شوفي راح اضبطه لك وأطبعه وان شاء الله راح يطع يجنن وبتاخذين الدرجة الكاملة بعد...
أميرة تبتسم: دام أنتي اللي تسوينه أكيد راح اضمنها...
هاجر بفخر: أكيد..عمري ما سويت شئ ولا احد اخذ عليه درجة كاملة.." حاولت تبتسم وقامت تبغى تطلع"..
هاجر بتردد: أقول.." التفتت عليها"....أمي قالت لك عن حفلتي صح..؟؟..
أميرة: إيه قالت لي...
هاجر: وعندك شئ زين..."هزت رأسها بأيه"...اقدر أشوفه...؟؟..
أميرة بقهر: الحمد لله عندي ذوق بالاختيار ما احتاج رأي احد سوا إذ أعجبه أولا لأنه عاجبني أنا وبس.."بعد ما شافت القهر بعيون هاجر عالطول يفتح عليهم الباب بقوة بطريقة تخوف وقفت أميرة بمكانها من الخوف.."...
متعب بقهر: حضرتك هنا وأنا أدور عليك.." ناظرت بهاجر بخوف"...
هاجر: بسم الله الرحمن الرحيم وش فيك داخل علينا بشرك.." ما اهتم لأخته وكل نظرة منصب على المغلوبة على أمرها"..
متعب: جوالك من الصبح ما سكت روحي شوفي مين.." طلعت بضيق مو يكفى أختك تجي أنت وراحت لغرفتها وسمعت جوالها يرن شالته وكان الوالدة تتصل بك"...
أميرة تحاول تهدي من نفسها : هلا يمه...؟؟...
حصة: وينك من زمان وأنا أدق ما حد شاله...وينك فيه...؟؟..
أميرة ناظرت له وهو توه داخل وراح جلس يأكل: كنت بعيدة عنه...
حصة براحة: المهم وش أخبارك وأخبار متعب وأهله كلهم...
أميرة تتجنب نظراته: كلنا بخير أنتي وش أخبارك وأخبار ابوي وخوله ورغد..؟؟..
حصة: بخير شفتك ما تسالين قلت اطمن عليك.."ارتاحت أميرة لما عرفت سبب اتصال أمها خافت أن شماء بلغتها عن شئ ودقت تعاتبها لان المفروض تقولها مو شماء"...
أميرة تحاول تبتسم: والله ودي كل يوم اكلم بس تعرفين دخلنا على الامتحانات وانشغلنا معها...
حصة: إيه...عسى الله يوفقكم بتجين هالاسبوع...
أميرة تناظر له اللي كان يراقبها: إن شاء لله يمه...
حصة: مو تتصلين تقولين متعب انشغل ومو عارفه ايش ترى لك أسبوعين ما شفتك...
أميرة بتحدي: لا تطمني حتى إذ انشغل بجي مع طلال لا تخافين...
حصة: طيب...وأنتي جايه قولي لخالتك وأمي خليهم يجون...
أميرة بحيرة: والله ما ادري يمه أخاف ما يرضون...
حصة: أنتي قولي لهم وإذ مو جايين بسلامتهم بس بلغيني بالأول...
أميرة بتعب: إن شاء الله...
حصة: طيب ما أطول عليك شكلي أزعجتكم بذا الوقت...
أميرة: وش دعوة يمه بأي وقت اتصلي...
حصة: طيب...يله مع السلامة وسلمي على متعب والجميع...
أميرة بضيق: إن شاء الله...مع السلامة.."بعد ما سكرت ناظرت شاشة جوالها وما كان لها خلق تحط عينها بعينه وما حست إلا بهاجر دخلت فجاءه لان الباب كان مفتوح.."...
هاجر بغرور: شوفي أميرة وش رأيك.."شافت البحث اللي طلبته خلصته بأقل من ساعة"...
أميرة تبتسم: ما شاء الله عليك...بسرعة خلصتيه وشلون..؟؟..
هاجر بتكبر: لا حبيبتي هذه سر المهنة.."تقرب منها"..هذا وش يبلع.."حطت يدها بفمها تكتم ضحكتها لكن متعب عرف أنهم يتكلمون عنه"...
متعب بفم شوي مليان: تعالي هاجر..لا يفوتك بيتزا إنما أيه ما حصلتس...
هاجر تروح لعنده: اووووه بيتزا مرة وحدة تصدق عاد كنت بطلب قبل شوي لكن الحمد لله ربي رحمني.."تقربت وتناظر بانبهار".. عادي أكل وحدة..؟؟..
متعب: خليك قد كلمتك وحدة مو تجوز لك تقولين أبغى ثانية...
هاجر بقهر: أميرة...أنقذيني من الدب الجائع...
أميرة توقف عندها وتحاول تكتم ابتسامتها: ولا يهمك كل اللي فيه حلال لك كم هاجر عندنا...
هاجر بغرور: كم هاجر...هاجر.....سمعت مو متعب...
متعب يكلمها: وأنتي ما تبغين تأكلين..؟؟..
أميرة بتحدي: مو مشتهية...
هاجر بفم شوي مليان: بجد الجد أميرة أنتي مصلحتها..." سبحان اللي مغير الأحوال"...
متعب يقهرها ويرفع البيبسي يبغى يشرب: اجل مثلك يالرفلة ميح ما تعرفين شئ...
هاجر تناظر له بغرابة: وش فيه زوجك متسلط علي..؟؟..
أميرة تقهره: مو بس أنتي أنا لي أكثر من يومين وهو متسلط علي كأني سارقة حلاله.." ناظرلها بعصبية وتجنبت نظرته"..عن أذانكم..."دخلت غرفتها وطلعت للبلكونه كان الجو بارد بالليل جلست على الكرسي وناظرت للشارع وكانت بعالم مو عالمهم تنهدت من أعماقها وما حست إلا جاء وجلس عندها وعالطول قامت لان ما تبغى تتكلم معه باي شئ ومن غير سابق إنذار مسك يدها بقوه ووقفها"
متعب: وين رايحه..؟؟..
أميرة تحاول تفك يدها منه: ممكن تفك يدي...؟؟..
متعب بتحدي: لا....لازم نتكلم...؟؟.."ووقف مقابلها"...
أميرة تناظر له بسخرية وبنبرة مخنوقة: على ايش نتكلم الكلام انتهى وما بيننا شئ من الأساس..عـــ
متعب قربها منه: مو بكيفك تقررين إذ الكلام انتهى أو لا...
أميرة بتعجب وتحاول تفك يدها: اجل... بكيف مين؟؟..بكيف سعادتك...
متعب بصوت شوي عالي: أمــــــــيـــــرة...بطلي معي هالاسلوب اعتقد سبق وحذرتك...
أميرة: متعب..أنت بكذا تتعب نفسك وتتعبني معك ترى مهما قلت ما راح يغير شئ بالموضوع..
متعب يتأفف: اوووووووف أنتي ليش كذا عنيده..؟؟..ليش ما تعطين فرصة لغيرك..؟؟..
أميرة بضيق: لأني أعطيتك فرص وش كثرها وأنت اللي ضيعتها خلاص متعب والله العظيم تعبت وش تبغى الحين..؟؟..
متعب يقربها أكثر له وبحنان: أبغاك تعذريني أنتي ما تدرين باللي أمره كل يوم وكل ساعة ودقيقة بدل ما توفقين معي تكوني ضدي إذ أنتي ما قدرتي تتحمليني اجل مين يتحملني.."صدت للجهة الثانية وما حست إلا بيده الدافئة ترفع وجهها عليه وعيونها مليانه دموع" حبيبتي أميرة...انـ...
أميرة قاطعته باستنكار: حبيبتك...."بنظرة سخرية"...رجاء متعب لا تقول شئ أنت مو قده..
متعب بغرابة: ليش..عشان بس قلت حبيبتي..." ناظرت له بعيون حزينة"...أنتي فعلا حبيبتي وتاج راسي ومالي غنى عنك.." لا أكيد أنا احلم وش فيه اليوم أول مرة يسويها برغم انه ما قد وضح لي لا يا أميرة أشياء كثيرة تدل على حبه لك لكن فسرتها بأنه فرض على كل زوج بس متعب قال يحبني"
متعب يقربها له: وش فيك سكتي...؟؟...
أميرة بخجل وبصوت مرتجف: بس أنت عمرك ما قلتها ولا حتى بينتها لي دايم كنت أشوف فيك زوج عليه حقوق وبس...
متعب بابتسامة حنان: والزوج هذا مو من حقه يحب زوجته وخاصة إذ كانت مثلك إذ صاحت انتفخت عيونها وتطلع بسم الله تخرع...
أميرة بدهشة: لا عاد مو لدرجة...
متعب: وش أسوي مرات الحقيقة تكون مرة...صح..
أميرة بخجل: صح..."ونزلت عيونها.."...
متعب بصوت قريب للهمس: وأنتي...؟؟..
أميرة ووجهها احمر من الخجل: أنا...وش فيني...؟؟...
متعب: لا سلامتك ما فيك شئ بتقولين وإلا ارجع أتسلط عليك...
أميرة تسوي بيدها stop: لا...لا...لا.. الله يخليك لا تعيدها ترى والله تعبت وما اقدر أتحمل...
متعب: بسم الله عليك من التعب يا الدلوعة ما تقدرين تتحملين عشاني يله تتكلمين أو وشلون؟؟
أميرة خجل: وش تبغاني أقولك...غير أني حتى أنا ما اقدر على زعلك ولا على بعدك عني تعودي عليك انقلب حب لك...
متعب: إيه والدليل زعلك بسرعة بسم الله كبريت ما حسيت إلا و لسانك يطول أذانك...
أميرة: هههههههههههههههههه وش أسوي فيك جربت معك كل الطرق ومن غير فايدة قلت أجرب معك هالطريقة يمكن تنفع....
متعب يتنهد براحة: اعذريني يا بعد عمري والله مو بيدي وما كان ودي ادخل ضغط الشغل ومشاكله بيننا بس ما قدرت عاد قلت أميرة حبيبتي إذ تحبني راح تتحملني بس طلعتي دلوعة ما تتحملين شئ..
أميرة تبتسم بحياء: ليش شايفني ما أحس فيك..ما أبغى تضغط على نفسك وبالنهاية تفرغ طاقة الشغل وتصير على راسي وأنا اللي أكلها..
متعب يلمها له: ولا يهمك كم أميرة عندي وحدة ويالله قادر على لسانها.."ضحكوا و جلسوا سهروا مع بعض وقالت له عن اللي صار معها وما توقعت رده فعله اللي خاف عليها ولازّم ما تروح بكرة للكلية لكن أصرت تروح عشان تسلم بحثها.."..
كانوا جالسين بالصالة يتابعون الأخبار دخل عليهم والحزن يكسوا وجهه جت عنده منيرة بخوف وجلست بجنبه...
منيرة بخوف: مساعد وش فيك يمه.." نزل رأسه و ما رد عليهم وفضل السكوت.."...
أم عبد الرحمن: بسم الله عليك...وش فيك مساعد تراك خرعتنا...؟؟..
مساعد بصوت كله حزن وضيق: نورة....
منيرة حطه يدها على قلبها: بسم الله عليها وش فيها نورة...؟؟..
مساعد يتنهد بحزن طالعه من قلبه المكسور: تطلبكم الحل..." شهقت أم مساعد بقوة وجلست تبكي على مرة ولدها.."..
أم عبد الرحمن بصوت مخنوق: من أيام كانت معنا ما فيها إلا العافية وش فيها..؟؟
منيرة تبكي: لا حول ولا قوة إلا بالله الله يرحمك يا نورة ويحللك وش اللي جاه..؟؟؟..
مساعد يحاول يضبط صوته: طاحت من الدرج وكان معها نزيف قوي ومع الضعف والإجهاد اللي فيها ما قدرت تتحمل وهذا مكتوب لها...
أم عبد الرحمن: إنا لله وإنا إليه راجعون لا حول ولا قوة إلا بالله...
منيرة تمسح دموعها: الله يرحمك يا الطيبة وطيف وينها..؟؟.
مساعد: بالبيت عند الشغالة أول ما طلعت من المستشفى عالطول جبت هنا.."حط يدينه على رأسه بحزن"..
منيرة تبكي: خبرت أهلها...؟؟...
مساعد يتنهد: إيه..جوا عندي وهم اللي قالوا ارجع البيت..."وزاد بكاء منيرة تتحسر على فقدان مرة ولدها الحبيبة اللي عمرهم ما احد تأذى منها نزلت هاجر عليهم وشافتهم بالحال خافت وجت عند أمها اللي عالطول ضمت بنتها وسألتهم ولا احد رد عليها وبعد ما فقدت أعصابها سالت مرة ثانية بصوت عالي نطقت أمها بصوت متقطع وكانت فاجعة كبيرة لهم..لا..ما اصدق..لا..نورة ما ماتت..ما اصدق اللي اسمعه وشلون وليش تموت هي نورة طيبة وحبوبه وعمري ما شفت أو سمعتني كلمه تزعل... نورة لا...لا...."..
ومع دخول فصل الشتاء وبرودة الطقس وخاصة مثل هالاجواء من كل سنة تلازم متعب أنفلونزا شديدة لدرجة انه تطيحه بالسرير لعدة أيام متواصلة مصحوبة بارتفاع في درجة الحرارة بشكل مو طبيعي والهذيان المستمر كانت تغير له الكمادات اللي تحطها على رأسه وتحت ظهره وحتى هو مريض يجننننن كان يهذي بكلام أو خرابيط ما فهمتها أميرة إلا غير هند...هند.. تجمدت أميرة بمكانها وناظرت له بخوف وعدم مصداقية ما تسمع مين هند وش تصير هذه كان ودها تصحيه من غيبوبته وتستجوبه عن هند اللي ذكرها أكثر من مرة بركان يفور بداخلها ودها تعرف حقيقة هالهند هذي...
كانت جالسة تشرب حليب بالكاكاو وتتفرج على التلفزيون تفكر باللي قاله من كم يوم مين هند وش علاقتها بمتعب وشلون اعرفها إذ سألته أكيد بينكر وشلون اعرف..؟؟..
متعب طل من غرفته وعلامات المرض للحين ظاهر على وجهه: والله انك مزعجه كل هذا ما تسمعين تراك ازعجتيني.." انتبهت على صوته وحمدت ربها ما كشف سرحانها جاء وجلس بجنبها تحاول تبتسم للحين اللي صار معها ما نسته كانت تبغى تفاتحه وتعرف حقيقة هند لكن خافت عليه وخاصة أول مرة يقوم من سريره من بعد 4 أيام عاشها مع المرض.."...
أميرة تحاول تبتسم: حمد لله السلامة..صحيح أزعجتك...؟؟..!!..
متعب بصوت تعب: لا... بالعكس دامك معي وبجنبي عمري ما أحس باي إزعاج...
أميرة تنزل الكوب: طيب لو سمحت..ممكن تعود أدراجك وترتاح بالغرفة..
متعب يأخذ كوبها: لا ما اسمح لك تأمرين وبعدين وش ذا..؟؟.." وشرب منه"..الللله الحين تسوين لك يا الدبه وأنا زوجك حبيبك... لا....
أميرة تأخذ منه: أولا هذا مو لي لولدك ثانيا ما ظنيت انك بتقوم من فراشك تبغى أسوي لك..؟؟..
متعب: فيه مثل يقول من شاور ما أعطى.."لما بغت تقوم مسكها عالطول"..لا يا عمري ما أبغى أتعبك ودامه لولدي عليه بالعافية...
أميرة بقهر: يا سلالالالالالالام ولدك عليه بالعافية وأنا بطقاق...
متعب يهديها: خلاص...خلاص...ولا يهمك عليك وعليه بالعافية.."سمعوا طق باب وكانت بتقوم لكن سبقها يفتح الباب شاف هاجر تبكي وحالتها حاله وعالطول ارتمت على أخوها والخوف كان بداخله جت أميرة بسرعة ووقفت عندهم تناظر لهم بخوف وقلبها مقبوض من شكل هاجر وانهيارها"..
متعب يبعدها عنه بخوف: هاجر وش فيك.."ما ردت عليهم إلا بصياح وما حست إلا متعب يهزها" وش فيك..أمي فيها شئ.."هزت رأسها بلا"..جدتي فيها شئ.." هزت رأسها أيضا بلا وبصوت شوي عالي"..اجل وش فيك..؟؟.."مسكته أميرة عشان تهدي ناظرلها بعصبية وفهم عليها أن يطول باله"..
أميرة بعطف: هاجر...وش فيك..؟؟...
هاجر بصوت متقطع: نــ...ورة....
أميرة بخوف: وش فيها نورة...؟؟..
هاجر انهارت بحضن أخوها مرة ثانية: مـ....مــاتــت.....
أميرة بخوف وصوت شوي عالي: وشو...ماااااااااااااااااتت.."حطت يدها على جبينها وحست بدوخة.. تراجعت للوراء تتسند على الجدار لكن يد متعب اقرب منها وشدها من خصرها وقربها له"...
متعب بضيق: ومساعد وينه الحين...؟؟...
هاجر على نفس وتيرة صوتها:تـــ....حت...."واخذ هاجر اللي حاضنها وأميرة اللي ماسكها وجلسهم على الكنب طلع نزل يشوف وش القصة جلسوا الثنتين يبكون من قلب على نورة اللي ما شافوا منها إلا خير ولما حاولت أميرة تتكلم ما قدرت غير أن تحضن هاجر اللي منهارة على فراق مرة أخوها"..
"" وجاءت سكرة الموت بالحق""..."" كل نفسا ذائقة الموت"".."" يأيها النفس المطمئنة ارجعي إلى ربك راضيا مرضية.. فدخلي في عبادي وادخلي جنتي""..صدق الله العظيم...
انتشر خبر وفاة نورة اللي كانت فاجعة على الكل بالأمس كانت بخير وبعافية وفجاءة ودعتهم من اليوم الثاني...مرت أيام العزاء عليهم صعبة وخاصة على مساعد اللي كان هادي وراضي بحكمة ربه الكل وقف بجنبه ويسانده حتى أخوان المرحومة اخذوا مفاتيح بيتهم وفرغوا كل ما فيه يخصها وفضوا البيت نهائي وجمعوا أغراضه وأرسلوهم لبيت أبوه...
كان منسدح بالسرير يسترجع الأيام الحلوة اللي عاشوها مع بعض وكأنها حلم مر عليه يالله من يصدق اللي حصل معي.... نورة...مشتاق لك موووووت ومشتاق لحنانك علي ولمستك اللي تريحني مشتاق لضحكتك اللي صداها على مسامعي الله يرحمك والحمد لله رب العالمين قطع عليه التفكير دخول بنته وبوجهها ابتسامة بريئة أخذتها من أمها جلست عنده بالسرير..
طيف ببراءة: بابا... ماما متى تدي..؟؟...
مساعد قرب بنته لها: حبيبتي...ماما سافرت لمكان بعيد مستحيل ترجع...
طيف ترفع رأسها له: ليس..؟؟...
مساعد يتنهد: لان....الله يبغاها....؟؟...
طيف ببراءة: مين...الله...؟؟..."ما قدر يسمع أكثر من بنته وضمها له وحاول يضبط نفسه قامت طيف وباست أبوها بقوة وطلعت تركته بالأفكار توديه وتجيبه وما حس إلا جواله يدق وكان احمد اخو نورة الكبير عدل جلسته ورد بصوته متضايق..
احمد: وشلونك الحين يا مساعد...؟؟..
مساعد يتنهد بضيق: الحمد لله على كل شئ وشلون عمتي وعمي والأخوان كلهم...
احمد: بخير أمي للحين على حالها وأبوي متصبر وحامد ربه.."تنهد"..وشلون طيف..؟؟..
مساعد: الحمد لله بخير وأهلي ما يقصرون معها...
احمد: ياليت يا مساعد تجيبها لنا يمكن أمي إذ شافتها ترتاح من اللي فيه وأنت تدري تعز بنت نورة الله يرحمها...
مساعد بضيق: الله يرحمها إن شاء الله اليوم أجيبها لكم...
احمد بتردد: مساعد فيه شئ لازم تعرفه بس أبغاك قبل كل شئ تهدئ ولا تتهور...
مساعد بخوف: خير يا احمد وش فيه ليكون تبغون طيف تعيش عندكم ترى قبل ما تكون بنت بنتكم تراها بنت ومالي غنى عنها وهي من ريحه المرحومة...
احمد: لا مو هذا اللي أبغاك فيه الموضوع يتعلق بالمرحومة..
مساعد باهتمام: احمد ادخل بالموضوع عالطول لا تجلسني على أعصابي الله يخليك وش فيه..
احمد: بصراحة لما أكملت اجرائات المستشفى مسكتني الدكتورة اللي كانت مساعدة مع الدكتور حسن اللي مسك نورة أول ما دخلتها للطوارئ..
مساعد بقلق: احمد وش قصتك تتكلم بالقطارة اللي يخليك دش بالموضوع بسرعة أحرقت أعصابي..
احمد يتنهد بتعب: اسمها ريم تقول أن سبب الوفاة خطاء طبي...
مساعد وقف بعصبية: وشلون خطاء طبي فهمني..؟؟..
احمد: هذه اللي قالته لي وان الدكتور ما كان عنده أي خبرة بأموار الإجهاض لان مو من تخصصه..
مساعد بعصبية: إذ كان كلامها صدق والله العظيم أن ذبحه يكون حلال بيدي.." سكر الجوال واخذ غترته ومفاتيحه ونزل عالطول متجاهل أمه وأخته بلقيس اللي كانوا جالسين بالصالة مع عيالهم.. ركب سيارته واتجه للمستشفى متوعد فيها الدكتور اللي حرام يطلق عليه هاللقب وهو ما يستاهل هالمهنه الشريفة اللي مع إلا سف الكل بدء يتلاعب فيها على انه عنده خبرة ودراية وهو من جنبها"

هاجر بضيق: ما ادري يا بشاير كل ما في البيت حزين...
بشاير: اللي فيكم صدمة وان شاء الله مع الأيام راح تتخطونها وشلونها خالتي؟؟
هاجر بحزن: أمي..كل مالها تتعب تصدقين مرات أخاف افقدها هي الثانية...
بشاير تواسيها: بسم الله عليها وش ذا الكلام..!!..لا عاد اسمعه طيب قولي لي اشتريتي للعيد..؟؟
هاجر تتمالك نفسه: تصدقين مالي خلق هالسنة أتعيد...
بشاير: هاجر..يكفى حزن الله يرحمها هذا يومها وما في احد يعرف متى يومه...
هاجر تمسح دمعتها: تصدقين أكثر شئ ارحمه بالبيت اخوي مساعد يكسر الخاطر لدرجة انه يكثف دوامه ولا يرجع إلا أخر الليل تتصوري وفوق كل هذا تغير مساعد كثير...
بشاير: كذا راح يعذب نفسه بنفسه طيب وطيف ما تسال عن أمها..؟؟.
هاجر بنبرة مخنوقة: إلا تسال بس تعرفين نشغلها عنها..
بشاير بحزن: هاجر..هدي نفسك والحمد لله على كل شئ اسمعي أنا وحنان بروح للسوق وش رأيك تجين معنا...
هاجر بضيق: والله مالي خلق...
بشاير: هاجر..بلا دلع بكلم خالتي وراح استأذن منها وأنتي تجهزي...اوكي..
نزل عليهم متعب وكان شايل طيف اللي كانت فاطسه ضحك من ملاعبه عمها لها...
منيرة: اسمع يا متعب لا تقصر على بنت أخوك...
متعب بتعجب:افااااا عليك يا يمه هذه بنت الغالية.."نزلت على أخر جملة انقهرت منه وحبت رأس خالتها وجدتها"....
أميرة: خالتي تأمرين على شئ...؟؟..
منيرة تبتسم: لا..انتبهي على نفسك وعلى طيف..
أميرة تبتسم: إن شاء الله.."ناظرت لمتعب بتكبر واستغرب من حركتها.."..
متعب بقهر: الله يا أم مساعد الحين أميرة وطيف صاروا أهم مني...
أم عبد الرحمن: إيه أنت عندك مرتك هي اللي تهتم فيك..
أميرة تجنبت نظراته: لا يا جدتي عندي طيف اهتم فيها...
متعب باستنكار: وأنا مين يهتم بي...
أميرة تناظر له بتحدي: خالتي الله يطول بعمرها.." ناظر لها بغرابة وهز رأسه وكانه يقول طيب"...
متعب يقهرها: أحسن أمي تسد عن العالم كلهم.."تنجب نظرتها اللي تناظر له بغرابة"
أم عبد الرحمن بزعل: وأنا وين رحت أشوفكم نسيتوني.."والكل ضحك على غيره الجدة"...
متعب يبتسم: أنتي الخير والبركة.."حب رؤوسهم"..فمان الله.."طلع مع طيف وعلى مسامعه دعائها لهم وطلعت من ورآه أميرة وركبت بزعل في السيارة "
أميرة بقهر: ممكن اعرف ليش قلتي كذا..؟؟..
متعب ببراءة: وش قلت الحمد لله ما قلت شئ يزعل..
أميرة: متعب الله يخليك مو وقته...؟؟..
متعب بصوت شوي عالي: لحول الله وش قلت علميني...
أميرة بقهر: لا والله الحين نسيت...
متعب بغرابة: ليش...وش قلت..؟؟..
أميرة: نسيت لما قلت بنت الغالية...
متعب ببرود: طيب وين المشكلة..؟؟..
أميرة طيرت عيونها: بعد تشوفها مو مشكلة اجل أنا وش اطلع بالوشي...
متعب يبتسم بحنان: أنتي الغالية..والحبيبة...والحنونة....والأميرة...زين كذا
أميرة تتصنع التكبر: ما ادري أشوف وأوزن كل كلمة قلتها...
متعب يتقرب منها: صدقيني راح تلقينها وزنها اكبر مما تتصورين...
أميرة بخجل: شكل السوق بيروح علينا وأنت للحين ما تحركت اجل كلامك لبعدين...
متعب يبتسم: ابشري.." ناظر لطيف"..طيف وين تبغين نروح...؟؟...
طيف: ما دي....؟؟..
متعب: خلاص اوديك للمكان العاب عشان تلعبين اوكي.."هزت رأسها بأيه وانطلقوا لهناك وتمشوا عشان يشترون لبنت أخوه ملابس العيد وبعد ما خلصوا من الشراء طلعوا فوق عشان العاب الأطفال تلعب فيها طيف مع عمها اللي كانت فرحانة وضحكاتها تتردد بكل مكان كانت واقفة تناظر لهم وهم يلعبوا وبعد ما خلصوا ركبها لعبة القطار وقف عندها ومسك يدها بقوة وخافت من طريقة قبضته لها ناظرت له بحنان ولاحظت السرحان وهو يناظر بنت أخوه"...
كان بمكتبها يسمع بالخطاء الفادح اللي صار بزوجته كان بداخله نيران الغضب والانتقام من الدكتور الفاشل وشلون سمحت لهم ضمايرهم يلعبون بأرواح الناس بالمهنة الشريفة وشلون ...
مساعد بقمة عصبيته: وأنتي وين دورك كطبيبة مواطنة وشلون تتركين واحد مثل الحقير يسوي كذا..
دكتورة ريم: اسمع اخوي مساعد حنا دكاترة مبتدئين تلزمنا المهنة أن نكون مساعدين لدكاترة أعلى منا صحيح ما فيه فرق لكن لو تشوفها من الناحية العلمية تحصلها فروق كثيرة أما بخصوص زوجتك الله يرحمها صدقني تدخلت أكثر من مرة لكن الدكتور يحاول يطلعني الغلطانة باي طريقة وبأي شكل كان تعرف إذ صار مسئولك اكبر منك لابد يطلع على حق حتى على حساب غيره...
مساعد بصوت عالي: والدكتور هالخايس وين أحصله...
دكتورة ريم: والله ما ادري بس تبغى نصيحتي..؟؟..
مساعد بقهر واضح: ياليت...
دكتورة ريم: ارفع عليه قضية وصدقني راح تكون من صالحك وبتكسبها إن شاء الله...
مساعد يبتسم بسخرية: أشوفك واثقة من الموضوع وكأن مالك دخل...
دكتورة ريم: أكيد واثقة لأني عرضتها على اخوي محامي وقال أنها من صالحك لكن أنا وش دخلني؟؟
مساعد واقف: لا تنسين يا دكتورة أنتي لك يد بالجريمة انتم قتلتوا زوجتي وحقها ما راح يروح وبأخذه وإذ استشرتي محامي أو لا القضية مو بس مقتصرة عليكم راح افضح المستشفى ومديرها اللي ما يعرف وشلون يجيب أطباء تخلص للمهنة مو مثلكم.."طلع منها وعالطول دقت على أخوها تخبره باللي صار معها.."...
كل اليوم ما بين وينه اتصل على جواله مغلق وعلى المكتب ما يرد وحتى مساعد ما بين وينه الحين وشلون أحصله أخاف أقول لخالتي وأزود عليها من بعد ما صار لنورة الله يرحمها ومراجعاتها بالمستشفى كثير مين اكلم ويقطع حبل أفكاره جواله ولما شافت صاحب الرقم عالطول ردت بلهفة وخوف عليه..؟؟...
أميرة: متعب وينك كل اليوم جوالك مقفل عسى ما شر...
متعب يجلس بتعب: خايفه علي...
أميرة براحة: أكيد بخاف عليك إذ ما خفت عليك أخاف على مين...؟؟..
متعب: ودحومي ماله محل من الإعراب...
أميرة حطت يدها على بطنها اللي بدء يبرز: دحومي له مكانه ثانية عن مكانتك..لا تغير الموضوع وينك فيك وليش جوالك مغلق طول اليوم...
متعب بتنهد بتعب: بالشرقية..
أميرة بدهشة: بالشرقية..!!..وش تسوي هناك..؟؟..
متعب يقهرها: سلامتك اقضي شهر العسل مع عروستي.."انصدمت من اللي تسمعه عروسته"..
متعب حس بأنها مصدومة: أميرة.."ما ردت عليه خانقتها العبرة"...أميرة معي.."انتبهت على صوته"
أميرة تضبط من صوتها: نعم..
متعب بغرابة: اووووه الناس تقول سم..أمرني..مو نعم.."ما ردت عليه وودها تنهى المكالمة"... أميرة وش فيك ترى ما يسوى علينا هالمزح..
أميرة ما تدري تزعل أو تفرح: متعب حرام عليك تسوي فيني كذا.."سمعت ضحكته"...وتضحك بعد إيه أنت وش هامك بالموضوع مو أنا اللي أكلها بعدين...
متعب بحنان: بسم الله عليك من التعب والله امزح يعنى برأيك وش أسوي بالشرقية إذ مو شغل يا بعد عمري..
أميرة بدلع: طيب ليش ما قلت لي...
متعب: إذ أنا ما عرفت عن موعد السفر إلا اليوم وبوقت متأخر تعرفين المفروض يروح مساعد ولكن طلب مني أروح بداله يقول مشغول...
أميرة: ومتى ترجع..؟؟..
متعب بخبث: ليش اشتقتي لي..؟؟..
أميرة بخجل: تعرف إذ ما شفتك أكيد بشتاقلك وبصراحة ما تعودت تغيب عني..
متعب: لا حبيبتي عودي نفسك من اليوم ورايح..
أميرة بقهر: ليش ناويلك على سفر غير هالسفر الفجائية...
متعب: ههههههههههههههههههههه لا يا بعد عمري السفرات الجايه بتكونين معي أنتي وبس...
سعود: اطمن يا مساعد القضية من صالحك والدكتور هذا راح يأخذ حكم ترحيل نهائي إذ مو سجن
مساعد بقهر: هذا يستحق الإعدام والدكتورة اللي معه...
سعود: الدكتورة ريم..؟؟..
مساعد بتعجب: إيه أنت تعرفها..؟؟..
سعود يبتسم: إيه اعرفها...أختي..
مساعد بدهشة: أختك....
سعود: إيه أختي وش فيك مستغرب..
مساعد: لا بس غريبة أن تتركها تشتغل بمكان خليطي مثل المستشفى..
سعود يبتسم: ما فيها شئ والحمد لله أختي واعرفها واعرف أخلاقها وبعدين ليش هالنظرة الدونية للمواطنة إذ تخصصت بمجالات مثل الطب واعتقد ما فيها شئ..
مساعد يبتسم: لا تفهمني غلط يا سعود وصدقني ما اعرف أنها أختك وجزاها الله ألف خير لما بلغت اخو المرحومة عن الخطاء الطبي تصدق يا سعود ما انتبهت عليها لما قالت أن اخوي محامي ما فكرت اعرف من هو أخوها أثريها عارضة عليك الموضوع...
سعود: هي قالت لي عن زوجتك لأنك أنت الصديق الوحيد اللي أثق فيه وكثر ما تسمع عنك شبهت على الاسم وبلغتني بكل شئ وهي كمتدربة جديدة لازم تمتثل أوامر الأطباء اللي أعلى منها.. "تنهد"..هي أكثر من مرة تحاول تنبه للدكتور لكن يسكتها ويقول هذا مو من تخصصك وهي مغلوبة على أمرها..
مساعد وكانه يفكر: طيب وش راح تسوي أنا ودي افضح المستشفى بكبرها وبمديرها..
سعود: أولا أنت قضيتك مع دكتور مو مع المستشفى وخل الأمور علي ولا تشيل هم أنت أخ وعزيز علي ومستحيل أضيع لك حق وخاصة أن لك أفضال علي ومو عارف وشلون أردها لك...
مساعد يبتسم براحه: وش هالكلام يا سعود أنت قلتها أنت اخوي وما بين الأخوان شئ ومن ناحية أختك تشكرها بالنيابة عني واعتذر منها ترى والله ما كنت اقصد وتدري حر ما بي ولا تنسى أنت محامي الشركة على أيام ابوي الله يرحمه وما لي غنى عنك وراح اعتمد عليك بكل شئ ومتأكد ما راح تقصر معي...قربت أيام الوقوف بعرفة والكل ملتهي بالأسواق عشان موسم العيد وهذه أول سنة عليها تجرب العيد بعيده عن أهلها وكذلك مساعد هذا أول عيد من غير زوجته...
خوله بعطف: اشوا يا أميرة جبتي طيف معك...
أميرة: تدرين أن خالتي رافضه أخذها معي لكن مساعد أصر وخلها تجي..؟؟..
حصة: ليش خالتك رفضت..؟؟..
أميرة: تقول عشان ما تتعبني ولا تزعجنا...
خوله: لا تعب ولا شئ كل وقتهم لعب ما شفناهم وبسم الله عليهم ما كأنهم موجودات
شماء: يمه...متى قرروا زواج وليد.." ناظرت أختها وحاولت تبتسم وليد...وليد يتزوج..."
أميرة تبتسم: ومين...اللي مأخذها..؟؟..
حصة: وحدة من بنات خالتهم الظاهر بنت دلال...
شماء: ليكون اللي اسمها نوف...
حصة وقفت: إيه..إذ خلصت أمي صلاة قهوها.."راحت حصة وتركت بناتها يسولفون مع بعض إلا أميرة اللي رجعت ذكرياتها للماضي يوووه وشلون أفكر بوليد وأنا عندي متعب نور دنيتي ورأس مالي ابتسمت الله يهنيك يا ولد عمتي.."...

بالمزرعة كان جالس لوحده ينتظر عيال عمته وكان يفكر بالكلام اللي قاله سعود بخصوص أخته والقضية..
بلقيس: اشوا ظنيت عندك احد .."جلست بجنبه"...
مساعد يشيل بنتها: لسه ما احد جاء...قلتي لفهد..؟؟..
بلقيس: إيه دق وقال بالطريق وأنت يا اخوي مالك نية تطلع من عزلتك وتهتم بنفسك..؟؟..
مساعد: آآآه يا بلقيس أحس بحمل ثقيل ومو عارف وشلون أتصرف..؟؟..
بلقيس: هونها وتهون وأنا أختك إذ شفت مصيبة غيرك تهون عليك مصيبتك احمد ربك يا اخوي وحنا موجودات وين رحنا أنت ما شفت خوله بنت عمتي تصور ترملت بدري وهي ما عاشت حياتها وبنتها ما حست بحنان الأب وللحين صابر ومصبرة بنتها معها وفوق كذا كل وحدة تقوي الثانية...
مساعد: أنا مقهور يا بلقيس على اللي سواه الدكتور وشلون نوظف ناس مثلهم وما عندهم ضمير ولا ذمة..
بلقيس: يا اخوي وش هامهم دام الراتب ماشي احمد ربك على كل شئ الدكتورة الله يجزاها خير تعاونت معك..
مساعد وكانه يفكر: عشانها أخت صديقي وعرفتني من العائلة لو غيرها يمكن تكون مثله خبت الجريمة البشعة هذه...
بلقيس تهديه: لا تقول كذا يا مساعد ترى الدنيا لسه بخير وحتى لو ما طلعت أخت صديقك أكيد بتعرف بطرقة ثانية مو أنت تقول ممرضة قالت لك نفس الشئ اللي قالته الدكتورة يعنى سوا



كانت تعرفك أو لا مستحيل يشوفون الغلط ويسكتون عليه هذه سمعت مستشفى بكبره مو دكتور ومدير والحين وش صار على القضية..
مساعد: يقول سعود يرفعها بعد العيد تعرفين عطلة قضائية وان شاء الله كل شئ بيصير اوكي دام كل السجلات جابتها أخته..
بلقيس بمكر: تصدق الدكتورة طلعت بنت أجاويد وشكلها تحب أخوها كثير وما قصرت معك..
مساعد سارح: أصلا سعود وأهله دايم راعين واجب وأجاويد ونعم فيهم لكن ما تلاحظين أن لهجة كلامك فيها شئ..؟؟..
بلقيس: لا ما اقصد شئ تدري زين أن خليت طيف تروح مع أميرة لرغد وبنات شماء...
راحت مع أمها وأختها عشان يباركون لخطبه ولد عمتها وليد كانت فرحانة وأخيرا شافت سارة وخاصة ما بقى على زواجها شئ بعد العيد...
أميرة بفرح: والله مو أكيد بس بحاول أقول متعب...
سارة: لا عاد والله إذ ما جيتي بزعل عليك كل شئ ولا أنتي أخواتك بيجون وأنتي لا.. أميرة تدرين ما عندي أخوات غيرك .."سمعتهم خوله"..
خوله: وحنا وين رحنا يا سارة وإلا خلاص حضرت الملائكة...
سارة بخجل: لا مو القصد والله أعدكم مثل أخواتي بس أميرة مكانتها غير...
أميرة بفخر: سمعتي تقول غير يعنى ما يحلى شئ إلا بوجودي..
خوله: أقول اسكتي دام النفس عليك طيبة..
سارة تساسرها: وش أخبارك مع الحبيب..؟؟..
أميرة تبتسم بفرح: الحبيب يسلم عليك...
سارة تحط يدها على بطنها: كم له يشرف..
أميرة: باقي كثير..
سارة بقهر: يعنى كم...؟؟..
أميرة تحسب بيدها: إذ مو 4 أو 5 شهور...
سارة بغرابة: الحمد لله والشكر احد ما يعرف يحسب ما علينا أهم شئ أنتي مبسوطة..؟؟..
أميرة بحالميه: مبسوطة قليلة علي تدرين يا سارة حب متعب كل يوم يزيد بداخلي والدليل ولده اللي كل شهر أحس بحركاته وهذا بكبره يخليني مبسوطة...
سارة تتأملها: الله يدوم عليكم يا أميرة عموما إذ ما جابك الحبيب ترى بكلمه ما علي منك..
أميرة بدهشة: والله لا أحاربك طول الدهر..
سارة بغرابة: يوووووووووه كل هذا عشان أبغاك تجين وبالأخير اطلع غلطانة...
أميرة: تعرفين اغار عليه حتى من النسمة الطايرة وشلون عاد إذ تكلمينه..
سارة: خلاص بقول لنواف يكلمه زين كذا حريم أخر زمن.."وضحكوا مع بعض وكملوا جلستهم وبالأخير رجعوا ينتظرون مساعد بحكم أن متعب للحين مسافر"...
منيرة : بلقيس وين أختك..إذ جالسه بالمجلس خليها تشوف الطباخات وش سوى ؟؟
بلقيس تلاعب بنتها: يمه..الله يهديك الطباخات يسون اللي عليهم وكل شئ تمام قبل شوي جايه ومشرفة على كل شئ بنفسي بس أنتي لا تشيلين هم شئ...
منيرة تتنهد: وين أختك راحت..؟؟؟..
بلقيس: كلمتها بشاير وطلعت برا..
منيرة: أقول بلقيس...!!..
بلقيس من غير انتباه: هلا يمه...
منيرة بفرح: وش رأيك بشاير..؟؟..
بلقيس تناظر لامها بغرابة: بشاير..!!! والنعم فيها يكفى أنها بنت خالتي ونعرفها...
منيرة بتردد: طيب....تشوفينها مناسبة لاخوك مساعد..؟؟...
بلقيس: يمه..نورة الله يرحمها ما صار لها إلا 20 يوم من توفت وتبغين تزوجين اخوي؟
منيرة: وش فيها دامها بتضف بنته وتهتم فيهم...
بلقيس: بس تظنين خالتي فوزية توافقه على مساعد يمه ما لاحظتي فارق السن اللي بينهم...
منيرة: وش فيها...لا تظنيني أنها كبر هاجر ترى بينهم سنتين بس هي مو راعية دراسة وتأخرت فيها وبعدين احد يحصله ولدي مساعد ويقول لا...
بلقيس: ما ادري يمه أنتي شوفي رأيه بالأول يمكن له رأي ثاني...
منيرة: لا رأي ثاني ولا ثالث إذ يبغى يريحني يوافق على الزواج وإلا لا هو ولدي ولا اعرفه...
بعد ما سكرت منها وقفت عند إسطبل المزرعة تناظر بالخيول وسرحت شوي بخيالها الله يا دنيا.. أخذتي الأحباب وبقيتي لنا أجمل الذكريات وش أخذت منك يا دنيا ووش أخذتي مني أكيد أخذتي مني أشياء كثيرة من غير ما أحس أو يمكن حسيت فيها لكن ما لقيت لها بال ليش كذا تتلاعبين فينا يا دنيا حنا حبيناك وأنتي تجازيننا بالعذاب أحسن لي ادخل قبل لأحد يجي لفت وفجأة اشتبك كعبها بالعشب وبدون أي انذر لوت ساقها بشكل مؤلم واختل توازنها وطاحت على الأرض وحست بألم وشوي تبكي وهي تمسك رجلها وتدلكها بقوه لكن الألم قوي لدرجه ما قدرت تتحمل لمس أصابعها عليها وكان شكلها مضحك وهي جالسه على الأرض تمنت احد يجي عشان يساعدها على الوقوف وربي حقق أمنيتها وشافت ظل جاي باتجاهها....
هاجر تتألم: بلقيس..تعالي...رجلي...."عالطول راحت لعندها لكن اللي زاد الطين بله أن اتضحت لها الصورة هذه مو بلقيس ناظرت فيه هاجر بحزن وهو يجي عندها.."...
رياض بعطف: ليكون تعورتي..؟؟.."ما زالت تناظر فيه وهي كاشفة عنده من غير أي ساتر لما ما ردت رفع عيونه عليها وناظر الحزن بعيونها والألم عالطول نزل رأسه"...
حاولت توقف على رجلها ومن التوتر اختل توازنها وطاحت مره ثانيه ومن الخوف قفلت عيونها بقوه وحست أن رياض قرب منها وبعدين حست بيدين تضغط على كتفها وتساعدها على الوقوف كانت فيه قمة الإحراج حتى ما قدرت ترفع نظرها له ولما قدرت توقف مرة ثانية استدارت على رجلها السليمة وحاولت أنها تطلع من المكان كله وهي تمشي كانت تترنح بس من الإحراج ما لاحظت الطاولة إلي قدامها ضربت رجلها وكانت بتطيح وحاول انه يساعدها بس هي أظهرت اعتراضها على هالشئ ومشت شوي...
رياض: هاجر.."وقفت وهي تتمالك الألم"..انتبهي على رجلك لا تمشين عليها.." راح وتركها وهي نزلت عيونها من الألم..لا مستحيل...مستحيل رياض يفكر فيني أصلا ما احد يحبني غير أمي وأبوي.. هو يعطف علي بس عطف عشاني طحت والتوت رجلي جلست على كرسي المطبخ وهي مازالت تتألم دخلت بلقيس وشافتها بالحال وعالطول طارت لها بالإسعافات الأولية"....
جاء على الساعة 11 يأخذ بنته من بيت عمته وأول ما وصل أصرت حصة تدخله يرتاح شوي وبعد ما جلس وجابت له العصير وجوا البنات عندهم ومعهم رغد ما يدري ليش هالبنت تجذبه بشكل كبير وده يضمها مثل ما يسوي مع بنته.."...
حصة بفرح: وأخيرا شفناك يا مساعد..
مساعد يبتسم: وش نسوي يا عمه مشاغل ليكون أزعجتكم طيف.."يحرك شعورها الناعم بسرعة"
حصة: لا بسم الله عليها ما كأنها موجودة كلها فوق بغرفة رغد يلعبون.." وناظرت لها بحنان"...الله يعوضها إن شاء الله...
مساعد بحزن: أمين...اجل وين جدتي..؟؟..
حصة بتعجب: ليكون تبغون تروحون اجلس شوي دامك جيت لنا وأبو طلال شوي ويجي..
مساعد: خليها بوقت أفضل الحين ورانا طريق...
حصة: الله يساعدك..."ودخلت صيته مع أميرة"...
أم عبد الرحمن: هااااه يمه مساعد جاهز...
مساعد يوقف: إيه جاهز انتظركم بالسيارة.."راحوا البنات مع مساعد كانت واقفة بجهة بابه وبنت خالتها شذى داخله جوا مع طيف"...
مساعد: وعد يا رغد تجين وتشوفين غرفة طيف...
رغد تبتسم ببراءة: إن شاء الله عمي.."ناظر لها بحنان يالله هالبنت كل مالها تحتل مكانه بقلبي وش فيها عشان تسحر اللي قدامها."...
مساعد: تعالي رغد أعطي عمك بوسه كبيييييييييييييييييييييرة..."ناظرت له بحياء ونزلت رأسها"
شذى بمشاغباتها المعهودة: وأنا ما تبغى بووووووووسه كبيرة مني...
طيف: بعد أنا...
مساعد: ههههههههههههههههههههه من الحين تغارون يله أعطوني عشان رغد تتشجع وتعطيني...
شذى: لا كلنا نعطيك بووووووسه كبيرة تعالي رغد معنا ندى تعالي.."دخلت رغد وندى السيارة تبتسم وحست بشجاعة من فكرة شذى وفعلا تجمعوا على مساعد اللي كان مبسوط من حركتهم"....
مساعد: ههههههههههههههههههههههه خلاص كسرتوا رقبتي هههههههههههههه.."طلعوا عليهم أم عبد الرحمن وأميرة وشافوه بالمنظر وهو يضحك استغربوا من البنات اللي مجتمعين عليه فرحت أميرة لما سمعت ضحكات مساعد وكانت هذه أول مرة تشوفه كذا.."...
أم عبد الرحمن بقهر: وش تسون..؟؟.."ابتعدوا البنات بسرعة وهم يضحكون على بعض"...
شذى بشقاوتها: نعطي عمو بوسه كبيييييييييييييييييييييييييييييييييييييييييييييييي ييرة..
أم عبد الرحمن تركب السيارة: الله يصلحكم من بنات وأنت وأنا أمك مبسوط.."ما رد عليها إلا بابتسامة"...
أميرة ناظرت لرغد وبنات شماء ومازلت داخل السيارة: رغد حبيبتي ادخلي مع ندى وشذى الحين ماما تدور عليكم...
رغد تنزل: إن شاء الله.."نزلوا ولوحوا بيديهم يودعوهم ودخلوا البيت وهي تحس بسعادة..."...
خوله بغرابة: وينكم فيه..؟؟...جالسة أدور عليكم..
رغد بفرح: مع طيف...ماما ركبت سيارتهم وأعطيت عمي مساعد بوسه..
خوله تحط يدها بكتف بنتها: يله ندخل جوا هنا برد علينا.."دخلوا وهي مازالت مبسوطة وتسولف عن طيف وش قالوا ووش لعبوا.."..
انتظر طويل عند الباب وين راح هذا الله يخسك يا رياض كل هذا نوم ورجع يدق عليه وقفل بوجهه نزل من سيارته ودق الجرس وسمع صوت أنثوي فرح كثير لما تعرف على صاحبة الصوت يالله من وين طلعت هذه مشتاق لك يا لمووو ومشتاق لطلتك الحلوة وبعد ما فتحت الباب ودخل بسرعة لان شاف الخيال يمشى بسرعة وقفها صوته وهي ما زالت معطته ظهرها استنكر من طريقتها لا سلمت ولا حتى وقفت مثل كل مرة وقف ورآها بمسافة قريبة منها...
طلال باستنكار: وشلونك لمى..؟؟..
لمى بضيق: بخير...
طلال بغرابة: عسى ما شر وش فيك..؟؟..
لمى التفتت عليه بتحدي: ما في شئ انتظر هنا للين ما أنادي رياض.."مشت شوي ورجعت لفته عليه وشافت علامة استفهام بوجهه"..أو أقولك ادخل بالخيمة أحسن.."راحت وتركته مستغرب من طريقتها ومن كلامها لا هذه مو لمى اللي حبيتها وش فيها..؟؟..ليش تكلمني كذا أكيد أنها زعلانه من احد وحطة الحرة بي طيب وأنا وش على عشان تسوي معي كذا..لا..لازم أشوف وش فيها هالادمية..أما لمى اللي متضايقة من اللي سوته معه والله مو اقصد يا بعد عمري لكن المفروض من الأول كذا أسوي معك عشان ما أتعلق فيك تنهدت وراحت لغرفة أخوها تشوفه.."....
كانت جالسة على جهازها تتحدث بالماسنجر مع أشخاص ضايفتهم عندها...
"عمري ما فكرت فيك وما خطر في البال حبك": حياتي سمعيني صوتك...؟؟..
" فرحتي بك زي الطفل ولا زي شايب دمعه تحدر عالخدود": هههههههههههههههه ودي أسمعك بس الأسف المايك ما خرب إلا اليوم...Sorry
"عمري ما فكرت فيك وما خطر في البال حبك": خسارة..طيب وش رأيك يا عمري اشتري لك واحد وأحطه لك بمكان فلاني وتأخذيه..؟؟..
" فرحتي بك زي الطفل ولا زي شايب دمعه تحدر عالخدود": بعد ودي بس السواق مو فيه وما ادري باي وقت يجي...؟؟..
"عمري ما فكرت فيك وما خطر في البال حبك": مو مشكلة أجي أنا أحطه لحد بابكم وأروح هااااه عمري وش قلتي..؟؟..
" فرحتي بك زي الطفل ولا زي شايب دمعه تحدر عالخدود": اممممم مو شينه أول شئ اشتره لي وقابلني هنا عشان أوصف لك البيت..."سبحان الله يظنون أن البنات أغبياء مثلهم اصبر علي ما أكون هاجر أن ما طلعت ريحتك يا الخايس"...
"عمري ما فكرت فيك وما خطر في البال حبك": طيب أعطيني رقمك عشان أدق عليك واخذ الوصف وصدقيني ما راح أزعجك ولا شئ ولا كأنك أعطيتين رقمك ونستمر بالنت...
" فرحتي بك زي الطفل ولا زي شايب دمعه تحدر عالخدود": ابشر الحين أعطني جوالك عشان أدق عليك.."نزل الرقم الحمد لله والشكر شايفني غبية وما اعرف حركاتهم اصبر علي"...يوووه عمري شحني خلص وما عندي احد عشان يجيب لي بطاقة شحن :'(
"عمري ما فكرت فيك وما خطر في البال حبك": مو مشكله يا عمري أعطيني رقمك أدق عليك...
" فرحتي بك زي الطفل ولا زي شايب دمعه تحدر عالخدود": لا أنا اللي اتصل مو أنت بس وش أسوي ما عندي شحن.. ?
"عمري ما فكرت فيك وما خطر في البال حبك": ابشري يا أحلامي الحين انقز وأجيب لك بس خليك متصلة اوكي يا عمري...
" فرحتي بك زي الطفل ولا زي شايب دمعه تحدر عالخدود": اوكي يا روح أحلام.." دق جوالها وشافت رقم غريب ناظرت فيه تحاول تستوعبه وش ذا الرقم معقولة وحدة من البنات ومغيره رقمها أرد وأمري لله.."...
هاجر: الوووووووو...."ما سمعت احد"...الوووووووووووووو
: الووووو..." وقف قلبها من صوته الخشن"....
هاجر بخوف: نعم...
: الله ينعم عليك هاجر..." مين هذا وش عرفه انه جوالي اقفل بوجهه لا يا الخبلة شوفي مين بعدين قفلي..الله يستر"...
هاجر بشجاعة: نعم اخوي..
: بالأول وشلونك وشلون رجلك.." معقولة يكون رياض طيب وشلون جاب رقمي إيه هذا صوته ابتسمت بخجل وقلبها كان يدق بقوة"...
هاجر بصوت كله خجل ومرتجف: ر....ريــ.....ريـــاض...
رياض يبتسم: هلا...
هاجر تبلع ريقها: من.... وين جبت...
رياض يقاطعها: من الكاشف لما دقيت تبغين فوز...
هاجر بقهر: ومن سمح لك تأخذه أنت ما تغار على أخواتك ترضى لهم مـ
رياض قاطعها: هاجر..الله يخليك ترى سمعتك من سمعتي وأخاف عليك مثل أخواتي لا يروح بالك بعيد...
هاجر بغرور: ممكن اعرف ليش تسوي معي كذا وش تبغى توصله بالضبط..؟؟..
رياض: كل خير يا بنت خالي وأسف إذ تعديت حدودي بس يا هاجر ما قدرت أشوفك تتألمين هذاك اليوم ولا اسأل عنك..وشلونها رجلك..؟؟..
هاجر بخجل: الحمد لله بخير.."طال الصمت بينهم ما تعرف وشلون تنهى المكالمة ولا هو بعد"....
رياض بتردد: طيب أخليك ترتاحين...
هاجر: الحمد لله أنا مرتاحة.." صدق ما عندي سالفة الحين يظن ما أبغى اسكر"..أخليك الحين يمكن مشغول..
رياض بارتباك: ما عندي شغل...هاجر...مالك نية تزوريننا...
هاجر بتعجب: أزوركم...!!..ليش...؟؟..
رياض: يعنى تشوفين عمتك وبنات عمتك..
هاجر تبتسم بخبث: وعشان أشوفك...؟؟..
رياض منحرج: بصراحة...إيه...إذ ما عندك مانع طبعا...
هاجر بثقة: وليش أشوفك...؟؟...
رياض: طيب مو لازم تشوفيني أهم شئ أنا ليكون عندك مانع..؟؟..
هاجر: أكيد عندي مانع لازم اعرف ليش تشوفني..؟؟..
رياض بهمس: مشتاق لك فيها شئ...
هاجر بتعجب: رياض أنت وش تقول..؟؟..
رياض: سلامتك أقولك مشتاق لبنت خالي عبد الرحمن.."ما ردت عليه"...هاجر...
هاجر بحياء: هــ....هلا...
رياض: وش فيك...؟؟..
هاجر بخجل: كلامك غريب وعجيب...
رياض يبتسم: وش العجيب فيه...؟؟.."ما ردت عليه"....عشان قلت مشتاق...
هاجر بخجل: إيه..
رياض: تحسين فيها شئ واني تعديت الخطوط الحمراء معك..؟؟...
هاجر: بصراحة...إيه
رياض بحزن: عموما أسف..."طال السكوت بينهم ما كان وده يقفل وجاء خط انتظار لها"...
هاجر: مضطرة اسكر منك الحين جاني خط ثاني...
رياض: اوكي بس اقدر أسمعك مر ثانية.."ما ردت عليه"..طيب أسف على تطفلي وعلى الإزعاج..
هاجر: عادي...فرصة سعيدة إذ سمعتك مرة ثانية..
رياض: يعنى ما تبغين تشوفيني.."سمع ضحكتها"...طيب الأيام هي اللي تجمعنا صح..
هاجر: صح...يله مع السلامة...
رياض: الله يسلمك وانتبهي لنفسك.."سكر منها وتنهد من أعماق قلبه وجلس يفكر بصوتها وشكلها وقطع عليه أفكاره أخته فوز تبغى يوديها للسوق لكنه رفض وطلع من البيت يحس بسعادة وده يطير من الفرح كان وده يقول لطلال بس خاف يطلعه غلطان بالتصرف اللي سواه طيب وش أسوي مشتاق لها وحبيت اعرف أخبارها إما هاجر انسدحت على السرير تفكر فيه مشتاق لي يقول مشتاق غريبة اللي يسمع كلامه يقول بيننا قصة حب هههههههههههههههه نشوف وش نهاية الشوق.."..
مساعد بدهشة: وشو أتزوج الله يهديك يا جدتي هذا كلام ينقال..
أم عبد الرحمن بقهر: ليش يا وليدي قلت شئ حرام..
مساعد: والزواج هذا ما تشوفينه انه حرام علي..
أم عبد الرحمن بحنان: وليش حرام يا يمه دام الحمد لله ربي منعم عليك وش ناقصك جبلك أم لطيف ترعاها وترعاك...
مساعد: بس مو بالزواج يا جدتي..." نزلت عليهم منيرة وسمعت أخر جمله قالها"...
منيرة: وش فيه الزواج يا مساعد ترى وضعك مو عاجبني...
مساعد بملل: بس عاجبني يا يمه..
أم عبد الرحمن: لا مو عاجبك أنت تكابر وأنا جدتك يا مساعد لك حق أن تشوف حياتك والحياة ما تتوقف على وفاة المرحومة..
مساعد بضيق: الله يرحمها...
منيرة تمسك يده: عشاني يا يمه وعشان هالصغيرة اللي كل يوم تسال على أمها جب لها أم تنتبه لها بغيابك وتهتم فيك...
مساعد: ولنفرض أني وافقت حطين احد في الساحة..؟؟..
منيرة بفرح: إيه بشاير بنت أختي..!!...
أم عبد الرحمن بنرفزه: وش معنى بشاير البنت صغيرة وما عندها معرفة بطيف...
منيرة بقهر: يا خالتي بشاير دينه ومربية وما عليها وان شاء لله تسعد وليدي وبنته.."نزل متعب وحب رأس جدته لأنه جاء من السفر ولا شافها"...
مساعد: الله جابك يا متعب أنقذني منهم...
متعب بدهشة: وش فيك وش مسوين لك العجايز..؟؟..
أم عبد الرحمن تفرك بإذنه لأنه قريب منها: عجايز يا وسيع الوجه هذا أخرتها يا ولد عبد الرحمن
متعب يفرك إذنه: آآآآآي يا جدتي والله انك قوية...
أم عبد الرحمن بقهر: قل لا اله إلا الله أعرفك عينك حارة...
متعب: لا اله إلا الله وإذ عيني حارة ترى العين حق يا جدتي ومذكورة بالقران والحين وش فيكم مستلمين اخوي الوحيد..
منيرة: بدل ما تفزع له شجعه..



متعب: أشجعه..!!..على ايش بالضبط..؟؟..

مساعد بسخرية: تصور يا متعب يبغوني أتزوج من بعد نورة...

متعب بدهشة: اهاااااااااا وأنا أشوف كله مجتمعين مع بعض وإذ سألتهم قالوا ما عندنا شئ أثريكم طابخين الطبخة والحين يا مساعد أكلها لوحدك...

مساعد بتعجب: افااااا يا متعب تتخلى عني وأنا محتاج لك..

متعب يلم جدته: دام القضاء الأعلى نطق بالحكم المفروض تحترم قراراته وتسوي مثل ما يبغون..

منيرة: هااااااه يا مساعد وش قلت..؟؟..

مساعد: يمه نورة اللي يرحمها توها متوفيه وش يقولون الناس ما صدق على الله تموت زوجته من هنا ويتزوج من هنا..

أم عبد الرحمن: ما علينا من الناس حنا ندور على راحتك وراحة هالصغيرة..

متعب بخبث: شكل أمي حاطه العين على وحدة تعرفها عشان كذا ما تبغاها تطير منها..

مساعد باستخفاف: بشاير بنت خالتك...

منيرة: إيه بشاير دامك رفضتها عشان اللي ما دري منهي خلاص أخوك أولىّ منها...

متعب: الحمد لله أني رفضتها وإلا ما أخذت أميرتي..

أم عبد الرحمن بمكر: الحين أميرتك وبالأول انتم وانتم سبحان مغير الأحوال...

متعب بإحراج: هذاك أول يا جدتي تكفين لا تنبشين علينا الماضي..

أم عبد الرحمن: يووووووه هذا عاد كلامك عننا وعن هالمسكينة....

منيرة: لا تغيرون الموضوع وش قلت يمه مساعد اكلم خالتك فوزية اليوم..؟؟..

مساعد: يمه...أنت تشوفين بشاير بتكون حنونة على بنتي..؟؟..

منيرة: يا وليدي عشان كذا أبغاك تأخذ لك قريبة وما تلعوز بنتك بكرة وتحطها بالعين..

أم عبد الرحمن: والله يا منيرة لو نجي للحق الأقارب عقارب.."انتبهت على ضحكت متعب العالية"..

أم عبد الرحمن بقهر: الحين وش يضحكك يا وسيع الوجه...

متعب: ههههههههههههههههههههههه يا جدتي تقولين الأقارب عقارب هههههههههههههه وبصراحة أميرتي ما قد لدغتني بيوم من الأيام ولا حتى عمتي.."التفت عليه أخوه وبوجهه ابتسامه خبث وكانه يذكره بشئ لكن متعب ما لقى له بال"...

أم عبد الرحمن: بناتي اعرفهم ومربيتهم أحسن تربية لو هن عقارب كان شفتوا شرهم من زمان

" ناظرت لمساعد اللي بان انه فهم قصدها"..

مساعد بنظرة مكر: طيب يا جدتي قولي بعض الأقارب عقارب بكلامك تو جمعتي كل الأقارب

منيرة: يووووووه يا كثر ما تطلعون عن موضوعنا...هااااه يا مساعد وش قلت...؟؟..

مساعد بتردد: ما عندي أي مانع دام تشوفينها من مصلحة بنتي بس مو بشاير يا يمه...

منيرة بغرابة: ليش مو بشاير..؟؟ مو ناقصها شئ..

مساعد: مو القصد نقص أو غيره بس..

أم عبد الرحمن قاطعته بفرح: خلاص مو شرط بشاير عندك بنت عمتك حصة ..خوله...

مساعد بغرابة: خوله...

منيرة بدهشة: خوله يا خالتي..!!..

أم عبد الرحمن بغرابة: إيه خوله وش فيكم انصدمتوا أشوف كأن الكلام مو عاجبكم تو عن بشاير مو ناقصها أما خوله كاملة والكامل الله..

منيرة بضيق: إيه يا خالتي بس خوله عندها بنت..

أم عبد الرحمن بتعجب: وش فيها بالعكس كذا راح تطمأنون على طيف معها وإذ عندها بنت وش فيها..؟؟ ناقصها رجل أو يد..

منيرة بضيق: لا مو القصد يا خالتي بس..

متعب يتدخل: الحين مين اللي بيتزوج انتم أو مساعد..

منيرة بزعل: متعب...هذا وقت كلام فاضي...

أم عبد الرحمن: لا مو كلام فاضي شوفي يا منيرة هذولاء عيالك عندك وأنتي حرة فيهم زوجتيهم أو لا وعسى ربي يسعدهم هذا أهم شئ خلاص أنا عجزت وخرفت وما لي رأي ولا حتى كلمه....

منيرة بأسف: يا خالتي لا تزعلين علي وهذا هو قدامك اسأليه وهو كيفه دام راضي..."ناظروا لمساعد اللي كان يناظر لهم وهو مبتسم أول مرة ما يكونون متفقين بشئ"...

أم عبد الرحمن: وش تناظر وأنا أمك تلفزيون قدامك قل شئ..

مساعد يبتسم: لا يا جدتي بس أول مرة أشوفكم كذا مو على رأي واحد..

أم عبد الرحمن وقفت بقهر: إذ جلست معكم بيزيد علي الضغط وأنا مو ناقصة.."مشت شوي وجاء لعندها يحب رأسها"..

مساعد: افااااا يا أم عبد الرحمن تروحين وتتركيني من غير كلمة مبروك...

أم عبد الرحمن: وليش مبروك دامك ما اخترت..

مساعد: لا اخترت وأنتي اللي اخترتيها لي...

أم عبد الرحمن بفرح: خوله..؟؟.."هز رأسه بأيه"..عسى ربي يسعدكم ويهنيكم هااااااه يا منيرة وش رأيك بخطتي..؟؟..

منيرة تبتسم: أول مرة يا خالتي يكون عندك هالافكار اشوا سمعت كلامك وإلا ما عمره وافق..

مساعد يناظر لاخوه اللي كانوا مندهشين منهم: صدق يا جدتي من سماك صيته أم عبد الرحمن...

متعب: هههههههههههههههههههههههههههههههه تصدق حسبالي صدق تزاعلو على بعض ونسوي عيد قبل عيد الأضحى...

أم عبد الرحمن بعصبية: يا وسيع الوجه شمت فينا أنت وأخوك بتسوي عيد هااااه أنا أسويك خروف العيد...

متعب يحب على رأسها: وش دعوة يا جدتي ما تتحملين المزح ..

مساعد: بس الحين انتظروا للين ما أعطيكم الضوء الأخضر...

متعب يتقرب من أخوه: الله يا مساعد نأخذ أخوات والله ما راح تندم دام هي أخت أميرتي.."سرح مساعد بالكلام اللي قالوا صح بنتها تدخل القلب بس عمري ما فكرت اخذ خوله ليش جدتي رشحتها لي ليش عشان عمتي تستولي على التركة كله جايز ليش لا دام ما نالت اللي تبغاه إلى الحين بس خوله الكل يشهد عليها من ناحية الطيبة والأخلاق وش فيها إذ أخذتها وسويت فيها خير ببنتها وتسوي فيني خير ببنتي ليش لا دام عندها بنت وأكيد ما راح تظلمها.."



"""الجزء الرابع عشر """



كان يمشى بالظلام ومن شدة الظلام طاح على وجهه حاول يشوف اللي قدامه على أمل يلمح نور..وكان يدعوا الله أن يجي احد ويفتح له النور حاول يقوم لكن حس بدينه مشلولة وفجاءة شاف النور من بعيد وكل مال يقرب..شاف أميرة تمشي بهدوء ووجهها خاليه من أي تعبير وقفت عنده..ابتسمت له وأخذت بيده وكان يناظر لها بإعجاب ولما تقرب منها يبغى يحضنها..شاف عقرب كبير وضخم ولونه اسود جاي لجهتهم أبعد أميرة عنه بسرعة وارتمت للجهة الثانية كانت خايفه من اللي سواه وشاف عيونها مليانه خوفه عليه لما تقربت العقرب لأميرة مسكها متعب ورماها لبعيد ولما تقرب من أميرة مرة ثانية صرخت أميرة باسمه وما حس إلا شئ يلدغه على ظهره ولما التف يبغى يشوفه طاح من الألم وحس انه يغمى عليه تقربت أميرة وهي تصيح وتناديه ولما انتبه متعب على صوتها شاف العقرب عند أميرة يبغى يلدغها التفتت على العقرب وكان قريب منها ولما رفع دبوسه يبغى يلدغها صاح باسمها...

أميرة تمسح عرقه وبخوف: بسم الله وش فيك..؟؟..

متعب يتنفس بصعوبة ويناظر حولها: عقرب....كبير.....كان......كان

أميرة تمسح على كتفه: شكلك شايف كابوس سم بسم الله وتعوذ من الشيطان.."نزل رأسه بتعب ويردد اسم الله على نفسه ولما رفعه شاف بعيونها الخوف والاهتمام ومن غير سابق إنذار اخذ يدها وباسها وظل ما سكها بقوة.."...

أميرة منحرجه: تبغى أجيب لك شئ تشربه...؟؟...

متعب للحين مآثر الحلم عليه: لا خليك بجنبي لا تروحي وتتركيني.."هزت رأسها بأيه"..أميرة لا تروحين وتتركيني..سامعة..."شكل الكابوس للحين مآثر عليه عالطول ضمته بقوة وقرت المعوذات وإيه الكرسي"...

منيرة: لا تتعذرين بعد بكرة عشاكم عندنا...

حصة: والله ما ادري يا أم مساعد بشوف أبو طلال وارد لك خبر...

منيرة: ما عليك من أبو طلال..أنا اكلمه لو بغيتي...

حصة: لا تكلفين على نفسك أنتي أعطيني فرصة وارد لكم خبر...

بلقيس: وش رأيكم تخلونها بمزرعتنا ومرة وحدة عمتي وبناتها يشوفونها

حصة: نشوف..إلا وشلون الصغيرة معك...

بلقيس تناظر لبنتها اللي معها شئ تعضه: هههههههههههههه حركة بسم الله عليها...

خوله تبتسم: تستنكر الوجيه...أو عادي ...

بلقيس: إيه بدت تتعرف...

خوله تكلم بنتها: حبيبتي..رغد روحي ساعدي خالتك أميرة بالمطبخ..

رغد واقفة: إن شاء لله..."وهي طالعة تقابلت مع مساعد اللي توه داخل من برا وعالطول ابتسم"...

مساعد انحنى على نفس مستواها: وشلونك رغد..؟؟..

رغد بابتسامتها الجذابة: بخير...وشلونك أنت..؟؟..

مساعد باس رأسها: بخير...وين طيف عنك..؟؟..

رغد تأشر لفوق: تتلبس فوق.."عدل وقفته"...

مساعد: مع مين جيتي..؟؟..

طيف: مع ماما حصة وخوله..؟؟..

مساعد يبتسم: وأنتي وين رايحه..؟؟..

طيف: عند خالتي أميرة بروح أساعدها...

مساعد يمسح على شعرها الناعم: طيب روحي...باي

طيف تبتسم وتلوح بيدها: باي.."راحت عنه ومازال عيونه متعلقة فيها دخلت أميرة ومعها صينية القهوة ورغد معها صينية الحلى"...

حصة تناظر لها بحنان: كان ما تعبتي نفسك...

منيرة: وش دعوة لو فنجان واحد.."تدخل هاجر مع بنت مساعد راحت تسلم على الضيوف وقالت لامها أن مساعد يبغاها أما البنات طلعوا يلاعبون برا وبعد دقايق رجعت منيرة تنادي على حصة لان ولدها يبغى يسلم عليها.."...

بلقيس تكلم أختها: متى قررتي موعد الحفلة..؟؟..

هاجر: ما ادري فكرت أحطها بعد الاختبارات...؟؟..

خوله: أي حفلة..؟؟..

هاجر: حفلة أحب أسويها مع صديقاتي..؟؟..

بلقيس: خلاص بعد العيد سويها..؟؟؟..

هاجر بحزن: طيب ونورة..؟؟..

بلقيس: نورة الله يرحمها وأنتي يا كثر ما تأجلينها...

هاجر بتردد: أخاف أسويها ويصير شئ..

أميرة: وش ذا الكلام يا هاجر تعوذي من الشيطان وتوكلي على الله وسويها وراح أساعدك.."ابتسمت لها وردت لها الابتسامة"...
بالمعرض كان يعين المجموعة مع الصايغ اللي توها وصلت من دبي كان جالس وراء مكتبه بكل اهتمام وما حس إلا لؤي يدخل عليه...
متعب باهتمام: ومين هالزبون ما قالك وش اسمه..
لؤي: لا استاز قال انه زبون أديم وانه متعامل هنا من سنوات راحت وحاب يشوفك..
متعب واقف: اوكي شوي وأجي اسمع يا رامز عين كل جوهرة واكتب رمزها ونوعها لا تنسى للين ما أشوف هالزبون اللي يبغى يقابلني...
رامز: حازر استاز.."نزل متعب وشاف مجموعة حريم مع أبوهم جالسات ووحدة واقفة بعيد عنهم تتفرج على مجموعة راح للؤي وسال عن الزبون واشر على الوحدة اللي واقفة لوحدة عند مجموعة بعيدة عنهم راح متعب وتفكيره مين هالانسانة اللي أصرت على مقابلته.."...
متعب: نعم أختي اقدر أخدمك بشئ...
:بابتسامة خبث: وشلونك متعب...؟؟..
متعب بتعجب وبنفس الوقت بضيق: ما قلتي أختي وش الشغل اللي طلبتيني فيه...
: وش دعوة متعب نسيت صوتي ما توقعتك تنسى بسرعة..."ناظر لها بدهشة وكان احد صب عليه مويه هند وش جابها لهنا ومن دلها على المعرض ناظر لها بحقارة وشاف طريقة لبسها بالعباية وتلثمها اللي شوي ويكشف عن شكلها معقولة هذه هند اللي حبيتها بيوم الأيام معقول تصير كذا الظاهر أن ربي حط أميرة بطريقي عشان ما أنصدم بالمخلوقة.."...
متعب بقهر: هند...وش جابك هنا..؟؟..
هند بابتسامة خبث: أنت تعرف وش جابني ليش يا متعب نسيت أيامنا ليش غيرت رقمك ليش أرسلت صديقك ليش كل هذا ليش..؟؟..
متعب متمالك أعصابه: لو سمحتي حنا بمكان عام وش جابك من الأساس الظاهر ما سمعتي الرسالة زين وأثرت فيك وش تبغين أخدمك فيه...
هند بحنان: أبغاك أبغى متعب الحبيب اللي حاربت أهلي وتحديت نفسي عشانه متعب أنا راضيه لو أكون الزوجة الثانية بس أكون بجنبك...
متعب بصوت عالي: يا لؤي...
لؤي وقف بجنبه: نعم استاز...
متعب بنظره احتقار: وصل الأخت لحد الباب..."هز رأسه وتقدم عنهم"..
هند: هذا ردك لي..طيب يا متعب الأيام راح تعرفك قيمتي وتعرف أني كنت بيوم من الأيام على حق وبتجيني تزحف على ركبك وتطلب مني السماح..."ناظر لها بحقارة وطلع لمكتبه وتركها بغيظها"..
الكل جالس بالصالة يسولفون ويضحكون على سوالف مهند وطيف كانت معهم بجسمهم لكن لقلبها وعقلها مع هاجر لأنها معها قطتها وحطتها بحضنها...
هاجر تمسح على قطتها: أقول أميرة..وش رأيك نزور عمتي عزيزة.." حمر وجهها لما جاء بالها رياض من بعد وفاة نورة تغيرت هاجر على الكل وصارت هاجر ثانية حست بفقدان نورة لها واللي غيرها أكثر أخذت دور كبير بعد أخوها مساعد مسئوليه بنته لان منيرة ما عادت تتحمل أي جهد.."....
أميرة تحاول تكون طبيعية: بكيفك حددي اليوم ودقي أو أنا أدق إذ حبيتي...
متعب ملاحظ شكل أميرة: هاجر..هاتي فله من زمان عليها.."ابتسم بخبث وهي خافت لأنها جالسه بجنبه"..
هاجر تضمها لها: لا..عشان ما ترميها زي هذاك اليوم...
متعب بقهر: إذ ما جبتيها أخذها وارميها لك الحين.."قامت بقهر وأعطته لها وتحركت أميرة شوي بحركة عفوية تبعد عنه"....
متعب يقهرها: الله هاجر شعرها مرة حلو..."قربها لها"..المسيها أميرة شوفي...
أميرة بخوف وهي شاده على أعصابه بقوة: لا ما أبغى المسها.."ووقفت طيف عندهم"..
طيف تلمس شعرها: الله عموووو...سعلها ملة ناعم...
متعب يقربها أكثر لها: يله المسيها.."من الخوف صدت للجهة الثانية وما حست إلا ويحطها بحضنها وعالطول قفزت وهي تصارخ وراحت فوق تركض والكل يضحك عليها"...
أم عبد الرحمن بزعل: متعب أنت صاحي تسوي كذا...
متعب: ههههههههههههههههههههه وش فيها يا جدتي خليها تتعود عليها..
هاجر: هههههههههههههه ما توقعت أن أميرة خوفها لدرجة...
منيرة بضيق: مهما كان المفروض ما تحرجها قدامنا افترض صار لها شئ الحين قوم شوفها..
متعب: وش بيصير لها يعنى ما أبغى زوجتي خوافه خليها تتعود...
منيرة: قوم شوف حرمتك أخاف صار معها شئ ما شفتها وشلون تناقز وتركض ترى مو زين لها...
متعب: ما فيها إلا العافية..."وترك فله تمشي"....
منيرة بضيق: مــــتـــــعــــب..
متعب بغرابة: خلاص يا الغالية بروح أشوفها.."طلع لعندها وما حصل احد بالصالة سمع صوت المويه وطق عليها بالحمام.."...
متعب: أميرة.."ما ردت عليه"..أميرة افتحي..أميرة افتحي الباب.."يطق بقوة وفجاءة انفتح الباب وشاف وجهها وكأنها متضايقة مسكها من يدينها وفلتتهم بقوة وبعدت عنه لكن أصر ومسكه وجلسها "
متعب باهتمام: وش فيك أميرتي.. "وشاف الرجفة فيها"...أميرتي...
أميرة بضيق: ابعد عني..
متعب: وش ابعد عنك ما تشوفين حالتك أميرتي وش تحسين فيه...؟؟..
أميرة تبكي: تحرجني قدام اهلك ولا هامك غير انك تضحك علي ليش تسوي كذا فيني.."حطت يدينها على وجهها ابتسم متعب وحس بتأنيب الضمير المفروض ما أحرجها حس بحنان لها وقربها أكثر وضمها بقوة وباس رأسها"...
متعب بحنان: أسف يا عمري ما هقيتك خوافة.."وقفت وبعدت عنه حست انه واقف بجنبها وضمها وحط يدينه على بطنها"..يعنى اعتذاري ما يكفى اجل خلاص بتوسط لدحومي عشان ترضين علي..
" ما ردت عليه"..خلاص أميرتي.."فلتت منه وتدخل للغرفة وتجلس بالسرير دخل ورآها وجلس عند رجولها.."...
متعب بحنان: وش تبغين أسوي عشان أميرتي الدلوعة ترضى.."ما ردت عليه وصدت للجهة الثانية" عاد خلاص أميرة ترى من تغلا تخلى...
أميرة بقهر: ما تغليت بس تشوفها زينه بحقي ما ظنيت انك....
متعب حط أصبعه على فمه: اششششش خلاص اللي صار صار مو هذا اللي تقولينه يعنى اعتذاري ما يكفى
أميرة بزعل: لا يكفى بس...
متعب: بس ولا بسين خلاص يا قلبي وأخر مرة بعد...
أميرة: لا أنت لازم تتعاقب عشان ما تكررها...
متعب بتعجب: لا يا أميرتي واهون عليك...
أميرة بقهر: مثل ما هنت عليك قبل شوي...
متعب: خلاص عاد.."ناظرت له بعيون حزينة ورد لها بابتسامة جذابة وكانت العيون هي اللي تتكلم عشقت الحب من اسمك.. وشفت الكون بعيونك...ترى دمي جرى بدمك...ومالي روح من دونك وبكل أخلاص حــبــيـــتـــك..."..
دخل على أمه بعد يوم طويل مر عليه شافها جالسه تقرئ قران وجلس عندها بالسرير...
منيرة بنظرة حنان لولدها: هااااه يمه مساعد شكل عندك شئ تبغى تقوله...
مساعد يبوس يدها: إيه أهم شئ تكوني راضية علي يا أم مساعد..؟؟..
منيرة تبتسم بحنان: طول عمري راضية عليك أنت واخوانك وعمري ما زعلت عليك ولا تنسى أنت بكري ومستحيل ازعل عليك يا يمه...
مساعد: الله يخليك لي يا الغالية...."بتردد"....يمه...
منيرة: سم أمي...
مساعد: سم الله عدوك...يمه تذكرين هذاك الموضوع...؟؟..
منيرة تحاول تتذكر: أي موضوع يا وليدي..؟؟..
مساعد بتردد: مــ...موضوع الزواج..."نزل رأسه منحرج"...
منيرة تبتسم: إيه...ذكرته وش فيه..؟؟..
مساعد: أشوفك قفلتي عليه..؟؟..
منيرة: لا والله ما قفلت ولا شئ بس انتظرك تعطيني الإشارة الخضراء مثل ما قلت....
مساعد: ههههههههههههههههههههه وهذا أعطيتك الإشارة ...
منيرة بفرح: والله يعنى خلاص أنت مقتنع بخوله..
مساعد بتردد وإحراج: إذ على القناعة صدقيني يا يمه مو مقتنع بس عشان بنتي لازم اقتنع غصب عني.."ابتسم لها"...أنتي كلميها وأعطيني رأيها..؟؟..
منيرة بحزن: والله يا مساعد ما ادري وشلون أقولك..؟؟..
مساعد باهتمام: ليش يمه صاير شئ..؟؟..
منيرة: لا مو صاير بس اللي اعرفه أن خوله شايله فكرة الزواج من رأسها...
مساعد بجدية: طيب يمه وليش..؟؟..
منيرة: عشان بنتها وعلى كلام عمتك ما تبغى تظلم هاليتيمه وخطبوها كثيرين بس ترفض...
مساعد: طيب أنتي شوفي يمكن تغير رأيها...؟؟..
منيرة: لا للحين متمسكة برأيها لان عم رغد خطبها ورفضت..معها حق تخاف إذ تزوجت أعمام بنتها يخذونها منها وهي ما تصبر عليها...
مساعد: بس أنا غير رغد راح تكون بنتي الثانية اللي انحرمت منها ولها مثل لطيف...
منيرة: ما ادري يمه أنت كلم بلقيس تقولها ومنها تجس نبضها..؟؟..
مساعد وكانه يفكر: إن شاء الله بكلم أميرة يمكن تحاول معها.."ابتسم لها".. شكلي سهرتك يا الغالية
منيرة: لا سهرتني ولا شئ روح يمه شوف بنتك ترى كل اليوم تسال عنك...
مساعد يبوس رأسها: إن شاء الله..."طلع وبرأسه الحين لازم يكلم أميرة عشان يعرف رأيه أختها وفعلا بعد ما شاف بنته تلعب مع هاجر طلع فوق لقسم أخوه وقال لأميرة عن الموضوع وبعد ما



اقتنعت بكلامه وفعلا شافت أن مساعد هو المناسبة لأختها ووصل هالكلام لخوله لكن كانت رده فعلها جدا عادية لان هذا مو أول مرة يتقدم لها..."..
أميرة: هااااه يا خوله وش قلتي..؟؟
خوله ببرود: أنتي تعرفين رأي من قبل..
أميرة: كل اللي قلته وما أعجبك يا خوله فكري زين لا تضيعين على نفسك هالفرصة...
خوله تبتسم: ليش ست أميرة عشان أصير بجنبك...
أميرة بفرح: بصراحة أكيد أبغاك بجنبي...
خوله: اجل مو لله تبغيني أوافق...
أميرة: لا وش دعوة أكيد أبغى لك الستر هااااه وش رأيك..؟؟..
خوله: آسفة أميرة ما اقدر أوافق وأنتي الوحيدة اللي تعرفين ليش..؟؟..
أميرة: رغد ما راح تضيع مساعد أكد لي أن رغد بتعيش حالها حال بنته وما راح يقصر معها بشئ ومن أول ما شافها معتبرها مثل بنته...
خوله: وإذ فرضنا وافقت تظنين أن أعمام رغد يوافقون راح يخذون بنتي مني لا يا أميرة ما اقدر أعيش من غير بنيتي...
أميرة: من الناحية هذه اطمني قالي مساعد بنفسه بيروح لعمام رغد ويتفاهم معهم بس أهم شئ أنتي يبغى يعرف رأيك قبل ما يتقدم...
خوله بحيرة: ما ادري يا أميرة بجد حيرتيني وخليتيني ما اقدر أفكر باي شئ...
أميرة: ههههههههههههههههههههه تدرين موصيني عليك وقال اسكر عليك جميع الأبواب...
خوله بتعجب: يوووه اجل متفقين علي...
أميرة: خوله..يعنى إذ وافقتي راح تخسرين شئ الحياة فرص وأنتي جتك أكثر من مرة ورفضتيها لكن إذ رفضتي هالفرصة الثمينة جد الجد راح تخسرين كل شئ...
خوله: أووووف لدرجة مساعد فرصة ثمينة والله يا أميرة هالشئ مو بيدي أنت تعرفين قبل ما أفكر بنفسي عندي بنت أخاف اظلمها بكرة....
أميرة: يعنى وشلون...؟؟..
خوله بحيرة: أعطيني فرصة أفكر وبكلم عمات رغد عشان يقولون لإخوانهم...
أميرة: لا تقولي لأي احد أنتي فكري ومساعد راح يتصرف ولا تشيلين أي هم...
دخلت ببيت الشعر تبغى تنظفه لان هاجر وأميرة بيجونهم اليوم وشافت أخوها جالس ومنزل رأسه يقرأ الجريدة دخلت بالمكنسة وأدوات التنظيف معها وقفت بملل قدامه...
لمى بقهر: هييييييييييييييه لو سمحت يا الحبيب ممكن تطس أبغى أنظف المكان ما تشوف وشلون قايل من عقبك أنت وطلللللووووه..."ابتسم على طريقة كلامها وما حب يرفع رأسه لأنه إذ سواها راح تنحرج كثير خليها تنحرج أحسن عشان مرة ثانية تتأدب وهي تكلم أخوها باحترام وأول ما رفع رأسه وبوجه ابتسامة مكر شاف شكلها المسكين وكأنها مرتكبة جرم كبير استدارت بسرعة تبغى تطلع وقفها صوته"...
طلال يتصنع العصبية: أنا طللللووولوووه يا الدبه...
لمى لفت بقهر: أنا دبه ياااااا.. "ناظرت له باحتقار"..وإلا بلاش...
طلال يتقرب منها: وإلا ايش..قولي إذ أنتي شجاعة قولي...
لمى بتحدي: شجاعة غصب عنك ممكن تطلع أبغى أنظف..
طلال يتكتف: والله انتظر اخوي اللي هو أخوك ما جلست عالفاضي...
لمى باشمئزاز: انتظره بالسيارة يعنى لازم هنا...
طلال بجدية: لمى..وش فيك..؟؟..ليش تكلميني كذا..؟؟..
لمى تتكتف بغرور: والله كيفي أكلمك مثل ما أبغى ليكون عندك مانع..؟؟..
طلال بقهر: أكيد عندي مانع وش صاير لك..مو هذه لمى اللي دخلت قلبي وعرفتها.." ناظرت له بدهشة...معقولة أنا دخلت قلبه والكلام اللي قالته فوز لا أكيد يبغى يلين راسي وابتسمت بسخرية.."
طلال بضيق: وش سبب الابتسامة..؟؟..
لمى بارتباك: لو سمحت طلال اطلع قبل ما يشوفنا احد..
طلال بتحدي: لا ما راح اطلع وخليهم يشوفونا ما جلست أسوي شئ غلط أبغى اعرف وش سويت معك عشان تقلبين علي بالشكل كذا..؟؟..
لمى تتلفت من ورآها: يعنى ما تعرف وش سويت..؟؟..
طلال بغرابة: لا والله ما اعرف وش سويت قولي..؟؟...
لمى بارتباك: أنت وش تبغى مني بالضبط...؟؟..
طلال بغرابة: وش أبغى..!!...أبغى كل خير لك.. لمى وش فيك أنتي..؟؟..
لمى بتردد: بصراحة طلال فوز عرفت أمر الصورة بس أبغى اعرف شئ واحد ليش..ليش...ما ادري وش أقول.."نزلت رأسها بحزن"...
طلال بجدية: ليش مهتم فيك..؟؟.."رفعت عيونها ووجهها احمر"..لأني...يا لمى لا تزعلين على اللي بقوله بس إذ تبغين ترتاحين..أنا...احبك لمووو فهمتي الحين.." ناظرت له بعدم تصديق من صدقه هذا لا أكيد أنه صاير شئ وقاعد يخربط علي.."..
طلال يبتسم: والله العظيم أتكلم جد...احبك..وابغاك لي..؟؟..وش رأيك..؟؟.."نزلت رأسها بحياء وربي مو صاحي هالادمي أكيد فيه شئ.."...لمى وش رأيك..؟؟..
لمى بخجل ووجها صار احمر: بايش..؟؟..
طلال بابتسامة مكر: أقول ابغاكي لي وأنتي ما تبغيني..؟؟...
لمى بخجل وحطت أصبعها بفمها بطريقة طفولية: طلال...لا تحرجني...
طلال: هههههههههههههههه خلاص عندك مهله وبأقرب فرصة اسمع ردك...اوكي.."ما ردت عليه غير بالابتسامة"...والحين أخليك تنظفين وهالله بالتنظيف الزين لان بكرة أبغى بيتي نظيف...
لمى بقهر مخلوط بخجل: طلالالالالالالالالالالالالالالالالال
طلال: ههههههههههههههههههههههه طيب هذاني طلعت...انتبهي لنفسك باي.."حست بسعادة ما بعدها سعادة طلال يحبني وأنا بعد أحبه وأموت فيه ليكون احلم..لا وشلون احلم وكل شئ صار قدامي يا بعد عمري طلووولتي يوووه إذ جلست الحين وأفكر فيه ما راح اخلص من التنظيف..."...
شماء بفرح: ألف مبروك وأخيرا عشت وشفتك عروس..؟؟..
خوله بخجل: شموووه أكيد منتي صاحية أقولك للحين ما صار شئ وجالسة تباركين لي...
حصة: لا تلومينها فرحانة لك...
شماء: بصراحة أول مرة تقولين أبغى أفكر العادة عالطول لا من غير سابق إنذار...
حصة بقهر: لا تفرحين هالعنيدة مو مقتنعة فيه...
شماء بتعجب: ليش خوله ترى اللي تسويه بنفسك حرام...
خوله بتعجب: قبل أمس جاني الخبر أعطوني فرصة أفكر على مهل ما أبغى اندم بعدين لا تنسون عندي بنت بشاورها...
شماء بغرابة: من صدقك بتقولين لرغد...؟؟..
خوله: أكيد بأخذ رأيها اجل أتزوج من غير ما يكون عندها علم وبعدين خايفه من أعمامها يوقفون ضدي ويأخذون بنتي مني وأنا ما أتحمل على فراقها صراحة...
حصة بتعجب: والورقة اللي من المحكمة اللي جابتها مريم لك...
خوله: هذه تثبت حق الحضانة لي بس مو تعيش معي طول العمر يعنى إذ تزوجت راح يأخذونها مني
حصة بدهشة: وشلون يأخذونها وأنتي عندك أثبات للحضانة أنتي لا تشيلين همهم دام مساعد قادر يتصرف..
شماء: يوووه يا خوله كل شئ راح يكون على خير بس أنتي فكري بعقل هالمرة...
خوله: طيب أعطوني يومين وراح أقولكم...
الكل بالخيمة يسولفون ويضحكون على سوالف بعض...
فوز: عن أذنكم واخذوا راحتكم البيت بيتكم...؟؟؟.."قامت وطلعت منهم"...
هاجر: أقول لموووي معليش أبغى اشرب مويه..؟؟..
لمى وقفت: ولا يهمك...
هاجر: لا...قصدي دام البيت بيتي أبغى أروح بنفسي للبرادة بعد أذنك يعنى...
لمى بغرابة: اخذي راحتك..."طلعت منهم وجلست مع أميرة"...
لمى تسايرها: أميرة...مو كأنها البنت متغير أو أنا اللي متغيرة..؟؟..
أميرة: هههههههههههههههههههههههههههه لا أنتي اللي متغيرة...
لمى بقهر: اميروووه مو كأنك تتريقين...؟؟...
أميرة: لمى وش فيك أنتي وش عليك من حماتي...
لمى: ما فيني شئ عليها إلا بقول وشلونها معك..؟؟..
أميرة: الحمد لله زينة...
لمى بقهر: أووووف طيب يا زينة وشيخ الشباب وشلونه معك..؟؟..
أميرة بدلع ونفس الوقت بخجل: أحلى منه ما فيه ما تتصورين يا لمووو حبه بداخلي كل ماله يزيد...
لمى بتعجب: الله..الله...الله...البنت طاحت ولا سم عليها احد..
أميرة بخجل: لمووووه
لمى: هههههههههههههههههههههههههههههههههههههههه الله يهنيك يا ستي..
أميرة تتنهد براحة: آمين...وعقبالك يا رب افرح بك قريب....
لمى وكأنها تتذكر الموقف: بالأول كنت أقول دراستي اولّى لكن غيرت رأي وبقول آمين...
أميرة بغرابة: وش التغير المفاجئ.."بنظرة شك"...لمووووي ليكون جايك ناس...
لمى بخجل: لا ناس ولا غيره بس غيرتي رأي كذا من الله...
أميرة بمكر: اهااااااا من الله تدرين برغم ما اقتنعت لكن بمشيها وبقولك الله يرزقك...
خوله: وش تسوين..؟؟..
رغد ترفع رأسها وتبتسم: ارسم...؟؟
خوله تجلس بجنها: رغد حبيبتي اتركي اللي بيدك وعندي شئ بقوله لك...؟؟..
رغد تعدل جلستها: إن شاء الله ماما..."جلست مقابل أمها وبوجهها ابتسامة بريئة"...
خوله بتردد: رغد حبيبتي اممممممم تعرفين أبو طيف.."هزت رأسها بأيه".. اممممممم وش رأيك نروح نعيش عندها هناك....
رغد بغرابة: كلنا مع ماما حصة وبابا محمد...؟؟..
خوله تلم بنتها: لا يا ماما أنا وأنتي نعيش هناك عندهم ببيتهم يعنى يصير أبو لك...
رغد تحضنها بقوة وبخوف: ماما لا تتركيني ماما..
خوله تبوس رأسها وبحنان: لا يا ماما ما راح أتركك لوحدك راح تعيشين معي هناك مع طيف..
رغد بفرح: عند أبو طيف هناك.."هزت رأسها بأيه"..ماما أنا أحب طيف وحتى عمو مساعد طيب مرة...
خوله: يعنى ما عندك مانع لو نعيش معهم وتصيرين أخت طيف وتنامون بغرفة وحدة...
رغد: إيه ماما أبغى تكون عندي أخوات مثل طيف.."ناظرت لبنتها بفرح ونفس الوقت بحزن على حرمانها من الأخوات وعسى إن شاء الله ما اظلم نفسي ولا اظلم بنيتي.."
رياض بصوت واطي: ما بغيتي تجين...
هاجر ترفع شعرها بديها: وش أسوي أخواتك مسكوني...
رياض يتلفت من وراء: أخيرا هاجر شفتك..؟؟..
هاجر بدلع مخلوط بخجل: على كذا ما راح تنام الليلة...؟؟.
رياض: إيه والله شكلي بسهر والسبب أنتي..
هاجر بدهشة: الحين أنا السبب..."لفت بسرعة تبغى تمشي لكنه مسكها عالطول"...
رياض: وين رايحه ما شبعت من شوفتك..
هاجر تتصنع الزعل: مو السبب مني ليش أضل بعد هنا أروح اصرف لي...
رياض بنظرة حنان: واهون عليك...
هاجر بنفس النظرة: لا طبعا..."نزلت رأسها"...
رياض: هاجر.."رفعت عيونها له"...انتظر منك مكالمة اليوم أو ممنوع...؟؟..
هاجر بخجل: اممممممم أنت وش ودك..؟؟؟..
رياض بنظرة حب: تعرفين وش ودي..
هاجر بدلع: اللي يريحك..."وتبادلوا الابتسامات".. رياض أخاف احد يشوفنا تأخرت عليهم..
رياض: طيب انتبهي لنفسك وانتظري اتصالي على الساعة 2 اوكي.."هزت رأسها بأيه وراحت دخلت الخيمة وشافت أميرة لوحدها ومعها الجوال وكأنها تقرئ شئ لأنها كانت تبتسم بخجل جلست بجنبها لكن كانت بعالم الشخص اللي قابلته وش نهاية هذا كله يا رياض نشوف مين يلعب على مين تتوقع أني غبية وما اعرف حركات التمسكن أكيد هذه عمتي مدرستك عشان أطيح ولا احد سم علي بس راح أكون أذكى منك أما هو أول ما راح منها طلع وركب سيارته متجه لطلال كان ينتظره بالكافي مع خالد والدنيا مو سيعته من الفرح..."....
وبعد الأحداث اللي صارت معهم تمت خطبة خوله لمساعد بعد ما تدخل مساعد ومحمد مع أعمام رغد أن تعيش مع أمها وأقنعهم مساعد وأخيرا وافقوا ونفس الشئ مع عائلة نورة اللي عارضوا بالبداية على خوله وخافوا تظلم بنت بنتهم وقالوا يأخذون أختها الصغير اللي بعمر هاجر لكن مساعد رفض بحكم أنها صغيرة وخوله هي انسب وحدة واتفقوا الزواج يكون على أول أيام العيد واللي ما بقى غير 5 أيام وراح يكون جدا بسيط وعائلي من غير حفلة وتقتصر على عزيمة لهم فقط...
برابع العيد كان متعب جالس على مكتبه ويشيك على بعض الأوراق اللي لازم يخلصه قبل موعد المناقصة ما يقفل باب تقديمها دخل عليه أيمن ومعه ملف كبير...
أيمن: اتفزل يا استاز ميتعب..."أعطاه الملف"..
متعب بجدية: اتصل عليكم المهندس علي من الشرقية..؟؟..
أيمن: آه...اتصل ولما عرف أن الاستاز مساعد وحضرتك مش هنا ئال بيتصل مرة تانية..
متعب: طيب..أنت تعرف مساعد الحين بإجازة وكل شئ يخص الفرع الثاني والأوراق الخاصة فيه ترسلهم لي وإيه قبل ما أنسى مناقصة اللي مشتركين فيها مع أبو منصور أبغاك تجيب لي أخبار هالمناقصة...
أيمن: حازر..الفرع اللي بقده اتصلوا اكتر من مرة عايزين الاستاز مساعد...
متعب بغرابة: وما قالوا وش يبغون فيه..؟؟.."هز رأسه بلا"..طيب اتصل عليهم وحولي مكلمتهم "دخل عليه أسامة ومعه ورقة وعلامة الخوف ترسم وجهه"...
أسامة: استاز متعب هيدا الفاكس توه واصل من مكتب تقديم المناقصات.."مد له الفاكس وطالع بالورقة والشر يتطاير من عيونه"
متعب بعصبية: وشلون أخذوها ومين اللي أخذها..؟؟..
أسامة بخوف: صاحب الاستاز مساعد...الاستاز عبد العزيز....
متعب وقف بعصبية: وشلون أخذها مين قدم أكثر...؟؟..
أسامة: الزاهر يا استاز أن عندهم خبر عشان هيك عرفوا عرضنا...
متعب بشك: وشلون...وضح...؟؟..
أسامة نزل رأسه: مش عارف استاز ميتعب...
متعب بصوت شوي عالي: وشلون منت عارف اسمع أنت وياه ما تطلعون اليوم إلا وانتم جايبين لي كل المعلومات عن كل العروض اللي قدموا للمناقصة وكل شئ سامعين...
أيمن+ أسامة: حازرعن أزنك.."رجع للأوراق وبنرفزة عصبية دق جواله وشاف أميرتي متصلة بك"
متعب بضيق: هلا أميرة..؟؟..
أميرة بحياء: هلا بنور أميرة وش أخبارك..؟؟..
متعب يحط يدينه على عيونه وكانه يطرد التعب: زفت...
أميرة تغيرت ملامح وجهها: بسم الله عليك وش فيك...؟؟...
متعب يتنهد بضيق: ولا شئ وش تبغين متصلة..؟؟..
أميرة بغرابة: سلامتك...بس كنت انتظرك متى ترجع..؟؟..
متعب بصوت شوي عالي: ارجع مثل ما أبغى ليكون متصلة عشان هالسؤال التافه...
أميرة بضيق: لا..كنت بشوف متى تجي لان بعد شوي اهلك راح يمشون وأنت تأخرت...
متعب بعصبية: أميرة الحين متصلة عشان تقولين لي هالكلام...
أميرة بعصبية: متعب وش فيك...؟؟..
متعب بصوت شوي عالي: أنتي وش فيك متصلة عشان تخبريني عن أهلي تعرفين أن عندي خبر وإلا ناسية...
أميرة تحاول تمتص عصبيته: وأنت مالك نية تجي عشان نروح معهم...؟؟..
متعب بنرفزه: لا...وإذ تبغين تروحين الله والنبي معك شئ ثاني..؟؟..
أميرة بزعل: سلامتك...مع السلامة.."كانت تتمنى يراضيها لكن اللي فاجئها أن قفل الخط من غير ما يقولها حتى باي جلست بحزن على الكنب على أمل تشوف رسالة منه لكن مع الأسف وحاولت تكتم عبرة خانقتها..."...
بلقيس: هااااه أميرة متى يجي متعب..؟؟..
أميرة تحاول تكون طبيعية: الظاهر ما راح يجي إذ بتروحين روحي معهم..
بلقيس: وهذا أنا معتمده عليكم أبغى أروح معكم طيب وأنتي..؟؟..
أميرة تتنهد بضيق: ما أبغى أروح دام أخوك مو معنا...
بلقيس تجلس بجنبها: الله أميرة لدرجة اخوي ما يهون عليك..؟؟..
أميرة تبتسم بخجل: أكيد ما يهون علي لا تشيلين همي روحي دبري لك مركب...
بلقيس: أنا اقدر أدبر نفسي لكن هاجر مع مين تركب إذ سيارة مساعد وأخوك طلال مليانه...
أميرة تفكر: فيه سيارة رياض...
بلقيس بتعجب: أنتي صاحية لو تموت هاجر ما تركب مع غريب اخوي وش قال تروحين أو لا...
أميرة بضيق: قالي أروح بس مالي خلق..
بلقيس تسحب يدها: بلا دلع ويله خلينا نروح وننبسط ترى من زمان ما سافرنا سوا يله نادي معك هاجر ترى يوم وما راح يضر...
أميرة وقفت: إن شاء الله.."بعد ما نادت هاجر ولبسوا عبيهم طلعوا وكان الكل ركب سياراتهم إلا أميرة وهاجر وقفوا عند كل سيارة يدورون مكان.."...
هاجر بقهر: يعنى وين اجلس..؟؟..
بلقيس: هههههههههههههه بالشنطة وراء ههههههههههههههههههههه
هاجر: والله انك فاضيه أقول زحفي لامي أكثر...
بلقيس وبحضنها ولدها: وين ازحف روحي لسيارة مساعد...
هاجر: مساعد سيارة على قده وما في مكان بالمرة...
منيرة: أميرة وين راحت روحي معها...؟؟..
هاجر: ما أدري وين راحت يله عاد وخري شوي...
حصة: قربي يا بلقيس عن أختك شوي...
بلقيس: وين اقرب ما في مكاااااااااااان ما تمسعين أنتي..
لمى: أقول أميرة متعب ما راح يجي..؟؟؟.
أميرة بضيق: لا عنده شغل...
رياض: غريب زوجك يا أميرة الناس عيد وهو يداوم...
أميرة: تعرف هم بمؤسسات وشركات مو مثل الموظف الحكومي الأجازة اجباريه...
لمى: يله متى نمشي الحين يأذن العصر وحنا ما تحركنا الحين مين اللي واقفة ما ركبت..؟؟..
أميرة تتنهد بتعب: اعتقد هاجر.."سرح رياض للشخص الطويل اللي واقف واللي كل شوي تضرب رجلها بالأرض وشكلها مقهورة من شئ..."...
هاجر بقهر: يله قربي عند أمي...
بلقيس: لا..روحي لمساعد أو دبري لك مكان مع أميرة وخري بسكر الباب.."قطع عليهم صوت مساعد اللي جاء يشوف وش قصتهم"...
مساعد بجدية: وش فيكم انتم صوتكم واصل يله اركبي أنتي...
هاجر بقهر: أختك هذا تنرفز مالي مكان وين اركب...؟؟..
بلقيس: يعنى بالله عليك يا مساعد تشوف لنا مكان دور عندك..؟؟..
مساعد: ما عندي شئ يله حنا يكفينا تعالي.."سحب يدها ووقف عند سيارة رياض"...
مساعد يبتسم: احصل عندكم مكان أو لا...
رياض يرد له الابتسامة: أكيد..حياك.."راحت هاجر بحياء وركبت ورآه بالضبط وصارت بجنب لمى وأخيرا انطلقوا للشرقية يتمشون فيها ومنها شهر عسل لمساعد اللي بيطول مع البنات وهم ماسكين خط الدمام دق متعب على أخوه.."...
متعب بقهر: ليش تقدم عرضنا له...
مساعد يهديه: الله يهديك ما فيها شئ تعرف عبد العزيز ما يعرف شئ بالسوق ولا عن المناقصات فحبيت أساعده...
متعب بقهر: تساعده على حسابنا أنت أكيد صاير معك شئ..
مساعد: وش فيك أنت الحين عصبت...ولا تنسى هذا عزوز واعز صديق لي وهو طلبني وحبيت أساعده يدخل بأول مناقصة والحمد لله رست عليه...
متعب: أحسن اقفل منك قبل ما يصير لي شئ مع السلامة..
مساعد يبتسم: الله يسلمك..."قفل الجوال وركز بالطريق"..
خوله: وش فيه متعب..؟؟
مساعد: ما فيه شئ تقدرين تقولين خاص بالشغل...
خوله بتعجب: شغل والناس بإجازة..
مساعد: إلا حنا ما نعرف الإجازات وعلى فكرة لو مو ظروف زواجنا وإصرار أمي على اخذ إجازة كان الحين مع متعب على المكتب.." انقهرت من طريقة رده على الأقل يجامل بكلامه وشقوا الطريق بهدوء وصمت"...
هند بابتسامة نصر: وليش مستغربة مو أنا صديقتها حالي حالك..
عهود: لا مو قصدي كذا بس ما توقعت تتنازل وتعزمك مثلي...
هند: لا..أنا غير لازم تعزمني ما علينا أهم شئ راح تحضرين..؟؟..
عهود: والله ما ادري لان قبل الحفلة زواج بنت عمي وما ادري إذ اقدر أجي أو لا..؟؟...
هند: لا تمنيتك تجي عشان تشوفين المسرحية بعيونك؟؟..
عهود: أي مسرحية..؟؟..
هند: تعالي وبتشوفين كل شئ لا تستعجلين على رزقك...
عهود: الله يستر من مسرحياتك وش ناويه على هاجر احمدي ربك أنها تكرمت وعزمتك.."ما ردت عليها وسرحت بالمشهد المرسوم بخيلها"...
فوز بقهر: ما حلت بسيارته إلا بذا الوقت دقي على احد يجي يأخذنا...
لمى بخوف: إيه والله كلنا بنات إلا حضرته لوحده...
أميرة تهدي الوضع: خلاص أنتي وياها بدل ما تشجعون بعض كل وحدة منكم تخوف الثانية إن شاء الله تزين..
هاجر: وبعدين كلها بنشر وراح يخلص الحين...
فوز: شكلك يا هاجر من جنبها وأنتي ميتة خوف...
هاجر: من ناحية ميتة خوف ميتة بس الواحد لازم يكون عنده شجاعة شوي.."قطع عليهم رنه تلفون أميرة وأول ما فتحت شنطتها وشافته كان عمري وحياتي متصل بك سوت صامت ورجعته للشنطة"...
هاجر: مين أميرة ليكون أهلنا..؟؟..
أميرة بضيق: لا..رقم غريب...
فوز تطلع برأسها عند أخوها: يله يا رياض أهلنا اتصلوا...
رياض بعصبية: وأنا قاعد العب قولوا بنشرنا وما راح نتأخر...
فوز: طيب لا تنفخ...أميرة دقي على طلال يجي اقل شئ ..
أميرة: ليش خايفه ما تشفين الشارع يمشي انتظروا الحين بيخلص.."يرجع يدق جوالها ونفس الشئ كان متعب المتصل ورجع ودق على هاجر وردت عليه وقالت عن وضعهم"..
متعب قهر: وانتم الحين وينكم بالضبط..؟؟..
هاجر: باقي على الدمام 18 كيلو مبنشرين تعال بسرعة...
متعب: طيب وأميرة معك...
هاجر: إيه...
متعب مقهور منها: خلاص أنا الحين مسكت طريق الدمام بعد نص ساعة أو اقل أنا عندكم...باي
هاجر: باي..."غريبة وش فيه ما اتصل على أميرة ليكون هو المتصل وتوهمنا انه مزعج أكيد بينهم شئ عشان كذا دق علي وأنا وش علي منهم"...
هاجر: ارتاحوا الحين متعب جاي...
فوز براحة: والله وينه الحين....؟؟..
لمى: أنتي هيييييييه استحي على وجهك.."تقلد بصوتها"...وينه الحين..اللي يسمعك تقل ما يقول انك متزوجة ترى أميرة ما ترضى...
فوز: يوووه عادي ما قلت شئ وبعدين أنا وأميرة واحد صح امورة...
أميرة: إيه صح...وأنتي يا لمى لا تتدخلين بيني وبين فوز اوكي...
لمى بدهشة: وهذا جزاتي أدافع عنك أنتي وكرشتك هين تشوفين..
أميرة تشبك يدها مع يد لمى: واهون عليك وبعدين لسه باقي كرش عشان يظهر أنتي ولسانك...
لمى تناظر لها بتعجب: كل هذا الكرش وتقولين لسه اجل بكرة لو تصيرين بالتاسع وش بيصير..
هاجر: بنت قولي ما شاء الله ترى وردتنا أنباء أن عيونك حارة...
خوله: تصدقين أخر مرة جيت للدمام لما كنت عروس...
شماء: أيام راحت ليش تفتحينها...
خوله سرحانة: تدرين خايفه يا شماء تتكرر مأساتي مرة ثانية لا قدر الله...
شماء: بسم الله عليك وش ذا الكلام تعوذي من الشيطان وان شاء الله مساعد هو العوض لك ولبنتك..
خوله تناظر لرغد وهي تلعب مع البنات بالبحر: الحمد لله على كل شئ والله يقدرني أسعدهم...
شماء تغمز لها: تسعدينهم وأبوهم ماله نصيب..؟؟..
خوله بخجل: كلهم ما راح انقص على احد دقي عليهم شوفي وينهم...
عزيزة: تأخروا العيال يمه طلال شوفهم وين...
طلال: كلمت رياض يقول شوي ويجون لا تخافين عليهم يا خالتي..
بلقيس: تو متعب متصل وقال بيجيهم لهناك لا تخافين يا عمتي وبعدين الديرة أمان..
حصة: هذا أنتي يا عزيزة عمرك ماراح تتغيرين ما فيهم إلا العافية.."يدق جوال حصة وكانت شماء اللي كانت سابقتهم من بدري تحجز لهم مكان على البحر وقفلت منها.."...
حصة: هذه شماء...تقول هم بأول الكورنيش ومساعد وصل لعندهم...
أم عبد الرحمن: حرك يمه طلال نروح نريح ذبحتنا السيارة...
طلال: ههههههههههههههههههههه اللي يسمك يا جدتي يقول مسافرين للشمال...
أم عبد الرحمن: انتم شباب تتحملون كل شئ لكن حنا وش نتحمل...
طلال: ههههههههههههههههههههههه سمعتوا جدتي قالت ما نتحمل يعنى عجزتوا وراحت عليكم....
حصة: يا رأس الفتنة قل خيرا أو اسكت...
طلال بتعجب: يوووه أنا الحين رأس الفتنة يأم طلال الله يسامحك...
منيرة: بدل ما تضيعون الوقت خلونا نروح لشماء أحسن من جلستنا هنا مساعد وسبقنا وأنتم للحين ما تحركتوا شكل الدفعة اللي ورآنا يسبقونا لهناك...
رياض: مشكور يا متعب والله تعبتك معي..
متعب يمسح يدينه: لا تعب ولا شئ أصلا دعيت عليكم عشان تبنشر وتتأخرون..
رياض: والله ما هقيت عينك قوية كل هذا عشان أختك معنا...
متعب بتعجب: أختي وش أبغى فيها أبغى حرمتي...
رياض: هههههههههههههههههه لا...لا..ما عندنا لك شئ أنا قلت لأميرة إذ ركبتي معي ما راح تركبين مع احد غيري...
متعب: هذا الشئ متفق معها مو معي وما لي دخل عندك أمانه لي ورجعها سالمة مثل ما ركبت عندكم
رياض: خلاص ترى ما يسوى علينا كلها أميرة مسوي لنا هالازعاج وطل من نافذة هاجر اللي انصدمت من جرأته ناظرت له بخوف ونزلت عيونها"...
رياض: مدري فيه احد اسمها أميرة مدري ملكة فيه ناس يسالون عنهم...
أميرة: هههههههههههههههههه يا شينك يا رياض إذ استهبلت...
لمى: لا ما عندنا هذا الاسم دور بالسيارات الثانية...
رياض: خلوها تطس عنا ترى جميس بوند ما راح يخلينا.."يتكلم باللهجة اللبنانية"...نمرئ
أميرة بتعجب: افااااا يا رياض الحين اطس وهذا اللي اتفقنا عليه..
رياض: وش أسوي برجلك البثر يله ليسوي لنا سالفة الحين.."نزلت أميرة وهاجر و ركبوا "...
متعب بقهر: يعنى لازم الواحد يناديكم عشان تتفضلون علينا...
هاجر: ما ظنيت بتجي من الأساس وبعدين لا تحطها بي عندك زوجتك.." ناظر لها متعب بهدوء وشافها ساكنه بمكانها من غير أي كلمة شكل الحبيبة زعلانه شكلها مشتاقة لدلع من زمان ما دلعتها كيفها بترضى متى ما تبغى وتحركوا وراء رياض ووصلوا للمكان اللي كانوا الدفعة الأول فيه وجلسوا سوالف وضحك ولعب على البحر..."....
كانت سرحانة بالشخص اللي يلعب مع الأطفال وواضح انه مبسوط لابس برمودا اسود وبلوزة بيج فاتح ومع بشرته الحنطية معطية وإلا أحلى و ضحكته الجذابة اللي تسحر كل من شافها مبين عليه يحب الأطفال مع بنت أخوه سوا كذا اجل وشلون مع عيالنا ابتسمت بخفة وانتبهت له اللي كان يراقبها من أول ما جلسوا...
خوله: ما مداك تشتاقين له..؟؟..
أميرة بخجل: كنت..أراقب طلال ورغد.."ناظرت للشخص اللي وقف يناظر لها بوجهه مرسومة ابتسامته الجذابة نزلت عيونها وانتبهت لكلام أختها.."...
خوله: علينا هالكلام ترى مو عيب إذ اشتقتي للحبيب...
أميرة بنظرة مكر: افهم من كلامك اشتقتي أنتي..؟؟..
خوله بدهشة ووجهها قلب للون الأحمر: اميروووووة ووجع يوجع العدو حسني كلامك..
أميرة: هههههههههههههه ترى مو عيب إذ اشتقتي ههههههههههههههههههههههه
خوله: الحين وش جلسني عندك أقوم عند الكبار أحسن لي...
أميرة: روحي يا كبيرة ههههههههههههههههههههههههههههه...
بلقيس: وش فيها أختك..؟؟..
أميرة تبتسم: ما فيها شئ أقول بلقيس ما ودك نتمشى أحس بتعب بظهري وودي أطلق رجولي..؟؟.
بلقيس بفرح: تحسين بتعب وتطلقين رجولك يا العجوز تدرين عاد فكرة..اصبري.."التفت على هاجر" أقول هجوووره اخذي المزيونه اللي طالعة عليك وانتبهي لها..."تمد لها بنتها"...
هاجر تأخذها بتعجب: ليش...؟؟..وين تروحون..؟؟..
بلقيس: بنروح نتمشى..شااااو.."راحوا يتمشون ومع السوالف ما حسوا بالشخص اللي كان يمشى ورآهم ويسمع لسوالفهم وضحكهم.."...
متعب: ضحكوني معكم..."التفتوا الثنتين على صوت الرجولي وتفاجئوا للشخص اللي كان واقف بينهم وهو يبتسم.."..
بلقيس: بسم الله من متى وأنت ورآنا..؟؟.
متعب: من أول ما قمتوا تسمحون لي أتمشى معكم..؟؟..
بلقيس: والله عن نفسي ما عندي مانع لكن زوجتك يمكن عندها رأي ثاني..؟؟.." التفت لها ينتظر جوابها لما طال سكوتها ناظر بأخته بتكبر"..
متعب: يقولون السكوت علامة الرضا...
بلقيس: مو شرط...
متعب بتعجب: أنتي وش فيك على ليش ما تبغين أتمشى معكم ترى اتنيذل عليك ونتركك لوحدك...
بلقيس: ههههههههااااااااي ما عوزك أتحداك تسويها...
متعب يمسك يد أميرة: دامك تحديتي تحملي ما يجيك..."سحبها معه وهي تناظر لبلقيس اللي ماتت قهر ورجعت للحريم وبعد ما ابعدوا وبرغم من زحمة الكورنيش وقفوا بمكان قريب من الشاطئ.."..
أميرة: ليش سويت كذا الحين بلقيس تزعل...
متعب يجلس: أخيرا الحجر نطق.."رفع رأسه لها"..مالك نية تجلسين..؟؟.."انقهرت أميرة من كلامه الحين يشبهني بالحجر..جلست من غير ولا كلمة"...
متعب: ايوه وبعدين..؟؟..
أميرة بغرابة: وشو وبعدين...؟؟..
متعب يلتفت عليها: يعنى لمتى وأنتي مبرطمه...وش فيك..؟؟..
أميرة تناظر للبحر: أنت تعرف وش فيني..؟؟..
متعب: لا ما اعرف قولي إذ فيك شئ..؟؟..
أميرة تتنهد بضيق: متعب...لا تستهبل الله يخليك اعتقد مو وقته..
متعب بقهر: أي استهبال أنتي ومزاجك المتقلب الحين وش قلت وش سويت لك..؟؟..
أميرة بتعجب: كل هذا وما سويت شئ والحين صار مزاجي متقلب سبحان مقلب القلوب..
متعب وقف: أووووف تدرين توني ادري أني مضيع وقتي معك.."راح عنها وهي متضايقة ناظرت للبحر وما حست إلا دموع حارة غسلت عيونها تنهدت من أعماق قلبها وش وسويت له.. ليش...ليش يعاملني كذا وهذا أنا أحبه وأموت فيه ليش كل شئ يقلبه علي والله حاله مع الآدمي وما حست إلا متعب رجع ووقف عندها قامت بصعوبة ومشت عنه بخطوات واسعة ولا لقت له بال إذ ورآها أو لا..
ناظرت للبحر وبأمواجه اللي كل مالها تزيد..آآآه يا بحر لو ارمي بعض همومي لك ما ادري وش راح يسوي لنا الزمن الدنيا صعبة وتحتاج احد يفهمها وكثر ما فهمناها صارت تمشي عكس ما نبغى انتبهت على صوت جوالها يدق أخذته وشافت مساعد يتصل بك...
خوله تبتسم: هلا مساعد..؟؟...
رغد: لا ماما أنا رغد..."تغير لونها لما خاب ظنها وحست بإحراج ففضلت تقوم وتتكلم على راحتها وكانت متأكدة أن بلقيس قاعدة تراقبها لما سمعت اسم أخوها"...
خوله: هلا رغد وش عندك متصلة من جوال عمك...؟؟..
رغد: عمي طلب مني يقول بعد صلاة العشاء بنروح للملاهي وطلب مني تروحين معنا...
خوله تبتسم: طيب وينه عمك الحين...؟؟..
رغد تناظر بمساعد: عندي..
خوله: أعطيني إياه...
رغد: إن شاء الله.."مدت الجوال لعمها"...ماما تبغى تكلمك "..ابتسم لها واخذ الجوال ووقف عند البحر"...
مساعد: آهلين خوله...تقول رغد تبغيني..؟؟..
خوله: وليش ما تقول أنت اللي تبغاني...؟؟..
مساعد: هههههههههههههههههه كله واحد يبغى الثاني صح هههههههههههههههههه
خوله: ههههههههههههههههههههه تقول بتروح للملاهي..؟؟..
مساعد: إيه..ليكون عندك مانع..؟؟..
خوله: وليش ما اتصلت وقلت لي ليش تتوسط بنتي عندك..؟؟..
مساعد: لسبب واضح انه أنتي ما تحبين الملاهي قلت أقول لرغد تقولك خاصة انك ما تحبين ترفضين لها طلب...
خوله: اهاااااااااا يعنى مو لله تبغاني أروح..؟؟..
مساعد: خلي عنك هالكلام وبعد العشاء تجهزي اوكي...يله مع السلامة
على الساعة 9 الكل ركب في سياراتهم يستعدون للرجعة وهالمرة راحت بلقيس وعيالها مع متعب...
هاجر: شفت يا متعب ما قد مرت علي غيرة مثل غيرة أختك...
بلقيس: هههههههههههههههههااااااي كثير منها طول عمري أغار على أخواني وما فيها شئ إذ ركبت معكم.."كان ينتظر تعليق منها أكيد للحين زعلانه من صدقها مو دلع.."...
متعب: لا يا بلقيس عند غيره أميرة ما احد يوصلها..."التفت عليها على أمل يسمع شئ منها"....
بلقيس: يوووه عاد أميرة نار حارقة.. "ولما حست بهدؤها اللي غير طبيعي"..أميرة...
أميرة بصوت مبحوح والتفتت نص لفه: هلا...
بلقيس باهتمام: وش فيك..؟؟..
أميرة: سلامتك ما في شئ...
متعب حس بصوتها أنها تبكي: علينا هالكلام واضح فيك وما تبغين تقولين..."ما ردت عليه"...
بلقيس: وش تحسين فيه أميرة...؟؟...
أميرة: قلت ما في شئ مهم شويه صداع...
بلقيس: أخاف تغير الجو وسبب لك زكام أو شئ...
أميرة بضيق: الظاهر كذا...
هاجر: لا تكفين مو وقته متعب اخذ زوجتك للطبيب عشان يعطيها مقويات ترى ما بقى غير 3 أيام على الحفلة وابغاها تكون معي..؟؟..
متعب يناظر لها بقهر: ما فيها إلا العافية ما تسمعين وش تقول صداع وإذ نامت بترتاح...




بلقيس: ولو ترى المرأة الحامل تتعب لأدنى شئ يتعرض لها وخاصة تغير الجو...
هاجر: صح خذوا الحكمة من أفواه العقلاء تكفى متعب طلبتك...
متعب: خلاص ترى ما يسوى علينا.."داس بقوة على البنزين وما يعرف سبب عصبيته هل هي خوف على أميرة إذ كانت مأخذه برد أو عشان برودها معه ولا لقت له أي بال.."
كان واقف معها ينتظرون خوله دخلت دورة المياه مع بنته يناظر لها بحنان وتذكر كلام نورة له لما بلغتها أنها حامل سبحان الله أخذت مني زوجتي واللي معها وعوضت لي هالبنت البريئة وقطع عليه أفكاره سؤالها الطفولي"..
رغد: عمي مساعد..؟؟..
مساعد يبتسم: هلا..
رغد: عمي...وش رأيك نلعب بذيك..."وأشرت على لعبه القطار"...
مساعد بتعجب: ابشري بس خلي ماما وطيف يخلصون من التواليت...
رغد: وأنت عمي تلعب معنا..؟؟..
مساعد يبتسم لها ويمسح على شعرها الناعم: وأنتي تبغيني العب معك...
رغد بفرح: إيه أبغاك تلعب معنا كل الألعاب.."ناظرت له ببراءة"..عمي مساعد أنا احبك.."مساعد تغيرت ملامحه لملامح العطف والحنان وما حس إلا أن يضم هاليتيمه بقوة وباس رأسها.."...
مساعد: وأنا بعد يا رغد احبك كثيييير مثل طيف.."أبعدها عنه وناظر بعيونها اللي تتراقص بالفرح وطلعوا من التواليت وشافتهم يضحكون وراحت لهم وبعد ما لعبوا بالقطار جاء موعد العشاء جالسوا على الطاولة كلهم واخذوا المينيو يختارون العشاء"..
مساعد: رغد وطيف وجبة أطفال خلاص...
الكل بصوت شوي عالي: ايييييييييييييييييييييييييييييييييه
مساعد للحين عيونه على المينيو: وأنتي نورة وش تبغين.."كانت تناظر للبنات وبوجهها علامات الفرح لكن لما ذكر اسمها تبدلت الملامح وناظرت فيه وبوجهها علامات استفهام نورة...نورة...الله يرحمها الظاهر للحين عايش على ذكراها طيب أنا وش محلي مربية بس إذ هو يشوف كذا ما عندي مانع اكسب اجر باليتامى لكن لا يعيشني بوهم ويقول اختارني وأنا وش صار فيني ليش أغار من وحدة ميتة الله يرحمها مهما كان ميتة أو حيه يكفى أنها ماتت وهي بذمته وما حست إلا يد مساعد فوق يدها وناظرت له بعبوس تغيرت ملامحه هو الثاني وكانه يسألها وش فيك حاولت تبتسم ولا كان سمعت شئ وأخذت المينيو من جديد واختارت لها وجبه ولما رجعت نظرها له شافت بوجهه نفس العلامات اللي قبل شوي ما حبت توضح له أنها سمعت شئ أو غلط بشئ لأنه أكيد قالها بزلة لسان وابتسم لها وحاولت تغير الجو اللي هم فيه بالضحك والسوالف لكن للحين صدى اسمها يتردد على مسمعها وخنجر مغروس بقلبها من الغيرة..."...


محمد: تاخرتوا ما بغيتوا تجون...
حصة تفك الطرحة: فاتك الطلعة يا بو طلال ما ناقصنا إلا أنت...
طلال يدخل شنطة الرحلات: صادقة أمي يا يبه تمنيتك معنا
حصة: أقول أبو طلال وش رأيك نزوج طلال الحين ما تشوف البيت فضى من بعد خوله ورغد...
طلال بتعجب: اووووه يا يمه تبغين تفتكين مني أنا بعد..
حصة: لا من قال أبغى الستر لك وأنا أمك وإذ تخرجت إن شاء الله نبدأ بالجهاز..
طلال: أنتي الصادقة إذ تخرجت ابدءوا دوروا لي...
حصة: ومن قال بندور لك وش كثر الله بنات عمك ولا عندك خوالك..."ابتسم طلال لما جت صورة لمى بمخيلته"...هااااه وش قلت أتوكل على الله واكلم منيرة..
طلال بتعجب: أي منيرة..؟؟..
حصة بغرابة: مرة خالك عبد الرحمن...
طلال يستهبل: يوووه يا يمه الله يهديك تبغيني أقضى شبابي مع مرة خالي وش يقلون الناس علينا ولد حصة اخذ مرة خاله...
حصة بقهر: طلللللوووللووووه متى تعقل بالله عليك هذا كلام تقوله...
محمد يغمز له: هههههههههههههههههههههههههههه خلاص طلال إذ ما تبغاها حولها علي
حصة بنرفزه: لا والله وش اريك أروح الحين واخطبها لك..
محمد يحك شعره باستهبال: والله مو شينه بس بالأول ما تشوفينها كبيرة علي...
حصة: الله واكبر يا الشباب خل عنك هالكلام اللي ما منه فايدة ولا تطلع عن موضوعنا...
طلال بمكر: شوف يا يبه أم طلال الغيرة طالعة من عيونها اثري أبو طلال متربع بضلوعك..
حصة بخجل: طلالالالالالالالالالالال وبعدين أنا اعرف وشلون تتأدب..
طلال يلمها: واهون عليك يا الغالية...
حصة تبعده: ابعد عني بلاك منت كفوا احد يسمعك ولا حتى يدور لك على الستر..
طلال بتعجب: افاااااااااا وهذا أنا وحيدك ودلوعك تسوين لي كذا الحمد لله ما في ولا وحدة من أخواتي ويشوفون هالشماته عيني عينك...
محمد: إلا ياليتهم فيه عشان تتأدب مع العزيزة أمك...
حصة: انتم وش قصتكم ليش تغيرون الموضوع...
طلال: أي موضوع يا العزيزة الغالية...
حصة تتنهد بتعب: موضوع خطبتك على هاجر بنت خالك عبد الرحمن...
على الساعة 2 تنبهت وحاولت تسترجع اللي حصل معها ناظرت حولها وشافته نايم بالكرسي بوسط الغرفة ناظرت لنفسها للحين على ملابسي..و...آآآآه وش اللي صار معي حطت يدها على بطنها تحس بألم لكن مو قادرة تحدده معقولة طيحتي على الدرج أثرت فيني أو القالون قامت وطلعت من الغرفة تجلس بالصالة ويدها على مكان الألم كل ماله يزود تسندت على الكنب وتسترجع الأحداث اللي مرت عليها اليوم بطوله لما توقفت سيارته عند المدخل نزلوا أخواته وقبل ما تنزل مسكها عشان يستفسر سبب هدؤوها...
متعب باهتمام: وش فيك..؟؟..
أميرة بصوت مخنوق: ما فيني شئ..
متعب: إلا فيك...سكوتك اللي كل اليوم مو طبيعي وش اللي جايك مني.."ماردت عليها لأنها لو حاولت راح تبكي قدامه"...أميرة وش فيك..؟؟..
أميرة بصوت شوي عالي: قلتلك ما فيني شئ يعنى لازم يكون فيني شئ يا أخي متضايقة ارتحت متضااااااااااااايقة منك...."عالطول فتحت الباب وطلعت الدرج وما حست إلا انعكاف رجلها على احد الدرجات سمعت صوته يناديها ولا لقت له بال وكملت طريقها لغرفتها واللي ريحها أكثر أن ما كان احد بالصالة وصلت لغرفتها ورمت نفسها على سريرها تبكي حست بيده تمسح على ظهرها وشعرها وصوته يقراء عليها القران وتذكرت أنها نامت وما حست بعمرها تنهدت بتعب وناظرت لباب الغرفة ليكون زعلان مني لما تركته لوحده بس هو له دور بكل شئ هو اللي بدء معي كنت مداريته وأخاف على زعله ولما زعلت ما اهتم أحسك يا متعب غامض بتصرفاتك وحتى بكلامك....
تمشط شعر طيف وكانوا يسولفون عن اليوم اللي قضوه بالملاهي والألعاب اللي اشتروها مع بعض للحين متضايقة من اللي سمتعه صحيح انه كان ناسي والاسم طلع منه عفوي لكن ما تدري ليش حست بداخله يحترق لما أنذكر اسم المرحومة طلع عليهم من الحمام ومبين انه مأخذ دش جلس بالطاولة يفطر مع رغد لكن ما يدري ليش حاس أن خوله فيها شئ بس حتى لو فيها راح تقول ليش تخبئ وقضوا يومها اليوم كله بالبحر وبالمنتزهات...
رياض بقهر: من صدق تتكلم...!!!....
طلال: والله العظيم هذا اللي صار...
رياض بخوف: وأنت وش رأيك..؟؟..
طلال حب يرفع ضغطه: اممممممم بيني وبينك قلت اللي تشوفه مناسب سواه.."وما رد عليه وخاف أن قفل الخط"...رياض...الوووووووووووووووووو
رياض بضيق: نعم...
طلال حس انه ضرب على الوتر الحساس: الله ينعم عليك وش فيك..؟؟..
رياض يتنهد بألم: أنت تشوف فيني شئ...
طلال: بصراحة إيه ليكون يا خوي قلت شئ يزعل...
رياض بعصبية: أنت مو قلت يزعل إلا يذبح...أنت تعرف هاجر وش بالنسبة لي...
طلال باستهبال: والله توني ادري تصدق...
رياض بصوت شوي عالي: طلالالالالالالالالالالالالالالال قسم بآيات الله لو أنت مو اخوي كان جبت خبرك من زمان...
طلال: ههههههههههههههههههههههههه طيب لا تعصب ترى ما يسوى علينا عموما ريح بالك أصلا كنت عارف أنها تهمك عشان كذا كرشتها...
رياض براحة: والله طلال لا تلعب علي ريحني عسى الله يريحك...
طلال: والله قلت ما أبغى اخذ وحدة العيون عليها والعيون هذه عيون اخوي حبيبي رضوووضي....
رياض بخوف: والله قلت لهم هالكلام ترى والله لا أجيب خبرك إذ منت أنت صادق...
طلال: هههههههههههههههههههههههههه لا يا شيخ امزح معك بس جد أمي تبغاني اخطب من الحين وبيني وبينك أبغى اخلص من الدراسة وبعد ما أكون نفسي يصير خير..
رياض: تصدق يا طلال مرات أحسك بثر ومليغ لكن مرات تجيب أفكار جهنمية ما ادري من وين تجيبها...
طلال بقهر: الحين بثر ومليغ مقبولة لكن حقي بأخذه مو منك يصير خير وشلون أجيب لك أفكار جهنمية مثل ما تقول...
بعد صلاة الظهر دخل وشافها جالسه مع جدته بالصالة يتقهون دخل عليهم وسلم على جدته وجلس بجنبها...
أم عبد الرحمن: أقول يمه متعب متى يجي مساعد...
متعب: هااااااه يا جدتي ليكون اشتقتي له..
أم عبد الرحمن: هههههههههههههههههه أكيد مشتاقة له مو ولد ولدي..
متعب بتعجب: افااااا وأنا مو مالي عينك...
أم عبد الرحمن: لا ماليها ونص.."ولمت أميرة بقربها"...أخاف أقول شئ ويزعل أميرتنا ونتعدى على حلالها...
أميرة بخجل: وش دعوة يا جدتي ترى متعب حلالك قبل ما يكون حلالي...
أم عبد الرحمن وقفت: الله يهدي سركم ويصلح بالكم بروح أتريح شوي قبل الغداء.."تركتهم لوحدهم قام وجلس بجنبها وناظر لها بحنان وحط يده على يدها"...
متعب: وشلونك الحين...؟؟..
أميرة تبتسم بخجل: أنا بخير...
متعب بهمس: دامك بخير أكيد أنا بألف خير.."وطال سكوتهم "...
متعب: اقدر اعرف من ايش متضايقة مني...؟؟؟..
أميرة بقهر: لم اتصلت بك بالمكتب كم مرة أقولك افصل الشغل عن البيت و قللت من احترامي قدام أخواتك وكل هذا ما تبغاني ازعل وأتضايق..
متعب بنرفزة: بس ما قلت شئ عشان يضايقك أنتي الله يهديك كلمتيني بوقت مو مناسب وكل شئ صاير فوق راسي....
أميرة بزعل: بس المفروض ما تكلمني كذا.."تنهدت"...عموما أنا نسيت كل شئ...
متعب بتعجب: يا سلالالام نسيتي كل شئ وأنا مو مهم إذ نسيت أو لا وبعدين ما تقولين متى قللت احترامي لك ولا قدام أخواتي بعد...؟؟..
أميرة: متعب اعتقد مو قاعدة أجيب شئ من عندي وما هقيتك تنسى بسرعة...
متعب: قلتلك ما اناسى إذ دققتي بكل شئ يا روحي راح تتعبين وأنا ما أرضى على أميرتي تتعب.."نزلت رأسها بخجل"..هااااه يا عمري أهم شئ راضية علي..؟؟..
أميرة بحنان: طول عمري راضية ولا عمري زعلت عليك...
متعب باهتمام: أميرتي ليكون تعورتي لما طحتي وقف قلبي وش رأيك نروح نطمن عليك وعلى دحومي...
أميرة: اطمن دحومي وأم دحومي بخير والحمد لله الزلقة بسيطة وما أثرت بي اطمن يا روح أميرة..اممممممم متعب...
متعب بهمس: عيون متعب...؟؟..
أميرة بخجل: بطلب منك طلب...
متعب بدهشة: طلب واحد بس واحد قولي طلبات مو طلب.."نظرة حب"..أمري تدللي كم أم دحومي عندي...
أميرة بدلع مخلوط بخجل: وحدة إلا هي أنا وما راح أكون طماعة هو طلب واحد بس وباقي الطلبات بخليها بوقتها..
متعب بتعجب: اهاااااااااا يعنى فيه طلبات اقل شئ جاملي وقولي واحد يكفيني عموما ولا يهمك بس ما قلتي وشو طلبك...
أميرة: بنت عمتي زواجها بعد يومين .."مدت بطاقة الدعوة له وأخذها"..وش قلت..؟؟..
متعب باستخفاف: تصدقين بطاقتهم فله وبنت عمتك هذه ذوقها يجنن هذا إذ دل يدل على أنها جناااان...
أميرة بعصبية: صدق ما تستحي راع شعوري ما همك إلا ذوق البنات متى تتأدب وتعقل...
متعب بدهشة: وش فيك عصبتي علي ما قلت شئ الحين..
أميرة مفوله: كل هذا وما قلت شئ متعب أنت وش ناوي علي تذبحني...
متعب بحنان مخلوط بحب: بسم الله عليك جعله بعدوك بس أنتي اللي يهديك ما خليتيني أكمل وأقولك جنااااااااااان على بنت عمتها العصبية الدلوعة...
أميرة بقهر وبنفس الوقت بخجل: متعب وش قلت نروح أو لا...؟؟..
متعب بتقرب لها: تبغين نروح.."هزت رأسها بأيه"...ولا يهمك نروح كم أميرة عندي..
أميرة تضحك: هههههههههههههه وحدة اللي هي أنا هههههههههههههههههههههههه
متعب يقهرها: والله ما خذه بعمرك مقلب أقول روحي شوفي الغداء دام النفس عليك طيبة...
أميرة بغرابة: بسم الله وش جاك توك وش زينك والحين رجعت ريما لعادتها القديمة..
متعب: لا وأنتي الصادقة رجع متعب لعادته القديمة...
أميرة ناظرت له بغرابة ووقفت: ما كذبت هاجر لما سمتك الدب الجائع...
متعب يجلسها: ما علي من هاجر..أهم شئ أنتي تشوفيني كذا..
أميرة تفكر: امممممممممم لا.. أنت أبو دحومي وبس..
متعب يبعد عنها بزعل مصطنع: أقول روحي عني أحسن لك قل ايش قال أبو دحومي ظنيتك بتقولين عمري وحياتي صدق اللي قال كلن يعرف قدره...
أميرة تبتسم بخجل ومشت عنه: وأنا ما قلت إلا الصدق ليش تزعل يا عمري أنت.."التفتت عليه وبوجهه علامات الفرح"...تشااااااو حيااااااااااتي..."وعملت بوسه على الهواء وانحاشت لما شافته ورآها"...
"""الجزء الخامس عشر"""

اليوم حفلة هاجر اللي حطتها ببيتهم وبحكم أن الجو معتدل صار كل شئ مرتب وأصبح مثل قاعة الحفلات الكبيرة وهم قاعدين بطاولة يسولفون حست بنظرات غريبة ما ارتاحت كذا مرة أميرة تناظر لها عفوية وحاولت تتذكر من هي يمكن تكون عارفتها لكن الوجه غريب علي..
عهود: بنت خلاص شوي وتذبحين البنت بنظراتك...
هند بقهر: ما تشوفينها وش صايره بنت اللذين صايره نجمة الحفلة عشان كذا متعب اختارها وباعني ولا شوفي القهر وش كبر بطنها...
عهود: قصري صوتك لا احد يسمعك وبعدين قولي الله يتم عليها هند ما أخبرك كذا شريه وش اللي صار لك كل هذا عشان اللي ما يتسمى انسيه خلاص...
هند: لا مستحيل أنساه بالسهولة يا عهود أنا أحبه تعرفين وشلون أحبه وبعدين أحسن خليهم يسمعون عشان تدري وتطلق منه ويرجع لي الحب اللي فقدته.."جتهم هاجر وجلست معهم"..
هند: أقول هاجر هذه نورة زوجت أخوك الكبير.."أشرت على خوله"...
هاجر بغرور: لا هذه خوله أخت أميرة أما نورة توفت الله يرحمها واخوي مساعد اخذ خوله واللي بجنبها أميرة..وش رأيكم فيهم..؟؟..
عهود: ما شاء الله على أميرة بصراحة مقفلة عليكم كلكم وفستانها بصراحة يا هاجر أحسن منك...
هاجر بغرور: عادي قولي اللي يريحك وحتى مرة اخوي مساعد وعشان تعرفون أننا ما نختار أي ناس.." وتناظر لهند بغرور"...
هند: بس لو ما هي بنت عمتك كان ما عرفتوها ولا أخوك تزوجها...
هاجر تبعد شعرها بطريقة دلع: يكفى أن اخوي مقتنع فيها...
هند بنظرة تحدي: بس مو مبسوط معها...
هاجر بسخرية: ومن قالك انه مو مبسوط حبيبتي..لا تنسين هذه زوجته ويحبها.." ناظرتها بغرور وقامت عنهم وتركتها..."...
عهود: هند...الله يهديك يعنى لازم تسوي هالمشاكل...
هند بصوت مرتجف: سمعتي وش قالت هالحمارة...
عهود تتلفت: هند...اضبطي نفسك شوي حنا ببيتهم ولا تنسين أنتي اصريتي تجين...
هند: تدرين وش قالت..قتلتني بكلامها.."ناظرت بأميرة اللي كانت تباشر مع هاجر وشكلها مبسوطة..لا..لازم واحد مننا يموت لازم وأنا مت ولا احد حس فيني حتى أنت يا متعب معقولة هالاميرة تأخذك مني وش فيها زود عني لازم احسم الأمر يا أنا أو أنتي يا أميرة وراح اكسب الجولة....
عزيزة: وليش توافقين برأيه المفروض كان اصريتي...
حصة: لا يا عزيزة ما حبيت اضغط عليه وخاصة بموضوع مثل هذا إذ تخرج إن شاء لله بياخذ نصيبه سواء مع بنت اخوي أو مع غيرها...
عزيزة بمكر: أقول حصة وش قصتك أنتي ناوية تشبكين العائلة كلها...
حصة بتعجب: وش قصدك ما فهمت..؟؟..
عزيزة: هههههههههههههههه خوله أخذت مساعد ونفس الشئ أميرة والحين جاء دور طلال تبغينه يأخذ هاجر...وش السالفة..؟؟..
حصة: لا سالفة ولا شئ واعتقد مافيها شئ إذ خطبت لولدي من الحين واختار له القريبة ولا البعيدة بكرة تلعوزه أو تقطعه عنا...
عزيزة: غلطانة يا أختي حتى القريبة تسوى أكثر تعرفين حماة عمتنا جهير مأخذه لولدها بنت خالته وشوفي وش مسويه لهم لعنه جدفهم جدف....
حصة: عاد هذيك قليلة أدب وتربية المهم ما علينا منهم الله يتسر علينا وعليهم...
عزيزة تتنهد: إيه والله ما علينا من خلق الله طيب الموضوع تقفل أو كيف..
حصة: إيه قال إذ جاء الوقت المناسب راح يقولنا ليش طايرين إلا وش أخبار مرت سلطان مالها شوف..
عزيزة: بيني وبينك شكلها متندمة على اللي سوته معنا وتشوفينها بدت تجتمع مثل قبل..
حصة: ترى الدنيا فانية صيروا أحسن منها اكسروا عينها بطيبتكم وأنتي عاد يا عزيزة ما تصيرين مع بناتك بكل شئ بدل ما تعلمينهم وشلون يكسبونها تعلمينهم وشلون يبعدون عنها....
عزيزة: والله أشوفها مغربلة بوليدي وتبغيني اسكت لا يا حصة بكرة تجيكم مرت طلال وتحسين اللي أحسه...
حصة: فال الله ولا فالك أن شاء الله ربي يرزق وليدي وحدة تحبنا قبل ما تحبه....
هاجر بدلع: خلاص عاد كذا أخرتني على ضيوفي...
رياض: لا تاخرتي ولا شئ مدري ليش تبغين تنحاشين مني...؟؟..
هاجر بصوت همس: أخاف منك...؟؟..
رياض بتعجب: افااااا ليش احد قايلك أكل لحوم البشر...؟؟..
هاجر: ههههههههههههههههههههه لا مأكل قلبي...
رياض بفرح: والله هاجر من صدقك تتكلمين أكلت قلبك...
هاجر بخبث: لو ما أكلته كان ما قلت هالكلام يله رياضي خلني أشوف البنات...
رياض: طيب بس قولي بالأول وش لابسه...
هاجر بدهشة: يووووووه استحي أقولك لبسي...
رياض يقهرها: ليش...وش لابسه هااااااه قولي وش لابسه...
هاجر: اسأل أخواتك يقولولك وش لبسي أخاف أقول أشياء مو فيه...
رياض: لا أنتي ما شاء الله عليك تعرفين توصفين صح يله قولي.."يا ربي وش أقوله أني لبسي جريئ مرة والله أحسن لي أغير الموضوع"....
هاجر: إلا رياض أختي تناديني عن أذنك أكلمك بعدين...
رياض: أعرفك تتهربين من سؤالي لكن يا هاجر بظل اسأل واسأل لين تقولين لي أنتي بنفسك وما راح أعطلك ومع السلامة....
هاجر: الله يسلمك.."قفلت وشافت فوز جت عندها"....
فوز: اللي اعرفه صاحب العزيمة يكون وسط ضيوفه...
هاجر بارتباك: إيه صح..هذه أمي تسال عن الأوضاع يله نروح لهم..."طلعت من الصالة وتركت فوز على حيرتها وش فيها هذه لما جيت اعتفست مرة وحدة.. "...
هند: لو سمحتي..."التفت عليها وبوجهها ابتسامة"....
أميرة: هلا أختي...
هند: أبغى المغاسل وين أحصلها...
أميرة تسبقها: تفضلي معي.."وصلتها للمغاسل وقبل ما تطلع وقفت على صوت هند"..
هند: اقدر أتكلم معك على انفراد...
أميرة بغرابة: معي أنا..."هزت رأسها بأيه"..مثل ما تحبين وش رأيك نطلع للحديقة....
هند بابتسامة مكر: اللي يريحك.."طلعوا وشافتهم بلقيس حست أن شئ راح يصير ليش صديقة أختها أخذت أميرة وطلعوا برا ليش مو هاجر الله يستر منها شكل البنت مو مطمن"...
متعب بتعجب: والله تقول صادق..!!...
سلمان منحرج: ليش تشوفني مو قد المسؤولية ترى أنا أعجبك وأحسن منك بعد..
متعب: لا من الناحية هذه أنا واثق وابصم بالمليون انك كفوا بس ما قلت لي مين راح تناسب..؟؟...
سلمان منحرج: يعنى تشوف مين أحسن وانسب ناس ينسبون مقامي الرفيع...
متعب: هههههههههههههههه والله ما خذ بروحك مقلب ولا تنسى الكل يتمنى نسبك...
سلمان: يعنى تشوف كذا...؟؟...
متعب بفرح: كذا ونصين...
سلمان باستهبال: دام كذا اجل على بركة الله ونقرأ الفاتحة..
متعب بغرابة: وش فاتحته وين حنا فلم مصري.."يقلد بصوته"..نقرأ الفاتحة هيييييه الظاهر فكرة الزواج لحست مخك...
سلمان: وش أسوي وأنا وأخوك ما هقيت الخبط ما علينا بصراحة بطلب يد أختك... هااااه وش قلت..
متعب متفاجئ: هذه الساعة المباركة...بس استفسار بسيط ممكن..؟؟..
سلمان منحرج: اعرف بتقول وش عرفك فيها أقولك أختي صديقتها بالجامعة وتمدح في أختك كثير وبصراحة أكثر أنا اللي سألتها إذ تعرف أختك أو لا لأني احبك وأنا أخوك وما اقدر على فراقك...
متعب: هههههههههههههههه تحبني تقوم تناسبني أخاف هذه الموضة هالايام أحب صديقي وأنسابه..
سلمان بقهر: ليش ما تبغى تناسبني تراك سمنت بعد ما أعرست وصارت لك كريشة...
متعب: هههههههههههههه افااااا وأنا أبو عبد الرحمن كم عندي سلمان واحد ويتشرط علي بس مقبولة منك وأنا وأخوك وصدقني لو ما خطبت أختي كان أخطبها لك مو حنا نمشى على المثل اللي يقول زوج بنتك قبل ولدك...
سلمان: هههههههههههههههههههههههههه وما تبغاني أناسبك.."ويقطع عليهم رنه جوال متعب"..الله الحبيبة ما تقدر على بعدك عقبالي إن شاء الله أشوف أختك يا متعب كل شوي تدق علي...
متعب: أول هذه مو الحبيبة مثل ومو بكيفك بسمح لأختي كل شوي تزعجني معك...
سلمان: ومن قال أنها تزعجك أنت مين زوجها أنا أو أنت..؟؟..
متعب: مو تتصل عليك خلاص يعنى تزعجني خلني أرد قبل ما يقفلون.."قام وراح لسيارته لكن ما لحق عليه ورجع يتصل"...أميرة بضيق وبعبرة مخنوقة: لو سمحتي لا تجيبي شئ من عندك...
هند تبتسم بمكر: لا هذا الشئ بالذات متأكدة منه وإذ مو مصدقتني اسألي بلقيس عني شوفي وش تقول؟
أميرة بضيق: بلقيس..؟؟...
هند توقف مقابلتها: إيه بلقيس اتصلت علي بعد ما أعطيت متعب رقم بيتنا وخطبتني لآخوها لكن جت ظروف موته أبوهم وقطعت علينا شوط كبير سويناه.."ناظرت لأميرة اللي ما كانت مصدقة وتناظر عشوائي للمكان وكأنها يغمى عليها"..اسمحي لي يا أميرة المفروض تعرف هالاشياء من زمان وقلت لمتعب يصارحك لكنه خاف..وحبيت تعرفين حقيقة زوجك المصون تدرين ما كان ودي أقولك كل شئ لكن هو اللي خلاني أقولك تصوري للحين يقولي ارفض ولا أتزوج لأنه يبغى يتقدم لي بعد كم سنة.."ناظرت لها أميرة بعيون تتطير الشر منها"..وبحكم الحب اللي استمر سنوات طويلة فكرت وقلت معه حق طول التعب والسهر وبالأخير نفترق خليك بمكاني أكيد راح تسوين أكثر من اللي سويته...
أميرة تتنفس بصعوبة: وأنتي طبعا رضختي لأوامره...
هند تتمسكن (تجعل نفسها مسكينة): يعنى لو أنتي بمكاني وش تسوين أكيد بتوافقين وهو قايل لي بعظمة لسانه انه مستحيل يفرط فيني...
أميرة ثارت من اللي سمعته: أنتي كذابة من وين لك هالكلام اللي تألفينه من عندك أنا واثقة من زوجي ومستحيل يسوى اللي قلتيه وبعدين وش بيني وبينك...؟؟...
هند بغرور: ما أجيب شئ من عندي روحي اسأليه وشوفي وش يقولك.."طلعت جوالها وفتحت رسايلها وخلتها تشوف رقمه برسالة وصورته اللي أرسلها لها" ..تاكدتي أنا ما أجيب شئ من عندي وإذ مو مصدقتني روحي اسأليه عني وعن اللي بيننا وشلون أنهدم.." ناظرت لجوالها بصدمة قوية مو قادرة تستوعب شئ.."...
بلقيس تناديها: أميرة..ادخلي جوا برد عليك.. "لكن أميرة كانت بعالم متعب الخاين..."...
هند بنظرة مكر: وهذه هي بلقيس إذ مو مصدقتني اسأليها..؟؟..
بلقيس توقف عنده بغرابة: تسألني عن ايش.."ناظرت لأميرة اللي كانت مصدومة"..وش فيكم أميرة..؟؟.."قامت هند ودخلت جوا وتركت أميرة وبلقيس يتكلمون قالت لها كل شئ سمعته من هند"...
أميرة تبكي وبصوت عالي: ليش يا بلقيس...ليش كذبتوا علي ليش..؟؟..
بلقيس تهديها: الله يهديك يا أميرة تصدقين كلام وحدة كذابة...
أميرة تحاول تضبط نفسها: وشلون كذابة وعندها الأدلة ليش خبيتي علي يا بلقيس...؟؟...
بلقيس: هذه مبين عليها من البنات اللعابات اللي يهمهم إلا خراب البيوت ما عليك منها ولا تحطين كلامها براسك...
أميرة بين دموعها: يعنى لو هالكلام سمعتيه عن فهد بتسكتين...؟؟...
بلقيس: أكيد اسكت لأني واثقة من زوجي والمفروض تكونين واثقة بأخوي هي بس تبغى تشكك بمتعب وش عرفها فيه لا تخلين كلام مثل هذا يأثر عليك صيري أقوى منها لا تصدقينها مثل ما قلت هذه تـ....
أميرة بصدمة والدمع تنزل منها: ورقمه رسالته وصورته مين وين جابتهم..
بلقيس تمسكها: تعالي...."وجلستها"...هذه كذابة وتـ...
أميرة بصوت شوي عالي: لا..انتم كذابين شوفت عيوني وشلون جابت صورته كل هذا وما تبغيني أصدقها.."حطه يدها على وجهها وبكت ما قدرت بلقيس تشوفها كذا وعالطول حضنتها بقوة وجلست تهديها لكن أميرة من اللي فيه قامت عالطول راحت لغرفتها وقفلت عليها.."...



خيانة...وانتهت أخر سوالف عشقي المجنون
في ليلة حلمي الوردي تحطم في نهايتها
في ذيك الليلة كان أهون علىّ أحياء بدون عيون
ولا أشوف اللي شفته من حبيب قلبي ساعتها
بعيني شفته ما هو حكي وخيال ظنون..
بعيني ليت عيني عمرها ما يوم حابيتها..
وقفت لسان حالي يقول ليه ومن متى وشلون
عسى ألقى سبب واحد يبرر لي خيانتها..
أنا ما كان عندي شك ولا واحد من المليون
بصدق اللي تقوله عن غلاي وعن محبتها..
خيانته أعطت حجة لكل اللي يبى يخونون
ومن هالليلة كل خاين يتعذر بقصتها
مدام بالبشر خانوا حرام الباقي يلامون
بكلمات الوفاء لا عاد احد يطري سيرتها....
جالسه بأحد زوايا الغرفة المظلمة وكانت شهقاتها تملئ أرجائها.. تذكرت كلام هند والأدلة اللي جابتهم هي ما تكذب وش مصلحتها من هذا كله لا مو خرابه بيوت مثل ما قالت بلقيس هذه حبيبته وكان ناوي يخطبها لكن الظروف وقفت بينهم طيب ليش بلقيس أنكرت ليش..؟؟ مين اسأل ..؟؟ مين اللي يقولي..؟؟ متعب..!! مستحيل..أصلا ما في احد يفضح نفسه وخاصة إذ كان له ماضي...لحظة...ليكون هذه اللي سمعته يقول أنقذتني منها وإذ ما وقفتها عند حدها يعنى حتى صاحبه عند خبر وعارف.. معقولة.. كل هالمدة أكون مخدوعة مع إنسان ما عمره حبني وأكيد يشوف حبيبته فيني.. هند... هذا الاسم قاله يوم كان مريض صح كل شكوكي صح.. والحين كل شئ صار ضده واصلا ما عقب الصورة شئ.."لمت نفسها وبكت ضاغطة على بطنها تخفف من حدة الألم".. حرام عليك يا متعب والله حرام.. وش سويت عشان تعاقبني كذا..؟؟ وش قصرت معك فيه..؟؟ قطع عليها طق باب غرفتها وسمعت صوته يناديها وكان صوته مرة عالي شكل.. ما لقت له بال بالمرة وطقات الباب تزيد وصوته يعلى قامت ومسحت دموعها ووقفت قدامه بكل تحدي وشافت نظرات الخوف بعيونه وهو يطالع المكان والأشياء المتكسرة المرميات على الأرض...
متعب بغراية: وش فيك..؟؟.. ليش مقفلة عليك الباب...؟؟..وش صاير لك..؟؟
أميرة تناظر له بتحدي: أنا حرة بنفسي مالك دخل فيني..
متعب بغرابة وبنفس الوقت بقهر: بعتبر اللي قلتيه ما سمعته وش فيك..؟؟ أنتي وش اللي جاك..؟؟ ..وليش الغرفة كذا..؟؟..
أميرة تلف عنه وبوجهها ابتسامة خبث: مسوي نفسك ما تدري.."لفت عليه بقهر ونار الغيرة تطلع من عيونها وكل مافيها يرجف"..ما ظنيت حبيبة القلب والروح تبلغك بالإخبار بسرعة....
متعب تقدم ووقف مقابلها وعيونه تتطاير شر: أميرة تكلمي مثل الناس أنتي وش تخربطين...
أميرة بصوت عالي وتبكي: لا تتظاهر كأنك مو عارف شئ.. ولا تلعب دور البرئ المسكين.. خلاص كل شئ انكشف ومالها داعي تتستر على ماضيك القذر مثلك يا حقير.... يا خاين.... وعرفت حقيقتك وحقيقة هند...؟؟...



متعب بصدمة: هند..!!.." بنبرة حنان".. أميرة كبيري عقلك ولا تتهورين ولا تنسين يا عمري.. أنتي قلبي وروحي... بس اهدئي وراح أفهمك كل شئ...
أميرة تبكي: كـــــذاب...هند...حبيبتك اللي كنت ناوي تتزوجها وخليت بلقيس تكلمها ولا تنكر لان شفت الأدلة اللي عندها الصورة والرسايل وفواتير الهدايا من معرضكم ورقم جوالك وكل شئ...
متعب يتنفس بصعوبة: أميرة... استهدي بالله وخلينا نتكلم بالعقل...
أميرة بصراخ: أي عقل اللي تتكلم عنه أنت أصلا خليت فيها عقل لو أنت عاقل مثل ما تقول ما خليت وحدة مثل هند تلحس مخك وتجرك لها...
متعب بعصبية وصوت أعلى من صوتها: أمــــــــيــــــرة..."مسكها من يدها بقوة وهزها".. اقسم بالله لو أنتي مو.."كان بيقول حبيبتي عشان تحس بالحب اللي شايله لها وهي تكذبه لكنه تراجع بسرعة وخاصة أنها ثايره الحين وأكيد راح تكذبه"... كان تعرفين وشلون أتعامل معك.."عالطول دفعها على السرير بقوة"...
أميرة تبعد شعرها ووقفت بسرعة: لو انك رجال وريني وشلون تتعامل معي...
متعب بكل عصبيته: رجال غصب عنك..."وكفخ أميرة كفخه طيرت مخها وطيحتها على الأرض رفعت رأسها وسكرت عيونها وخلت دموعها تنهمر متعب تدارك نفسه وش سويت ضربت أميرة...ضربتها...ضربها بكل قوته وبكل قهر وبكل غضب ظلت أميرة على الأرض تتلوى ما تدري من الم بطنها أو الم الكف او الم قلبها المجروح ومتعب واقف مكانه يرتجف يبغى يروح لأميرة لكن للحين كلامها مآثر فيه... ضاع الكلام منه ومن غير أي تفكير طلع من الغرفة وتركها... كانت يده تحرقه الكف اللي أعطاها قوي حس انه ناقص رجولة لان صفع بنت مثل أميرة هي ما كانت بوعيها يوم قالت اللي قالته بس بعد مو من حقي أني اضربها... متعب ظل واقف عند باب الغرفة الم قلبه وأعصابه داخل الغرفة وروحه المجروحه من كلام أميرة باتجاه ثاني... كان يطالع يده يحس نفسه مجرم وناقص وعالطول طلع من القسم ومن البيت بكبره ولا هو عارف وين وجهته... ركب سيارته وتفكيره كله مع أميرة اللي تركها على الأرض تبكي بألم...خلاص..الحلم الجميل انتهى .. والمستقبل اللي ما أنولد مات والحب اللي بقلبه انقلب إلى الم وأحزان تمنى متعب الموت بذي الليلة ولا يسمع الكلام اللي سمعه تمنى يكون أي احد لكن ما تمناه من أميرته ومو عارف كيف الأيام بكرة راح تقابلهم...
كان جالس بغرفته يفكر بالإنسانة اللي احتلت كيانه من غير احم ولا دستور.. قطع عليه تفكيره أخته بعد ما جلست على السرير واستوعب انه كان سرحان بحبه الخفي...
فوز بخبث: الحبيب وين سارح..؟؟ هااااه.. اعترف وما راح أقول لأحد...قول وش عند اخوي الهايم...
رياض بإحراج: مالت عليك.. وش تبغين..؟؟ أعرفك إذ بغيتي شئ تتمصلحين...
فوز تتقرب له: ما عندي إلا كل خير يا اخوي الغالي بس أبغى طلب صغنووووون ممكن أو لا الله..؟؟ يخليك قل ممكن قل...؟؟..
رياض: هههههههههههههههههههههههههههه يا كثر مطالبك يله وش عندك الحين...
فوز بفرح: أبغى أروح لسوق تكفى رياضي لا تقول لا...
رياض: هههههههههههههههههههههههههههه يلعن أم المصالح قلبتيني رياضي مو سياسي.. ابشري يا حرم الأستاذ مشعل بس المتعارف عليه كل طلب بطلب..يعنى وحدة بوحدة وإلا وش رأيك..؟؟.." غمز لها"...
فوز بغرابة: وشلون يعنى...؟؟..
رياض: مثل ما تبغين اوديك لسوق أبغاك تساعديني بموضوع مع أمي...
فوز بتعجب: ابشر.. بس على حسب نوعيه الموضوع أخاف يكون كبير علي ولا اقدر أسوي لك شئ وبعدين ما توديني...
رياض: ههههههههههههههههههههههه لا تقدرين عليه.. أبغاك تقولين لامي دامني الحين ما بقى على تخرجي غير هالترم ابغاها تخطب لي..؟؟..
فوز بدهشة: من صدق رياض وليش العجلة اصبر..تخرج بالأول وتوظف وبعدين فكر بالزواج...
رياض بقهر: أشوف اخلفتي الشرط يعنى ما راح تساعديني خلاص اجل ما فيه سوق..."تكتف وصد عنها للجهة الثانية"..
فوز تجره من يده: لا أخلفت ولا شئ.. بس أنت فكر بعقلك قبل أي شئ وراح تشوف أن كلامي صح..
رياض: يا الغبية أنا قلت خطبة ما قلت زوجوني يعنى مثل ما يقولون بحجزها...
فوز بمكر واضح: اهاااااااااا طيب مين سعيدة الحظ...؟؟..
رياض بحياء: تعرفينها.."نزل رأسه"..هاجر بنت خالي..؟؟..
فوز بغرابة: وليش هاجر..؟؟ توقعت بتقول روان بنت عمي؟؟..
رياض بقهر: سالفة روان انتم اللي مركبينها علي وإلا أنا عمري ما طريتها وليش هاجر؟؟ لأني شفتها مرة ودخلت مزاجي...
فوز بخبث: بمزرعتنا صح...
رياض بتعجب: وش عرفك..؟؟..
فوز: ما يخفى علي شئ وتصدق كنت حاسة بتقول تبغى تتزوجها لأني اعرف ذوقك صعب ودامك شفت هاجر ودخلت مزاجك مثل ما تقول....اممممممم الله يوقفكم...
رياض بفرح: يعنى راح تساعديني وتقنعين أمي إن شاء الله...
فوز: أكيد بس بكرة لازم توديني ولك مني يا رياض أول ما نرجع من السوق أفاتحها...بس أنت متأكد تبغى هاجر مو روان..؟؟..
رياض بدهشة وبقهر: ايه..هاااااااااااااااااااااجر بنت خالي عبد الرحمن وش فيك أنتي ليكون تبغوني اخذ هالمومياء غصب...
فوز: ههههههههههههههههههههههههههههه يا ويلك من الله شبهت روان بالمومياء ياويلك منها لو تسمعك..
رياض ينسدح بقهر: وأنا وش علي منها..أقولها ثور تقول احلبوه...
لمى تطل عليهم: مين الثور...؟؟؟...
رياض باستخفاف: أنتي يا ست لمووووو...
لمى بقهر تجي عنده: أنا ...أنا ثووور...يا خايس.."واخذت المخدات تضربه فيها وهو يضحك على رده فعلها الجنونية لين مسك يدها بقوة وهو يضحك مع فوز"...
لمى بقهر: فكني لا أقول لأبوي وأنتي هين اوريك تضحكين ولا تساعديني على الخايس..
فوز وقفت: لا حبيبتي... هالخايس...اقصد المزيون عندي له مصلحة ولازم اخضع لأمره غصب أو طيب..." طلعت وتركتهم"...
لمى تلف على أخوها اللي قام من السرير وجلس على الجهاز: وشو المصلحة يا ....."سكتت"...
رياض ما نظر لها: يا ايش..؟؟...
لمى بقهر: ولا شئ...رياض...
رياض بلامبالاة: تبن...
لمى بدهشة: تبن...!!...ما عليه... رياض...
رياض: هاااااااااااه وش تبغين ازعجتيني...
لمى: وش المصلحة اللي مع فوز.."وبدل ما يجاوبها دق على صديقه خالد وقاله عن الموقع المتفق ويتقابلون فيه.. انقهرت لمى على بروده وطلعت بقمة قهرها وراحت لفوز تحقق معها"....
رياض بتردد: هاجر...فيه موضوع حاب اعرف رأيك فيه..؟؟..
هاجر عدلت جلستها باهتمام: تفضل...
رياض: عندي صديق عزيز يحب بنت عمه ويبغى يرتبط فيها برأيك وشلون يبلغها..؟؟..
هاجر: محلوله يجس نبضها بالأول بس ما قلت لي هو قد كلمها أو قد شافها..؟؟..
رياض بارتباك: الصراحة إيه ويحبها لدرجة ما تتصورين..
هاجر: خلاص اجل يتوكل على الله ويقولها أني احبك وأبغى أتزوجك اعتقد ما فيها شئ..
رياض: المشكلة مو هنا...
هاجر بغرابة: اجل وين...؟؟..
رياض: قلتلك صديقي يعنى للحين يدرس وما كون نفسه يعنى ما عنده دخل يعتمد عليه..
هاجر: اهااااا من وجه نظري ما في أي مشكلة إذ كان قريب لها له الحق من غيره يتقدم ولو بخطبه قدام الناس على الأقل وإلا وش رأيك...؟؟..
رياض بهمس: رائي بايش...؟؟..
هاجر بارتباك: اا...باللي قلته...؟؟..
رياض: أنتي تشوفينها كذا...
هاجر بغرابة: أكيد...ليش أنت تشوف شئ ثاني...؟؟..
رياض بشجاعة: هاجر... افترضي أنا هالشخص وأنتي بنت عمي وش راح يكون ردك.."انصدمت من سؤاله اللي عمرها ما خطر ببالها ولا توقعت من ورآه هالمكالمات أن يخطر بباله هالموقف معقولة يلمح لي أو أتوهم وفعلا يبغى يعرف رأيي بصراحة رياض ما ينرد يكفى روحه الحساسة والبريئة ونفسه الطاهرة وفوق كل هذا مهتم فيني... يوووه معقولة الاهتمام ينقلب لحب.... حب مرة وحدة لو أني السندريلا وإذ حبني أصلا حب فلوسي أو بعبارة أدق حب حلاله اللي راح يحصله من ورأي قطع تفكيرها صوته لما نادها"....
رياض يبتسم: شكلك نمتي على الجوال وين راحتي..؟؟..
هاجر بخجل: لا موجودة انتظرك تكمل..؟؟..
رياض: وأنا خلصت كلامي انتظر جوابك...؟؟.
هاجر تستهبل: أي جواب...؟؟..
رياض بقهر: هاجر... مو وقت الاستعباط ما قلتي وش رأيك موضوع صديقي مع بنت عمه؟؟
هاجر باستخفاف: طيب ما فيه حذف إجابتين...؟؟..
رياض: هههههههههههههههههههههههههههههه لا ما فيه يا إيه أو لا...؟؟..
هاجر: لو أنا مكانها وبكل صراحة وأمانه إذ ولد عمي يحبني بكل صدق وحسن نية ويستاهلني فليش لا...
رياض مبسوط: وأنتي ما راح تبادلينه هالحب...؟؟..
هاجر بخجل: أكيد ببادله ويمكن حبي راح يطغى على حبه محد يدري...
رياض: هههههههههههههههههه والله انك مغرورة ويمكن هو يحبك لحد الجنون وما يقدر على بعدك..
هاجر بتكبر: لا مغرورة ولا شئ بس مرات الحقيقة مرة...وأهم شئ يحبني لذاتي مو لشئ ثانية أو لهدف يسعى له...
رياض بغرابة: هدف...!!! وش قصدك..؟؟..
هاجر بملل: أنت وش قصتك اليوم..؟؟...
رياض: قصتي يا طويلة العمر ناوي أتقدم أخطبك إذ ما عندك مانع..؟؟..
هاجر بصدمة: تخطب مين..؟؟..
رياض: أخطبك أنتي ما اخبر عندك أخت ثالثة..."أنصدم من ضحكتها العالية"... ما اعتقد قلت شئ يضحك..؟؟..
هاجر: هههههههههههههههههههههه إلا قلت نكته بعد هههههههههههههه وشلون تخطبني وأنا ما خلصت دراسة وفوق كذا حتى أنت..
رياض بقهر: اعتقد صديقي مو أحسن مني وبعدين نخليها خطبه علنية وخاصة أن الترم الجاي أخر ترم بعد وبعدها أتوظف وأكون نفسي ونبدأ بكل شئ هااااااه وش رأيك..؟؟...
هاجر بخبث واستخفاف بنفس الوقت: بصراحة رياض فاجئتني... أصلا قبل ما تعرف رأي اعتقد لي أخوان هم أولياء أمري ولهم الحق يوافقون أو يرفضون..
رياض بغرابة: أخوانك..!!..تتوقعينهم يرفضوني؟؟..
هاجر بتكبر: ليش لا ...
رياض بضيق: وليش يرفضوني..؟؟..
هاجر بغرور: بكل بساطة انتم تجاملون مو حبا فينا حبا للحلال صح أو عندك كلام غيره..
رياض بقمة القهر: حلال...هذا تفكيرك الحين..
هاجر بثقة: إيه وما عندي كلام غيره أنت من صدقك أخواني راح يبعوني لك عشان عمتي اللي هي أمك تقدر تلوى ذراعهم حتى لو قلت بفكر أخواني رافضينك من الحين يعنى غسل يدينك ولا تعور قلبك...
رياض يحاول يتمالك نفسه: طيب كل هالمدة اللي بيننا معقولة ما عرفتي وش أبغى منك ووش مشاعري اتجاهك..؟؟..
هاجر ببرود: لا..
رياض بعصبية: والمكالمات اللي بيننا ما خطر ببالك وش نهايتها ما فكرتي وش سبب هالمكالمات والاهتمام فيك ليكون أنتي من النوع اللي يحب يتسلى وأنا ما ادري...
هاجر بقهر: رياض لو سمحت عن الغلط اعتقد ما قلت شئ يعصبك وتزعل ولا تنسى أني صريحة أكثر من اللازم ولا تقول أن صراحتي زعلتك والأفضل انك تعرف من الحين مو تنصدم يعنى سويت خير لك..
رياض يتمالك نفسه: صح كلامك سويتي خير وليتني ماعرفت صراحتك... وأسف على كل شئ تصبحين على خير..
هاجر تعظ على شفتها: لحظة رياض...
رياض بضيق: خير يا بنت خالي فيه شئ بعد ما قلتيه..
هاجر بإحراج: لا بس حبيت أقولك لا تقطع...
رياض بابتسامة جانبية: طيب...باي"من غير ما يسمع صوتها قفل عالطول السماعة ومرة وحدة الجوال كله وحاول ينسى اللي قالته كل المدة ما تعرف أني أحبها وأبغى قربها اجل وين راح كلام الغزل معقولة البنت تلعب بمشاعري هذه هاجر اللي طلال حذرني منها ومن دلعها أكيد دلوعة وإلا ما خلوها أهلها على كيفها تسوي اللي تبغى أحسن لي أنام وأنسى اللي صار أصلا مو كفوا احد يفكر بأشكال مثل هاجر...استغربت هاجر من طريقة وناظرت لجوالها بغرابة هذا وش فيه وش قلت عشان يزعل ليكون يحسبني مثل البنات اللي متعرف عليهن أرضى بكل شئ بسهوله لا أنا هاجر والظاهر ما عرفني للحين رمت جوالها على السرير وجلست على كمبيوترها تشوف مين اللي متصل على النت...وبداخلها تضحك عليه قال ايش قال بيخطب هههههههههههههههههه"...
دخل القسم وكان الظلام يعم المكان وما تصدر أي صوت ولا حركه دخل للغرفة وما لقى لها اثر وين راحت..؟؟... فتش بكل مكان وينها..؟؟ معقولة تركت البيت طيب وين راحت بذا الوقت طلع يدور عليها لكن وين أدور أخاف احد يحس أن بيننا شئ وما أبغى احد يعرف وخاصة الوالدة وقف على الدرج يفكر وين يروح رجع مرة ثانية للقسم ومن غير تفكير اتصل على جوالها وما هي إلا ثواني يسمع نغمتها المميزة راح لمكان جوالها وشاله وكان المتصل عمري وحياتي متصل بك... أنتي اللي حياتي... وأنتي عمري... والروح اللي فيني... وينك يا أميرتي وينك فيه..؟؟ قفل الجوال وجلس على السرير بتعب ناظر يده اللي انمدت عليها وصار يفركها بقوة المفروض تمالكت نفسي مو أتهور أكيد راحت لأختها اجل وين تروح بكرة الصباح أروح لبيت مساعد واسأل عنها وأنا وش منطرني لبكرة أدق على مساعد بسأله بالأول وقبل ما يدق رقمه استوعب ان الساعة 4 إلا ثلث وأكيد هو نايم متى اتصل اجل الله يصبرني على هالحال وكان الله استجاب دعائه وسمع أذان الفجر يأذن قام توضئ وراح للمسجد وبعد ما خلصت الصلاة عالطول اتصل بمساعد لأنه متأكد الحين صاحي.."...
مساعد بتعجب: متعب وش فيك متصل بذا الوقت أمي فيها شئ...؟؟..
متعب متضايق: لا أمي الحمد لله بخير بس ما قلت لي أنت وينك الحين بالبيت أو لسه بعدك برا...
مساعد: لا توني داخل البيت ليه وش فيه...؟؟..
متعب يتنهد بضيق: طيب...إذ خوله عندك اطلع برا أو رح لمكان بعيد.. فيه شئ بسالك عنه وما أبغى احد يعرف.."قام مساعد من الكنب وهو يشوف عيون خوله اللي مليانه سؤال لما نزلت من الدرج"...
مساعد: وهذا أنا بالغرفة وش عندك..؟؟..
متعب بضيق: أميرة عندكم...؟؟..
مساعد بدهشة: أميرة..!! وش جابها عندنا...؟؟..
متعب يبلع ريقه بصعوبة: أنا سألتك وجاوبني بصراحة ريحني يا اخوي..؟؟..
مساعد بجدية وخوف على حاله: أميرة مو عندنا وحتى لو عندنا ليش نخبي عليك وش صار بينكم.."جلس متعب يقوله كل شئ باستثناء الكف لان هالشئ راح يقلل من قيمته كرجل عند أخوه وخاصة أن مساعد قد مرة سمع أهله زمان عن موضوع البنت اللي اختارها لكن ما لقى بال مثل ما قالهم هذه حياته وهو حر فيها"...
مساعد: اتصل على عمتي واسأل هناك عنها..
متعب بعصبية: من صدقك أنت تبغى أجيب لنفسي المشاكل محتار يا مساعد دلني والله ضايع ومو عارف وش أسوي...
مساعد يناظر لخوله اللي دخلت وكأنها متضايقة: خلاص انتظر مني اتصال.. مع السلامة..
خوله بخوف: وش فيها أميرة..؟؟..
مساعد بنظرة عصبية: أنتي تتصنتين علي...؟؟..
خوله بقهر: ما تصنت وأنا رايحه لغرفة البنات وصوتك كان عالي لما قلت أميرة مو عندنا مساعد.."وقفت مقابله وشدت على يدينه"... الله يخليك قلي وش فيها أميرة وش صاير بينهم...؟؟..
مساعد يبعد عنها: استهدي أنتي الثاني واتصلي على بيتكم الحين وشوفيها إذ هناك أو لا...
خوله بنرفزه: الحين أقولك وش صاير بينهم وتقولي اتصل على أهلي...
مساعد بعصبية: اسمعي الكلام وبعدين تعرفين كل شئ... يله سوى اللي قلتلك عليه.."ناظرت له بقهر وأخذت سماعة التلفون ودقت الرقم بعصبية "...
مرت أيام على السالفة وللحين ما احد يعرف غير بلقيس وخوله مما خلى متعب يتضايق كثير بمعرفة خوله عن السبب وأكيد أخذت فكره سيئة عنه.. لكن بعد ما جلس معها وفهمها على الموضوع وسمعها ما توقع أن خوله تقول كلام حكيم أول مرة يسمعه ولا توقع منها هالموقف العقلاني... بالبداية ظنها راح توقف بجنب أختها لكن تفاجئ العكس اليوم جايين ببيت حصة عشان يقنعون أميرة وما تكبر السالفة...
بلقيس: استهدي بالله ترى ما يجوز اللي تسوينه بعمرك واعترف أن اخوي بالبداية غلط لكن كل هذا بنظري ما سوا شئ...
أميرة بنرفزه: الحين كل هذا وما سوا شئ تبغيني أتفرج.. ولا وش رأيك اصفق له وأقوله برافوا مو هذا اللي تبغونه...
بلقيس تمد جوالها: هذه جوالك نسيتيه متعب يبغى يكلمك...
أميرة تناظر لها بقهر: ومن قالك أني أبغى اكلمه خلاص كل شئ انتهى بيننا ليش تتعبون أنفسكم....
خوله: أميرة وش قاعدة تقولين لا تخلين وحدة تهدم بيتك... تدرين إذ تركتي لها الملعب راح تكسب الجولة وبعدين يا حبيبتي متعب أكد لي أن هذا ماضي وقطع علاقته من أول مأخذاك كبري عقلك...
أميرة تتمالك عبراتها: شفتي يا خوله قلتيها ماضي يعنى معترف أنها حبيبته من زمان... يعنى سبق وعرف غيري وحب غيري وهذا له معنى واحد أن كل يوم له وحدة وحب جديد وأبو طبيع ما يترك طبعه..
بلقيس وقفت بعصبية: ما اسمح لك يا أميرة تتكلمي عن شئ وأنتي ما تعرفين عنه صح اخوي غلط بس ما تظنين انه من النوع المستهتر واللي ببالك وللمعلومية كان غرضه من هذا كله الارتباط مو مثل ما تفكرين...
أميرة بصوت عالي: وليش ما تزوجها..؟؟ الحين جته الفرصة يروح وش ينتظر.." ناظرت لها بقهر وعالطول طلعت نزلت تحت ودقت على فهد يجيها الحين وجت عمتها وجلسوا بالحديقة تنسى من كلام أميرة القوي للين ما يوصل فهد.."...
خوله بقهر: أنتي مهبوله بالله هذا كلام تقولينه ما تخافين تقول لمتعب..
أميرة تمسح دموعها بعصبية: أحسن أنا ابغاها تقوله وبعدين بدل ما توقفين معي تصيرين ضدي ضحك عليك بكم كله يا خوله لو تسمعين اللي سمعته وتشوفين اللي شفته ما قلتي كذا أنا شفت دليل قدام عيوني وتبغوني ما أصدقها... خوله لو تكونين مكاني وعرفتي عن ماضي مساعد وش بتسوين بساعتها...قولي وش راح تسوين..؟؟..
خوله: أفكر بالعقل قبل أي شئ ولنفرض أن كلامها صحيح والدليل اللي شفتيه بس المفروض ما أحط الكرة بملعبها.."تنهدت بتعب"..والحين وش قررتي راح تطولين ببيت أهلي ولا كيف...
أميرة تتنهد بضيق: ما ادري ما فكرت غير أن ابعد مدة طويلة عنه وما أبغى أشوفه...
خوله بحنان: طيب..أعطيه فرصة اسمعيه وش بيقولك مو تقفلين الأبواب بوجه..
أميرة تبكي: المشكلة محد يحس باللي فيني يا خوله تعبت والله تعبت.."حطت يدينها على وجهها جلست بجنبها تهديها وحطتها على صدرها تمسح على شعرها.."..
منيرة بحنان: متعب... مالك نية تجيب أميرة..؟؟؟..
متعب يحاول يبتسم: إن شاء الله يمه قريب... يله هاجر انتظرك بالسيارة...
هاجر تحط كاس الشاي بتعجب: بروح مع السواق...
متعب التفت عليها بعصبية: قلت انتظرك بالسيارة..."طلع عنهم وعالطول طلعت هاجر ورآه"...
منيرة: أقول خالتي ما تلاحظين اللي ملاحظته...
أم عبد الرحمن: إلا شايفه وسامعه بس عيالك ما يتكلمون...
منيرة بضيق: تكلمي مع متعب وشوفي إذ بينهم شئ لا سمح الله..
أم عبد الرحمن بقهر: كل هذا وما تعرفين إذ بينهم شئ... يا منيرة شكل ولدك مزعل أميرة ما تشوفينه بس برا وإذ احد كلمه نفسه بخشمه...
منيرة بضيق: يا خوفي اللي بينهم شئ كبير أقول خالتي خلينا نروح لحصة نعرف وش السالفة وإلا أقولك نتصل عليهم مو أحسن...
أم عبد الرحمن: أنتي لا تفكرين كثير ترى مو زين لك التفكير والضيقة وان شاء الله بمسك متعب واعرف منه كل شئ...
منيرة بحزن: متى تمسكينه..؟؟ إذ حنا ما نشوف وطلعت أميرة شكلها مطوله معقولة عمتها كل المدة تعبانه مثل ما قال لا أنا مو مطمنه...
أم عبد الرحمن: يا منيرة ترى مو زين لك والخبر اليوم بفلوس وبكرة ببلاش...
متعب: هاجر بسالك عن الحفلة مين كان جاي أو مين كان مع أميرة....؟؟...
هاجر بتعجب وبنفس الوقت باستخفاف: الله... توك تذكر الحفلة لها أسبوع وبعدين مو عيب عليك تسال مين جاء ولا مين تكلم مع أميرة.. آخ يا القهر لو حرمك المصون فيه ما تجرأت وفتحت فمك تسال هالاسئلة...
متعب بنظرة عصبية: تتكلمين وإلا كيف...؟؟..
هاجر بحذر: خلاص بتكلم بس قلي بالأول أميرة صح زعلانه.."هز رأسه بأيه"..وليش زعلانه...؟؟..
متعب يتنهد بضيق وتركيزه على الطريق: ما تشوفيني ليش أسالك...؟؟...
هاجر تفكر: اللي جاء صديقاتي اللي معي بالجامعة و بنات عمتي عزيزة و.....بس...
متعب: ومين صديقاتك...؟؟..
هاجر بغرابة: متعب من صدقك أقولك اسم كل وحدة...
متعب بضيق: هاجر الله يخليك ريحيني مو معقولة أنتي بعد ما تساعديني يكفى أميرة اللي قاطعة أي وسيلة اتصال بيننا تذكري مين جلس معها أو كلمها...
هاجر: طيب يمكن زعلانه من شئ ثاني ليش خليت وحدة من صديقاتي مزعلتها...
متعب بنرفزه: لان نفس اليوم زعلت وطلعت من غير ما تبلغني..هااااه قولي...
هاجر تفكر: اممممممم سوير..غروده..عفيف..هيومه..بدّور..رنو..فطوم.."ناظرت لآخوها بغرابة وهو فاطس ضحك عليها"....ليش تضحك...؟؟..
متعب: ههههههههههههههههههههههههه أنتي متأكدة أنهم أسماء بنات ونحصلهم بالقاموس كذا...
هاجر: وش عرفك أنت أصلا بالدلع.."يدق جوالها فتحت الشنطة وشافت مين"..أوف وش تبغى هذه الحين..
متعب: مين بعد ليكون فطوم وعفيف ههههههههههههههههههههههه..
هاجر بقهر: لا..هذولاء بحل عند هالهندية ذي سبحان الله ما تنزل لي من زور هالادمية..
متعب: هههههههههههههههههه وليش هندية عاد شكل أصلها يرجع للقارة الهندية..
هاجر: اسمها هند وما اعتبرها صديقتي مرة تتلزق بي باي طريقة إيه صح هذه من المدعوات بالحفل.."سرح بتفكيره ليكون هي نفسها اللي يعرفها بس وشلون وصلت لأختي صح قد مرة قالت تعرف هاجر بس من بعيد ما في غيرها دام وصلت لهاجر أكيد وصلت لأميرة وشلون أتصرف مع هالانسانة الحين هي ما تفهم أني خلاص تركتها واخترت أميرة بنت اللذين خربت علي حياتي حسبي الله ونعم الوكيل.."....
جالسه لوحدها تفكر بالأيام اللي راح تقابلها أمي بدت تشك بالموضوع دام طولت عندهم وش أقولها أن ولد أخوك المحترم خاين..."ناظرت للسماء".. يارب ساعدني وش أسوي...؟؟..
حصة تجلس عندها: ليش لوحدك جالسة ما تدخلين جوا عند أبوك يسال عنك...
أميرة تتنهد بتعب: إن شاء الله يمه الحين ادخل...
حصة بمكر: متعب ما اتصل..؟؟..
أميرة تجنبت النظر لها: لا..
حصة: طيب اتصلي عليه شوفي إذ وصل أو لا..
أميرة بضيق: هو قال بيدق ليش اتصل بعد...
حصة تناظر لها بعصبية: وش بينك وبين متعب يخليك تجلسين عندنا ولا ترجعين عنده...
أميرة بغرابة: ارجع وين..!! إذ هو لسه ما رجع من السفر واحتمال سفره يطول...
حصة بصوت عالي: أميرة... لمتى تضحكين علي شفتينا ساكتين تحسبين ما نعرف شئ.. أمس متصلة على متعب وما جاب طاري سفره ولا شئ وانه ما تحرك لمكان.."نزلت رأسها وما ردت عليها وبحنان"..أميرة يمه تحسبيني ما انتبه على حالك وش صار بينكم...؟؟..
أميرة بضيق وبتردد: يمه....ما....أبغى متعب..
حصة بدهشة وعصبية: وشوووووو..!!!!!! وشو اللي ما تبغينه هو بكيفك؟؟.. وليش وش صاير؟؟.....



أميرة بعبرة مخنوقة: ما صاير شئ بس ما ابغاه...
حصة وقفت بقهر: اسمعي يا أميرة ما عندنا بنات تقول أبغى أو ما ابغاه بتقولين وش صاير وإلا اتصل على متعب يجي يأخذك بالقوة...
أميرة بين دموعها: يمه حرام عليك... حرام مو يكفى انك زوجتيني بالغصب واجبرتيني عليه وأنا ما ابغاه من البداية مو يكفى انك تتحكمين بحياتي وأنا ما ابغاها يكفى يا يمه يكفى حرام عليك.."راحت وهي تبكي ومرت من عند أبوها بالصالة نادها وما لقت بال وشاف حصة تدخل من ورآها وبوجهها عبوس"..
محمد باستنكار: وش فيها أميرة..؟؟..
حصة تجلس بضيق: بنتك انهبلت.. ما قلت لك متهاوشه مع متعب وشكل هوشتهم كبيرة...
محمد بنرفزه: وش صاير..؟؟..
حصة بقهر: بنتك ما تبغى متعب..!!..تبغى تطلق..
محمد بدهشة: وشوووووو..!!..ليش وش صاير بينهم عشان تفكر بالطلاق...
حصة تتنهد بضيق: ما ادري عنهم ما قالت شئ.. اسمع يا محمد اتصل على متعب وخله يجي نعرف وش السالفة..
محمد: أكيد بتصل بس بعد ما اجلس مع أميرة واسمعها قبل ما أناديه واسمع منه....
مساعد: يا متعب لا تدخل مشاكل بيتك مع الشغل تعرف هذا رابع مرة أشوف غلط بملفك... متعب حاول تركز ترى هذا شغلنا أكل عيشنا...
متعب بضيق: معليش يا مساعد.. اسمح لي أنا فعلا صرت ما أركز بس أوعدك أن أحاول افصل بين المشاكل والشغل...
مساعد قام وجلس مقابله: خلاص اجل على كذا بعطيك أجازة أسبوع ومنها ترتاح وتريح أعصابك وتفكيرك ترى ما يسوى عليك وأنا أخوك وإذ على أميرة بترجع...
متعب يتنهد بضيق: وشلون ترجع إذ هي قاطعه خيوط الاتصال بيننا...ماتقولي وشلون..؟؟..
مساعد: اسمح لي يا خوي أنت السبب.."ناظر له بعصبية"...لا تناظر لي كذا أنت السبب لو أنا مكانك ما اقطع أي أداة اتصال تربطني فيها.. وخاصة إذ كنت أحبها ولو على حساب كرامتي.. يا متعب ترى ما بين الزوجين كرامة أنت أعط نفسك وراح تعرف معنى كلامي...
متعب بحزن: بس يا مساعد ما لي وجهه أقابلها وش أقولها... أقولها أنتي صادقة بكل كلمة واني لي ماضي وقبل ما أعرفك على كذا راح تعند وما راح ترجع معي...
مساعد يواسيه: كل إنسان وله ماضي... أنتم لو فعلا تحبون بعض صدقوني راح تتخطون كل هالازمات بس ارجع وأقولك أعط نفسك وراح تشوف.."سرح بكلام أخوه فعلا مساعد صادق أنا اللي خليتها ولا سالت عنها المفروض أجي لحد عندها من أول يوم طلعت وشلون راحت على بالي.. أميرتي والله مشتاقة لك موت يا أحلى وأرقى أميرة عالطول ركب سيارته ومسك خط الخرج وراح يبدى بأول محاولة معها وحاط بباله آمل كبير أن يقنعها وان شاء الله يحاول..."...
أول ما وصلت من الجامعة كانت متضايقة ما تعرف وش السبب جلست بعصبية على سريرها وناظرت لجوالها هذا وينه بعد لا اتصال ولا حتى أرسل رسالة يقاله الحين زعلان من كلامي... هذا مثل المثل اللي يقول سوا خير وقطه بحر...أحسن جعلك ما ترضى يا راض يوووه وش أقول..؟؟ الحين مشتاقة له وادعي عليه وينك يا رياض لك وحشة..أنا الغلطانة المفروض ما رد عليه بالرد هالسخيف...اتصل عليه...اتصل وش أقول والله ما عندي شئ أقوله كيفه إذ اشتاق لي يعرف طريقي طيب أنا مشتاقة له... يوووه وش أسوي طيب بتصل بنتظر وبشوف وش أخرتها معك يا رياض...
جايه من الجامعة وتركت أخوها اللي تغيرت أحواله بيوم وليلة من يومين كان مبسوط وفرحان باتخاذ القرار وكان مقتنع والحين سبحان مغير الأحوال..رياض ظل جالس بالسيارة بعد ما نزلت فوز يفكر بكلام هاجر وش تظن نهاية هالعذاب والمكالمات والحب تسلية X تسلية الحمد لله ما استعجلت وقلت لامي شئ وإلا كان أنا متحطم أكثر من الحين..الله يصبرني أنا الغلطان المفروض ما أبدء خطوة إلا وأنا واثق ومتأكد منها...
دخلت عليها بالغرفة وتوها مغيرة من ملابسها وتشيل ماكياجها وعرفت من أختها عن غياب أميرة...
فوز بتعجب: وليش ما داومت..؟؟..
لمى بحيرة: مستغربة كثرك حتى اتصل عليها يعطيني مقفل وهاجر ما ترد..
فوز: بسم الله ليكون فيهم شئ طيب اتصلي على بيت خالتي اسألي عنهم...
لمى بتريقه: اتصل وش أقول يمكن خالتي ما تعرف مثلنا فكري معي مين اللي راح يجيب لنا المعلومات هالقيمة...
فوز تشيل عدساتها: ما ادري عنك وبعدين ترى يمدحون العقل هالايام...
لمى قامت: خليته لك يعنى هذا جزاتي أقولك.."سكرت الباب ورآها نزلت تحت وسمعت التلفون يرن رحت ورفعته وعالطول تعرفت على صاحب الصوت"...
لمى بحياء: عاش من سمع الصوت..؟؟..
طلال بتكبر: عاشت أيامك عفوا نبغى تجيبوا الهوم سيرفس ينظف لي الخيمة..
لمى بتعجب: نعم....
طلال بقهر: من قال نعم سمع..لعنبوا حيكم يا عيال خالتي كل ما أجي إلا الخيمة عفسه احد يجي ينظفها ترى ما تعودت على العفسة...
لمى بقهر: عداااااال بسم الله عليك انتبه ليدخل فيك ميكروب أو فيروس خطير ويسدحك علينا ولا نعرف له علاج....
طلال: هههههههههههههههههههههههههه حلوة منك يا بنت خالتي بس لا تعودينها..."بهمس".. وينك ما صرت أشوفك حتى صورتي اللي أعطيتك إياها آخذتيها وقفلتي عليها وينها لا صورتي ولا رسمتي...
لمى بدلع: والله اللي له شئ عندي يحصلهن بصندوق المفقودات...
طلال باستخفاف: اهااااا طيب وين مكان هالصندوق عشان نأخذ مفقوداتنا منه...
لمى بنرفزه: طلال وش تبغى الحين...؟؟..
طلال بغرابة: افااااا يا بنت خالتي شكلك زعلتي ترى امزح والله امزح..."ابتسمت لمى على روحه البريئة"...طيب ممكن لو سمحتوا ترسلوا احد يرتب هالعفسة وتنادي أخوك البثر ترى مليت وأنا لوحدي جالس...
لمى: إن شاء الله الحين أنادي رياض وأرسل الشغالة تجي تنظف...
طلال: لالالا تعالي أنتي...
لمى بدهشة: نــــــعــــــــم.....
طلال: لا لا ما أقول شئ...
لمى بحياء شوي: إلا طلال بسالك عن أميرة لها كم يوم ما داومت عسى ما شر...؟؟...
طلال: متعب مسافر وجلست ببيت أهلي لين ما يرجع وخلي عنك اللقافة ويله سوي اللي قلته... باي.."قفل بسرعة وناظرت للسماعة وهي تبسم إذ زوجها مسافر طيب ليش جوالها مقفل أكيد ما شحنته يوووه وشلون تشحنه وهو عام يوووه إذ فكرت كثير بنسى الحبيب وهو متوعدني..."...
أميرة بعصبية: لا قلت لا ما راح اطلع وسوي اللي تسوينه...
حصة بعصبيه: أميرة اقصري الشر وراح تنزلين غصب عنك فاهمة الرجال متعني يبغى يكلمك وش نقوله وهالعناد ما راح يفيدك...
أميرة بتحدي: ما راح انزل يعنى ما راح انزل قولوا اللي تبغين.."دخل محمد على صوت بنته العالي"...
محمد: خلاص يا حصة لا تغصبينها خليها على راحتها...
حصة بقهر: بدل ما توقف معي تصير ضدي اقنع هالعنيدة تنزل وتكلم زوجها بدل البرود اللي فيك...
محمد بنرفزه: لا تضغطين عليها أقول ومن اليوم ورايح لا تدخلين في أميرة سامعة أنا اللي بحل أمورها وخليك بعيده عنها تسمعين أو لا.."ناظرت له بقهر وطلعت تركتهم ما قدرت أميرة تتحمل جلست بتعب وحاولت تتماسك قدام أبوها جلس محمد بجنبها يمسح على شعرها يبغاها تتكلم ويعرف وش اللي صاير بينهم أميرة ما حبت تقوله الحقيقة المرة اقل شئ ما يطيح من عين أبوها مثل ما طاح من عينها... متعب من عرف العذر اللي قالته له عمته مو صحيح تنهد وحاول يمسك أعصابه قبل ما يفلتها استأذن وطلع بسرعة برغم من محاولات عمته يجلس يتغداء لكن اعتذر ومسك طريق الرياض وهو مسرع وكل تفكيره محصور بشخص واحد..........أميرة..."...
منيرة بعصبية: وليش ما قلتوا لي..؟؟.. هذه أخرتها يمه يا مساعد أنت وإخوانك تخبون علي..
مساعد يهديها: الله يهديك يا الغالية كل هذا عشان خايفين عليك...
بلقيس: وبعدين يا يمه أميرة بترجع إن شاء الله بس محتاجة وقت تبعد عن متعب شوي...
منيرة بخوف: لا أكيد اللي بينهم شئ كبير وانتم عارفين وما تبغون تقولون لي وش فيها أميرة يا مساعد...وشفيها يا بلقيس..؟؟..
مساعد: يمه ترى مو زين لك.."ناظر لجدته"..جدتي قولي شئ..
أم عبد الرحمن: وش أقول إذ كلامكم هذا ما أقنعني الحين أميرة محتاجة تبعد عن متعب بالله هذا كلام طيب ليش تبعد وش صاير بينهم...؟؟..
بلقيس بتوتر: سوء تفاهم بسيط وان شاء الله ينحل..
أم عبد الرحمن بقهر: صدقت أمك اللي بينهم شئ كبير مو عشان دراستها ولا شئ...
بلقيس: يمه وأنتي يا جدتي تعرفون متعب إذ حط شئ برأسه شئ لازم ينفذه وهالشئ مو جديد عليكم وبعدين من حق أميرة تكمل دراستها...
منيرة بعصبية: وليش ما يبغاها تكمل...؟؟..
مساعد: يمه الله يخليك لا تضايقين بروحك وان شاء لله موضوعهم ينحل و بكلم متعب مرة ومرتين لا تخافين عليهم...
أم عبد الرحمن بعصبية: والحين وينه طرازان البيت..؟؟..
مساعد يبتسم: مسافر..
منيرة: وين مسافر وليش ما قالي..؟؟..
مساعد: مسافر لشغل وليش ما قالك يمكن نسى لا تلومينه يا الغالية من اللي فيه قام حتى بالشغل يلخبط ولا تسوين بنفسك كذا...

منال تجلس: طحت عليك وش تفكرين فيه بالأب أو بالابن..؟؟..
أميرة كأنها سرحانة: أفكر باللي راح يجي وشلون راح أواجهها...؟؟..
منال بغرابة: أميرة...وش فيك أول مرة أشوفك كذا...؟؟..
أميرة تناظر لها بتعب: إلا ما قلتيلي ما شفتي لمى بطريقك..؟؟..
منال: لا..أميرة أحس فيك شئ ليش مو راضية تقولين لي قولي يمكن ترتاحين من اللي فيه..
أميرة تتنهد بضيق: ارتاح..!!.. ياليت ارتاح يا منال أنا...أنا نويت انفصل عن متعب..؟؟..
منال بدهشة: لـــيـــــش..؟؟..وش صاير..؟؟..
أميرة منزلة رأسها بضيق: يعنى..اكتشفت أننا مو مناسبين لبعض عشان كذا قررت الانفصال...
منال بضيق: توكم الحين اكتشفتوا مو مناسبين لبعض والحب والكلام اللي تقولونه لبعض وولدكم ما فكرتي فيه بس فكرتوا بأنفسكم ليش يا أميرة تهدمين بيتك بيدك مو حرام..
أميرة بحزن: خلاص منال هالموضوع قفلت عليه وما أبغى ادخل في نقاش طويل

منال بقهر: ومتعب وش كان رأيه.....؟؟..
أميرة بحزن: متعب... ما عنده خبر لكن بأقرب فرصة بوصله قراري...
منال بتعجب: اسمحي لي يا أميرة أنتي أنانية..."ناظرتها أميرة بصدمة لما وقفت"... قررتي وزوجك ما عنده أدنى خبر..أميرة فكري زين ترى قرارا مثل هذا يمكن يدمرك ويدمر حياتك... وقرار الانفصال تراه مو سهل وخاصة بمجتمعنا اعتقد ما يحتاج أذكرك أكثر... فكري يا أميرة زين ولا تتركين للشيطان مجال يدخل بحياتكم.."سرحت بكلامها وما تعرف إذ كلامها صح أو لا..وشافت منال راحت عنها ومبين أنها مقهورة بالحيل من كلام أميرة"...[/
خوله بعصبية: يمه من صدقك تبغون تطاوعون أميرة باللي تقوله...
حصة بتعب: أنتي صاحية أميرة ما تعرف تفكر ولا تعرف مصلحتها زين وحتى ما تبغى تسمع مني أي شئ وأبوك صاف معها..
شماء: وشلون معها يعنى راضي باللي قالته..
حصة بجدية: لا طبعا بس يقول خلوها على راحتها للين ما تهدى... خوله أنتي متأكدة باللي قلتيه أكيد هذا سبب الخلاف....
خوله بتوتر: يمه الله يهديك هذا اللي قاله متعب لي وش تظنين يكون اجل..
حصة بتفكير: ما أظن كل هالزعل عشان سفر طيب يمكن الرجال يسافر للمشاغل مو مثل ما تظن...
شماء: يمه هي أبخص بزوجها...
حصة بضيق: انتم أخواتها وحاولوا معها وأقنعوها يمكن تسمع كلامكم... معي عمك اصمخ ما تسمع ولا كلمه..."دخلت عليهم واستغربت لسكوتهم المفاجئ والأنظار كانت متجهه عليها"....
أميرة تحاول تبتسم: وشفيكم سكتوا لما دخلت ليكون مسوين مؤامرة ضدي...
شماء تغير الموضوع لما شافت أمها بتقول شئ: إلا وش أخبار الدراسة والمشورة معك..
أميرة تجلس بتعب: خليها على ربك مشورة تهد الحيل...
حصة بقهر: أنتي اللي حديتي على نفسك وش فيها لو رجعتي لبيت زوجك ما كان هذا حالك الحين.."حاست بفمها وناظرت للجهة الثانية وفضلت حصة تقوم"..
شماء: يمه وين رايحه..؟؟..
حصة تناظر لأميرة اللي صدت للجهة الثانية: أروح أحط الغداء.."راحت وهي تناظر لخوله وكأنها تقول عليكم فيها"...
خوله تبتسم: خالتي منيرة وجدتي يسلمون عليك ومشتاقين لك كثير...
أميرة: الله يسلمك ويسلمهم وحتى أنا مشتاقة لهم كثير...
شماء: خلاص اجل وش رأيكم بعد المغرب ننزل للرياض ونروح لبيت خالي ونتعشى هناك وبالمرة تشوفينهم ويشوفونك...وبعدين.."تغمز لها"...ما اشتقتي لغرفتك..
أميرة ببرود: لا ما اشتقت لها ولا أبغى اشتاق لها وإذ تلمحين لشئ أبشرك ماله مكان بقلبي ولا يهمني باي شئ... سمعتي...
خوله: الله يهديك يا أميرة بسم الله وش اللي جاك عليه عين وصابتكم استهدي بالله ولا تتدخلين الشيطان بينكم...
أميرة بعصبية: الشيطان من زمان داخل بيننا لكن ما حسيت فيه ولما وعيت طردته ما تشوفينه برا الحين..
شماء: هذا كلام يا أميرة وش اللي جاك أنتي والله مرات ودي ابكي على متعب مو لك...
أميرة بقهر وسخرية: ابكي بس بالنهاية راح تندمين مو عليه على دموعك اللي نزلت على شئ ما يسوى..
خوله بقهر: لا أكيد انهبلتي.. أميرة.. ترى مو عيب ولا حرام أن الواحد يغلط ما تشوفين نفسك وش صايره التعب مأكل أكل استهدي بالرحمن وروحي معنا...
أميرة تقوم وبصوت عالي: لا.. ما راح أروح لو وش يصير مو يكفى عليكم قتلتوني بالبداية مو حرام عليكم خلوني أعيش للأيام الجايه خلوني لحالي لا احد يتدخل فيني وعلى فكرة ياليتك يا خوله تقولين للي راسلك أميرة ما عادت تبغاه القلب طاب منه.."طلعت وراحت لغرفتها وعالطول ارتمت بسريرها تبكي...يا ربي ما في احد يحس فيني الكل هامه أني ارجع وبس ما يعرفون الخنجر اللي غرز بقلبي ليه يحسسوني أنا الغلطانة ليش ما يشفونه ليش ما يقولون الغلط منه مو مني...يارب فرج لي يارب.. ومع البكاء والشهقات اللي صادرة من أعماق قلبها المذبوح ما حست إلا بسابع نومه"..
حصة بتعب: والله يا يمه تعبت معها ما تسمع لي كلمه واللي متعبني أكثر تحط كل شئ على راسي...
أم عبد الرحمن تهديها: معليش يا حصة ترى هم البنات للممات بس تحمليها وهي معذورة البنت تبغى تكمل دراستها...
حصة بغرابة: تكمل دراستها وش دخل الدراسة...!!..
أم عبد الرحمن: مساعد يقول متعب معند ما يبغاها تدرس...
حصة: وخوله تقول أن سفر متعب اللي كل بعد يومين هو اللي خلها تزعل وتطلع من البيت...
أم عبد الرحمن بتفكير: تدرين عاد يا بنتي السالفة مو كذا... السالفة اكبر...
عزيزة: انتم لا تتدخلون بينهم حصة الله يهديك خلي أميرة تحل مشاكلها بنفسها لا تضغطون عليها...
حصة بقهر: الحين خوله تقول لي سالفة ومساعد يقول لامي سالفة وش شايفينا يلعبون علينا..
عزيزة: لان ما يبغونكم تتدخلون هم أبخص بمصلحتهم وخلهم يتحملون لو مرة مشكله ويحلونها...
خوله: طالع.."وقف على صوتها ووقف بملل قدامها"..
مساعد ببرود: شوفت عينك تبغين شئ..؟؟..
خوله تقدمت عنده: إيه أميرة يا مساعد مضيقة صدر أمي وأبوي حالها ما يسر عدو ولا صديق..
مساعد: يعنى وش نسوي لها متعب ما قصر وأختك عنيده على أمك..
خوله بقهر: وش دخل أمي الحين..
مساعد: خوله ما فكرتي كل اللي صار لكم عقوبة من الله..
خوله بدهشة: عقوبة..!!..حنا وش سوينا وليش تقول كذا..؟؟
مساعد: يمكن حاولتوا بكل الطرق تتقربون لنا وفعلا زوجتوا اخوي لأختك وتزوجتك عشان حلالكم وجت سالفة أختك وربي عفسكم عفيسة عشان تلهون في مصيبتكم..
خوله بقهر: ما اسمح لك يا مساعد تقول شئ من عندك وليش ما تقول هذه عقوبة لكم على نواياكم معنا وحنا مالنا ذنب باي شئ تقولونه.."ناظر لها بغرور وطلع وتركها مصدومة من كلامه كل يوم اكتشف أشياء مو شئ عن هالادمي المغرور هو ليش حاط دوبه بدوم أمي وش فيه علينا وكانه متشمت فينا وهو ما يدري يتشمت باخوه "...

انزعجت من الصوت كل شوي يطّول اوووف وينهم هذولاء ما يسمعون باب الشارع يطق قامت على حيلها تطرد النوم بعيونها شافت الغرفة ظلام شكلنا دخلنا على وقت العشاء قامت بتعب وناظرت نفسها بالمرايا مسحت على عيونها المنتفخة وانتبهت على صوت التلفون طلعت من الغرفة وما سمعت أي صوت وأول ما نزلت شافت أبوها داخل من برا...
محمد يبتسم: هلا والله بأميرة وشلونك الحين..؟؟..ترى أخواتك راحوا مع أمك للرياض..
أميرة تبتسم بتعب: الحمد لله... طيب ليش ما رحت معهم؟؟..
محمد يحوطها بيديه: مواعد لي رجال الحين بيجي... ما ادري يا بنيتي تقّوين تجهزين القهوة والشاي..
أميرة تبتسم بتعب: إن شاء الله تأمر أمر..."راحت للمطبخ وتسمع أبوها يدعي لها بالهداية"...
دخلت الملحق وحطت الترامس على الأرض وقبل ما تطلع تواجهت معه وهذه أول مرة تشوفه من بعد أخر ليلة... شافت بوجهه ابتسامته اللي تنور وجهه وعيونه اللي تلمع بالحب... قصدي بفرح نزلت عيونها ماحبت تواجهه ولا حبت تشوف عيونه اللي أسرتها من أول نظرة أما متعب مو قادر يضبط نفسه ولا هو عارف كيف يبدأ أخيرا شفت أميرتي لكن هي ليش كذا معقولة اللي صار يسويها كذا هذه مو بشرة أميرة الناعم الصافية اللي تشع منها البياض ولا هذه عيونها اللي ترسم بالفرح والسعادة وتبدلت بحزن ودموع وهالات سوداء حولهن ولا هذه الصحة اللي كانت محليتها ليش يا أميرة تسوين بعمرك وبعمري كذا يعنى أنا انقص عنك وقطع عليهم أبو طلال...
محمد: حياالله بمتعب تفضل... عاش من شافك...
متعب يتقدم معه ويجلسون: زاد فضلك عاشت أيامك..."ناظر لها وللحين ساكنه بمكانها.."...
محمد: ابوي أميرة تعالي ليش واقفة...
أميرة بخجل: لا يبه عندي شغل لازم أخلصه عن أذنك..."طلعت تحاول تهدي نفسها وش جايبه ليكون هذا الرجال اللي يقصده ابوي كان قالي من الأول ليش يخبي حطت يدها على جبينها تفرك بخفه وسكرت عيونها بتعب..."...
متعب بحنان: وش أخبارك أميرة.."رفعت رأسها وشافت الابتسامة اللي محليته.."...وش أخبارك وأخبار دحومي...؟؟...
أميرة وقفت تناظر له باحتقار: أحسن منك بمليون مرة..."تصدى للجهة الثانية".. نعم وش أخدمك فيه...؟؟..
متعب تقرب منها: أبغى أميرة...أميرة اللي فقدتها وكأني فقدت روحي...امـ.....!!...
أميرة قاطعتها: فقدت ايش..؟؟..على مين تلعب يا متعب اسمع ترى عارفه كل شئ ما يحتاج تتنكر بقناع البراءة كل شئ ظهر وبان...
متعب بقهر: بعرف شئ واحد أنتي وشلون تصدقين كلام مثل هذا عني... أميرة لازم تسمعيني لازم نتفاهم لدرجة هنت عليك...؟؟..
أميرة بعبرة مخنوقة وبين دموعها: مثل ما هنت عليك... والبنت ما جابت شئ من عندها لو أنها قالت كلام قلت يمكن لكن إذ دعمت بصور ورسايل من رقمك القديم تظن أني بكذبها.."بصوت عالي ومرتجف"...والحين عرفت سبب تغير رقمك لان ضميرك ما طاوعك تخوني وزين طلع لك ضمير ولا تنسى يا أستاذ... مرة ذكرت اسم الحبيبة.... هند.... على لسانك و قدامي كنت بوقتها مريض ونويت اصحيك من غيبوبتك لكن رحمتك وقلت الأيام كفيلة أن اعرف كل شئ وفعلا ربي ما رضا علي أعيش طول عمري مخدوعة معك وكشف لي كل شئ وأرسل لي....... هند.."ناظرت له باشمئزاز من فوق لتحت"... طحت من عيني ولا عاد لك مكان بقلبي ولو سمحت ما أبغى منك غير ورقتي انتظرها....
متعب بدهشة: ورقة...!!..أي ورقة؟؟..
eأميرة تناظر له بتحدي وعيون مليانه دموع: ورقة طلاقي... وإلا ما تعرف أي ورقة بعد..."عالطول طلعت فوق وانهارت دموعها بصمت وتركت متعب بحالة من الذهول والصدمة من اللي يسمعه"....

""" الجزء السادس عشر """
سلمان بدهشة: نسيت..!! متعب كلمتك من مدة بالأخير تقول نسيت.."انتظر يقوله شئ لكن مارد وبضيق"... خلاص ما يحتاج تفاتح أختك عرفت الرد..
متعب بضيق: سلمان... الله يخليك لا تقول شئ من عندك ولا تعتبره رفض والله ما فاتحتهم الله يخليك اللي فيني مكفيني...
سلمان بغرابة: ليش عسى ما شر...!! صاير شئ لا قدر الله..؟؟...
متعب يتنهد بضيق: إلا أشياء يا سلمان... وضعي مع زوجتي متدهور وأنت تفاتحني بموضوع أختي..
سلمان بخوف: عسى ما شر يا متعب فضفض قول اللي بخاطرك وأنا أخوك...
متعب: وش أقولك أو ما أقول باختصار المرأة تبغى الطلاق...
سلمان بتعجب: وشوووو الطلاق..!!.. ليه.. "ناظر له متعب بعيون حزينة: ما قلتلك يا سلمان هالهند هذي هدمت حياتي واللي خايف منه صار...
سلمان بدهشة: هند...!!!..طيب ما قلت لي وش صار بالضبط.." قاله كل شئ صار من يوم الحفلة للين أخر جملة قالتها.."...
سلمان بعصبية: وليش ما كلمت هند ولعنت جدفها اقل شئ ترد شوي من اعتبارك...
متعب بضيق: أي اعتبار الله يهديك السالفة صارت بيدين زوجتي... والحين كل شئ عرفته ما ادري وشلون أتصرف فكرت ادخل أختي بالموضوع لكن ما راح تسوي شئ كل اللي قلته تبعد عن هند... سلمان اللي يخليك لا تزعل مني والله الظروف واقفة ضدي هالايام...
سلمان يواسيه: افااا عليك يا أبو عبد الرحمن هونها وتهون وبإذن الله الأمور تتصلح بس طول بالك وأعطيها فرصة وصدقني إذ هي تحبك راح تتخطى هالامور... وبعدين اللي فيها صدمة وان شاء الله تتخطها..
متعبد بغرابة: صدمة...لا تقول مني...
سلمان يبتسم: شوف يا متعب... كل حرمة بالدنيا تشوف زوجها ملاك وعمره ما خطئ وأنت مثل أي واحد له الحق يحب ويعيش حياته بس هااااه بالعقل... وصدقني يا متعب زوجتك تحبك عشان كذا مصدومة وتتمنى يكون حلم أو إشاعة أو أي شئ بس عشان يرجع لها الملاك مثل ما رسمته بعقلها..."تنهد متعب ياليت يصدق كلامك يا سلمان والله تعبت على فراقك يا أميرة متى تحنين علي وتعطيني فرصة أقولك اللي بقلبي....متى...؟؟؟
طلع من المقهى بعد ما تركه سلمان وأول ما ركب السيارة جت أغنية على FM ترسم حاله من بعد أميرة وسرح مع كلماتها.."...
في قلبي شئ بأقوله وأبي تسمعني للأخر..
أنا كل لحظة لك أوله تعب قلبي وهو صابر أبتقرب أنا لدنياك وتصير عيونك أوطاني
وأعيش أحلى العمر وياك وأنسى جنبك أحزاني
يا كل مناي هناء دنياي
احبك من قبل ما اعرف معنى الحب والغيرة
حنانك سر حبي لك حنانك ما أبي غيره
من أول ما تلاقينا وقلبي صار في يدينك
نسيت العالم وجيتك أدور حلمي في عينك
أبتهرب من أشجاني وأعيش بقربك أزماني
وكل ما ينتهي عمري بحبك ينولد ثاني
بقدم لك عطايا الحب حنيني لهفت سنيني
اخذ اصغر هدايا الود اخذ عيني اخذ عيني
يا كل مناي هناء دنياي...
وقطع عليه تفكيره سيارة كانت مسرعه جت من جهته لكن لطف الله وستره نجا من حادث ما يعلم مين بيروح فيه... دخل البيت وحصل أمه جالسه تنتظره وقبل ما يطلع طلبت منه يجلس معها ما حب يرفض لها أمر وخاصة أنها منتظرته للوقت هذا... جلس معها للين ما حققت معه طلع فوق عشان يرتاح وكان متضايق انسدح بالسرير وسرح بخيال أميرة ورده فعل أمه بعد ما عرفت كل شئ صار بينهم...



أما هي ما جاها نوم حست أنها مخنوقة وقررت تنزل بالحوش تشم شويه هواء... وقفت بوسط الحوش تناظر للسماء بنجومه الموزعة تنهدت بتعب وجلست على الدرجات المدخل ورجع شريط حياتها من أول ما دخلت أمها تبلغهم على موعد الخطبة ورده فعلها وكل شئ...
""" حصة: متعب... ولد اخوي خطب أميرة مني...
محمد بغرابة: متعب... متى صار هالكلام...؟؟..
حصة: قبل شوي كنت عندي منيرة أزورها واخطبوها مني...
أميرة بضيق: يمه وش تقولين أنتي...
حصة: أقول اللي سمعتيه وبصراحة أنا عطيتهم كلمة...
محمد: وشلون اعطتيهم كلمه... البنت مالها رأي ولا حتى أب تأخذين بشورها...
حصة: محمد أنا وأنت واحد وأكيد تحب لبنتك الأفضل ومتعب ما فيه منه والكل يتمنى أشارة منه جت على بنتك...
محمد وقف بقهر: وحتى أميرة الكل يتمنى أشارة منها..
حصة بعصبية: يعنى وشلون..؟؟..أقولهم أبوها مو موافق وتكسر كلمتي..
محمد بضيق وهو طالع من المجلس: خلاص دامك سويتي اللي براسك ليش تقوليننا..."وطلع وتركهم"..
أميرة بضيق: يمه...
حصة ببرود: وش عندك بعد.. ليكون لك كلام ثاني...
أميرة بقهر: أكيد يمه...ما أبغى أتزوج...
حصة وقفت بعصبية: وش تبغين اجل...
أميرة تصد للجهة الثانية: ولا شئ...
حصة: اسمعي اميرووووة خلاص الجماعة وأعطيتهم كلمه... كلام بالموضوع ما أبغى...
أميرة بعيون حزينة مليانه دموع: كل هذا عشان حلالكم.. تبيعين بنتك عشان نصيبك من الورث...
حصة بكل عصبية: بـــــس....""""
مسحت دمعه نزلت منها وحطت يدها على خدها وابتسمت بحزن وجت بمخيلتها كلامات قد قرتهم لأنها ترسم حالها....
ما عاد تفرق معي زعلت وإلا رضيت...
ياللي من أول هناي اليوم عنك اغتنيت
دور لي غيري يبيك لا غبت يبكي عليك...
مليت كثر الجروح طولت مخدوع فيك..
أنا عرفت الهواء جربت نار النواء
أنا أحب بضمير حرام نبقى سواء.
لا تقول قلبك ملاك ما حب قلبك سواء...
أنت أناني كثير وأنا ذبحني غلاك
ما عدت أنا الأولي لا عاد تسال علي...
بالغدر مالك مثيل كذاب وقلبك خلي
هذا جزاء من يخون تنساه حتى العيون...
أخر كلامي معك لولي أنا من تكون
الكل واقف بالممر ينتظرون خروج الدكتور يطمنهم على حال أمهم اللي طاحت عليهم وشافتها الشغالة ونادت على هاجر ومتعب.... جالس مساعد على أعصابه ويحرك رجله بتوتر وتفكيره مو معه مع الانسانه اللي داخل وش جاها...؟؟ أما متعب اللي كل شئ أصبح ضده مو عارف وشلون يفكر أو وش يسوى التفكير انشل من رأسه مو قادر يجلس اخذ الممر رايح جاي وكل تفكيره بالمسكينة اللي من عرفت قرار الانفصال... دخل فهد وبلقيس ومعهم هاجر اللي حالها أسوء من حال بلقيس يبكون على أمهم اجتمعوا الأخوان على بعض يهدون هاجر اللي ذبحت نفسها وفهد ما قصر في محاولة تهديه بلقيس طلع عليهم الدكتور وعلامات وجهه ما تبشر باي شئ غير....
مساعد بخوف: خير طمنا يا دكتور...
متعب: وش فيها أمي..؟؟..
الدكتور: تحتاج للملاحظة الدقيقة وحاليا وضعها حرج والباقي على العزيز القدير..."راح عنهم والدنيا ضايقه بهم على اللي سمعوه... وجلسوا يدعون ربهم عسى إن شاء الله تتحسن حالها..."...
فهد بهمس: عمري يا بلقيس.. خلينا نروح ونجيها على بكرة الصبح..
بلقيس بصوت مبحوح: ما اقدر يا فهد اترك أمي وهي بالحال...
فهد يضغط على يدينها: وإخوانك وين راحوا... مشاعل تدق أكثر من مرة وتقول عهد بس تصيح...
بليقس تمسح دموعها: ما اقدر... يا فهد والله ما اقدر.."وصاحت تنهد فهد ولمها له وبدء يقرأ عليها آيات تهديها"....
مساعد وقف عندهم: فهد اخذ بليقس وهاجر خلهم يرتاحون ترى مو زين لهم يضلون للوقت...
بلقيس بصوت مخنوق: لا بجلس عند أمي...
مساعد يجلس على رجوله بجنبها: حنا موجودين... وأي شئ يصير بنتصل عليكم... لا تنسين عيالك يبغونك وجدتي لوحدها هناك... أنتي روحي مع فهد وبكرة الصباح تعالوا عشان الغالية روحوا الحين... "هزت رأسها بأيه وراحت لأختها اللي ذابحه روحها بالصياح على أمها لمتها وطلعوا من القسم مع فهد"....
انتشر خبر دخول أم مساعد بالمستشفى وصار لها يومين على حالها ما تغير ساكن.... الكل واقف معهم بالمستشفى إلا أميرة اللي من عرفت وهي بس تبكي ونفسيتها بالنازل وكانت شماء والبنات عندها...
شماء: مالك نية تروحين تزورين خالتك.....؟؟..
أميرة تتنهد بضيق: أكيد بزورها بعد ما تحس باللي حولها الله يعافيها يا رب ويقومها بالسلامة...
شماء بتردد: آمين..المفروض عشان خاطر متعب اللي حاله يكسر الخاطر تروحين وتوقفين معه وتشدين من أزره.."شافت نظراتها الحزينة لما جابت طاريه"..أميرة للحين قلبك ما حن عليه يكفى هجر ارحمي ما في الأرض يرحمكم ما في السماء...
أميرة: وليش هو ما رحمني الله يخليك يا شماء لا تقولين شئ أنتي مو عارفته... وين بناتك ؟؟.. ما اسمع لهم صوت...!!...
شماء فهمت قصدها من تغير السالفة: ما ادري يمكن بالحديقة يلعبون إلا بسالك وش أخبار سارة..؟؟..
أميرة ببرود: بخير..مشغولة بالعريس وما أعطتنا وجهه للحين..
شماء: شكلها غاطسه بالعسل طيب ووليد وش أخباره بعد ما تزوج..؟؟...
أميرة بنرفزه: ما دري عنه وش شايفتني عايشه معهم 24 ساعة أروح ارتاح أحسن لي.."تركتها بحيرتها يا بعد عمري يا أختي وهو اللي جاك شئ سهل.. مرة أميرة تغيرت نفسيتها معقولة الحمل متعبها ومخليها ما تتحمل أي كلمه نقولها أو عشان مشكلتها مع متعب الله يكون بعونك ويكون بعون زوجك ويهدي سركم ويجمع شملكم من جديد.."...
مساعد بضيق: جلطة...!!...
الدكتور: حبينا نبلغ لأنكم أولادها ولازم تعرفون وش مع أمكم...اعتقد هذه المرة الثانية صار معها جلطة...
مساعد: ايه يا دكتور بس المرة الأولى كانت خفيفة ولله الحمد...
متعب بقلق: وكيف حالها الحين..
الدكتور: يا أخ متعب الوالدة بخير لعد فضل الله وتحت الملاحظة وبعد 48 ساعة كل شئ راح يبين معنا..
متعب بقهر: وش اللي يتبين..؟؟..
مساعد تدخل: متعب هدئ شوي..
متعب بنرفزه: ما تشوفه وش يقول..؟؟..
الدكتور: أخ متعب اسمعني للأخر الجلطة اللي تعرضتها الوالدة خطيرة على صحتها وخاصة أنها كبير بالسن وبعد ما تتعدى 48 ساعة كل شئ راح يكون بخير بس هي مسالة وقت وكل هذا بيد العزيز الحكيم وانتم ادعوا لها تتعدى هالمرحلة...
مساعد بضيق: وكم من الوقت تعدته للحين..؟؟..
الدكتور بأسف: ما اخبي عليكم... صار لها 42 ساعة..
متعب بخوف يناظر لآخوه: يعنى باقي 6 ساعات والحل يا دكتور..؟؟..
الدكتور بنظرة أسف: الحل مو بيدنا أدعوى لها.. "عالطول طلع متعب من مكتبه وراح سيده للممر اللي كان الكل واقف يبكي بصمت واللي معه قران يقرى وبعضهم يدعون بالسر على الطيبة اللي بالغرفة اللي مو حاسة بأحد تمنى تكون أميرة معه بالمحنة هذه تسانده وتشد من أزره كان محتاج لها كثير تسند على الجدار وعيونه بالسقف يدعي بسره وقلبه وروحه مع اللي بالداخل...
بلقيس بصوت مبحوح: متعب وش قال الدكتور..؟؟.."ما رد عليها غير يصد بوجهه للجهة الثانية".. متعب ريحني الله يخليك وش قال..؟؟..
متعب يتنهد بضيق: ادعي لها يا بلقيس ادعي لها.."ما قدرت تسمع أكثر وبكت على أمها الغالية أما هاجر اللي جالسه بجنب عمتها حصة تقرى عليها القران كانت منهارة من اللي تسمعه... هذه اللي كانت خايفه منه تفقد أمها وتظل وحيدة كانت شهقاتها غير مسموعة إلا للشخص اللي واقف مقابلها ويناظر لها بكل حب وحنان ما قدر رياض يشوف الحال اللي عليه هاجر وده يخفف عنها وده لو يضمها ويقرى عليها القران وده يواسيها باي طريقة المهم تظل قريبه عنده... حس بضربة خفيفة من طلال وكانه فهم عليه نزل رياض عيونه...
حصة بحزن: يمه طلال..."جاء ووقف بجنب أمه بالجهة الثانية"...
طلال انحنى على أمه: سميه يمه..
حصة: اتصل على البيت وقل لشماء تظل عند أميرة احتمال ننام عند خالتك عزيزة وأنت ارجع لهم بعدين...
طلال: إن شاء الله يمه..."طلع من المكان كله وكان نظرات متعب تراقبه كان وده تكون موجودة"..
شماء بقهر: لا ما اقدر أنام واترك بيتي وبعدين خوله بتجي خلها تجلس..؟؟..
طلال بنرفزه: والله هالكلام ما تقولينه لي قوليه لامي ولا تنافخين علي كأني الملوم..... والله..
شماء: طيب طيب أنا بتصل على أمي وأقولها... قلي وش أخبارها مرة خالي..؟؟..
طلال بحزن: ادعي لها يا شماء وعسى ربي يقومها بالسلامة... وقولي لأختك العنيدة تترك العناد وتجي توقف بجنب زوجها وتشوف خالتها اللي ما يعلم فيها إلا ربها...
شماء: طيب بقولها وقل لامي اللي قلته...
طلال: ما راح أقول شئ عندك أي معارضة دقي على أمي وقوليلها..باي.."سكر بسرعة قبل ما تقول أي شئ"...
أميرة تمسح دموعها: وش فيه طلال..؟؟..
شماء بقهر: يقول أنام عندك لان أمي بتنام عند خالتي عزيزة...
أميرة: طيب ما فيها شئ نامي ومن أصبح افلح..
شماء بنرفزه: لا ما اقدر اترك بيتي وماجد الليلة بيجي وما يحصلني.."لاحظت على أختها السرحان"...أشوفك ما سألتيني على خالتك...؟؟..
أميرة بحزن: الله يقومها بالسلامة...
شماء وقفت بعصبية: أنا بعرف شئ واحد وش هالبرود اللي فيك... يا أختي حرام عليك خالتك طايحة بين الحياء والموت وأنتي ولا هامك استحي على وجهك يا أميرة واتركي الأنانية والمشاكل مع متعب بجهة وزيارة خالتك جهة ثانية... والله لو منتي حامل لاتصل على ماجد ونسحبك سحب بدل ما أنتي جالسة وتمسحين دموعك روحي لها وتطمني عليها... ما توقعت بيوم من الأيام أن أختي يكون قلبها قاسي بالشكل هذا ليش يا أميرة تسوين بنفسك كذا ترى الدنيا ما توقف بالحال اللي أنتي فيه فكري بعقلك مو بقلبك وأنسى مشاكلك وتذكري الحرمة الطايحة بسبتك وسبت عنادك.."تركت أختها وهي تبكي أنا أنانية وما أفكر غير نفسي الكل يقول كذا ليش هم يفكرون بمصلحة الغير ولا فكروا فيني مو بنتهم ليش ما فيه احد يحس باللي أحسه الحين الكل يلومني وأنا المذنبة بس كلام شماء صحيح خالتي ما شفت منها مضره... ناظرت لربها تستنجد فيه.. يا رب ارحمني برحمتك واغفر لي زلااتي يا رب نور لي طريقي وأشفى مرضاك يارب... وبكت من جديد.."...
نجود: لمى..
لمى رفعت رأسها من الكتاب: هاااااااااااه..
نجود بقهر: هااااااه في عينك الناس تقول نعم.. سم.. هلا.. مو هاااااااااه تقل بقرة..
لمى بملل: الحين وش تبغين..؟؟..
نجود: طلب صغير..."تناظر لها ببرود"...انتبهي لنواف ومي بروح مع سلطان للمستشفى..
لمى: نجود... الحرمة للحين بالعناية ما تدري بأحد ليش تروحين بس تكمله عدد..
نجود بنرفزه: بلاك ما تعرفين الواجب... حبيبتي لمووو اقل شئ نوقف بجنب بنات خالي وإلا وش رأيك..؟؟..
لمى بحزن: الله يكون بعونهم ويقوم أمهم بالسلامة...
نجود باهتمام: لمى ما قالتك أميرة ليش زعلانه..؟؟..
لمى بقهر وتسكر الكتاب بقوة: شوفي يا نجود إذ شفتيها اسأليها... شئ خاص فيها ليش أتدخل؟؟..
نجود: ما فيها شئ مو انتم صديقات وتمونون على بعض
لمى: نمون إيه... بس مو بكل شئ..
نجود وقفت: طيب خلاص اكلتيني أعوذ بالله.."راحت عنها وسرحت لمى بأميرة اللي كثر غيابها يوم تجي و10 لا الله يكون بعونك يا أميرة.. وش اللي صار لك معقولة بينكم خلاف وشكله كبير بعد... وش صاير بينهم يا ترى...؟؟؟"..
أم عبد الرحمن بتعب: يا يمه يا خوله ما أبغى شئ الله يرضى عليك..
خوله تبعد ملعقة الدواء عنها: يا جدتي كذا راح تضرين نفسك الله يخليك لا تهملين علاجك..
أم عبد الرحمن بحزن: يا بنيتي ما بقى شئ عشان أعيش له..
خوله تبوس رأسها: أنتي الخير والبركة يا جدتي وعسى ربي يطول بعمرك... الحين اشرب دواءك ترى مساعد موصيني عليك عشان خاطري.."ناظرت لها بحنان وشربت"...بالعافية...
أم عبد الرحمن بصوت كسير: يعافيك... أقول يمه خوله ما قالوا شئ عن منيرة..؟؟..
خوله بحزن: إلى الآن ما احد قال شئ وعسى ربي يقومها بالسلامة...
أم عبد الرحمن : الله يشافيها ويهدي سر أختك والله ما هقيت منيرة بتطيح علينا وياليت ما لزّمت عليها تلزم على متعب يقولها كل شئ كان ما صار اللي صار بس الله يشافيها....
خوله تلمها: يا جدتي كل شئ مقدر ومكتوب واللي مكتوب على الجبين تشوفه العين... وحال أميرة ومتعب ما راح يطول هي أزمة وبإذن الرحمن راح تعدي بس محتاجين وقت يبعدون عن بعض ووقت عشان يفكرون..
أم عبد الرحمن بعصبية: وش يفكرون فيه بالطلاق... الظاهر أختك أنضرب بمخها...
خوله تهديها بحزن: لا يا جدتي.. أميرة أكيد مأخذه موقف من متعب وما قالت كذا إلا من حرتها وبعدين أميرة مستحيل تبعد عن متعب وبينهم طفل وحب...
أم عبد الرحمن تتنهد بتعب: أي حب وأي طفل دام أختك برأسها شئ أكيد بتسويه...
خوله بتردد: ومتعب يا جدتي وش كان رده...
أم عبد الرحمن بحزن: رده انه شال أمه وودها للإسعاف والله يكون بعون الجميع...

من فرحه ما سمعوه عالطول متعب سجد شكر لله ووقف ضمه بكل قوة وشاف بعيون مساعد دموع متجمعه أول مرة يشوفها بعيونه القوية والحادة... الكل كان خايف عليها وخايف ما تتعدى مرحلة الخطر وبلغهم الدكتور أنها تحت الملاحظة...
مساعد: يعنى يا دكتور ما نقدر نشوفها..؟؟..
الدكتور: إلا أكيد بتشوفوها لكن من غير أي كلام أو صوت ولمدة دقيقتين...
متعب بفرح: متى نشوفها...؟؟..
الدكتور: راح أبلغكم يعنى بعد ساعة بالقليل... وحمد لله على سلامة الوالدة عن أذنكم...
محمد: حمد لله على سلامة الوالدة يا مساعد ومتعب...
مساعد يبتسم: الله يسلمك يا عمي..
متعب: بروح ابلغ عماتي وأخواتي.." راح عنهم يبشر أخواته وعماته وخواله والكل فرح وحمد ربه على تعدى مرحلة الخطر... دق مساعد على خوله يبشرها على الأخبار اللي تثلج الصدر... بعد ما دخلوا عيالها عندها وتطمنوا أنها بخير برغم ما تحس بأحد.. رجعوا لبيوتهم يرتاحون... راح مساعد يأخذ خوله اللي كانت عند أميرة اللي وصلها الخبر وفرحت من قلبها وحمدت ربها على سلامه خالتها الطيبة... وبما أن محمد وطلال بالطريق وحصة تنام عند عزيزة لين بكرة على الأقل تطمن على مرة أخوها... وخوله ما قصرت في محاولة أقناع أميرة لعلى يحن قلبها... لكن لا حياة لمن لا تنادي.. راحت خوله وبقت لوحدها جالسه تفكر باللي قالته حست بتعب وفضلت تطلع فوق دام أبوها وأخوها بالطريق لها... انسدحت على السرير تفكر... وتفكر... وتفكر... ناظرت للجوال ما تدري ليش حنت له... بس هو ما حن لي... ما يحبني كثر حبي له... أكيد بتقولون طولتها وهي قصيرة... بس خليكم مكاني إذا عرفتي عن ماضي زوجك وخاصة تحبينه وش بتكون رده فعلكم.. متعب أحبه لحد الجنون ما أتحمل أشوف احد غيري يشاركني فيه وشلون إذ صارت حبيبته من زمان.. يعنى كان يحبها أكثر مني... ويحلم فيها أكثر مني... ويراضيها إذا زعلت أكثر من مرة.... وما تهون عليه إذا بكت... بس أنا ايش بحياته..؟؟.. مجرد هامش على ورق... مجرد تعويض عن حبه القديم.. تعبت من التفكير دلوني..؟؟.. اضغط على نفسي وراحتي عشان واحد باع قلبي وروحي واشترى قلب غيري... تنهدت بحزن ومسحت دمعتها وحطت رأسها لعلى تنام وترتاح من التفكير... كان الوقت يمشى بطيئ تفكر بمتعب وباللي صار عليهم وأكيد الحين يقول لهند عن خططه الجديدة معها... وبخالتها الراقدة بخير والأيام اللي راح تقابلها مع أمها وما حست إلا وهي نامت.."...
مر شهر على اللي صار وحالة منيرة تحسنت جزيئا وفكرها مع ولدها متعب وأميرة... وأصبحت الزيارة مسموحه باي وقت الكل جاء وتحمد لها بالسلامة إلا شخص واحد تمنت جيته لكن مستحيل تقولهم تخاف احد يضغط عليها وخاصة أن الامتحانات شاغله العالم... على أن حصة دايم تقول أميرة ودها تجي بس عندها امتحان ما تدري هل هي صادقة بكلامها أو عشان تجبر بخاطري ولا أحس باي شئ... فضلت تحط بقلبها عشان ما احد يجبرها على شئ ما تبغاه وخاصة أنها تكون أم زوجها وما تبغى تحرجها...
هاجر بدلع وتلم أمها: يمه... يمه والله مشتاقة لك مووووت يله عاد يمه متى تطلعين..
منيرة تبتسم بتعب: الود ودي اليوم قبل بكرة بس هالاطباء ما ادري ليش ما يكتبون لي على خروج...
بلقيس: الحين يجي متعب أو مساعد ونقولهم يمكن يرأفون بحالنا...
حصة: وش معجلك يا منيرة تو الناس على خروجك أنتي ناسية أن جالستك بتطول واحتمال شهر أو شهرين
هاجر بغرابة: الللللله يا عمتي شهر ثاني لا تقولي والله البيت ما يسوى من غير الغالية.."باستها"...
بلقيس: حبيبتي ما احد يقدر يقرر غير دكتورها عمتي حصة وين عمتي عزيزة ما شفتها..
حصة: مرت ولدها ولدت وراحت تشوفها بنفس المستشفى بقسم الولادة..
بلقيس: ما شاء الله وش جابت..؟؟..
حصة: ولد..
بلقيس: اجل نروح نشوفها وش رأيك يا عمتي تجين عمي...
حصة وقفت: كنت انتظر خوله دامك بتروحين لها اجل أروح معك..."طلعوا مع بعض"...
منيرة بصوت كله تعب: هاجر أمي...
هاجر: سميه يمه..
منيرة تبلع ريقها: أميرة وش أخبارها...؟؟..
هاجر بأسف: يمه... أميرة بخير لا تشيلين هم احد الله يخليك يمه...
منيرة تتنهد بتعب: إذ ما شلت همكم أشيل هم مين.."سمعوا طق الباب لبست هاجر طرحتها وطلعت تشوف مين تفاجئت بطلال لوحده واقف وش يبغى؟؟.. لكن تفاجئت بالشخص اللي ورآه كاشف عن ملامح وجهه البريئة والتعب طاغي على ملامحها الحزينة.."..
هاجر بفرح مخلوط بدهشة: أميرة....!!!...
أميرة بنبرة مخنوقة: وشلونك هاجر.."سلمت عليها "...
هاجر تجرها من يدها: تعالي أمي تسال عنك.."أول ما دخلوا شافت خالتها بعيون كلها حزن وتعب منسدحة تطالع للسقف كأنها تدعي.. ولما حولت نظراتها وحطت عيونها بعيون أميرة قامت على حيلها والابتسامة تشع من وجهها "...
منيرة تمد يدينها لها وبصوت مليان فرح: هلا والله هلا بالغالية مرت الغالي هلا والله ببنتي أميرة
أميرة باست يدها وضمتها وبنبرة مخنوقة: حمد لله على السلامة يا خالتي...
منيرة بين دموعها: وشلونك يمه أميرة والله مشتاقة لك...
أميرة للحين ضمتها: أنا أكثر... سامحيني يا خالتي أنا السبب.."تبكي"... كله مني..
منيرة: لا مو أنتي السبب كل هذا مقدر ومكتوب... أميرة ليش تبكين..."بعدتها"...
أميرة تمسح دموعها: وشلونك الحين يا خالتي طمنيني عنك..؟؟..
منيرة تبتسم: دامني شفتك الحين بخير... أميرة من اللي جابك..؟؟
هاجر اللي كانت ساكتة بعد دخول أميرة وكاتمه عبرتها: طلال..!!.."التفتوا عليها وعلامات الدهشة مرسومة بوجوههم".. وش فيكم قلت شئ غلط.. "فجاءه يفتح الباب والابتسامة مرسومة بوجهه الجذاب لكنها اختفت أول ما طاحت عيونه عليها.... أميرة..... ما قدر ينطق لسانه باي حرف وكأن اللي تتكلم عيونه أما أميرة عالطول نزلت عيونها مو خجل منه هالمرة كارهه تحط عينها بعيونه عقب اللي صار وعرفت ماضيه وعن مكانتها عنده وياليتها ما عرفت وكانت هذه أول مرة يشوفها عقب أخر لقاء بينهم.."...
عزيزة تشيل ولد ولدها: الله يخليه لأهله...وش نويت تسميه يمه سلطان؟؟..
سلطان يبتسم: إلى الآن ما قررنا اسم معين..
عزيزة : حصة.. أمي ما جت اليوم..؟؟..
حصة تأخذ الولد منها: لسه ما جت وقالت بتجي مع خوله بس ما ادري ليش تأخروا..
مها بتعب: عذر الغايب معه يمكن انشغلت خوله بالبنات..
عزيزة تهمس لها بصوت واطي: وأميرة وشلونها للحين ما رجعت...؟؟..
حصة بأسف: وش نسوي البنت عنيده على أبوها..
عزيزة تبتسم: وليش ما تطلع على أمها..."ناظرت لها حصة بعصبية وجلسوا مع بعض عند مها"..
دخلت عليهم ومعها أخوها يبكي يبغى أمه وحصل عماته جالسات وحدة على الكمبيوتر والثانية معها كتاب التفتوا على صوت اللي يبكي وعالطول فتحت فوز يدينها لولد أخوها...
فوز تبوسه: وش فيك يا ريونا..مين اللي مصيحك؟؟..
رحاب ببراءة: يبغى ماما..؟؟.
فوز تحضنه: ماما يا حبيبي بالمستشفى جابت بيبي صغير...
لمى تضحك: ههههههههههههههههههههه بيبي وش عرفه بالبيبي...
فوز بقهر وتحط ولد أخوها بحضنها: اجل وش نقوله يا فالحة..
لمى بتكبر مصطنع: البزران يعرفون دادا مو.."تقلد صوتها الناعم"..بيبي..
فوز بقهر: تدرين الشرهه مو عليك على اللي معطيك وجه..
لمى قامت من السرير: وعلي أنا اللي جيت وأذاكر عندك قال ايش قال اشتقت لأختي اللي بتعرس وتولي عنا بعد شهرين.."سوت كش عليها"...مالت علي.."طلعت"..
فوز تمسح عيونه: خلاص حبيبي الحين يجي رياض ويودينا للبقالة ونشتري حلاو كثير اوكي.."هز رأسه بأيه"..رحاب وين أبرار...؟؟..
رحاب بحركة عفوية ودلع: تحت تذاكر...
فوز نزلت ريان من حضنها: يله نروح لأبرار ونذاكر معها وأنتي رحاب مين ذاكر لك..؟؟..
رحاب بعفوية: ما احد..!!..
فوز تهز رأسها بلا: يله أمري لله أذاكر لكم ما في احد غيري والست لمووو عندها اختبار يله قدامي...
"نزلوا عليها وكانت تشوف التلفزيون وتاركه كتبها ودفاترها بجهة قفلت فوز التلفزيون وطلبت منهم يدرسون عشان يروحون للسوبر ماركت مع رياض إذ جاء.."..



دخلوا المستشفى لوحدهم على أساس يدورون على موقف وأم عبد الرحمن نزلت عند البوابة قبلهم مع شغالتها وسبقتهم لهناك... وهم ماشين سمعوا صوت أنثوي ينادي على زوجها..
الدكتورة ريم: مبروك على كسب القضية وعسى ربي يعوضك الخير..
مساعد يبتسم: الله يبارك فيك ومشكورة دكتورة وما قصرتي لولا الله ثم أنتي ما كنت اعرف بالموضوع خير شر..
الدكتورة ريم: وش دعوة ما سويت غير الواجب ولا تنسى أنت صديق سعود واللي عزيز على سعود عزيز علينا.."ناظرت لخوله اللي ساكتة من أول ما وقفوا كانت ميتة قهر من مساعد"…عموما آسفة إذ عطلتكم..
مساعد: لا وش دعوة لا عطلتينا ولا شئ …
الدكتورة ريم: ما ادري وش تسمي اللي بقوله لكن تأكد انه فضول مني عسى ما شر جاي هنا ليكون للحين حاقد على الدكتور خلاص ما عندنا هنا دكتور مثله…
مساعد وكانه مرتاح معها: الله لا يجيبه ولا يجيب أشكاله الله يسلمك الوالدة تعبانه ومتنومه هنا..
الدكتورة ريم: سلامات وما تشوف شر وحمد لله على السلامة ما تستاهل والله..
مساعد: الله يسلمك"حس بخوله أنها مفوله عليه وكأن هذا اللي يبغاه"…
الدكتورة ريم: اجل عطلتك عن الوالدة وان شاء الله راح أزورها قريب...عن أذنكم.."راحت عنهم ومشى شوي وشافها ما تحركت"..
مساعد بلامبالاة: وش فيك بعد..؟؟..
خوله بقهر: كل هذا وما تعرف إذ فيني شئ أو لا…؟؟..
مساعد ببرود: خوله.... بلاش لعب دور الزوجة الغيورة وما يحتاج كل شوي أذكرك أنتي وش بالنسبة لي..
خوله بنرفزه: مساعد أنت وشو..؟؟.. من غير قلب ولا أحساس…
مساعد يتمالك نفسه: اعتقد مو الوقت ولا المكان المناسب وإلا وش تشوفين..؟؟..
خوله بقمة القهر: اللي أشوفه ترضى لو اكلم دكتور وكأني اعرفه من زمان ولا أعدك موجود معي ترضى أو لا..؟؟..
مساعد بنظرة عصبية: سويها يا خوله والله ذبحك على يديني حلال سامعة…
خوله بسخرية: سبحان الله تحللون لكم وتحرمون على غيركم إذ تغار على محارمك وما ترضى عليهم خاف على الناس تراهم عيال حمايل وسمعة…"راحت عنه وجلس بمكانه يفكر بالكلام اللي قالته كله صحيح ولها الحق تسوي كذا وأكثر تنهد وراح لقسم أمه لما حس بان وقفة غلط بالممر.."..
الكل فرحان ومبسوط بلم الشمل مثل ما قالت أم عبد الرحمن وأكثر شئ فرحان منيرة.. اللي مجلسة أميرة بجنبها والشخص الثاني أكثرهم فرح من أول ما دخل وما شال عيونه عليها... تمنى نظرة منها عشان تعرف مدى الشوق والحب اللي بداخله... انتبهت عليه بلقيس وابتسمت على أشكالهم واحد هايم والثاني مو ملقى بال لأحد... ضربت هاجر بخفة وأشرت على أخوها الهايم بالشخص الجالس ومقابله منزله عيونها وبوجهها ابتسامة لكنها مو مثل ما تعود منها ابتسامة حزن وقهر وألم مو طالعة من قلب صافي..
أم عبد الرحمن تحرجه: متعب وأنا جدتك شوي شوي على أميرة بتآكلها بعيونك الله يكفيها شر عيونك.."الكل ضحك عليهم وحست بالإحراج وقلب وجهها للأحمر"...
متعب بإحراج وبقهر: الله يهديك يا جدتي حتى بحلالي تحاسبيني فيه..
أم عبد الرحمن بخبث تناظر لهم: حلالك ومحنا قايلين فيه شئ عليك بالعافية بس خف شوي..
بلقيس تكمل عليهم: إيه والله جدتي من أول ما دخلت أميرة وعيونه عليها خف يا اخوي وش تقول بكرة عنك ما تقل شفت حرمة.."على أخر جمله ناظرت له وبوجهها ابتسامة سخرية وما أعجبته هالحركة لأنه فهم وش معنى الابتسامة والنظرة"...
متعب بقهر: لا ما شفت حريم... ولا قد عمري شفت غير "لم جدته".. أم عبد الرحمن الغالية الله يخليها لنا..
"وتبادلوا النظرات لكنه أصر ما يشيل عينه منها أما هي نزلتهم للحين الابتسامة ما فارقتها وش تقصدين فيها يا أميرة ونظراتك وش معناها"...
أم عبد الرحمن: الله يلعن إبليسك من ولد الحين أنا الغالية وأميرة.."تناظر لها بمكر"..وش تصير..؟؟.
متعب بنظرة حنان: هي مكانتها غير...هي الغالية.. أم الغالي زوجة الغالي اللي هو أنا…
بلقيس قاصده تحرجها: الله عليك يا اخوي ما هقيتك رومانسي لدرجة يا بختك يا زوجته يسمعك كلام حلو مو مثلي أنا…" قطع عليهم هالكلام دخول مساعد اللي أربك أميرة وتغطت بطريقة عشوائي وعفيسة... ما حصل خوله وين راحت هذه ..أنا ناقصك يا خوله... بعد ما سلم جلس بجنب أمه وعالطول وقفت أميرة ووقف هو معها وانتبه على اللي يضحكون عليه ناظر لأخواته بعصبية وكانه يتوعد لهم.."…
منيرة تمسك يدها: وين يمه أميرة ما شبعنا منك..؟؟..
أميرة تحاول تبتسم: تأخرت يا خالتي..
بلقيس: وين تأخرتي... ما سمعتي أمي وش تقول ما شبعناااااااا.."ناظرت لآخوها"..سمعتي ما شبعناااااااا منك يعنى مو بس أمي والناء تدل على الفاعلين ..
أميرة فهمت عليها: تعرفين الامتحانات بدت واليوم خير شر ما فتحت شئ.."التفت على خالتها وباستها"...ما تشوفين شر يا خالتي وحمد لله على سلامتك...
منيرة بأسف ونبرة حزن: أميرة بترجعين للبيت..؟؟..
أميرة ناظرت لمتعب اللي متلهف يسمع هالرد بالذات: أنتي قومي بالسلامة وان شاء الله يصير خير...
أم عبد الرحمن: أميرة ترى مكانك موجد بيننا واللي ما يبغاك.."تناظر لولدها بقهر"...ما نبغاه وماله مكان عندنا.."شاف أخواته يضحكون من كلام جدتهم له الله يهديك يا جدتي الحين أنا ما أبغى أميرتي أكيد جدتي خرفت"...
متعب حب يصلح الوضع: جدتي الله يهديك احد قال ما يبغى أميرة قولي مين هو وأنا انسفه نسف على وجه الأرض..
أميرة مشت وباست رأس جدتها: تأمرين على شئ يا جدتي..؟؟.."كان قريب من جدته لدرجة أنها شمت ريحه اللوشن اللي مستخدمه"...
أم عبد الرحمن بحزن: إيه يمه أميرة والله مشتاقين لك وأولهم اللي بجنبي ارجعي للبيت ولك اللي تبغينه وأنا أمك عشان خاطري وخاطر خالتك التعبانة..."ما قدرت تقول شئ غير كلمة الوداع بس ما احد يعرف هل هو الوادع الأخير أو لا.."…
متعب بقهر يناظر لأخواته: زين كذا الحين احرجتوها...
هاجر تغيضه: أحرجنها أو أحرجناك..
متعب بنرفزه: هاجر يا زينك ساكتة..وأنت احد يدخل بذي الطريقة على الأقل طق الباب... تنحن.. قل شئ...
مساعد بغرابة: وأنا وش عرفني أن زوجتك المصون هنا ولا احد بلغني وحتى أختها ما قالت أنها بتجي اليوم كان ما طبيت المستشفى خير شر..
بلقيس تغمز له: أقول متعب اشتغلت الغيرة…
متعب بقهر: أنتي اسكتي ويا أختك اللي بجنبك وحسابكم معي بعدين...
أم عبد الرحمن: راح شوف حرمتك الله يصلحك.. ووقت الحساب ليوم الحساب..." طلع ورآها وشافها واقفة مع أمها وخوله اللي تغطت بسرعة عن متعب وأميرة تعدل طرحتها... صدق ما عندي سالفة الحين أعاتب اخوي ولا شفت نفسي وأنا وش دراني أن خوله جايه مع عمتي"..
حصة بدهشة: أميرة مين اللي جابك..؟؟.
أميرة بتعب: طلال... يمه أعطيني جوالك بدق عليه..
حصة: وليش تدقين عليه انتظري لين ما نروح كلنا...
أميرة: يمه الله يخليك أنا تعبانه أبغى أروح ارتاح.. "وقف بجنبها وسلم على خوله وعمته"...
متعب يكلمها بعد ما سمع أخر جمله قالتها: أميرة وش فيك..؟؟..
أميرة متجاهله سؤاله: يمه هاتي جوالك..!!..
حصة بقهر: متعب يكلمك ليش ما تردين.." تنهدت بتعب وطلعت من الممر"...
متعب: تفضلي عمتي حياك ما فيه احد غريب...
حصة بقمة القهر: متعب يمه طول بالك عليها وإذ قدرت خذها معك للبيتكم لو بالقوة وش يقولون علينا الناس ما جلست ببيت أهلها أكيد بينهم شئ...
متعب يحاول يبتسم: يصير خير...عن إذنكم.."وطلع ورآها"..
خوله: يمه الله يهديك عاجبك الحين؟؟..
حصة بنظرة عصبية: لا مو عاجبني أختك يبغالها تربية من جديد لعنبوها زوجها يكلمها ولا ترد عليه كأنه مو موجود.. وأنا قاصدة أسوي كذا عشان تلجئ له مو لنا...
خوله: بروح أشوفها وبخليها تكلم طلال..
حصة مسكتها: ما تطلعين ولا تعطينها الجوال..
خوله: يمه الله يهديك يعنى هذا طريقة عشان ترجع أميرة لبيتها... يمه أميرة تبغى من يفهمها ويوفق معها مو ضدها..
حصة تمشى بقهر: ليش حنا واقفين ضدها يا خوله كل اللي أسوي من مصلحتها.."دخلت وناظرت لامي بعصبية حرام اللي سويتوه في أميرة جايين تكملون عليها مستحيل أشوف أختي كذا واسكت لازم أسوي شئ"...
متعب بصوت شوي عالي: أميرة...أميرة انتظري.. "مسكها"...
أميرة بنرفزه: نعم وش تبغى..؟؟…
متعب: وين رايحه انتظري أوصلك..
أميرة بسخرية: توصلني وين..؟؟..
متعب يتقرب منها: للي تبغين..
أميرة بنظرة تحدي: شكرا.. ما أبغى أنت بالذات تسوي لي شئ.."لفت تبغى تمشي وشافت حرمتين جايت لعندهم"..
فوزيه: وشلونك يمه متعب...؟؟؟
متعب: الحمد لله هلا والله بخالتي فوزيه وشلونك وشلون أبو راشد والعيال..؟؟..
فوزيه ما لقت بال لأميرة: بخير يسألون عنكم وشلون أمك..؟؟..
متعب: بخير والحمد لله...
بشاير بدلع: وشلونك متعب.. حمد لله على سلامة خالتي منيرة؟؟.."أول ما سمعت صوتها ناظرت لها بكل حقارة ورجعت تناظر له بنفس النظرة"...
متعب: بخير الله يسلمك وشلونك أنتي ؟؟؟..
بشاير: بخير دامك بخير.."جت لعندهم خوله وسلمت على فوزيه وبنتها واستغربت من سكوت أميرة وأخذتهم خوله لعند غرفة خالتها منيرة وتركتهم لوحدهم"...
متعب بغرابة: وش فيك ساكتة ليش ما سلمتي على خالتي وبنتها..؟؟.."ما ردت عليه ومشت بعصبية لكنه وقف مقابل لها"...
أميرة بنظرة مالها أي معنى: ممكن تبعد عن طريقي...
متعب بقهر: أميرة... لازم نتكلم ... لازم نتفاهم...
أميرة بابتسامة سخرية: على ايش نتفاهم اعتقد ما بيننا تفاهم...
متعب بنرفزه: غلطانة.. حياتي انـــ...
أميرة قاطعته وبسخرية: نعم وش قالت..؟؟.. لو سمحت لا تستعمل كلمات سبق واستعملتها لناس غيري...
متعب بقهر: والله عاد بكيفي استعملتها أو ما استعملتها لك أو لغيرك واسمعي عاد ترى مليت من أسلوبك...
أميرة تبتسم بمكر: إيه هذا متعب اللي اعرفه اللي ما يهمه مشاعر احد...
متعب متمالك نفسك: الظاهر الكف اللي أعطيتك إياه ما صاحك زين..
أميرة بعيون مليانه دموع وكأنها تتذكر كل شئ قدامها: لا غلطان يا متعب كفك هذا صاحني من غيبوبتي وعرفت من هو معي ومن هو ضدي ومن هو الخاين ومن هو المخلص..."راحت عنه تحاول تكتم شهقاتها"...
متعب مسكها: أميرة لحظة...
أميرة بنرفزه: متعب تراك تعبتني خلني أروح... وش تبغى مني...
متعب بحنان: أبغى أميرتي..
أميرة تحاول تضبط من نبرة صوتها: أميرتك ماتت وأنت اللي قتلتها..."سمعت خوله تناديها"...
خوله: وين رحتوا دورت عليكم..
متعب بقهر: خوله عقلي أختك ما يصير اللي تسويه فيني وكأني كفرت...
أميرة بعصبية: كل هذا وما أكفرت إذ أنت تشوف للحين انك على حق ولا غلطت اوكي.. مثل ما تبغى بس أنسى أني دخلت بحياتك بيوم من الأيام..."مشت عنهم"...
خوله وقفته لما شافته بيلحقها: انتظر متعب.. أميرة عنيده وبكذا ما راح تتوصلون لشئ... خلها كم يوم أنا بكلمها وان شاء الله أنها تسمع لي هالمرة..
متعب بضيق: الله يخليك قوليلها يكفي اللي سوته فيني والله أتعذب كل يوم على فراقها... تعرفين يا خوله أميرة هي كل شئ بالنسبة لي ومستحيل أفرط فيها لو وش يصير...
خوله: خلنا نلحق عليها وان شاء الله ما يصير خاطرك إلا طيب.."كانت عيونه متعلقة بالشخص اللي بعد عنهم وقلبه مليان حقد وكره عليه.. الإنسان مو معصوم عن الغلط وابن ادم طبعه النسيان وأميرة بيجي يوم وتنسى مثل ما نسيت الماضي وقفلت عليه ورميته بالبحر.."...

بغرفتها جالسة تفكر فيه.. له مده طويلة ما اتصل ولا حتى أرسل مسج زعلان للحين على الأقل يتحمد بسلامة أمي معقولة اخذ بخاطره من كلامي.. بس حبيت أوضح له الصورة واكشف أوراقه بس الظاهر أخطأت بالحدس ليكون... خليني أدق وأشوف.. عملت اتصال جواله مقفل غريبة بذا الوقت كان يتصل علي والحين مقفل وشلون اكلمه الحين لا ما راح أرسل مسج ولا راح اتصل المفروض ازعل اقلها يتحمد لي على سلامة أمي.. رياض مشتاقة لك كثير ما توقعت بيوم من الأيام راح اشتاق لك هالكثر وقطع عليها أفكارها صوت بشاير...
بشاير بهمس: اللي مأخذ عقلك...
هاجر تبتسم: أنتي...تصدقين...
بشاير: ايه اصدق هههههههههههههه على فكرة وحنا جاين تو شفت أخوك متعب واعتقد اللي معه أميرة...
هاجر: طيب...
بشاير بغرابة: وش اللي طيب أقولك متعب سلم ونشد عن أحوالنا ألا مرته ساكتة كل الوقت لا تتوقعين ميتين على سلامها بس الاحترام واجب..
هاجر تتنهد بتعب: لا تلومينها يمكن ما انتبهت لك...
بشاير بدهشة: معقولة.. طيب أنا ما انتبهت بس أمي معقولة ما شفتها تدرين الشرهة على أخوك راكض ورآها تقل ما فيه بنات غيرها...
هاجر بقهر: بشاير لا تخليني اندم عشان قلتلك...
بشاير: لالالا خلاص توبة الله يهدي سرهم...
هاجر وقفت: قومي ندخل عند أمي دام مساعد طلع.."قامت بشاير وكان مو عاجبها اقتراح هاجر جلسوا معهم وأخذوها سوالف على الأقل تطلع من اللي فيه وتنسى رياض اللي ما افتكر فيها...
طلال بصوت شوي عالي: لا يعنى لا.. أميرة بكرة عندي امتحان صعب ويكفي أني ضيعت ساعتين..
أميرة بقهر: يعنى وشلون مو موصلني ترى حتى أنا عندي امتحان..
طلال: أميرة عندك متعب أو ابوي اتصلي عليه…
أميرة شافته جاء لعندها ووقف بجنبها: ابوي ما ادري وينه ما يرد على اتصالي الله يخليك يا طلال تعال… "سحب منها الجوال"…
متعب بعد ما سلم عليه: خلاص أنت شوف أشغالك ولا تشيل هم أختك..!!..
طلال بنرفزه: أصلا ومن قال شايل همها تدري عاد يا متعب زوجتك ذي دلوووووعة من الدرجة الأولى الله يعينك عليها قايلك لا تدلعها وريها العين الحمراء...
متعب ابتسم لما حس بغضبها: لا عاد ما أرضى عليك تقول عن أميرتي كذا هذه الغالية أم الغالي واللي يقول عنها كذا ذبحه على يديني... وبعدين أميرة تستاهل أي شئ مو عاد الدلع بس..
طلال بقهر: أقول يا قيس بن الملوح طيع شوري بكرة تكبر رأسها وتتوهق...
متعب يقهره: عسل على قلبي أنت وش دخلك بين رجال ومرته يله أشوف عطيناك وجه..
طلال بقهر: لا والله الحين تقول كذا وقبل شوي شوف زوجتك شوي وتحب يديني عشان أرجعها للبيت..
متعب: هههههههههههههههههههه طلال أنت نسيت أنا موجود وأي شئ أميرة تطلبه منفذ وأنا مغمض
طلال بنرفزه: أنت وش قصتك تبغى تقهرني وإلا كيف..
متعب باستخفاف: هههههههههههههههههه تقدر تقول كذا..
طلال: اهااااااا اجل يا زوج الست أميرة ضف وجهك لأني ورأي امتحان صعب وما اعتقد بعد اللي سمعته منك ومن اميرتووووووه راح اطلع بسهوله منه...
متعب: اوكي خلينا نشوفك يا الخال وركز بالمذاكرة مع السلامة.."سكر منه وكانت تناظر له بحقد على اللي سواه"...
أميرة تحاول تتمالك نفسها: من سمح لك تأخذ الجوال مني..؟؟..
متعب باستهبال: متى غيرتي جوالك.."يناظر له باستخفاف وأخذته منه "..
أميرة بعصبية: أولا هذا مو لي جوال خوله..
متعب يتقدم عندها: طيب طيب دامه مو لك ليش كل هالعصبية..
أميرة بغرابة: كل هذا وما تبغاني اعصب وتقل الموضوع مو هامك..
متعب يتجاهل عصبيتها: والحين ما تبغين أوصلك للخرج عشان عندك امتحان بكرة وإلا تنتظرين لين ما يجي طلال... وأخوك اغسلي يدنك منه ما راح يجي..."ماردت عليه ابتسم على طريقه عصبيتها وحتى هي متغطيه شكلها جنااااان ومبين أنها واصله حدها... راحوا للسيارة ومسكوا طريق الخرج وطول الوقت ساكتين وأكثر من مرة يحاول يتكلم بس عارف وش بتكون النتيجة الرفض.. ومثل ما قالت خوله راح تحاول معها وان شاء الله تقدر عليها"...
بغرفتها جالسة تفكر فيه.. له مده طويلة ما اتصل ولا حتى أرسل مسج زعلان للحين على الأقل يتحمد بسلامة أمي معقولة اخذ بخاطره من كلامي.. بس حبيت أوضح له الصورة واكشف أوراقه بس الظاهر أخطأت بالحدس ليكون... خليني أدق وأشوف.. عملت اتصال جواله مقفل غريبة بذا الوقت كان يتصل علي والحين مقفل وشلون اكلمه الحين لا ما راح أرسل مسج ولا راح اتصل المفروض ازعل اقلها يتحمد لي على سلامة أمي.. رياض مشتاقة لك كثير ما توقعت بيوم من الأيام راح اشتاق لك هالكثر وقطع عليها أفكارها صوت بشاير...
بشاير بهمس: اللي مأخذ عقلك...
هاجر تبتسم: أنتي...تصدقين...
بشاير: ايه اصدق هههههههههههههه على فكرة وحنا جاين تو شفت أخوك متعب واعتقد اللي معه أميرة...
هاجر: طيب...
بشاير بغرابة: وش اللي طيب أقولك متعب سلم ونشد عن أحوالنا ألا مرته ساكتة كل الوقت لا تتوقعين ميتين على سلامها بس الاحترام واجب..
هاجر تتنهد بتعب: لا تلومينها يمكن ما انتبهت لك...
بشاير بدهشة: معقولة.. طيب أنا ما انتبهت بس أمي معقولة ما شفتها تدرين الشرهة على أخوك راكض ورآها تقل ما فيه بنات غيرها...
هاجر بقهر: بشاير لا تخليني اندم عشان قلتلك...
بشاير: لالالا خلاص توبة الله يهدي سرهم...
هاجر وقفت: قومي ندخل عند أمي دام مساعد طلع.."قامت بشاير وكان مو عاجبها اقتراح هاجر جلسوا معهم وأخذوها سوالف على الأقل تطلع من اللي فيه وتنسى رياض اللي ما افتكر فيها...
طلال بصوت شوي عالي: لا يعنى لا.. أميرة بكرة عندي امتحان صعب ويكفي أني ضيعت ساعتين..
أميرة بقهر: يعنى وشلون مو موصلني ترى حتى أنا عندي امتحان..
طلال: أميرة عندك متعب أو ابوي اتصلي عليه…
أميرة شافته جاء لعندها ووقف بجنبها: ابوي ما ادري وينه ما يرد على اتصالي الله يخليك يا طلال تعال… "سحب منها الجوال"…
متعب بعد ما سلم عليه: خلاص أنت شوف أشغالك ولا تشيل هم أختك..!!..
طلال بنرفزه: أصلا ومن قال شايل همها تدري عاد يا متعب زوجتك ذي دلوووووعة من الدرجة الأولى الله يعينك عليها قايلك لا تدلعها وريها العين الحمراء...
متعب ابتسم لما حس بغضبها: لا عاد ما أرضى عليك تقول عن أميرتي كذا هذه الغالية أم الغالي واللي يقول عنها كذا ذبحه على يديني... وبعدين أميرة تستاهل أي شئ مو عاد الدلع بس..
طلال بقهر: أقول يا قيس بن الملوح طيع شوري بكرة تكبر رأسها وتتوهق...
متعب يقهره: عسل على قلبي أنت وش دخلك بين رجال ومرته يله أشوف عطيناك وجه..
طلال بقهر: لا والله الحين تقول كذا وقبل شوي شوف زوجتك شوي وتحب يديني عشان أرجعها للبيت..
متعب: هههههههههههههههههههه طلال أنت نسيت أنا موجود وأي شئ أميرة تطلبه منفذ وأنا مغمض
طلال بنرفزه: أنت وش قصتك تبغى تقهرني وإلا كيف..
متعب باستخفاف: هههههههههههههههههه تقدر تقول كذا..
طلال: اهااااااا اجل يا زوج الست أميرة ضف وجهك لأني ورأي امتحان صعب وما اعتقد بعد اللي سمعته منك ومن اميرتووووووه راح اطلع بسهوله منه...
متعب: اوكي خلينا نشوفك يا الخال وركز بالمذاكرة مع السلامة.."سكر منه وكانت تناظر له بحقد على اللي سواه"...
أميرة تحاول تتمالك نفسها: من سمح لك تأخذ الجوال مني..؟؟..
متعب باستهبال: متى غيرتي جوالك.."يناظر له باستخفاف وأخذته منه "..
أميرة بعصبية: أولا هذا مو لي جوال خوله..
متعب يتقدم عندها: طيب طيب دامه مو لك ليش كل هالعصبية..
أميرة بغرابة: كل هذا وما تبغاني اعصب وتقل الموضوع مو هامك..
متعب يتجاهل عصبيتها: والحين ما تبغين أوصلك للخرج عشان عندك امتحان بكرة وإلا تنتظرين لين ما يجي طلال... وأخوك اغسلي يدنك منه ما راح يجي..."ماردت عليه ابتسم على طريقه عصبيتها وحتى هي متغطيه شكلها جنااااان ومبين أنها واصله حدها... راحوا للسيارة ومسكوا طريق الخرج وطول الوقت ساكتين وأكثر من مرة يحاول يتكلم بس عارف وش بتكون النتيجة الرفض.. ومثل ما قالت خوله راح تحاول معها وان شاء الله تقدر عليها"...
الساعة 2 وللحين ما شرف وين بيكون جواله ما يرد غريبة.. ليش غريبة يا خوله هذا الشئ مو جديد على مساعد.. ما ادري كنت بهذا الزواج أقول أخاف اظلم بنتي الحين ظلمت نفسي ياليتني ما تسرعت أول مرة اتخذ قرار بالسرعة هذه والحين أنا اللي أكلها.. لكن هذا مو نهاية المشوار لازم اكسب مساعد وابعد عنه فكرة أننا نستغله.. سمعت صوت الباب وعالطول راحت تستقبله وبوجهها ابتسامه...
خوله: حمد لله على السلامة تأخرت..؟؟..
مساعد ببرود: ليكون عندك مانع وأنا ما ادري..؟؟..
خوله تمتص بروده: لا بس خفت لما شفتك ما ترد على جوالك وهذه أول مرة تتأخر فيها.. عسى ما شر..؟؟..
مساعد يطلع الدرج والتفت على أخر جمله قالتها: خوله لا تظنين أن لعبتنا قدام أهلينا خلتك تصدقين دور الزوجة اللي تخاف على زوجها..
خوله توقف عنده: وش فيها يا مساعد مو أنت زوجي والمفروض أخاف عليك...
مساعد: هذا إذ كنا عند الناس وأهلنا تقولين هالكلام أما لوحدنا فلا أنا وأنتي نعرف ليش أخذنا بعض وعشان مين لا تنسين هالشئ... ولا تعتقدين بشويه لبس وشويه مكياج يخليني انجرف لك وأسلمك نفسي لا يا خوله أنسى.. "طلع لفوق وجلست على الدرج ودها تبكي لكن ما تعودت تكون ضعيفة أمام أشياء تقدر تحلها ومساعد يبغى له وقت عشان يعرف قدري ويعرف وش نوايا الناس أو بالأخص نوايا أمي.."...



الجزء السابع عشر """
على المغرب كان جالس بالاستراحة الخاصة بجناح الغرفة ينتظر خروج الدكتور يطمنه عن حاله أمه الصحية... وخاصة أن مدة مكوثها بالمستشفى صارت شهرين.. وهذه مدة كافية تكون تحت ملاحظتهم طول الوقت.. طلع وبوجهه ابتسامه تبشر بخير...
متعب: هااااه دكتور طمني..؟؟..
الدكتور: اطمنك وضع الصحي للوالدة بخير وتقدر تطلع من اليوم وراح تكون فترة نقاهة من غير أي زعل أو توتر يضر بصحتها...
متعب بفرح: إن شاء الله يا دكتور..
الدكتور: وراح اكتب لها بعض الادويه اللي راح تساعدها ولازم أشوفها بالشهر مرة ومثل ما قلت لا تجهد نفسها وحاولوا تبعدون عنها التوتر والانفعالات...
متعب: إن شاء الله كل اللي تقوله راح يتنفذ..
الدكتور: يله حمد لله على سلامه الوالدة...
متعب يصافحه: اله يسلمك..."راح وعالطول دخل عندها وحصل بلقيس تعدل من وضعها"...
بلقيس: هااااه متعب بشرنا وش قال الدكتور...
متعب يبوس يدها: كل خير... تقدر اليوم تطلع إذ حبت..
بلقيس بفرح: والله الحمد لله وين هاجر تسمع الخبر...
متعب: بس بشرط تبعد عن التوتر والانفعالات وتتبع كلام الدكتور لكن لازم تلتزم بالعلاج وتبعد عن الضغوط والزعل..
منيرة بتعب: ما راح ازعل إلا إذ شفتكم حولي مجتمعين ومتهنيين ومبسوطين ببيوتكم...
بلقيس: ترى أمي تقصد أميرة...
منيرة تناظر لولدها بحنان: ايه يا متعب اقصد أميرة إذ لي خاطر عندك ودني عندها أخليها ترجع للبيت...
متعب يبتسم: ومن قال أنها مو راجعه..
منيرة بفرح: والله بترجع وإلا تأخذ بعقلي...
متعب: والله أنها راجعه ولا اخذ بعقلك ولا شئ...
بلقيس: وأنت وش دراك أنها بترجع..؟؟.. وش الثقة اللي نزلت عليك...؟؟..
متعب: أنتي نسيتي العزيمة اللي ناوي يسويها مساعد الثلاثاء الجاي...
بلقيس: طيب وش دخلها بالعزيمة الحين..
متعب: قايله لخوله أنهم بيجون كلهم وحتى أميرة راح تجيبها بالغصب.. ماراح تخليها لوحدها..
منيرة بضيق: لا دامها تجي غصب عنها أنا أروح وأطيب بخاطرها وتجي راضية...
بلقيس: يا يمه الله يهديك وين تروحين الطريق تعب عليك خلاص دامها تجي سواء بالغصب أو طيب مصيرها ترجع وبعدين وش الدلع هذا صدق يا متعب مالك كلام عند حرمتك ومخلي لها الخيط والمخيط لو أنا مكانك كان جريتها مع شوشتها...
متعب يبتسم: أنتي وش دخلك بين زوج وزوجته مقهورة أن أميرة متدلع وأنت ما فيه احد معطيك وجه...
بلقيس بقهر: لا مو القصد بس مرة مكبر رأسها على شئ ما يسوى...
منيرة بتعب: يا يمه يا بلقيس المرأة تقبل باي شئ إلا خاينة زوجها تراها صدمه لها وتعتبر نهاية حياتها...
متعب بضيق: بس يا يمه ما عمري فكرت أخون أميرة بس هي فهمت أني خاينها...
بلقيس: صح متعب ما خانها بالعكس قطع علاقته منها أول ما تزوجها...وهو أكد لي على كلامه
منيرة: حتى ولو المرأة مننا إذ حبت زوجها ما ترضى عليه ولو بزله بسيطة... الله يهديها إن شاء الله...
جالسة بالبوفيه وفكرها مع خوله اللي انصدمت بحياتها مع مساعد لما جتهم تقنعها ترجع لبيتهم عشان خالتها وقالت لها اللي صدمها..
""" خوله بضيق: يعنى حالك يا أميرة مو أسوء من حالي.. لا تتصورين علاقتي مع مساعد مثل علاقة زوجين يحترمون بعض أو يحبون بعض... يا أميرة عيشتي مع مساعد ما تنطاق واكرهها أكثر من كرهك لعيشتك... لكن عشان بنتي وعشان اليتيمة متحملة وساكتة ما أبغى احد يعرف لا أمي ولا ابوي ولو مو إلحاح متعب كان ما احد يدري بحالي..
أميرة بحزن على حال أختها: وأنتي وش مصبرك يا خوله اللي مثل عيال خالي المفروض نعطيهم درس عشان يفوقون منها ويحسون بقدرنا وقيمتنا مو يلعبون فينا مثل ما يبغون..
خوله تتنهد بضيق: يا أميرة الحياة تحتاج من يفهمها وصبر وطولت بال وأنتي الله يهديك كان تعالجين أمورك بحكمة من غير ما تدخلين احد.. يعنى كان جلستي ببيتك ومنها تقدرين تحلين الإشكال مثلي... مثلا بإمكاني اخذ بنتي وارجع لبيتنا ولا يهمني لا مساعد ولا غيره لأني أحس تسرعت باتخاذ قرار وما حسبتها صح لكن ما حبيت أزود على أمي هم غير همك اللي شايلته ومؤثر بنفسيتها.. قلت احل مشاكلي معه للين ما أشوف وش يصير نهايتها ولا تنسين خالتي اللي الحمد لله قريب بتطلع يعنى فكرت باللي حولي قبل نفسي..
أميرة بحزن: ليش كل هذا يا خوله..؟؟..
خوله: مثل ما يقول تزويجك من متعب وتزويجي منه دليل أن أمي للحين ما يئست وبتحاول تأخذ الورث منهم باي طريقة حتى لو على حساب بناتها المهم سوت اللي برأسها...
أميرة بقهر: خوله أنتي وشلون سمحتي له يقول عن أمي كذا ليش ما وقفتيه عند حده..؟؟..
خوله: ظنيتي سكت وما رديت بالعكس وقفته عند حده وقلت له إذ أمي تشوفها كذا اجل ما تنلام وكلن يرى الناس بعين طبعه.."ابتسمت بحزن"... ومن عقبها صرنا زوجين قدام الناس ولوحدنا هو بجهة وأنا بجهة ما احد يسال عن الثاني ونحاول أن البنات ما ينتبهون على تصرفاتنا...ومشكلتك مع متعب مو معنتها نهاية المشوار..
أميرة بنبرة مخنوقة: بس نهاية حياتي... من عقبها وأنا أذوق العذاب والمر كل يوم...
خوله بحنان: لا تحطين شئ بذمتك.. متعب أكد لي انه قطع علاقتها من أول ما ارتبط اسمه فيك ليش تظلمين الرجال وهو صادق... أعطيه فرصة يقولك اللي بداخله.. لا تقفلين عليه الأبواب واللي اعرف عن أختي أنها حنونة على الكل ومع زوجها تقسى عليه... واعرفي شئ واحد عمره ولا حتى مجرد تفكير انه يخونك معها تدرين ليش لأنك ملكتي قلبه وفكره وكل شئ لو فعلا مثل ما قلتي كان بانت من تصرفاته معك لا يحب يكلمك ولا يجلس معك ولا حتى يعبر وجودك وكان أخذها عليك من غير ما يفكر فيك... وإذ فكرتي بحالك حطيني قدامك ترى أعيش المر وأذوق طعم مرارته مع مساعد لكني متصبره وسلمت أمري للي عينه ما تنام"""...
سبحان الله عين وما صلت على النبي ليش كل هذا ومن اللي له مصلحة حنا أو هم.. خوله بجهة وأنا بجهة وأمي لو تعرف وش راح تسوي وش بيصير لها ؟؟ خالتي طلعت وأنا للحين على الوضع وأمي وأبوي يبغوني اضغط على نفسي عشان خالتي طيب هم فكروا فيها... وأنا ما احد فكر فيني ما احد يحس فيني تعبت يا ربي وش أسوي.. أروح معهم وارجع حياتي مع متعب لكن كيف ترجع وهو اللي قتلها وشلون أسامحه بعد ما طعني بخنجره وشلون... حطت يدينها على رأسها تبعد عنه التفكير وتركز باللي قدامها جت منال وحطت أغراضها بالطاولة وناظرت بأميرة اللي ما حست بوجودها.. 
منال تحط يدها بكتفها: أميرة.. ليش ما دخلتي المحاضرة..؟؟..
أميرة تطرد الضيقة وتحاول تبتسم: أذاكر... الدكتور ما قال شئ عن الامتحان..؟؟..
منال: إلا قال كل شئ معنا غير محاضرة السبت واليوم مو معنا والأسئلة موضوعية وبنفس الموعد.. "ماردت عليها وكأنها سرحت"...أميرة وش فيك؟؟...
أميرة تحاول تكون طبيعية: ما في شئ خايفه من الامتحان..
منال: لا تخافين إن شاء الله ربي يسهلها علينا.. أميرة.. أحس اللي فيك مو عشان الامتحان؟؟..
أميرة تحاول تبتسم: الصراحة خالتي طلعت من المستشفى واليوم مسوين عزيمة لها.. وأنا خايفه..!!..
منال بغرابة: من ايش خايفه من متعب..؟؟..
أميرة سرحانة: من الحياة معه.."استوعبت أنها ما قالت لمنال عن سبب الخلاف".. قصدي تعرفين من بعد ما تركت البيت مدة ما ادري كيف بيكون موقفي قدام أهله أخاف يتغيرون علي...
منال بحنان: أميرة أنتي من حقك تحافظين على بيتك إذ زوجك أهمله.. وبعدين ترى متعب يبغى راحتك عشان كذا قالك اتركي الدراسة وتفرغي لبيتك ومو بس هو كل الرجال كذا.. تدرين أبو العيال إذ تضايق وزعل يحط حرته بدراستي تقل مسويه له شئ... ما علينا خلينا نركز ما بقى شئ على الامتحان.."فتحت الكتاب وبدت تذاكر لكن أميرة سرحت بعد ساعتين راح أكون ببيت خالي قدام متعب وأنا ما أبغى أقابله ولا أبغى أشوفه.. الله يسامحكم يا يمه ويا يبه حطتوني بموقف ما اقدر اطلع نفسي منه"
توها طالعة من المحاضرة وراحت للبوفيه تدور على صديقتها لكن ما شافت لها أي اثر لمحت هاجر جالسه تلعب بجوالها ابتسمت بخبث وراحت لها...
هند بابتسامة مكر: من طول الغيبات..."ناظرت لها بحقارة وتذكرت كلام أخوها وتحذيرها منه"..
هاجر بملل: جاب الغنايم...."ناظرت لها من فوق لتحت باشمئزاز"...خير..!!..
هند تجلس: أول شئ وش جبتيلي من غنايم...؟؟..
هاجر تتكتف وبمكر: متعب..."تغيرت ملامح هند للخوف ليكون عرفت بعلاقتي معه"...
هند بارتباك: متعب !! وش فيه..؟؟..
هاجر تبتسم بخبث: قصدي اخوي متعب الحين يجي وما عندي استعداد أقولك الغنايم.."ناظرت لها بتكبر لمت كتبها مشت شوي ووقفت التفتت "...على فكرة هند وش بينك وبين مرت اخوي..؟؟..
هند ووقفت بثقة: مين خوله أو .....أميرة..
هاجر مقابلتها: أميرة مرت اخوي متعب أنتي قلتي انك تعرفينها وش نوع المعرفة...؟؟..
هند بقهر: اعرفها وبس.. لا تتدخلين بشئ مالك فيه..
هاجر باشمئزاز واضح: اسمعي يا هند.. أنا ما أعرفك ولا يشرفني أني أعرفك.. وللمعلومية عزمتك بحفلتي رأفة وصدقة مني عشان صديقتي الروح بالروح ترجتني للين ما وافقت ومثل ما تقول كأنك ما جيتي وفعلا هذا اللي صار.. وبعدين وشلون تسمحين لكرامتك تسوي اللي تسوينه وتلاحقين ناس ما يبغونك خلاص طلعتي من قلوبهم وأنا من هالناس هذه..."ماردت عليها لان ما توقعت أن عهود صديقة هاجر الروح بالروح يعنى أكيد عندها خبر بعلاقتي بمتعب..وشلون... مستحيل"...إيه قبل ما أنسى أميرة تسلم عليك.. باي.."تركتها بحيرتها ما قدرت تنطق بكلمه معقولة كنت طعم بس كيف وشلون يلعبون فيني أنا دافعت عن حبي وهم يلعبون فيني معقول هم الأبطال وأنا الكومبارس لا مستحيل صرت مسخرة لهم وبالأخير أميرة تكسب الجولة وبكل قوة عين تسلم علي تعلمني أنها الرابحة وأنا الخسرانه.."....
أول ما حطت رجلها على درجات القصر.. حست بغصة بداخلها ودها تهرب ولا تحس باللي تحسه.. ناظرت لكل أرجاء المكان وكأن الموقف ينعاد لها من جديد ومكانها بالحديقة مع هند يرجع وكأنه صار اليوم...الكل كان جالس بفرح وسعادة إلا شخص واحد كان سرحان ومو مع بعالمهم.. عالم الطعنة وعالم الصدمة...
منيرة بفرح: والله يا حصة تقولين صادقة..
حصة: إيه والله الحمد لله ربي هداها وهذا دلع بنات..
منيرة تناظر لها بحنان: الله يهديها ويهون عليها ... "كانت فوزية قريبة من منيرة وتقريبا سمعت اللي قالوه"...
فوزية تتقرب من أختها: صدق اللي سمعته يا منيرة..
منيرة بغرابة: وش سمعتي..؟؟..
فوزية تناظر لأميرة: أميرة زعلانه..
منيرة: لا من قال.. والله لا يجيب زعل إن شاء الله ...
فوزية: مو شرط احد يقولي بس شوفي شكلها تقل ميت عندها احد اللهم يا كافي..
منيرة بقهر: الحمل يا فوزية... يعنى ما تعرفينه مرات يشين الوحدة ومرات يحليها واللي قالك هالكلام نقال كلام وما عنده سالفة..
فوزية: عاد اللي قالنا بنتك هاجر أنهم متهاوشين ولها شهر ونص عند أهلها...
منيرة بضيق: هاجر وش عرفها.. متعب كان مسافر لبرا وجلست عند أهلها اللي يهدك بس..."صدت لجهة حصة تكمل بقية السوالف"...
بشاير بهمس: أقول هجوووره ليش مرت متعب كذا متغيره كثير...
هاجر: تعرفين الحمل ومصايبه..
بشاير بمكر: اللي فيها مو مصايب اللي فيهم مشاكل وهم.. وكأنها جايه بالغصب..
هاجر بقهر: أنتي وش لك منها مشاكل وإلا غيره بشاير لا تخليني اندم على اللي قلته لك مالك دخل فيهما سامعة.."قامت عنها وركزت نظرها لأميرة اللي حست بنظرات بشاير وبادلتها نفس النظرة لين ما نزلت بشاير عيونها وقامت من المكان كله وأنا ناقصة لنظراتك يا بشاير.."..
خوله تتقرب منها: غريبة ما كسرتي كلام أمي.. تصدقين عاد زين انك جيتي ما شفتي وشلون خالتي كيف رحبت فيك يا بختك يا أميرة بديت أغار منك...
أميرة تتنهد بضيق وتناظر بخالتها: الود ودي ما أجي بس أمي استلمتني وبالأخير ابوي وقف معها.. هذا أخر شئ ابوي يصف مع أمي..
خوله تواسيها: لان يحبك يا أميرة.."ناظرت بعيون حزينة".. صدقيني لو ماسوا كذا عمر حالك ما تصلح وبالأخير راح تحطينه على رؤوسهم..
شماء: أميرة ترى وضعك طال وبصراحة ما تنلام أمي إذ شدت عليك شوي.."ما ردت عليها"..أميرة افردي خشتك ترى شكلك يخرع....
بلقيس اللي سمعت أخر كلامه: هههههههههههههه شماء اللي يسمعك يقول بسم الله عليك تهبلين...
شماء بدهشة: بسم الله.. من وين طلعتي أنتي..
بلقيس: أنا دايم كذا تلقيني باي وقت حلو قدامك..أميرة لا تأخذين على كلامها بس هي محتره منك..
شماء: بلقيس لا تشيشين بيني وبين أختي ترى أعلنها حرب عالمية...
بلقيس بدهشة: الللللله حرب أعوذ بالله.. لا تكفين عاد كل شئ ولا خالة دحومي.. إلا تعالي أميرة كم لك وتولدين..
أميرة ببرود: إذ ما طلعت حساباتي خطاء بعد شهرين..
بلقيس بغرابة: ليش على حسابك..؟؟.. أنتي ما ترجعين دكتورتك...
أميرة بملل: وشلون ارجع وأنا ببيت أهلي وما ادخل للرياض إلا للكلية وبس...
بلقيس تناظر بشماء: معقولة..!! ما ترجعين ولا تعرفين كيف وضع الجنين زين أو لا... تدرين لو متعب يعرف والله الحين ليشيلك...
أميرة بقهر: وش دخل متعب بالموضوع...
شماء تناظر لها بنظرات لها معنى: أميرة...
بلقيس بقهر: وشلون وش دخله مو هذا ولدكم ولازم تطمنون عليه وتعرفين إذ هو بخير أو لا وش هالقلب عليك وش هالبرود اللي صابك..
أميرة بنرفزه: وأنتي ما تدرين أن أخوك هو السبب وخلني بلا قلب وبالبرود.. بلقيس الله يخليك إذ جايه تكملين ترى مو ناقصة لأي كلمة واللي فيني مكفيني... "قامت عنهم"...
بلقيس تناظر لها بدهشة: هذه وش فيها بسم الله كبريت..
شماء بأسف: امسحيها بوجهي يا بلقيس أميرة حالتها النفسية بالنازل وتنفعل على أي كلمه لا تزعلين منها ولا تأخذين بكلامها...
بلقيس تتملك نفسها: لا ليش ازعل بس هالشئ ما ينسكت عليه...

بالخيمة جالسة مع أحفادها يسولفون ويضحكون على سوالف طلال مع جدته لكن هو الشخص الوحيد اللي فكره سارح فيها ووده يطير لها أول ما عرف أنها رجعت معهم..
أم عبد الرحمن: يمه متعب.. مساعد للحين ما جاء اتصل عليه عجله...
متعب يبتسم: الحين عنده اجتماع وإذ خلص بيجي لا تخافين.. لا تخافين عليه يا جدتي ما في أحرص من مساعد..
طلال: لا يا متعب أخاف جدتي مو ماليه عينها فينا.. اللي مثل عيون الغزال إذ مشت بالبراري الشاسعة تلفت عيون الفهد عشان كذا ما تشوفه ينقض على الغزال بكل وله وشوق..
أم عبد الرحمن بقهر: يا عل الشوك ينغزك.. طلالووووه الله يلعن شيطانك من ولد متى تصير رجال هااااااه.."والكل ضحك"...
طلال باستخفاف: افاااااا وأنا أبو محمد كل الطول والعرض مو رجال يا جديتي يا حيف على شبابك يا طلال..
رياض: راح شبابك هدر يا أخوي الغالي...
متعب: هههههههههههههههههههههههه هذا اللي يقرب من النار حقك وماجاك...
أم عبد الرحمن بقهر: أنا نار يا وسيع الوجه اجل طلال بحل عنك...
متعب: لا يا جدتي فهتي الموضوع غلط.. قصدي أنه حتى طالك وما سلمتي منه.. طلال خلك محضر خير..
رياض: هههههههههههههههههههههههههه عاد اللي يطيح عند طلال ما يسلم منه واسألوني عنه يا ما شفت وأكلت معه...
أم عبد الرحمن: اعقلوا لا بالعصا على رؤوسكم..
طلال بفرح يلم جدته: بعدي والله ما يجيبها إلا هي جدتي الغالية..
أم عبد الرحمن: وخر عني لا تقرب مني..
طلال: بعدين ما يطاوعني قلبي لازم أتعلق فيك وأتمسك لين ما تقولين يا طلال حل عني دنا خلاص حرمت وربي...
أم عبد الرحمن تجر من إذنه: هااااااه شايفني اصغر عيالك لا أبيك تتقرب منى ولا تتعلق فيني..
محمد يبتسم: طلال وأنا أبوك العقل زين..
طلال: افااااااااااا بتكحلها يا يبه عميتها..
أم عبد الرحمن: وأنا جدتك العقل زين كحلها والا لا .. إلا أقول يا محمد زين جبت أميرة معكم ولا طاوعتوها وجلست لوحدها...
محمد يبتسم: أكيد أجل عند مين تجلس...؟؟..
طلال مسك متعب: قاعد لك قاعد لك أميرة موصيتني تقول امسكه ما أبغى أشوفه بوجهي...
متعب بدهشة من طريقتة: أنت وش دخلك وما علي منك ومنها وما أتوقع يطلع هالكلام من أميرة..
طلال بحقارة: ليش وش حضرتك على راسك ريشة... روحه ما فيه روح لها ...
متعب يقهره: لا حبيبي أنا متعب حرم أميرتي اللي هي أختك.. مو أنت اللي تمنعني..
طلال يفلته: والله مأخذ بعمرك مقلب.. ماش أميرة ما عرفت تدلعك زين..
محمد بحزم: اسمع يا متعب...
متعب يبتسم: سم يا عمي..
محمد بعطف: حط أميرة الورد بعيونك.. تراها غالية علي كثير وما أرضى عليها.. ولا تخلي مشكله تأثر على علاقتكم وأي شئ تقوله ترى حر ما فيها ولا تلومها... يعني مثل ما يقولون أخذها على قد عقلها..
متعب: أميرة بعيوني يا عم لا توصي..
طلال بتعجب: افااااا يا أبو طلال الحين أميرة أغلى مني هزلت والله هزلت ولن اسكت...
أم عبد الرحمن بغرابة: من اللي هزها يا وليدي اللهم ياكافي..
رياض ما سك ضحكته: جدتي يقول هزلت يعنى مسخرة وبعدين هيييييه أنت والله انك طماع يا أخي خل أخواتك يأخذون حقهم كله مأكل عليهم الجو...
طلال: وين حنا هييييييييييييييه لو باستراحتكم وبعدين يكفى علي حب الغالية أم طلال يكفى ويوفي...
متعب وقف: الحين حب عمتي يكفي ويوفي وين الهزلت ومدري ايش..
رياض: خله عنك هو بس كذا يتكلم وما عنده سالفة..
طلال بقهر: ما عندي سالفة طيب يا رياض.. وأنت وين تروح؟؟.. لما شميت ريحتها عالطول بتنقز لها..
متعب يبتسم: ما راح اخذ الآذن منك..
بعد ما راحوا المعازيم استأذنت منهم وطلعت لقسمها تجر ورآها الأحزان والألم أول ما دخلت غرفتها وشافت كل شئ جديد الصالة والمكان متغير عليها معقولة تغير علي المكان أو أحس أني غريبة فيه.. يمكن المدة اللي أبعدت صرت أشوف كل شئ تغير.. فتحت باب الغرفة وحطت يدها على قلبها تحاول تكبت دموعها وشهقاتها.. أول شئ طاح عينها عليه المكان اللي ارتمت فيها من بعد الصدمة.. مشت وهي تحاول تضبط جماح نفسها وشهقاتها المكبوتة بخطواتها الثقيلة.. جلست على الأرض وحطت رأسها على السرير تطلع كل ما فيها وتغسل نار الغيرة وتطفئ دموع الحسرة على ما أصابها من صدمة كبير هزت كل ما بداخلها.. يمكن تكون أول وأخر صدمة راح تقابلها أو تنتظر من بعدها صدمات مالها أي حل ويمكن حلها الوحيد الانفصال...
دخل وشافهم جالسين يسولفون ما حب يوضح لهم كيف هي لهفته عليها ووده يطير ويشوفها جلس مجامله لامه لما شافته ووجه مرسومة بابتسامة وعشان يقهر نظرات هاجر حضن أمه بكل وله وشوق وحط رأسه كتفها بحنان..
هاجر تقهره: يمه الله يهديك وش تبغين فيه خليه يولي لحبيبة القلب اللي فوق تنتظره..
متعب بقهر: وأنتي وش دخلك يا الملقوفة..
أم عبد الرحمن تشب النار بينهم: يا وليدي تغار منك عشان أغلى منها..
متعب: عارف يا جدتي ما تشوفينها تصرف..
هاجر تناظر له بحقد: على ايش والله أميرة مغشوشة فيك وبعدين يا جدتي المفروض تعطينه علقة محترمة عشان مرة ثانية ما يزعل أميرته...
أم عبد الرحمن وكأنه تتذكر: إيه والله.."جرته من إذنه بخفه".. اسمع وأنا جدتك هالمرة جت سليمة مثل ما يقولون لكن المرة الثانية أنا اللي بطلع من البيت....
منيرة بغرابة: يووووووه يا خالتي لدرجة.. عاد البيت ما يسوى بدونك...
متعب باس يدها: صادقه أمي ما يسوى البيت يا شمعة أنتي...
أم عبد الرحمن تبعد عنه: إيه علمك طلال الكلام اللي ماله داعي..
متعب: والله يا جدتي ما يعرف لك إلا طلال...
بلقيس تمسح على شعر ولدها: وش يسوي لها..
متعب بصوت قريب للهمس: يطلع ريحتها..."ضحكوا كلهم إلا صيته لأنها ما فهمت شئ"...
منيرة: خل عنكم الهذرة الزيادة وروح شوف مريتك ترى حتى العشاء ما تعشت زين..
بلقيس: ما شاء الله عليك يا يمه تراقبين أكلها بعد..
متعب: وأنتي وش اللي قاهرك خليها تراقبها وبعدين اتولى كل شئ بمعرفتي..
هاجر: صادقة بلقيس ليش مهتمه بأميرة كثير حتى ما أشوف تهتمين بخوله كثر أميرة..
منيرة: لان خوله كبيرة وعاقلة..
هاجر تغمز لاخوها: وأميرة صغيرة وخبلة هههههههههههه
متعب يرمي عليها مخدة: والله ما الخبلة إلا انتي يا دبه..
أم عبد الرحمن: والله اخوك الخبل بغى يفرط فيها...
متعب: يووووه يا جدتي رجعنا للمنوال من جديد ما راح نخلص..
أم عبد الرحمن: لا لين ما تتأدب..
منيرة بحنان: طيب يمه روح لها يمكن تنتظرك الحين..
متعب يبتسم ووقف: إن شاء الله يمه تأمرين أمر...
هاجر: الحين إن شاء الله وتأمرين أمر تقل ما صدق احد يقوله رح لحرمتك...
متعب بقهر: هااااااجرووووووووه قولي خير أو اسكتي..
أم عبد الرحمن بحنان: إيه صادق وليدي قولي خير أو نقطينا بسكاتك يا أم لسان.. متعب مثل ما وصيتك إذ فكرت تزعلها تراني سابقتها عند الباب وما يردني إلا الموت...
متعب يحب رأسها: الله يطول لي بعمرك وبعمر الغالية وما يصير خاطركم إلا طيب..
بلقيس وقفت: متعب أبغاك بموضوع شوي...
هاجر: ليش يا بلقيس تمسكينه الحين بيدور عذر عشان يروح لها...
متعب يقهرها: والله إذ بغيت أروح ما راح أشورك فاهمة..
منيرة بقهر: هاجر اتركي أخوك على راحته...
هاجر ببراءة: يمه ما قلت شئ وقلبتوها علي ...
منيرة توقف: بروح ارتاح تصبحون على خير.."قبل ما تمشي حب رأسها وراح مع بلقيس للمجلس"...
هاجر: جدتي..
أم عبد الرحمن وكأنها غفت: همممممممممم
هاجر بقهر: جدتي أنتي نمتي...؟؟...
أم عبد الرحمن تناظر لها: لا ما نمت نعم وش عندك...؟؟..
هاجر تجلس بجنبها: ليش عمتي عزيزة وعيالها ما جوا اليوم..؟؟..
أم عبد الرحمن: والله يا بنيتي تقول مرت ولدها مسوين أهلها عزيمة وراحوا لهم بس رياض ما راح وبعد العشاء جاء إبراهيم وولده سلطان وسلموا على أمك...
هاجر ابتسمت لما أنذكر اسمه: طيب جدتي يعنى ما راح يجون يشفون أمي...؟؟..
أم عبد الرحمن: أكيد بيجون بس شوفي متى.. يله يا بنيتي وديني لغرفتي بصلي كم ركعة وبنام..."أخذت بيدها ومشوا للين ما وصلوا لجناح أم عبد الرحمن فكرها برياض اللي بعد عنها وهي السبب لازم توصله باي طريقة تكون بس يرجع لها مثل أول وأحسن"...



جالسه تنتظره وللحين ما جاء من أول ما وصلهم للبيت اتصل عليه صديقة يبغاه ضروري وللحين ما بين وينه الحين الساعة بتدخل 1 إلا .. وهو ما جاء وجواله مغلق الله يستر ويعدي الليلة على خير..
طيف: ماما...
خوله تبتسم لها: تعالي طيف..."مشت عندها تفرك عيونها تطرد النوم"...
طيف: ماما وين بابا...؟؟..
خوله تضمها بحنان: بالشغل حبيبتي..
طيف ببراءة: سعل..!!..
خوله تبوس رأسها: إيه حبيبتي.. رغد نايمة..؟؟؟.."هزت راسها بايه والنوم للحين بيعونها"..
خوله: يله نروح ننام معها.."أخذت بيدها وسمعوا صوت الباب يفتح ووقفوا بشوق ولهفة يتطلعون بالشخص اللي اقبل عليهم ووجه مرسومة بعلامات التعجب وعالطول ركضت طيف تحضن أبوها"..
مساعد بعبوس وهو شايل بنته: وش فيكم للحين ما نمتوا خوله طيف فيها شئ..؟؟..
خوله براحة: لا ما فيها شئ..."وقفت مقابله له بعيون مليانه حب وراحة للشخص المتبلد المشاعر"..
مساعد بحزم: اجل ليش للحين ما نامت للحين..؟؟..
خوله تمسح على شعرها وعيونها عليه: تنتظرك شافتك تأخرت وما حبت تنام إلا لما تشوفك بخير..
مساعد بقهر: خوله طيف وش عرفها.. تكلمي زين...
خوله بحنان: إن شاء الله.. كنت انتظرك وتفاجئت أنها تدور عليك.."ابتسمت لكن اللي طعن قلبها عدم مبالاته لها راح وتركها بالصالة لوحدها وهو يسولف مع بنته ولا كأني زوجته الله يحنن قلبك علي يا مساعد وتحس فيني"...
متعب بعصبية: وليش ما قلتيلي من الأول...
بلقيس تهديه: حنا تفاجئنا مثلك حتى خوله قالت لها المفروض تراجع بس الظاهر أنها راح على بالها هالشئ...
متعب بصوت عالي: وشلون يروح على بالها ما يهمها ولدها
بلقيس بحزن: والله ما ادري.. المفروض تشوف وضعها وخاصة أن شماء قالت لي ما تحس بحركات الطفل..
متعب بخوف: وشلون يعنى...؟؟..
بلقيس بارتباك: يعنى إذ هي بالشهر بالسابع تكون حركات الطفل كثيرة ومرات تزعج الأم ونفس الشئ بالثامن وأميرة فاقده هالحركات ما تحس فيهم.. يمكن لا سمح الله الطفل فيه شئ.." مارد عليها"... متعب لا تعصب عليها عشان إهمال بسيط...
متعب بنرفزة: الحين اللي سوته تسمينه بسيط.. تدرين يا بلقيس إذ صار لولدي شئ تدرين أنها بتذبحني وتذبح أول فرحه لي ليش هي كذا عنيده بطبعه وما تفكر إلا بنفسها...
بلقيس توقف عنده: لا تنسى يا اخوي من ذبح الثاني أول.. "ناظر لها بعصبية"..لا تزعل من الحقيقة المهم حنا ما صدقنا أميرة ترجع وأنت بعدين أخذها للمستشفى وشوفوا وضع ولدكم وقبل كل شئ الله يخليك أميرة الحين بمرحلة شوي حساسة وصعبة يعنى تحملها وطول بالك عليها..
متعب بضيق: تعلميني يا بلقيس من عقب ما فقدت أميرة تعلميني وشلون أتعامل معها يا بلقيس اللي ينكوى مرة يخاف ينكوى مرة ثانية وأنا انكويت وتبت وما عندي استعداد اخسر أميرة لأي سبب كان..
هند بغرابة: طيب وش معنى اللي قالته..؟؟..
عهود: ما ادري عنها شوفي يا هند.. اللي مثل نوعية هاجر صعب ومستحيل تستمر الصداقة معها هاجر لها شخصية قوية ومو أي احد يقدر لها والكلام اللي قالته يمكن قالته من غير قصد...
هند: بس حسيتها تقصد شئ..!!..
عهود: صحيح اعرف هاجر بس معرفتي لها جدا سطحية ولا عمري دقيت عليها ولا فكرت أدق.. وهي أكيد نفس ما أفكر وإذ تبغين تصدقين صدقي ما تبغين براحتك..
هند بحزن: لا أنا مصدقتك والدليل ما أشوفك دايم عندها بالعكس لاحظت نفور بينكم عموما هالسالفة شلتها من راسي..
عهود: اتمنى تشليها من راسك بصدق وتنسين كل شئ بحياتك..
هند بضيق: تصدقين يا عهود ياليت الزمن يرجع لورء شوي ولا فتحت فمي لأميرة هي وش ذنبها
عهود: وش اللي يدور براسك..
هند تتنهد بضيق: تسرعت كثير..
عهود: الحمد لله اثر كلامي فيك قلتلك من الأول خلاص متعب مرحلة بحياتك وعدت صحيح الوحدة مننا تغلط على حساب نفسها لكن وش تسوي ما بيد حيله الدنيا مليانه ذيابه من نوعيه متعب..
هند: لا يا عهود متعب كان بقمة الاحترام والذوق معي ولا عمره تعدى حدوده كل واللي بيننا مجرد مكالمات محترمة وبس.. ولو ما جاب لي موضوع الزواج من الأساس ما فكرت أعطيه رقمي.."تنهدت بضيق"... متعب كان جاد بموضوع الزواج معي لدرجة عرفنا كل شئ عن بعض وكلمتني أخته وكان بيطق الباب لكن الظروف كانت أقوى مننا...
عهود: ويمكن خيره لك.. صحيح راح تتعبين بالبداية لكن لكل تعب نهاية راحة...
هند بضيق: أنا تعبت وخلصت وش باقي ما ذقته من أنواع التعب والحرمان.. مرات افكر اشوف اميرة و..
عهود تقاطعها بقهر: وهذا اللي تندمت وش تبغين فيها بعد.. خلاص انسى وكأن شئ ما صار..
هند: بس أنا سويت اللي ما يتسوى.. ابغى تعرف أني رسمت لها فكرة غلط عن متعب
عهود: خلاص انتي قلتي أو ما قلتي وش راح تستفيدين بعدين..
هند بحزن: ولا شئ.. ما علينا الله يخيلك يا عهود لا تجيبي سيرة متعب ولا هاجر على الأقل خليني أنسى وأشيله من بالي وعسى ربي يغفر لي غلطتي..
عهود براحة: دامك حسيتي بغلطتك إن شاء الله يسامحك بس اهم شئ تبدين حياة جديدة وتنسين متعب وأميرة..

أول ما فتح باب الغرفة طاح عيونه على الشخص المتسند على السرير يبكي بحرقة ضاق خاطر متعب من المشهد وصوت بكائها وشهقاتها اللي لها صدى بكل أرجاء الغرفة.. لدرجة يا اميرة كارهه رجعتك لي.. مشى بخطوات بطيئة مو عارف كيف يهدي مناحتها مو عارف كيف يكلمها وهي منهارة.. لدرجة الحين صرت ما أنطاق وكاره شوفتي.. جلس على السرير بشويش.. وفجاءة سكتت رفعت رأسها شوي وشافته جالس بجنبها مسحت دموعها وما تحركت من مكانها متعب اللي وده يشيلها ويضمها ويقول بصوت عالي أنا غلطت وأسف من كل قلبي لكن يخاف من عناد أميرة تصده ولا تقبل أي عذر منه...
متعب بحنان: وشلونك أميرة..؟؟.."ما ردت عليه"...أميرة مو عارف كيف أبدء كل اللي بقوله لك أني أسف أسف على كل شئ..أسف على المر اللي ذقتيه معي.. أسف أني خيبت ظنك فيني.. أميرة خلينا ننسى ترى الدنيا ما تسوى اللي قاعدة تسوينه بنفسك...
أميرة بصوت مبحوح: خلصت...
متعب يجلس عندها وقريب لها: لو أتكلم من هنا لبكرة ما اعتقد أني بخلص وأوفي كلامي..
أميرة تحاول تبعد عنه: لا تظنن أني رجعت عشان سواد عيونك..."ناظرت له بتحدي وباشمئزاز".. رجعت عشان خالتي اللي ما تستاهل اللي جاها بسبتك...
متعب بغرابة: يعنى أنا ما استاهل هذا رأيك فيني..؟؟.. وانا السبب بكل شئ.. الله يسامحك
اميرة توقف بتعب: الله يسامح الجميع ويكفر عن سيئاتك واخطائك اللي لا تعد ولا تحصى..
متعب يبتسم: ما شاءالله صارت لي أخطاء لا تعد ولا تحصى اللي اعرفه خطاء واحد صار بحياتي.. وأعتقد صار معروف كل عند الكل..
أميرة: حلو منك تعترف بغطتك.." مشت عنه".. كنت بالأول ما أعرفك غير انك إنسان عصبي ومزاجي ومو كل شئ يقنعك وترضى فيه.. كنت أتصبر وأتحمل عجرفتك وغرورك لأنك نصيبي والحياة اللي راح أعيشها معك.. والحرمة مو كل يوم لها زوج لكن الرجال كل يوم له حرمة مو هذا اللي يقولونه.."وقفت عند البلكونه".. يوم خطبتني ما احد جاء واخذ برأي تفاجئت أني مخطوبة تصور بيوم وليله أكون مخطوبة من شخص ما اعرفه غير انه ولد خالي.."ناظرت له بعيون حزينة ومليانة دموع".. قلتلهم ليش بعتوني عشان الحلال مثل ما تظن تدري وش كان ردها لي..
متعب يتقرب لها: وش كان...؟؟...
أميرة كأنها تتذكر الموقف: مثل ما أعطيتني بالضبط.. "ابتسمت وحطت يدها على خدها".. لكن اخف بكثير
متعب بحنان: اميرة..
اميرة تبعد عنه: وقالت مو حنا اللي نبيع بناتنا عشان.. "تحاول تضبط من صوتها".. ابوي ما تدخل ولا حتى أخواتي لان أمي مصره أن كل شئ يتم.. ولا اعرف ليش السبب ما كنت اشتكي لأحد لكن لما شفت أن مصيري مرتبط بك سلمت أمري وتوكلت على الله.. بعد الملكة حاولت أتقبل وضعي كإنسانه متزوجة لدرجة أحاول أني أجاري الناس لكن بداخلي.."أشرت على قلبها".. كان كل يوم يبكي وما احد يحس فيني.. في يوم الزوج تقدر تقول أني على حافة الموت كأني انقاد للسياف عشان ينفذ الحكم علي
متعب بضيق: وطبعا أنا السياف..
أميرة مشت عنه: كنت مذبوحة وما ادري لمين استنجد على وعسى احد ينقذني أمي باعتني وأبوي تخلى عني وبعد ما صرت تحت سيطرتك كل يوم اكتشف فيك أشياء كنت اكبتها بداخلي لأنك زوجي وواجب علي أتحمل واصبر.."تنهدت بتعب"...وبعد ما عرفتك بمحاسنك وسيئاتك حبيتك وما صرت أشوف بالدنيا إلا أنت لدرجة أني ما أشوف السيئات اللي فيك كنت أشوفك الملاك اللي ما يخطى أبدا.."بصوت مرتجف".. وفجاءة الملاك يكون له ماضي قديم من سنوات ملتزم فيه يتخلله حب متبادل وانسجام وتوافق وبالأخير وعد.."التفتت عليه وكان منزل عيونه".. ياليتني ما أخذت هالملاك ولا أنكوي بنار الخيانة...
متعب يحاول يهديها ومسكها من كتفها: أميرة... بلاش من هالكلام منو قالك أني خنتك.. والله يشهد مالا فكرت اخونك أميرة اللي فات مات وحنا عيال اليوم...
أميرة بصوت شوي عالي تفلت منه: عشانكم تغلطون وتقولون اللي فات مات لو اجيك بنفس غلطتك وش بيكون ردك لي اللي فات مات أو ورقتي ترميها بوجهي..؟؟..
متعب بحنان: أميرة اهدئي وبلاش هالعصبية..؟؟..
أميرة بعصبية: واللي سويته يخلي الواحد ما يعصب أنا بعرف شئ واحد كيف تخليت عنها وعن حب استمر لسنوات وتقبلني زوجه لك وأنت ما تعرفني.. وشلون...؟؟...
متعب ابتسم: النصيب يا أميرة نصيبي يكون معك وأنا راضي فيه..
أميرة تبتسم بسخرية: نصيب..!!!.. صدق نصيب الحين عرفت سبب المسجات اللي كل يوم تجيك وتقول ربعك.. وتغير رقم جوالك وتقول الشريحة احترقت.. ما تصورت بيوم من الأيام أكون مغفلة ومخدوعة فيك.."بنبرة مخنوقة"... متعب: كل هذا سويته عشانك عشان ما أكون خاين معك..
اميرة بابتسامة حزن: والصور ورقم جوالك وفواتير الهدايا من معرضكم وذكرت اسمها يوم انك مريض وش تسميه كل هذا لا تقول أنها تلفق وأنت بريئ...
متعب قرب منها يحاول يمسكها لكنها فلتت بسرعة: أميرة أنا اعتذر على كل شئ.. انا غلطت وهذا كان ماضي بالنسبة لي.. ولما عرفتك نسيته لاني اخترتك بكيفي مو احد جبرني .. أميرة أنتي حياتي اللي اشوفها قدامي أنتي حبي الأول والأخير.. أنتي روحي.. وكل شئ.. بس لا تسوين بنفسك كذا وهند والله انتهت من حياتي من أول ما ارتبطت فيك ولا قد مرة فكرت أو حاولت أفكر أني اخونك معها.. والله يا أميرة إذ حلفي ما يكفيك لك اللي تبغينه والله لأسويه لك بس أهم شئ رضاك علي..
أميرة تمسح دموعها ونظرة سخرية: انتهت من حياتك وشلون..؟؟.. وأنت صدمتني بحياتي وصدمتني فيك ليش ما تزوجتها..؟؟ عشان أمك غصبتك علي أو عشان الحلال؟؟ ترى عرفت انك مغصوب مثلي مثلك ولا تظن أن كل شئ يتخبئ عرفت كل شئ ولو جدتي كان ما أخذتني للحين وأنت رافض الزواج مني عشان حبيبتك اللي خالتي رفضتها وتنومت بالمستشفى بسبت عنادك وإصرارك عليها وبالأخير اطلع أخر من يعلم وانقاد لك بالقوة وغصب عني وكأني أنا الغلطانة وأنت ما فكرت إلا بنفسك وبس... وانت الحين بالنسبة لي ولا شئ.. تعرف ولا شئ.. يعنى انت انتهيت من حياتي ولا عاد تهمني بشئ.." طلعت من الغرفة وتركته لوحده يفكر باللي قالته هذه مو أميرة اللي عرفت.. هذه إنسانه ثانية.. يا خسارة يا أميرة ما هقيت أن قلبك الطيب والحنون يقسى على حبك الوحيد والأبدي علي..
مرت أيام على اللي جرى عليهم وكل ما حاول يتقرب منها كانت تبعد خطوات ومسافات عنه..
شماء: بصراحة أميرة غلطانة المفروض ما تسوى اللي تسويه..
خوله بقهر: لا يا شماء أميرة من النوع الصعب اللي يفهم وطبعها عنيد وأمي تعاملت معها بنفس طبعها.. ولا تنسين من أول ما انخطبت وأمي دايم ضدها وتسوي كل شئ بكيفها حتى زواجها ما أخذت رأيها يعنى لو أنتي بمكانها وش تسوين..؟؟
شماء: صح ازعل يوم يومين بس مو مثلها أنا معك أن أمي كانت قاسية مع أميرة وخاصة لما غصبتها ترجع بس مو أقاطعها وبعدين أمي تبغى مصلحتنا..
خوله: لا تظنين طريقة أمي هي انسب طريقة بصراحة أنا لو بمكان أميرة يمكن أسوي أكثر منها..
شماء بغرابة: هذا وأنتي العاقلة تقولين كذا اجل ما تنلام اميرة..
خوله بحزن: بلام ما تعرفين شئ..
شماء: وش اللي ما اعرفه..؟؟..
خوله: أميرة عنيدة مأخذه الطبع من امي..
شماء بهمس: طيب وش سبب الزعل بينهم.. أمي ومشينا عليها لكن أنا أختكم ولي حق اعرف .. مو خلاص أخذتي أخوان وصرتوا تخبون كل شئ علي...
خوله تبتسم: لا مو السالفة كذا بس نفس اللي قلته ما فيه شئ مهم وأميرة تعرفينها من النوع اللي ما يتحمل...
شماء بعدم تصديق: اهاااااااا طيب متى ترجع من السفر..
خوله: ما ادري يمكن على الأسبوع الجاي..؟؟..
شماء بقهر: والله ما لقاها إلا أميرة تسافر وتغير جوا ولا همتها الدراسة ولا شئ..
خوله تناظر لها بدهشة: حاسدة أختك على السفر..
شماء بتعجب: ما شاءالله عليها الله لا يجيب الحسد..
خوله: تدرين أحسن لها.. ولا تظنين اللي جاها شئ سهل وأميرة محتاجة تغير جوا والدراسة لحقه عليها...
تشكي لبنت خالتها الوحيدة اللي تعرف مشكلتها.. بالغرفة جالسات..
هاجر بزعل: أقولك مقفل جواله تقولين أكيد مو عنده.. شئ يقهر...
بشاير بتفكر: يمكن الأوقات اللي تتصلين عليه يكون نايم أو ما فيه بطارية..
هاجر بقهر: أنتي وش فيك أقولك لمى كلمته قدامي وعالطول قمت ودقيت عليه وحصلته مقفل بشاير وش تفسرين من الحركة...؟؟...
بشاير: أفسر شئ واحد انه عنده رقمين..!!...
هاجر بتعجب: رقمين..!!!.. ليش الرقمين؟؟..
بشاير بمكر: يا حبيبتي يا هاجر معقولة ما تعرفين حركات الشباب.. البعض معهم 5 أرقام عشان كل رقم لحبيبه يعنى تتوقعين أن ولد عمتك مو منهم وفيهم.. ترى كلهم بالهواء سوا والدليل أخوك متعب وحبه القديم...
هاجر بتفكير: معقولة اللي قلتيه.. معقولة يلعب فيني ويلعب بمشاعري.. لا ما اعتقد رياض أعقل واكبر من هالسوالف..
بشاير: اجل خليك على غبائك يا الذكية الذيب ما يهرول عبث يتمسكن لين ما يتمكن ورياض واحد من الشباب اللي يدور على التسلية والحب وحصله عندك.. إلا ما قلتيلي أنتي تحبينه..؟؟..
هاجر بخجل وارتباك: هااااااه...ما ادري يا بشاير..!!..
بشاير بتعجب: وشلون ما تدرين احد يكلم ولد عمته ولا يعرف نهاية هالمكالمات أو اقلها تحسين فيه..
هاجر تسرح: ما ادري.. اللي اعرفه أني اشتاق له وتعودت على صوته وأسالته عن دراستي وكان يشجعني بكل شئ يكون من صالحي...
بشاير: يعنى من كلامك انك تحبينه.. والدليل شوقك له.."هزت راسها بخجل"... طيب وهو ما قد طرا أو لمح لك شئ يعنى من الأمور...
هاجر تناظر لها بخجل: إلا تحصل بعض الكلام الحلو بس أتوقع مو من قلبه أو من غير قصد...
بشاير تهز رأسها بيأس: أنتي من صدقك واحد يقول لوحدة يا حبي أو يا عمري.. وما تكون من قلبه إلا أكيد لها معنى وشوفي وش معاني رياض لك.. وبعدين تلقينه طايح عند وحدة غيرك يوم ما شاف عند رجاء..
هاجر بضيق: لا ما اعتقد رياض عاقل ومو معقولة يستهين في علاقتنا...
بشاير بنظرة شك: أنتي واثقة منه..؟؟..
هاجر: أكيد واثقة...بشاير بقولك شئ خلى رياض ينقطع..
بشاير باهتمام: اهااااااا يعنى فيه شئ.. يله قولي وشو؟؟..
هاجر بخجل ونفس الوقت بتردد: بصراحة...... يبغى.... يبغى يخطبني..
بشاير باستخفاف: وشلون يخطبك.. ؟؟.. قصدك يخطفك من اهلك وتحطون أهلكم بالامر الواقع....
هاجر: ههههههههههههههههههههه الظاهر للحين متأثرة بالقصص الخيالية لا هو قال يبغى يتزوجني ويبغى يعرف رأي عشان يتقدم لي...
بشاير: وأنتي وش قلتي ليكون قلتي لا..؟؟
هاجر بزعل: قلت كلام يغث..
بشاير بغرابة: يغث..!!..وش قلتي سمعيني.."قالت لها كل الحوار بأخر مكالمة بينهم"...
بشاير بقهر وبنرفزه: صدق انك خبله وما عندك سالفة يالغبية تجيك فرصة مثل هذه وتقولين هالكلام البايخ بصراحة ظلمت ولد عمتك والظاهر أن غرضه شريف اللي قليل تحصلينه على شباب الوقت اللي همه الوحيد التسلية وبس...
هاجر بزعل: عارفه اني غلطت بس دبريني.. مو تحاسبيني..
بشاير: لازم احاسبك واكسر راسك بعد..
هاجر: بشاير... اللي فيني مكفيني.. قولي إذا عندك حل يساعدني ويرجع رياض لي..
بشاير: ما فيه حل واحد انه تروحين لبيت عمتك وتحاولين تقايلبنه وقولي له اللي بقلبك بصدق وامانه..
سرح بخطة بشاير صح.. لازم اروح لرياض واقوله عن شوقي.. و.... و.... و.............. حبي له..
ليلي الم.. ويومي اليم.. قلبي الم..
ماله حدود وين ما أروح..
تبقى الجروح والذكريات..
ليلي الم..أنت الربيع وأنت الفصول..
وأنت الحنان لو ما تعود..
بعد اللي صار مالي اختيار..
لا تنتظر مني وعد... بعد اللي صار أنا القرار..
أنا الاختيار خلاص لابد ارحل وابتعد..
واخذ على نفسي عهد...
وأنسى حبك للأبد
واقفة بجنب شباك كبير يطل على البحر.. سرحانة بالناس اللي تتمشى على الشاطئ وبالأطفال اللي يلعبون بالبحر وتسمع صرخاتهم الطفولة المليانه بالبرائه يالله قد ايش فرحانين لكن السؤال.. هل أهليهم بعد فرحانين أو مثلي يحاولون يفرحون ويفرحون اللي حولهم..؟؟.. قطع افكارها بدخول وكان يتكلم ووقف بجنبها...
سلمان: يا أخي وينك فيه..؟؟ لك كم يوم ما أشوفك عند الشباب..
متعب: هههههههههههههههههه اشتقت لي...
سلمان: بصراحة إيه.. ليكون مسافر..؟؟..
متعب يناظر لها: إيه مسافر عندك مانع..؟؟..
سلمان بخبث: اخس حركات.. لا تقول شهر عسل...؟؟؟؟..
متعب يناظرلها بحب: إيه شهر عسل عندك مانع... قل عندك مانع...؟؟.. قل عندك مانع.. قل .. قل...
سلمان بتعجب: لا ما عندي اعوذ بالله منك.. وعسى ربي يهنيكم وش أخبار الأجواء معك صحو أو سحاب..؟؟..
متعب: ههههههههههههههههههههههههه الله يلعب إبليسك يا شيخ هااااااه وش سبب هالمكالمة أكيد عندك شئ..؟؟..
سلمان بغرابة: لا أبدا سلامتك قلتلك مشتاق لك حيل...
متعب: سلمان أعرفك إذ بغيت شئ قول وش تبغى..؟؟..
سلمان بخجل: طول عمرك فاهمني يا أبو عبد الرحمن.. بصراحة دامك مسافر بشهر عسل ومبين أن الأجواء صحوا والحمد لله... امممممممممم وش صار على موضوعي..؟؟..
[متعب بغرابة: أي موضوع...؟؟...
سلمان بدهشة: لا تقول نسيته تكفى يا متعب مو وقت النسيان موضوع زواجي من كريمتكم...
متعب: إيه صح... والله نسيت يا سلمان بس وعد مني أول ما أوصل للرياض أقولهم ولا يهمك كم سلمان عندي واحد وناشب بحلقي...
سلمان: معليش ببلعها عشان خاطر كريمتكم.. بس بردها حطها ببالك زين والحين ما أبغى أزعجك...
متعب: لا إزعاج ولا شئ ومشكور على المكالمة...؟؟..
سلمان: العفو ما سويت شئ يله سلام ولا تنسى هالمرة جد يا ويلك مني...
متعب يبتسم: ابشر حط يدينك ورجلينك بمويه سئعه..."سكر منه والتفت عليها اللي للحين ما غيرت نظراتها باتجاه البحر"...هذا سلمان..."ناظرت له ببرود"...له كم يوم ما شافني بالاستراحة واتصل
أميرة باشمئزاز: ما تلاحظ كثير ما تقول تقرير اتصالاتك.. هذه الوالدة... وهذه بلقيس... وهذا فلان
متعب بغرابة: فيها شئ إذ قلتلك.. ترى من حقك تعرفين مين اكلم أو أنا غلطان..
أميرة بنظرة تحدي: لا غلطان.. تدري ليش لأنه ما يهمني إذ كلمت أين كان حتى لو هند أو غيرها.. لأنه ما عاد يهمني شئ يخص فيك... تسمع ما عاد يهمني شئ..
متعب يحاول يمتص أسلوبها اللي نرفزه: يا سلام المنظر هنا ما يفوت.."ماردت عليه".. عمتي دقت عليك أكثر من مرة ليش ما رديت عليها..
أميرة بملل: مالي خلق وبعدين متى نرجع..؟؟..
متعب بدهشة: بدري.. المكان والجو ما يفوت.."بنظرة ضيق"... مليتي؟؟..
أميرة تحاول تتجنب نظراته: وراي دراستي لي يومين ما داومت... وبصراحة ايه مليت
متعب بضيق وبقهر: اوكي.. الليلة نرجع ومن بكرة راح تداومين زين.."طلع وقفل الباب ورآه بكل قوته وسرحت مرة ثانية.. تتوقع مني يا متعب بالسهولة بنسى مستحيل اللي سوته مو سهل.. رجعت عشان خاطر خالتي وعشان.. حطت يدها ببطنها عشان ولدي اللي مو عارف وش يصير له بكرة وكيف بيعيش مع اب وام ما يدورن كيف بتكون حياتهم.."...
على أذان العصر كانت تبكي بسريرها استغفرت ربها وقامت تصلي ولما خلصت رفعت يدينها تدعي.. "يا حي يا قيوم أصلح لي شأني كله ولا تكلني إلى نفسي طرفة عين.. اللهم افتح علي أبواب رحمتك يا رحيم يا عليم.. اللهم أسالك من فضلك بكل اسم هو لك سميت به نفسك أو أنزلته في كتابك أن تجعل القران ربيع قلبي ونور صدري وجلاء حزني وذهاب همي.. اللهم اسالك ان تحنن قلب مساعد علي.. وتجعله قرة عيني وتجعلني قرة عين له.. يا حي يا قيوم يا كريم استجب دعوتي عاجل ليس اجل..".. قامت وبعد ما عدلت نفسها خلاص أنا قررت اكلم مساعد على الوضع اللي ما ينطاق عادني أثاث بالبيت ولاكاني زوجته لازم أوضح له اللي برأسه كلها أوهام من تأليفه.. قطع عليها دخول رغد وهي تبكي وعالطول حضنت أمها..
خوله بخوف: رغد حبيبتي وش فيك.."ما ردت عليها"... ليش تبكين ماما... رغد...
رغد بين شهقاتها: ع.... مي...م.... سـا.. عد.. ها... وشني...
خوله تجلس عندها وتبعدها: ليش... وش قلتي له...؟؟..
رغد: ما..... قلت... شئ......
خوله بضيق: ما يصير حبيبتي ليش هاوشك طيب..؟؟...
رغد تبكي: عشا...ن... ط... يف أخذت عر... وستي وأنا... أخذتها منها وصا... حت...
خوله تمسح دموعها: عشان كذا هاوشك..."هزت رأسها وهي تبكي عالطول ضمتها"... خلاص حبيبتي ما أبغى أشوف دموعك وإلا بعدين عيونك تكبر من الصياح وتخرب خلاص ماما .."بدت تسكت".. حبيبتي وينه عمك الحين...؟؟
رغد بزعل: ما ادري.. ماما خلينا نروح لبابا محمد وخالي طلال...
خوله تضمها بغرابة: ليش حبيبتي..؟؟..
رغد: لان بابا محمد ولا خالي هاوشوني ماما أنا ما أحب عمي مساعد...
خوله بحيرة: لا حبيبتي ما أبغى تقولين كذا بعدين عمو يزعل عليك.. وش رأيك حبيبتي نروح لماما حصة بكرة... "هزت رأسها بأيه".. خلاص اكلم عمو مساعد نستأذن منه ومنها نكلم على طلال يودينا...
وصلوا من السفر راحوا سيده للمزرعة بعد ما عرفوا أن الكل هناك.. كانت تتمشى وتفكر ومو عارفه تتعايش مع وضعها والبرود واللامبالاة ما تعرف كيف تتخطى هالازمه لما حست بالتعب وقفت عند شجرة كبيرة تسندت عليها.. وقطع عليها أفكارها صوت صهيل ناظرت لجهة الصوت وقفت تناظر بشك معقولة فيه إسطبل هنا..!!.. ومشت بشويش وفعلا هذا إسطبل خيول ما توقعت عيال خالي فارسين سمعت صوت رجولي وعالطول تخبت بين الأشجار وشافت سايس الخيل يتكلم مع احد.. والله لو يشوفني متعب الحين يسوها سالفة خلين أروح وقبل ما تمشي بسرعة علقت رجلها بأغصان شجرة غمضت عيونها وطاحت بين يدينه اللي جاء بالوقت المناسب...
متعب بخوف: ليكون تعورتي..؟؟..
أميرة تحاول تقوم نفسها وبصوت مرتجف من الألم: رجلي..
متعب يمسكها بقوة: تسندي علي.."حط يده على ظهرها والثانية مسكها من يدها ومشوا لأقرب كرسي وجلسها عليه وجلس عند رجلها المتعورة وضغط عليها وسمع صوت أنين صادر منها وشاف ملامح وجهها المتألم قام وجلس بجنبها"
متعب يحاول يبتسم: جرح بسيط لا تخافين..
أميرة بنظرة الم: من قالك أني خايفة...
متعب تقرب منها: صوتك.."ما ردت عليه"... تدرين كنت أفكر فيك والحمد لله ربي استجاب دعوتي بان أشوفك الحين..؟؟.."ما تكلمت ولا كلمة وشافت بعيونه نظرة حب وشوق وكأن من دهر ما شافها ما أعجبها الوضع مشت عنه لكن تفاجئت بمسكته القوية"...
متعب يتقرب منها: وش رأيك تتفرجين على المزرعة اعتقد ما شفتيها كلها.."كانت بترد لكن سمعت أصوات جايه لعندهم كانت أخواته وبشاير"...
بلقيس: طحنا عليكم وش تسون من غيرنا..
متعب باحراج: صدق انك ملقوفة..
هاجر: توك تعرف انها ملقوفة.. كم مرة اقولك بس ما سمعتوني..
بشاير بدلع: وشلونك متعب..
متعب: بخير.."حس بنظراتها المليانه حقد عليهم الله يستر"
بلقيس: معليش قطعنا عليكم الجو لكن هذه بشاير إلا بتشوف خيلها يله يا عجايز وراي...
هاجر: لا والله وش خليتي نفسك يا شااابه..."راحوا عنهم وهم يعلقون على بلقيس وظلت بمكانها تناظراه بقهر وراحت عنه وكانت تمشى بخطوات سريعة تبغى تبعد عنه"...
نزلت من الدرج بشويش من غير ما احد ينتبه عليها ما حصلت احد بالصالة وعالطول نزلت بسرعة وطلعت بالحوش وراحت للخيمة وحصلته واقف ينتظرها...
لمى تتنفس بخوف وتتلفت للوراء: هذه الصورة وهذي الرسمه والحين باي...
طلال يمسكها: وين لحظة.. اصبري كل المدة عندك لازم أشوف رسمك.. أخاف ما يطلع شئ ويروح مستقبلي هدر والسبب أنتي..
لمى بخوف: طلال مو وقته أخاف يجي رياض ويشوفنا والله ما يصبح بكرة إلا وانتم تصلون علي...
طلال بدهشة: بسم الله عليك.. وبعدين ما اخبر رياض لدرجة شري ومجرم... أقول لمووووي شيلي الغطاء وخليني أشوف طلتك البهية...
لمى بخجل مخلوط بقهر: طلال وبعدين أنت متى بتعقل من حركاتك يله أنا بروح...
... : تو الناس بدري وين تروحين..."التفتوا لمصدر الصوت وهذا أخر شئ تتوقعه لمى مو عارفه كيف تتصرف وش بتقول...الله يستر"....
خوله وقفت تلبس عبايتها: يله رغوودة مالك نية تروحين..
رغد تحتضن حصة: لا ما أبغى أروح بنام عند ماما حصة..
حصة تبادلها الاحضان: خليها تنام يومين وأخذوها الجمعة...
خوله بتعجب: يمه الله يهديك بدل ما ترفضين تشجعينها...
رغد: الله يخيلك ماما أبغى انام عند ماما حصة وبابا محمد...
حصة: خلاص أنتي روحي وخليها عندي واطمني...
خوله: بس يمه ما تعودت على بُعد رغد عني...
حصة: يومين ما راح يضر الله يهديك وبكرة أربعاء ومنها أخذها لبيت عمامها من زمان ما شفوها ولا شافتهم..
خوله بغرابة: ليش..؟؟.. قالوا لك شئ..؟؟..
حصة: إيه صالح كذا مرة يدق على أبوك يبغى يشوف رغد إذ جت عاد دامها فرصة أروح بكرة ونزورهم.. ليكون مساعد يمانع رغد تنام عندي..
خوله باستسلام: لا وش دخله برغد من الأساس ودامها تبغى تنام بكيفها بس يمه انتبهي لها زين..
حصة: خوله اللي يسمعك يقول ما قد مرة اهتميت ببناتي روحي يمه الله يصلحك واطمني دام رغوودة عندنا هي بعيونا كم رغووودة عندنا..."بعد ما وصتها ما تزعج أمها طلعت وركبت السيارة ولسه ما تحرك"...
خوله: يله تحرك أو أعجبتك الوقفة...؟؟...
مساعد بغرابة: ورغد وينها..؟؟..
خوله: بتنام عند أمي كم ليلة ليكون عندك مانع وننتظر منك الإذن...
مساعد بقهر: وأنتي ليش كذا تكلميني إيه غصب عنك وعنها تأخذون الإذن مني...
خوله حبت تذكره بموقفه معها: بس أنت لك كلمه علي مو على اليتيمة...
مساعد: بس أنا ولي أمرها مثل ما أنتي وليت أمر بنتي.. ما قلت شئ ولا تنسين أن بنتي بعد يتيمة...
خوله تناظر له بقهر: شكل الوقت بيروح علينا وحنا واقفين ممكن تحرك ونتناقش بالبيت...
ناظر لها بكل قهر وحرك سيارته وساق بسرعة.. ما لقت له بال خلته على راحته متى ما يهدي.. انا تعبت معه وخليه يتعب شوي..



""" الجزء الثامن عشر """
بعد ما رجعوا من المزرعة على الساعة 8 بالليل أم عبد الرحمن راحت تنام لأنها ما ارتاحت كل اليوم وهي تشرف على المزرعة مع العمال وبما أن أم عبد الرحمن تحب أمور المزرعة من تربية مواشي وزرع الخضار إلا أنها موكله عمال يقومون عنها بس إذا جت برجليها تحب تشرف على كل شئ وتعطي تعليماتها... أول ما دخلت البيت عالطول طلعت فوق تبغى ترتاح من مشوار اليوم... تونا واصلين من السفر وسيده للمزرعة ومن ثم للمستشفى قال ايش يطمن على الطفل على مين تضحك يا متعب كل هذا تبغى تطفرني وتبغاني أعارضك عشان تطلعني غلطانة بكل شئ لكن لا.. زمن أول راح وولى وما صرت أميرة اللي تدور على راحتك وعلى رضاك ونسى أني اعرف وش نواياه واني خابزتك بيديني واعرف وش تخطط له وليش..؟؟.. الحمد لله ما كان فيه احد بالصالة والا كانوا أجبروني اجلس معهم وأنا ميتة تعب...
هاجر بدهشة: يمه وش قاعدة تقولين أنتي أكيد تمزحين..؟؟..
منيرة: يوووه عليك يا هاجر موضوع مثل هذا امزح الله يهديك.. هااااااه وش رأيك...؟؟.
هاجر بضيق: رأي بايش..؟؟..
منيرة تبتسم بحنان: باللي قلته...
بلقيس تغيظها: أخافها نامت يمه بس ههههههههههههههههههه
هاجر بقهر: بلقيس الله يخليك اعتقد مو وقت الضحك والسخافة..
بلقيس ترمي عليها المخدة: أنا سخيفة يا بايخة...
هاجر: اجل نقطينا بسكاتك لو سمحتي...
بلقيس: لا ما راح اسكت أنا أختك الكبيرة ولازم تسمعين كلام أمي وكلامي...
هاجر بنرفزه: يمه شوفي بنتك...
منيرة: بلقيس خلي أختك لا تطفرينها...
بلقيس وقفت: الحين لما جاءها الخطاطيب تدلعونها وأنا يوم جاني ما شفت نص هالدلع... أحسن لي أروح أتجهز قبل ما يجي فهد وأجهز عيالي اخذي راحتك يا عروس... بااااااااي.."راحت وبوجهها ابتسامه"..
هاجر تناظر لها بقهر: شفتي وش تقول...!!..
منيرة تبتسم لها: إيه شفت وسمعت... بس ما قلتي وش رأيك..؟؟..
هاجر بدلع: يمه وش فيك تظنين أني بوافق عالطول ما لي حق أفكر وإلا تبغون الفكه مني...
منيرة تلمها بحنان: احد يبغى يفتك منك يا هجوووره والله وكبرتي وصرتي عروس...
هاجر بخجل: يمه اللي يسمعك الحين خلاص وافقت..
منيرة: بس هالمرة غير عن كل مرة عريس لوئطة على قولت متعب...
هاجر بدهشة: والله علمك الأفندي متعب بس يمه وشلون عن كل مرة يعنى.."بنظرة شك".. نعرفه...؟؟..."الله يستر ليكون رياض وسواها من وراي..."...
منيرة تفكر: يعنى اللي اعرفه أن متعب يعرفه عز المعرفة...
هاجر وقلبها يدق بقوة: ليش ما نعرفه يعنى مو من أقاربنا...؟؟..
منيرة تبتسم: لا...صديق متعب واسمه سلمان...
طلعت منهم وهي ميتة خوف وما تعرف وش بيصير لها أكيد بيذبحني والله بيذبحني يا ويلي وش أسوي أقول لمين أمي...؟؟.. والله لو تعرف أجيب لها السكتة يا ربي وش أسوي... جلست تبكي وترتجف خوف ومو عارفه وش تسوي.. أما رياض أول ما طلعت لمى منهم عالطول راح ومسك طلال ويصارخ عليه...
طلال يمتص غضبه: الله يهديك يا رياض اهدي وأفهمك على كل شئ..
رياض بقمة عصبيته: يا النذل ما لقيت غير أختي هذا الخيل اللي يبغالها ترويض يا النذل يا الخسيس...
طلال خاف من عصبيته اللي طلعته من طوره: طيب أنا نذل... وستين نذل بس افهم اللي أقوله يا رياض عمر العصبية كانت حل... اهدي الله يخليك واسمعني...
رياض فكه وبنظرة بقهر وكره: تفضل قول وبعد ما تخلص لا أشوفك ولا أعرفك...
طلال بضيق: طيب... اللي تبغاه راح يصير بس بالأول توعدني تهدي وتسمع اللي بقوله ولك الحكم في كل شئ وأنا راضي..."مارد عليه"... ممكن نجلس وتسمعني للأخر.. "جلس وهو بقمة القهر على اللي شافه وعيونه تتطاير بشر وهو يناظر له"...
رياض باشمئزاز: تفضل تكلم وش تنتظر..؟؟...
طلال بتردد: رياض.... أبغى..... أتزوج لمى..
رياض بابتسامة مكر: عشاني طحت عليك وكشفت نواياك لو ما عرفت اللي بينكم عمرك ما فكرت فيها من الأساس...
طلال بضيق: لا غلطان يا رياض أنا أبغى أتزوج أختك وحاط هالشئ ببالي بعد ما أتخرج... يا رياض أنت اخوي واهلك هم أهلي تتوقع بيوم من الأيام أني أخون أهلي وأعض اليد اللي انمدت لي وفتحت لي بابهم... يا رياض أنا أحبكم وخاصة أنت.. الله يعلم يا رياض عمري ما عديتك ولد خالتي أو اخو بالرضاعة... أنت اخوي اللي انولدنا سوا من أم وحده تبغاني أخون اخوي واطعنه من ظهره أنت ما عرفتني زين يا رياض...
رياض بنظرة خبث: لا عرفتك زين يا طلال ما يحتاج تقول والحين وش تبغى تبرر اللي شفته ليكون تحب أختي وأنا ما ادري..؟؟...
طلال بحياء: فيها شئ إذ حبيت أختك ونويت ارتبط فيها على سنه الله ورسوله... وبعدين يا أخي هذا أنت تحب هاجر ليش رضيت تكلمها وأختك لا.. هذا عيبكم يا شبابنا أنكم تحلون على بنات الناس وعلى محارمكم حرام وعيب وتشفونه جريمة بشعة...
رياض بارتباك: هاجر هي رضت أني اكلمها... وبعدين أنت تعرف أني أحبها وأبغى ارتبط فيها بس هي قفلت الأبواب بوجهي وبعدين لا تطلع من موضوعنا...
طلال وقف: شفت هذا أنت قلتها تحبها وتبغى ترتبط فيها لكن يوم جت علي أنا صرت خاين ونذل.."تنهد بضيق وبنظرة جدية"... للمعلومية يا رياض حتى لو وقفت بطريقي أختك مأخذها مأخذها لو على حساب قطع الوصل أنا أحب أختك وناوي بإذن الرحمن بتزوجها ولا تعديت حدودي معها بالعكس.... أخاف عليها أكثر منك أنت كلمت هاجر ومع هذا تشوفها وناوي ترتبط فيها وأنا حرام علي وممنوع أن أحب وأتزوج اللي أبغى... وإذ يريحك بكرة بكلم أمي تخطبها... وقبل ما اطلع تراها مالها ذنب وإذ عرفت انك تعرضت لها وضربتها ترى ما اسمحلك..."انتظر رد منه ولما طال السكوت طلع وتركه يفكر باللي قاله ما يعرف إذ هو على صح أو لا... لكن اللي متأكد منه أن كلامه قوي عليه وخاصة ذكره بهاجر واللي سواه معها... وفتح له الجروح وذكريات ما يعرف إذا تستاهل احد يفكر فيها أو لا...حسبي الله عليك يا طلال.. ركب سيارته وقلبه على لمى خاف عليها ما يدري وش يسوي فيها رياض وكلامي معه كان قاسي.. خليه يعرف أني ما فكرت أخونه مثل ما يقول وطعنت بظهره.. الحين أروح للخرج دام بكرة الثلاثاء وما عندي محاضرات واجد غير دكتور أنور ومحاضرته مالها داعي احد يجي أروح أفاجئ الوالدة وأنسى اللي صار وشلون أنسى وقلبي هناك وما ادري وش يصير معها الله يستر عليك يا لمووووو ويحفظك من رياض..."...
بلقيس تواسيه: يا متعب.. اللي كاتبه الله بيصير وأنت مؤمن بالله بالمكتوب لكم...
متعب بضيق: بس يا بلقيس.. الدكتورة أكدت أن وضعه خطر وراح تزداد الخطورة أثناء الولادة يعنى بنسبه 35% تتوقعين وش بيكون رده فعلك إذ صار بعهد أو بمهند...
بلقيس بخوف: بسم الله على عيالي...
متعب بتعب: شفتي.. خفتي عليهم أنا وش أقول أول فرحتي تموت يا بلقيس...
بلقيس بعطف: لا تقول كذا يا اخوي ولا تعترض على حكم ربك واحمده على كل شئ.. وبعدين انتم شباب وبداية حياتكم والمفروض ما تزعل ولا تحزن وهذا اللي مكتوب لك...
متعب يتنهد بضيق: الحمد لله على كل حال بس أحس أني مقهور ودي...
بلقيس قاطعته: ودك أو ما ودك خلاص.. هذا اللي الله كاتب لكم وأنت مالك غير الدعاء وما يرد القدر إلا الدعاء وأنا أختك..."مارد عليها"... قلي أميرة تعرف..؟؟...
متعب: لا ما تعرف بعد ما طلعنا من الدكتورة ركبتها بالسيارة وانا بالصيدلية اتصلت علي الدكتورة وطلبت مني أجي ضروري ومن غير تفكير عالطول رحت لها وقالت لي واللي زاد مخاوفي أكثر لما قالت أول ما تحس بألم المخاض بسرعة أجيبها بسرعة...
بلقيس تواسيه: عشان كل شئ يكون بسيطرتهم وإن شاء الله ربي ما يضيع تعبكم ولا تنسى تدعي.. طيب ناوي تقولها أو لا..؟؟...
متعب بضيق: ما ادري.. أخاف أقولها تتضايق وبدل ما أهون عليها إلا يتعقد كل شئ وأخاف ما أقولها وما ادري وش راح بيصير نوريني يا بلقيس..
بلقيس: خلها على ما هي لا تقولها ولا شئ وانتظر لان كل شئ راح يبين بعد الولادة.. طيب قلي وشلون أميرة معك..؟؟..
متعب تنهد بضيق: زفت... تصدقين بلقيس أنا خايف على أميرة كثير ما ادري أحس بيصير شئ بالطفل ويخلينا نبعد أكثر والفجوة اللي بيننا تكبر اكبر ولا اعرف وشلون أسدها بعدين..
بلقيس تطمنه وتبتسم له: لا تخاف ولا شئ وان شاء الله ترجع المياه لمجاريها مثل أول وأحسن بعد... وأميرة اللي فيها شوي صدمة على شويه دلع بس أنت تحملها وطول بالك عليها وعسى ربي يفرحكم بولدكم ويكون هو الحلقة المفقودة اللي راح تصلح الأمور بينكم..."هز رأسه بأيه ودعى داخله أن يحفظ ولده بأمان وترجع أميرة اللي عرفها مثل أول وأحسن...
بعد ما طلع منه جلس لوحده بالخيمة يفكر باللي قاله معقول أنا أناني وما فكرت إلا بنفسي وبس... أنا مو معارض عليك يا طلال أنا عارضت على..... يوووه وش قاعد أقول وما شفت نفسي مع هاجر... غلط واكبر غلط لو عرف متعب أو مساعد وش بيسوي فينا أكيد بيذبحنا أنا غلطت والغلط دخل بيتنا عشان خنت والله عاقبني بأختي... وطلال طعن بظهري بس طلال اخوي وشلون يطعن وهو من الأهل وما يرضى على اللي قاعد يصير... لو راضي كان ما سوا اللي سواه مع أختي ولمى مالها ذنب اجل مين المذنب فينا... مين..؟؟...
خوله تقدم عصير: الحين طيف بتنام عند خوالها...
مساعد بنظرة تعجب وأخذ منها: يهمك تعرفين تنام أو لا..؟؟..
خوله تبتسم: أكيد يهمني مو هذه بنتي..."ناظر لها بغرابه"... لا تناظر لي كذا صحيح بنت نورة الله يرحمها لكن يعلم الله أعدها مثل رغد وأكثر...
مساعد بلامبالاة: إيه بتنام عند خوالها ليكون اخذ الإذن منك بعد...؟؟...
خوله تجلس بجنبه وما لقت بال على كلامه: مساعد ليش هاوشت رغد اليوم..؟؟.. مو المفروض تتكلم معها بهدوء أفضل من تهاوشها...
مساعد بنظرة عصبية: هي قالت لك...؟؟..
خوله: أكيد بتقولي مو أنا أمها والمفروض اعرف ليش سويت معها كذا ولو أني عارفه أن بنتي ما عمرها غلطت على احد بس بتأكد منك هي غلطت عليك أو على طيف...؟؟..
مساعد نزل عيونه: لا بس ما سمعت كلامي ولا أرضى أشوف بنتي تبكي عشان لعبه واجلس أتفرج...
خوله تحاول تتمالك أعصابها قدامه: وأنت الله يهديك تحط عقلك بعقول أطفال.." ناظر لها بقهر"... مساعد ترى مهما يسون هم أطفال ويتامى يحتاجون لرعاية والاهتمام مننا... وأنا اعرف وش بتقول ما أخذتني إلا عشان أكون مربية لبنتك وأنا راضية دور المربية بس تظن هالمربية مالها أحاسيس ومشاعر ترى اللي تسويه فيني ما يرضى الله ولا رسوله...
مساعد وقف بعصبية: يعنى وش تبغيني أسوي لك...
خوله تتقرب منه وتمسك بيده: أبغى مساعد اللي عرفته من بداية زواجي وفجاءة تغير بيوم وليلة... وش صاير لك وش سبب هالتغير اللي سطوا عليك مرة وحدة...
مساعد بنظرة تكبر: يعنى ما تدرين...؟؟..
خوله بتعجب: وش ادري..؟؟
مساعد: التغير اللي سطوا علي مثل ما تقولين...
خوله تحاول تضبط من نفسها: لو ادري ما سألتك...
مساعد بعد عنها: اسألي أمك... واسألي نفسك..؟؟..
خوله توقف ورآه بتعجب: أمي...!! وش دخلها ووش سويت لك وانا وش سويت لك كل هذا عشان تحديت نفسي ورضيت فيك يعنى هذا جزاتي....
مساعد التفت عليها: افهم من كلامك كنتي رافضة...
خوله بقمة قهرها: تقدر تقول كذا... لكن أمي وأخواتي ما قصروا ضغطوا علي مو عشان نفسي ولا عشانك عشان البنات..."مارد عليها وطال نظراته لها"...
مساعد بابتسامة خبث: ما تلاحظين ذكرتي أمك وهذا الشئ يزيد من شكوكي من ناحيتكم ويزيد من معرفتي وش تخططون عليه...
خوله تتجاهل كلامه: مساعد... عندك مانع لو اعزم أمي يوم الخميس عندي...
مساعد بدهشة: وش دخل موضوعنا بموضوع العزيمة الحين...
خوله: أعزمها أو لا...؟؟..
مساعد باستخفاف: بكيفك..."راح عنها وتبعته بنظراتها لين ما اختفى... بنشوف يا مساعد وش ناوين عليه ووش نخطط لك عشان مرة ثانية تعرفنا زين"...
بعد ما خذ له دش سريع ولبس ملابسه شافها نايمة مثل الأطفال.. ابتسم لها وراح لجهة البلكونه يزيح الستارة ويفتحها...
متعب وقف عندها: أميرة.... أميرة يله قومي..."سحب الغطاء منها وأعجبه طريقتها لما حطت يدها على وجهها تحجب عنها نور الشمس"... أميرتي يله عاد... ما بقى وقت قومي...
أميرة بصوت كله نوم: يووووووه ليش مقيمني من بدري...؟؟...
متعب يجلس عندها: ما ورك كلية مثل ما قلتي..؟؟..
أميرة تناظر له بقهر: ومن قالك بدوام..
متعب بتعجب: يعنى ما راح تداومين..
أميرة بنرفزه: لا...
متعب وقف بقهر: مرجعتنا من السفر عشان كليتك الزفت وبالأخير ما راح تداومين... لا حبيبتي راح تداومين غصب عنك أنا ما أمشى بكيفك معك نص ساعة ويا ويلك يا أميرة إذ ما نزلتي والله حسابك معي عسير... "طلع وقفل ورآه الباب بكل قوة وقهر من أسلوبها... خلاص مو قادر أتحمل طريقتها الاستفزازية معي... غلطت وأعض أصابع الندم وهي مو هامها أي شئ الظاهر أعطيتها وجه أكثر من اللازم ومن اليوم راح أبدء معها نفس ما تعامليني.."...
أم عبد الرحمن: يله صباح خير وش فيها الخشه معتفسه..."ناظر جدته بقهر وحب على رأسها"...
متعب يحاول يضبط نفسه: صباح الخير وشلونك جدتي؟؟..
أم عبد الرحمن: صباح النور... بخير جعلك تشوف الخير وش فيك وأنا جدتك..؟؟..
متعب يحاول يبتسم: سلامتك ما فيه شئ...
أم عبد الرحمن: وين أميرة ما نزلت معك كالعادة..
متعب يصب له شاي: الحين تنزل.. أمي للحين نايمه..؟؟
أم عبد الرحمن: شكلها للحين ما قامت...
متعب: وهاجر...؟؟..
أم عبد الرحمن: راحت من بدري إلا على طاري هاجر مين اللي خطبها منك يا وليدي...
متعب يبتسم: جدتي اللي يسمعك يقول ما تعرفينه خير شر...
أم عبد الرحمن بنرفزة: اهااااااه عاد بتقول أو والله...
متعب يقاطعها: بقول وكم عندنا جدة حلوة وظريفة مثلك يا جدتي الغالية...
أم عبد الرحمن: عن الكلام اللي ماله سنع قول..
متعب: طيب بقول... هو صديقي الروح بالروح و...
أم عبد الرحمن تقاطعه بقهر: عرفنا انه صديقك بس أنت تشوفه هو اللي يناسب أختك الدلوعة... تراها ما احد يتحمل دلعها وغرورها..
متعب: ههههههههههههههه الله يهديك يا جدتي لدرجة متحاملة على هاجر.."شافها نازله وسلمت على جدتها"...
أم عبد الرحمن: تعالي... يا أميرة وفكيني من رجلك اللي ناوي على عمره اليوم.."ما ردت عليها وحست أنها متضايقة"... أميرة فيك شئ..؟؟..
أميرة تحاول تبتسم: ما فيني شئ يا جدتي..."نزلت رأسها لأنها حست بنظراته"..
أم عبد الرحمن: لا فيك شكلك تعبانه ترى مو لازم تروحين وأنتي كذا.."ناظرت له".. وأنت وشلون تشوف زوجتك تعبانه وتخليها تروح...
متعب يأكل بلا مباله: ما فيها إلا العافية... وإذ فيها شئ بتقول ليش تخبئ.."وقف"..أنا انتظرك بالسيارة..
أم عبد الرحمن بعد ما تطمنت انه طلع: تعبانه يمه أميرة...؟؟...
أميرة بنظرة حزن: لا يا جدتي اطمني ومثل ما قال متعب إذ تعبانه بقول ليش اخبي... يله مع السلامة..."حبت رأسها وطلعت وقلب جدتها معها الله يحفظكم ويستر عليكم ويسهل عليك يا أميرة يا بنت حصة.."...
فوز: ليش مو رايحه... فيك شئ..؟؟..
لمى بخوف: ما أبغى أروح يعنى ما أبغى أروح... وش فيك أنتي.. وبعدين ما عندي محاضرات كلها أوف...
فوز بشك: متأكدة ما فيك شئ..
لمى بنفاذ صبر: اوووووه قلتلك ما فيني شئ.."شافته طالع من غرفته وسكرت الباب بوجه أختها"...
فوز بنرفزه: وجع إن شاء الله توجع العدو.. يا حماره...
رياض يوقف عندها: وش فيك على الصبح تصرخين..؟؟
فوز تلتفت عليه بقهر: على أختك الحماره.. قاعدة اكلمها وما حسيت إلا تقفل الباب بوجهي تقل شافت عفريت... "تذكر اللي صار أمس نزل عيونها وسبقها"...
رياض ينزل على الدرج: يله خلصي عشان أوصلك ترى ما عاد فيه وقت..."كانت تسمع كل شئ من وراء بابها وتحس بخوف... غريبة رياض ما طق علي الباب ولا كلمني على اللي صار معقولة طلال فهمه اللي بيننا ولا تكون له رده فعل معاكسه غريبة أكيد هذا مو اخوي.."..
شافتها جالسه ما تحركت بعد ما خلص المحاضرة ومبين أنها تعبانه جلست بجنبها وحطه يدها على كتفها..
شوق: أميرة وش فيك..؟؟..
أميرة بنظرة تعب: ما فيني شئ ؟؟..
شوق: شكلك مرة تعبان روحي ارتاحي عند الطبيبة أحسن من جلستك على الكرسي ترى مو زين لك.. "ماردت عليها وحست بمنال توقف عندهم"..



منال بقهر: صدق الدكتورة ما عندها سالفة الظاهر كبرت وخرفت أقولها الجزء الأخير طويل احذفيه منه تقول.. "تقلد صوتها"... يا منال ده أهم قزء وكل الأسئلة بتيقى منه.."ناظرت لها وجلست بجنبها".. وش فيها أميرة..؟؟
شوق: أقولها مو شرط تحضر المحاضرة الجايه وتروح عند الطبيبة أحسن لها...
أميرة تحاول تبتسم: ما فيني شئ وش فيكم...
منال تمسك بيدها: صادقة شوق روحي للطبيبة ارتاحي وراح نأخذ لك عذر لبقية المحاضرات لا تشيلين هم..
شوق: خلاص منال راح تحل موضوع غيابك..عاد هذه منال ما احد يقدر يطلع منها...
منال بقهر: وش تقصدين يا شوق.."تناظر لهم وتبتسم"
شوق: لا سلامتك ما اقصد شئ يله نوصل السنيورة أميرة للطبيبة ونفطرها على حسابنا وش رأيك...؟؟...
منال بخبث: ما عندي مانع ونحاسب شيخ الشباب بعدين
أميرة بتعجب: وليش تحسبينه وش لك عنده..؟؟..
منال: عندي زوجته العنيده بنوصلها ونطمن عليها ونفطرها وبنمسك في حلوق الدكاترة عشان ما يحسبون لك غياب وكل هذا ما تبغيني أحاسبه..
حصة: يا خوله رغد بخير وما فيها إلا العافية... لا تجين تأخذينه ولا شئ دام طلال عندها ويتسلون..
خوله بتعجب: طلال عندكم ليش ما ورآه جامعة..؟؟..
حصة: يقول مشتاق لنا ومل من الدراسة تصدقين عاد أحسن وشوله يروح خليه يرتاح من الدراسة..
خوله: اللي يسمعك يمه يقول كل حياته دراسة المهم يمه وينها رغد أبغى اكلمها...
حصة تتنهد بتعب: عنيدة على أبوك ما ترتاحين إلا تسمعين صوتها...
خوله: وش أسوي يمه ما تعودت تبعد عني...
حصة بحنان: الله يخليكم لبعض اصبري أروح أناديها مستانسة تزرع بالحديقة مع أبوك..."تركت السماعة وطلعت بالحوش تناديها وأول ما سمعت أن أمها على التلفون عالطول تركت اللي بيدها وركضت تكلمها "...

حصة: وهذا حياتكم بس تدبرون... خاطري أشوفكم جالسين من غير هدف...
طلال: هدف والا تسلل ههههههههههههههههههههههههههههههههههه..
حصة باستخفاف: لا فاول...
طلال بتعجب: اوووووه الوالدة عندها خبره بالكورة هااااااه أم طلال تتابعين مباريات من ورآنا...
محمد: تعرف كل شئ حتى الدوري الاسباني تعرف من تأهل ومن تصدر...
طلال بدهشة: صدق يمه الكلام اللي قاله أبوي..
حصة: والله اللي يجلس عندكم ما عنده سالفة إلا تعال ما قلت لي ما ورآك جامعة عشان تغيب اليوم؟؟
طلال: لا ما عندي وبعدين وش فيها إذ اشتقت لامي حبيبتي شمعة البيت..
حصة: إيه خذني بالكلام يله بعد شوي بحط الغداء مو تتأخرون..." تركتهم وقف يناظر بأمه وبرأسه المنوال اللي خله يجي لهنا من بعد المواجهة بينه وبين رياض"
رياض اللي تعب وهو يدور عليه من مكان لمكان ولا حصل له اثر جلس بالكافتيريا بعد ما يئس أكيد ما له وجهه يقابلني بعد ما كشفته وعرفت نواياه الحين ليش أدور عليه ليش عشانه اخوي أو ولد خالتي أو... لا طلال مو من النوع اللعاب واعرفه زين الله يلعنك يا إبليس دخلت بيننا...
خلف: رياض وين طلال عنك..؟؟..
رياض انتبه عليه ورسم على وجه ابتسامة: ما شفته بطريقك..؟؟.
خلف يجلس: لا ما شفت احد من الشلة وش قصتهم ما فيه إلا أنا وأنت...
رياض يبتسم بتعب: الحين اللي يشوفنا من دفارتنا جاين ورازين الوجه...
خلف: إلا قول من قرادتنا دريت عن خالد..؟؟..
رياض: خالد..!!..وش فيه؟؟..
خلف: ما قالك انه خطب وزواجه بالصيف....؟؟؟.
رياض بدهشة: والله ما احد قالي وبعدين ليش مستعجل ومين اللي رضت فيه وهو ما مسك وظيفته..؟؟
خلف: حبيبي... ما وافقت عليه إلا أكيد قريبته والوظيفة مضمونه عنده واسطة مو مثلنا الله يخلف علينا..
رياض سارح: صادق الله يخلف علينا... أقول خلف دق على طلال شوفه وين..
خلف بغرابة: وليش ما تدق أنت لا تقول ما شحنته..؟؟.. وبعدين لك رقمين يا قعطك...
رياض بارتباك: جوالي عام والحين استقبال... والثاني من زمان مقطوع وإذ سالك عني قل ما شفتني...
خلف بشك: رياض بينكم شئ.. قلي ترى أعين واعون وانتم أخواني وما أرضى عليكم..
رياض يبتسم: أنشهد انك أصيل ورجال وصدقني ما بيننا شئ بس بشوف غلالي عنده يله عاد دق...
بشاير: هاجر ليش جالسه للحين.. ما عندك محاضرة..؟؟
هاجر بضيق: تصدقين لو أقولك اليوم عندي أوف...
بشاير تجلس بجنبها: وش جابك اجل..؟؟..
هاجر: من الضيقة والهم...
بشاير بغرابة: خير هاجر وش فيك...؟؟..
هاجر تتنهد بضيق: فيني هم كبير ومو عارفه كيف أحله..
بشاير تمسك يدها: قولي وإن شاء الله أساعدك بس لا تسوين بحالك كذا ترى ما يسوى عليك...
هاجر: وش أقولك يا بشاير... خطبني صديق متعب...
بشاير بغرابة: وين المشكلة فيه.. وإذ خطبك وش فيها..؟
هاجر بقهر: بشاير أقولك خطبني صديق متعب تقولين وش فيها ما فكرتي برياض..
بشاير بتعجب: رياض..!!.. وش دخل رياض بالموضوع
هاجر تحاول تضبط نفسها: لا حبيبتي دخله ونص أنتي نسيتي أننا ناويين نرتبط ببعض..
بشاير تقهرها: مين اللي ناوي أنتي أو هو...؟؟.."ماردت عليها".. ردي
هاجر بضيق: اعترف أني أخطيت بحق نفسي وبحقه واعترف انه غرضه شريف وناوي يرتبط فيني لكن... "نزلت رأسها بحزن"...
بشاير تواسيها: طيب وش ناويه تسوين توافقين مثلا..
هاجر: وشلون أوافق ورياض... و..."سكتت"...
بشاير: هاجر... قرار مثل هذا لازم تتخذينه عن قناعة طيب قولي لي اهلك أجبروك عليه أو لا..
هاجر: لا بالعكس بس كل اللي قالوه ما يتفوت وعلى كلام متعب لامي يعتمد عليه بكل شئ وراعي مواقف وفوق كل هذا متفاهم.. بس رياض محتل كل تفكير تتصورين كنت انتظر منه مكالمة تواسيني وتنسيني أحزاني لما أمي كانت بالمستشفى بس خاب ظني...
بشاير: طيب قارنتيه برياض..."هزت رأسها بلا"... خلي عقلك اللي يختار مو قلبك...
هاجر: خايفة أكون خذلت رياض وخنته وخايفة ارفض سلمان ويعاقبني ربي بواحد لعين ومتسلط...
بشاير بخبث: اسمه سلمان يا عيني هاجر وسلمان تصدقين عاد ما يلوق...
هاجر بقهر: ما عوزك أصلا اسمي يلوق على كل شئ...
بشاير تغمز لها: واسمه بعد ترى مو شين على الأقل أحسن من رياض...
هاجر بدهشة: لا عاد حدك... رياض Special بكل شئ حتى برزته وهيبته...
بشاير: بنت أعقلي وفكري باللي جاك مو باللي نساك..
هاجر بحزن: تتوقعين انه نساني...؟؟؟..
بشاير بتفكير: ليش لا... دامه غير شريحته وقطع الاتصال معك...
هاجر: أنا السبب ياليت ما كنت صريحة أكثر من اللازم ما توقعته انه حاط بباله زواج ومن هالكلام...
بشاير: يا الغبية دام وصلك أكيد يبغى يتزوجك.. اممممممم ليش ما تزورينهم ومنها تقدرين تكلمينه وتقولين له اللي بقلبك يله عاد خلينا نفرح فيك من زمان ما حضرت عروس...
هاجر بغرابة: لا والله وأنتي حضرتك متى ناويه تتزوجين...
بشاير وقفت: للحين العريس ما طق بابنا وإذ طق ليش بماطل وبيني وبينك وراي مشوار طويل بدراستي وناويه أكملها واخذ دراسات عليا والحين لا تعطليني عن محاضرتي.. سي يو.."تركتها لوحدها تفكر بمصيرها المجهول هل بيكون مع سلمان اللي تقدم لها أو رياض اللي نساها.."...
دخلت عليها وشايله أغراضها حصلتها صاحية ومنسدحة بالسرير وعلامات التعب تملوا وجهها...
منال: أميرة... وشلونك الحين؟؟؟..
أميرة تحاول تجلس: بخير... الساعة كم..؟؟..
منال: أي ساعة يا قلبي شيخ الشباب له ساعة ينتظرك برا.."مدت لها عبايتها"...
أميرة بغرابة: وأنتي وش عرفك انه ينتظرني برا الحين..
منال: دق أكثر من مرة وبالأخير رديت عليه بعد ما سال عنك قلت انك عند الطبيبة وقال انه برا ينتظرك...
أميرة بعصبية: ومن سمح لك تردين عليه.. طلع الخوف مو من نجلاء منك أنتي وهذا عندك زوج وكذا تسوين.. "ناظرت لها باشمئزاز وتركتها بحيرتها وش فيها هذا عالطول عصبت على شئ تافه وما يسوى طلعت من غرفة الطبيبة وتواجهت مع شوق.."…
شوق: راحت أميرة...؟؟..
منال بضيق: إيه راحت..
شوق: منال وش فيك...؟؟.."هزت رأسها بلا"... وشلون لا واللي يشوف شكلك كأنك بمصيبة يا كافي..
منال بضيق: أميرة قالت لي كلام أول مرة اسمعه منها..
شوق: وش قالت لك..؟؟..
منال: قلت لها أني رديت على زوجها وسوتها سالفة وجدعت علي كلام قوي بصراحة ما توقعت منها
شوق تواسيها: يمكن متضايقة من شئ وحطت فيك ولا تنسين من حقها تغار بصراحة صوتك يجنن بالتلفون وشوفي أخواني إذ دقيتي على الثابت وكيف يسالون عنك...
منال بدهشة: من صدقك تتكلمين.."هزت رأسها بأيه"... ياربي وش أسوي هذا صوتي...
شوق باستخفاف: غيريه..؟؟...
منال بغرابة: أغيره..!!!..
شوق باستخفاف: إيه غيريه..
منال بدهشة: وشلون أغيره أخشنه مثلا..."بصوت خشن".. ممكن شوق.."ضحكوا على بعض"...
أول ما تركتها عالطول لبست عبايتها وطلعت وعقلها مع الخاين اللي ما تأدب... وصلت معه لصديقتي وش أسوي فيه يا ربي.. هذا اللي ترك سوالفه... أصلا اللي مثله ما يترك طباعه الرديئة ويبغى له تربية صارمة...
شافت سيارته ووصلت لها بخطوات سريعة وبرأسها شر أول ما فتحت الباب شافته بيده جواله...
أميرة تقفل الباب بقوة: أنت ما تستحي على وجهك... أنا أبغى اعرف شئ واحد أنت متى تتأدب..؟؟.. متى تعقل عن حركات الطيش والمراهقة..
متعب بغرابة من أسلوبها العدائي: بسم الله وش فيك جايه بشرك وش تخربطين أنتي..!!..
أميرة بعصبية: من سمح لك تتكلم مع صديقتي ليكون عجبك صوتها وما قدرت تقاوم وسحبتها بالكلام المعسول..
متعب بعصبية ويحرك السيارة: أميرة ثمني كلامك و أوزنيه قبل ما تقولينه.. وبعدين دقيت عليك أكثر من مرة وحضرتك ما تردين على الأقل صديقتك لها قلب يحن مو مثلك قاسية وما تعرفين الرحمة...
أميرة بقمة قهرها وعصبيتها: صدق انك سخيف وما تربيت.. و....
متعب قاطعها بصوت عالي: أمــــيـــــرة.... قسم بآيات الله أن ما تأدبتي بالكلام لا أسوي شئ تتندمين عليه طول عمرك...
أميرة بنفس عصبيته وبصوت مخنوق: وش بتسوي يعنى بترجعني بهدومي للخرج... أحسن رجعني أنا أصلا قرفت العيش معك وما عاد تهمني ولا عاد أبغاك...
متعب بعصبيته: أصلا أنا مليت منك وزهقت من معاملتك ومن العيشة معك..."جمعهم الصمت بينهم وطال الوقت فيهم... حاول يهدي نفسه ما تصور تنفجر أعصابه عليها وباليوم بذات... حس ببكائها الصامت يا ربي كل ما اعدل اللي بيننا كل ماله يسوء.. وكل شئ يصير ضدي وعكس ما أبغى وش الحل ورأسها عنيد.. وصلها البيت وعالطول فتحت الباب من غير ما تعبره... أول ما دخلت الصالة شافت خالتها جالسة وبجنبها هاجر...
منيرة تبتسم: هلا يمه أميرة.."حبتها على رأسها"... وش فيك..؟؟..
أميرة تحاول تتمالك نفسها: ما فيني شئ يا خالتي عن إذنكم بروح ارتاح فوق.."مشت شوي ووقفت على صوت خالتها"...
منيرة توقف: والغداء ما تبغين..؟؟...
أميرة تحط يدها على بطنها: مو مشتهيه أكلت هناك...
منيرة: وينه متعب..؟؟..
أميرة تضغط على الألم: ما ادري.. "تركتهم يناظرون ببعض بحيرة ودخلت غرفتها وتسندت على الباب وكانت تحس بألم فضيع... والله مليت منه ومن الوضع كل ما أشوف أمورنا تتعقد أكثر وأكثر ولأني اقدر أحلها... وشلون أحلها بنفسي ولا احد يسمعني اقل شئ...؟؟.. وحطت يدها على بطنها يا الله هذا وقته الحين إن شاء الله احصل حبوب ويخف علي أنا مو ناقصة.."..
هاجر بغرابة: يمه سمعتي وش قالت أميرة...
منيرة حيرة: وش قالت...؟؟...
هاجر: تقول ما تدري عن متعب... احد ما يدري عن زوجها وين راح... والمشكلة موصلها توني شايفه سيارته وقفت عند المدخل...
منيرة تجلس: هاجر يمه لا تدخلين بشئ مالك فيه..
هاجر تجلس بجنبها: يمه الله يهديك وش قلت الحين بس غريبة نسألها عن اخوي ما تدري وينه.. حتى هو ما نزل معها كالعادة..
منيرة: مالنا شغل فيهم وخليك بحالك والحين ما قلتيلي عن رأيك بسلمان...
هاجر تحوس بفمها: هااااااه..... اممممممم... يمه ليش مستعجلين خلوني اخلص دراستي بالأول…
منيرة: ما فيها شئ تزوجي وكملي دراستك هذه أميرة بسم الله عليها ما ضرها...
هاجر توقف: يمه أنا غير وأميرة غير لا تقارنون بيننا الله يخليك... يله ماما سي يو.."طلعت فوق"…
منيرة بصوت عالي عشان تسمعها: وش أقول لأخوك لسألني...
هاجر تطل عليها: مثل ما قلتلك..."راحت عنها وجلست منيرة تفكر ببنتها الله يهديك يا هاجر احد تجيه فرصة مثل هذه ويقول اللي قلتيه ما راح أقول لمتعب شئ للين ما أقنعها مع بلقيس.."...
دخلت بغرفتها وبرأسها منوال انها تزورهم لازم أشوفك يا رياض وتعرف أني غلطت وأنت الوحيد اللي اخترته بعقلي مو بقلبي مثل ما يقلون"...
كانت فاجعة للكل وخاصة على عزيزة اللي فقدت الوعي أول ما تلقت الخبر كأن كابوس حل عليهم مكان احد مصدق اللي صار لهم رياض وفوز وشلون وكيف... لكن بفضل عناية الله ولطفه كتب لهم أعمار جديدة لكن الأيام كفيله أن تجعلهم يتعايشون مع أوضاعهم الحاضرة... أول ما تلقوا الخبر كلهم بالمستشفى ينتظرون الفرج من العزيز الحكيم... بالاستراحة كانت عزيزة جالسة تصلي وتدعي ربها يلطف بعيالها وإبراهيم كان على أعصابه ينتظر خروج الدكتور ويطمنه عليهم أما نجود اللي صابرة ومحتسبه وقلبها مع الداخلين وسلطان الوحيد اللي متماسك بينهم كان مع أبوه كل ما قام يهديه ويجلسه ويحاول يذكره انه قضاء وقدر.. لمى اللي أكثر وحدة منهم منهارة وتعبانه على أخوها اللي زعلان منها وما تعرف عنه شئ وتمنت تواجهت مع أخوها على الأقل تريح ضميرها قبل ما يصير اللي صار... وفوز اقرب وحده لها وش راح بيكون حالها وزواجها ما بقى إلا اقل من شهر... اللهم تلطف فيهم وترحمهم...
طلع من صلاة العصر بعد ما تلقى اتصال من سلطان وقاله عن الحادث... عالطول دخل البيت متجاهل أمه ورغد اللي جالسين بالصالة دخل غرفته غير ملابسه ونزل بسرعة وتقابل مع أبوه...
حصة وقفت بغرابة: وش فيك أناديك وما تسمعني..
طلال بضيق: سامحيني يمه ما انتبهت لك..
حصة باهتمام: وش فيك طلال..."ما رد عليها"... ما ترد..؟؟..
طلال بضيق: بنزل لرياض يمه..
محمد: ليش تنزل اليوم أربعاء وش عندك هناك...
طلال يتجنب نظراتهم: رياض.... رياض..... سوا حادث..."سمع شهقة أمه القوي"..
حصة تمسك قلبها: ليكون صار له شئ..؟؟...
طلال بعبرة مخنوقة: للحين ما احد يدري عنه والله يستر...
محمد بضيق: لا حول ولا قوة إلا بالله ومتى صار الحادث...؟؟...
طلال: اليوم بعد ما اخذ فوز من الجامعة...
حصة بين دموعها: وفوز معه..."هز رأسه بأيه"... ليكون صار لها شئ..؟؟..
طلال بضيق: حاله فوز مو اشد من حاله رياض أنا لازم أروح لهناك اطمن عليهم على الأقل أوقف بجنب خالتي وأبو سلطان..
محمد بضيق واضح: انتظر بروح معك...
حصة بعبرة مخنوقة: وأنا بعد بروح اطمن على ولدي وفوز وبشوف أختي الله يصبرهم ويلطف فيهم...
محمد: وتتركين رغد هنا..؟؟..
حصة تحط يدها على رأسها: لا أكيد نأخذها ونمرها على خوله...
طلال: خلاص اجل يله يمه عجلي نفسك وخلونا نوصلهم هناك بدري.."طلع منهم وركب سيارته حاس بضيقة وده يبكي ويرجع للزمن للوراء ولا صار الخلاف بينهم بعد ما ركبوا كلهم وصلوا للرياض ووصلوا رغد لامها وقالو لخوله اللي انصدمت وبكت كثير... جلست تدعي لهم بالسر عسى ربي يهون على خالتها ويلطف بعيالها ويشفيهم... دخل مساعد وفرح كثير لما شاف رغد نايمه بحضن أمها لكن اللي ضايقه لما شاف خوله تبكي وسرحانة وكأنها تفكر بشئ... أول مرة يشوفها كذا وما يعرف ليش حس بشئ يشده لها يمكن كانت جذابة بعيونها الناعسة والحزن طاغي عليها وكملها بنظره... لا الظاهر قامت الأمور تتلخبط معي هي ليش تبكي..؟؟.. جلس عندها حست فيه وناظرته بعيونها الحزينة المليانه دموع ومن غير سابق إنذار ضمته وبكت بقوة أول مرة يشوفها ضعيفة كان يشوف مصدر القوة تشع بعيونها الناعسة.. حاول يهديها عشان يفهم وش صار معها ولما عرف وقف بيروح عشان يطمنها عليهم... وقبل ما يتركها تفاجئت من طريقته طبع بوسة على خدها وراح ناظرت فيه بدهشة ولا القى نظره لها ومشى بطريقه... كانت هذه أول مرة يسوها معها من يوم تزوجوا إلى الحين"...



""" الجزء التاسع عشر """
بدء اليوم طويل وشاق على عائلة إبراهيم وعياله اللي ما احد يعلم فيهم إلا الله سبحانه... الكل كان ينتظر الفرج من الكريم وبخروج الدكتور اللي طلب من أبو سلطان وولده يكلمهم..
إبراهيم بضيق: يعنى وشلون يا دكتور يعنى ما في أمل..؟؟..
سلطان يهدي أبوه: يبه الله يهديك قل لا اله إلا الله...
إبراهيم بصوت مخنوق: ما تسمع وش يقول يا سلطان أنت فهمت كلامه...
سلطان: يبه الدكتور ما كمل كلامه الحين...
محمد بحزن: أبو سلطان ترى مو زين لك اللي تسويه بنفسك كل هذا مقدر ومكتوب..
الدكتور: يا أبو سلطان أنت كبير ومؤمن بالله والمفروض تكون أقوى من عيالك.."ناظر له بعيون حزينة"..
إبراهيم بصوت كسير: استغفر الله العظيم.. لا حول ولا قوة إلا بالله..
الدكتور: حاله رياض مستعصية ويبغى لها عمليات عشان يرجع حبله الشوكي لمكانه الطبيعي..
طلال بضيق: يعنى دكتور ما راح يمشى...
الدكتور بحذر: إيه.. وبصراحة أكثر معه شلل نصفي.. "طال الصمت بينهم".. لان الصدمة كانت على العمود الفقري وأثرت بشكل واضح وكبير على الحبل الشوكي وأدى إلى انحرافه...
سلطان بضيق: يعنى يبقى طول عمره... ما يمشي
الدكتور: تقدر تقول فيه أمل لكن نسبه نجاحه 45%...
محمد: طيب نقدر نرسل أوراقه لبرا ونشوف هل النسبة تتوفق مع اللي قلته...
الدكتور: ليش لا..
إبراهيم بفرح: طيب وش تنتظر ولا تهمك أي تكاليف..
الدكتور: هذه الأوراق والتقارير عندي وأنا بالخدمة لو حابين ترسلونها الحين وراح أتكفل بالمتابعة لان كل ما أسرعنا كل ما صار الوقت من صالحنا..
إبراهيم: اجل أرسلهم لأكبر مستشفيات ولا تشيل هم المصاريف...
الدكتور وقف: إن شاء الله والحين راح أبدء بالاجرائات "قبل ما يطلع وقف على صوت أبو سلطان"..
إبراهيم: وبنتي فوز كيف حالها ما ذكرت شئ عنها...
الدكتور يطمنه: اطمن إن شاء الله بخير تقدر تسال عند دكتور بدر لأنه هو مسك حالتها.. عن إذنكم...
محمد حط يده بكتف إبراهيم: استهدى بالله يا أبو سلطان والحمد لله على كل حال وان شاء الله التقارير اللي راح يرسلها الدكتور تجيب فايدة وعكس الكلام اللي قاله...
إبراهيم يرفع عيونه للسقف: آمين يا محمد يا رب تلطف بعيالي وترحمهم وتشفيهم يا رب...
سلطان: يبه بعد إذنك بروح أنا وطلال نسال عن الدكتور اللي ماسك حاله فوز ونطمن عليها...
إبراهيم وقف بتعب: اجل بروح معكم...
محمد: وين تروح يا إبراهيم ما تشوف وضعك ارتاح والعيال يطمنوننا... أبوي سلطان روح أنت وطلال وطمنونا عنها وحنا ننتظركم هنا وإذ أمك أو احد سألكم عن رياض قولوا كل شئ بخير.."طلعوا من غرفة الدكتور وراحوا يسالون عن الدكتور بدر وفكرهم بالتقاير اللي متأملين خير... "...
الساعة 8 بالليل جالس بالاستراحة سرحان بالوضع اللي كل ماله يتدهور لازم احصل حل أنا مليت من العيش كله برود وملل وفوق كذا تتهمني أني للحين على سوالفي.. يا الله يا أميرة متى تحنين على وتسامحيني خلاص تعبت وحاولت أتقرب منك وأنتي ولا هامك شئ ليش كذا يا أميرة ليش.. ليش تبنين بيننا حواجز..؟؟ خلاص أنا ذقت وتعذبت وأنتي ما تحسين فيني ما تحسين بالعذاب اللي أمره كل يوم وأنتي قريبة مني لكن قلبك بعيد عني مو قلب أميرة اللي عرفت...
سلمان يقطع عليه التفكير: يا بختها اللي بعقلك...
متعب حاول يكون طبيعي: تراقبني أنت وجهك...
سلمان باستهبال: وش زينه وجهي أهبل مثلك.."مارد عليه"... وش فيك يا أبو الشباب عسى ما شر..
متعب يبتسم بحزن: سلامتك يا سلمان لا تشيل همي...
سلمان بهمس: للحين الأهل مسوين لك ثقل..
متعب يتنهد بضيق: ياليت على الثقل كان هانت بس مو راضيه تنسى اللي صار تعبت معها ومليت...
سلمان: هونها وتهون وإذ تحب زوجتك صدقني راح تتخطى كل شئ بس اصبر وطول بالك عليها وحاول انك تتقرب أكثر من أول وتكسر اللي بينكم...
متعب: يا سلمان حاولت والله العظيم بس هي عنيدة مو راضية تساعدني...
سلمان بخبث: هااااااه متعب ليكون مشتاق..
متعب بحالميه: إلا بموت من شوقي لها بس هي تعطيني وجه والله لا أعوضها على اللي صار..
سلمان: يا أخي صير أحسن منها بكذا راح تجتاز أول خطوة بينكم لا تحاول تعصب عليها وافهمها قبل أي شئ حتى لو عصبت عليك..."سرح بكلامه وبخاطره يقول أنت لو تعرف وش صار بيننا ما قلت اللي قلته وانتبه عليه".. يا رجال استهدي بالله وان شاء الله هالامور راح تتخطونها بس محتاجين شويه وقت..
متعب بضيق: متى يا سلمان أنا مليت وزهقت وهي للحين على زعلها وكأني أكفرت..."ودق جواله"...
سلمان بقهر: يا أخي جوالك ما سكت من جلست وهو بس يدق رد أو قفله...
متعب يبتسم: يا شينك إذ بالغت بالكلام وتليقفت.. وبعدين هذا مساعد خلني أشوف وش عنده...
ما توقفت من الصياح كل مالها مناحتها تزيد على عيالها وحصة كانت معها بكل لحظة ما فارقتها تحاول تخفف عنها وتصبرها...
حصة بضيق: الله يهديك يا عزيزة احمدي ربك على اللي جاهم ترى حرام اللي تسوينه...
عزيزة بين دموعها: يا حصة هذولاء عيالي استغفر الله وأتوب إليه والحمد لله على كل حال.... حصة ما كأنهم تأخروا عند الدكتور..
حصة: لا ما تأخروا أنتي الله يهديك شاغله عمرك يا بنت الحلال ما سمعتي وش قالك سلطان دام رياض بخير وإن شاء الله فوز بألف خير... قومي صلي لك كم ركعة وادعي لهم ومنها ترتاحين من التفكير...
عزيزة تهجد صوتها: لا تلوميني يا أختي حر ما فيني عساك ما تذوقين اللي أذوقه..."قامت وهي تبكي وتدعي ربها بالسر بالشفاء ويرأف بحالها"...
حصة وقفت عندها: يمه نجود روحي للبيت أنتي ولمى..
نجود تبكي: كيف نروح ونترك رياض وفوز هنا..
حصة: حنا عندهم...
نجود: وأمي وأبوي يا خالتي شوفي حالتهم مو اشد مننا
حصة بحزن: لا تلومين اهلك ترى مهما كان الظناء غالي وانا خالتك بس شوفي حالتك وحال لمى ارجعوا وارتاحوا وتعالوا بكرة أحسن لكم وانا برجع مع أمك بعد ما نطمن على فوز...
لمى بصوت مخنوق: لا يا خالتي ما نرجع إلا وأمي معنا.. ونطمن على رياض وفوز...
حصة: إن شاء الله هم بخير.. بس انتم اهدؤء شوي عشان أمكم اللي ذبحت نفسها بدل ما تشدون من أزرها تتعبونها...
نجود تمسح دموعها: إن شاء الله خالتي...
حصة بحنان: الله يرضى عليكم ويطمنكم على الغاليين..
أول ما فتحت عيونها استغربت المكان وحست بجفاف في حلقها وبجسمها متخدر شدها منظر متعب وهو نايمه على الكنبه حاولت تستوعب وتذكرت أنها ولدت وتذكرت كل اللي صار بينهم رجعت غمضت عيونها ولفت وجهها على الجهة الثانية...
الممرضة: صوباح الكير مدام..."ابتسمت لها بتعب"... كيف هال انتا..
أميرة بصوت كله تعب: شوي تعب هنا.."أشرت على مكان الألم"...
الممرضة: ايوه هدا لازم يوجأ باد أمليه بادين فيه روه ما فيه كوف.."حست عليه لما رفع رأسه وبوجه ابتسم وثم قام ودخل الحمام"...
أميرة تبلع ريقها: وين بيبي..؟؟..
الممرضة: فيه هداناه.. هدا زوز انتا مسكين كله نوم هنا.. "أشرت على الكنبة القريبة من سريرها وسمعت صوت بابا الحمام ينفتح وطلع ووقف عندها منحنى يدرس ملامحها التعبانة...
الممرضة عند الباب: مستر متاب دكتورة يبقى انتا...
متعب: طيب.."ناظر لها بحنان"... حمد لله على السلامة..."ما ردت عليه"... وشلونك الحين..؟؟..
أميرة بخجل مخلوط بعتاب: بخير...
متعب يبتسم بجاذبيه: تعرفين وش جبتي أو ما تعرفين..
أميرة بتحدي: ولد.. كنت عارفه من قبل..
متعب بدهشة: ولا قلتيلي يا النذله.. تدرين عاد أهم شئ سلامتك تسوى الدنيا وما فيها كم أميرة عندي.. "انتظر تعليقها اللي تعود يسمعه منها دخلت عليها أمها اللي عالطول جت وباستها وكانت خوله معها شايله باقة ورد كبيرة وبعد السلام جلسوا عندها وقالهم بيروح لدكتورة ومن ثم للبيت عشان يجيب أغراض لأميرة.."...
الساعة 9 الصبح وتوها نازله جلست تفطر مع أمها وجدتها وشافوا متعب دخل عليهم ومبين انه ميت تعب وشكله ما ذاق النوم...
منيرة بغرابة تناظر خالتها: من وين جاي يمه..؟؟..
متعب يجلس بتعب: من المستشفى أميرة ولدت...
منيرة بفرح: مبروك وحمد لله على سلامتها...
أم عبد الرحمن بنفس فرح منيرة: الحمد لله على سلامتها ومبروك ما جابت وش جابت..؟؟..
متعب: ولد..
هاجر بقهر: خسارة ياليتها بنت...
أم عبد الرحمن: اللي من الله حياه الله يتربى بعزكم إن شاء الله ..
هاجر بفرح: متى نروح نشوف أبوي...
منيرة: وأنتي وش عرفك بيسمونه على أبوك...
هاجر: ما يبغى لها كلام أو أنا غلطانة يا أبو عبد الرحمن.."ما رد عليهم واستغربوا من هدوءه الغير طبيعي..."...
منيرة بخوف: يمه متعب أميرة وولدك فيهم شئ...
أم عبد الرحمن: ليش ساكت.. تكلم قول شئ...
متعب وقف بضيق: لا إن شاء الله أنهم بخير..."نزل عيونه"...
منيرة توقف بجنبه: متعب يمه الولد فيه شئ...
متعب بضيق: يمه ادعي له.."سمع شهقتهم"..لا تخافين عليه بس حالته شوي تعبانه وبعد 24 ساعة بيتضح كل شئ..
أم عبد الرحمن بحزن: وشلون يتضح.. متعب لا تخبي علينا قول وش فيه؟؟...
متعب يطمنها: إن شاء الله بخير هو من أول تعبان ولما تعسرت على أميرة الولادة.. ضغط ودقات قلبه انخفضوا عشان كذا سوا لها عملية خافوا عليه...
منيرة بصوت مكبوت: وأميرة تدري..؟؟..
متعب: لا يمه ما تدري والحين تركتها ترتاح وأنا بعد من أمس وأنا واقف على رجولي.."مشى شوي وتذكر عيال عمته"... إيه صح نسيت أقولكم رياض وفوز أمس سوا حادث...
أم عبد الرحمن وقفت عنده: ليكون صار لهم شئ...؟؟...
متعب: لا هم بخير...
منيرة: وبأي مستشفى هم...؟؟...
متعب التفت عليهم: إذ قمت راح أوصلكم لهناك يله عن إذنكم..."طلع وتركهم يفكرون بحالهم وبحال عزيزة ودعوا لها بالصبر وان يشافي عيالها وما قدرت أم عبد الرحمن تصبر للين ما يصحى متعب طلبت من منيرة تدق على عزيزة تطمن عليهم بنفسها... أما هاجر اللي من سمعت الخبر مو قادرة تصدق عالطول أخذت أغراضها وطلعت لبيت بشاير تقولها اللي سمعته ومن حسن حظها ما صار عليها محاضرات وجلست كل اليوم عندها تطلع المكبوت وهي مو قادرة تسوي شئ حست أنها عاجزة ومو قادرة تفكر.."...

مر أسبوع والأوضاع في تحسن ولله الحمد... ولد متعب مرت حالته بسلام والكل فرح وحمد ربه وأكثر شئ هو اللي بيطير من الفرح والسعادة.. لان هالطفل هو الوحيد اللي راح يكسر الحاجز مع أميرة... أميرة اللي تغيرت حياتها بوجود دحومي وكأنها ضيعت ضالتها وحصلتها بولدها... عرفت بأمر فوز ورياض تضايقت كثير وخاصة على متعب اللي المفروض يقولها يعنى هذا جزأته خايف عليك وبالأخير حطتيها برأسه.. مسكين يا متعب... أخذها على قد عقلها ومشى الأمر عادي لأنه خلاص مل وتعب من الوضع معها لازم يحل كل اللي بينهم... دام الماضي انتهى وللأبد من حياته... وأميرة هي سعادته وهناه والمستقبل مستحيل يفرط فيها وخاصة أن دحومي هو ثمرة هالحب اللي مستحيل يتخلى عنه حتى لو حصل جفاء منها راح يصبر للين ما تتخطى المحنه... أما رياض اللي قرروا السفر لبريطانيا على نهاية الأسبوع وطلال ما قصر معه ما تركه يشيل هم شئ... حتى دراسته قدم له عذر... فوز اللي انعزلت عن العالم بسبب ما جاها مصدومة ومو راضيه تتكلم مع احد أو تسمع احد بغرفتها حبيسة واللي زاد عليها ودهور نفسيتها لما جت أم زوجها تبلغهم عن قرار ولدها بالانفصال.. وبرغم معرفتها أن مشعل مازال يزورهم قررت تنفصل من غير أي مناقش دام يكسب من ورآها اجر.. حتى لو مو هو اللي قال بس يكفى عرفت انه يشفق عليها ففضلت تبعد أحسن من تسمع بنفسها و ينهد عليها مثل الجبل وتحطم ما بقى لها من أحلام....



عزيزة بحزن: والله يمه يا مشعل حاولت معها مو راضيه تقتنع ولا تفهم.. كلمتها وعمك كلمها أكثر من مرة مو راضية تسمعنا..
مشعل بضيق: عمتي الله يخليك احد قالها أني ما ابغاها قولي لا تخبين علي أنتي ما تعرفين معزة فوز عندي ومستحيل أفرط فيها أنا شاريكم يا عمه..
عزيزة بحيرة: والله يا يمه ما ادري وش أقولك أنا عارفه انك رجال ما تتفوت وأمر فوز إن شاء الله بينحل بس هي ما تسمع...
مشعل: بعد أذنك يا عمتي تقدرين تناديها..؟؟..
عزيزة وقفت: من طلعت من المستشفى وهي ساكنه بغرفتها مو راضيه تطلع... بس تدري تعال فوق وكلمها يمكن ربك يهديها وتسمع منك.."طلعوا فوق وبعد ما فتحت الباب أول شئ طاحت عيونه على وجهها البريء والمنكسر والشاش اللي ملتف حول عيونها"...
فوز بصوت مكسور: خير يمه وش بغيتي.."بغت تتكلم لكن عالطول مسكها مشعل عشان تسكت وتتركهم لوحدهم فهمت عليه وطلعت"...
مشعل بابتسامه فرح مخلوطة بحنان: وشلونك فوز.."ما درت عليه وحست بصاعقها قويه عليها"... حمد لله على السلامة وما تشوفين شر...
فوز توقف بعصبيه: الله يسلمك... ممكن اعرف وش تبغى..؟؟.. مو تقول بترسل ورقتي أشوفك تأخرت فيها...
مشعل يوقف عندها: ورقتك..!!.. من قالك هالكلام..؟؟..
فوز تمشي بحذر عشان ما تخبط باللي قدامها: مو هذا الكلام قلته لامك مو قلتلها تبغى تتطلقني وما عندك استعداد تعيش مع وحدة..."تهجد صوتها"...عمياء.. مو هذا كلامك...
مشعل يهديها: فوز.. اعتقد أول ما عرفنا بعض كنا على اتفاق تذكرينه أو الحادث نساك أيها...
فوز بابتسامة خبث: لا ذاكرته زين وبعدين سألتك سؤال ليش تتهرب منه..؟؟..مالك وجه تقابلني..
مشعل: لا لي وجه ومناسبة اللي قلتيه ما تصورت بيوم أو بلحظة تشكين بكلمه قلتها لك يا فوز أنا عرفت فوز الإنسانة... فوز الطيبة... فوز المسامحة... فوز الصبورة فوز المؤمنة.. فوز المتفائلة... يا فوز دامني متمسك فيك مستحيل أي كان يبعدنا عن بعض حتى لو هي أنتي سامعه... وعلى فكرة بعد أذنك راح أخذك تسافرين مع رياض عشان تسوين العملية هناك...
فوز بعبرة مخنوقة: تضحك على مين يا مشعل أنا وضعي ما راح يتغير فيه شئ حتى لو سافرت وعرضت علي مليون طبيب راح يقولون لك نفس الكلام حالتي ميؤس منها.."جلست على الأرض تبكي" وش تبغى فيني..؟؟.. أنا إنسانه ناقصة وأمك راح تدور لك على اللي تسعدك مو تتعبك بحياتك وصدقني يا مشعل راح افرح لك و...
مشعل يجلس بجنبها: أنتي حياتي... وما راح أفرط فيك ومن قال أني بلاقي وحدة مثلك ما صدقت على الله أحصلك.. ولا يهمك كلام أمي دامني أنا اللي أبغاك لي..."حضنها ما هان عليه يسمعها تبكي".. خلاص يا فوز اللي صار لك مقدر ومكتوب وأنا راضي فيه وأنتي المفروض تكونين راضية ومؤمنه والحمد لله الدكتورة والبروفسور أكدوا شفائك بس هدي حالك واصبري...
فوز بصوت متقطع: تدري كم نسبه نجاح العملية 80%
مشعل يزيد من قربها له: احمدي ربك يا قلبي... غيرك يتمنون هالنسبة واحمدي ربك ما صار وضعك مثل رياض اللي محتاج لـ 4 عمليات مو سهله وبالأخير وش النتيجة احتمال ما يرجع يمشى مثل أول..."رفعت رأسها بخوف على أخوها"...
فوز بين شهقاتها: يعنى... بيضل عاجز طول عمره..؟؟..
مشعل: لا يا حياتي تقارير اللي أرسلوها لهناك قالوا انه فيه أمل لكن يرجع يمشى طبيعي هذا اللي مو متأكدين منه وأنتي لا تنسينه بدعواتك.."ما ردت عليه"... فوز اعتقد ما لها داعي تحبسين نفسك ترى اهلك مشتاقين لك وبالأخص عمتي التعبانة... عشاني انزل وأنسى أني بتخلي عنك...
فوز بصوت كسير: طيب وأمك... اخـ
مشعل يقاطعها: مالك دخل بأمي.. وبعدين هذه حياتي أو حياة أمي... وحطي ببالك أنا راضي ومقتنع فيك كذا أو قبل لأني عرفت الإنسانة اللي راح تسعدني واللي راح اضمن حياتي معها طول العمر..."ارتاحت كثير من سمعت كلامه ما توقعت انه بيتخلى عنها قامت معه ونزلوا تحت وأول ما شافتهم عزيزة بكت بصمت لكن مشعل حاول يجبر بخاطر المسكينة وطلب منهم يطلعون معه يغيرون جوا... بس عزيزة رفضت لأنها تبغى تروح لرياض وتنتظر إبراهيم يجي من المسجد شاف أنها فرصة تطلع فوز من اللي فيه وراحوا لرياض يتطمنون عليه"............
البارحة يا ناس عايش في غيبوبة...
من صدمتي لليوم مو بقادر أتكلم....
صدق الخبر اللي شاع والكل سمعوبه...
وأنا الين الحين كأني بعاد احلم...
محبوبيتي يا ناس لغيري مخطوبة...
هز الحشاء بركان وبخافقي أتسلم...
هذا حكم ربي والأقدار مكتوبة...
حدا يباركله وحدا له يسلم...
يا ليتها لو كانت اليوم مغصوبة...
لجي وسط الناس وأنا اتالم...
ويا ويل عين اللي فقد شوف محبوبة....
الكون كله من بعد شوفته اظلم...
حسبي عليه صارت أحلامي مسلوبة....
لحال بي يا ناس ما حل في مسلم...
ابكي ودمعاتي على الخد مسكوبة.....
تتسابق الدمعة على خد تتقسم..
أيام عمري صارت اليوم محسوبة.....
بأخذ من الأيام عبره وبتعلم...
يفكر باليوم اللي صار وكانت صدمة له وياليته ما عرف وصار كل شئ من ورآه... مو يكفى اللي أنحكم عليه حرام لو أنحكم بالإعدام مرتين حرام.. تذكر الحوار اللي صار قبل ساعتين..
"" متعب: هذا صديقي سلمان يا رياض حاب يسلم عليك...
رياض يبتسم له: يا هلا ومرحبا فيه...
سلمان يحط باقة الورد على الطاولة: ما تشوف شر وحمد لله على السلامة..
رياض: الله يسلمك ومشكور...
سلمان بقهر: يا أخي مو بس صديقك إن شاء الله بكون نسيبك من الحين بتمن علي.."تغيرت ملامح رياض نسيبه ليكون خطب هاجر"...
متعب بغرابة: يا أخي أنت ليش كذا مستعجل على رزقك.. "ناظر لرياض".. أقول رياض وش صار على سفرتك ومين المرافق معك؟؟..
رياض يحاول يكون طبيعي: إن شاء الله الجمعة طيارتي ومعي سلطان ؟؟...
سلمان: ودراستك وش راح تسوي فيها...؟؟..
رياض يحاول يبتسم: طلال.."مسك يده بقوه"... ما قصر وقدم لي عذر...
سلمان يرد له نفس الابتسامة: إن شاء الله ترجع مثل أول وأحسن... بس خل إيمانك قوي وتوكل على اللي عينه ما تنام... وعاد هااااااه ما أوصيك أنت أول الحضور بعرسي...
رياض يحاول يبتسم: الله كريم...""..
معقولة هاجر انخطبت.. وانا ليش أفكر فيها وأنا إنسان عاجز صدق ما عندي سالفة قطع عليه أفكاره دخول طلال وحس بسرحانة وخاصة من بعد ما سمعه حس انه تحطم كليا... يكفى الحادث ويجي خبر خطوبة هاجر والله شئ يقهر لو مكانك يا رياض ما اقدر أتحمل يمكن انهار ولا أضل ساكت ولا اعبر عن مشاعري على الأقل تقول اللي بخاطرك مو تكبتها... جلس على الكرسي المقابلة ودق تلفون غرفته.."...
طلال: الوووووو.... الوووووووو...
رياض: مين...؟؟..
طلال يقفل السماعة: ما يرد.. شكله ما أعجبه صوتي.. "شافه يبتسم بحزن"...أقول وش رأيك ما ترد مرة ثانية أكيد راح يعجب بصوتك...
رياض بغرابة: وش عرفك انه بيعجب بصوتي يمكن يصير لي نفس اللي صار لك..
طلال يغمز له: لا أنت غير.. أنت صوتك ما يتفوت إذ احد سمعه..
رياض فهم عليه: تقصد هاجر... لا مستحيل... خلاص هاجر... ماتت والحمد لله جت صدمة أحلامي كلها مرة وحدة من الحادث ثم عجزي والعمليات وبالأخير خطوبة هاجر.. خلاص يا طلال انتهيت وانتهى كل شئ... تصدق مالها داعي كل هالمشاوير وبالأخير ولا شئ..
طلال: لا تقول كذا يا رياض كل التقارير تأكد بشفائك بس محتاجين لشويه صبر وإيمان منك وتوكل على ربك ولا تيئس...
رياض يتنهد بضيق: ونعم الاتكال...
طلال: على فكرة وش رأيك أروح معك...؟؟؟...
رياض يمسح دمعه قبل ما تنزل: لا ما يحتاج الامتحانات على الأبواب وما بقى شئ... بعد ما تخلص تعال عشان نكمل دراستنا هناك أنا نويت أكمل دراساتي وش رأيك؟؟
طلال بابتسامة أمل: عين العقل كنت بقولك.. أثريك كنت تخطط من وراي ولا تقولي...
رياض يتنهد بتعب: تصدق عاد... ما خطرت ببالي إلا بعد ما قرروا سفرتي وخاصة أنها بتطول.. وبعد ما سمعت سلمان عزمت على القرار...
طلال بعطف: يا رياض ولا تقنطوا من رحمة الله.. خل إيمانك قوي وان شاء الله بتتعافى وترجع مثل أول وبتاخذ هاجر...
رياض بضيق وابتسامه جانبية: أخذها..!!.. خلاص يا طلال البنت مخطوبة ليش اجبر نفسي عليها يكفى ما فات.. المهم الله يوفقها.. بس أنت عزم وتعال معي
طلال وقف بضيق على حاله: راح أجي معك بس بعد ما أعرس على أختك.."شاف الدهشة بعيونه".. ليكون عندك مانع؟؟..
رياض يبتسم: لا وش دعوة... بس يا طلال إذ أنت ما تبغى......
طلال بقهر قاطعه: بس ولا كلمة... قل ايش ما أبغى يا رجال أنا احبك ومن زود حبي لك أبناسبك.. ليكون ما تبغاني صهرك وما أشرفك...
رياض يبتسم له: افاااااا يا أبو محمد أنت تشرف بلد بحاله عموما الله يوفقكم...
طلال بابتسامه فرح: آمين.. وعقبالك إن شاء الله لا تقول مات كل شئ دام هالابتسامة للحين بقت بوجهك صدقني فيه أمل.. يله أنا بروح أشوف أميرة قبل ما تطلع واجيك لا تنام وإذ دق رد لأني متأكد أنها هي.. "غمز له وراح.. سرح بأفكاره وبالمستقبل اللي قدامه وش بتكون حياته الجديدة.. هل بيرجع يمشى أو ينحكم بالإعدام مرة وحدة وينتهي من اللي محيرة وشاغل فكرة..؟؟.. خلاص انتظرت كثير وراح كل شئ حتى هاجر راحت.. حط رأسه على المخدة ومن غير ما يحس نزلت دمعة طهرت كل ما فيه ويسترجع شريط ذكرياتهم الحلوة والمرة.. واللي جمعتهم مع بعض ويتذكر أجمل ما قالوه وأجمل ما صار معهم... قطع عليه التلفون مسح الدمعة وحاول بصعوبة يرفع السماعة...
رياض بجهد: الوووووو....الوووووووووووو
...: ...................................
رياض بقهر: الوووووووووووووووووووووووووووو
هاجر بتوتر: رياض..."خفق قلبه بسرعة ما يعرف سبب خفقانه.. ما يعرف إذ شوق أو عتاب أو ايش بالضبط"...
رياض بضيق: معك رياض... من معي..؟؟..
هاجر تحاول تضبط من صوتها المرتجفة: هـ... هاجر.... حمد.. لله على السلامة
رياض: الله يسلمك...
هاجر بين دموعها وعبرة مخنوقة: ما تشوف شر...
رياض تضايق لما حس أنها تبكي: الشر ما يجيك... خير هاجر ليش متصلة..؟؟...
هاجر بصدمة: اطمن عليك.. و...
رياض يقاطعها بنرفزه: تطمنين أو تشفقين علي...
هاجر بدهشة والدمع متجمع بعيونها: رياض وش قاعد تقول..؟؟..
رياض بضيق: عموما مشكورة يا بنت عمتي ما قصرتي وصلت المكالمة...
هاجر تحاول تضبط نفسها: رياض اسمعني...
رياض: ايه على فكرة مبروك على الخطوبة.. مع السلامة..."سكر منها وكان منفعل ما يدري ليش سوا معها كذا... المفروض اهدي شوي بس أحسن المفروض من الأول ما أسويها وأتمادى معها... بس هي وشلون تكلمني وهي بذمة واحد.. وش تبغين تقولين يا هاجر.. خايفه ما أسامحك على اللي قلتيه وسببتي لي جرح.. أحسن خلها تحس اللي أحسه ولو مرة بعمرها... أما هي كانت منصدمة من رده فعله العنيفة ورمت نفسها تبكي عليه وعلى تغيره معها.. ليش سوا كذا معي..؟؟.. هذا جزاتي تعاملني كذا يا رياض.. أنا غلطت وندمانه على كل كلمه قلتها لك وأبعدتك عني.. وبعدين وش اللي قاله مخطوبة... من قاله أصلا..؟؟.. وش عرفه أني مخطوبة الظاهر الحادث اثر بعقله مو بظهره... معقولة أمي ما قلت لمتعب أني رافضة سلمان.. اجل وعرفه أكيد متعب قاله... أو جدتي قالت لعماتي.. أنا لازم أتصرف قبل ما يتهور أكثر من كذا... وبعدين أي شفقة قال عنها لا إذ ضليت على هالوضع راح اخسره وما عندي استعداد اخسره"...
من بعد ما أجبرتها أمها ترجع بالغصب صارت بعيده عن الكل حتى من خوله لان تشوف كل من حولها تخلى عنها ولا احد حس باللي داخلها.. بعد ما قضت أسبوع ونص في المستشفى وتكمل فترة النفاس ببيت أبوها... كانت تتأمله وهو يلاعب ولده كان جدا حنون وخايف عليه من أي شئ.. وهذا الشئ ما استبعدته عن متعب اللي لازمها طول فترة قضاها بالمستشفى برغم الجفاء إلا انه كان حنون معها.. معقولة يكفر عن غلطته ويحاول يكسب رضاي باي طريقة تكون.. ليش يا متعب سويت بحياتنا كذا..؟؟.. وش سويت لك عشان تجازيني بالعذاب والمر..؟؟.. وش الجرم اللي اقترفته وتعاقبني عليه..؟؟...
متعب يبتسم وقطع عليها أفكارها: تدرين يا أميرة مأخذ منك شئ واحد..؟؟..
أميرة ببرود: وشو...؟؟؟...
متعب يقربه لها: شوفي عاقد النونه الحبيب على أمه اللي 24 ساعة عاقدتها ومو راضية تفكها...
أميرة تتجنب تعليقه: غريبة ما جبت خالتي معك..؟؟..
متعب يعطيها دحومي: بكرة بتجي مع بلقيس.. إيه صح اخذي جوالك كل شوي ويدق تراه أزعجني...
أميرة بخبث: كان رديت وشفت مين..؟؟..
متعب بنظرة تحدي: ما يحتاج أرد لأنه ما يهمني.. "ماردت عليه وصدت للجهة الثانية".. شوفي أميرة الوضع اللي بيننا لا يطاق وإذ ظلينا كذا مستحيل نعيش مع بعض مثل قبل...
أميرة بنرفزه: أنت اللي جبته لنفسك..؟؟.. أنت السبب في كل شئ.. تتوقع بعد كل اللي صار نرجع مثل قبل والله أحلامك كبيرة...

متعب وقف بعصبية: صحيح غلطت لكن الإنسان مو كامل يا أميرة... والغلط وارد فينا والمفروض نسامح ونصفح إذ مو عشاني.."ناظر بولده اللي حاط يدينه بفمه ويطالع بأمه"..عشان دحومي اللي ماله ذنب.."ماردت عليه ولما طال سكوتها طلع وتركها تفكر.. لا.. ليش أضحي وهو اللي هدم كل شئ حلو ويبغاني أسامحه صعب على الوحدة مننا تعرف بخيانة زوجها وتسكت... ولا تسوي شئ.. بس الحق ينقال متعب ما خاني... خان حبي له وهدم كل نبضه حب فيني تحملها له وهدم ثقة أعطيته إياها وشلون ازرعها من جديد أخاف يجي يوم وتنهدم مرة ثانية... ساعدني يا الله وأصلح حالي.. شافت الجوال وشيكت على المكالمات وشافت رقم شوق ولمى حز بخاطرها منال لما زعلت منها وسمعتها كلام قاسي ما ادري وشلون ثارت هذاك اليوم بتصل اعتذر منها.."..
الكل معه عشان بالليل موعد الطيارة كانت جالسة بهدوئها وعيونها الحزينة على حضنها مو قادرة تحطها بعينه بعد اللي صار ومسكها بالجرم المشهود..
عزيزة بصوت متهجد: يمه رياض انتبه على نفسك وطمني عليك كل يوم...
رياض يأخذ يدها ويبوسها: ولا يهمك يا الغالية... باليوم مرتين أكلمك بس ما أشوف دموعك الغالية... ولا تنسيني من دعواتك الحلوة...
عزيزة تمسح دموعها: غضب عني يمه وعسى الرحمن يشفيك ويخليك ويرجعك لنا بالسلامة..
إبراهيم: شكلكم بتخسرونا بالمكالمات..
عزيزة بغرابة: يوووه... ليكون تمنعني اطمن على وليدي
إبراهيم: ومن قال ما راح تطمنين هذا هو قالك باليوم مرتين لا تصيرين طماعة..
نجود تبتسم: ومني مكالمة لامي خاصة تدق عليك وتطمن بنفسها... هااااااه يا أم سلطان راضية...
عزيزة تهجد صوتها: الله يرضى عليكم كلكم...
سلطان: يمه اللي يشوفك يقول مسافرين نجاهد ترى كلها 4 شهور بالكثير وان شاء الله نرجع لك..
إبراهيم: يله الزيارة ما بقى لها شئ تنتهي ابوي سلطان انتبه على أخوك وعلى نفسك وأول ما توصلون طمنونا..
سلطان: إن شاء الله لا تشيلون هم..."بعد ما سلموا عليهم طلب من سلطان ينادي لمى اللي كانت هاديه بينهم وأول ما دخلت شافته يبتسم..عالطول ركضت وطاحت على صدره تبكي"...
رياض: ليش تبكين لمووووي..؟؟..
لمى بصوت مخنوق: سامحني يا اخوي... والله العظيم ما كنت أبغى أحط راسك بالأرض..
رياض يرفع وجهها له: من قال انك حطيتي راسي بالأرض لمى أنتي أختي الصغيرة ومن حقي أخاف عليك..
لمى: بس أنا ما كنت اقصد..اهـ
رياض قاطعها: خلاص اللي صار صار.. وطلال طلبك مني.."ناظرت بدهشة وبعيون مليانه دموع".. وش فيك شوي شوي على عيونك لتطلع من مكانها...
لمى بخجل وتمسح دموعها: ما تترك حركاتك.. مرة ثانية لا تستهبل...
رياض يبتسم: ومن قال استهبل فعلا طلال يبغى يخطبك وأنا وافقت لا تقولين لا وتفشليني.."ما ردت عليه وابتسمت له بخجل"... هااااه وش رأيك...؟؟..
لمى بخجل: رياض ...
رياض: هههههههههههه خلاص لا تسيحين علينا من الحياء عموما انتي فكري وردي لي خبر... لمووووي تأمرين على شئ من هناك...
لمى بين دموعها: أبغى ترجع لنا سالم وتمشى مثل أول إن شاء الله...
رياض: إن شاء الله.. يله أكيد ابوي ينتظرك ومولع نار عشان تأخرتي.."باسته وكانت فرحانة أخيرا اجتازت المحنه اللي كانت خايفه منها وأخيرا المياه رجعت ما بينهم مع أخوها اللي تعودت على ضحكه واستهبالاته الله يرجعك لنا شافي وتمشى على رجولك مرة ثانية يا اخوي يا حبيبي..... آمين يا رب.."...
حصة بعصبية: وش الكلام اللي قالتيه...
خوله بقهر: اللي سمعتيه يا يمه.."تناظر بمساعد"... هذا اللي تقولين بيحافظ علي ويرعى بنتي..
مساعد بقهر: مو كان فيه تجريح بحقي يا خوله وقدام عمتي بعد...
خوله: مو قاعد أجرحك قاعد أقول لامي عن حقيقة ولد أخوها...
حصة بنرفزه: وأنت يا مساعد احد قالك أني زوجت بناتي لكم عشان استولي على الحلال كله....
مساعد بخبث: ما قلت الحلال كله... قلتك حلالكم..
حصة بقمة قهرها: اعتقد ما فيه فرق..
مساعد ببرود: لا فيه فرق اللي هو جمعتي كل الحلال ولا خصيتي وش الدليل على هذا يا عمه حصة...
حصة: الدليل ما عندك سالفة ولا عقل تفكر فيه زين..
مساعد بقهر: يا عمتي كل شئ واضح ما يحتاج احد قال.. و..
حصة تقاطعه وبصوت عالي: بـــــــس... ما أبغى اسمع منك ولا كلمة... خسارة.... الحين عرفت أني ظلمت بناتي بزواجهم منكم وما عرفت اختار لهم اللي يحافظ عليهم من بعدنا..
خوله بعطف تمسك بكتفها: الله يخليكم لنا يا يمه... ولا تضيقين خلقك ألزم ما علينا راحتك وصحتك...
حصة تناظر لمساعد بقهر: أي صحة وأنا قاعدة اسمع اتهام موجهه لي من زوجك اللي حتى ما احترامنا ولا فوق كل هذا اتهمكم باشتراككم بالخطة..
مساعد بابتسامة جانبية: عمتي... ليش تزعلين من كلمة الحق ليش ما تقولينها وتريحين عمرك بدل هالمثاليات اللي لا تقدم ولا تأخر... واعتقد ما أشوف غيرنا يخليك تمثليين.. خلاص يا عمه الاقنعه طاحت وأولهم قناع عمتي عزيزة ومن ثم أنتي..."مشت شوي ودها تضربه تطلع اللي بداخلها"...
خوله مسكتها: يمه الله يخليك ترى مالها داعي هالانفعال والعصبية...
حصة بعصبية: ما تسمعينه وش يقول ما يستحي على وجه...
مساعد بقهر: خاليها يا خوله ووريني يا عمتي وش تسوين.. تضربيني..!!.. حتى لو تضربين ما راح يتغير شئ بالموضوع... ولا تنسين أني كبير العائلة واعتقد أنها كبيرة بحقي وبحق العائلة أني أنهان وبيتي بعد...
خوله بنرفزه: مساعد... اعتقد زودتها سوى احترام لامي اقل شئ...
حصة للحين بعصبيتها: لا يسوي لي أي احترام... و ما أبغى منه شئ... وإذ الحلال هامك عليك بالعافية وما نبغى منكم شئ وإذ تبغاني أوقع لك على تنازل ما عندي مانع يا ولد اخوي جيبه وأنا حاضره.."ما رد عليهم".. خوله مالك مكانه عنده روحي جمعي أغراضك وتعالي معي...
خوله: ما يحتاج تقولين جمعتهم وخلصت...
مساعد ببرود: ليش يا عمه تأخذينها لما شفتي إن ما فيه فايدة من شئ.. تدرين بطريقتك اثبتي أني على حق بكل اللي قلته..
خوله حبت تقهره: أنا أصلا زهقت من العيشة معك عادني وحدة من الأثاث ولا كأني زوجتك... جيتك بالطيبة ولا شفت منك إلا الحقد والمذلة... وحتى المصروف تصوري يا يمه ما يعطيني مثل العالم والناس وكل ما أقول يقول هذا اللي تبغونه من الزواج اصرف عليك وبس...
حصة تناظر له بحقارة: يله يمه نروح أحسن من نسمع كلامه اللي مثل السم قاعد ينفثه علينا...
مساعد بقهر من كلامها: الحين بينت نواياكم مثل وضوح الشمس لما فشلت مخططاتكم ...
حصة تلبس عبايتها: هذه مخططاتك أنت وبعقلك المريض...
مساعد بعصبية: إذ طلعتي يا خوله مالك رجعه لهنا مرة ثانية ... سامعه...
خوله تقهره: أحسن من قال أبغى ارجع لك... أصلا مليت وزهقت منك وياليت ما تطول ترسل ورقتي وما أبغى أي شئ منك.."سبقت أمها عشان تنزل أغراضها وتنادي على بنتها اللي ناظرت بمساعد بعيون بريئة للحين حاطه بقلبها من بعد ما هاوشها ما تكرم وجبر بخاطر هالطفله اليتيمة من بعد ما طلعوا... جلس يفكر باللي صار وبوجه ابتسامة نصر أخيرا بانت نواياهم لما ما شوفوا رجاء مني قالت اخذ بنتي اصرف من شئ ماله رجاء أو أمل انه يتغير عاد أنا محتاج لك يا خوله... طيف... ما اعتقد تحتاجها... بس الله يعين لازم أمهدم الأمر لامي ولجدتي عشان ما يزعلون ويحطونها براسي... وش تقول يا مساعد أكيد بيزعلون.. يله كلها كم يوم ويرضون.."..
كملت 25 يوم ببيت أهلها والحال كما هو تحاول تنسجم مع الكل وخاصة مع متعب اللي كل يوم يطق مشوار للخرج عشانها... ليش مو عشان ولده...؟؟.. طيب ولا تزعلين عشانكم..
توها داشه من برا وشافت امها جالسة لوحدها بالصالة برغم أن حصة ماتنلام باللي سوته معها بس الأفضل تسوي كذا وإلا ما عاشت الحين... لا تظنون فرحانة لبنتي وأشوفها زعلانه وقليل ما تتكلم معي... بس أنا أم وأحب الزين لعيالي حتى لو على غلط المفروض أصلح مو اهدم بيتها.....
حصة: أميرة....
أميرة تمشي ببطء: نعم...
حصة تبتسم: الله ينعم عليك تعالي ابغاك شوي..." مشت وجلست بتعب وعيونها على رغد اللي جالسه تشوف التلفزيون
حصة: وين ولدك..؟؟..
أميرة: مع أبوه بالملحق..
حصة: أنا عارفه انك زعلانه علي وما تبغين تتكلمين معي... بس يا يمه اعرفي كل هذا من مصلحتك لأني أبغى السعادة لكم... ولا تحسبيني أني مبسوطة وأنا اوديك بيدك بالغصب لمتعب وراضية... تعرفين كنت متضايقة وأنتي تعرفيني إذ ضقت.. وما أبغى هذا الشئ يصير بس أنتي الله يهديك عنيده ما تسمعين الكلام..
أميرة ببرود: وش السبب يخليك تفتحين سالفة قديمه..
حصة بحنان: السبب ما أبغى تزعلين علي.. اعرف انك شايله بقلبك علي لأنك مثلي تشلين ولا تبينين لأحد...
أميرة بضيق: يمه من قال أني زعلانه منك..
حصة تبتسم بحنان: طيب منتي زعلانه... بس أكيد شايله بقلبك علي.."ماردت عليها ووطت رأسها.. وجت امها تجلس بجنبها تلمها".. يمه أميرة كل أم ما تبغى تخرب على بنتها أو توقف ضدها واعرفي اللي سويته معك عشان ولدك وعشانك أنتي ما تشوفين حالك كيف صار حتى نفسيتك تغيرت معنا..
أميرة بعبرة مخنوقة: بس يا يمه أنتي ظلمتيني..
حصة بزعل: ظلمتك..!!.. صح ظلمتكم أنتي وخوله وما احد يدري كيف بتكون حياتكم..
أميرة تحضن أمها: سامحيني يمه ما كنت اقصد بكلامي..
حصة تمسح على رأسها: كلامك صحاني وعرفت أميز الصح عن الغلط..
أميرة ترفع رأسها: يعنى مو زعلانه..؟؟..
حصة تبوس رأسها: عمري ما راح ازعل على أخر العنقود يله الحين ضبطي نفسك لان سارة ونوف جايات يزرونك..؟؟..
اميرة تبوس راسها: ان شاءالله.."قامت وحست ان شئ من حياتها رجع لها ما كانت تعرف كل المدة ان سبب ضيقها.. زعلها على امها.. تعودت ما تكون بين اغلى الناس حواجز.. طيب متعب مو اغلى الناس وبانية سدود مو حواجز..توه جاي طالب كافيه وبعد ما مهد له الموضوع... صحيح بالبداية زعل لأنه واثق من نفسه ما فيه عيب اجل ليش ترفضني...
متعب: سلمان وين سرحت...؟؟..
سلمان يحاول يبتسم: ما رحت لبعيد...
متعب يواسيه: ترى كل شئ قسمة ونصيب..وتأكد أن ألف وحدة تتمناك جت على أختي...
سلمان: لامو القصد يا متعب... بعدين الزواج مو بالغصب بالعكس أنا احترم رأيها وما احد يدري هذه خيره من ربك...
متعب يبغى يشرب: قلتها خيره... وعسى ربي يرزقك اللي أحسن من أختي...
سلمان يبتسم: آمين... إلا تعال متى نشوف دحووومي... ترى اشتقت له...
متعب يطلع جواله: تشتاق لك العافية... أخذت له كم صورة بس لك عليهن شوي... تعرف ما بانت ملامحه الحين...
سلمان بمكر: ما قلت كذا عشان ما اعلق عليه.. بس ولا يهمك معلق معلق ما علي منك.." اخذ جواله وناظر بالصورة وبدء يعلق بالتعليقات المعهودة... كان خايف من رفض أخته تدهور علاقتهم بس الحمد لله سلمان عاقل وما يخلي الأمور هذه سبب بالخلاف وهاجر غبية لما رفضتك احد يحصلك يا سلمان ويقول لا...
سارة تشيله: ما يشبه لك أميرة شكله على أبوه..
أميرة تبتسم: كل من شافه يقول نفس كلامك احد يجبر بخاطري ويقول يشبه لي..
نوف: ولا يهمك.. ترى يشبه لك..
أميرة: يا بعد عمري والله يا نوف عسى ربي يرزقك الذرية..
نوف بحزن: آمين.."ويدق جوالها"... هذا وليد أكيد يقول يله..
أميرة بدهشة: بدري ما شبعت منكم..
سارة: ردي عليه.."قامت ترد برا"...
أميرة: هااااااه يا حلوة كم باقي لك وتشرف الحلوة..؟؟..
سارة بتعجب: خلاص خلتيها بنت..؟؟..
أميرة: هههههههههههههه إيه بنت ومن الحين أقولك تراها لولدي محجوزة مو تقولين لولد نوف..
سارة بحزن: الله يرزقهم إن شاء الله.. ادعي لهم يا أميرة..
أميرة باهتمام: ليش وش فيها..؟؟..
سارة: والله وش أقولك غير أن للحين ما كتب لهم شئ..
أميرة: الله يرزقهم... طيب سارة فيه شئ..؟؟..
سارة تناظر لولدها: اخوي وليد عنده عيب خلقي ونسبة الحمل عندهم 15% نسبة مرة ضعيفة..
أميرة بحزن: طيب يعنى ما فيه أمل يتعالج..
سارة: إلا بس طويل يحتاج لشهور ويمكن لسنوات..
أميرة تناظر لولدها: الله يرزقهم.."ما تدري ليش حزنت على اللي تسمعه معقولة لو أخذت وليد ما راح تشوف ولدها اللي بحضنك يا سارة الحمد لله على كل حال ويا رب ترزقهم بالذرية الصالحة وتخلي لي وليدي"..
نوف تدخل: أميرة وليد يبغى يشوف دحومي..
أميرة تحاول تبتسم: اوكي.."أخذته من سارة وطلعت فيه للصالة وشافت طلال واقف عند الدرج يكلم أمه قالت له عن وليد اللي اخذ ولدها وطار فيه برا.. وجلسوا سوالف بالحوش.. كانت واقفة تشوفه وهو ما يدري فيها لأنها بابهم الزجاج إلا مرئي... ما تدري ليش عطفت عليه... وليد ما يستاهل اللي يجرى له.. إنسان طيب وعمره ما حسد احد أو حقد على احد ويصير فيه كذا... يا سبحان الله كل تأخيره وفيها خيره وما احد يدري يمكن تأخير عياله فيها خير له بالمستقبل وعسى ربي يرزقكم الخلف اللي تتمنوه أنت ونوف.."...



""" الجزء العشرون"""
اشتاق له ميت عليه...
وينه بعد عمري أبيه..
بحكي عن كل اللي صار..
عن طيبته ليل ونهار...
ولهفتي بأحضان أيديه..
وينه بعد عمري أبيه..
حسيت في غيابك بحزن...
مريت بأصعب ظروف..
ليته يجي ليته يحن..
وبعينه أحوالي يشوف..
من يأخذ أشواقي ليه...
وينه بعد عمري أبيه..
راح اللي بعيونه هناء...
وغاب الفرح بغيبته...
ليله بعد ليله وانا...
بس انتظره رجعته...
وأتخيل ليلي بيدينه...
وينه بعد عمري أبيه..
بحالميه سرحانة فيه.. مشتاقة لصوته... مشتاقة لضحكته... مشتاقة لهمسته... مشتاقة لشوفته... تعض أصابع الندم على كل شئ صار بينهم... وشلون خليتك تسافر من غير ما تسمعني..؟؟... وشلون ما أعطيتك قلبي مثل ما أعطيتني قلبك..؟؟.. يا رب اجمعني مع رياض مثل ما جمعتني من أول مرة.. ما أبغى غيره هو اللي أتمنى وأحلام فيه هو كل شئ.. راح انتظرك واللي فيها فيها... ما عندي استعداد أضيع أجمل ما جمعنا حرام الحب يروح كذا مو حادث أو غيره يغيرني عنك أنت القلب... والروح... تذكرت أخر مكالمة بينهم تنهدت بحسرة... ومهما يصير أنا أبغاك أنت يا رياض وما راح أتخلى عنك باي طريقة مهما يصير.. وتذكرت كلام بشاير بعد ما تخرجت راح تكمل دراستها برا... حلوة الفكرة بس أخواني ما راح يخلوني وبشاير ما عندها احد يمنعها الله يوفقها إن شاء الله والحين ما بقى غير هالسنة وان شاء الله اطلع بتقدير زين...
مرت الشهور عليه بسرعة وكانت نتايج العمليات بدت تظهر...و بالعلاج الطبيعي المستمر حالته في تحسن نسبي... وما بقى إلا عملية وحدة وهي اللي راح تحدد حياته إذ بيمشى بعكاز أو لا... كان يحصل صعوبات في الوقوف والمشي وبرأسه تصميم على نسيان هاجر وللأبد... خلاص الحلم الجميل انتهى والخطط المستقبلية ماتت... سجل بأكبر جامعات بريطانيا وسلطان ما قصر معه ما تركه إلا لما بدء العلاج الطبيعي... وصار يعتمد على نفسه... بالجامعة يدور على قاعة محاضراته لمادة التخطيط الهيكلي واقف بعكازه وحدة وما حس إلا شئ طاح من عنده وناظر للشخص الواقف ويناظر للأشياء المنتثرة بكل مكان"...
رياض ناظر لها بتعجب: أسف أختي.. أنا..
سمر بقهر: أنت ما تشوف..."قامت تنفض ثايبها من الغبار وجمع الكتب اللي تناثروا منها "...
رياض: كان ودي أساعدك لكن مثل ما أنتي شايفه...
سمر وقفت باشمئزاز: لو عندك ذوق كان فتحت عيونك وركزت انتباهك مو.."ناظرت له من فوق لتحت".. الحمد لله والشكر وشلون ناس مثلك تيي هنيه.."راحت عنه ابتسم لها وكمل طريقة يدور على قاعة محاضراته ولا اهتم لكلامها لأنه صار عليه واقع وأكيد يسمع مثله أو أكثر وحمد ربه على كل شئ"...
غدير: أنتي وينج نسمع صوتج ولا نشوفتج..
سمر بقهر: لا تتغشمرين لو سمحتي هذا المعوق ياي الأخ ما يعرف يمشى... ولا فوق جذيه أعمى دعم فيني وطاحت كتبي..
غدير: هههههههههههههه ليكون طحتي.."هزت رأسها بخجل وضحكوا عليها"...
سمر بقهر: خلاص أنتي وياها ما فيها شئ...
غدير: هههههههههههه إلا يا قلبي فيها... صبايا قابه.. "انحاشوا كلهم يضحكون على رده فعلها لما طيرت عيونها مو مستوعبه منهم شئ"...
واقفه بالبلكونه تتأمل بمنظر الشارع اللي يسوده الظلام والسكون.. سرحانة بالأيام اللي أجبرتها تعيش معه من بعد ما فكرت بالطلاق والحين بيوم وليلة تتراجع عن القرار.. آآآه يا متعب ليش كويتني بماضيك المر..؟؟.. ليش... بتقول أنسى صعب... إذ نسيت الحين صعب أنسى بكرة.... صعب... قطع عليها التفكير صوته الحنون...
متعب: أميرة...
أميرة مسحت دمعتها قبل ما يشوفها: نعم...
متعب يوقف بجنبها: وين دحومي..؟؟...
أميرة تتنهد بضيق: عند خالتي تحت..
متعب حس عليها وبهمس: وش فيك..؟؟..
أميرة تلف عنه: ما فيني شئ.."ناظرت له بتكبر".. غريبة لك كم ليلة تجي بدري واليوم أبكر كل هذا شوق لدحومي...
متعب يتقرب منها أكثر ويبتسم: مو بس لدحومي... ولأم دحومي بعد...
أميرة تلف عنه: بروح أجيبه أكيد أزعج خالتي..."طلعت وتركته يفكر بحياتهم اللي كلها برود... ما يعرف وشلون يستعيد حياته اللي ضاعت وقتلها بين يديه.. لازم اكلمها وأحط حد... خلاص لمتى تصد عني..؟؟... لمتى وأنا أخليها على راحتها ولا احصل تجاوب معها بالعكس كل مالها تزيد من عنادها.. اليوم والحين أحط النقط على الحروف"...
من تركت البيت صار ما ينطاق معقولة بديت انجذب لها.. لا.... هذا الشيطان قاعد يوسوس فيني أحسن شئ أروح لمنصور وأنسى.. وقف عند عمارته يناظر فيها ما يعرف ليش مو مطمن من العمارة دق على صاحبه ومن بعد ما عرف انه ينتظره تحت نزل لعنده وبعد السلام طلع لشقته أول ما دخل.... مناظر غريبة ما أعجبته وكانت عليه صدمة.. وشلون أخر عمري أروح للأمكان المشبوهة... استغفر الله... وأتوب إليك... كان يناظر فيهم بتعجب وكأنه بحلم... ما أعجبته أجواء المرح والسوالف طلع عالطول من غير ما يستأذن وركب السيارة يحاول يضبط من نفسه ومن اللي شافه... هذه أخرتها يا منصور.. تدخلني شقق... والعياذ بالله.... لحول ولا قوة إلا بالله.. وقبل ما يحرك سيارته شاف دوريات الشرطة محاطة المكان ومن شده الهول شاف فهد زوج أخته جاء عنده..مو مستوعب الامر..
أميرة بعد ما دخلت: خالتي نام دحومي؟؟..
منيرة تناظر له بعطف: إيه نام... بسم الله حارسه.. "جلست بجنبها على السرير".. تصدقين أميرة مأخذ من متعب كثير يوم كان صغير.."سكتت فجاءه بعد ما كانت مبتسمة".. أميرة يمه ترى متعب يحبك وما عنده استعداد يخسرك...
أميرة بنظرة حزن: وش مناسبة هالكلام يا خالتي...؟؟..
منيرة تعطيها ولدها: مناسبته... كل ما اخذ يجي عندي ويجلس نفس مكانك... ويقول اللي بقلبه ومتندم كثر شعر رأسه.."ما ردت عليها"... الله رحوم على عبادة وأنتي مو رحومه عليه.. "شافتها تبكي بصمت".. مو قاعدة أقولك كذا عشان تبكين..." مسحت على وجهها"... دمعتك غالية يا مرت الغالي..
أميرة بين شهقاتها المكبوتة: خالتي.. ما احد يحس باللي داخلي... كل يوم أشوف فيها متعب أتذكر كل شئ عنه وفوق كل هذا تحطوني أنا الغلطانة كأن كل شئ بسبتي وعلى راسي...
منيرة تضمها: لا مو غلطانة.. ولك الحق باللي تسوينه بس مو كذا... كم لك وانتم على الحال.. أنسى يمه أميرة إذ مو عشانه عشان اللي بين أحضانك ابدئي حياة جديدة وكأن شئ ما صار..
أميرة تبكي: صعب... صعب.... يا خالتي تطلبين مني أنسى.. صعب على الوحدة منا تعرف عن خيانة زوجها وعن ماضيه وتسكت وش تتوقعين تصفق له أو تتكتف وتتفرج من غير ما تسوي شئ... خالتي متعب جرحني بخنجر ماضية وتبغيني أنسى... صعب أنسى.."كسر خاطر منيرة وهي تسمع شهقاتها المكبوتة"...
منيرة بعطف: أميرة حطي ببالك أن متعب يحبك أنتي وبس وما في احد يشاركك بحبه لك قلبه وروحه الحين بين يدينك واحكمي بنفسك.. وتأكدي ما خانك يا يمه ليش توهمين نفسك شئ ما صار... لا تخلين الشيطان يلعب بينكم ويفرقكم عن بعض.. "ما قدرت تقول شئ غير تضم خالتها بقوة وتبكي وما قالت لها شئ لان اللي بداخلها أخيرا انفجر من بعد ما قالت اللي بخاطرها كل هذا صار على مسامع متعب لما تأخرت نزل وسمع الحوار الأخير ومنها قرر يكمل ما قالته أمه...
فهد: يا رجال أنت وش لك بشلة الفاسدة كم مرة وأنا أنبهك منهم... تراهم مشبوهين وأنت ما تسمع الكلام..
مساعد مو مصدق: عمري ما جيت لهم ولا فكرت إلا اليوم ...
فهد يهديه: والحمد لله ما كنت معهم ومسكوك وزين كنت هناك بالموقع ما تدري وش راح بيكون...
مساعد يسترجع الموقف: تصور يا فهد... كأني بحلم قالي منصور مرة تعال وما راح تندم... وما كنت أتصور أن ابن..."تنهد"... فهد لو أنا مسكوني وش يصير لوضعي..
فهد: أكيد صعب... وخاصة راح تتحول لقضية أخلاقية ويمكن تسجن ما بين 6-12سنوات على اعتقادي إذا ما صار فيها جلد... والحمد لله جت على كذا لان مثل ما قلت شقتهم من زمان مراقبينها وعلى المعلومات اللي تجينا كل أنواع الفساد والخراب فيها ضحايا من كل الجنسيات ومخدرات وغيره... "دخلت بلقيس ومعها عصير ليمون وقدمته له"... بس أهم شئ قلي أنت متأكد ما قد جيتهم ولا مرة..؟؟..
مساعد يحط العصير بالطاولة بنرفزه: يا ابن الحلال هذه أول مرة أجي لحارتهم وياليتني ما جيتها وشفت اللي شفته..
بلقيس: لا تشيل هم يا مساعد والحمد لله ربي كتب لك حرية من جديد... وما تدري يمكن درس عشان ما تجي وتواعد ناس مثل هذا...
فهد وقف: يله أنا رايح الحين وش رأيك تجي معي للاستراحة..
مساعد يحاول يبتسم: معليش يا أبو مهند أحس مو بفكري خلها بوقت ثاني..
فهد: على راحتك.... مع السلامة.."طلع وتركهم"...
بلقيس:حالك مو عاجبني...؟؟...
مساعد يتنهد بتعب: بعد كل اللي قلته وسمعتيه تقولين مو عاجبك شئ أكيد اللي شفته شل تفكيري...
بلقيس تهديه: مو هذا قصدي يا مساعد... من طلعت خوله وأنت مو عاجبني أحسك متلعوز ومحتاس بعمرك...
مساعد بضيق: صدقتي حتى بالشغل معتفس فوق تحت كثير ما اخسر مناقصات وتروح علي مشاريع... ليش يا بلقيس...؟؟..
بلقيس:يمكن عشان باللي سويته بخوله وبنتها..
مساعد بجدية: بس ما سويت شئ لهم...
بلقيس بقهر: كل هذا وما سويت تركتها ببيت أهلها شهور وما سويت لها شئ...
مساعد بضيق: تصدقين تو يبين مكانها..
بلقيس: وأخيرا اعترفت يا مساعد وبينت مكان خوله عندك..
مساعد: بلقيس وش حابه توصلين له؟؟...
بلقيس: يا مساعد ترى اللي قاعد تسويه بحياتك غلط.. ما تقول وش ذنب خوله تخليها تروح لبيت أهلها ولا تسال عنها... تقدر تقول وش سوت لك أو لبنتك بالعكس ما قصرت بنت الحلال وجزاها ألف خير أنها متحملتك ومتحملة عنادك أنا لو مكانها بطفش ولا اصبر معك...
مساعد بابتسامة مكر: ليش..؟؟..هي شكت لك..؟؟..
بلقيس: ياليتها قالت كلمة بالعكس تجيبك بالخير بس عمتي باين أنها شايله عليك مرة..
مساعد: عمتي وش دخلها..؟؟... شالت أو لا ما تهمني وبعدين أنا منبهكم ما تجيبون هالسيرة..
بلقيس بقهر: أمي يا مساعد... دايم تفكر فيكم وطلبت مني أكلمك... وبعدين مو عيب عليك تقول هالكلام لا تسمعك جدتي وتسويها لك سالفة...
مساعد: أحسن بصراحة يا بلقيس أحس مليت وزهقت من حياتي...
بلقيس تهز رأسها بيأس: عشانك خسرت حياتك وضيعتها بيدينك... مساعد بسالك سؤال وش شفت من خوله؟؟
مساعد سرحان: ولا شئ.. بس
بلقيس بنرفزه: بس وشو يا مساعد... أنت ما تفكر إلا بنفسك... عمرها ما قصرت فيك أو في بنتك بالعكس قايمه فيكم قوم وبالأخير تجازيها كذا... خوله ما تتخير عن أميرة وعمرنا ما شفنامنهم إلا كل خير وبالأخير.. تقطها ببيت أهلها من غير ما تسال... ليش كل هذا عشان ترضى غرورك وعجرفتك..؟؟...
مساعد بقهر: كل هذا عشان أحافظ على حلالكم وأبين لكم وش يخططون له وكيف هي نواياهم لنا وبالأخير اطلع غلطان عليهم.. الظاهر عمتي وبنتها قدروا يغسلون مخك زين يا بلقيس وجمعوك بصفهم
بلقيس بضيق: لا يا مساعد... عمتي عمرها ما جابت الحلال وعمرها ما ...
مساعد يقاطعها بصوت شوي عالي: اجل فسري طلب عمتي عزيزة لما تبغى حلالها.. وهالشئ قالته قدام جدتي وأمي عشان تحرجني ما تقولين وش قصدها؟؟..
بلقيس بقمة قهر: قصدها تبغى تعالج عيالها... وكل واحد تكاليف عمليته غالية وتكلف كثير... تدري عمتي وش سوت عشان عيالها رهنت بيتها وعمارة زوجها... للبنك تدري كم..؟؟.. مليون ونص تتوقع راح تسددهم يعنى من حقها تطالبك بالمحكمة وتطالبهم منك.. والمحكمة مثل ما يقول فهد راح تكون معها لأنها أكثر وحدة محتاجة لورثها... وبعدين وش تستفيد من عنادك يا أخي أعطهم وريحنا ولا تنسى أبوي الله يرحمه وصانا نعطيهم وأنت ما وفيت...
مساعد بقهر: ما سمعت أبوي لما قال كذا...
بلقيس: لأنك جيت بوقت متأخر... شوف أبوي مات وترك كل شئ ما اخذ معه شئ.. وأنت بعد عمر طويل راح تترك كل هذا وما راح ينفعك إلا عملك.. يا اخوي ترى الدنيا فانية الله يكفينا شرها وما تدري إذ بتصبح بكرة أو لا .. مثل موقف قبل شوي... افترض مسكوك معهم لا قدر الله وش راح تستفيد بالأخير... وما تدري يمكن تحذير من ربك على اللي سويته مع خوله وبنتها وظنك السوء بعماتي... فكر بالأيام اللي تجي وبالأيام اللي راحت وبتعرف قيمة كلامي... وخوله ترى ما تتعوض لا تخسرها يا اخوي... أنت ظلمتها بتفكيرك وبعقلك الكذاب يا اخوي... ترى ما في احد بترضى فيك أو بترضى ببنتك إلا إذ ناويه تلعوزها وهي صغيرة مالها ذنب... وخوله انسب وحدة لكم ما تشوفها متعلقة فيها... كل شوي تسال عنها وعن رغد وش ذنبهم ما تقولي..؟؟...
مساعد بضيق: ذنبهم أنهم بنات عمتي..
بلقيس وقفت: الله يهديك يا اخوي.. بس صدقني لما تفكر بكلامي بتحصل نفسك غلطان وظلمت خوله معك... "طلعت وجلس يفكر باللي قالته معقولة أكون ظالم ما ادري أحس أني مشوش بتفكيري مو قادر استوعب شئ لازم أعيد حساباتي معك يا خوله ومع نفسي ومع عماتي..."...
أول ما دخلت حصلته جالسه يتفرج على التلفزيون وأول ما شافهم قام عالطول عندها..
متعب يبتسم: ساعة عند أمي.."شافه نايم".. يوووه ليش نام... وهذا جاي من بدري عشان بلعب معه صدق ولدك نذل يا أميرة ما عرفتي تأدبينه.."حاولت تبتسم بحزن وعالطول سكتت"...
متعب بحنان: فيك شئ أميرة..."هزت رأسها بلا.. كان يراقبها مبين عليها فجرت اللي بداخلها والحين بكمل حتى لو تقطعين روحك وما تبغين تسمعين... لازم نعيش حياة جديدة ومن الليلة راح نبدأ بيوم عسل جديد.. وأخذه منها ودخل لداخل... جلست تمسح بقايا دموعها المتعلقة بعيونها.. كانت سرحانة بكلام خالتها... معقولة أنا على خطاء وهم الصح... يعنى ما لي حق أدافع عن زواجي.. وعن حبي... وهم يقولون أضحي عشان تستمر حياتي معه... وشلون أنسى وشلون..؟؟.. من غير إنذار سابق حطت يدينها على وجهها... وكملت صياحها.. طلع وشافها بالوضع المبكي.. ما هان عليه يشوفها ويسكت جلس بجنبها وحضنها وكانت أول مرة من بعد ما اللي صار تبادله الأحضان... وبعد ما هدت رفع رأسها وشاف بعيونها الحزن والألم"..



متعب اخذ يدها وباسها: أميرتي... فيه شئ بقوله لك وحطيه حلئة بودنك.."ابتسمت بين دموعها بحزن".. قلبي الحين فيه وحدة... إلا هي أنتي وبس... ومستحيل تجي وحدة غيرك تحتله.."ماردت عليه ونزلت عيونها وطاحت دمعتها".. أميرة... أنا احبك... واحبك.... واحبك.... أنتي ما تدرين وش صار لي من بعد الفجوة اللي بيننا... كأني ضايع ومالي مكان استقر فيه... أحس أني ضيعت دنيتي اللي عشت فيها أجمل وأروع حياتي.. الماضي كان بالنسبة لي فترة طيش والحمد لله عدت..."رفع رأسها ومسح دمعتها اللي نزلت بخدها"... أميرة... أنا اعترف أني أخطيت بحقك وبحق نفسي.. اعترف أني كنت بضيع أميرتي.. اعترف كنت أعمى وجيتي أنتي وفتحت عيوني عليك.. أميرة الله العظيم الكبير يسامح عبده وحنا يالبشر ضعوف ما نسامح... سامحيني يا أميرة.. سامحيني... وان شاء الله أعوضك على الأيام اللي مضت... وسببت لنا فجوة كبيرة بحياتنا بس ساعديني عشان نبني حياتنا مع بعض... مليانه بحب وسعادة مع عيالنا.."ماردت عليه غير أنها انهارت من البكاء.... ضمها بكل قوه له وباس رأسها وأخيرا قدر يكلمها بهدوء وقدر يذوب الجليد والحاجز اللي بينهم.."
سعود: إيه يا مساعد لازم يكون عندك ورقة تثبت الكلام اللي قلته...
مساعد بحيرة: بس ما اذكر أن الوالد الله يرحمه كتب عليهم شئ على ما أظن أنها شفهية..
سعود: لا... على كذا القضية راح تتخذ اجرائات ثانية..؟؟
مساعد بتعجب: وشلون تتخذ اجرائات ثانية..؟؟..
سعود: اسمعني.. بما أني محامي وكثير مرت علي قضايا مثل نوع قضيتك.. بقولك بكل صراحة...
مساعد باهتمام: تفضل...
سعود: إذ لا توجد أي أثبات تنازل ملكية أو حتى صورة منها تعتبر بالحالة القضية لصالحهم هذا إذ راحوا لمحامي اشطر مني ويقدرون يأخذون نصيبهم من الورث وهم مطمنين لان مثل ما قلت ما في أي إثبات ضدهم...
مساعد بتفكير: طيب... فيه حل ثانية غير المحاكم...؟؟..
سعود: فيه حل.. اللي هو مساومة بين الطرفين.. يعني... تعطي لو جزء معقول من الورث لأرضاهم وهذا يصير قدام شهود وموثق بالمحكمة... عشان بعد كذا ما ينكرون أن حلالهم ما أخذوه.. "طال سكوت مساعد ولاحظ سعود سرحانة"...
سعود: وش تفكر فيه يا مساعد..؟؟..
مساعد يحاول يبتسم: ولا شئ.....
سعود: ترى الحل الثاني أحسن حل وخاصة... أنكم أهل ما تبغون الفضايح وبعدين نصيحة مني يا مساعد.. ترى الدنيا فانية لا محال تظن إذ مت لا قدر الله بتاخذ حلالك كله معك.. راح تتركه لهم وبكل الحالتين تكون خسرتهم وخسرت رضا ربك وهم الكسبانين لان بالأخير الحلال ورجع لهم..." ما رد عليه وناظر له بتفكير"...وترى مهما كان انتم أهل وعمر الظفر ما يطلع من اللحم.. صف نيتك معهم واترك عنك الأمور الجاهلة وابدأ مع اهلك صفحة جديدة واترك العناد اللي بكرة يضيعك وبتقول ياليت.. وبعدين أنت ما شاء لله خريج جامعة امريكيه وتسوي كذا... كبر عقلك وأنا أخوك وهذا الشيطان اللي يحرضك على اهلك... تدري لو حلالكم هذا يصير له شئ لا قدر الله راح ترجع تنام على بساط الفقر... ترى الدنيا دين وأنا وأخوك يوم لك ويوم عليك...
مساعد بابتسامة: الله يجزاك خير يا سعود... تدري كلامك فتح لي جروح قديمة.." تنهد".. من يومي صغير وعمري ما عرف شئ عن الحلال إلا لما تخرجت وجيت لهنا ومع الأسف لقيت أبوي وعماتي مختلفين والباقي أنت تعرفه..." سرح وكأنه شريط الذكريات ترجع لوراء...".....
قامت على صوت ولدها اللي يصدر اصوات مزعجة .. شافته يضحك مع أبوه اللي قام من وقت باكر اخذت الساعة تناظر بالوقت وكانت 9 الا..
أميرة تجلس على حيلها وتبتسم: صباح الخير...
متعب يلف وبنفس الابتسامة: صباح النور والورد والياسمين..
أميرة بغرور مصطنع: ما خليت وردة ما قلت ما بقى إلا الفل..
متعب: لا الفل خليته للي يقرقر علي من الصبح مدري وش يقول..؟؟..
أميرة تبوسه: بعد عمري والله طالع عليك..
متعب يجلس عندها بدهشة: بسم الله عليك يا الهادية إلا ما يجي يوم إلا وتقرقرين علي كل شئ... وش صار وش ما صار.."ابتسمت بخجل وانتبهت على نظراته اللي تدل حبه لها".. عسى يا رب دايم هالضحكة..
أميرة بخجل: أشوفك لابس من بدري وين بتروح..
متعب وقف عند التسريحة: دق مساعد وطلب مني أروح أقابل مندوب جاي من دبي لأنه بيروح لخوله..
أميرة بفرح: صدق بيروح يرجعها أخيرا أخوك حس..
متعب: صحيح اخوي فيه سلبيات مثل ماله ايجابيات بس له قلب.. يله أنا تأخرت.."انحنى وباس ولده وباسها وقبل ما يطلع وقف على صوتها"...
أميرة بدلع: انتبه على نفسك وأول ما توصل دق علي..
متعب باستخفاف: ليش أدق؟؟..
أميرة بقهر: يعنى هذا جزاتي أبغى اطمن على وصولك وتسال ليش تدق خلاص لا تدق.."سحبت الغطاء وتغطت فيه وما حست إلا يشيله منها وكانت تناظر له بغضب"...
متعب يبتسم: لا تقولين زعلتي ترى ما اصبر على زعلك
أميرة بزعل مصطنع: أنت أصلا وش يهمك غير القرقر اللي طالع عليك.."ناظر ولدهم اللي حاط اصابعه بفمه"..
متعب بحنان: برد عليك إذ جيت... والحين حياتي ما اقدر اتاخر تأمرين شئ..
أميرة تتكتف بزعل: سلامتك...
متعب يبتسم: الله يسلمك وانتبهوا على أنفسكم اوكي.. "هزت رأسها بأيه طلع... كانت تتذكر الأيام اللي عاشوها مع بعض برغم انها قصيرة إلا معناها كبير بالنسبة لاميرة .. حست بولدها بدء يمل ويبكي شالته وضمته بقوة عسى ربي يخليكم لي أنت وأبوك أنا من غيركم ما أسوى شئ.."...
على فترة العصر توها طالعه من فوق بعد ما ملت من سوالفهم عن الورث... جلست هاجر بالقرار اللي اتخذته من صالحها أو لا... رياض واضح انه نساني ليش أنا أفكر فيه...وأخواني يمدحون بحمد...بس خايفه اندم... من ايش اندم...؟؟... دامني مقتنعة فيه ليش الخوف منه
منيرة بفرح: الله يكملك بعقلك يا وليدي...
مساعد: عشان كذا حبيت تعرفون قبل ما أفاتح عماتي...
متعب: طيب حصرت الورث وعرفت وش لنا وش لهم...
مساعد: وكلت صديقي سعود اعتقد تعرفه...؟؟..
متعب: إيه عرفته ومتى راح يبدأ بالموضوع...
مساعد: إن شاء الله قريب.."ناظر لجدته وهو مبتسم".. هااااه يا أم عبد الرحمن إن شاء الله راضية علي..؟؟..
أم عبد الرحمن بحنان: طول عمري راضية عليك بس أنت الله يهديك عنيد من يوم يومك..
مساعد بدهشة: افاااااا يا جدتي إذ أنا عنيد فعلى أبوي الله يرحمه...
أم عبد الرحمن تتنهد: الله يرحمه ومتى إن شاء الله تكلم عماتك...؟؟...
مساعد: قريب إن شاء الله...
منيرة بتردد: طيب يمه مساعد... وخوله
مساعد: لا تشيلين همها اليوم بروح وأتفاهم معها
منيرة: الله يهديها وترضى عاد...
مساعد بغرابة: ليش هي قايله لكم ماراح ترجع..؟؟..
منيرة بحزن: والله يمه ما ادري بس تتوقع تركتها هالمدة من غير سؤال بترضى ترجع لك بسهوله...
مساعد يبتسم: لا تخافين يمه بأخذ طيف تأثر فيها...
أم عبد الرحمن: اجل خذوني معكم من زمان ما زرت حصة وهي الله يهديها قاطعه الزيارة مننا متحلفه ما تدخل بيتنا عقب اللي صار...
مساعد بندم: إن شاء الله تدخله قريب... اجل تجهزي الحين يا جدتي ورآنا طريق...
مجتمعين بالصالة فرحانين بوظيفة طلال الجديدة بأكبر شركات الرياض العالمية... جابت العصير تقدم لهم وحصة تبكي من فرحتها على تخرج ولدها...
خوله: هذا وهو تخرج وشلون لو يعرس...
حصة تمسح دموعها: والله لا ارقص بس خليه يوافق..
طلال باستخفاف: وانا ما عندي مانع يله روحوا اخطبوا لي ترى ما عندي وقت انتظر...
خوله بخبث: ومين سعيدة الحظ اللي نروح نخطبها...
محمد: أكيد مننا وفينا دام قال روحوا اخطبوها...
طلال بخجل: طول عمرك فهيم يا أبا طلال وانا أقول طالع فطين ولمح على مين اثري عليك يا أبتاه...
رغد تضحك: مأخذ بنفسك مقلب طلال...
طلال بعصبية مصطنعه: هييييييييييييييه لو سمحتي عن الغلط قولي خالي الشيخ الباش مهندس طلال...
رغد بقهر: لا والله...
طلال بتكبر: ايه والله..."ويدق جواله وشاف صاحب الرقم الدولي وعالطول رد"....
طلال بفرح: هلا والله بالامريكاناااوي..
رياض يضحك: ههههههههههههههههه هلا بالباش مهندس...
طلال بتعجب: بسم الله وش عرفك...
رياض: أنا رياض ما يخفى علي شئ حتى لو بأخر العالم
طلال: قول وفعلا..."شاف أمه وخوله يأشر يبغون يكلمونه".. ياليت ما اتصلت... عليك طلب ومين يفكني منهم..
رياض يبتسم: يأمرون أمر هات أبغى اكلم أمي وأبوي وبالمرة أخواتي...
طلال بقهر: بل عليك الحين تبغى تكلمهم وانا أخوك وحيدك ما تبغى تكلمني... طيب وهذا عندي لك أخبار عن الغزال اللي طيرته مننا ذاك اليوم تذكر.." وقف قلب رياض ليش جاب طاري هاجر.. ليكون صاير فيها شئ.. ما رد عليه وقطع أفكاره صوت حصة تسلم عليه وأخذت علومه وبعد ما دار بالمكالمة عليهم كلهم راح فوق يرتاح شوي ومحمد طلع... أما رياض ففكره مع الغزال اللي قال عنه طلال... هاجر أكيد يقصد هاجر... ما اقدر أتحمل كذا لازم اعرف وش فيها... ليش اعرف مو أنا أنهيتها من حياتي ليش اهتم فيها... حسبي الله عليك يا طلال كأنك شوشت تفكيري... اخذ الجوال ودق عليه وأخير رد ومبين انه نايم.... مسرع ينام دب نوم الولد...
دخلت عليهم وشايله عروسة كبيرة والفرح يكسوا وجهها وطيف ورآها...
خوله بفرح: هلا والله ببنتي طيوفه.."عالطول ركضت وضمت خوله بقوة"... وشلونك يمه..
طيف بخجل: تيبه.. ماما ليس ما تدين البيت..؟؟..
خوله تبتسم بحزن: مين جابك..؟؟..
طيف تعدل جلستها: بابا..."سمعت صوته حست بقلبها يخفق بقوة ما تعرف وش السبب.. دخل وعلى وجه ابتسامة أول مرة تشوفها"...
مساعد: السلام عليكم... وشلونك خوله؟؟..
خوله وقفت بدهشة ونفس الوقت بخجل: وعليكم السلام بخير.. تفضل حياك.."جاء ووقف مقابلها"...أبوي مو فيه..لو أنه عارف بجيتك ما طلع... بس بصحي لك طلال..
مساعد يجلس: أنا ما جيت لهم..."ناظر لرغد اللي كانت تبتسم بخجل".. جاي لرغد..."ناظر لها".. ولك
خوله تجلس بجنب طيف: لي...!!.. خير إن شاء الله...
مساعد: خير... جاي أرجعك لبيتك وش قلتي؟؟...
خوله بدهشة: ليش ارجع مو أنت قلت...
مساعد قاطعها: قلت وصار ماضي وحنا الحاضر... وأقولك ارجعي لبيتك يا خوله.. إذ مو عشاني عشان بناتنا.."ناظر لهم بابتسامه"...
رغد جلست بجنب أمها منزله رأسها بحزن: عمي مساعد ما أبغى راجع معك...
مساعد بدهشة: ليش حبيبتي...؟؟..
رغد منزله عيونها: لأنك تهاوشني وهنا ما احد يهاوشني...
مساعد يمد لها يده: لا حبيبتي.. ما عاد اهاوشك لأنك بنتي الكبيرة الحبوبه... تعالي بابا.."جت لعنده وجلست بحضنه".. اسمعي رغوده أبغاك تقولين بابا مساعد خلاص حبيبتي..."هزت رأسها بأيه وبوجهها ابتسامتها البريئة اللي ما تفارقها"...
خوله بضيق: مساعد...
مساعد يبتسم لها بحنان: عيون مساعد...
خوله بغرابه: وش فيك أحسك مو طبيعي..
مساعد بغرابة: ليش جايك شارب مثلا أو كيف...
خوله بخجل: لا مو القصد... بس وش اللي غيرك فجاءه؟
مساعد يتقرب منها: أنتي...
خوله بخجل مخلوط بدهشة: أنا..!!!!.. أنا وش فيني..؟؟.. "قطع عليهم دخول حصة"...
حصة تناظر له بزعل: السلام عليكم... وشلونك مساعد...
مساعد وقف وراح يحب على رأسها: بخير يا عمه وشلونك أنتي وشلون أبو طلال...
حصة تناظر لها باشمئزاز: بخير..."مشت شوي ووقفت على صوته"...
مساعد مبتسم: وين عمتي اجلسي معنا...
حصة تتنهد بضيق: عندي كم شغله البيت بيتك مع السلامة..."طلعت عنهم"...
مساعد يجلس: ليكون عمتي للحين شايله بقلبها...
خوله تمسح بشعر طيف: مثلك شايف.. ما قلت لي وش سبب الزيارة المفاجئة..؟؟...
مساعد: طيف مشتاقة لك وتقول لازم ترجعين..."هزت رأسه بأيه وكأنها فهمت"... كأن كلامي مو عاجبك..
خوله: لا وش دعوة.. بس مستغربة وش اللي خالك تتذكرني من بعد ما طردتني..
مساعد بغرابة: أنا طاردك..!!.. أنتي اللي رحتي مع عمتي..
خوله بنرفزه: يعنى لو تسمع أي احد يهين أمك أو يقلل من احترامها وش تتوقع تسوي... اقل شئ أرد شوي من اعتبرها صحيح أمي غلطت بس هذه أمي ما اقدر أقول بوجهها تراك غلطانة وظلمتينا...
مساعد بضيق: يعنى تشوفين بزواجك مني غلطة..
خوله تتنهد بضيق وتوقف: اكبر غلطه بعمري... كنت عايشه ومرتاحة أنا وبنتي ما احد يكدر علينا حياتنا وبيوم وليلة احصل حياتي تنقلب 180 درجة وأنت السبب... أنت غيرت حياتي خليتني إنسانه مالي هدف بالحياة إلا اربي هالبنات.."ناظرت لهم وهم يسولفون مع بعض بصوت واطي"... وأنت كملت الباقي بكل شئ..
مساعد يوقف بجنبها: خوله أنا صحيح غلطت بحقك وظلمتك بس صدقيني تغيرت وراح نبدأ حياتنا من أول وجديد.."ما ردت عليه اخذ بيدها ورفعت عيونها عليه وشافت نظرة ما عرفت تفسرها"... هااااه و رأيك..؟؟..
خوله بخجل: رأي بايش..؟؟..
مساعد: ترجعين معنا...
خوله تنزل عيونها: وأمي..!!..
مساعد: أنا صدق غلطت عليها كثير وان شاء الله أحاول أراضيها..."ابتسم لها"... يله رتبي أغراضك وأغراض رغد وانتظركم برا.." والتفوا لمصدر الصوت وكانت الجدة فرحانة بشوفه بنتها اللي قطعت رجلها من بيت أخوها وراحت خوله تسلم عليها وأخذت بيدها تجلسها"....
أم عبد الرحمن: هااااااه يمه خوله وش قلتي..؟؟..
خوله بغرابة: بايش يا جدتي..؟؟..
أم عبد الرحمن: ترجعين مع المزيون اللي وقف بقبالك.. انحرجت خول على الكلام لأنها تحس بنظرات مساعد مانزل عينه عليها"...
مساعد: اجل يا عمه وش رأيك ما تتغدون عندنا بالمزرعة وتأكدي العزيمة لك ولخوله..
حصة بزعل: مالها داعي يا وليدي...
أم عبد الرحمن: وش اللي مالها داعي... على الأقل بمناسبة رجع شمل بنتك مع رجلها...
حصة: يصير خير... يجي محمد ونعطيكم خبر..
أم عبد الرحمن: أبو طلال حبيب ولا عمره قال لا.. خلاص بكرة الغداء والعشاء بالمزرعة وتوكلوا على الله.."جلس وانتظر محمد لين ما جاء عندهم وبعد الغداء راحوا لكن مو من قلب حصة بس عشان طيف ورغد اللي فرحوا على شوفت بعض.."...على فترة العشاء دخلت مع أختها وحصلتهم مجتمعين كلهم إلا محمد... ما كان موجود ولما سالت عنه قالوا لها انه بيقضى شغل ويجي...
مساعد يبتسم لها: عمتي حصة... فيه موضوع أبغاك تعرفينه...؟؟..
حصة بزعل: خير مساعد.. وش فيه..؟؟..
مساعد يبتسم: كل خير... بس بالأول أبغى تسامحيني على التصرف وعلى كلامي لك... قدرك على راسي من فوق وأسف يا عمه.."قام وباس رأسها"...؟؟..
حصة تحاول تبتسم: مسموح يا ولد اخوي... ومهما كان أنت كبير العائلة وما نزعل منك..
مساعد: لا يا عمه أنتي كبيرتنا ولك اللي تبغينه وحنا راضين عليه..
عزيزة بغرابة: وش فيكم الحين وش الموضوع اللي بغيتونا فيه..؟؟..
منيرة تطمنها: اطمني يا أم سلطان إن شاء الله خير.. "تكلم ولدها".. يمه متعب روح ناد جدتك..
متعب وقف: إن شاء الله..."طلع ومالها إلا ربع ساعة وجاء ماسك يدها وبعد ما جلسوا بدء مساعد بالكلام.. وأول شئ قاله عن الورث من يوم ما مسكه أبوهم بعد ما توفى وللين الحين..."...
عزيزة تحاول ما تبين قهرها: طيب... وش فايدة الكلام الحين..؟؟..
منيرة تبتسم: كل هذا وما عرفتي وش فايدته..؟؟...
أم عبد الرحمن: الفايدة يا بنتي إن مساعد عسى الله يحفظه بيرجع لكم نصيبكم من ورث أبوكم...
حصة بحزن: بس حنا مالنا نصيب واخوي مأخذ مننا تنازل بالشئ...
عزيزة بقهر: حصة دام عيال أخوك راضيين أنتي ليش مو راضية..
حصة بقهر: لان مو من طيب خاطر يا عزيزة... إذ جاء الشئ مو من خاطرهم ورضاهم وش أبغى فيه دام النفس شايله علي وعلى عيالي...
أم عبد الرحمن بقهر: ومن قال أنهم شايلين عليك بيعطونكم برضاهم...
منيرة: وبعدين يا حصة هذا حلالكم ومن حقكم تطالبون فيه.. صح عبد الرحمن غلط من الأول لكن الحمد لله كل شئ رجع لأصحابه...
أم عبد الرحمن: هااااااه حصة ليكون تبغين المحاكم والفضايح...؟؟..
حصة بتعجب: انتم ليش قلبتوا علي.. وبعدين ما أرضى لا لي ولا لكم هالشئ وإذ السالفة بتوصل للمحاكم كل شئ يخصني حلال لكم ما ابغاه... وبعدين يا يمه أكثر من مرة قلتلك وحذرتك... ما أبغى فلوس ولا شئ أبغى لمتنا وقلوبنا على بعض واجتماعاتنا اللي انحرمنا منها سنين وبالنهاية نتفرق على شئ ما يسوى...
مساعد: يا عمتي ما فيه شئ يمنع تأخذين نصيبك...
متعب يتدخل: وإذ ما تبغين نصيبك يا عمه تقدرين تشترين بهم أسهم بالشركة وتدخلينها يا باسمك أو أسماء عيالك أو استثمريهم بمشروع مضمون وناجح...
مساعد يبتسم: وبكذا تكونين شريكة بأسهم الشركة...
حصة بحيرة: والله ما ادري وش أقولكم من ناحيتي ما أبغى غير سلامتكم وبس...
منيرة: خلاص يا أم طلال عاد لا تكبرينها...
عزيزة: هذه هي أختي دايم تكون معارضة الكل...
حصة: طيب... عندي رأي الأسهم اللي تقول عنهم اكتبوها باسم أمي...
أم عبد الرحمن: الحمد لله عندي خير وبركه.. من فضل العالمين وبدل ما تكتبيهم لي اكتبي لطلال ترى هو اللي يحتاج أكثر من أخواته...
متعب: هااااه يا عمتي وش قلتي..؟؟...
حصة: قلت لا اله إلا الله...
منيرة: توكلي على الله يا تأخذين نصيبك وتحطينهم بالبنك ومنها تستثمرين أو تشترين أسهم بشركة العيال والا تدرين اشتري أراضي لهم....
حصة: يمكن فكرة الأراضي معقولة وبساعدك يا عزيزة عشان رياض..
عزيزة بصوت حزين: الله يرجع لي بالسلامة متشافي يا رب... "الكل قال آمين"...
مساعد: اجل خلاص بعد بكرة بإذن الله تجون من بدري عشان نوثق كل شئ بالمحكمة...
أم عبد الرحمن بنظرة حنان لولدها: عسى الله يخليك لنا دايم يا يمه مساعد أنت العاقل الكبير اللي يوزن الأمور صح...
متعب بقهر: افاااااا يا أم عبد الرحمن وأنا وين رحت..؟؟
أم عبد الرحمن: أنت عندك أميرة..؟؟.." الكل ضحك"...
مساعد: يا شينك يا متعب إذ غرت ترى ما يلوق عليك.. "الكل ضحك واندمجوا بالسوالف وحمدت منيرة ربها على كبر عقل ولدها... ولا أصبح مثل أبوه بعناده حست أن كل الأمور اللي بتجي راح تكون بخير دام هذا قلب متعب ومساعد..."



""" الجزء الواحد و العشرون"""
بالمزرعة على وقت العصر كانوا واقفات على الحاجز يشفون مساعد على ظهر الخيل...
بلقيس: خوله خلي رغد تركب الخيل..
خوله بخوف: وإذ طاحت بسم الله عليها لا ما لي قلب بصراحة..
أم عبد الرحمن: وش بيطيحها.. رغد بسم الله عليه تفهم شوفي طيف تعرف بسم الله حارسها أقول قومي خليها تركب..
بلقيس تبتسم لها: رغد تركبين بخيلي المبروكة...
رغد: ودي يا عمتي بس أمي ما ترضى.." قامت بلقيس ووقفت بجنب رغد"...أنتي تبغين تركبين أو لا..؟؟.. "هزت رأسها بأيه"... تعالي أمك بترضى إذ شافت مساعد معك.. خوله قوي قلبك وبخلي مساعد يركبها..
خوله حطه يدها على قلبها: الله يستر على بنيتي.. يمه رغد خليك ماسك اللجام بقوة عشان ما تطيحين...
رغد: يمه لا تخافين ابوي مساعد وعمتي بلقيس معي...
منيرة: خوله ما اتصلت عليك أميرة..؟؟..
خوله عيونها على بنتها : لا ما اتصلت لا تخافين يا خالتي أول ما يوصلون بيتصلون ليكون اشتقتي لهم؟؟
منيرة: أكيد اشتقت لهم وخاصة لدحومي بسم الله عليه مالي علي البيت.."جتهم وسمعت كلام أمها"...
بلقيس: يمه الله يهديك وين راحوا مهند وعهد ورائد مو مالين عينك قولي مشتاقة لهاجر؟؟..
منيرة بحنان: كلهم غالين علي... وأكيد هاجر بشتاق لها ما تعودت على سفرها من غيري.. وتعودت على دحومي ينام عندي ويقوم الصبح ويجلس يخربط علي...
بلقيس: خوله روحي شوفي ولدك ليقوم ويسوى مناحه علينا عاد ما احد يسلم من لسانه..
خوله: لا تخافين موصيه الشغالة إذ قام تجيبه هنا.. "شافوها شايله رائد اللي عمره الحين سنة"...
منيرة بفرح: هلا والله بالغالي هاتيه.."وأعطته إياها"...
بلقيس: ما شاء الله على ولدك جبنا سيرته جاء ينط علينا...
خوله تناظر له بحنان: على عمته بلقيس وين يروح بعيد..
أم عبد الرحمن: بدل هالكلام اللي ماله سنع بكرة تجهزوا نسير على عزيزة ونتحمد لها على سلامه فوز...
بلقيس: هي وش سمت بنتها..؟؟..
خوله: ود...
منيرة: إلا وش قالوا على عيونها..؟؟..
خوله: الحمد لله بدت تتحسن من بعد العملية والنظارة مو كل يوم تلبسها..
بلقيس بدهشة: ليش تلبس نظارة..؟؟..
خوله: بعد العملية اللي سوتها بأمريكا وقبل ما تجيب بنتها تلبسها.. أنتي ما تدرين عنها..؟؟..
بلقيس: لا والله من سوت الحادث ما شفتها وقليل اسمع أخبارها... الحمد لله ربي عوض لها زوج متمسك فيها ويحبها.."ناظرت لمساعد والبنات اللي كانوا راكبات بالخيل... صح دام فيه حب أكيد بتمسك بزوجي وخاصة إذ خلف هالزواج ثمرة حب بينهم اللي هو رائد.."...
بعد سنتين الكل عاش حياته بسعادة.. مثل أميرة ومتعب كحياة أي زوجين مليناه بالحب وطبعا المشاكل لا بد منها لأنها ملح الحياة... ومن غير مشاكل تكون الحياة مو طبيعية.. لمى وطلال تزوجوا الرياض وصار لهم سنة ونص عايشن بسعادة وحب.. خوله ومساعد اللي من رجعت وحصلت تغير كبير منه ما توقعته وهذا اللي كانت تتأمل فيه من أول ما تزوجها وأثمر بينهم رائد اللي ولدته بعد زواج طلال مباشرة.."...
جالس لوحده سرحان بالأيام والسنوات اللي قضاها بعيد عن الأهل والاحبه.. الاحبه..!!.. مين الاحبه..؟؟.. معقولة تكون هاجر من الاحبه..؟؟.. وش قاعد تقول يا رياض.. خلاص هاجر اوغيرها.. راحوا وما عاد بقى لي احد غير مستقبلي وأهلي.. وان شاء الله هذا أخر سمستر لي وعساني أخلصه قبل رمضان ودي هالمرة أصوم مع الأهل واتعيد معهم... مشتاق لك يا الغالية... مشتاق لك يا لغالي... مشتاق لكم يا سلطان ويا فوز اللي كنت بضيع حياتك ومشتاق لك يا أحلى وارق لمى.. وياليت تسامحيني عشان ما حضرت لزواجك... بس الحمد لله انك جيتي شهرين عسل وأحلى عسل على قلبي... مشتاق لك يا أطيب وواعظم أخ بالدنيا.. صحيح الشهرين اللي جلستوا معي قليلة إلا أنها لها معنها بداخلي شئ عظيم وكبير... جدتي صيته... أمي حصة وأبوي محمد... خوله.. شماء.. أميرة.. مشتاق لكم كثير... الله يصبرني عليكم..
سمر وقفت بجنبه: هالوووووو رياض...
رياض بغرابة: آهلين وعليكم السلام...
سمر تجلس بقهر من رده: وين القروب..؟؟..
رياض يحاول يبتسم: ما ادري شكلي جاي بدري..
سمر تحط أغراضها بالطاولة: مو بس أنت ياي لوحدك حتى أنا.."فترة صمت بينهم كانت تتأمله.. يا الله ما أحلاه.. بس ليش اهو جذيه.. عيونه حزينة.. طبعه هادي.. قليل ما أشوف ابتسامته... وكثير يبعد عن القروب... لازم أتقرب لك أكثر وأكثر... نوعيه سمر اجتماعية مع الكل... سوا تعرفه أو لا... والسنة هذه من حسن حظها اجتمعن بنفس كلاس رياض.. من عرفت عن رياض انه جاء هنا عشان العمليات ومنها يكمل دراسته... تندمت كثير على الكلام اللي قالته له... أول لقاء بينهم وحبت تكفر غلطتاها... تتقرب منه وتدخل قلبه المقفول.. قطعت عليها أفكارها صديقتها أحلام"...
أحلام تناظر لها بقهر: أنتي هنا وأنا أدور عليك يا الخايسة..؟؟..
سمر بخجل: ما ظنيتج تيين بدري وكل ما أدق عليج الجوال مقفل يعنى الغلط مو علي حبيبتي..
أحلام تحاول تبتسم: وشلونك رياض..؟؟..
رياض وقف: بخير... عن إذنكم.."راح عنهم جلست أحلام بمكانه"..
أحلام بقهر: وأنت ما حلى لك تجلسين مع الصامت هذا..؟؟..
سمر: الصامت اللي تتحجين عنه.. محترم ومؤدب ولا تنسين انه ولد ديرتج والمفروض تكونين صداقة معه مو تسبينه..
أحلام باشمئزاز: وععععععععععععع مالت عليك وعليه حبيبتي لو بصادق أصادق ناس فله وسيعين صدر مو مثل هالاشكال ثقيلة دم.."بنظرة خبث".. ليكون عاجبك؟؟..
سمر بخجل: وش فيها أحسن من حمدانوووه وحسينوووه اقل شئ هذا يراعي شعورج و..
أحلام تقاطعها بقهر: حبيبتي.. هذولاء الشباب اعرفهم زين... هم يتمسكنون لين ما يتمكنون اسأليني عنهم زين
سمر بتعجب: ما شاء الله عليج يا أحلام عارفه الناس عدل..
أحلام بتكبر: أعجبك..
سمر بقهر: بس أصابع يدينج مو سوى...
أحلام بلا مبالاة: ما علينا منه ما شفتي بقية القروب؟؟؟.
سمر تتكئ على الطاولة: لا ما شفت غير رضووووضي..
أحلام بغرابه: أي رضوووض.. ليكون الصامت؟؟..
سمر تقهرها: أي بشحمه ولحمه.."وما حست إلا بخبطه على رأسها".. آآآآآآآآآآآي شنو فيج...؟؟؟..
أحلام وقفت: إذ جلست معك راح ارتكب فيك جريمة..
.... : وأنا كل ما أجي عندكم إلا كذا حالتكم...
أحلام براحة: أخيرا جيتي عشان افتك من وجه بعض الناس..
بشاير: أي ناس لا تقولين سمر... عاد سمر ما في منها..
سمر بزعل مصطنع: قولي لها يا بشاير... شنو فيها إذا الواحد يقول رأيه بكل حرية... ولا تنسين يا حلوة... حنا ببلد الحرية يعنى حطي لسانج بفمج...
أحلام: إذ جلست معكم بيصير لي شئ ...
بشاير: هههههههههههههههههههههههه خلاص أنتي وهي.. وش رأيكم نروح للبوفيه واعزمكم على الفطور بحسابي...
سمر بفرح: ما عندي مانع بس بشرط..
أحلام تكلمت قبل ما تقول: لا شرطك مرفووووووووض..
بشاير بغرابة: خليها تقول مو من أول مرفوض حرام عليك...
سمر بقهر: ما توقعت السعوديين كذا... اللي اعرفه أنهم أهل نخوة.. وكرم.. وشهامة.. وأنتي يا أحلام تخربين عليك وعلى غيرك...
أحلام: كرم.. ونخوة.. وشهامة.. غصب عنك رضيتي أو لا.. وبعدين يا حلوة قبل ما ارفض شرطها أنا عارفته.. أن الصامت يفطر معنا صح.."هزت رأسها بخجل".. شفتي ما قلتك؟؟..
بشاير: لا تقولون رياض؟؟..
أحلام: Yes... وش رأيك؟؟..
بشاير بتفكير: أنا رأيي من رأي أحلام.. لان يا سمر لو نقوله بيتعذر ولا تنسين عمره ما فطر معنا إلا مع شلته المميزة يعنى غسلي يدينك..
سمر بزعل: يعنى شلون ما راح يفطر معنا...
بشاير: لا ما راح يفطر.. أنتي نسيتي إن هذه أول سنه نتعرف على بعض.. يعنى أكيد مستحي..
أحلام بخبث: وليش ما تقولين أنتي يا بشاير...
بشاير بإحراج: ا...ا... جايز ليش لا...
أحلام: انتم وش قصتكم قلت الرجال جت على رياض..!!
بشاير بخجل: يعنى افهم من كلامك مو عاجبك يا ست أحلام..
أحلام بدهشة: ليش السؤال..؟؟...
بشاير: مو عشان شئ.. بس خليك صادقة.. رياض ما عليه ويكفى انه مو مثل غيره... وصراحة لو يعطيني قلبه برضى فيه..
سمر بقهر: شنو يعطيج قلبه.. أنتي مينونه تقولين هالحجي..؟؟..
بشاير بغرابة: وانا صادقة.. ليكون غطلت وانا مدري..؟؟
أحلام: هههههههههههه إلا ارتكبتي اكبر غلط بعمرك.. "وراحوا للبوفيه يتناقشون عن رياض وأحلام بينهم كانت متضايقة.."...بعد ما أنهت المكالمة من ولدها.. أخذت الشاي وراحت للحوش لزوجها وشماء جايه تونسها بعد ما فضى البيت عليها وخاصة بعد ما سافر طلال.. بعد زواجه قرر يسكن عند أهله.. خاصة أخواته كل وحدة ببيت زوجها وما يجون إلا يوم خميس وقليلون ما يباتون عندها.. صحيح تعب عليه وخاصة أن مقر شغله بالرياض لكن دام أهله وزوجته متفقين هذا اللي مريح باله..
محمد يلاعب ندى اللي جالسه بحضنه: هذا طلال..؟؟..
حصة: إيه... يسلم عليكم؟؟..
محمد: الله يسلمه ما قال متى يرجع..؟؟..
حصة بتعجب: يوووه عليك مالهم إلا 3 أيام ببيروت تبغاهم يرجعون..
شماء تغمز لأبوها: أخاف الوالد اشتاق لطلال..
محمد بغرابة: الله يصلحك يا شماء الحين تزعلين أمك علي..
شماء بخبث: وش دعوة أمي ما تقدر على زعلك...
حصة: شماء وش ذا الكلام...
محمد: ما عليك منها.. المهم ما قلتيلي وش ودي طلال لهناك..؟؟؟..اخبرهم في دبي ..
حصة: تعرف شباب ويبغون يستانسون بحياتهم...
شماء: ما حصلها إلا طلال اخوي.. ما شاء الله عليه لا ولد ماسكه وزوجه تحت أمره...
حصة بقهر: لو يجبرون بخاطري بظناء يملى علينا وعليهم البيت...
محمد: دامهم متفقين على كل شئ.. مالنا دخل فيهم وهم شباب وابخص بأعمارهم وهذه ندووو وشذووو عندنا مو مالين عينك وولد أميرة وخوله...
حصة تبتسم: الله يخليهم لأهلهم.. بس يا محمد أميرة وسافرت.. وخوله بالمزرعة المفروض تجي اليوم.. وولد الولد مو مثل ولد بنتك...
شماء بقهر: هااااااه.. يمه ما كان فيه تفرقه بيننا وبين طلال...
محمد بغرابة: وشلون الله يهديك... كلهم عيالنا وبعدين اليوم الأربعاء وبكرة خوله تجي وهذه شماء كل أربعاء تجي وتبات عندك... ومين يصدق شماء تنام إلا بطلعه الروح ترضى...
شماء بإحراج: بلاك ما حسيت بفراق الغالية..
حصة بنظرة حادة: شماء وش قصتك اليوم..
شماء حست بغصب أمها: ولا شئ سلامتك..
حصة تفكر: أنا بكلم لمى.. وبقولها تترك اللي تأخذه صار لهم سنة وشوي وهم كذا لا ولد ولا تلد...
محمد بقهر: يا بنت الحلال أنتي وش لك منهم تأخذ وإلا لا ما علينا منهم.. دام ولدك مرتاح وراضي بكيفه لا تتدخلين بشئ مالك فيه..
شماء: بعدين ترضين يا يمه.. أن مرت ولدك تقلب عليك وتتضايق من تصرفاتك.. وتزن على طلال يأخذ لها شقه بالرياض وأنتي اللي بتخسرينهم..
حصة بتعجب: من صدقك أنتي... أصلا طلال ولو بيسكن برا كان من الأساس سواها وعاش بالرياض..
محمد: اجل مالك دخل فيهم ولا تطرين أي موضوع خاص بهم...
حصة تهز رأسها بضيق: إن شاء الله.."كان بخاطره تكلم لمى.. بس صادق محمد دامهم متفقين أنا ليش أتدخل بينهم أخاف اسبب لهم مشكله مالها أول وبكذا بخرب على ولدي بكيفهم.. متى ما يقررون الله يرزقهم الذرية الصالحة"...
لمى بعصبية: طلالالالالالالالالالالالال..."جاء عندها مفحط وضحك لما شافها طايحه شكلها تموت من الضحك هالمسكينه"..
طلال انحنى عليها وماسك ضحكه: عيون طلال...
لمى بنرفزه: قلي بالله... وشلون أتزلج وأنا بالعبايه شكلي مرة غلط...
طلال راح وهو يبتسم: مشكلتك..
لمى بقمة قهرها: مشكلتي..!!... يعنى أتصرف بكيفي..
طلال جاء مسرع: يا ويلك إذ فسختيها.. احذرك...
لمى بضيق: هو تهديد...
طلال باستخفاف: سميها مثل ما تحبين...
لمى بزعل: بالله عليك أول مرة أشوف وحدة تتزلج بعبايتها... شكلي غلط وصايره دبه باللبس من غير العباية وش بطلع.. عشاني طلولي خلني افسخها..
طلال بنظرة حب: بعد عمري أنتي... قلت لا يعنى لا.. ما تشوفين هالعالم بكل مكان احمدي ربك خليتك تكشفين وإلا واحد غيري كان ما خلاك تسوين اللي تبغين..
لمى تحاول توقف وتتوازن: طيب... ابعد عني وأنا أتزلج لا تربكني..
طلال بنظرة خبث: ابشري.."راح عنها وهي تحاول تتزلج بشويش... لان هذه أول مرة تتزلج فيها.. وكانت تمشي بشويش وما حست إلا طلال طلع عليها بسرعة فصرخت بصوت عالي وطاحت المسكينة... شافت طلال يضحك عليها ووقف بجنبها يساعدها وكانت بتبكي على تصرفه وإحراجها قدام الناس لكن حاول يداريها ويراضيها بطريقته مثل ما عودها دايم"...
حبيبي ما قويت أنساك..
احبك لو تخاصمني لو حاولت تظلمني
دخيلك بالهوى لمني..
بعيش العمر أنا وياك..
حبيبي ما قويت أنساك..
مدامك ساكن عيوني
وقلبي فيك مفتوني..
حشى ما خابت ظنوني...
احبك سيدي وأهواك..
حبيبي ما قويت أنساك..
عيوني منك سهرانه
وقلبي زادت أحزانه...
حبيبي ما قويت انساك....
من مسافات بعيدة واقفه تناظر له والضحكة ماليه وجه فرحان بشوفة أخته وولدها.. كان القلب يدمع شوق ولهفة على اللي فات.. هذا مو رياض اللي وجه مليان مرح وابتسامة ما تفارقه.. مو رياض المليان بالفرح والسعادة.. أصبح رياض ثاني هزالت جسمه.. واسمرار بشرته عن قبل وطول شعره.. والحزن بعيونه كل هذا كان ظاهر.. وواضح أمام عيون الكل وخاصة هاجر اللي من حطت رجلها على أرض المطار ووصولا لمكان اقامتهم وهي ما شالت عيونها عليه.. تغيرت يا رياض كثير وحتى وقفته ما أحسها طبيعي وفيه... شبه ميلان معقولة نتائج العمليات أخر شئ سوت فيه كذا.. مو مهم دامني وصلت للبقعة اللي أنت فيه يا قلبي الوحيد وهذا مو عيب أنا أشوفه أجمل ما فيك...



أميرة تمسك يده بحنان: وش رايك بالمفاجئة..؟؟..
رياض يلم دحومي بحضنه: أحلى مفاجئة...
أميرة تبتسم: متأكد أحلى مفاجئة عشانا أو عشان ولدي...
رياض بنظرة حنان لهم: كلكم وأولهم دحومي..
متعب دخل عليهم بالصالة: هههههههههههههههههههههههههههههه طاح وجهك أميرة لقطيه هههههههههههههههههههههههههه
أميرة تحاول تبتسم: وش رأيك ما تلقط معي.. وبعدين وين راحت..
متعب يجلس: كنت اكلم أمي أخبرها بوصولنا...
أميرة تبتسم بحنان: وش رأيك ما تروح ترتاح..؟؟..
متعب يقهرها: وأنا قاعد فوق راسك جالس مع خال ولدي أنتي وش لك..صدق حريم هالوقت ملقوفات.."وضحكوا"..
أميرة تمتص عصبيتها: والله أنت ما تدري ان رجال هالوقت ثقلين..
متعب يتقرب منها ولا أهتم وجود رياض: ليكون أنا منهم..
أميرة تصد بدلع عنه: أوزن نفسك.. ؟؟؟..
متعب يناظر لنفسه باستخفاف: أشوف اني ناقص وزن كثير وكله منك يا أميرة.. تصور يا رياض يوم كاملىتجوعني فيه..
ما هقيت اختك قاسية لدرجة هذه.."تناظر له بدهشة"...
رياض اللي استمتع عليهم: ما قالك اسمع كلامها.. وبعدين يا أميرة حرام عليك المفروض تخفين على هالدب اللي كل شئ فيه بنفقع.."ضحكت وشاف نظرات متعب المصعوقه".. شوفي شوي وبيتشقق البدلة عليه.. ولا مأخذ بروحه مقلب انه ناقص هههههههههههههههههههههههههههههه
أميرة: ههههههههههههههههه والله يا رياض اقوله يخف كل وشوي يزيد علي وأنا اللي أكلها بالأخير..
متعب وقف بقهر: اجتمعتوا علي يا عيال عمتي.. وأنتي يا أم الحلو اللي طالع علي حسابك معي بعدين انا اوريك..
أميرة تقهره: ههههههههههههههههههههه شفت يا رياض حتى شكل ولده اللي ماخذ من طلال كثير مصر يكون شبيه..
متعب: أميرة ترى تونا واصلين وراح..
اميرة تقاطعه وتوقف عنده تمسك بقوة: امزح.. أمزح معك... وش دعوة انت الخير والبركة.."كتمت ضحكتها"...
متعب بغرور متصنع: حريم ما يجون بالعين الحمراء.. عن إذنك رياض..
رياض يبتسم: وين تروح ليكون تسمع كلام حرمتك...
متعب يقهرها: لا من قال اسمعه هي اللي تسمع كلامي كل الحكاية أني تعبان وجوعان نووووم تصبح على خير.."وراح عنهم"...
رياض بنظرة حادة: غريبة هاجر جايه معكم..
أميرة بغرابة: ليش تشوفها فيها شئ..؟؟..
رياض مرتبك: لا .. بس....
أميرة تتفحصه بعيونها: بس ايش رياض..
رياض: كيف تترك زوجها وتجي معكم..؟؟..
أميرة بدهشة: زوجها..!!..من قال أنها متزوجة أصلا..؟؟..
رياض بدهشة: يعنى مو متزوجة..؟؟..
أميرة بنظرة مكر: من قالك أنت..؟؟..
رياض بمشاعر مختلطة: لما كنت بالمستشفى كان صديق متعب موجود وقال انه خطبها.. وبعدين قالي... طلال.. أنها مخطوبة بشكل رسمي وعملوا حفلة خطوبة..
أميرة تبتسم: صديق متعب صحيح تقدم لها بس ما صار نصيب ولما طلال قالك مخطوبة فعلا انخطبت وصارت الشبكة لكن ما كتب ربك..؟؟..
رياض يضيق: ليش..؟؟.. يعنى الرجال فيه شئ مثلا..؟؟..
أميرة وكأنها تتذكر: لا اللي اعرفه أنها نزلت لعند جدتي تبكي قالت أنها مو مرتاحة بصالح..
رياض باهتمام: وش دخل جدتي..؟؟..
أميرة: يصير ولد اخو جدتي يعنى ولد خالنا.."بنظرة مكر".. رياض ليش كل هالاسئلة..؟؟..
رياض يناظر لولدها: تصدقين أميرة مأخذ من طلال كثير ما كأنه ولدكم..
أميرة فهمت تصريفه: اسكت لا يسمعك أبوه والله يحاربك يكفى محارب الكل إلا انا ههههههههههههههههههههه
رياض: بس الحق ينقال.. مرة ماخذ من طلال..
اميرة بتعب وبصوت واطي: انا معك .. مو هذا خاله بس تدري أخاف يطلع مثل حركاته ولعانته علي.."بنظرة حنان" طمني عليك يا اخوي..؟؟..
رياض يمد لها ولدها النايم ببرائه: شوفت عينك هذه ما خلفته نتائج العمليات بالأخير طلعت شبه كامل.."نزل رأسه بحزن"...
أميرة تشد على يده: لا تقول كذا يا رياض والحمد لله جت على كذا وأنت مو باين عليك أي شئ كامل والكامل الله..
رياض بغرابة: معقولة أميرة ما دققتي بمشيتي و...
أميرة تبتسم له: لا.. شفت الشخص ما يهمه المظهر كثر ما يهمه الأخلاق والسمعة الحسنه ما علينا كم باقي وترجع لنا ترى اشتقنا لك...
رياض وقف ولاحظت أميرة تألمه: هذا أخر سمستر لي وان شاء الله بعد رمضان أنا عندكم..
أميرة وقفت بدهشة: وليش بعد رمضان مو قلت قبل رمضان بتكون معنا...
رياض: تعرفين تخرج ويحتاج مشروع وأنتي أبخص بالأمور.. يله أميرة أخليك ترتاحين..
أميرة توقف بعطف: وين تروح..؟؟..
رياض يبتسم: بعد ربع ساعة موعدي في مركز العلاج الطبيعي..
أميرة بغرابة: ما خلصته..؟؟.. خالتي عزيزة تقول ما صرت تروح له..
رياض: ههههههههههههههههههههههه لا ما زلت أروح بس ما حبيت اشغلها فيني اللي فيها مكفيها.. يله مع السلامة.."طلع وتركها سرحانة باخوها اللي انعزل عن الكل ما صار رياض الحبيب.. رياض المليان بالحيوية وروح المداعبة.. يالله تغيرت يا أخوي عسى الله يشافيك وربي يحفظك"...كانت واقفة بالبلكونه تناظر فيه وهو يمشى ويبعد عن شقتهم ودموعها سايله على خدها البارد.. ودها تتكلم معه التعب والنوم جفاها من أول ما شافته.. آآآآه يا رياض وأخيرا التقينا بعد السنين اللي أشوفها طويلة وكأنها دهر مرت علينا.. الحين وأنا وهو بمكان واحد لكن وشلون أوصل له..؟؟.. وشلون..؟؟.. انسدحت على السرير تفكر فيه يوووه نسيت اكلم بشاير واخبرها على وصولنا أخذت الجوال ودقت عليها..
هاجر تغير صوتها: Hello. I' want took with you
بشاير تحاول تتعرف على صاحب الصوت: By Who??.. "ما ردت عليها وتحاول تكتم ضحكتها".. Are you on the phone…
هاجر: yes
بشاير يقهر: Who are you…??
هاجر تضحك: ههههههههههههههههههههههههههههه I'm Hager
بشاير بفرح: هاااااااجرووووه يا الدبه والله ما عرفتك...
هاجر: مفاجئه صح...
بشاير: أحلى مفاجئة متى وصلتوا..؟؟..
هاجر تفك شعرها وتسندت على السرير: قبل نص ساعة المهم أبغى أشوفك؟؟..
بشاير: اوكي وين شقتكم عشان أجي ومنها اسلم على بلقيس و..
هاجر قاطعتها: لا حبيبتي بلقيس كنسلت وجيت مع متعب وأميرة..
بشاير بأسف: يووووووه صعبه اجل أجي...
هاجر بغرابة: حلوة صعبه ليش يا ست هانم بشاير..
بشاير بتفكير: لان اتك بلقيس وزوجها ما يعرفني بيظن اني احد صيدقاتك وعادي صراحه لكن اخوك متعب صعبة..
هاجر بقهر: الحين هنا تقابلين وتتكلمين مع ناس ورجال الوان وأشكال من كل الجنسيات وفوق كذا شلتك مخلوطة بين البنات والشباب ولما جت على اخوي تقولين صعبه الحمد لله والشكر..
بشاير: ههههههههههههههههههههههه لأنه يا شاطرة أخوك وولد خالتي وصعبه اطلع أو أرز وجهي كل شوي بوجه.. أما اللي تتكلمين عنهم اللي هنا عادي لا اعرفهم ولا يعرفوني وما بيننا أي صله قرابة فهمتي الحين..."هاجر اللي راحت فكرها برياض لما تقابلوا أول مرة عالطول نزل عيونه وصدى عنها عالطول ومشى قبل الكل وعرفت انه قريبها وما رضى عليها لكن رضى من 3سنوات ليش الحين لا.."...
بشاير لاحظت سكوتها: الووووووووووووووووو
هاجر انتبهت على صوتها: هلا...
بشاير بخبث: وين رحتي..؟؟..
هاجر تضحك: ههههههههههههههههههههههه ببريطانيا.."ضحكوا وأخذت وصف الشقة وخلال ساعة تكون عندها"..
من ليلة أمس جفاه النوم تعب من التفكير فيها.. ليش الحب والحنين يرجع لي من جديد..؟؟.. من أول ما شفتك يا هاجر فتحتي جروح قديمه ماصدق تلتأم.. وصل للجامعة من بدري جالس بالكلاس لوحده يفكر فيها.. وقطع افكاره بدخول خليل عليه...
خليل: رياااااااااااااااااااااااااااااااااض...
رياض التفت عليه بغرابة: هلا
خليل وقف عنده: شحالك..؟؟..
رياض يناظر له بغرابة: بخير وش فيك صاحي؟؟..
خليل: لا مينون...ههههههههههههههههههههههههه انت هنيه وانا أدور عليك.."مارد عليه".. عيل سمر تدور عليك..
رياض بدهشة: سمر..!!...ما قلت وش تبغى؟؟..
خليل يجلس جنبه: شنو عرفني لو سألتها أكيد ما بتقولي.. ما علينا منها وينك لك يومين ما تبين ..؟؟..
رياض يبتسم: أختي وزوجها جوا وأنشغلت معهم..
خليل: حمد لله على سلامتهم يا معود ييون ولا تعرفنا عليهم..
رياض يتجاهل كلامه: أقول وش رأيك ما نروح للقروب أخاف الحين يسونها سالفة إذ تأخرنا..
خليل: OK….Last Go..."راحوا وشافوهم مجتمعين وما اكتملوا مثل كل مرة القوا عليهم التحية وجلسوا.."...
أحلام تتساسر مع غدير: جوا الصامت والهزاز.."ضحكوا على الألقاب اللي مطابقة عليهم لان رياض طبيعته ما يتكلم كثير وخليل فيه طبع الرجة إذ تكلم أو يسوي أي شئ"...
حمدان: انتم ويا بعض وحنا ندور عليكم..
خليل يجلس: كا ييناء.. غدير حبيبتي وين رفيجتج اللي من الصبح تدور على رياض..؟؟..
غدير بنظرة عصبية لخليل: ما ادري عنها إذ يت اسألها..
خليل يناظرها بتعجب: بلللل عليج جبريت أعوذ بالله..
حمدان: رياض وينك أمس ما جفناك..؟؟..
رياض: كان عندي ضيوف..
أحلام تناظر له بتريقه: ومين عندك لا تقول الأهل..؟؟.. "ناظر لها بنظره باردة ولا رد عليها"...
حمدان يقهرها: وأنتي وش لك تتدخلين صج ملقوفة...
أحلام: وأنا ما كلمتك.."صدت للجهة الثانية وشافتها جايه ومعها وحدة وشكلها مرة خجلانه"...
بشاير بصوت شوي عالي: هااااااااااااالووووووو قااااااااااااايز..."الكل رد عليها بنفس طريقتها إلا هو من أول ما شافها ما شال عينه عليها وباين أنها منحرجه.. كانت جميله بالحجاب والميك أب البسيط.. أما هاجر اللي كانت مصدومة أكثر من هي منحرجه ما تصورت أن رياض من شله بنت خالتها وما توقعت هذا رياض اللي تكلمت عنه بشاير بطريقة تخلي الواحد يعجب فيه من غير ما يعرفه.."...
بشاير بحرية: أعرفكم على بنت خالتي هاجر جايه مع أخوها وزوجته...
أحلام وقفت تسلم عليها: آهلين هاااااجر من كثر ما بشاير تتكلم عنك تمنيت أشوفك والحمد لله تحققت أمنيتي.."بعد ما سلموا عليها جلست معهم كانت منحرجه كثير ومو عارفة كيف تتصرف كثر ما كان رياض مقهور..قطع عليه تفكيره جيت سمر وبعد ما سلمت عليها والكل مشغول بسوالف معها ما قدر يتحمل هالموقف قام واستأذن منهم ووقفه صوت سمر لما طلبت منه ترافقه وما رفض رحب فيها وراحوا وكانت عيون هاجر تلاحقهم لين ما اختفوا تحس بالنار بداخلها ودها تسوي شئ عشان تمنعه يروح معها.."...
تدخل عليهم ومعها صحن فواكه لعيالها واحفادها اللي جاي زيارة عندها.. من بعد ما تزوجت لمى اللي كانت ماليه البيت عليهم وازعاجها مع عيال اخوانها.. صاروا كثير ما يزورنها عشان ما تحس بالوحدة والتفكير وخاصة برياض..
عزيزة: هااااااه بشروووا مين اللي فاز..؟؟..
سلطان بدهشة وياخذ منها الصحن: أشوف الوالدة صايره رياضية وش القصة..؟؟؟..
نجود توزع الصحون عليهم: ههههههههههههههههههههه من فضاوتها صارت تسوي أي شئ...
عزيزة بحزن: لا والله حبيتها لما فقدت الغالي اللي ما يتحرك من مكانه اللي جالس فيه يا سلطان وينتقل من قناة رياضية لقناة عسى ربي يرجعه بالسلامة...
نجود: هاااه يمه أشوف وكأن رياض بس هو الغالي وحنا راحت علينا..
سلطان: ولا نسيتي لمووو لما تزوجت سوت لنا مناحه بالبيت تقل ما عندها غيرها..
عزيزة: اللي يسمعكم ما حزنت لما تزوجتوا...
نجود: الكذب خيبة اذكر بزوج سلطان بكت امي بس شوي وبعدين سكتت..
سلطان: هههههههههههههههه هذاك اول تنزل دمعة دمعتين وتسكت لكن يوم لموووو الله لا يوريك... رجعنا للبيت وهي للحين تبكي..
عزيزة: لانك يا يمه ما تعرف قيمة ضناك إلا إذا حسيت انه بعيد عنك... وفوق كل هذا رياض اللي من حضر الزواج وتبغوني افرح..
نجود: ومتى نويتي تروحين لرياض..؟؟..
عزيزة: خلي أختك تطلع من النفاس وتجي لمى على خير..
سلطان: مين بيروح معك لا تقولين ابوي..
عزيزة: أكيد أبوك اجل أنت.."هز رأسه بأيه".. وعاد بتخليك مها ؟؟
نجود بتريقه: الله وش القوة اللي حلت عليك أتحدى مها تخليك..؟؟..
سلطان: ليش تتوقعين ما أقوى لها افااا عليك أخوك سبع..
نجود تقهره: أخاف فار ههههههههههههههههههههههههههههههههههههههههههههه
سلطان بقهر: نجود وش هالكلام يمه تسمعين بنتك...
عزيزة: خليكم من الحكي اللي لا يودي ولا يجب وشوفوا الهلال كم جاب...
طلع من عمارة اللي متعب ساكن فيها.. ما حصل أحد ونزل يتمشى بالجو اللي كان فيه الضباب.. جدا روعة هذه أجواء بريطانيا اللي تحسس الواحد براحة يمكن يعم الهدوء مثل هذه الأوقات كان يفكر باليوم ومقابلته لهاجر وجلوسها مع شلته ما يعرف ليش تضايق وكان وده يجرها عشان ما احد يشوفها غيره.. معقولة الشوق والحنين رجع برجوعك يا هاجر.. لكن لا المفروض ما ابني امل كذاب ونعيش فيه من جديد.. وبعدين وشلون أسوي كذا وأنا مالي أي حكم على البنت.. قطع أفكاره صوت أنثوي ناعم لما التفت كان أخر شئ يتوقعه أنها تلحقه.."..
رياض بابتسامة جانبية: وشلونك هاجر..؟؟..
هاجر توقف مقابلة وبعيونها نظرة ما عرف يحددها: بخير.. وشلونك أنت؟؟..
رياض فارش يدينه وكانه بيضمها: مثلك شايفه.. بخير
هاجر بخجل: رياض اقدر أتمشى معك؟؟.. متعب وأميرة دقوا علي طلعوا يتمشون ولما وصلت شفتك وحبيت أتكلم معك إذ أمكن؟؟..
رياض يمشى عنها: ما تخفين من أخوك لو يشوفك معي.."التفت عليها بخبث ما ردت عليه غير تنزل عيونها بحزم.. ومشى شوي والتفت نص لفة"..عاجبتك الوقفة هنا ما لك نية تتمشى مثل ما قلتي؟؟..
هاجر بابتسامة فرح: أكيد يسعدني أتمشى معك.. "ناظر لها وشاف فيها هاجر اللي فقدها وشاف بيعونها شوق.. معقولة تكون شوق أو قاعد أوهم نفسي الظاهر أني احلم كثير.. مشوا ووصلوا لساحة بق بين وجلسوا على الكراسي وكان الهدوء والصمت جامعهم مو عارف كيف يبدأ ولا هي تعرف كيف تبدأ إلا أخيرا تكرم.."..
رياض: كيف الأهل كلهم...؟؟..
هاجر منزلة رأسها بحزن: بخير..."طالعت فيه"... يسالون عنك؟؟..
رياض بسخرية: وليش يسالون أنا جيت هنا عشان انساهم والحمد لله مرتاح وما أبغى احد يفكر فيني..ولا أفكر باحد..
هاجر بحزن: قصدك انا..
رياض يناظر لساحة: تقدرين تقولين كذا..
هاجر: وأهلك.. وجدتي.. وأهلي.. أصحابك..
رياض ببرود: قلتك يمكن اهلي.. لكن غيرهم ما اعتقد فيه احد يسال عني..
هاجر بدهشة: وش اللي قاعد تقوله الكل يتمنى رجوعك بفارغ الصبر.. طيب ما فكرت فيني أنا وين رحت من حياتك..؟؟.. معقولة ما خطر ببالك أني كل يوم أفكر فيك وانـــ...
رياض وقف بعصبية: هاجر أنتي تضحكين على مين الكل يشفق علي...وانتي اولهم..
هاجر وقفت بصدمه: أشفق عليك..
رياض متمالك نفسه: ايه تشفقين علي.. أنسى يا هاجر اللي بيننا كان لــ..
هاجر بعصبية قاطعته: أنسى..!! وشلون أنسى وأنت اللي دخلت بحياتي من غير احم ولا دستور..أنسى كيف كانت ايامنا مع بعض.. انسى ضحكنا.. وفرحنا.. وكل هذ واكثر وتبغاني أنسى..لا أكيد الحادث وهروبك اثر بمخك..
رياض بابتسامة سخرية: قلتيها الحادث.. الحين بسألك وش تبغين بواحد ناقص مثلي..
هاجر تضبط من نبرة صوتها: وانت وش لك سوا كنت ناقص أو لا..
رياض بفراغ صبر: هاجر تعرفين وشو ناقص..
هاجر بصوت شوي عالي: ومن قال انك ناقص يكفى أشوفك كامل بعيني..
رياض بنظرة برود: وليش ما تقولين شفقة منك..لا يا هاجر أنا ما انتظر أي شفقة أو رحمة من احد وخاصة منك أنتي بالذات..سامعة.."ما حست إلا وهي تركض وطريقها يغطيه الدموع من كلامه القاسي لا هذا مو رياض أكيد واحد ثاني مستحيل يكون رياض اللي حبيته وعرفته مستحيل.. أما هو من راحت جلس يناظر للساعة وانتبه على دقاتها ونزول قطرات من المطر ما يعرف ليش هو سوا كذا كل هذا عشان ما أبغى اظلمها... والله احبك ياهاجر.. واعرفي سويت كذا إلا من حبي لك وخوفي عليك.."...كانت واقفة تحاول تلهي ولدها عشان يطلع من محل الألعاب ولما يئست منه دقت على متعب اللي كان جالس بمقهى على الشارع يتفرج على الناس اللي طالعين وداخلين من حديقة كنق ستون...
متعب يرد عليها: آهلين أميرة..؟؟..
أميرة بقهر: تعال وشوف ولدك مو راضي يطلع من المحل أنا الغلطانة اسمع كلامك وخليتني ادخل معه...
متعب: هههههههههههههههههههههههههه طالع على أمه إذ دخلت أي محل ما تطلع بالسهل تحملي ما يجيك مثل ما جاني..
أميرة بصوت شوي عالي: مـــــتـــــعـــب تعال وطلعة والله تعبت منه..
متعب وقف: ابشري الحين أجي..."راح لها ومالهم إلا دقايق جت وجلست بنفس المكان وطلبت لها مشروب ليموناضة وجلست تعدل بحجابها وتتأمل للجوا اللي بدء يمطر وشافتهم جايين وكان ولدها فرحان وأبوه يضحك له جلس وطلب له أيس كريم وشافت أميرة أنها عصبت من طلب متعب.. كل هذا قدام عيون شخص يراقبهم من أول ما جلسوا وكان بخاطرها تقول..أخيرا دارت الأيام وعرفت الجرح والألم..وأنا اللي تجرحني بعيش دنيتك والله..



ناصر: وش فيك ما شربتي القهوة؟؟..
هند انتبهت عليه: هااااااه لا بس سرحت شوي.."نزلت عيونها"...
ناصر ناظر للي كانت تناظر لهم: شكلهم خليجين.."شاف ولدهم اللي يضحك على أمه كانت زعلانه علي أبوه"... الله يخليلهم ولدهم وان شاء الله يرزقنا مثل ما رزقهم..
هند بنظرة حزن: تتوقع أننا بيوم من الأيام راح يكون عندنا ولد أو بنت...
ناصر شد على يدها: الله كريم مو بعيد عن ربك بس أنتي لا تشيلين هم واتبعي كلام الدكتور..
هند بنبرة مخنوقة: الحمد لله أنا مرتاحة من ناحيتك لكن أمك من يفهمها كل يوم تسمعني كلام يغث وكان العيب مني ما تعرف أني ما فيني شئ ولا أنت بس..
ناصر قاطعها: هند أمي ما تلام لنا سنتين متزوجين وأكيد الأفكار توديها وتجيبها وأنا ولدها الوحيد ومن حقها تشوف عيالنا...
هند بضيق: وأنا مالي ذنب وأنت تعرف هالشئ زين ولو سمحت أبغى راوح للفندق أحس بضيق..
ناصر: اوكي يله بس هااااااه أول شئ نكلم أمي وأنتي تحمليها إذ قالت شئ ترى مهما كان أمي وكبيرة بالسن وتحملي أي شئ تقوله..
هند: ياليتها مثل باقي الأمهات لسانها متبري منها.. "تنهدت بضيق".. أمري لله راح أتحملها عشانك بس.. "ناظر لها وابتسم وراحوا للفندق وكان خيالها للحين متعلق بمتعب وولده اللي شايله واضح انه مبسوط ومرتاح بحياته وأنا وش لي الحمد لله دام ربي عوض لي ناصر لكن ربي بلاني بخاله العن من الضرة والله يصبرني على لسانها السليط"...متمدد على الكنبة وأفكاره توديه وتجيبه على الموقف اللي صار له أمس مع هاجر يحس انه متلوم باللي قالوا.. ليش قلت كذا.. هي قالت اكثر من هذا وفوقه جرحتني.. مين المفروض اللي يلوم الثاني.. مين..؟؟.. وما حس إلا جواله يدق وكان حمدان..
حمدان بقهر: يا ريال وينك..؟؟..
رياض يعدل جلسته: بالشقة خير وش بغيت..؟؟.
حمدان: شنو وش بغيت..!!.. أنت نسيت اليوم حفلة تخرج أخت سمر..
رياض: تصدق أني نسيت تدري شكلي ما راح أروح...
حمدان بغرابة: ليش يا ريال شوبلاك..؟؟
رياض بضيق: أحس مخنوق وما عندي استعداد أروح لهناك..
حمدان يشجعه: يا ريال البنت عازمتنك وأنت مو ياي حرام عليك اجبر بخاطرها وبارك لأختها..
رياض: والله مالي خلق يا حمدان اعتذر لها نيابة عني وبعدين ما يمداني اشتري لها هدية التخرج..
حمدان: ولا يهمك الحين أنت تجهز ونروح نتشراء ترى حتى أنا ما شريتلها هدية ومعنا وقت طويل الليل لسه ما بدأ.. شو رأيك؟؟..
رياض يبتسم: هذا أنت يا حمدان تنشب في الواحد للين يرضخ لك ولا يهمك دقايق وأكون جاهز..
حمدان: هههههههههههههههههه افااااا عليك أنا مو حي الله يله اترياك تحت..
رياض بغرابة: ول ما أسرع تجي...
حمدان: ما قلت لك مو حي الله..."سكر منه و لبس جاكيته لان بالليل يكون الجو بارد ونزل حصله منتظر بالسيارة وراحوا يشترون الهدية لاخت سمر.."...من أمس ونفسيتها زفت من الموقف من بعد ما تركته قفلت عليها الغرفة راحت بنوبة بكاء وما حست إلا وهي بسابع نومه إلى اليوم الثاني.. نفس الشئ حبست نفسها بالغرفة برغم من محاولات أميرة تنزل معهم يتسوقون ويتغدون لكن اعتذرت لهم بحجة ما أهذت كفايتها من النوم.. الساعة 7 جالسه تفكر على سريرها.. وقطع عليها جوالها يدق أخذته وشافت المتصل بشاير.. يوووه مو وقتك يا بشاير و سمعت دقات باب غرفتها راحت وفتحته"..
متعب يبتسم: كل هذا نوم تدرين كم الساعة؟؟
هاجر تحاول تخفي وجهها عنه: من جيت هنا وأحس ضايعه ما اعرف الوقت..
متعب: ما تبغين تأكلين شئ..
هاجر: لا حاليا مو مشتهيه شئ.. لكن بعد ساعة جايز اجوع عندك مطلعم معتبر...
متعب: بعد صدق اللي قال اللي اختشوا ماتوا.. لا ما عندي بس فيه مطعم توه مفتوح ما يتفوت..
هاجر بغرابة: وأنت وش عرفك انه ما يتفوت...
متعب راح جلس بالصالة: رياض ذاقه.. ويقول لذيذ.."سرحت بالاسم اللي قاله.. آآآآآآه يا رياض وش اللي خلاك دخلت مرة ثانية لغرفتها لما سمعت جوالها يدق"...
أميرة ماسكه ولدها: متى زواج صديقك...
متعب يختار بين الأفلام: الأسبوع الجاي.. صاجني هذه رابع مكالمة يكلمني إلا أجي..
أميرة: الله يوفقه..متعب مو هو سلمان اللي تقدم لهاجر..؟؟..
متعب وعيونه على القائمة: هو بشحمه ولحمه أقول أميرتي وش تبغين تختارين..؟؟..
أميرة تكلم ولدها: هااااااه دحومي وش ودك تشوف..؟؟..
دحومي بدلع: توم زيري..
أميرة تبوسه: يا عمري انت.. حياتي حط توم زيري..
متعب بدهشة: شوفوا هذه.. الحين هذا جزاتي احسب لك حساب ومقدرك وبالأخير تشورين هالافطس..
أميرة تلمه بقوة: يا ويلك من ربي مو أفطس وإذ تشوفه كذا تراه عليك..
متعب: لا والله مو ذابحيني يشبه طلال والحين طالع علي...
أميرة تدلع: وش فيه مو أنت أبوه..
متعب بقهر: تدرين عاد مو كفوا احد يشاورك من الأساس.."صد عنها واختار الفلم وطلعت عليهم هاجر"
هاجر: متعب.. بشاير دقت وعازمتني على خفلة تخرج..
متعب بجدية: بالوقت هذا..
هاجر: ايه وش فيها..
متعب: فيها لا ماعندنا بنات يطلعون بذا الوقت..
هاجر بدهشة تناظر لها وحولت أنظارها لأميرة اللي فاطسه ضحك: متعب.. حنا ببريطانيا مو الرياض..
متعب بقهر: لو إن شاء الله بالقمر.. قلت لا يعني لا..
هاجر تجلس عنده: وش فيه زوجك..؟؟..
أميرة ماسكه ضحكتها: عشان شاورت دحومي نختار فلم وزعل..
هاجر اللي مسكت ضحكتها: لا ..... مالك حق يا أميرة... أخوي يشاورك وانتي تشاورين هالدب..
متعب: علميها اللي ما تعرف معنىلاالتقدير الزوجية.." مسكوا الثنتين ضحكتهم"...
هاجر: هااااااااه يا أبو عبد الرحمن وش قلت..
متعب: ماني أبو عبد الرحمن.. وقلت لا..
أميرة تتدخل: وش دعوة.. كل هذا شايل على ولدي.. ياولك من الله..
متعب: ايه بشيل عليه لانه خذاك مني.."استحت من كلامه وخاصة عند هاجر اللي وقفت"...
هاجر: وش قلت يا متعب البنت تنتظرتي عشان ارد عليها.. والله ما اتاخر..
أميرة بحنان: خلها تروح وتوسع صدرها ترى من جت وهي ما طلعت بس نايمه..
متعب بتكبر مصطنع: عشان أميرة بس... ومثل ما قلتي لا تتاخرين.."ابتسمت لهم وراحت تتجهز للحفلة"...
أميرة تجلس بجنبه: متعب..."مارد عليها وبدلع"...متعب.. .يله عاد ترى امزح معك..
متعب بزعل مصطنع: الحين امزح خلي ولدك ينفعك يله اقلبي وجهك
أميرة: هههههههههههههههههه على أي صفحة؟؟؟
متعب: هه هه هه هه بايخة على صفحة المليون...
دحومي وقف عند أبوه: بابا...
متعب يناظر له بعصبية: وش تبغى أنت الثاني...
دحومي ببراءة الاطفال: توم زيري..
متعب بجدية: لا ما فيه.. خلص.."ما حس إلا اخذ يده وباسها بقوة حن قلبه على هالكتلة البريئة اللي ما تعرف الزعل ولا الحقد أخذه وباسه بقوة وجلسه بحضنه "...
أميرة بقهر: الحين رضيت على ولدك وأنا بالطقاق..
متعب يناظر لها بخبث: ولدي شاطر على ابوه.. يعرف وشلون يراضي اللي يحبهم.. مو أنتي..
أميرة بغرابة: أنا...!!!.. وش فيني..
متعب بنظرة حادة: سوي مثل المزيون وأرضى عليك..
أميرة بفرح: بس كذا ابشر.."كانت بتاخذ يده لكن سحبها بسرعة واستنكرت حركته".. وش فيك؟؟..
متعب بنظرة مكر: لا حبيبتي أنتي غير عن دحومي...
أميرة بشك: وشلون أنا غير؟؟..
متعب يغمز لها: أنتي شاطرة وذكية وافهميها عاد..
أميرة بابتسامة خبث: اهاااااااااا ولا يهمك.."قربت من خده وبدل ما تطبع بوسه عضته بقوة وقامت بسرعة لما صرخ بصوت عالي"...
متعب حط يده على خده: ليش سويت كذا..
أميرة تضحك: هههههههههههههههههه مو هذا اللي طلبته..
متعب ينزل ولده اللي كان يضحك عليه: حشى مو أدميه أكله لحوم البشر وأنت اسكت لأطير هالسنين اللي صايرات مثل أسنان أرنب.."صفق بيدينه".. يا زين من صفقك أنت وأمك..
أميرة بتحدي: جرب إذ أنت تقوى.."ما حست إلا وهو قام عليها يلحقها وهي تصارخ وولدهم ورآهم يضحك "...الساعة10 ونص بدت القاعة تمتلى بالضيوف.. كانت عائلة سمر غنية وما يهمها أي شئ غير سعادة بناتهم.. هم من الكويت ومن أسرة متماسك.. جوا مع اخوهم اللي بدأ دراسته من سنوات ولحقوا فيه اخواته سمر وسامية..
سمر تناظر للبوابة: تتوقعين ييي..؟؟..
غدير: وبعدين معك كل شوي تسأليني نفس السؤال ما يعرفلك غير أحلام..
سمر: بالعدال.. منو أحلام لا راحت ولا يت بروح اسأل خليل عنه.."راحت وما حست إلا أحلام وبشاير جايات"...
غدير: وأخيرا ييتوا تمللت وأنا يالسه بروحي...
بشاير: وين سمر عنك وبقية الشلة؟؟..
غدير: ما مللني غير سمر كل شوي والثانية تسال عن رياض؟؟..
هاجر من غير سابق إنذار: وش لها دخل فيه؟؟.."كل البنات طالعوا ببعض بغرابة لما تكلمت"..
غدير بارتباك: ما ادري بس أكيد أنها...
هاجر وقفت بعصبية: أنها ايش قولي؟؟؟
بشاير تهديها: هاجر وش فيك على البنت..
هاجر بصوت شوي عالي: ما تشوفيها وش تقول.."راحت عنهم"...
أحلام بدهشة: وش فيها بنت خالتك بعد؟؟؟..
بشاير تناظر لها للين ما اختفت بين المعازيم: ما ادري..عن إذنكم..
غدير تتقرب منها: فاهمة شئ أحلام..
أحلام بنظرة خبث: شكلي...
غدير بغرابة: مو فاهمة شئ أصلا بالسالفة..
أحلام تناظر لها بقهر: أحسن خليك كذا ترى أحسن لك .."قامت عنها وتركتها لوحدها محتارة باللي صار قدامها"...
بشاير: هاجر ممكن اعرف ليش سويتي كذا ما بقى شوي إلا وتذبحين البنت..
هاجر بقمة عصبيتها: ما سمعتيها وش تقول..
بشاير بغرابة: بس ما قالت شئ.."بنظرة شك"..أنتي وش عرفك برياض..؟؟..
هاجر سرحت: ليش أنتي ما تعرفين أن رياض يكون ولد عمتي...
بشاير بصدمة: من صدقك..هذا رياض اللي..
هاجر قاطعتها بصوت مخنوق: إيه هذا هو اللي جرحته وضيعته بين يديني.. هذا هو اللي حاولت ارجعه لكن ما حصلت لي فرصة.. هذا هو اللي خلاني اجي مع متعب عشان اعتذر منه واطلب منه يسامحني على كل شئ ونبدأ حياة جديدة مه بعض.. هذا اللي ودك تعرفين كل شئ بقلبه.. لكنه من ولد بلدك خايفة من صده ومن جفاءه..هذا اللي ودك تحبينه لكن فيه عيب كان ومازال فيه..هذا رياض اللي خسرته عشان شئ تافه بنظري والحين أحاول اكسبه وأتقرب منه أكثر من قبل وبالأخير يكون بنفس شله بنت خالتي ولا تقولي عنه.. ليش كل هذا أنانية منك عشان تكسبينه من وراي..؟؟.. أنتي تعرفين انه هو اللي أتمناه بعيوبه المهم يرجع لي رياض الاولى..
بشاير تهديها: هاجر..اقسم لك أني ما اعرف انه ولد عمتك وأنتي مرة سالتيني وقلتلك ما اعرف إلا اسمه لأنه مو نفس دفعتي وأنا تعرفت عليه عن طريق الشلة وهذه ثاني سنة لنا.. ورياض مو من النوع الصعب مو أي وحدة تبغى تتعرف عليه.. لانه غامض ما تشوفين سمر لها كم سنة وتحاول وما حصلت غير الجفاء والله العظيم أني أقول الصدق".. ما ردت عليها وعيونها مليانه دموع القهر من اللي صار اليوم ومن اللي سمعته قبل شوي"...

أول ما دخلوا انبهروا بعدد الضيوف الموجودين وكانهم بحفلة زواج وبعد ما سلموا على اللي يعرفون حصلوا اصحابهم جالسين ينتظرونهم..
خليل: شنو ذي ما بغيتوا تيون..
رياض بابتسامة جذابة: هذا حمدان ذبحني من محل لمحل مو راضي يقتنع باي شئ تعرفه..
حمدان: يا حبيبي لازم نييب شئ معتبر..
خليل: طاع هذا.. يا اخي يب أي شئ المهم ان صاحبة البارتي ما نعرفها عشان تقول جي..
حمدان يقهره: تصدق يا خليل أحب فيك حجيك... وشلون تتحجى يا أخي ما اذكر البحرينيين جذيه..
خليل بقهر: شوف حجيك شلون يطلع منك كانك بتزوع... "الكل ضحك"...
حمدان: غربل الله شيطانك.. يا شيخ ممكن الحين نروح نسلم على أصحاب البارتي...
خليل: تفضل من حايشك..
رياض: خلاص أنت وياه حنا هنا جايين ننبسط ونستانس وانتم تقلبونها هواش...
حمدان: هذا الحجي العدل..
خليل: قول لروح هالحجي.."قطع عليهم جيت سمر والفرح يطل بوجهها"...
سمر تناظر لرياض بسعادة: أخيرا يتوا..
رياض يبتسم: مبروك تخرج أختك يا سمر وعقبالك..
سمر بخجل: الله يبارك فيك.. وعقبالك أنت بعد...
خليل يهمس باذنه: ما تشوفها بتذوب من الحياء..
حمدان: صدق مسوده ويه ما عبرتني الخايسة..
خليل: وين تعبرك وعندها البدر..
حمدان بتعجب: شقايل انا شنو فيني احلى من ويهك اللي ييب السل..
خليل: هههههههههههههههه شنو فيك اتغشمر وياك احرجها حمدانوووه..
حمدان بقهر: حمدانوووه طيب ما راح اعديها وبعد البارتي بتشوف شنو ييك..
خليل: هههههههههههههههه طيب نتشوف..
حمدان بصوت شوي عالي: احم احم .. تراني للحين موجود ما رحت لمكان وين الترحيب والا الترحيب لناس وناس لا...
سمر بتعجب وبنفس الوقت بحياء: جايفتك والله العظيم جايفتك بس أنت ما عندك ذوق المفروض تبارك لي أول ما تشوفني..
حمدان يضحك: هههههههههههههههههههههههههه لا عاد قولي غيرها يا سمر.. وينها اختج بنقدم لها الهدايا بأنفسنا أخاف تنسينا ولا تقولين أنها منا...
سمر بقهر: لا تخاف ما بنسى وعشان تطمن تفضل من هنيه..."راحوا معها وكلها دقايق قليلة ورجعوا لعند اصحابهم ووقفوا يسولفون ومستمتعين باجواء الحفلة.. كل شئ كان خيال.. الديجي بالاغاني الخليجية والعربية بقمة الروعة وحتى الضيافة فكانت جدا منظمة.. حس بنظرات تراقبه لكنه ما حب يطالع مين يكون صاحب أو صاحبه هالنظرات توقع تكون سمر وما حب يتصادم معها لكن اللي ما يعرفه أن نظرات هاجر هي تراقب تحركاته من اول وصوله... من بداية الحفل والكل مبسوط وفرحان مثل سمر اللي عيونها على رياض من جاء وما فارقته ودها تقوله اللي بقلبها ما تعرف ليش حبه سيطر بداخلها بشكل سريع .. كان يبتسم وقرر يلاحظ صاحب العيون اللي تراقبه وتمنى ما عرف من صاحبها.. معقولة هاجر تترقب تحركاتي أو بنت خالتها جابتها هنا من غير ما تعرف بحضر أو لا.. لكن أكيد تعرف لاننا بنفس القروب وأكيد بنشوف بعض..واكيد اصرت على الحضور مع بشاير عشاني.. وش قاعد اقول صدق ما عندي سالفة.. اوهمي نفسي بشئ لا صحة فيه.. ولما رجع ناظره لها تبادلوا النظرة وكان الوقت يمشى ببطء وكان عيونها هي اللي تتكلم انتبه على نفسه وركز ناظره على اللي بيده وسمع صوت مألوف له وناظر لجهه الصوت وشاف خليل وشخص ثالث ينظم لهم ناظر فيها ومبين أنها متضايقة من شئ.. ما يدري ليش رياض حس انه مخنوق من اللي قاعد يصير قدام عينه ولا يسوى شئ.. كان مركز ناظراته عليهم وتمنى ترجع تناظر له لكن لا أمل.. طلع برا الحديقة جلس يتدبر بالنجوم ويفكر باللي شاغل تفكيره... هاجر.... هاجر.... الساعة 12 وبدأت الحفلة الحقيقية مثل ما يقولون.. الرقص والهبل على المنصة.. وحتى قوارير الشمبانيا تفتح بطريقة الأمريكان.. رج وفتح.. وقف رياض لما بدا الاستهتار اللي يشوفه بنظره..
حمدان: بتروح رياض..
رياض بضيق: ايه را يح..
حمدان: عيل بروح معك وش لي بعوار الراس
حسن: تو السهر والرقص والفلة ما بدأت بدري على رجعتكم..
حمدان: شله نيلس وحنا نعرف انه منكر..
حسن بتعجب: وش المنكر الله يهديك مو توك قاعد تسمع وتشوف هالنكر يت على هنا..
حمدان: المنكر اللي اقول عنه شوفه جدام عينك بالمنصه شنو قايلين.. الله يحفظنا..
حسن بتريقه: وأنت رياض بتروح عشان هالمنكر مثل ما افتاء الشيخ..
رياض: تقدر تقول ايه وشئ ثاني وراي موعد مهم..
حسن: برايكم روحوا بالسلامة بس قبل روحوا لسمر وخبروها.."مشوا ولا لقوا بال من كلامه.."...
رياض يلف عليه: حمدان الله لا يهينك ممكن تسبقني ..
حمدان يغمز له: ليش بتتحجى مع الغزال..
رياض يبتسم بخجل: بعدين اقولك "تركه وما تحرك رياض لين ما تأكد من خروج حمدان قبل.. وف بمسافة مو بعيدة عن طاولتهم وحاول يلفت انتباهها ونجح ولما حست انه يبغى يكلمها راحت لعنده"...
رياض بجدية: مطوله..؟؟..
هاجر بغرور: يهمك تعرف...؟؟؟.
رياض: أكيد يهمني لا تنسين انتم بضيافتي هنا و..
هاجر بغرابة: ايش قلت ههههههههههههههههههههه دام اخوي راضي أنت مالك علي كلمة واضح..
رياض بابتسامة جانبية: هذه أنتي يا هاجر طول عمرك ما راح تتغيرين للمعلومية يا بنت خالي اللي قاعدة تشوفينه جزء من اللي بيصير بعد حوالي ساعة...
هاجر تتكتف بتحدي: مبين انك متعود على الحفلات الليلية..
رياض عطاها ظهره: لو متعود كان جلست لحد الحين ولا أعطيك خبر.. وبعدين غريبة أن بنت خالتك ما خبرتك عن نوعية الحفلات اللي تصير هنا.."طلع وتركها كان وده يسأله ليش خليل جاي عندهم ومين الشخص اللي معه ويناظر بهاجر بطريقة غريبة لكنه تراجع لانها متحامله عليه ومستحيل بتقوله عن شئ وزين مني ما قلت شئ عشان ما تفهم على كيفها"...
غدير تتقرب منها: شوي شوي على الريال لتأكلينه بعيونج..
سمر بقهر: وأنتي شنو عليج.. اخوج أو ريلج.. ما تشوفينه وشلون يكلمها..
غدير: أنتي شو عليج منه..
سمر تلف عليها بعصبية: وشلون ش علي..؟؟.. ما تشوفينها تسرقه مني عيني عينج..
غدير: يا سمر حنا نعرف بعض زين وعارفين ما فيه سعودي أو أي كان.. المهم خليجي يأخذ برع بلده افهمي هالشئ زين لو نفرض فرضا انه حبيتوا بعض تتوقعين أهله بيرضون يزوجونه كويتيه.. أو اهلج بيرضون يزوجونتج له.. مستحيل يصير اساسا..
سمر بعصبية: ليش وش فينا حنا نشرف ميت بلد..
غدير: ونعم فيج وفي ديرتج.. بس لو تفكرين بالعقل والمنطق راح تحصلين العادات والتقاليد ترفض هالشئ وأقوى مني ومنك وأنتي اعلم بالأمور....."ما درت عليها"... يا سمر انتي بعدج صغيره على الحب وقدامج طريق طويل لين تحصلين اللي يحبج ويعبرج مو يهملج مثل رياض..
سمر بحزن: طيب هذا أنتي تحبين حسن برغم انكم من بلد مختلف..
غدير: صحيح نحب بعض بس حاطين شئ ببالنا ان هالحب ما راح يدوم راح يي يوم وينتهى كل شئ.. "ماردت عليها"... أتمنى تفكرين باللي قلته وتعرفين زين انه من باب خوفي عليج لان رياض مو من نوعية حسن اللي يرضى باي شئ..
أحلام تتقرب منهم: وش تتساسرون أنتي وهي..؟؟..
سمر بضيق: ولا شئ.."شافوا حسن جاي لعندهم"..
حسن: انتم هنيه..
أحلام: وين راح الصامت..؟؟..
حسن: عنده موعد الصبح عشان كذا راح يرتاح..
أحلام: موعد..!!.. كل ما صارت حفلة هذا عذره..
غدير: وأنتي ليش متحاملة على الريال اعتبريه مثل اخوج اللي توفى.."سكتت أحلام فجاءه لما تذكرت أخوها المتوفي من شهرين واللي كان زعلان عليها لانها سوت اللي براسها وراحت تدرس برا.. حز شئ بداخلها مما خلها تتركهم وهي متضايقة حست بتأنيب الضمير وما تعرف ليش هي متحاملة على رياض بالذات لأنه ولد ديرتها أو لأنه يشبه خطيبها الخاين اللي فسخ الخطبة وأخذ بنت عمها .."..جالسة وحدها تنتظره وصوله وراح يجيب العشى مع ولده.. وهي تغير بمحطات التلفزيون يدق جرس الباب راحت تشوف مين..
أميرة تجره: يله عاد ادخل مو معقولة تجي لحد هنا ولا تشرب شئ على الأقل..
رياض يبتسم: الوقت متأخر حبيت أشوفكم وخاصة دحومي...
أميرة: دحومي نزل مع ابوه راحوا يجيبون العشى وأنت مالك مفر بتسهر معنا اليوم السبت واعتقد بكرة أجازة عندك.. و خلني اتصل على متعب يحسب حسابك..
رياض بغرابة وهو يطالع الساعة: عشى بذي الحزة...
أميرة: ههههههههههههههههههههههه وش أسوي له أصر يأخر العشى شكله حاس انك معزوم عندنا..
رياض يبتسم: عاد تصدقين توني جاي من حفلة تخرج ولا تعشيت هناك..؟؟..
أميرة بغرابة: وليش ما تعشيت؟؟..
رياض يتمدد على الكنب: العشى يكون على الساعة 3 أو 4 وأساسا السهر يتعبني.."التفتوا للباب لما دخلت عليهم هاجر وكانت بقمة الضيق سلمت ودخلت بغرفتها وراحت ورآها أميرة.. تنهد براحه واخذ الريموت يغير بالقنوات"...
أميرة: هاجر..."التفت عليها بعيون حزينة"...إن شاء الله انبسطتي بالحفلة؟؟..
هاجر بحزن: يعنى.."نزلت عيونها"...
أميرة تجلس بجنبها: وشلون يعنى.."استغربت من بكائها المكبوت".. هاجر وش فيك؟؟.."وما حست إلا هي تضمها وطلعت كل اللي بداخلها وانصدمت أميرة باللي تسمعه عن رياض وعنها... هاجر تحب رياض..!! حاولت تهديها وتقرأ عليها المعوذات سمعت طقات الباب.. وقفت بسرعة فتحت الباب وكانت متأكدة انه متعب جاء لهم.. حبت تسبقة قبل ما يكشف بنفسه حقيقة هاجر المنهارة بعد ما بلغها رجعت لها وشافتها استسلمت لنوم.. طلعت وشافتهم يأكلون ورياض حاط دحومي باحضانه وهم يأكلون مع بعض.. ناظرت لزوجها وقالت بنفسها لو تدري يا متعب اللي جالس بجنبك وش يربطه مع أختك كان ما خليته دقيقة وحدة هنا... قطع افكارها صوت متعب يناديها حاولت تكون طبيعيه وجلست بجنب رياض وبدت تأكل وفكرها سارح مع رياض وهاجر"...جايه مسرعة عند امها والفرحه مو سايعتها.. وكانت بغرفتها تلبس اخوها لانهم بيرحون لبيت جدتهم حصة..
رغد بفرح: اليوم بتجي خالتي أميرة ودحومي؟؟..
خوله تلبس ولدها: وش عرفك بجيتهم..
رغد تجلس على السرير: ابوي مساعد توه قالي..
خوله: حبيبتي بس طيارتهم بوقت متأخر يعنى يالله على بكرة نروح ونشوفهم..
رغد: مشتاقة كثير لدحومي...
خوله بتعجب: ما شاء الله عليك يا رغد.. ورائد ما تحبينه كثر ما تحبين دحومي...
رغد تبتسم لاخوها: إلا أحبه بس دحومي يطلع حركات حلوة بوجه..
خوله: قومي حبيبتي شوفي أختك خلصت من لبسها وإذ ما خلصت عاونيها.. واخذي اخوك معك خليني اشوف شغلي..
رغد وقفت: إن شاء الله.."شالت اخوها وراحت ينفس الوقت دخل مساعد عليها وشافها ملتهيه بنفسها"..
مساعد: يله خلصتوا..
خوله تشيل منشفه شعرها: دقايق ونخلص مساعد.. متى طيارتهم؟؟..
مساعد: يعنى الساعة 5 الفجر بتوقيتنا...
خوله بتعجب: الله متأخره مرة..
مساعد وقف: إيه زين لقوا حجز...
خوله تحرك شعرها الناعم بحركة سريعه: ومين بيطلع معك..؟؟..
مساعد وقف عندها: لوحدي تعرفين أخوك ماله نيه يرجع عسكر ببيروت..
خوله: هااااه ليكون تغار لو أنت شاطر سوى مثله؟؟..
مساعد يناظر لها بحب: ومن قال ما سويتها تجهزي على الثلاثاء الجاي بنسافر...
خوله بتعجب توقف عنده: وليش ما بلغتني من بدري ووين تودينا...؟؟..
مساعد: هذاني بلغتك وقدامك 4 أيام بالضبط تتجهزين ولا تنسين هذه المفاجئة اللي قلتها لك تذكرين..
خوله تبتسم بخجل: إيه اذكر.. خلني أشوف البنات خلصوا.."مشت ووقفت على صوته وشافته يمد لها شئ أخذته مستنكرة الظرف"...
مساعد: هذه بطاقة دعوة زواج أخت صديقي ولازم علي إلا نحضر..
خوله فتحت الدعوة: مين نعرفهم؟؟..
مساعد:الدكتورة اللي ولدتك..
خوله بتعجب: ريم..؟؟.."هز رأسه بأيه".. وش المطلوب مني؟؟..
مساعد: تحضرين؟؟..
خوله بقهر: تشوفه مهم حضوري..؟؟..
مساعد يتقرب منها وهو مبتسم: اشتغلت الغيرة.. يا بنت الحلال المرأة بتزوج وأنتي تغارين منها..
خوله بخجل وبزعل نفس الوقت: من حقي ازعل.. ومن حقى اغار.. والا مو من حقي..
مساعد بنظرة حب وحالمية: حقك ونص... خوله نسيت أقولك شئ..
خوله بخجل: وشو؟؟
مساعد بابتسامة خبث: قربي عشان أقوله.."قربت شوي".. بعد قربي.."وقربت شوي..".. اكثر.."صارت قريبة كثير وما حست إلا بوسه على خدها ناظرت له بدهشة استحت وراحت عنه وللحين تحس وجهها يتبخر من حرارة الموقف.."...بالمطار جالسه بحزن منزله رأسها ما تبغى الفراق يكفى عليهم فراقهم من الأول اللي التمست امل بحياتها والحين جاء أصعب شئ فراق النهائي خلاص رياض شالني من رأسه للأبد اجل ليش أفكر فيه دامه ما يبغاني ما حست إلا ولد أخوها وقف عندها ومعه شبس مد لها ابتسمت بحزن وأخذت منه وحست بعيون تراقبهم وعرفت صاحب العيون الجذابة اللي تسحر غصب من يناظر لهن.. واضح من وجهها أنها مرت بحالة تعب أو ارق مبين عليها الحزن معقولة كلاماتي كانت قاسية وما ترحم بس أنا قلت الصدق ليش تزعل منه..
أميرة تطل بوجه: بمين تفكر.. قول اعترف أحسن لك مالك مفر من الهرب..
رياض يبتسم بحزن: شكلك تتوهمين أميرة..
أميرة تناظر لها: وهاجر تتوقع أنها وهم..
رياض بغرابة: وش قاعدة تقولين؟؟..
أميرة بنظرة جدية: قاعدة أقول الصدق اللي أنت خايف تواجه رياض أنت تحب هاجر؟؟.."مارد عليها واكتفى أن يطالعها"... رياض جاوبني؟؟؟..
رياض سرحان فيها: كنت...
أميرة: والحين؟؟
رياض يناظر لاميرة: ما أفكر فيها؟؟..
أميرة بقهر: وش اللي تغير دامك تحبها..؟؟.. ليش الحين ما تفكر فيها؟؟..
رياض بنرفزه: أميرة أنتي ما تشوفين حالتي وين وصلت ما تشوفين..
أميرة قاطعته بنفس نرفزته: لا ما أشوف غير رياض ثاني.. رياض اللي قلبه مليان حب وتفاؤل رياض الطيب اللي عمره ما غلط على احد.. وش اللي تغير فيك الحادث ترى ما أشوف سوى فيك شئ.. بالعكس أحسه اثر على عقلك مو على حبلك الشوكي فكر فيها يا رياض هاجر قالت لي كل شئ عن علاقتكم.. لا تخسرها دامها شاريتك وشاريه حبك ترى صعب بذا الوقت تحصل شخص يبادلك نفس الشعور وانتم تستاهلون بعض...
رياض بضيق: أميرة ما قد خطر ببالك يجي يوم من الأيام هاجر تندم على زواجها مني.. إذ ما خطر ببالك أنا خطر ببالي ميت مرة.. لأني بكل سهوله يا أميرة ما تشوفيني صارت إنسان شبه عاجز شبه كامل معي دسك يا أميرة.. تدرين وش يقولون الأطباء إذ شلت شئ ثقيلة أو سويت شئ يجهدني يأثر على فقرات ظهري ويمكن يسبب لي ارتخى بالربط تدرين يمكن ننحرم من الأطفال وأنا ما أبغى اظلم هاجر معي..
أميرة تمسك يده بعطف: حتى لو تنحرمون من أي نعمة المهم تكونون لبعض وواحد منكم يضحي على حساب الثاني.. هذا كلام هاجر لي مستعدة تسوى أي شئ المهم تكونون لبعض فكر فيها يا رياض فكر بنفسك انتم تحبون بعض وهي تنتظرك كل هالمدة.. مو حرام هالحب يضيع عشان شئ أشوفه يحطم حبكم..
رياض بضيق: أميرة الله يخليك خلاص خليها تتيسر بطريقها وخلوني أشوف حياتي لوحدي وقولي لها كنت ومازالت أحبها.. بس ما أبغى اظلمها معي لا هي ولا غيرها عشان ما أبغى تمر عليها لحظة تتندم أنها أخذت واحد عاجز وياليت تفهمينها هالشئ.."ما ردت عليه لان شافت زوجها جاء لجهتهم ومبين انه خلص اجرائات السفر.. وقبل ما يركبون لطيارة جت لعنده اميرة واعطتها"..
هاجر بغرابة: وش هذا..
أميرة بهمس: راح الهي اخوك باي شئ واعطيها لرياض..
هاجر بعد استيعاب: طيب بفهم وش في الورقة..؟؟..
أميرة تتنهد بتعب: إذا حابه اقريها بس إذا اعطتيها لرياض قولي له انها منك فاهمه.. ما تدرين يمكن هالمكتوب يحرك شئ من مشاعره الميته.."راحت وتركتها مو مصدقة اللي تسمعه .. فتحت الورقة وانصدمت من الكلام المكتوب فيها ما تصورت بيوم اميرة عندها هالاشياء القيمة.."...
لا تدعني يا حبيبي
لا تدعني يا حبيبي لست أرضى عنك حباً..
لا تدع قلبي فإني لا أرى إلاك درباً...
فإذا غبت عني سيموت القلب رعباً...
ويضيق الكون عندي ويراه الناس رحباً...
لا تدع قلبي ليبقى للضنى والحزن نهباً...
مثل قلبي لن تلقى في مجال الحب قلباً...
أتظن الحب هزءاً وتظن العشق لعباً..؟؟
ثم تمضي بعنادٍ تاركاً قلبي صبَّا...
بعد أن كنت رقيقاً قد شمخت اليوم عُِِجباَ..
أنت لن تخرق أرضاً أو يصل رأسك شهباً...
عد سريعاً يا حبيبي قد وجدت الهجر صعباً..
عد فإن الدمع جارٍ عد فإن الروح غضبى..
عد لكي تسقي فؤادي من سلاف الحب عذباً..
]
بعد ما طلعوا الطلاب فضلت تجلس بمكانها لوحدها سرحانة ما تدري ليش تفكر بكلام غدير ما توقعت أنه يأثر فيها لدرجة هذه.. من بعد الحفلة أنعزلت عن الشلة وحبت تجلس مع نفسها وتراجع تصرفاتهم مع الكل..
خليل: يالسه لوحدج..؟؟..
أحلام تحاول تبتسم: عندك مانع..
خليل جلس بجنبها: وش فيج أحلام مو على بعضج..؟؟.. لج كم يوم متغيره..
أحلام تحاول تكون طبيعيه: سلامتك بس الأهل وحشوني شوي...
خليل يتقرب منها: وأنا ما وحشتج؟؟..
أحلام بغرابة: نعم..!!..
خليل: هههههههههههههههههههههههههه وش فيج تروعتي..
احلام: من كلامك..
خليل: وش فيه كلامي جأنه البخت..
احلام بقهر: وانا اشوفه ماسخ وماله داعي..
خليل بجدية.. صراحة حلومه أبغى اتزوجج ؟؟..
أحلام بصدمة: أنت وش قاعد تقول؟؟..أكيد مو صاحي؟؟..
خليل: لا صاحي من يوم شفتج هنيه وتعرفت عليج وأنتي بعقلي وبقلبي وابغاج لي يا بعد قلبي..
أحلام وقفت بعصبية: لو سمحت احترم نفسك ولا تخليني أغلط عليك...
خليل: ليش عشاني احبج وابغاج لي..



أحلام تبله ريقها بصعوبة: أصلا أنا مو موافقة..
خليل: ليش..؟؟..
أحلام: لان بكل بساطة انخطبت لولد عمي وملكتي الشهر الجاي يعنى لا تتعب نفسك بالمراوغة و حركات اعرفها بلاش تلعبها معي لو سمحت...
خليل بخبث: طيب دامج عارفه ليش تقولين مخطوبة ومن هالحجي اعتقد حنا فاهمين بعض زين..
أحلام لمت أغراضها: أنا صدق مخطوبة وراح ارجع للسعودية بأقرب طيارة واتمنى يا خليل تترك بصمة حلوة لك..عن أذنك..بعد ما رجع من المطار وصورة هاجر معطبوعة بذاكرته وهي تعطيه الورقة والدمع يغطي عيونها الحزينة.. واقف بالسيارة عند بوابه الجامعة.. يتذكر كلام اميرة والرسالة اللي سلمته هاجر.. ما يعرف ليش حرك فيه مشاعر كانت ميتة ومدفونة بداخله وكانه عاشت من جديد... مشاعر حب تتحرك لهاجر اللي جرحها بكلامه وقالها تنسى.. إذ نست أنا مستحيل أنسى.. اخذ جواله ودق على رقمها كان خايف بداخله أنها غيرت رقمها أو جوالها مقفل.. ومن بعد ما رن حس بقلبه بيطلع من مكانه وما هي إلا ثواني ترفعه ومبين أنها نايمه..
هاجر بصوت كله نوم: الوووووووووو...؟؟؟...
رياض بشعور متضارب بين الفرح والحزن: حمد لله على السلامة هاجر...
هاجر طيرت عيونها مو مصدقه اللي تسمعه جلست على حيلها بالسرير: الله يسلمك...
رياض بتوتر: هاجر...عرفتي من معك؟؟...
هاجر تحاول تبتسم: وهل يخفى القمر...!!..
رياض بارتباك: بصراحة مو عارف كيف أبدء أحس كل الكلام اللي كنت بقوله تبخر...
هاجر ماسكه فرحتها: قل اللي بخاطرك...
رياض بتردد: كل اللي بقوله يا هاجر.....أنا...........احبك.. "تبتسم بفرح مو مصدقه أذانها ودها تصرخ وترد مثل ما قال لكن شجاعتها خانتها ما توقعت ان رساله اميرة جابت مفعول وبسرعة هذه... لما طال صمتها ما يدري ليش انه استعجل"... هاجر أنتي معي..
هاجر بخجل ودموع فرح: إيه معك...
رياض: ما سمعت ردك..
هاجر: ردي..!!...بأيش؟؟..
رياض بتوتر: أقولك احبك... ما سمعت ردك...؟؟؟؟....
هاجر بين دموعها وضاغطة على الجوال: وأنا...... ما احبك.."حس انه تافه لما نطقتها".....أنا......أنا يا رياض....
رياض بضيق: خلاص هاجر ما يحتاج اعرف أنتي ايش...
هاجر تبتسم ببن دموعها: اموووووووووووووت فيك.. "ضحك بصوت عالي ما يعرف ليش وطال وهو يضحك"... رياض.."مارد عليها غير صوت ضحكته الهسترية".. الوووووو رياض... رياض رد علي..
رياض يتنهد براحة: الله يقطع إبليسك يا شيخه وقفتي قلبي...
هاجر: ليش...
رياض: كل هذا وما تعرفين ليش..."ماردت عليه كانت ميتة خجل".. هاجر..
هاجر: عيوني..
رياض بهمس: تسلم عيونك يا بعد عيوني.. لو احد قالك انتظري رياض وش بتقولين..؟؟...
هاجر بدلع: اممممممممممممم أكيد بقوله ما راح انتظره لأني مليت وأنا انتظر من سنوات.. إذ يبغاني خله يتحرك وإذ يطالع اللي يحب من غير حركة راح يندم...
رياض: أعتبره تهديد...
هاجر: ايه تهديد.. وبشوف وش بتسوي..
رياض: ابشري خليني أوصل للرياض عالطول بكلم أمي وش رأيك..؟؟.."ماردت عليه".. يقولون السكوت علامات الرضا..صح..
هاجر بقمة الإحراج: صح... بس مو أول ما توصل انتظر الوقت المناسب مو عالطول اخاف يشكون بشئ..
رياض: اوكي حياتي مثل ما تبغين.. أنا بخليك الحين لأني بنزل وراي محاضرة وانتبهي على نفسك زين...
هاجر: إن شاء الله وأنت بعد تحمل على روحك ولا تتعب نفسك وراح انتظرك بشوق وبعد الليالي والنجوم عشان ترجع بسرعة..
رياض بهمس: احبك.. احبك يا هاجر...
هاجر بخجل: مو كثري.. يله لا تروح عليك المحاضرة وتحطها بي الحين..
رياض: تصدقين عاد المحاضرة مو مهمه عندي كثر الصرفية...
هاجر: هههههههههههههههههههههههههههه...
رياض: تضحكين طيب ما راح اعديها بسلام.. توصين شئ..
هاجر: سلامتك ومثل ما وصيتك قبل.."بعد ما قفل منها حس بسعادة والحياة تضحك له من جديد مو مصدق اللي سواه استرجع حبه الضائع أشكرك يا أميرة يوووه ما بقى شئ على المحاضرة يا دوب الحق عليها نزل وكل تفكيره بهاجر وما حس إلا يخبط فيها.. وقبل ما تطيح مسكها بقوة وناظرت فيه وشافت بعيونه غموض مايله للحزن"
أحلام بارتباك من مسكته: ا..... أأ... أأسفه... ما..... شفتك
رياض انحنى يلم كتبها: حصل خيرانا المفروض أقول أسف ما انتبهت عليك..
أحلام بخجل: رياض... اقدر اطلب منك طلب..
رياض: تفضلي أحلام..
أحلام ترفع شعرها بتوتر: سامحني رياض..
رياض بغرابة: أسامحك..!!..على ايش؟؟..
أحلام بين دموعها: سامحني وخلاص..
رياض: أحلام ليش الدموع ترى ما أحب اشوفها عليك.. "ناظرت له بغرابه".. إيه ما أحب اشوفها لأنك مثل أختي فوز..
احلام بتعجب: فوز..!!!!....
رياض: ايه اختي فوز ما ادري ليش كل ما أشوفك أشوفها فيك تصدقين اشتقت لها ولبناتها.."ابتسمت بحزن"..شوفي صورهم أمس اعطتنياهم وطبعتهم بالسكنر لميس عمرها سنتين وود توها جايبتها يعنى لها أسبوعين...
أحلام تمسح دمعة نزلت منها: شكل أختك الوحيدة..؟؟..
رياض: لا عندي نجود الكبيرة ومن بعدها فوز ولمى أصغرنا متزوجة من اخوي..
أحلام بتعجب: أخوك..!!.. وشلون تجي هذه؟؟..
رياض: إيه اخوي من الرضاعة اسمه طلال...
أحلام: بس المفروض تكون أخته بعد... هذا اللي اعرفه..
رياض يبتسم لها: واللي ما تعرفينه انه خالتي اللي هي أمي مرضعتني وبناتها هم أخواتي يعنى عندي 6 أخوات.."نزلت رأسها".. والحين ممكن اعرف وش سبب الدموع؟؟..
أحلام بحزن: اشتقت لأهلي..
رياض: صعب.. صعب الواحد منا يترك اعز ناسه وخلانه ولا يشوفهم لمدة طويلة..
احلام: من زمان ما شفتهم..؟؟..
رياض: من سنتين ما شفتهم ومشتاق لهم كثير..
احلام: ان شالله تشوفهم عن قريب خلاص هانت كلها كم شهر ونرجع لاهالينا.."هز راسه بايه".. عن إذنك عندي محاضرة الحين و سلم على فوز..
رياض: يبلغ.."راحت عنه ما يدري ليش حرك بداخله شوق الأهل مشتاق لامه ولأبوه وأخواته وطلال والكل.."..
مرت الشهور بسرعة على رياض وحنينه لاهله ولهاجر يزيد اكثر.. ضغط على نفسه بالدراسة عشان يضمن النجاح بمرتبة الشرف.. وهذا اللس حصله من غربة 3 سنين والحمد لله حقق اللي يبغاه.. وبقى المهم بحياته هاجر..
الكل فرحان ومبسوط ببيت عزيزة من زود فرحتهم جلسوا بالحوش ينتظرونه والهفه بتطل من عيونهم وحتى الجدة صيته جايتهم من بدري عشان تكون أول الناس تسلم على ولد بنتها اللي انتظروه 3 سنوات بشوق ووله.. اليوم وصول رياض والكل راح يستقبله من المطار من بعد الامتحانات عالطول حجز على أول طيارة لأرض الخير والأمن والحب للرياض...
عزيزة بتوتر: يمه نجود اتصلي على أخوك وإلا أبوك يشوفونه وصل أو لا..
نجود تهديها: الله يهديك يا يمه قبل ربع ساعة متصلة وللحين باقي على هبوطها ساعة إلا شوي..
أم عبد الرحمن تبتسم: عزيزة اللي يشوفك يقول رياض مهاجر من دهر..
عزيزة: يا يمه مو بيدي هذا الغالي أنا الغبية اللي أطاوع إبراهيم واكنسل السفر..
حصة: اصبري يا اختي كل المدة صابرة جت على الحين.."جتهم فوز اللي شايله بنتها معها والثانية تجر بعباية امها"..
فوز: هااااه بشروا وصلوا...
خوله: لا لسه..
لمى بقلق: طيب اتصلوا واسألوا..
نجود: وأنتي ليش ما تتصلين هناك ابوي وسلطان وفوق هذا زوجك وخالك..
لمى بقهر: طلال قال ما اتصل للين هو يدق..
أميرة تضحك: ههههههههههههههههههههه وش فيها هذه ناشبة فيك..
فوز: يقالها مستحية...
نجود: الحين مستحية وهي ما غير تكفخ بعيالنا..
أميرة بتعجب: لميس هالصغنوونه يطلع منها..
نجود: يا حليلك واكثر والله انها تصيح مي ونواف وعيال سلطان اللي اكبر منها..
لمى تتدخل: والله بنتك دلخه على امها ما تعرف تتدافع عن نفسها..
نجود بقهر: دلخة عليك يا حمارة.."ورمت عليها علبة المناديل"..
أميرة: لا تضربين مرت اخوي ترى اقول لطلال يوريك الويل..
نجود بقهر: خوفتوني بطلال..
لمى: ايه عمك الشيخ طلال بن محمد..اجل أبو نواف..
عزيزة بقهر: بنات وبعدين هذا وقته انتي وهي..
نجود: هذه لمى ما تستحي..
لمى بقهر: الحين انا..
عزيزة: بس خلاص قومي جيبي الضيافة..
منيرة: انتظروا لين تجي شماء وبلقيس..
عزيزة: إذا جوا بنجيبها مرة ثانية.."قامت لمى للمطبخ وقامت معها هاجر اللي ميته خوف وقلق على لقاء رياض مع اهله.. ولقائها معه".. التفتوا لجهة الباب تطلعون للشخص اللي دخل عليهم نجود وفوز قفزوا من فرحتهم بشوفته ما صدقوا انه رياض أخوهم من غير سابق إنذار وطارت عزيزة بدموعها تضم ولدها وتبوس فيه من كل جهة وكأنها ما شافته من سنوات طويلة وعالطول جت من وراها حصة وبقية أخواته يتحمدون له بالسلامة بعد ما هدت أمه مشوا للجدة جالسه وكانت هي الثانية تأثرت من اللي شافته مسحت دموعها بشيلتها وجلس رياض عندها ومد يدها وباسها ومحد انتبهى للي جاء مع لمى لما شافت رياض جالس ومبتسم لها لكن عيونه كانت على اللي واقفه وراها واللي استجت من نظراته ورجعت وين ما كانت.. دخل سلطان وجلس بجنب امه اللي من فرحتها لامه ولدها..
سلطان: قرت عينك يا الغالية وحمد لله على سلامه رياض..
عزيزة ماسك بيدينه: الله يسلمكم لي.. "التفت عليه".. وشلونك يمه طمني عنك..؟؟..
رياض يبتسم: بخير طمنيني عنك يالغالية..
عزيزة بين دموعها: أنا بخير دامك بألف خير...
فوز تجلس بجنبه: يمه عاد شوي وبتاكلين رياض خلي لنا نصيب..
عزيزة: نصيبك مع بناتك ورجلك أما أنا فمع وليدي..
لمى: عاد خلاص الحين رياض موجود واكل النصيب كله..
رياض قصد يحرجها: وانتي بعد نصبيك عند طلال للحين ما كله..
لمى اللي بدء وجهها يحمر: اصلا ما اعطيه وجه..
رياض: ههههههههههههههه والله ما عرفنا لك انتي ورجلك.. يقول ما اعطيها وجه وانتي تقولين نفس الشئ..
أميرة: هذولاء هم دايم كذا مو متفقين بشئ..
نجود: عشانهم دلوووخ.."ما ردت عليها وفضلت تسكت"...
أم عبد الرحمن: يمه رياض ليش غديت كذا ما يوكلونكم هناك..
عزيزة بانتباه: إيه والله ليش ناحف حيل وتغيرت كثير...
رياض: لا تغيرت ولا شئ اللهم سويت رجيم قاسي..
لمى بفرح: قصد أمي مو كانك مغمق شوي..
رياض: مسوي لون برونزي.."ضحكوا أخواته وضحك معهم"...
حصة: خلاص يمه رياض تعال كل يوم عندي ارجعك مثل قبل واحسن بعد..
فوز: لا يا خالتي لا تخربين اخوي كذا احسن من قبل بكثير..
سلطان يقطع عليهم: شكل الجلسة عاجبتك هنا الشباب يبغونك هناك..
عزيزة تلمه: ما شبعنا منه..
رياض: راح تشبعين مني يا الغالية..
أم عبد الرحمن قامت مع رياض: اجل بكرة عازمتكم بالمزرعة وراح نقضيها 4 ليالي هناك عشان وليدي رياض يستاهل..
رياض يبوس رأسها: تسلمين يا جدتي عسى الله يخليك لنا..
أم عبد الرحمن: يمه سلطان فيه احد غريب عندكم..
سلطان: لا ما فيه احد كلهم أهلنا..
أم عبد الرحمن تسمك بيده: أجل ودني لهم.."راحت أم عبد الرحمن مع عزيزة رياض للمجلس منها تتحمد لإبراهيم على سلامه ولده ومنها تعزمهم من بكرة.."..
دخلت عليها بالمطبخ وشافتها جالسه سرحانه بافكارها.. مسحت على شعرها بحنان وبتظره كلها نعومة ناظرت فيها وجلست مواجه لها..
أميرة: تفكرين برياض..
هاجر بخجل: اكيد..
أميرة تبتسم: تحبينه..؟؟..
هاجر تتنهد براحة: كثير..
أميرة: الحين هو رجع والوظيفة بإذن الله مضمونة.. أقدر اعرف وش بتكون الخطوة الثانية..
هاجر نزلت راسها بخجل: أسالي رياض..
أميرة: انا اسالك انتي..
هاجر وقفت: مثل خطوة متعب لك وخطوة طلال للمى..
أميرة تبتسم: الله يوفقكم ويسعدكم... تقدرين تطلعين راح لقسم الرجال..
"هزت راسها مبتسمه وطلعت من المطبخ وجت لمىلها"..
لمى: وش تسون..؟؟..
أميرة تجلس: ولا شئ..
لمى: طيب قومي ساعديني بالضيافة سلطان ازعجني بالقهوة..
أميرة تتصنع التعب: والله تعبانة وما اقدر..
لمى بقهر: اللي يسمعك اول مرة..
أميرة تحط يدها بسرعة: اوووووووش لا يسمعك يا دبة..
لمى بتعجب: ما قلتي لا أحد.."هزت راسها بلا".. ولا متعب.."هزت راسها بلا"... وش تنتظرين..؟؟..
أميرة تبتسم: كل شوي بوقته حلو...دخلوا لجناحهم بالفندق كل واحد مو مصدق عيونه وكأنهم يحلمون بحلم جميل وقفت بوسط الغرفة بفتسانها الساري الهندي اللي الكل انبهر من فكرته وأخيرا الحلم أصبح حقيقة..
رياض يلفها عليه بعيون مليانه حب: تدرين هاجر وش نفسي..؟؟..
هاجر منزله رأسها من الحياء: وشو..؟؟...
رياض يرفع رأسها: أطير بالسماء لفوق... لفوق.. لفوق.. لفوق
هاجر تبتسم: وليش عاد...
رياض يقربها له: ما تدرين ليش..؟؟.."هزت رأسها بلا"...عشاني فرحان ونلت اللي ابغاه تدرين يا بعد قلبي وش أبغى الحين...
هاجر: وش قصتك اليوم كل شئ تبغاه لنفسك مو كأنك أناني...
رياض: ههههههههههههههههههههههههه من حقي أكون أناني لحبيبتي دامني أبغى أسعدها وما راح اقصر عليها شئ بس هي تساعدني عشان نبني عشنا بصبر وحب نبادله لبعض من غير أي احد يتجاهل وجود الثاني ويحب الثاني أكثر...
هاجر تناظر له بخجل وبعيون مليانه دموع: وعد مني يا رياض أني أسعدك طول ما أنا معك وراح أكون الزوجة المحبة والمطيعة و الحنونة لك ...
رياض مسح دمعه نزلت: ليش الدموع الحين..؟؟..
هاجر تبتسم: مثل ما ودك تطير من الفرح أنا بعد دموعي نزلت من الفرح..
رياض بهمس: احبك..... والله احبك..."ما قدرت تقاوم كلاماته وعالطول ضمته بقوة تبكي وكان صوتها مسموع على أذانه"..
هاجر بين دموعها: وأنا أموت فيك وما اقدر استغنى عنك دقيقة وحدة أنت نور حياتي اللي كانت مظلمة من بعد ما فرقت وكأن روحي بتطلع مني..
رياض يبتسم: بسم الله عليك خلاص عاد بلاش هالدموع ويا ويلك إذ شفتهم مرة ثانية...
وبكذا انتهت معانة رياض مع هاجر واختموها بحياة سعيدة لهم.. ما تصور بالبداية بيحصل موافقة عالطول من عيال خاله توقع بيحصل العكس كون انه مو مناسب لأخته لكن اللي فاجئه كلام متعب لما قال انه رجال وما يعيبه أي شئ دام هو اللي راح يسعد أخته ومن هنا ابتدأت حياة اللي طواها بيدينه وبغى يرميها ببحر أحزانه ومثل ما قال حسين الجسمي...
ابتدء يا حب وارسم في سماء هالليلة قلبين..
اكتب هاجر بالأول واكتب الثاني رياض..
أو يجي لك رأي وقف..
اكتب الاسمين لكن حطهم في قلب واحد..
يالفرح مريت نساهم وانثر الإحساس ما بين ...
حب وأشواق وتهاني والدون غابوا قصايد..
دام هذا اليوم تاجه عرس ال الذوق والزين..
عرس نسل العز نسل المجد والتاريخ شامل..
يا اله الكون سلم حبهم من شر كل عين ..
بالهنا طول عمرهم وأعمى عنهم كل حاسد..
يحفظ هاجر ورياض مثل ما هم أحلى روحين..
صونهم بالخير واجعل بيتهم بالعز شامخ..
ابتدء يا حب وارسم في سماء هالليلة قلبين..
اكتب هاجر بالأول واكتب الثاني رياض..

"]توهم داخلين من القصر ومثل كل مرة جلسوا بالصالة قام من عندهم تعبان وجوعان نوم.. ومن ورآه جدته وما بقى إلا أميرة اللي شايله ولدها النايم وخالتها اللي كانت تبكي على فراق بنتها وأميرة ما قصرت في تهديتها وخلت تأخذ دحومي ينام عندها ما لبسته البجامة وحطته على السرير وسمت عليه.. طلعت فوق وهي ميته تعب ما حبت تفتح النور عليه وتقلق نومه لما وصلت عند غرفة الملابس فجاءه الأنوار انفتحن وكأنها بحلم كان مبين انه مسوي كل شئ ترتيب وابداع وشاعرية اكثر تقربت منه بعيونها المليانه حب..
متعب بهمس: كل سنة وأنتي بألف خير..
أميرة تبتسم بدلع: وش مناسبة هذا كله..؟؟
متعب يناظر للمكان الرومانسي: بالتاريخ هذا ما يذكرك بشئ..؟؟
أميرة تفكر: اممممممم إلا بيوم زواجنا..
متعب يبوس يدينها: وما تشفينها مناسبة حلوة..
أميرة بحنان: أحلى مناسبة...
متعب بنظرة حب: أميرة فيه شئ أبغى أقول لك
أميرة بعيون مليانه دموع الفرح: وشو يا بعد روح أميرة..
]متعب: قد مرة قلت لك أني.....احبك.."استغرب من ضحكتها".. وش فيك تضحكين وكأني قايل نكته...؟؟
أميرة تمسح دموعها: هههههههههههههههههههههههههههههه لأني كل ما تقولها أحسها من قلبك وهالمرة أحسها غير
]متعب بغرابة: وشلون غير..؟؟...
أميرة بخجل: هالمرة أحسها نابعة من أعماق أعماق قلبك ههههههههههههههههههههههههه.."ناظر لها وهي تضحك واستغربت انه ما ضحك معها".. قلت شئ ما يضحك..؟؟..
متعب يتنهد براحة: غمضي عيونك..
اميرة بخبث: عارفه جايب لي هديه صح.."هز رأسه بأيه".. يعنى ما يحتاج أغمض.."ابتسم لها وراح لجهة الدواليب وطلع صورة كبيرة لهم ناظرت لها بانبهار ووقفت عنده ومن غير سابق إنذار ضمته بقوة
متعب: لحظة فيه شئ ثانية بعد
أميرة بعدت باستنكار: وشو..
متعب يهمس بأذنها: هالمرة تغمضين غصب.."امتثلت لأمره وماطلب تفتح شافت طقم من الالماس فيه حروفهم محفوره عليه.."...
أميرة بدهشة: اللللللله يجننننننننننننننننننننننننننننننننننن.."باسته قوية على خده من دون شعور واستحت من نظراته"...
أميرة بخجل: طيب أنا عندي لك هدية ما حصلتش
متعب بغرور: ما اعتقد تكون أحسن من هداياي
أميرة بخجل: طيب غمض وبتشوف
متعب بغرابة: لا ما راح أغمض المرة الأولى ما غمضتي وأنا غمضت أميرة بدلع تتقرب منه: عشاني
متعب بهمس: عشانك كم عندي أميرة الورد
أميرة بدلع: وحدة اللي هي أنا..."غمض وأخذت يده وحطتها ببطنها عالطول فتح عيونه بدهشة وكأنه مو مصدق مكان موضع يدينه"...
متعب بفرح: جد أميرة أنتي..."هزت رأسها بخجل وشالها من الفرحة ودار فيها الغرفة وهي تصارخ"... وتلوميني فيك إذ ما حبيتك...
أميرة بخجل: طيب نزلني
متعب: لا ما راح أنزلك
أميرة: عشاني متعب نزلني.."هز راسه بلا مثل الأطفال"..عشان خاطري وخاطر دحومي
متعب نزلها: عشان خاطركم وخاطر منيرة
أميرة تناظر له بتعجب: أي منيرة..؟؟
متعب: يحط يده ببطنها: بنتي ولا عندك مانع بالاسم..؟؟
أميرة تحضنه: لا ما عندي أي مانع وخالتي تستاهل إذ سمينا عليها...
معقولة هالحب يجي يوم وينتهي..؟؟..أو ينتهي بانتهاء قلوب الناس وافتقارها للحب؟؟
أجمل الحب.. حب ما بعد الزواج....
ما قلت الحب الوحيد..
ولا قلت الحب الحقيقي..
ولكنه.. أجمل الحب.. لأنه اكتشاف مستمر.. وبحث متواصل.. وحب دايم..
كم فكرة غيرت في بالي أميرة .. وكم دقة قلب دقها في قلبي متعب..
وكم موقف غيرنا من هاجر ..
مساعد ونورة... التضحية الكبيرة.. وكره وظلم مساعد لعماته وعيالهم وبالأخير يتحول إلى حب لخوله ولعماته..
رياض وصبره وحزنه كله ولكن بالنهاية وجد هاجر اللي كانت تنتظره بفارغ الصبر.. لكن كل شي بموعده حلو الاستعجال ما كان وارد أبدا
طلال ولمى صبر الحب وشقى القلب وعذاب الغرام كله متجسد معهم في إطار حبهم البريء..
الجدة صيته الحكيمة في اتخاذ القرارات والتي تحاول تلين قلوب الناس اللي تحبهم
محمد حبه لبناته ووقوف معهم حتى لو لمصلحتهم أهم شئ يكونوا على قناعة ورضى تام
حصة حبه للشرف والعدل مما خلاها ترفض أي شئ يكون ضدها أو معها حتى لو على حساب مصلحتها
عزيزة المسالمة واللي تدور على الخير قبل كل شئ....
منيرة الأم الحنون والقلب المليء بالدفئ والحنان وحريصة على تجمعهم بالخير وبقلب واحد
بلقيس صاحب اللسان الذي ينطق بالحق والصدر الرحب في مواجهه أي مشكلة تحصل للإخوان...
خوله القلب والحضن الدافئ للأولاد والحب الجارح اللي يسمى حب طرف واحد لكن بطيبتها قدرت أنها تلبي معجزة انه الطرف الثاني يحبها زي ما تحبه وأكثر
شماء بينت لنا قلبها الكبير وخوفها على أخواتها وحرصها عليهم ..
فوز ومشعل اللي يبين نظرية أن الحوادث التي يصاب بها الشخص مو مهم في إسعاد الزواج وإنما إذ تواجد الحب والتفاهم يحل يكون كفيل وإصلاح كثير من الأمور

the end
