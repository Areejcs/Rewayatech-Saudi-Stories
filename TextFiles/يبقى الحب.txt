 (1)



1:50 بعد الظهر مدرسة ثانوية للبنات 



واقفه بعبايتها والغطاء في يدها معصبه طلعوا كل اللي في المدرسة الا هي ... وبنت عمها غصون معلمة في نفس مدرستها جلست علشانها وماتقدر تاخذها بنقل المعلمات ولا تطلع وتخليها ..



نجلاءبعصبيه والعفاريت بنط من عيونها (الوووووووووووو ... فيصل .. تاخرت مررررررة الحارس جالس بس علشاني انا وغصون .. طيب يالله طالعه ..



ناظرتها غصون كل تفكيرها انها تكلم بندر لانه مستحيل تروح مع فيصل الا فيصل ماتبي تشوف وجهه كيف تركب معه سياره وحده غمضت عيونها من صوت نجلاء العالي اللي يستعجلها تلبس غطوتها وتجمع اغراضها ..طلعت تسحب نفسها وفتحت الباب وصوت نجلاء يلعلع من الضيقه وتشكي له عن السواق وانه تاخر عليها ومايرد وهو مستمع وساكت وسكتت نجلاء بعد ماتعبت من الحكي وفهمت منه بشكل مختصر ان السواق في المرور ماسكينه ...هدوئه القاتل ينحرها



حتى السلام ماسلم ولاسال عنها كانها موب موجوده عادي جعله مايسلم ولا يسال احسن موفره على نفسي 



بروده المستفز وابتسامته الساخره وتعليقاته السامه



تشوفه من المراية الامامية عيونه وهومركز على الطريق تكره نظراته اللي دايم شكاكه مكاره مستخف بالناس اللي حوله مغرور لدرجه التكبر شكاك ومعقد لحد المرض 



نزلت عيونها مايجوز تناظره على قد ماهي ملتزمة بالدين وتعض البصر الا انها دايم تسرح في ملامحه المتغطرسة اللي جرح ذكرها في بالها ..لا يمكن تنسى كلامه .. عن امها وعنها كانها بنت حرام مو بنت عمه 




رفعت جوالها وشافت اسم اختها عبير وردت عليها بهدوء وصوتها حاولت يكون واطي ( هلا عبير ... لا على وصول .. مع فيصل ... في امان الله )




(مع فيصل,,, )



اسمه بصوتها خلاه يبتسم لاشعوريا ابتسامة مايله وكانها يخفيها بعقدة حواجبة وهو مركز في الطريق والزحمة 



واخذه لموقف لايمكن ينساه يذكره بكل تفاصيله الموجعه وكل حرف قبل لايكون كلمة كان يجرح في صميم روحه 



يذكر يومها تكلمه قبل سنتين من حوال اخته نوف وكلامها له كانت عنيف( اسمعني الله يجزاك خير .. أي كلمه تقولها في امي كنك تقولها فيني واللي يوصلني في وجهك لاني بنت عمك اترك عنك كلامن في امي .. ماتعرضتك بشي وش تدور من وراى حكين فيها .. صايمة ومصليه وطايعتن ربها .. ومتجنبه الناس ومسكرتن باب بيتها ..و)



قطعها بسخرية ( اقول لايكثر ماعندي وقت اضيعه في نمامه حريم )



( الا بيكثر وبتكبر وان ما مسكت لسانك عن امي وربي ما يردني الا ابوي سلمان ... سامع )



سلمان >>الجد الكبير 



وسكرت في وجهه من هذاك اليوم كانها تتحداه مايدري ليه تشغل تفكيره عمره مافكر في احد ولا حط احد في راسه مثلها عنيدة وقوية خطبها جده له قبل ست سنين كانت وقتها مراهقه توها في الجامعه وهو توه متعين برى الرياض 



خطبها ورفضت وكل من جاء يخطب ردوه لانها له



ست سنين يعني عمرها 27 سنه رافضة الزواج وعمره 32 سنه مصمم يكسر راسها 




صوت نجلاء المزعج رجع يرتفع ترجعه من افكاره( فيصل ..... هييييييييية ... الوووووووووو 



رد عليها بعصبيه(هاه ..



(البنت نزلت منذ مبطي طال عمرك ...



حرك السيارة وهو ساكت ونجلاء متملله وتعبانه تبي توصل بسرعه لفراشها 





,



صعب أنك تحب شخص قلبه لا يزال ينزف منك والاصعب اقناعه بانك شخص مختلف 





:::::::::::::::::::::::::::












الرياض 6:00قبل المغرب



مسترخي بعد نهار طويل .. شغلته مدرس رياضيات متعبه .. لا من ناحية الحصص اللي توصل احيانا 30 حصه في الاسبوع .. ولا مشاكل اولياء الامور .. ولا مشاكل الطلاب انفسهم .. والادارة ..وزياده على مشاكل الحياة المهنية يلقى مسوليات حياته اليومية اللي ماتنتهي اخوانه وامه المريضة 



نسى نفسه كثير موب سنه ولا سنتين ولا ثلاث لكن طول هالسنين مانسى القلب القاسي اللي حبه بكل جوارحه وعاش معه ايام من اجمل ايامه مع انه اذا زارته الذكرى مايحس الا بالالم من قسوتها 



اربع سنين وهو يصمد يجمع اللي بقى من كرامته بعد سنه وشهور يعطي ولا ياخذ



ما اخذ من حبه لها الا ولد انحرم منه ومنها ببعدها وجروح كل ماذكرها تالم



طلقها وبعد سنه تزوج يبي يقول انها ماهمته يقدر يعيش مع غيرها 



كذب على نفسه وطلق بعد شهور ماهو ذنبه اذا



نوف



ملكت تفكيرة وقلبه وحتى انفاسه 




الرقيقه الهادئة الجذابة المغلفة بالبرود التي كانت اكبر لغز قابله 



تذوب باحضانه لحظات وتنفر من لمساته لحظات 



عملته بـ



برودتها الرومنسيه ونفورها الصبر وصدها له قربه منها 



ماتكرهه ولا تحبه 



بلا مشاعر بارده خالية من الاحساس والمشاعر



ولا ذنبها اذا ماحبته الولف والمحبة من الله 




(يــــــــــا الله ...



وتنهد وهويقول (الضيقة اللي دايما تاليعصيـــــــــر...وش حيلتي واردها لا تجينــي ..). 



وضحك على نفسه وهويقول (مدري يابن فطيس ان كان ضيقتك مثلي ياعزتي لك ...)



وتفكيره في المكان اللي بيروحه بعد الصلاة



وجاه صوت سلطانه اخته من وراء باب غرفته ( متعب صلاة المغرب ... ترى جوالك مقفل ... قوووووووووم الصلاة 



ابتسم بمكر وفتح الباب فجاءة وبسرعه وتراجعت لا نها كانت مقربه وجهها من الباب ضحك عليها بصوت عالي ( هههههه 



حطت ايدينها على قلبها من الروعه ( حرام عليك ...خوفتني 



ضربها على راسها وهويقول ( علشان لاجيتي تصحين الناس تصحينهم بادب وهدوء 



وتعدها رايح رفعت حواجبها مستغربه مزاجه لانه غالبا مايكون زفت بعد مايصحى هالوقت 





,



..صعب الاختيار بين الحب والكرامه والاصعب انه تنازل عن احدهما ...



::::::::::::::::::::::::::::::::::::::



في الاحساء



7:00 المغرب



(وععععععععععع يمه مدري كيف تضمينه ماتنقرفين منه...)



جاوبها خالد بوسة على خد امه ( فديت ذا الوجه الاطخم موب اللوجية الودرة اللي تناقر اربعه وعشرين ساعه )



همست امه في اذنه ( تراها صادقه وانا امك ريحتك فايحه رح تسبح )



(افاااااااا انا ابو سلمان حتى انتي يمه )



سلمان>> يقصد جده الكبير



بعد عن امه يشم ملابسه اللي تشكي منه طوال العصر الي المغرب وهو يلعب كوره في ملعب الحارة



فيه نظريه ان المراهق ما يهتم بنظافته كثير



وكان فيه حرب بينه وبين النظافه الشخصية



والسبب الرئسي العناد يحاول يعاند الكل خاص اللي يطالبون بنظافته



وكانه توه طفل صغير يحتاج احد يذكره 



وهذا كان تفكير خالد وهو يطالع شفى اخته بعصبيه 



(موب متسبح علشانها قالت.... انا كنت بروح بس دامها تكلمت ماني متسبح )



ردت شفى وهي تز راسها وتضحك (ههههههههه الحمد الله محد ماكل القمل جلده الا انت .. المشكله انه حتى اهل الحارة بنقلون من خياسك ههههههههه



وبدات الحرب كما العادة و ام خالد (غالية ) ترتقب النتيجه حتى تصدر قرار العقوبة 



وبالها مشغول لان ابو خالد (حامد) تاخر مو من عوايده وجهازة مغلق 



وتوقف التفكير والحرب بجرس الباب 



والضيف ماكان متوقعه زيارته 



كان فهد اخو غالية الكبيرجاي من الرياض 


تابع 



8:00 بعد العشاء



بيت تركي (ابو محمد)



ـــــــــــــــــــــــ




شوفته الظهر خلت مخها مشوش داخله المطبخ ماتدري وش تبي ولا ليش هي هنا 



(مدام ..



لفت على الخدامه وتذكرت ليش هي هنا علشان حبوب الصداع 



ابتسمت بالم لمتى اشغل تفكيري فيه كل ماشفته جلست مدة وانا افكر فيه 



وهو حتى السلام اليوم مارده علي 




اخذت البندول مع كاس ماء وطلعت تشوف اهلها من لما جت الظهر وهي نايمة 



لقت محمد اخوها الوحيد بينهم الست بنات يلعب بلاستيشن 



(محمد ابوي ماجاء للحين )



هز راسه بلا وهو منسجم مايبيها تخرب عليه 



لقت خالتها (زوجة ابوها )



(خاله ابوي ماكنه تاخر اليوم )




ردت عليها ام محمد بقلق ( الا والله تاخر كل يوم قبل المغرب يكون هنا واللحين بياذن العشاء ما بعد جاء .. وكل ماكلمته عطاني مشغول مدري شـ مشغله )



تمتمت غصون بقلق (الله يستر)



::::::::::::::::::::::::::::::::::::::



8:00 بعد العشاء



الرياض / مركز تسوق 



ــــــــــــــــــــــــــــــــــــ




في احد مراكز التسوق العائلية بطولها وجسمها الفتان اللي تبان حناياه مع عبايتها الساترة الا انه ساحر تجر عربة وتاخذ اللي محتاجته وفقدت اخوها اللي من دقايق كان قريب منها اتصلت عليه (الو .. بندر وينك .. عبودي معك ... انا عند المنظفات ... ايه شفتك ..)



سكرت وراحت له لاحظت وجهه متغير حيل حط ولدها في العربة وراح للمحاسبه 



(بندر توني ماخلصت الاغراض ..)



رد عليها بهدوء حزين (بعدين يا نوف بعدين ...)



سكتت وقلبها مومتطمن ابد شكله مايريح 



ركبت معه السيارة وهو ساكت وماحبت تكلمه وهو كذا 



وصلت البيت وما كنه البيت اللي طلعت منه من ساعتين 



السيارات عند بابهم ورجال 



دخلت قابلتها الخدامه وقالت لها روحي نزلي الاغراض 



دخلت لصاله لقت امها ونجلاء في حضنها تبكي 



خافت اول شي جاء في بالها فيصل 



لااااااااااااااا



وماقدرت تتحمل الفكرة الا عيونها تمتلي دموع 



(شفيكم ...



لفت على الحركة اللي وراها لقت فيصل وخافت اكثر



شكله بدون عقال



قرب منها ويده على كتفها بعد صمت يجمع فيها الكلام قالها ( عمي حامد يطلبك الحل ..)



:::::::::::::::::::::::::::




متعب اللي كان جاي يشوف ولده لقى الخبر الشين قدامه



تاثر حيل بوفاة حامد كان انسان طيب وكريم



وماعمره جرح احد او ضره



وقف متعب معهم ايام العزاء خصوصا انه صديق لعمهم ناصر ومن قرايبهم



لكنه يحس بجفاء فيصل وكرهه له واللي خفف عليه الجد اللي يغليه ويعده واحد من عياله



::::::::::::::::::::::::::::::



رجعوا عيال حامد من الاحساء لرياض عند خوالهم الا خالد عند جده سلمان وعمه ناصر قي البيت






بعد شهر من الاحداث



4:00 العصر



بيت الجد سلمان



ـــــــــــــــــــــــــــــــــــــــ




جلس خالد بقهوي جده سلمان ولاحظ ان جده ماهوب معه فنجاله فاضي ومامده له



حاول انه ينبهه (تقهوى ياجدي ...) طلع صوت الجد مهتز ومبحوح (بس يابوك ... ) وهز فنجاله ونزله




كان الجد عيونه سارحه في لاشي قدامه لكنه مركز على شي داخل راسه حتى باح فيه بصوتن عالي



( فيصل وينه ؟؟ ماشفته اليوم ؟؟!!) دايمن يعتمد على فيصل حتى مع وجود ناصر معه في البيت هو واهله ..ووجود خالد اللحين ..اللي رد عليه (الظاهر انه نايم .. مارجع من دوامه الا العصر ..)



مسح الشايب لحيته بيده اللي رسم الزمن خطوطه عليها ومسح عيونه وتنهد بضيق بعدها وجلس يفكر دقايق واتنفض بضيق يقول لخالد



(رح لفيصل ابيه يجيني اللحين )



طلع خالد من بيت جده لبيت عمه محمد الله يرحمة اللي كان في نفس الحوش فلتين نفس التصميم وحده لجدةوالثانيه لعيال عمه




الحزن كان باين على وجه خالد المراهق اللي مايتعدى عمره 16 سنه كان عايشها في امان في جو اسري نادر في هالزمن كان حامد نعم المربي و الاب والصديق لخالد فقد ابوه حيل حتى روحه الحركة الشقيه فقدها معه



مسح دموعه اللي يخفيها عن الناس وخاصة عيال عمه يتصنع القوة والتحمل واذا جلس لحاله طلعت دموعه دموع الطفل اليتم اللي فقد ابوه



فاجعه موته المفاجئ كان ينتظر مثل كل يوم يجي بعد العشاء يراجع معه مواده ويسولف معه عن المدرسة و عن خوياه ويتعشون مع بعض



ومن بكرة يوصله للمدرسة وايام اجازة الاسبوع ياخذه معه اذا تجمعوا خوياه



كان يفتخر انه هذا ابوه اللي كل الناس تحبه وتقول ونعم



:::::::::::::::::::::::::::::::



4:00العصر



بيت متعب



ــــــــــــــــــــــــــــــــــــــ




اخذ متعب ولده عبودي(عبد الله)علشان يسلمون اهله عليه ويقضي معه وقت



يلعب مع عيال بدرية اللي زايرتهم هي وعيالها الثلاثه



يناظره ابوه و مبسوط على شطانته ولعبه



( ولدك طالعن حار على ال سلمان والشطانه والمكر ماخذها منك )



ضحك متعب من قلب ( لا والله الا من خاله فيصل ...)



رد الصغير ابو خمس سنوات (خالي فيصل طوووووووووويل يسطر عزوووز )



ضحكوا علهم عليه و علق عزيز اللي رافعن عبود ( لازم يحرجني ولدك يعلمنا ان خاله ناطحت سحاب ...)




ردت سلطانه ( اطول منك يامتعب ...)



رد متعب بابتسامه وهو يتذكر تصرفات فيصل معه ( ايه اطول ..)



ردت بفضول المراهقه متفاجائه لانه متعب يعتبر طويل ( وش يطلع اذا اطول منك ..)




ردت بدرية تبي تحرجها بمزح ( وانتي وش عليك منه طويل ولا قصير مالك الا يوسف افندي )



>>>تقصد ولد عمك




انحرجت سلطانه وسكتت شخصيتها الخجوله الحساسه المضطربه تمنعها من الكلام واسلوب القمع اللي يستخدمونه يخليها مو واثقه من كلامها ولا من نفسها وهالشي مايحبه متعب ودايمن يهاوش عبد العزيز على اسلوبه الجاف مها وصوته العالي عليها ...




ناظر متعب بدرية بنظره يعني ليه؟؟ تقولين لها كيذا!! وطلع ولحقته بدرية



(متعــــــــــــــــب؟؟)



وقف وهو معطيها ظهر وقربت وقابلته (ابيك في مو ضوع )



رفع يده يسكتها (اعرف مواضيعك فرجاء لا تصدعين راسي فيها ...)



ابتسمت له وقالت بدلع (حتى سيرة نوف ..)



طلعها بشك وقهر ناويه تعلب في اعصابه ولا تستفزة سيرة العرس مايبيها تنفتح تروح تقوله نوف



طلع وخلاها واقفه مكانها من نظرته كانت قوية فيها من الحزن والقهر الكثير خلى دموع بدرية تنزل وهي تحسب على نوف (حسبي الله عليك ان كانك ساحرته ولا فيه واحدن يتعلق بوحده كيذا ؟؟)



كانت بدرية ناويه تقوله انها قابلتها في الجامعه لما راحت تطلع اوراق لها ونوف تشتغل في الجامعه ادارية في احدى الاقسام .......



وانها سلمت عليها و تبي تعلمه عنها .. لانها فقدت الامل انه يعرس فحولت على خطت انه يرجع نوف .. ويعيش حياته .. وهذا اللي شكله مستحيل ...



:::::::::::::::::::::::::::::::::::::::::::::::::: ::::::::::


5:00العصر



بيت الجد سلمان / في قسم ناصر



ــــــــــــــــــــــــــــــــــــــــــ



زعلانه وبوزها شبرين سفراته كثيره مع انه موظف عادي في احد البنوك الحكومية والعذر الدائم بروح اجيب فيز عمال ا لاخوي تركي ...ولا علاج مع واحد من خوياي



ملت من التنقل لازم كل شهرين تجلس اسبوع في بيت اهلها اذا موب احيانا اسبوعين ... تعبت من هالناصر اللي مافيه امل انه يكبر وتتغير تصرفاته عنده ثلاث عيال وللحين تحسه مراهق ...



عمره ماقصر معها بشي .. وتدري انه يحبها مثل ماتحبه ... لكن مو مريحها ابد بسفراته اللي كثروا هالسنه



اول كان بالصيف لكن هالسنه حتى العيد سافر فيه .......




رفع راسه من المخده وهو يطالعها تتامله ومتضايقه .... عرف لانه بيسافر ... شالن هم ابوة (سلمان) ... وتجي زوجته وتصعب الموضوع ......



( هاه الحلو ماصحاني بدري ,,وانا موصيه يقومني قبل خمس )



وانسدخ على ظهره وهي كانت في مكانها جلسه على الطرف الثاني ساكته ماتقدر تقول شي لانه رايح رايح خليه يروح وهو راضي احس مايروح وهو زعلان وهي زعلانه ....



لان كلمته تمشي عليها مهما حاولت بالطيب ولا الغصب اللي يبيه بيصير ومالها كلمة علية ..... هو له خصوصيه ماتتعدها وهي له ومن خصوصياته ومالها خصوصيه .........



منطق ذكوري عقيم ........ تكرهه مها مثل ماكل الاناث يكرهون القوة الذكورية اللي تخلي الحرمة كانها شي مملوك ... لا حدود للملكية مطلقة ...



(مهاوي ... صوته الهادي الهامس في وفت الوداع دايم يخلي دموعها تنزل بلا شعور تعرف انه اجمل لحظات لما تجلس هالاسبوعين بشوق تنتظره وابشع لحظات الوداع اللي تعيشها الان ......




قربها منه يضمها له وتنهد بعمق (آه) دموع العشاق اهات وصراخهم همس وهمس لها ( مها حبيبتي اذا ماتبني اروح ما ني برايح ..)



تدري انه يكذب مثل كل مرة يهون ويلعن خيرها ويمارس ضغط نفسي وعصبي لحد ماتقول ليتي ماقلت شي وفجائه يحجز ويسافر ...



تدري انه في الاول والاخير مسافر ... فتتقبل الوضع من البداية بعيد عن وجع الراس ......




::::::::::::::::::::::::::::::::::





8:00 بعد العشاء



بيت آل سلمان / بيت ابو فيصل 



غرفة فيصل 



ـــــــــــــــــــــــــــــــــــــــــ




فيصل اللي قلبه ياكله من القهر .. يدور في غرفته ... ما يبي يطلع من البيت ... ولا يجلس في غرفته ... ماسك جبينه من صوت الضرب القوي اللي فيه ضغظ ارتفع ضغطه من الموقف اللي انحط فيه 



جلس ويده تضرب على راسه قله الحيله .... قلة حيلته .. فما كان منه الا انه صرخ بقهر 



طلع كل شي من يده .. ماله الا انه يتفرج او يتحرك ويفرج الناس عليه 



سوال يدور في راسه ( ليه يا ابو محمد ليه ؟؟؟ ليه يبه ؟؟ تسوي فيني اللي سويته ؟؟)




انتهى الجزء الاول 


(2)
11:00 الليل 
بيت ابو فيصل 
ــــــــــــــــــــــــــــــــــــــــــــــــــ ـــــ
نوف اللي لهت في ولدها.. سولفه عن عمانه وجدته وابوه ...وفرحته فيهم ولعبه مع عيال عمته كانه مغترب رجع لاهله مع ان اخوانها ما يقصرون .. لكن الدم يحن ...
بعد ماسبحته وغيرت ملابسه مثل كل ليله لازم يحكي عليها لحد ماينام عن احداث يومه اللي نصها من خياله 
لكن اليوم غير مميز ... بالنسبه له راح مع ابوه يعني فيه شي يقدر يحكي عنه امه ماتعرفه ... ومكانته غير عنده ... يالله شـ كثر يحب هالابو .. وحتى الاعراض اللي يشريها له والملابس تصير غاليه عليه ... وكانها مقدسة ..وكل من جاء راح يطلع له العابه وينفخ صدره بفخر ويقوول ... ابوي شاريه .. تصرفاته البريئه تالمها حييييييييييل ...
حست بيده الصغيره تمسك وجهها ... عاده فيه اذا بغاها تسمعه وهي سرحانه ولا مشغوله ..مسكت ايدينه وضمتهم لشفايفها وباستها ..وانسدحت جنبه في مكانها كل ليله من يومنه ابو سنه وسته شهور الى الحين وهو ابو خمس سنين اربع سنين نفس الاحداث ... تضمة وافكارها بعيده ..وهو يحكي لحد ماينام..وتعيش هي مه 
الاحلام له وفيه ... متى يدخل المدرسة .. ويتخرج من الثانوي .. يدخل الجامعه .. يتزوج ..
احلام ام مالها في هالدنيا الا ولدن واحد ترتجيه 
بعد صمت وسكون ضنت انه نام ابعدت عنه وسكرت الابجورة 
( يمه...!!!!!! ) 
سالته بهمس تحسبه يحلم ( عبودي )
قالها بصوت ناعس وكانه نام وصحى ( يمه انا احب ابوي ؟؟ ..)
ضحكت عليه ( شاطر حبيبي .. كل واحد يحب ابوه )
سالها (انتي تحبين ابوك ..)
(ايه احبه واحبك بعد ..)
سالها(صحن ابوك ميت ...وابو خالد ميت )
ردت عليه ( ايه .. الله يرحمه ... انتي وش طارن عليك .. ذا الليل ) ردت كانها تكلم نفسها 
( خايف ابوي يموت ..)
جملته جننتها مو معقوله لهدرجه يحبه حتى انه يفكر فيه كذا..تحس تفكيره اكبر من عمره بكثير كلامه احيانا يقهرها 
وخاصة عن الموت ....

فتحت الابجورة وناظرته وهو يغمض لان عيونه تعودت على الظلام ...
وصاحت فيه بغضب وقهر ( انا كم مرة قايلتن لك لا عاد تطري الموت )
سكت يكره عصبيتها 
وسكتت استغفرت وذكرت ربها وهدت شوي وقالت له ( نام اللحين خلني اسمع لك نفس )
ودخلت الحمام تغسل وجهها مرة وثنتين وثلاث وقررت تتوضاء وتطلع تصلي ركعتين .. لبست شرشفها وسكرت النور وفرشت السجاده ... وصلت ... ودعت ربها يحفظ ولدها ويخليه لها ...
خلصت الصلاة .. لفت عليه لقته نايم على بطنه ورجله طالعه من اللحاف مايحب يغطي راسه ولا رجوله..عادة ورثها من متعب ..اللي تعبتها شوفته اليوم ويزيدها ولده بكلامه ...
شافته اليوم وهو جاي ياخذه الظهر لما طلع من دوامه وهي كانت توها جاية .. العاده ياخذه خميس ولا جمعه لكن اليوم الاثنين .. لان له مدة ماخذه بسبب ظروفهم وفاة عمها وظروفه وتعب امه
غمضت عيونها وحست بحرارة ورطوبه عرق جبينها من سوال جاء في بالها ليش ثارت ؟؟
كذا الموضوع موب مستاهل ..
:::::::::::::::::::::::::::::::::::::::::::::::::: ::::::::::::::

في نفس البيت في الجلسة الخارجية ورى مجلس الرجال كان فيصل جالس والجو بداية شتاء ..وهو يحس نفسه نار شابه من المغرب الا الان موب قادر يفهم ليه ؟؟
ولو سال سواله لـــــــ جده يعني اعتراض على كلامه ...وهو مايحب يجادله ولا يعترض عليه ..سكت وهو يمني نفسه ... ان هذا اختبارن لها اذا تبيني ترفض واذا ماتبيني بتوافق... مليت منها... تنهد بقهر.. وهذا اصعب موقف حطيتني فيه ياابو محمد(جده) خصوصا ان ماجد رجلن كامل كل بنت تتمناه .. 

تنهد بضيق ولمح زول عرفه من عودها الريان وطولها .. نادها من بعيد 
(نوف,, تعالي انا هنا ) كانه ينتظر احد يطلع يجلس معه 
قربت نوف مستغربه سهرته لحاله وشكله ..اللي كنه مهموم .. وهي اللي تعرف اخوانها بنظره 
( السلام .. رد عليها ( وعليكم السلام .. 
جلست وهي تراقبه يرجع يسند ظهره وراسه على ورى 
وقال لها( ابوي سلمان تعشى ..
ردت عليه ( ايه رحت له وعشيته وعطيته علاجه .. لكن خاطرة موب طيب كنه ضايق ..
التفت لها باهتمام ( عسى موب تعبان ..
طمنته ( لا ضغطة وسكره زين ..تراه سال عنك؟؟ .. سالها ( شقلتي له؟؟ ..
ردت بهدوء واستفسار(قلت له مدري وينه ؟؟ الا انت وينك اتصل عليك ماترد !!
سكت مارد عليها 
سالته رتن ثانيه ( عسى ماشر من بعد ما رجعتوا وكل واحد وجهه مايتفسر ؟؟!!
سكت ومارد عليها 
ماعتده كلام ان قال اللي عنده فضح نفسه وان سكت مات من الغبن والهم 
(فييييييييصل 
ناظرتها وقال بجمود ( ماجد بن سالم خاطبن غصون .. ابو سلمان رايحن اليوم لعمي تركي علشان يقربه ..
سالته بصوت واطي ( وانت؟؟
قالها بسخرية اللي تميز كلامه دايما ( انا قطعت في نصيبها ... عنست البنت من تحت راسي .. 
كان صوته خالي من كل شي الا السخرية والاستهزاء 


::::::::::::::::::::::::::::::::::::::::::::
12:00الليل 
غرفة غالية 
بيت فهد اخوها 
ــــــــــــــــــــــــــــــــــــــــــــــــــ ــــــــــــ

تحت اللحاف اللي يهتز من رجفتها كانت شفى مثل كل ليله من بعد وفاة ابوها تسمع اهات امها وبكاها وهي تصلي الى قبل الفجر .. تدعي لرجلها ولعيالها اللي مالها الاهم ...
شهر عاشته شفى فقدت ابوها واخوها وحتى امها اللي معها ولاهي معها .. خالد عند عمانها يزورهم كل يومين وجدها وعمانها كل جمعه عندها ..وهذا اللي يخفف عليها تحس معهم بالامان بريحه الغالي ابوها فيهم خاصة جدها سلمان اللي حنون حيل ..ومنظر خالد الحزين كسرها بدال ما يقويها 
تعبت وهي تحاول تصبر تحس انها مشتته ضايعه خايفه عايشتن مع اربع عيال وبنتين في بيتن واحد ماتطلع من غرفتهاهي وامها ..بعد ماكانت في بيتن كبير لها هي واخوهاخالد وتركي وامها وابوها اللحين مضيقتن على خالها واهله اللي باين عليهم هالشي .. لمتى بيصبرون عليها هي وامها .. ما عندها خالن ثاني تروح له ..وخالتها الثنتين متزوجات وحدتن مع زوجها برى الرياض و وحدتن مطلقه قامت بنفسها وفتحت لها بيت وضمت عيالها لكن عيالها كبار ومساعدينها ...
لفت تتامل امها الحزينه تحسها ضعيفه من غير ابوها .. ماتقدر تصير مثل خالتها فايزة ..امها هادية خجولة وتحب ابوها وتعتمد عليه .. وتشك انها تقدر تعيش بعده ... كيف يتقدرتتحمل اسرة كامله ..
ياقلت حيلتها وسكتت وهي تذكر كلام ابوها ( لغممت السماء بالسواد .. فيه خيرن جاي .. الصبر .. الصبر )

:::::::::::::::::::::::::
فجر يومن جديد بعد ليله متعبه لقلوب تنتظر 
الامان 
امان الحبيب والقريب 


6:00الصباح 
بيت تركي (ابو محمد )
غرفة غصون 
ــــــــــــــــــــــــــــــــــــــــــــــــــ ــــــ
رفعت راسها من المخده بثقل ... ليله متعبة مانامت الاساعتين .. ماله داعي تداوم هذا اللي قالته لنفسها وهي كل شي يعورها والالم الاكبر في قلبها ...
طيب يا فيصل جاين امس علشان تقول تراني محللتس وخذي اللي تبين ...وكانك تقول تراني راضي وماابيها .. وكلن طول هالسنين يحسبني انتظرك .. عمرن راح 27 سنه وقدنا بندخل 28 حتى اختي اللي عمرها 18 سنه اعرست وقد معها ولد ..والله مافرحك فيني خلك تعرف ان يومني جلست بدوووووون عررررس ما كنت انتظرك ... 




انتهى الجزء 


مرحبا جميعا

جزءجديد يحمل بداية هروب من مشاعرنا من مسولياتنا 
من قيمنا مبادئنا 
جزء جديد يحمل بداية حقيقه نكشفها 
ليكون للهروب مبرر
والهروب بكبره مبرر لا غلاطنا وقلة حيلتنا 

*********************

10:00صباحا

بيت ال سلمان
مجلس الجد
ــــــــــــــــــــــــــــــــــــــــــــــــــ ــــــــــــــــــــــــــ
بصوت ثقيل لانه توه صاحي من النوم ( السلام عليكم ...
قرب من راس جده وخشمه (صبحه بالخير ...ونزل ليده وباسها ومايسوي كذا اللي اذا شك انه زعلانن عليه 
جلس فيصل جنب ناصر اللي شكله معصب من وجهه الاحمر ونظرته اللي مركزها في الجوال يشغل نفسه فيه 
دخل بندر عليهم توه جاي من الجامعه محاضراته خلصت بدري .. وجلس معهم ... 
قطع الصمت الجد ( وش صار على مدرسة شفى ...
يناظر ناصر وكانه يكمل كلامه معه ... رد عليه ناصر ( خلصنا اورقها عند مدرسة غصون .. والسواق ياخذها مع نجلاء بتدرس من الاسبوع الجاي ...
(انقل خالد عند متعب كود انه ينفعه ...
رد ناصر بتعب كيف يفهم هالشايب ( مدرسة متعب بعيده يبه حنا في الشرق وهي في الغرب ...وخالد مرتاحن في مدرسته اللي هو فيها ...
وناظر فيصل يعني ساعدني واقنعه...لكن فيصل فضل الصمت اسلم له ..
قال الجد لناصر ينهي الكلام ( معك اربعه اشهر .. خلص بيتك وانقل خلني اجيب المرة عند عيالها ...
رد ناصر عليه ( يبه البيت باقي له كثير ..
(لا تسافر يابوك وهو يخلص ...كانت دقه قويه وكانه يبين الموضوع اللي ماضيقن ناصر قبل لايجون العيال.. رفض وعدم رضى ابوه على كثر سفراته اللي اخرها كان المفروض تكون على رحلة الساعه 10 الليل ...











11:00قبل الظهر
بيت تركي (ابو محمد)
غرفة غصون 
ــــــــــــــــــــــــــــــــــــــــــــــــــ ــــــــــــ

كانت مخلصه لبس خذت شنطتها وعبايتها وطلعت ... مرت على (ام محمد) ...(يالله خالتي تامرين بشى ....
ردت عليها ( لا يمي سلمي على امتس .. وباركي لها ...
( يوصل.. مع السلامه ما ابي اتاخر على السواق علشان البنات ياخذهم من المدارس اذا نزلني ...
ردت خالتها (الله يحفظتس ...
طلعت وركبت مع السواق وفي بالها ذكرى قبل اربع سنين ماتنسى ... 


كانت توها راجعه من امها زايرتها في العيد .. واول مانزلت من السيارة الا هو قدامها كن لا بسه جني ...دخلت ودخل بعدها الحوش .. سالها بغضب وصوته كان يهزها ( من هذا اللي انتي جايتن معه ...
ردت وهي ملاحظتن الشك في صوته (ولد ابن هزاع .. موصلني منــــــ 
وما كملت كلامها مثل كل مره يقطعه لكن هالمرة تجراء ورفع يده وضربها على وجهها لانه يعرف الولد سمعته شينه ... ثواني جمعت نفسها اللي ما تنكسر مهما كان حتى لو هو قوي الحق اقوى وجع يتكلم ( مع ابن هزاع .. يا قليله الحياء ياللي ماتربيتي ... ركبتن مع الولد لحالتس
وطلع ناصر على الصوت لانه كان في المجلس الخارجي ولقاه ناوين يرجع يضربها مرتن ثانية 
صرخ فيه (انهبلت ...
تخبت في ظهر عمها وهي تصرخ عليه 
(ماكنت لحالي اخوي وليد معي .. ومتربيتن غصبن عنك..
رد عليها بصوته الساخر ...( الا متربيه وبنت ناس .. لكن البنت على امها صدق القايل "بنت الخيوض تخوض ..
وتركها وطلع من بيتهم ...وانتهت الذكرى...

وقف السواق عند بيت زوج امها(بن هزاع) ونزلت وهي تردد (اكرهك ...
*بنت الخيوض تخوض
الخوص:السير في الماء 
مثل بقال في الاولين كان رجال حرمته عليها كلام جابت له بنت وطلقها وفي ايام الربيع والسيول طلع بنياقه والبنت تساعده وقدها كبيره ... احتار يومنه شاف السيل والنياق جفلت (خافت) من الماء ... شارت عليه البنت ان وحدتن من البكاركانت امها تقطع السيل (خيوض)قالت خلها تقطع قدام النياق وهي بتلحقها وفعلا قطعت النياق السيل وراء البكرة ... وبقال ان الرجال لما قطعن نياقه السيل وصدق شورالبنت ذبحها في مكانها ... لانه عرف ان البنت تطلع على امها مثل ما البكرة طلعت على امها ...وصار مثل عند العرب (بنت الخيوض تخوض)...
***************




بعد اسبوع من الاحداث 
فيصل في انتظار 
غصون في حاله شتات ومن اول عارفه القرار


:::::::::::::::::::::::::::::::
ثانوية 
غرفة المشرفه التربوية /مشاعل 
9:00 الصبح 
ترفع القلم وينزل من بين اصابعها الناعمه بخفه وترجع ترفعه وينزل حاله توتر تعيشها فكرت وخذت القرار 
وكلن معارض عليه واولهم مشاعل صديقتها 
(انا حره الزواج غصب ما ابي اعرس ..بكيفي .... ردت عليها مشاعل (لانك خبله ... انتي تبين تقولين لـ فيصل انا االلي ما ابي العرس موب انت اللي موقفن في وجهي... بس هو بيفهمها غير بيقول .. ماتبيه لانها تبيني ..
شهقت غصون ( لو يكون اخر رجال في العالم ماخذيته .. 
غمزة مشاعل بعينها ( بلاش تضحكين على نفسك انت تحبينه وهو يحبك خلصونا عاد ..
رمت القم من يدها بغضب وصرخت ( احبه ولا ما احبه مستحيل اخذه ... فاهمه شــــــ معنى مستحيل ...انا موب مراهقه ولا خبله انا اعرف شي ما تعرفينه ...
ابتسمت مشاعل (عادي نفس الروايات .. ما احبه واكرهه والنهاية يتزوجون ...
ضحكت غصون ( هههههههههه.. والله انك بزرة.. لا تطمني اصلا هو اللي موب راجع يخطبني ...وكملت بمزح ..لايكون للحين تقرين روايات بس..
قالتها بثقه تعرفه زين حتى لو يحبها مستحيل يفكر فيها كزوجه وحتى الامل الضئييييييل راح مع جيته لبيتهم اخر مرة بمعنى خلاص انا مابيك روحي في سبيلك ...كانها اسيرة حرب ..





9:00صباحا
احد اقسام احدى كليات الجامعه 
غرفة سكرتاريا القسم /نوف
ــــــــــــــــــــــــــــــــــــــــــــــــــ ــــــــــــــــــــــــــــــــــــــــ

رافعتن نظرها لسقف ..والجوال على اذنها رابع مرة تتصل مشغول ... وينك يابندر حشى كل ذا مكالمة ..ماتعجبها تصرفاته ابد خايفتن عليه من بنات الحرام مدمن مكالمات كل يومين رقم ..
دقايق ورفعت تلفونها (الو ... من تكلم كل ذا الوقت ... يا اخي ارحم نفسك ..زين خلاص لا تنافخ .. ابيك تمرني نسيت اني اليوم بطلع بدري عبودي عنده موعد ..لاتتاخر علشان يمديني ..

لبست عبايتها وهي خايفه من قرار الدكتور اليوم بيقرر اذا يحتاج عمليه او لا .. من اول ماولد عبد الله وعندة مشكله في الشرايين ويعطونه علاج لانه صغير على العمليات ومن السنه اللي راحت والدكتور مقرر عملية وهي خايفه ...مع ان عمليات القصدرة صارت سهله .. وهي عملية تشخيص عادية ..تدخل ابرة من خلال الشريان الفخذي لتشخيص او العلاج وماتستغرق وقت طويل وبامكان المريض مغادرة المستشفى بعدها بــــــــــ 4-5ساعات ...
لكن قلب الام خايفه... حتى انها حرامته يعلب كثير .. او يركض بسرعه ... ومزودتها شويتين على وصايا الدكتور ...



9:00صباحا
متوسطه للبنين 
غرفة مدير المدرسة /متعب
ــــــــــــــــــــــــــــــــــــــــــــــــــ ـــــــــــــ
وفي هالوقت كان متعب في مكتب مدير المدرسة يستاذنه بيطلع لموعد والده ...والمدير رافض انه يطلع 
(يااخي حس بالمسولية انت معلم رياضيات موب معلم عادي .. اذا يوم امي تعبانه ويوم ولدي وبكرة زوحتي ..متى بتخلص المنهج ...
(ياابو هيثم ..قدر ظروفي هذا من ربي .. موب مني ... اقول لا تمرضون ..
(الله يشفيهم .. ماقلنا شي .. لكن رتب وقتك ومواعيدهم في غير اوقات المدرسة ...
سكت متعب مهما يقول ماينفع في هالمدير وهو يدري انه مزودها.... طلع يكمل حصصه واذا طلع يكلم الدكتور على التلفون ...وكان هروب منه من لقاء نوف اللي يدري انه بيشوفها .. قال في خاطره (خييييييييييرة ...




جزءجديد بداية مرحلة 


في حياة كل شخوص يبقى الحب 


قلوب لحن الحب فيها حزين 


و


قلوب عزفها بلا الحان 


و


يبقى الحب المايسترو لاجمل مقطوعات القلوب 



بعد ثلاثه اشهر من الاحداث 


7:00 بعد المغرب


بيت متعب /غرفته تحديدا 


ــــــــــــــــــــــــــــــــــــــــــــــــــ ـــــــــــــــــــــــــــــــــــــــ




جلس يشتغل على اورق امتحانات نص السنه اللي قربت ويحط الاسئله ويعبي كذا نموذج ... رفع تلفونه وابتسم لاسم ماجد اللي نور شاشه الجهاز ..


(هلا ماجد ...حي الله ذا الصوت ..


رد ماجد علية ( ههههههه ايه العب علي بكمن كلمه تراني طيب اصدق على طول..


(ههههههه ليكون زعلان بس ... وقالها وهوداري ان ماجد موب فاكه من المشاريه اللي ماتنهي 


(لا ياخوك ماني بزعلان بس لا شفتك علمتك ..


(لا تكفى انت يدك والقبر ... بناء اجسام موب لعب وانا ماني بايعن عمري ..تشره بالكلام مو بالايدين 


(هههههههههه على فكرة وينك لك شهر مابيت في النادي ولا عطيناك عين يوم ربحت سته شهور اشتراك مجاني ..


ضحك من قلب على ماجد وكلامه اللي دايمن وسيع صدر ومزوح(ههههههه شكلكم اصلا عيال النعمه هم العينهم تصيب


قرر ماجد من راسه قبل اعتراض متعب عليه( اقول لايكثر بس... ويقلده ... انتم ياعيال النعمة ...يالله يالمنتف ساعه وانا جايك ..


(هههههه لا يا خوك مقدر اعذرني ...الا ماقلت لي وشـ صار على موضوعك عن ال سلمان 


ضحك ماجد ( ههههههههه كرشوني..لتني سامعن كلامك .. 


(ههههههههه تدق الصدر واثقن بقوة انت ..انهم بيولفقون .. قلت لك البنت لولد عمها ..


(المشكله اللحين امي مسكت عليهم معجبينها وانا يارجال خلاص عفتهم ..تبي تخطب لي من بنات محمد خوات فيصل 


رد بسرعه متعب رد تلقائي ( وشوووووووووووو؟؟؟


وماجد مات من الضحك وماقدر يرد عليه ( لاتخاف ام عبد الله في الحفظ والصون هههههههههههههه


ساله متعب بشك لانه ماينعرف جده من مزحه( ماجد .. انت تكلم جد ولا تمزح ..


( امزح الله يقطع عدوينك ... امزح قالها بصوت عالي لكن متعب قفلت معه ويبي ينهي المكالمه 


وفعلا انتهت المكالمة ومتعب حاول انه مايبين لماجد شي ماجد طيب وخفيف دم واللي في قلبه على لسانه ومزوووووووحه حيل ... بس مزحته الاخيره كانت ثقيله على قلب متعب التعبان .......اللي قرر يحط نهاية 


وفز من مكانه يغير ملابسه ويستعد لصلاة العشاء ... وهو يقول .. اليوم مزحه وبكره جد ..







8:15 العشاء


طلع ناصر يمشي وراء فيصل طالعين من صلاة العشاء وقدامهم الجد ومعه خالد يمشي جنبه ... وقبل لايدخل فيصل البيت .. مسكه ناصر بخفه ما يبي احد يدري عنه ...


(تعال ابيك بسالفه ...


توتر فيصل وخاف لان شكل ناصر وراه سالفه واكيد انها خطيرة ..لانه اخذه وراحوا لسيارة فيصل ..







وفي نفس الوقت وقفت سيارة متعب عند بيت ال سلمان ... ونزل وهو يقدم رجل ويرجع الثانيه ...


ودخل لقى خالد مقابله بيطلع ... وقلطه للمجلس وراح يقولهم يجهزون القهوة ...


(السلام عليكم 


وفز الشايب واقفن له ومتعب تقدم وحلف عليه وحب راسه ..يعده مثل ابوه ..


وبعد السلام والسوال .. عرف الشايب ان متعب عنده شي .. ومستحي يقوله .. لكن ماحب يضغط عليه ..


متعب اللي كان جالسن جنبه وقلبه بيوقف من قوة نبضه وافكاره تتصارع .. لا تستعجل يامتعب لاتستعجل .. سويتها مرة ..وانجرحت ومست كرامتك .. خلك رجال وقم بسك مذله .. تقول مايجمعنا بيت واحد .. ماتحبك ماتبيك قم .. مع صراع وحديث نفسه وصوت عقله .. كان صوت ابو محمد ..يحثه على الكلام ..


(شـلون الوالده مع الغسيل ..


رد عليه بعد نفس بصوت واثق ماكنه اللي داخله مهزوز متارجح بين فكرتين .. نعم ولا ...( يتعبها الغسيل ياعمي لكن مالقينى لها احد مطابق الا اختى .. وحلفت ماتخذها .. خايفتن عليها ..


(الله يشفيها ويشفي جميع المسلمين ..


تنهد بصوت مسموع وجاء وقت البوح يكفي سكوت ( ياابو محمد انا اليوم جايك وابيك ماتردني ..


رد الشايب بحماس (ابشر يابوك باللي اقدر عليه ...


ودخل خالد وسكت متعب وفهم الشايب مقصده ..صب لهم فنجال .. والثاني .. وبعدها قال الجد ( خالد رح لدروسك وخل متعب يقهويني ...


طلع خالد ومتعب متحمس ومتوتر وكل مشاعره متلخبطه والتردد عنه بعيد هاللحظه بيقول اللي عنده .. علشان ولده على الاقل ...يكون له عذر بكره لا تشره عليه ..ياكم عذرن لبغيناه لقيناه علشان نهرب او نشجع انفسنا على شي خايفين منه...







9:00الليل


بيت سالم(ابو راشد) اكبر تجار الذهب بالسوق 


محلاته معروفه ومشهوره 


ــــــــــــــــــــــــــــــــــــــــــــــــــ ــــ


في احد قصور الرياض عائلة من الطبقات المخملية ..جلس راشد مسند راسه وذراعه على عيونه ..يحس بتعب وزار بيت ابوه يريح من قلقلها ... من صراخها .. مشاكلها.. ماتعرف وقت الهدوء .. مافيه سلام كل يوم مشاكل .. غيورة .. ومغرورة .. متكبره ...وام عياله .. له عشر سنين معها .. مايدري كيف اصبر عليها ..كل هالسنين .. بحجه الدم والقرابه بنت عمي .. بحجه الفلوس والشراكه اللي بينهم .. بحجه اكبر المحبه اللي في قلبه لعمه ..الى متى الصبر ..كان يرددها وفي راسه موال .. 


(هاااااااي اخونا الشايب هون 


رد عليها (لاهونيك ... وشرايك انتي .. بعدين سلمي زي المسلمين ..


(اولا السلام عليكم .. ثانيا صايرن مثل حرمتك كشكول ملاحظات ...


ابتسم بمراره ( وعليكم السلام اولا ثانيا ..لا تكلمين على حرمتي ..


حركت فمها يمين وشمال .. ماعجبها كلامه .. ماتحبها .. انتقد راشد حركتها ( كنه ماأعجبك كلامي ..


تخاف منه في تعصيبه وتحترمة في هدوئة وتعرف انه يحب العقده معها ويموت في سوالفها اذا مروق .. ( لا عاجبني انت وكلامك وحرمتك وعيالك وخدامتكم ...


ضحك على تعليقها وسالها ( امي وينها ماشفتها ..


(رايحن تدور لماجد مرة هي وخالتي منيرة ..على حسب الكاتلوج اللي معطيهم ..


(هههههههههههههههههه .. والله وصرت مسخره ياماجد ...


(اخونا ذا يعجبني فيه روح مرحة وصدره وسيع .. اجل توه رافضينه ناس قبل شهرين واللحين يخطب احييه على روحه الرياضيه ...


ساكت يتاملها وكلامها اللحين لو ان البثره اللي ماخذتها تحكي وتسولف مثلها وتمزح .. موب احسن من قلبت خلقتها وسوالفها في التلفون .. وطلعاتها لسوق .. وجمعات الحريم .. ولا مشاكلها معه من لا شي ..


ابتسم لها وهي تناظره وتبتسم ( خير استحي لا تناظرني كيذا ؟؟!!







في ليله ذابت فيها نجوم السماء من حر ما في القلوب ... يحرقها الانتظار ..ضيعتها الاقدار ..وندمانه تردد ليت اللي كان ماصار ..



وتطلع شمس يوم .. تنطق اشعتها .. بالامل والنفائل ... والاستقرار والامان ...



















8:00صباحا 



بيت ابو فيصل / غرفة فيصل 



ــــــــــــــــــــــــــــــــــــــــــــــــــ ـــــــــــــــــــــــ




فتح عيونه اللي ماغمضت الا ثلاث ساعات تقريبا .. على صوت المنبه .. ورجع يغمضها ويده تسكر المنبه بثقل وتعب .. عنده دوام .. ومانام الا الصبح .. فتح عيونه .. مرتن ثانيه واستقعد في سريره .. وحس بثقل على صدره .. يمني نفسه ان اللي اسمعه امس حلم وصحى منه او مزحه ثقيله وانتهت بضحكة .. او مقلب أي شي الموهيم ما يكون واقع ...




وقف ودخل ياخذ شور ويغير ملابسه .. مايدري كيف خلص لبس .. وصار جاهز عقله في مكان ثاني في المشكلة الي حط ناصر نفسه فيها .. وحطهم معه .. اخذ جواله ونظاراته وطلع ..


























وفي نفس البيت كانت نجلاء نايمة رفضت تروح المدرسه زعلانه من الفرفره في الشوارع تبي السواق لها لحالها ..



ومعترضة على روحه شفى معها لان بيت خالها بعيد شوي عنهم وبكذا تتاخر في الرجعه ... 



(نجلاء .. يمه قومي ..



(يمه خلاص راح وقت المدرسه شتبن بنام ..



ام فيصل مايعجبها حركات بنتها صح انها الصغيرة ومدلعتها بس موب تطلع كيذا ..



نفخة عليها امها (احكي انا قومي ...



جلست وسندت ظهرها على السرير وشعرها القصير نازل على وجهها وعيونها مغمضه ( قمت هاه ...



(وش هاه ياللي ماتستحين .. قومي غسلي وجهك واللحقيني ابيك ..



وردت بتافف (سوال اللحين !! ليش يالامهات لاشفن بناتكن نايمات تستجنون؟؟ ..



ضربتها مها على راسها ( جعلك الجنون اللي ماتهون ... اخلصي لابارك الله فيكم من جيل .. تلقيني في بيت ابوك سلمان انا والخدامات .. 




وطلعت وهي معصبه ومقهوره منها لسانه فلتان على الاخر ..







































زياره ابو محمد(الجدسلمان)الاسبوع اللي راح تعبت غالية حيل مع ان في كلامه ورايه راحت بال لها وحفظ لعيالها .. طلب منها تسكن عنده في البيت خصوصا انه خالها اخو امها موب غريبن عنها.. و ناصر طلع لبيته الجديد.. وهي طلعت من الحداد... مالها حجه..لكن اخوها معترض .. وتشوف الرضى على وجه زوجته .. حقها بيتها مملكتها الخاصة ماتبي احد يشاركها .. ومصير اخوها بيوافق .. قبلها فايزة طلعت من عنده وشرت لها بيت هي وعيالها .. علشان ماتضيق عليه .. خصوصا ان حالته المادية على قده..





ترتب ملابسها وملابس شفى وتركي في شنطهم ... من اسبوع طلعت من الحداد .. وللحين تعيشه ..تعيشه بكل نفس ماتحس فيه بريحه الغالي .. بكل يوم يمر ماتشوفه .. او تسمع صوته ... موب مستوعبه كيف راح وتركها ..تركها ضعيفه مع ثلاث مراهقين .. بنت وولدين .. .. اختها لها اربعه عيال وابوهم موجود ما اقدرت عليهم .. كيف غالية .. اللي تعتمد على رجلها في كل شي ..حتى خلافاتهم البسيطه ماتقدر عليها .. الحياة ماتقدر تعيشها بعدهـ .. لانه نبضها وانفاسها ...
















































ومعاناة انثى في مكان ثاني ..غمضت عيونها واسترخت على كرسي مكتبها .. ليلتها كانت متعبه كلها كوابيس .. من مده هجرتها .. نفس المشاهد تتكرر.. يدين قذره .. تمسح على راسها.. شعرها .. رقبتها .. ظهرها .. ويقربها منه .. وغمضت عيونها بقوة وهي تهز راسها .. بلعت ريقها مرتين .. وايدها ترتجف .. عضت على شفايفها بخجل والم .. لما سمعت صوت زميلتها ..



(شفيك نوف .. تحسين بشي ..





























تحس بخوف بايته ليلتها سهرانه ...وطلع عليها الصبح مارجع للحين جواله مسكر .. اول مرة يسويها .. قلبها يخفق بجنون .. والافكار والهواجيس بتقتلها ... من تسال ؟؟... وين تلقاه؟؟؟.. جاء في بالها فيصل .. استحت تكلمه ... ماعاد فيها حياء الساعه 8الصبح وهو ماكلم ولا بين ... من يوم مادخلت هاللبيت الجديد .. ماعاد ناصر الاول .. كنه مصروف منها ومن عياله .. سمت بالله ودقت على فيصل .. بعد دقايق وصلها صوته (الو...



لكنها شاف قدامها ناصر داخل مع الباب فاعتذرت لفيصل بلباقه ( هلا فيصل .. انا ام سلمان .. كنت ابي اسالك عن ناصر بس هذا هو وصل ..



فيصل حس انه ما استوعب وش تقول ( هلا ام سلمان وش فيه عمي ناصر ..



رد عليه ناصر اللي اخذ التلفون من مها ( مافينا شي ..



همس فيصل بقلق ( درت؟؟



جاوبه باختصار وصوته تعبان (لااااااا !! مع السلامه بعدين افهمك ؟؟!!




وبفراسه الانثى حست انه فيه شي .. 



صدى صمت 
ردك اعجبني وهذا ما تنظره من القراء
واقعيه الاحداث وخيال الصورة 
هذا ماجمعه هنا 
تحليل منطقي جدا غاليتي انتظرك 
ــــــــــــــــــــــــــــــــــــــــــــــ


(4)

جزء( الحد) في العودة حد وفي الحقيقه حدوالقرار حد..
..ولا حدود في الحب ..
تنطلق فيه المشاعر بلا حدود لالزمان ولامكان ..
فـ الاخطاءو الكبرياء والعناد والجفاء ماهي حدود له ...
لبيقى الحب ..






سكر الجوال ورمى بثقله على الكنب .. وغمض عيونه .. ثواني يرتاح .. طول الليل الى الصبح يدور .. مايقدر يرجع وهو منهار تماما .. موقف صعب .. ولـ الاصعب المواجهه ...
كفها الناعم الرقيق .. على يده .. خلاه يفتح عيونه ويناظرها ..ويرجع يغمض ويسند راسه .. خافت اكثر .. لما كان برى البيت كانت تقول بخير او موبخير ... لكن اللحين اللي تشوفه يقول انه ابد موب خير .. تحترم صمته .. انسحبت وهي تقول ( بطلع لك ملابسك ..
وطلعت وهي تكتم الاهات وتبلع عبراتها .. وقلبها يرجف بين ضلوعها .. فتحت الدرج وخذت اللي تبيه .. سكرته .. وسندت راسها عليه .. تفكر باسواء الاحتمالات ..(صوت فيصل عادي .. اكيد عمي مافيه شي ..وش سالفتك ياناصر ..).. ما فيها صبر .. نزلت اللي في يدها وطلعت بسرعه .. لقته في مكانه .. مغمض عيونه وجالس نفس جلسته .. قربت لقته نايم ... وهو جالس .. منزل شماغه .. وورافع راسه لفوق ..
قربت اكثر ونزلت على ركبها .. وضمت يده بهدوء بعكس الثورات اللي داخلها ..
(ناصر .. حبيبي ..
كان صاحي نظرها (همممممم
انصدمت من ملامح وجهه التعبان (قوم ريح فوق احسن ..
أي هدوء تتصنعه هـ المها .. واي قلب يتحمل اللي في قلبها .. ولا الهواجيس اللي في راسها ..










1:56بعد الظهر
بيت ابوراشد
ـــــــــــــــــــــــــــــــــــــــــــــــــ
ماجد بخطوات رشيقه.. طلع من غرفته بعد مابدل ملابسه ..نزل يتغداء .. قابلته هناء وهي زعلانه ومرت من عنده همست (سلام ..
استغرب صوتها (وعيكم السلام .. نزل وما اهتم توها راجعه من الجامعه اكيد تعبانه ومالها خلق ..

وفي غرفتها جلست على السرير بعبايتها .. سرحانه في اللي شاغل بالها ومغير مزاجها .. نزلت دموعها وقفت وقفلت الباب ودخلت تغير ملابسها .. ودخلت فراشها وفي تفكر ( ليت كل الناس مثلك ياسلطانه ..)ونامت 





نفس الوقت
بيت متعب 
ــــــــــــــــــــــــــــــــــــــ
سلطانه توها داخله دايخه من الجامعه .. نزلت عبايتها .. وراحت لامها .. فتحت الباب بهدوء .. لقتها نايمه ..طلعت ومرت الخدامه ..وسالتها عن امها وعن البيت طقوس تعودت عليها تحمل المسوليه (متى مدام في غداء ..
فزت على صوت بدرية وراها ( مادام في غداء مع انا ... ههههههههه
غمضت عيونها ويدها على قلبها ( وجع خوفتيني ..
(ههههههه عاد وش اسوي فيك اذا انتي خوافه .. كل محد سوى شي .. هي تقلد صوت سلطانه الناعم .. خوفتوني ..ههههههههه
ابتسمت لها ابتسامه مايله ابرزت غمازتها الوحيده في خدها الشمال ( مشاء الله وانتي وش جايبك ..
ردت عليها بدرية بحزن مصطنع ( حبيب ئلبي مسافر لشرقيه اليوم الصبح وبجلس عندكم يومين ..
ردت سلطانه وهي تطلع من المطبخ ( الله يرده بالسلامه ..
( امين ... سلطونه ..
لفت عليها سلطانه ( هلا 
(دريتي ان متعب بيرجع نوف ..
الصدمه ماخلتها تعرف ترد ( هاه .....وش دراك ؟؟
(هو قال لامي اليوم الظهر ..وانا فيه ..
(ليش ماداوم اليوم؟؟؟ ..
( لا!! هو اللي جابني من بيتي انا وعيالي ....




7:00بعد المغرب 
بيت السلمان
ــــــــــــــــــــــــــــــــــــــــــــــــــ ـــــــــــ

جلسه ليله خميس عائليه تجمع ال سلمان.. الشباب محمدوخالد اللي تقريبا بنفس العمر .. وفيصل وناصر اللي كل واحد ساكت .. ودخل بندر وهو مبتسم كان طالع من المجلس مع مكالمه ... سال الجد محمد بصوت عالي علشان الكل ينتبه له (محمد وين ابوك ؟؟
رد محمد ( ابوي بيجي اللحين ..
(قلت له ابوي سلمان يبيك ؟؟
(ايه يبه قلت له ..
(الســـــــــــــلام عليكم .. دخل تركي وسلم على ابوه وقاموا الشباب يسلمون عليه 
وفي زحمة السوالف والضحك .. والتوتر وشد الاعصاب عند البعض.. ارتفع صوت الجد اللي قال لهم ( امس جاني ولد عبدالله .. يبي يرد نوف ..
اشتعل فيصل غضب وكان بيرد لكن ناصر مسك ذراعه لانه عارف رد فعل فيصل سريعه ..هداء وبداء يسمع الجد وش بيقول بعد..
ساله تركي وهو جالسن جنبه ( وانت يبه وش رايك ؟؟
رد الجد (انا موافق لكن الراي رايها وراي اخوانها ...
رد فيصل ( انا رايي ماعادله نصيب عندنا .. الله يستر عليه ..
رد الجد عليه ( ليه ؟؟
سكت فيصل ومارد متعب مافيه عيب ابد لكن هو مجروح منه لانه طلق اخته بدون سبب واضح وتركها حتى ماتعذر ولا سال فيها هي وولده الابعد مده .. هذا الشي قهره وخلاه يكرهه .. وهو يشوف اخته تالم منه .. والمشكله تخبي حزنها .. عذرها ان نصيبها وفى معه ..وربي ماكتب انهم يجتمعون اكثر من كيذا ..
وفى =انتهى واكتمل 








مامر يوم كامل ومتعب احرقه الانتظار .. حاول يطلع نفسه من هالحاله باجتماعه مع ماجد وطلع معه وروحه في مكان ثاني ..
اخر كلام اخر لقاء .. كان بينهم .. كانت جالسه ومنزله راسها ..وزعلان من يومين حتى كلام مافيه بينهم .. لانها احيانا تجيها حاله الاشعور .. والبرود .. وهالشي يستفزه لابعد حد .. وكانه ولاشي قدامها .. احيانا يحسها تستخف فيه وهالشي يجننه ..وهو عصبي وهي تجمع طبيعتين متناقضه .. حساسه كل شي ياثر فيها واحيانا جامده بلا احساس ...دخل بهدوء مو ناوي للمواجهه .. لكنها نادته بصوتها العذب ..نوته تعزف معها نبضات قلبه لكنه تجاهلها .. ماهو في حاله تسمح له ..رجعت تناديه ( متعب .. خلينا نتفاهم ..
التفت لها وطالع عيونها الي فيها صرار ونفذ اللي تبيه جالس يسمع .. واللي سمعه منها جننه زياده ..تبي الطلاق مو اول مرة .. لكن هالمرة حسها متخذه قرار ..
رد عليها مثل كل مرة ( طلاق مافيه .. 
لكنها ردت بهدوء (بس انا تعبت ومستحيل اعيش معك 
رد عليها بغضب ( من اللي تعب انا ولا انتي .. انا وش تعبتك فيه 
هزت راسها بالم وحزن ( انت ماقصرت بس انا .. انا .. ونزلت دموعها وبكت دموعها اللي نادره طلع له 
قرب منهاوقالها ( نوف ..
ومدت يدها بحركه صدته فيها ( تكفى يامتعب انا مقدر اجتمع انا وياك في بيت واحد ... حاولت بس شي اكبر من طاقتي .. افهمني ياولد الناس .. 
هزته نخوتها .. جرحته كلماتها .. وانتفض ووقف وهو ساكت .. عمره ماقصر معها .. وش اللي يصير .. على كثر خلافاتهم محد غلط في احد .. كانت تجلس بشهرين عند اهلها زعلانه بلاسبب .. ويتحمل ... طلعت عايفته .. ياكبرها عند الرجال لما حرمه تعيفه ..
تاملها ثواني .. وجهها الناعم .. الي يتوسطه خشمها الناعم الطويل اللي نازل على شفايفها الوردالرقيقه الناعمه .. خدودهااللي دموعها للحين مانشفت .. وهويشوفها تمسحهن .. تلاقت عيونهم .. يحس بشي ماله دليل ..يحسها ماتكرهه .. عيونها تقول كذا .. صد عنها .. وجاء بيطلع .. ورجع والتفت لها ( نوف .. روحي لاهلك .. 


تنهد بحسرة ليته ما استعجل حاول يصلح اللي صار لكن عزة نفسه تمنعه ... وفي الاخير حقق رغبتها بعد ماولدت بـ 4 شهور ..
قرب منه ماجد كوب الكفي (متعب وين وصلت ؟؟؟!!
(معك وش كنت تقول ..
(هههههههههه ايه واضح انك معي ..اشرب قهوتك .. الله يهديك بس ويريح بالك .
تنهد متعب بصوت عالي ( هذي الدعوة الزينه .. الله يريح بالي ..
ماجد ماحب يلح عليه .. علشان يعرف وش فيه بس فهمها .. لانه من مده يستشيره انه ناوي يرجعها .. حس ماجد بالغيره .. متعب صديق الطفوله والشباب .. درسوا مع بعض الابتدائي والمتوسط .. ونقل ماجد مع اهله لحي بعيد عن بيت متعب .. وهم جماعه وبنسب متعب مع ال سليمان صاروا قرايب لان ال سليمان يقربون لابو راشد(ابو ماجد) ..ابتسم ماجد على ذكرى زارته .. وصدى ابتسامته على وجه متعب اللي مايعرف سرها 
( وش يضحكك ؟؟
( تذكر يومنا في الابتدائي ..يوم سائلنا الاستاذ متى تجب الزكاة في الحبوب ..
ضيق متعب عيونه يحاول يتذكر وماجد كمل السالفه ( تذكر يومك تغششني ...لما اشرت على الاجابة وانا قريتها وجبت العيد 
ضحك متعب بصوت عالي ( عندما يشتد الحُب ويقوى ..
ضحك ماجد وهو يتذكر الموقف ماكان شاطر في الدراسه ..وللحين تخصص ادارة اعمال .. وله مستوصف وصاله رياضيه ..يشتغل في الاستثمار ونوع المجالات حتى يشوف وين يلقى نفسة في مجال الصحه او الترفيه حتى يكمل في واحد منهم وعيال سالم لاخساره دايم كسبانين وكان التجارة وفنها تجارة من جدهم لعكانهم وابوهم.. ابن الوز عوام على قولت المثل .. مشاريعه ماهي ضخمه ولا يقال عنها صغيرة ...لكنها ناجحه بكل المقاييس .. بسببه هو وشخصيته وفن التعامل اللي هو اهم ميزة في التاجر ...
وقطع سوالفهم تلفون متعب ( هلا .. ايه .. جاي جاي ...
وقف وهومتوتر (يالله ياماجد مشينا .. بسرعه ياخوك 





غصون اللي ماحضرت جمعتهم بماانه ليليه خمس راحت لامها وخواتها وخاصه ان اختها غادة زايرتهم 
ومستانسه مع خواتها سوالف وضحك مثل كل مرة .. وامها عابدة صامته .. في حالها لاحد ما اثارها موضوعهم 
سالتها غادة (ليه ماوافقتي والله انك بايخه .. ولا احد يرفض ولد ال راشد .. 
قالت بغرور ( انا رفضته ... 
وهي تلاعب الجوري بنت غاده الصغيرة
سالتها امها ( احد خاطبك ...
سكتت ماكانت ناويه تقول لامها لانها دايم تزعل اذا قالت لها ما ابي اتزوج ( ايه من كمن شهر خطب ولد ال راشد عند ابوي ..ورفضت 
ناظرتها امها بلوم وسكتت .. هي اعلم بمصلحتها .. كبيرة ماهي بصغيره .. لكن حارقن قلبها نصيبها ..اللي تاخر .. ولا اخرته الاقدار ..
قالت لهم غادة ( على فكرة ترى ال راشد عازمينا على ملكت بنتهم ... مبارك يعرف ولد عمهم المعرس.. اسمه يوسف
سالت امها( اخو مها زوجه عمتس ناصر 
ردت غصون (ايه يمه هو بياخذ اخت الولد اللي خطبني ..
ورجعت تسال اختها ..( ورجلك من وين يعرف ولد ال راشد ..
( كان يدرس معه ماستر في الجامعه زميله ...
قالت لها غصون بمزحه (يووووو .. لازم تذكرنا ان رجلها استاذ جامعي ... 
ضحكوا البنات واولهم غادة 








له يومين .. مايروح للمحلات .. يبي فترة استجمام .. او وقت يجمع فيه افكاره ..او روحه المبعثرة ..دخلت عليه تهاني وهي كاشخه .. وهو متمدد على الكنبه ..
( على وين رايحه؟؟
تكلمت بحماس الحريم المعتاد لهالسوالف ( يووووووووه مادريت .. مرت اخوي صالح جت من اهلها .. وزايره اهلي بروح لهم عازميني..تخيل ياراشد تقول مها انها سامنه يوم شافتها قبل امس ...
سكت اللحين هو وش عليه سامنه ناحفه ؟؟؟ جات راحت ؟؟ هو يسال عنها هي ... 
غمزلها( بتروحين وتخليني لحالي ماعندي احد ..
ضحكه (ههههههههه مايليق عليك لا تبيزر .. وصدت تكمل لبسها .. قال في خاطره ممله .. مغروره .. 
(اقول تهاني ..
(هممممممم ..
حتى رد زي الناس ماتعرف ترد ...(احكي معك .. انقهر من ردتها عليه ..
(سم طال عمرك ... قالتها باستخفاف 
سالها (اللحين انتي ماوراك .. الا فلانه وعلانه .. وخرابيط الحريم ..
ردت بغضب ( ايششششششش؟؟؟ خرابيط .. وش خرابيطه ..
استانس انه فتح باب حوار ( سهرات وجمعات .. ومكياج ولبس .. وسفرات ..
حطت ايدينها على خصرها وهي تساله( انت شفيك اليوم .. قول من الاخر ..
صح انها طويله لسان ومغروره ونفسها شينه لكنها جميله مغريه وفاتنه .. وقف بعفويه لحد ماوقف قبالها 
وقربها منه حيل .. وقالها بهمس (تجين بشوووووووق وحيل تضميني ..
ضحكت ورفعت راسها له ( والله انك فاضي ..
وجت بتطلع ومسكها وعيونه مليانه غضب ( وانت متى تفضين ؟؟
(راشد خلني اروح تاخرت .. وموب فاضيه لك..
رمها على الكنبه (روحه مافيه .. 
وقفت ترد عليه وهو رايح لغرفة الملابس ( وشوووووووووو؟
رد عليها ( اللي سمعتيه .. انا اللي بطلع .. وانتي ان طلعتي الليله .. ترى ماعادك لك رجعه ..
طلع لابوه خلاص الى هنا وبس من حقه يشوف نفسه ..





النمله المتمردة 
وردة الحب
جودي 55
وردة الزيزفون 

مشكورين على ردودكم واوعدكم بالافضل 

ــــــــــــــــــــــــــــــــــــــــــــــــــ ــــــ


يتبع >>>


بعد انتحار الحروف لا وجود للكلمات ..اللي تعبر عن دواخلنا .. احساسنا .. اللي يفرق عن مشاعرنا ..تحس يعني بعد ردة فعل .. ومشاعر يعني توصف داخلك .. كيف وانت حروفك على النعش .. توصف ضحكة ذابت في الاحزان .. ودمعه غرقت في الافراح ...كل شي مو معقول.. يكون العقل ...اذا ..يبقى الحب




متعب اللي يمشي الممرات بخطوات سريعه .. مايسمع الا نفاسه .. وصل لقى عبد العزيز عن باب الغرفه
اللي علمه بحاله الوالده .. ام نتعب تعبت واخذها عبد العزيز وبدريه ..ماجد اللي كان قريب من متعب .. نزلت يده على كتف خويه ..( اذكر الله ..ان شاء الله خير
رد متعب وهو خايف ومتوتر ( ان شاء الله .. يارب



فيصل وناصر .. وجيهم بلا تعبير .. فيصل خايف على جده من الخبر .. وناصر خايف من ردت فعل ابوه...اللي ناظرهم بصمت .. وسال ناصر وكانه مومستوعب ( من متى ؟؟
بلع ريقه مرتين وهويقول (من 6شهور ؟؟
هز الجد راسه وصفق بيديه بمعنى الخساره ( سته اشهر وماعلمتنا ..
بررله ناصر موقفه ( انا ماكنت ناوي انها تقعد على ذمتي .. كنت بطلق وطلقت لكن بنت الــ *****.. حملت وصارت تبتزني ..
رد الجد ( سود الله وجهك .. وزياده على سواتك الشينه تبي تذبح نفس .. حسبي الله عليك من ولد .. قم فارقني لابارك الله فيك ..
حاول ناصر اخر محاوله ان ابوه يفهمه ( يبه انا غلطان .. و الشيطان شاطر غرني ..
حط يده على جبينه ( وش بتقول لنسابتك ... ومرتك .. فشلتنا يانويصر ... وفضحتنا ..
تكلم فيصل بعد صمت ( يبه ناصر تزوج على سنه الله ورسوله .. ماحملت حرام..
طلع غضبه المكتوم ونادر ما يظهره ( يومنه يبي مرة .. كان خذا من بنات العرب .. موب ياخذلي وحدتن مايدري عنها ...
رد فيصل ( موب اول ولا اخر واحد ياخذ اجنبيه ..
رد ناصر ( ماابيها طلقتها .. تكلمون عنها كنكم تبوني ارجعها ...
انتفض الشايب بقهر ( لايكون بتسوي اللي تبيه ناقصت الدين والعقل اللي انت ماخذها وتذبح نفس ..
واحد النقاش وانتهى بان فيصل اخذ ناصر وطلعه من المجلس ورجع لجده اللي بان عليه التعب ..من الزعل ..والعصبيه .. وهو راعي ضعط وسكر







طلع ناصر بلا وجهه .. مايدري وين يروح .. وفي نفس الوقت كان مها .. تنتظر وطال انتظارها .. له يومين ماتكلمت معه او انه يتجنبها وصلت لحاله من الافكار السودا .. زياده على انها حامل في شهرها الثالث .. وتعبانه جسديا تعبت نفسيا من حاله رجلها اللي تعبها بهروبه من البيت .. من الظهر للحين مارجع ..
سمعت صوت الباب .. نولت وهو يطلع اول الدرج .. وقفت في مكانها تشوف كيف منحنيه اكتافه العريضة بانهزام
ويده اللي يسند فيها جسمه .. الى ان وصلها .. ولف عنها وراح للغرفه .. حتى همس ماسمعت .. ليش الرجال اذا كان في مشكله .. او شي شاغل باله يلزم الصمت .. ولا يحب احد يساله ..طبيعه ادم ..محيرة مو الانثى بس اللي مليانه اسرار .. ومها نوعيه انثى فريده من نوعها .. تختلف عن تهاني اختها جذريا .. مهتمه لحد الهوس برجلها وعيالها وبيتها ...

دخل غرفته الدافيه مثل صاحبتها .. غمض عيونه .. وهو يقول لرجال زله .. في اول العمر ولا في اخره ..ودخل الحمام .. وبعد دقايق طلع لابس ثوب مغربي زيتي .. لان الجو بارد .. ووقف يتاملها تنزل كاس عصير ليمون .. ورفعت نظرها له .. نزلت روبها الديباج العنابي المزخرف حوافه بالذهبي .. وجلست بـ قميصها الحريري .. وهي ترجع شعرها القصير لوراى اذنها .. وتبادله النظرات ... تخاف تتكلم ويهاوش .. تنتظره يتكلم .. لانها تعرف نظرته الشاكيه .. ولامايحب المبادره منها ... هو اذا يبي بيتكلم .. تركيبه عجيبه كثيرة في بني ادم ..
قالت له بصوت مهزوز مثل روحها اللي مثل طير جريح يرفرف بجناح والثاني مكسور(مساء الخير ..
ورد عليها وجلس على طرف السرير ..طال انتظارها انه يتكلم ومالقت امل .. ودخلت فراشها تنام ..وغمضت عيونها وهي تحس فيه ينام جنبها .. ويقرب لحد ماحط راسه على صدرها ويدها على راسه ..فتحت عيونها لقته مغمض .. وتحس بانفاسه الملتهبه وزفراته .. وحركت يدها في شعره .. وتكلم بالم ( تعبان يامها تعبان ..
تجمعت دموعها ونزلت بصمت .. يقطعه .. شهقاتها الخفيفه .. اللي يدري عنها ناصر وحاس فيها ..







شفى او (شفيـا ) زي مايحب يسميها جدها متحمسه لرجعتها لبيت جدها الليله اخر يوم لها عند خالها فهد .. ومن بكرة ترجع لاهلها .. لخالد اخوها .. جدها سلمان .. بيت لهم لحالهم ..
اخذت جوال امها و دقت تلفون على خالد اللي رد عليها بنفخه ورسميه ( هلا ..
(هلا ومرحبتين خلووووودي ..مساء الخير والاحساس والطيبه
وللحين متقمص الشخصيه انه كبير ( خييييييييير
انقهرت منه ( وجع وش خير انت وجهك ..
وكمل ( ايه .. خلاص بكرة اشوفك ؟؟
ردت عليه ( عندك احد ؟؟
(خلاص قلت لك بكرة ..مع السلامه ..
وسكر في وجهها وهي توعد ... مسوي علي كبير اوريك يالدددددددددب







ام فيصل في غرفتها حاضنه نوف وكانها اصغر عيالها وتمسح على راسها .. نوف اللي تحس بضياع .. متعب يرجعها .. بعد هالسنين ..امها اللي تكلمت كثير وهي كانت مستمعه .. سكتت تنظر ردها .. لكنها حطت راسها على رجول امها .. وبدت امها تمسح على شعرها وتدعي لها في سرها ..
وسالتها بهدوء (نوف يمه ؟!
ردت بصوت مبحوح (لبيه 
ردت امها بحزن (لبى قلبك ..وسكتت تدور صياغه لسوال مناسبه تسالها فيها..
رفعت راسها نوف وقابلت امها ( وش يمه ؟؟
(الدكتوره وش قالت لك ؟؟
نزلت راسها تفكر او تجمع نفسها وسالت امها ( عن ايش ؟؟
( عن حالتك مافيه تطور ..
ابتسمت تطمن امها ( الا يمه الحمد الله .. انا قايله لك الشهر اللي راح يوم زرتها انه بس زيارات عادية موجلسات علاج 
تنهدت امها بحزن ونزلت دمعه من عيونها ( حسبي الله عليه ..














راشد اللي طلع بنتيجه من زياره ابوه .. اللي عارف ان ولده موب مرتاح من زمان .. لكن حاول مايجاريه في كلامه ..وكان امله ان الايام والعشرة تجمعهم اكثر .. لكن ماحب يظلم ولده اكثر .. واقتنع انه من حقه .. يسوي اللي يبيه ..واخوه يدري بنته ويعرف طبعها .. ويحب راشد اكثر من عياله وبيعذره ...

دخل قابله الهدوء ... ولقها جالسه تتصفح مجله .. وكانت قمة الانوثه 
والفتنه .. ماحس بردت فعل داخله ابد .. وكانها تمثال حجري قدامه .. غير ملابسه ونام ..





عودة الحان لقلوب .. وقرار اوتار بعزف جديد ..وحقيقه ان هناك لحن بلا اوتار
انتهى الجزء الرابع 



وردة الزيزفون 
منصور =ناصر 
انتظر ردك في القادم غاليتي عطرتي متصفحي ...
ــــــــــــــــــــــــــــــــــــــــــــــــــ ـــــ


رياح الشوق 



اذا حسيت فيها فانت في رحله جنون 



تتلون احاسيسك مع سرعه الرياح .. بارده .ثايره ..دافية..هادية



جنون غريب ..يعتقل الارواح 



تنفس غيرك ..وتهب مع هبوبها انفاسك للغير 



تنثر احساسك ..وتبعثر مشاعرك ..وتنحر روحك 











(5)



جزء (الجنون)



جنونك يختلف عن جنون غيرك .. جنون صمت .. جنون بوح .. 



الصمت ياخذك للجنون فيكون البوح لحظه عقل 



والبوح احيانا جنون فالصمت لحظات عقل 




،،














(وينه غلاي ؟؟..



متمدد على الكنب في الصاله .. ويفكر في ثورتها ..كلامها الجارح .. وكانه هو اللي يحس وهي لا .. وناسي ان البادي اظلم !!.. هو اللي بداء ..جزاها على حبها له .. يحبها حقيقه مايقدر ينكرها .. تعذبه دموعها .. كيف وهو سببها .. وسوالها اللي يترد صداه داخله ..(وينه غلاي؟؟.. وقف بتردد يروح يشوفها .. بعد ماتركها منهارة .. وعجز يهديها .. ساعتين له وكل ماقرب من الباب يسمع بكاها ويرجع ..




فتح الباب بهدوء ومالقها .. قبل مايترجم سوال في عقله .. وينها ؟؟.. طلعت من الحمام .. وجلست على طرف السرير وشكلها حيل تعبانه ..



وقبل لايسالها سالته هي ( من يدري غيري انك ... وعجزت تقولها ..



جاوبها (ابوي .. وفيصل 



قالت له وكانها تقرر ( ماابي احد يعرف!! خاصة اهلي!؟ ..



صمت بين الاثنين .. تلم روحها المبعثره .. وتهدي نفسها .. وهو يجمع الباقي منه ..



( مها انا ..



قاطعته بسرعه وعصبيه ( تكفى اسكت ماابي اسمع صوتك ..ولا اشوفك بعدك ..



محتاجها وما تعود منها الصد ولا الجفاء ...
















في هدوء الليل .. كان فيصل نايم في المجلس عند جده...من بعد ماطلع ناصر من البيت هو ينام عنده ..والليله الاخيرة لان من بكرة بتجي مرة عمه ام خالد .. وهويفكر كذا انتفض من مكانه ..(خـــــــــــالد .. ناظر الساعه الا 2 الصبح ... وين راح ؟؟..دخل للبيت يدوره .. يمكن رجع وهو ماحس فيه ..مالقاه ..اخر مرة شافه وهو يستاذن من جده بيروح مع محمد .. ورجع محمد وهو موب معه ..يقول بيروح مع اخوياه .. أي اخويا .. ماصدق متى بندر يكبر ويعقل .. يجي ذا البزر بعد .. يقعد يتابعه ..طلع برى البيت .. شافه نازل من سياره معه ثلاثه نفس عمره ..كيف يسقون في ذا الليل .. لا وتحت السن القانوي بعد .. اعمارهم ماتتعدى 16سنه..



(السلام ..



رد عليه فيصل بسخريه ( وعليكم الســــــــــــــلام ..وينك فيه الى اللحين ؟؟



جاوب عليه خالد باستهتار ( مع خوياي ..



( منهم هالخويا مسرع صار لك خويا وتطلع معهم ..



مل من اسئلته ( انت وش تبي اللحين ؟؟



عصب فيصل من طريقته مستهتر ومستخف فيه .. لكن خالد من الداخل خايف من يوم شافه على الباب ينتظره ..وهويرد جاك الموت ياتارك الصلاة .. يخاف من فيصل اكثر من خوفه من جده ..وعمه ناصر ..



( خويلد ..رد علي وين كنت وش تسون كل ذا الوقت ؟؟ومنهم عياله ؟؟



وتحت عصبية فيصل وخوف خالد ..انتهت ليلتهم بتقرير من خالد وقرارت من فيصل 



( فاهم ..



رد بكره لوضعه الضعيف ولو انه مايبين ( ان شاء الله ..












ماجد وصل متعب لبيته .. في وقت متاخر .. بعد ماتطمن على امه رجع ياخذ سيارته ..لانه طالع مع ماجد ..وترك عبد العزيز وبدريه عند امه ..عاجز .. هذي الكلمه اللي توصف حاله .. مابيده شي ..يتالم لالمها مثل ماخوانه يتالمون .. لكن مافيه علاج .. الا الغسيل او الزراعه ..مافيه اللي سلطانه المطابقه ..اللي صوتها وصل متعب وهي تبكي ( الو متعب ..وانقطع كلامها بالبكى اللي وصل صوته لماجد.. وحاول مايبين انه منتبه لمكالمه متعب.. اللي يهدي فيها سلطانه .. بصوت واطي .. الى ان وصل ..شكر ماجد على وقفته معه ..



ودخل البيت وتفجاء فيها عند الباب تنتظره .. 

















استقبله صوت التلفزيون العالي .. ومر يشوف من عنده ..لقى هناء نايمة .. قرب منها .. ماجد بهدوء 



وهو يتاملها طفله كبيره .. ببرائه ملامحها ..(هناء .. وياثقل نومها .. وصار يرفع يدها وينزلها ويضحك عليها وهي تتحرك بعصبيه ..



وقفها غصب وسكر التلفزيون .. مشت معه ودخلها عند باب الغرفه .. وراح ينام في غرفته .. وهويحمد ربه على نعمه العافيه .. وراحت البال ..



















صباح جديد بعد ايام اشرقت شمس وغابت شمس من الم والامل 



بعد اسبوع من الاحداث 




ملامحه الساكنه وهو نايم توضح تعبه .. عورها قلبها اللي قسته اسبوع .. لوغيرها ماجلست عنده ..لكن هي تحملت ..علشانه .. تحبه مهما سوى ..نزلت من عينها دمعه حارة مسحتها .. الم اكبر منها .. يمنعها تسامحه .. وحب اكبر من المها .. يخليها تحن عليه ..تشتاق له .. وتنسى الجفاء والقسوة .. نست نفسها .. او تناستها ..علشان روحه اللي سكنتها ..وقفت تجمع اغراضها ..وحس فيها وهي تقوم من جنبه .. مثل ماحس في قربها اللي انحرم منه اسبوع ..



نفض فراشه بعصبيه وهو يشوفها تجمع اغراضها ..وجلس يراقبها بالم وغضب وندم ناظرته وكملت اللي تسويه 



.. شافت السوال بعيونه والخوف والم .. ودخلت تغير ملابسها ..بعد ماطلعت اغراضها برى ..وقف يدور في الغرفه ماله حيله .. بتروح لاهلها لان رحلته الساعه 9 الليل بس بدري توهم الصبح .. ليش تبي تروح اللحين ؟؟




شافها طالعه بـ فستان كتان قصير لونه بينك ومموج بالموف .. لنص الساق .. لونه يبين صفاء لونها .. وتصميمه يبرز حناياها .. صح انها اقل جمال من تهاني لكن روحها اجمل واطهر ..وقفت قبال المرايه تمشط شعرها القصير .. دخل دوره المياه .. يخفف توتره .. عادي بتروح وبترجع .. كان يكررها داخله .. بتنسى وبتسامح اعرفها .. طيبه وقلبها ابيض .. تحبني وما راح تتركني .. صرخ شي داخله (وش هالضعف اللي تحس فيه ؟؟)



طلع وهي تنتظره وعبايتها بحضنها .. جلس قبالها بصمت وعيونه بعيونها (اشوفك لابسه ..



رفعت حاجبها مع انه غلطان ما نسى روحه القتاليه ابد وحبت تقهره ( رايحه لاهلي وش اجلس اسوي وانت رايح بعد ساعات لست الحسن والدلال ..



صرخ ( طلقتها ..ماتفهمين 



وكانها خذت منه الشحنه علشان تثور مثله ( لا ماافهم ... وقفت وهي تقوله .. اذا رجعت لا تجي تاخذني لابغيت رجعت ..



مسكها من كتوفها بصوت واطي متالم ( ليه ؟؟



وجعها قلبها وخانتها دموعها ( لانك ماتستاهل ..وخانها التعبير ومشاعرها اللي انفجرت بقوة الم اللي في قلبها وهي تبكي ضمها وهو مشتاق ومتالم وتعبان .. 














فيصل مر جده قبل لايروح لدوامه وتقهوى معه .. ساله ( نويصر متى بيروح ؟؟



كتم ضحكته وهو يرد ( الساعه تسع الليل ؟؟



(كلمه يمرنا قبل لايروح .. يحضر عقد متعب .. 



( ابشر اللحين اكلمه ..



قالها فيصل وهو مومصدق ان نوف خلاص بترجع لمتعب مع انه معترض لكن احتفظ برايه لنفسه وسكت دامها موافقه هي ادرى بمصلحتها ..






واستاذن وطلع من المجلس وهو طالع سمع صوت امه تناديه .. (فيصل ..



رجع لها وهي تقوله ( خذ نوف معك ولدها تعبان ..




وردت الحب 
خبوليه
النمله المتمردة 

شكرا على تواجدكم وافتقدت البقيه 

هذا الجزء لعيونكم 
ــــــــــــــــــــــــــــــــــــــــ

دخلت لدكتور يكشف على عبود اللي حرارته مرتفعه .. تغير الجو .. بداية الشتاء .. أو نهاية .. وتبعاتها ..مايتحملها الكبار كيف الصغار .. خصوصا واحد ضعيف البنيه مثل عبود ..فيصل كان يراقب كيف يدها ترتعش .. قرب منها وبعدها ومسك الولد .. اللي بداء يصيح .. مايبي فيصل يبي امه .. بعد فحص الدكتور شالته وضمته تسكته وهي تحس بدقات قلبه السريعه .. وجسمة الذايب من الحرارة ..
وتمسح على راسه .. والدكتور يكلم فيصل وهي في عالم واحد عالم هالصغير اللي بين يديها .. طلعت وراء فيصل وركبت السيارة ..ووصلت للبيت وهي ساكته .. بعد ما اعطته علاجه نام .. وقرت تنام لانه طول الليل سهرانه معه ...






متعب اللي للحين .. يحاول يجمع نفسه .. وفرحته اللي ناقصة ..حاول يتخيل الصورة لقاها مؤلمه حيل .. ليته كان يدري من زمان .. يحس بغضب .. يخالطه حسرة والم .. وكل ماحاول ينسى .. ويجمع نفسه ويتذكر انها يترجع له اليوم .. يحس انه متضايق زياده .. ما اعترض على كلام امها وافق على كل شي ..تنهد بحراره ..حرارة اللي داخله ومايقدر يبوح فيه لاحد ... كيف قدرت تتحمل ..مسح وجه بكف وهو يردد ( غبي .. كيف ماعرفت ..ماحسيت .. ابتسم بقهر وهو يذكر نفسه بالاعذار عين وسحر وحسد ..ماجاء في باله هالشي .....
كانت طبيعيه في اغلب الاحيان.. ولحظات يحس انها تنفر .. باردة .. جامده .. وتحاول تبين العكس ...
(صباح الخير معرسنا ..
ابتسم لاعزيز ووجه مكتئب والحسرة تقطعه من الداخل ..
(صباح النور .. اخو المعرس ..قالها وهو يتعدل في جلسته
وعبد العزيز مااعجبه وجع متعب ابد جلس جنبه وهو يساله ( ها شكلك ماش كم طلبت ام المدام منك مهر ..
ضحك متعب (هههههههه ريال وشيم رجال ...
وشاركه عبد العزيز الضحك (هههههه ولاجاء وقت الجد .. شف كم يطلبون؟؟؟ ..ماعلينا ماقلت لي وش قالوا لك امس غير موافقتهم و غير انك اربشتهم تبي الملكة اليوم ..
(عادي ماقلوا شي .. بس قلت لهم بسكن هنا ماني بطالع من بيت اهلي ..ووافقة .. الملكة اليوم ..وطلبت اخذها بعد شهر ..
(الله يتتم على خير ..قالها عبد العزيز وهو واقف بيطلع ..








راشد اللي صحاي بدري مع انه يوم خميس ...كان جالس في الحديقه لان الجو حلو .. ويفطر لحاله مثل كل يوم ..جاه اتصال وكان عن الشغل .. وخذت المكالمة وماانتبه .. لتهاني وهي تجلس .. معه .. استغرب لما التفت ولقاها جالسه ..تفطر وهي ساكته ..كانت قمة في الانوثه .. والصفاء .. بعيونها الناعسه .. وانفها الصغير اللي مكانه مناسب بين خدودها الموردة .. وشفايفها المثيره .. رفعت حواجبها وهي تشوفه كيف يناظرها .. 
وانتبه لنفسه يالله كانه اول مرة يشوفها .. اخر مرة من خمس سنين تجلس الصبح وتفطر معه.. وبها العفوية ..بعيد عن نرجسيتها ... 
بصوت عميق وشكله ماخذ برد من حشرجت صوته (من وين الشمس طالعه .. 
ابتسمت ابتسامه مايله ورفعت راسها لسماء ( غيم اليوم مو ..
دلعها غير كلامها غير ساحره بمعنى الكلمه رد عليها وهو ذايب على صوتها (مو ..يااحلى شمس في الرياض ..
عبست وقالت له (بس الرياض ..
ضحك على تعابير وجهها ( الا الوطن العربي كله ..
(بياع كلام ..قلتها وهي تهز راسها .. وكملت... بعدين على طاري الوطن العربي ... بنزل بيروت اشتري فستان لملكه يوسف وهناء ...
قالها (اذا هناءالعروس ماشرت فستان من برى ..
قالت له بغرور (والله هناء بكيها بس انا غير انا تهاني بنت ال راشد ...
قال بتهكم (والنعم والله 
وعرفت قصده انه يتهزاء فيهاوماحبت تدخل معه في نقاش سالته مباشره (اللحين شلون بتخليني اورح ..

قالها بتمتع بقهرها مثل اسلوبها لانه عرف هدفها من قومتها الصبح ( لااااااااااا ..
لانه ممنوع تسافر لحالها ... وخاصة انه في نص السنه .. وهالشي مستحيل .. .. في اخر سنه ممكن لانه صيف وقت اجازة ..
صرخه بعصبيه ( رااااشد 
التفت بغضب وهو يقول ( لا تصارخين في وجهي .. 
وقفت وهي تكمل كلامها وماهمها ابد ( وش هالعيشه لاتسافرين .. لا تروحين لاتجين .. يكفي اني متحملتك ..
وزفرت بضيق لما عجزت تستفزه ...جاهل... تكمل نقصك بالدكتاتوريه...وراحت وخلته 
لحقها ومسكها (وش قصدك بجاهل ...
خافت منه وانكمشت على نفسها وهزها بعصبيه اكثر (وش قصدك ؟؟؟ 
وسبحت نفسها منه يقوة وهي تقول ( ما اقصد شي ..
هزها اكثر (قصدك يالجامعيه اني ثانويه ماكملت .. هاه ردي .. 
سكتت وهي تشوف غصبه يتضاعف ..وكمل وهو ماسكها ويناظرها باستخفاف ...وش فادتك الجامعه فيه .. حتى كلام ماتعرفين تتكلمين ..فاضيه من الداخل .. واشر على صدرها بااصبعه .. مافيك روح ..
نزلت دموعها من الم كلامه قاسي حيل .. وصد عنها بعد ماسحبت نفسها منه وطلعت لغرفتها .. وهو يسمع صوت عياله نازلين .. جلس يهدي نفسه 




ليله ينتظرها قلب ام تبي السعاده والاستقرار لولدها وام تعبت وتبي احديشاركها الهم وتضمنه سند لبنتها 

على شباك المجلس لبيت فيصل كانوا الثلاثي سلطانه ونجلاء وشفى 
نجلاء وهي تصارخ ( ياربي من ذا المزيون ..
ضحكت سلطانه وهي تضربها على كتفها (اشششششششش يسمعووووونا هذا ماجد صديق متعب ..
قربت شفى منهم ( وينه ؟؟؟
نجلاء وهي تبعد شفى (عيب مايصلح البزارين يشوفون ... سلطونه من متى تعرفين اصدقاء اخوك ..لايكون تطلين عليهم وخزياااااااه 
سلطانه وهي تبعد ميته ضحك على رجت نجلاء وصرقعتها (اللحين انتي وش تسوين ..
ضحكت نجلاء وهي ترد عليها ( ههههههههه لا انا هنا لامور امنيه ما اطل على احد ههههههههه.... بعدين لاتضيعين السالفه .. من وين تعرفينه .. وغمزة بعينها 
حمر وجه سلطانه من الاحراج ( لاوربي مو اللي في بالك .. ههههههه انا وين وهذا وين .. هذا ولد ال راشد .. اخو هناء صديقتي ..
شهقت مجلاء ( لا اااااااا يكون هذا اللي رفضته غصون الخبله ...
سالت شفى ببرائه ( وليه ترفضه ..
قالت نجلا (قلت لك خبله .. بعدين روحي اللعبي مع افنان وبشاير لاتقعدين معنا ...
تقصد نجلاء من كلامها انك صغيرة وماتفهمين والمفروض تجلسين مع الصغار وحطت مثال لبنات عمها تركي خوات غصون الصغار 
انحرجت شفى من مزح نجلاء الثقيل وقالت لها ( دبببببببببة 
طلعت لسانه وقالت (بزر ...
طلعت وخلتهم الثنتين و سلطانه تعاتب نجلاء على مزحها الثقيل ردت عليها ( ماعليك منها هي حساسه حبتين ... 





في نفس المكان ... ريحه البخور .. والاحاديث الجانبيه .. والتهاني والتبريكات .. وخفقات القوب .. ودعوات امهات .. عزيمه صغيرة جدا .. كان رافض متعب انها تكون يبي يكتب العقد ويروح بس الجد(سلمان) رفض الا يسوي عشاء ويجمع الاهل مع بعض .. 

لكن الروح المرتجفه بشعور غريب موحش بعد ماوقعت ..جالسه جنب ولدها اللي نايم بعد مانخفضت حرارته .. قررت تطلع...
وروح مبعثرة تجلس بين ماجد وفيصل اللي يسولفون مع بعض .. وهويجامل بابتسامه بارده مصطنعه .. ويدعي في داخله مايحرجونه ويقولون تعال شفها .. ماهو بمستعد ابد .. ضحك على نفسه .. كنك منت بميت تشوفها وتدري انه مستحيل تشوفها الا بعد شهر .. تنهد بعمق ..
مال عليه ماجد وهو ينعزه ( استح على وجهك .. وش هالحركه .. عيب موب قدام الناس .. 
ناظره متعب وجابيتكلم رد عليه ( فاهم شعورك يااخوي بس تماسك .. لاتعبر كذا بصوره علنيه .. هههههههههه


قبل البداء ..يبقى الحب.. مرحله وحياة جديدة لشخوص
وتتغيرالتركيبه الشخصيه مع تغير الاحداث
فالزمن وتقلباته توثر كثيرا
وتصنع منا شخوص لا نعرفهم






:::::::::::::::::::::::::::::::::::::::::::::::::
(5)



جزء (الاحزان)
من حياتنا.. مؤلم .. بحر نغرق فيه .. تضيق الدنيا فيعينك وتدور لك مرسى ..تبي تطلع على شاطئ امل من بحرها ..اللي وصلت له بعد احاسيس كثيرة مرت عليك ..
سقيت زهر المحبة وفاء .. والخيانه داست عليه
توصل باحلامك مع حبيبك القمر .. وتلقى نفسك على لارض
حبك لهم بجنون .. وعقلهم مايحسون 
الحب اللي داخلك يخلي صورتك في مرايه الحياة نظرة حزينه وابتسامة مكسورة ...


مسترخي بكل هدوء على احد المقاعد .. وافكاره مشوشه له اكثر من شهرين يحاول في حل .. ولقى ماله الا واحد من اثنين ..يا.. نفذت اللي طلبه منها ونزلت الجنين ويكون خلص والله يعينه على التعويض المادي الكبير اللي شرطته .. او يرجع فيها لسعودية ويخليها لحد ماتولد عنده ...والفكرة الثانيه مستبعده لانها راح تاخذ وقت ..و مها..شـ بيقول لها ؟؟؟ ..تنهد بقهر وندم .. يدري انه ماقدم الاعتذار المناسب ..لكن طبعه كيذا مايعرف يعتذر ..( حسبي عليك يامبارك انت اللي دخلتها في راسي .. ولا انا وش اللي يحدني على العرس ...











نجلاء اللي بررت موقفها لسلطانه ( ماعليك منها حساسه حبتين ... وكانها تذكرت شي خطير
.... اييييه سلطانه تدرين ان هذا يصير ولد عم مهاوي مرة عمي ناصر ..
سلطانه وهي تضحك على اسلوب نجلاء الفكاهي ( احلفي.. من اليوم وانتي ماخذه مشوار .. وتقلد نجلاء .. اللي خطب غصووووووووون..كني داريه انه خاطبن عندكم ..
رفعت يدها في وجه سلطانه ( مالت عليك تهزين فيني ... طيب وش اسوي اذا مخي ماجمع يومني شفته ..
وسمعوا صوت عبير اخت غصون تناديهم وطلعوا من المجلس بهدوء اللي كان النور مطفي فيه علشان محد يشوفهم وهم يراقبون اللي يدخل واللي يطلع ...
وهم يمشون سالت سلطانه نجلاء ( انت ماعندك نيه تطلعين من الثانوي ...يابنت لك 4 سنين فيها وللحين في ثاني
لفت عليها نجلاء (لا حبيبتي .. انا اعيش المرحله باادق تفاصيلها مو مثلكم سلق بيض .. لازم اخذ السنه بسنتين .. علشان احس اني ادرس ..




























مها اللي ليليتهامتعبه بين افكار ارهقتها زياده على حملها ..ونفسيتها اللي دمرها زواج ناصر .. وتحاسب نفسها يمكن تلقى له عذر .. يخليها تسامحه .. مو قادره .. لا تزعل عليه وتهجره .. ولا تسامحه وترجع زي اول ..وثقة فيه .. وفي حبه لها انه يمنعه من كل شي .. حتى انه يفكر في غيرها مو يتزوج .. اهتزت ثقتها فيه وفي نفسها ..
يوسف اللي دخل عليها وهي جالسه قدام التلفزيون ماتدري على أي قناة لان تفكيرها ابعد مايكون عنه ..
سكر التفزيون .. ورفعت نظرها له .. جلس جنبها وسالها ( تعبانه ؟؟..
ردت عليه والعبرة تخنقها وخلت صوتها ثقيل والحروف تجرها علشان تطلع ( لا .. ليه تسال ؟؟
(مايبي لها سوال واضح من شكلك وصوتك بعد ؟؟
ابتسمت له ( يمكن اشتقت لابو العيال ؟؟
بادلها الابتسامه وهو يوقف بيطلع ( عقبال محد يفكر فيني .. بطلع اغير وجاي من زمان ماجلسنا مع بعض ..
ابتسمت وهي ساكته ومع طلعته نزلت دموعها ... يوسف يحب يفضفض لها دايم واكيد بيرجع يسولف معها وبيلاحظ عليها وهي ماعودت تخبي عليه .. لكن مجبوره تسكت لحد ماتشوف اخرتها مع ناصر ..



















بعد ماطلعوا الرجال ومابقى في المجلس الا ال سلمان ...
استاذن بندر بان عنده موعد وطلع وبقى محمد وخالد اللي صرفهم الجد .. علشان يفتح مع تركي (ابو محمد ) موضوعن شاغله .. فيصل اللي كان بعيد.. اشر جدة على مكان جنبه .. وجلس على يسارة وتركي يمنه ..
وقال الجد ( هذا فيصل .. ولدك جايك مرتن ثانيه يبي غصون ..والرجال شاريها ..ولا مارجع يخطبها ..عقب ماردته ..
رد تركي بصوت واثق وصريح مايقبل النقاش ( فيصل رجالن والنعم فيه .. ولو تمنيت لبنتي احد .. مالقيت احد احسن منه ..لكن الدنيا قسمه ونصيب .. وماله نصيب عندنا ..


متعب اللي من رجع وهو ينتظر احد يتكلم ولا يقول شي امه دخلت تنام .. وسلطانه في غرفتها .. وبدريه رجعت لبيتها .. جلس في المجلس .. وتمدد .. وقلبن يخفق بلهفه لوصل .. وعين مشتاقه لنظرة .. عجز يجيه النووووووم .. سمع صوت سلطانه ( متعب !!... رد عليها بفزع لانه كان مشغول الفكر والبال (هاه ... واستقعد وفتحت الانوار لانه كان مطفيها .. ومشغل التلفزيون مسكر الصوت ( شفيك نايم هنا .. قالتها بصوت واطي ..
وش يقول عجزت انام .. سالها يضيعها ( انتي اللي ليش مانمتي للحين ... ردت عليه ( كنت اكلم هناء .. ابتسم للها وهي تجلس جنبه .. وسكتت...وجلس يكلم روحه.. يسالها .. ولا يمكن تكلم من حالها ...طال السكوت .. خذت الريموت ورفعت على التلفزيون وجلست تتفرج .. و استرخى على الكنب وتنهد بصوت عالي .. التفتت سلطانه وسالته ..(وش فيك ؟؟ ضحك لحد مادمعت عيونه تذكر ماجد .. وكلامه ورد عليها ( ولاشي!! .. اما سلطانه حمر وجهها من الحياء ..سالها ( وش اخبار عبودي .. بصوت حزين ردت عليه ( تعبان ياعمري حتى نوف ماجلست معنا اغلب الوقت عنده ... يدري انه تعبان كان عندهم امس وسال عنه خواله اليوم وسواله غبي ..
وش يسال وش يقول .. ضاع الكلام وهي ماتساعد ابد .. خجوله مرررررة تستحي منه ..فضل السكوت احسن واضمن من كلامن او سوالن يفضح عمره فيه ... اتعبه الهجر .. والشوق ..وينتظر لحظه وصل ...يحسنها بعيدة حيل ..





















في الوقت نفسه كانت نوف تدور الصمت والهدوء .. علشان ترتب افكارها ... الضايعه ..بين خوف من حياتها الجديده معه.. وشوق لاهتمامه وحبه .. وقلق على ولدها التعبان .. اللي سمعت صوته نادت نجلاء ( روحي شوفي بندر وين ؟؟...
ردت نجلاء بكسل ( موب فيه ... سالتها نوف ( وين راح... توني شايفته قبل شوي ...
هزت نجلا كتوفها ( ما ادري .. ليه عبود تعبان؟؟ ...
طنشتها نوف وهي تتصل على بندر اللي يعطيها مشغول .. وقربت من ولدها اللي صوت انينه عالي .. وتحط يدها على صدره ..
قالت لــــــــ نجلاء برجاء ( نادي امي ... فيصل جواله مقفل وبندر مايرد ..












يحس انه مخنوق .. لدرجه انه يحط ايديه حول رقبه .. من الضيقه .. رفع راسه .. يشم الهواء اللي يدخل صدره ويطلع حار بدرجه غليان اللي داخله ... غمض عيونه بعتب والم ... صادق جدي لمتى ؟؟.. بجلس ارجيها .. لمتى بيضيع العمر وانا انتظر ... هي الخسرانه .. سكر نافذة سيارته وشغلها يرجع للبيت.ولما وصل لقى متعب معه عند الباب واقف وسيارته مشغله وبابها مفتوح ...


(متعب ؟!!












كلن منهم يبقى له في هالليله لحظه 
وصل 
بوح 
شوق
الم 
ندم 



وقف فيصل على باب البيت وهو يشوف جده على باب المجلس ومتعب واقف معه ... الساعه ثنتين الليل ... يالله سترك وش بيجيب متعب ذا الوقت ... دخل الحوش وقرب منهم وسمع جده يقول ( رح لهم يابوك .. ياكثرهم وياقل بركتهم ... 
(السلام عليكم ....
ردوا السلام باقتضاب ... الجد وجهه غضبا لاخر حد ... وصد عن فيصل اللي سال متعب بهدوء
(عسى ماشر .. 
رد الجد بصوت عصبي ( اختك وامك في المستشفى اخر الليل .. رايحتن مع السواق وخالد ... وانت وخوك مدري وينكم فيه ...لابارك الله فيكم من عيال .. 
(اذكر الله يايبه .. ماصار الا الخير .. بروح اللحين انا وفيصل لهم ..
وطلع هو فيصل اللي قاله (اترك سيارتك وتعال معي...
استغرب متعب مبادره فيصل لكن عقله مايجمع ونفسيته ماتساعد سكر سيارته وركب معه ...










فيصل اللي كان بارد خارجيا .. ينزف من الداخل .. ويشتغل غضب على نفسه ومنها .. ترك اخته وامه يبروحون في اخر الليل بدون رجال معهم ... التفت لـــــــــ متعب اللي التوتر باين عليه ..وطلع جواله وفتحه واتصل على امه ..

متعب اللي حاله موب احسن من فيصل .. مقهور من روحتهم .. بلا احد .. واللي زاد عليه .. لهم اكثر من.. ساعتين .. هناك ومحد عندهم ..وغطى انفعاله العصبي الغاضب الخوف والتوتر ..... 














مها اللي كشقت اوراقها ليوسف وفضفضت له .. ماقدرت تكتم اكثر .. وخصوصا يوسف ..اللي كان ساكت والغصب باين عليه .. ويناظرها بالم ( متى ناويه تقولين .. لرجع وهي معه ..
( لا تقسى علي .. يايوسف يكفيني اللي فيني ... 
هز راسه ( المشكله تدافعين عنه .. ****ه .. باللي صار ..حددي موقفك يامها ..لا تجلسين ضايعه .. تنتظرين هو وش بيسوي بعدين تكون ردت فعلك .. على حسب موقفه ..ناصر سلب شخصيتك وصرتي تابعه له .. ماعاد لك أي استقلاليه ابد ...انا ما احرضك عليك .. لكن احذرك من التبعيه والانقياد التام ومضاره بغض التظر عن المشكله ذي ..تحبينه والحب ماهو استعباد ولا ملكيه .. فكري وخذي قرار ..لو مرة في حياتك ..
(طيب .. بس لاتقول لاحد ..
( اسمحي لي هذا شي ما ينسكت عليه .. واول واحد لازم يعرف ابوي ..
( امي اذا درت ماهي بساكت بتجلس تلومني .. وانا مالي ذنب اذا نصيبي مع واحد ماجاز لها ..
زفر بضيق (هذي امي وتهاني ..طينه وحده .. 
(شفت هذا انت تقول كذا .. اجل انا وش بيفكني منها ..
(ليش انتي سلبيه .. وضعيفه شخصيه .. خليك قويه .. واجهي المشكله موب تجلسين تنتظرين الحلول .. واجهي يامها ..
المشكله ان شخصيه مها المهزوزه ... بسبب قوة شخصيه امها واختها الاكبر .. اللي بسبب قوة سيطرتهم عليها تكونت شخصيتها المطيعه الا نقيادية ... تعطي ولا تاخذ .. تنفد بلا نقاش ...















بخطوات واسعه كان فيصل ومتعب يتسابقون ... بعد ماعرفوا ان الولد في العناية ... وصلوا هناك ولقوا ام فيصل اللي ماسكه نوف من كتوفها تهديها وهي منهاره تبكي .. وخالد واقف .. ماله حيله ...
نوف اللي يومنها شافت فيصل راحت له ومسكت عضده بقوة وهي تهزه .. (تكفى ياخوي ..بس اشوفه ..من بعيد .. تكفى .. 
بيده الثانيه ضمها له .. وهو يناظر متعب اللي واقف مكانه مايتحرك ..واخذها لغرفه ولدها اللي داخلها دكتور وممرضتين .. وقفت نيرس اعترضت دخولهم .. حاول فيصل يهدي نوف اللي لزمت الصمت وداخلها زلزال يهزها من الخوف والقلق .. متعب اللي يحاول يصبر نفسه .. سمع شهقه نوف وهي تبكي طلعت وماقدرت تخفيها .. وقف فيصل بقهر وصل للباب بيفتحه ومسكه متعب وكانوا الثنين قبال بعض فيصل كان ثاير وجهه احمر من الغضب وقله الصبر .. ومتعب كان مخنوق بالعبرة .. والم .. ونزلت دمعه من طرف عينه .. خلت فيصل يوقف عاجز قدامها .. ارخى يدينه ومتعب مسح دمعته المؤلمه الخاينه .. وفتح الدكتور الباب لقى الثنين قدامه .. بادره فيصل بصوت عالي يوصف اللي داخله من غضب ( مابغيتوا تطلعون ..
الدكتور المصري بطوله بال وهو ياشر لنوف تدخل (..ورد على فيصل .. اهدى يابني .. واتطمن..
رد عليه فيصل ( وين اهدى واتطمن وانا على اعصابي .. وانت مانعني ادخل ..

متعب رد هالمرة ( خلاص يافيصل .. يكفينا اللي فينا ..
سكت فيصل وساله متعب ( ها يادكتور بشر ..

الدكتور الملتحي وشكله يبعث السكينه بهدوء رد ( لا الحمد الله .. كلو تمام .. 
حمد ربه متعب والكتور يبتسم له وحاط يده على كتفه ( انت ابوه ..
هز راسه متعب وهو يجاوب ( ايه ؟!!








وراح متعب مع الدكتور مع انه تارك قلبه في مكان ثاني وكمل الاجراءات وتنويم الولد يوم ويكمل الباقي من الساعات تحت الملاحظه .. وشرح له الدكتور اللي صار بطريقه سهله بعيده عن التعيدات والمصطحات الطبيه اللي احيانا يتميلح فيها بعض الاطباء خاصة المبتدئين ...
قاله الدكتور ببساطه( تشنجات من الحرارة وتصيب اغلب الاطفال وكان ممكن تكون خطيرة لو تاخر اكثر .. تسبب شلل واحيانا اعاقه او تلف في المخ .. والحمد الله عدت ومافيه داعي للخوف ..بس احنا ناخذ احتياطنا لانها اول مرة وبنعمل التحاليل والاشعه اللازمة وممكن بكرة يطلع .. وينقل بعد ساعات من الملاحظه لغرفه عادية .. وبامكانك تكون مرافق او والدته ...
كلامه ماطمن متعب فقاله بقلق ( طيب .. دكتور ايش السبب في هالتشنج..
(الحرارة يابني هي السبب .. والتهاب في الجهاز التنفسي.. و .. التشنجات بداية ارتفاع لدرجه الحراره .. احيانا لانه والدته بتقول انه كانت حرارته عادية وفجائه ارتفعت ..وحصل اللي حصل ..
ساله ثاني مرة ( ممكن ترجع الحاله مرة ثانيه .. 
(ممكن .. بس على الاغلب.. لا ..لان ابنك عمره اربع سنوات .. ونادرا بحصل لحد بعد العمر دا ..
بانت الراحه على ملامح متعب وابتسم لدكتور وشكره اللي ساله اذا كان اول ولد له ولما عرف عذره لانه دايم يصير له مواقف كيذا ...



















وفي الغرفه عند عبودي كانت نوف ماسكه يده الصغيرة وضامتها بين ايدها وتبوسها .. وهو نايم .. والتعب باين على وجهه الملائكي ساكن الملامح .. قرب فيصل وباس جبينه ..والعبرة خانقته من عقب ماشاف دمعه متعب حس بشي غريب .. يوجع .. دمعه رجال خايف .. متالم .. كان صداها داخله كبير 
قال لامه (بروح ادور متعب ..
.. طلع لقاه عند الباب مع خالد .. ابتسم له باحترام .. متحمل على نفسه ولادخل علشان مايحرج احد ... كبر في عين فيصل اكثر .. مع انه يعرفه زين .. لكن اللي صار بينه وبين نوف اثر على علاقاتهم .. والظاهر انه بداء الوصل يرجع بينهم .. من هالليله ..اهتز متعب من تفكيره على صوت متعب ( الحمد الله على سلامته ..
رد عليه متعب ( الله يسلمك .. 
(ادخل يابو عبد الله .. سلم على ولدك ..
خالد كان واقف بينهم يوم دخل متعب قاله فيصل ( وين السواق .. للحين برى ؟؟
رد عليه خالد (ماادري عنه ؟؟ ...طلع فيصل تلفونه واتصل عليه 














متعب اللي دخل وكل همه هالجسد النايم بهدوء قرب منه وباسه بحنان ومسح على راسه .. في لحظه كان ممكن يخسره .. يضيع منه .. امتلت عيونه دموع .. حايره منعها الكبرياء من النزول .. وكان قلب نوف ينقبض مع كل حركة تتغير فيها ملامح وجهه .. رفع راسه لام فيصل اللي تحمد له على سلامة ولده ( الله يسلمك ياخاله .. ولفت نظره الجسد اللي يهتز وراها بضعف .. وحاول يقول شي لها لكن دخول فيصل شتته .. وهو يقول ( ماله داعي كلنا هنا يالله يمه انتي ونوف ... متعب بيجلس مع ولده 
قالت نوف ( لا انا بجلس ..عند ولدي روحوا انتوا ...
قالها فيصل بصوت صارم ( وين تجلسين .. الولد بيروح قسم الرجال ..
ردت بعناد ( الدكتور يقول بينقله الصبح موب اللحين .. بجلس عنده يافيصل .. 
قال متعب ( خلها يافيصل تجلس لصبح وانا اوصلها ..
زادت دقات قلب النوف بجنون .. يوم قال فيصل ( خذ هذي مفاتيح سيارتي .. وحنا بنروح مع السواق .. ولا تعب نفس الصبح بجي اخذها انا ..


جزء الوصل قادم 




[COLOR="DarkSlateGray"]وردة الزيزفون 

عطرتي روايتي بشذى كلماتك يالغاليه

ــــــــــــــــــــــــــــــــــــــــــــ



(6)
جزء(الوصل)
بين ذكريات السنين .. ومستحيل الاحلام .. والاماني البعيده ...تتكون بينا الفجوات ونبعدنا .. ولتواصل .. نبني جسور معلقه على اليائس والامل .. جسور نعديها بــ الشوق بعد الجفاء .. بعيون راجيه .. وقلوب خايفه .. وجسد هده تعب الروح .........













يرفع كفه يمسح جبينه الندي .. ويرجعها على صدره.. ويكح بصوت عالي .. جسمه مهدود من التعب .. يلتفت للمعطيته ظهرها .. زعلانه .. او على قولتها متحملته .. تحمل هو على نفسه التعب وقام ياخذ حمام يخفف من حرارته المترفعه .. شكله جايه برد .. وطلع ياخذ مسكن .. وبعدها تمدد على الكنب في الصاله .. مابقى شي على صلاة الفجر 










ردت بعناد ( الدكتور يقول بينقله الصبح موب اللحين .. بجلس عنده يافيصل .. 
قال متعب ( خلها يافيصل تجلس لصبح وانا اوصلها ..
زادت دقات قلب النوف بجنون .. يوم قال فيصل ( خذ هذي مفاتيح سيارتي .. وحنا بنروح مع السواق .. ولا تعب نفس الصبح بجي اخذها انا ..
ولف بيروح وتعلقت في يده وقالت بصوت واطي ( قله انا اللي بجلس عند ولدي ... 
ابتسم فيصل وهو يشوف متعب مقفي ومخليهم وداخل عند ولده الغرفه ..وقالها ( روحي قوليه انتي .. انا مالي دخل .. ورفع صوته ..يالله يمه ..وراح وخلاها واقفه محتارة وهي تشوفهم يطلعون قدامها .. وتاركينها معه .. مع ذكريات .. بكل مافيها .. عجزت رجولها تشيلها .. تبي تهرب لاي مكان .. الا انها تواجهه .. لا المكان ولا الزمان يسمحون للقاء اول بينهم ..شدت من قبضت ايدينها على العبايه وهي تسمعه يتكلم وراها ..











دخل مايبي يحرجها يمكن تبي تقول شي مايسمعه .. انسحب .. وهو متالم من موقفها كانها ماتبي تجلس معه .. نست انها خلاص صارت في ذمته .. عذرها يمكن مستحيه ..طلع لقاها واقفه في مكانها لحالها 
(انا رايح استعد لصلاة مايقى شي .. قالها بصوته الرجولي اللي هز كيانها تماسكت ترد عليه بهدوء ..
(ابي اجلس عند عبدالله ...
خانها التعبير ماعرفت وش تقول وهومافهم عليها اصلا ماكن مع كلماتها كان مع نبرة صوتها اللى اشتاق لها حيل رد بهدء مثل طبعها ( مافهمت .. يالغالية ..
ارتفع تنفسها وحست بنيران الخجل تاكلها ..قالت ( اقصد ودي انا اللى اجلس عند عبدالله لاطلع في غرفه عادية ..
ابتسم لها بهدوء ( ماطلبتي شي .. بعد الصلاة امرهم ..اعدل في الاوراق ..تامرين بشي ثاني ..
ردت عليه بخجل ( سلامتك ..
ماسمعت وش قالها كان ودها انه يروح بس .. مستحيه .. ومتوتره .. كانها توها بنت .. ماكنه رجلها .. الاول اللي تعرفه ..
دخل لولدها لقته للحين نايم راحت لستراحه الانتظار وتوضت واخذت سجاده وراحت لغرفه ولدها ..











فيصل اللي طول الطريق وامه ساكته ويدري انها زعلانه وخالد اللي النوم لاعب في حسبته كان ملاذه من الافكار كان يبتسم على شكله وهو خلاص وده ينام .. عيونه ترمش ويحاول انه ماينام .. وانبه لامه تبستم من عيونها ..
وحب يقومه بطريقته رفع صوته ( ها يابو حامد ...
انتفض الضعيف من الخرعه ( بسم الله ..
ضحكت ام فيصل وفيصل على شكله سالهم ببرائه ( وش فيك ؟؟
قاله فيصل ( بغيت اتغذر منك سرينا عليك ذا الليل ..
قاله خالد وهو مسوي سوبر مان ( لاياخوي عادي ماسوينا الا الواجب ...
ابتسم فيصل له بود كبير يحب هالولد من حب ابوه ويحس انه كبير بتصرفاته .. وداخله خوف كبير عليه ( والله ان ابوك جاب رجال .. الله يحفظك 
وحب يمدحه ويرفع من معنوياته وكانه قدم شي بطولي وخربها لما ضربه على ظهره بقوة كح خالد 
قالت ام فيصل ( ماتخلي نجاستك .. ذبحت الولد ...
ضحك فيصل ( ههههههه يالله تهزئت قدامك ...استانست ..
قال خالد كنه يتذكر (ابوي سلمان اتصل علي تراه يبيك تكلمه انت ولا متعب ..
( مشاء الله فالح توك تذكر .. قالها فيصل ببرود 
ساله خالد بحماس ( ليه كلمته ..
هز راسه فيصل بالايجاب وهو ساكت ..وطاري ابوه سلمان خلاه يتذكر شين يحاول ينساه












خلص اوراقه واخذ ورقة المرافقه .. ومشى بثبات للغرفه .. اللي داخلها اثنين يحمل لهم مشاعر مختلف عن كل البشر.. حب يخالطه الشوق .. مايصدق انه حلم و تحقق .. رجع شملهم من جديد وهالمرة معهم هالصغير اللي يسوى عنده الدنيا .. قرب ودق الباب ودخل لقى النيرس .. بتطلع .. وسالها .. قالت بعد ساعتين بيطلع .. والكتور بيجي بعد دقايق طلعت وهو عيونه تدور اللي ترفع طرف طرحتها على وجها ابتسم ونزل راسه وهو يكلم نفسه ... هذي اللحين تغطى مني .. ولا حياء .. 
رفع راسه بصوت عالي ( السلام .. 
كان ملتهيه تعدل غطاها بعد الصلاة وتفاجات فيه ( وعليكم السلام ورحمه الله ..
قالها وهو رافع حواجبه بتحدي ( زيني غطاك على راحتك مافيه احد ..
نزلت طرف طرحتها بخجل يوضحه لون وجها الاحمر من نظرت متعب اللي مركزه على تقاسيم وجها اللي اثر الصياح عليه .. قرب منها وهو يلاحظ ايدينها المرتعشه اللي زادت ارتعاش من قربه ..
وقالها بهمس ( مستحيه..مني اطلع.. رفعت راسها له وعيونها مليانه دموع عصتها ونزلت ونظرها على ولدها مسحتها وصدت عنه 
ابتسم وهو يلف وجهها له.. يتامل ملامحها ..مسح دموعها ودقات قلبه تتسارع من نعومتها .. وهمس لها( دموعك غاليه .. لاعاد تبكين .. ان شاء الله انه بخير ..الدكتور اللحين بيجي ..ويطمنا 
..تغطت نوف .. وجلست ..
ودخل الدكتور وكان دكتور قلب بما ان عبود عنده مشكله الشرايين .. وفحصه وطمنهم ان عدم انتظام دقات القلب بسبب الحرارة واللحين طبيعي .. وطلع بعد ما انهى فحصة وحط توقيعه بنقله لغرفه عاديه ..





















كنب بالوان هادية بنفسجي الخفيف القريب للوردي .. وارض رخاميه بلون الابيض السكري .. والاضائه المربعه العلويه المطفيه .. واستغنى بالاضائه الجداريه الخافته وهو متمدد في الصاله العلويه بتعب بعد مارجع من الصلاة ..
اخذ مسكن .. وينتظر عصير ليمون طلبه من الخدامه .. تحضره .. .. على دخلت الخدامه كانت تهاني صاحيه وطالعه من غرفتها .. وسالتها لمن العصير .. اخذته له ومامر اربعه وعشرين ساعه على كلامه القاسي ولا تجريحها فيه .. شافته مغطي عيونه بذراعه ونايم بثوبه الشتوي البني .. نزلته عند راسه .. وحطت يدها ذراعه .. انتفض ولما عرفها غمض عيونه .. وجلس يشرب العصير .. وهو يكح .. ماكمله .. نزله وتمدد مرتن ثانيه قالت له تهاني ( ادخل نام شكلك تعبان ..قالها ( بعد ساعه عندي موعد مهم ... 
دخلت تنام وهي ودها تجلس معه .. بروده قهرها.. وكبريائها.. مايسمح تتنازل اكثر ..


















مع نسمات فجر الشتاء الباردة .. تهب على وجه غصون اللي فاتحه نافذة غرفتها ..ماجاها النوم .. لانها نايمه بدري بعد مارجعوا من بيت عمها نامت ماسهرت مع خواتها اللي مجتمعات امس... لما شافت خيوط الشمس بدت تشرق ... تحمست ...وطلعت ادواتها ..بدت ترسم بالفحم وتبرز انعكاسات الضوء والضل بحرفنه على ورقه كبيرة خشنه توضح الرسم ..
وصوت فيروز يغطي صوت احتكاك الفحم بالورقه 
(((,, إرجعي يا ألف ليلة غيمة العطر 

فالهوى يروي غليله من ندى الفجر 

إن أشواقي الطويلة أغفرت عمري 

و حكاياكي خميلة في مدى الدهر)))
دخلت عليها عبير بابتسامه ...(صباح الرايقين ...
(صباح الحلوين السهرانين ... ردت عليها غصون وهي تضحك على شكلها ببيجامه لونها فيروزي فيها صورة كرزتين معلقات مع بعض... وشعرها مرفوع ونازل منه خصل على وجهها ومعها كوبين وترجع الباب برجلها ..
قربت منها ونزلت الكوبين وهي تفرك اصابعها اللي اطرافها صارت حمراء من سخونه الكفي .. وتتابع بنظرها رسمة غصون .. اللي توها تبداء في خطوطها الاولى وتتبع حركة يدها وهي تميل قلم الفحم ... وكانت على وشك تبداء بالطبشور وهويستخدم لتظليل وتوضيح انعكاسات الصورة .. وتركته واخذت الكفي .. وهي تبتسم لعبير ..
اللي قالت ( مشاء الله عليك .. نفسي اعرف ارسم ..وقالت باحباط .. لاهوايه ولاشغله ولاشي ..مالت علي 
ضحكت عليها غصون ( وانت دايم شكايه الله يعين اللي بياخذك ..
(امين ويعجل به ..
ضحكوا الثنتين .. ورجعت غصون لوحتها ..
ابتسمت عبير وقالت ( غصووووووووووون ...
(اللهم اجعله خير ذا النغمه وراها شي ... 
(هههههههه شين مهم بعد اقووووووووووول 
(قولي الله يستر منك ..
بان التوتر على وجه عبير او يمكن القلق من ردت فعل غصون اللي تناظرها بترقب ( قووووولي بتسوين الموضوع مهم وهو خرابيط صح ؟؟
قالت بجديه متردده ( لا والله .. اممممممممممممم .. امس بالليل ... سمعت ابوي يقول لامي ..
(ايه اخلصي .. 
( بالعربي.. فيصل رجع يخطبك من ابوي ..
تحس بروووووود في عظامها .. وابتسمت ابتسامه باهته وهي ترد عليها ( سامعه غلط ..
تحمست عبير ( اقولك سامعته يقول بالحرف الواحد ... ان جدي وفيصل امس رجعوا يفتحون الموضوع معه ..
ببرود سالتها ( وبعدين ..
(اووووووووف .. وش بعدينه ... خلاص بس كيذا ..
قالت لها باستهتار ( روحي بس ماعندك سالفه ..
حركت حواجبها عبير ( مو مصدقه صح ..ههههههههه 
سكتت غصون لان هذا اخر شي تتوقع مستحيل انه يرجع هذا اللي في بالها .. حست بقلبها الخاين ودقاته .. ومشاعرها الغبيه له .. رفعت يدها لرقبتها تحسس خفقاتها المجنونه ..
وسالتها عبير ( وشرايك ..
ردت غصون بغرور مصطنع يخفي مشاعرها ( رايي في ايش ؟؟











فيصل اللي لما رجع لقى الكل عند المدخل بالاتنظار حتى تركي الصغير اخو خالد ابو 10 سنوات سهران ونجلا وشفى وام خالد و الجد اللي في المجلس .. طمنهم وكلن راح لحاله .. الا هو جلس في المجلس ينتظر بندر يشرف اللي صارت الساعه 7 الصبح وهو ما وصل سمع صوت وطلع لقى متعب اللي السهر والتعب باين عليه 
حاول فيه يدخل لاكنه رفض اعطاه مفاتيح سيارته وركب سيارته وراح لاهله ..







ربي راضين عليه .. اللي حفظ ولده ..ورجع له هالملاك .. تنهد بتعب .. وهو يتذكر ملامحها الحزينه .. وصوتها ..ملمس خدودها .. وابتسم على جرئته صح حرمتي .. لكن الظروف ماتساعد على رومانسياتي .. فديت اللي يستحون .. 
.رد على عبد العزيز ( هلا عزيز ... لا وش تجي؟؟ .. هذا انا قريب من البيت .. 
عبد العزيز اللي فقده صلاه الفجر اتصل عليه وعلمه متعب بكل شي .. وهذا هو رجع يتصل ثاني مرة يتطمن ..




(7)
(الحلم)
حلم الوصل .. انتهى اللقاء بدونه ..بين المحبين .. ترتفع الانفاس .. وتزيد خفقات القلوب .. وفي الاخير يطلع حلم ..
وليتنا ماتعنينا للقاء .. لانه انتهى بفراق ..
حــــــــــــــــــلم
تغمض عيونك عليه وتتمنى انه مايهرب منك 
حـــــــــــــــــــــــلم
تتمنى انك ماغمضت تحلم فيه .. ولاجاء على بالك 







غرفه ارضيتها بيضاء وفيها سرير واحد .. وكنبه طويله وكرسيين منفصله ودوره مياه .. غرفه خاصه .. تحديدا قسم الاطفال..سكرت علبه المويه بعد ماشربت منها .. 
تنهدت بعمق حتى حست روحها تعرج لسماء من الم قلبها 
غمضت عيونها بهدوء .. ونغزها قلبها .. لو بيدها ماقابته ولا شافته 
عرف .. يدري.. قالتها بوجع من الحقيقه .. نزلت دموعها .. بس ماتغير هو نفسه ..
صوته..بهمسه ونبرته اللي توضح ثقته ...هدوءه.. ومرحه.. وجديته.. وشوقه.. 
هزت راسها ومن تفكيرها اللي ماراح ينتهي
غطت وجهها بيدينها ومسحته بعنف افكارها .. والتفت على ولدها اللي رجع ينام .. يفتح عيونه ويرجع ينام .. والحرارة اللي رجعت له ...
تذكرت ان مامعها جوال .. ماتدري متى اهلها بيجون؟؟ .. 

















متعب اللي وصل واعطى عبد العزيز تقرير مبسط .. ودخل غرفته .. اخذ شور دافي .. يريح اعصابه .. وتمدد .. وافكاره تمدت الى ماله نهاية .. في طريق مايعرف له بداية .. مايدري وش كان يفكر فيه 
..حالتنا اذا كثرت الافكار .. يرحمنا ربي بفقدان القدرة على تذكرها .. مع انها كانت من ثواني تتراقص في راسك .. وتداعب روحك واحيانا تثقل عليها ... رفع صوته بزفرة ..وهو يذكر الله (لااله الاالله) .. وغمض عيونه وراح في نومه بعدساعات متعبه نفسيا وجسديا .......














وصله صوت بندر النايم ( هلااااااااا ..
رد عليه بغضب وبصوت حاد (نايم ..
رد عليه بهمهمه ( ايه .. هاه..
طلع من المجلس وهو يقوله ( الله لايعطيك عافيه .. اسمعني زين .. لاتجي اليوم .. انت برى الرياض فاهم ..
حاول يصحصح وراسه ثقيل ومصدع ( خير ان شاء الله وش صاير في الدنيا ..
قاله فيصل( صاير سواد وجهك .. وش انت مهبب وقايل لجدي امس يومنه كلمك ..
(انا .. متى اتصل علي ؟؟؟
( يومك ماجر راسك .. تنهد بقهر .. استغفر الله .. وسكت ثواني ..ورجع يقوله ... اسمعني .. ترى موب ناقصنا مشاكل .. لا اشوف وجهك ..

سكت بندر يستوعب ..و فيصل سكر في وجهه وهو منقهر .. ليش يطلع اخوه كذا وش اللي حده على الخراب .. ابوهم وجدهم بعده ربوهم على الدين والخوف من الله .. من يوم دخل الجامعه وطاح على الشله الفاسده وهو متغير .. اخرتها اللي اكتشفه من شهرين .. وتقاطعوا بسبته .. طول هالمدة حتى النظرات يتحاشونها بين بعض ..
فتح بندر جواله بتوتر وهو يشوف اخر المكالمات المستلمه ويطلع له رقم جده ..









ناصر اللي داخل دوامته لقى حل .. لكن .. مها اللي ما ترد عليه .. خلته ثاير .. معصب .. وتفكيره طول الليل لصبح انها نايمة .. لكن اللحين الظهر .. مافيه صبر .. يبيها ترد .. يسمع صوتها يتطمن .. طلعوا من صلاة الجمعه .. اللحين نايمه مستحيل .. انتظر والساعات تمر وهو ينتظر جواب ...






















تناظر جوالها .. ومالقت قرار للحين .. وماتبي ترد عليه .. خايفه تعطيه فرصه وتثق فيه ويرجع يخون ثقتها .. وقرار الهجر مافكت فيه لانها ماتقدره ... تحبه .. حياتها بقلب ينبض له .. تنفس هواه ... 
تجراء يخونها.. يلتفت لغيرها .. يتزوجها ..وتحمل منه ..ويروح لها و يتركهاهي ..و معه روحها 

في زحمت الهواجيس 
هي فكرة وحده اللي في راسها ابوها وش ردت فعله .. وهي تعرفه مايرضى عليها .. و يحبه هو .. 
وابوها يهون عند امها .. اللي دايم نقطه الخلاف بينها هي وناصر .. وماصدقت انها ترضى عليه بعد البيت الجديد لانها مو راضيه ان بنتها تسكن عند اهله .. 
دخل ابو صالح ويوسف معه وجلسوا معها .. من ملامح ابوها ونظرات يوسف درت انه عرف بسالفتها .. ففضلت الهروب ..(بروح اشوف امي وين؟؟..
ومع اول خطوه لها هزها صوت ابوها وهو يقول ( اجلسي....


مسح على وجه بملامحه الهادئه.. اللي تعكس روحه الطيبه .. جلست وناظرت يوسف اللي ابتسم يطمنها وهي تلومه ليش تقول ..بقلبها تردد ( الله يستر ..






















ابو محمد (تركي)
اللي يلوم نفسه بدال المرة الف .. استعجلت .. لا في ردي على الاول ..وعلى ردي على الغالي .. ليت الندم يفيد ولا يغير شي كان فادني الندم يومني سترت على امها وخذيتها ... يا شين عجز وقلة حيلت الرجال لبغى شين مايقدر عليه ...



بعد صلاة الجمعه 
الجد اللي باين عليه التعب من السهر والمرض .. دخل ينام .. بعد ماتغدى هو العيال وكانت شهيته ضعيفه ..راح له فيصل يسولف عليه وياخذ اللي في خاطرة ..دخل عليه ولقاه منسدح بهدوء ..
ساله ( تنس شي يبه ؟؟=تحس بشي
مارد عليه تقرب منه فيصل بحذر وعارف انه بيصده لانه زعلان عليه انحنى على راسه و خشمه ونزل اكثر لايدينه ...
صد عنه الشايب بضيق وقال له ( اتصل على ناصر وخلني اكلمه .. 
فيصل يتعامل مع بكل احترام .. وحب .. يخاف عليه .. من الزعل لانه مريض معه الضغظ .. وقد جاته جلطه ونجى منها .. وكثر المشاكل ياثر عليه .. يطيعه ولا عمره عصاه .. ودايم يجي على شوره وامره .. والجد معتمد عليه اكثر حتى من عياله .. مستكفي فيه .. لان عقله اكبر من ناصرورايه حكيم .. وهو الاقرب من تركي اللي اشغلته الدنيا وعياله..
مكالمه ناصر اللي طمنهم ان احواله زينه وبيرجع بعد يومين وانه وصل ولقى الموضوع منتهي ..
ما دخلت راس فيصل اللى انسحب من جده بهدوء ورجع يتصل على ناصر اللي لاحظ في كلامه شي بعيد عن المنطق .. من كم يوم كان مستجن وفي ورطه واللحين سفرته وماكمل يوم انحلت ..
(هلا ابوسلمان .. اتصلت ابي اعرف سالفتك ... ايه .. وبعدين ..
وسكت فيصل ماعاد تكلم وهو يسمع صوتها في المجلس ( وين جدي ياخالد؟؟
وكان واقف على باب الغرفه عطاها ظهره وهي جايه وعدى منها ..
فال لناصر ( ايه وش كنت تقول .. وطلع برى للحوش ولف للمجلس الخارجي .. 
قاله ناصر ( اللي قلته لابوي .. يااخي ربي سهلها ليش منت مصدق ..
(يعني تبي تفهمني انك يوم رجعت لقيتها منزله اللي في بطنها !!
(ايه .. واحس اصلا ان مافيه شي من الاساس .. بس تبي تستغلني ..
(شلووووووون ؟؟
(مدري بس واحد قالي .. انهم يزورون التحاليل ..وبتاكد بكرة من التحليل اللي ارسلته لي .. 
( ماعليك من التحليل هذي هي عندك ... تروح تحللها من جديد وتشوف ..
(وهذا اللي بيصير واتفقنا عليه ..
(استغفر الله العظيم .. يااخي مدري كيف .. اعصابك بارد ه كذا ..وكيف هي رضت على نفسها ..
( مكتوب .. 
(الله يعين .. ابيك تخلص كل شي وترجع بسرعه ..ابيك ضروري 
( وش فيك اصلا صوتك موب معجبني .. 
( لا جيت قلت لك .. يالله ماتشوف شر ..












شفى اللي لاحظت طرف ثوب فيصل انحاشت لين شافته طلع .. دخلت على جدها بهدوء .. ولقته نايم ..
جت بتطلع لقت خالد عند الباب 
(نايم 
(ايه .. ليه ماقلت لي ان فيصل هنا ؟؟
قالها خالد بصوت عالي ومتسارع ( كان هنا .. شافتس .. 
قالت تبي تهرب من اسالته ( هاه لا ما قابلته اصلا .. بس سمعت صوته ..
قالها بعصبيه ( انقلعي ولا عاد اشوفتس جايه في هالوقت .. انتي داريه ان العيال بيتغدون عن جدي ...
(روح مناك مسوي كبير .. اصلا انا احسبه راح .. وانت اللي قايل .. ماعنده احد
( راح ولا ماراح لا تطلعين للمجلس ولا لغرفة جدي الا بشرشف كبير .. لا اكسر عظامتس فاهمه ..
قفت عنه وعطته ظهرها وهي تتهزاء فيه ..( اكسر عظامتس .. دببببببببب 
ثمن ختمت كلامها بابتسامه مراهقه حالمه 










هناء اللي سوالفها هي وامها بصوت عالي وصوت ضحكهم اجبر ماجد يحول طريقه من غرفته لجلستهم 
وهو يسمعهم يتكلمون
(ايه .. يمه رجعها عاد سلطوووونه فرحانه فيها ..اول مارجعت من عندهم كلمتني ..
(ياحليلها والله انها شيخه ال سلمان ذا النوف الله يحفظها ..وغصون شيخه البنات 
(اففففففف غصون ذي مسويه لك غسيل مخ ..
(يا جورك يابنت سالم ..
الجور =الغيره 
( انا شيخه البنات محد غيري .. ووصيفتي سلطانه بس .. قالتها بدلع 
جلس جنب امه يبوسها بين عيونها ..(فديت هالعيون 
ضحكت هناء ( انت كل ماشفت امي تغزلت في عيونها تراى اذا صار لها شي انت المسوول..
(ياشين الحولان .. المفروض هذا موضوع حساس ماتتكلمين فيه 
شهقت (اناااااااااااااااا عيوني حول ..يالدب القطبي ابو خشم زحليقه ..
ضحك هو وامه على هناء اللي عيونها فيها حور يكون السواد مايل شوي وهذي العيون لها سحر خاص تجذب واذا كانت برمش كثيف وما هي بوساع حيل ما يوضح الميلان ..
وقف واخذ خداديه من الكنبه اللي بجنبه وراح لها وحطها على وجها وهو يقول ( انا خشمي زحليقه .. والله لاخلي وجهتس فلبينو علشان تعرفين ان الله حق ..
صوت صراخ هناء المكتوم تحت الخدادية وصل راشد عند المدخل وجاء يركض ودف ماجد بعصبيه (خير انهبلت ..
ضحك ماجد وهو يجلس ببرود وهناء تناشق ووجها احمر وقرب منها راشد و سحبت نفسها منه وطلعت لغرفتها وامها تناظر ماجد بلوووم .. وراشد قال له ( وش فيك عليها ؟؟
قال وهو ندمان وغطى بابتسامه ( امزح معها بس هي دلوعه ..
( ياثقل مزحك .. يدك ثقيله ياخوك .. خف تراها بنت موب واحد من الشباب ..
قالت امه (وش بيفكك من ابوك ...
(هههههههههه ... بطلع اشوفها عاد اذا زعلت مانسى .. وانا صارحتن ابي منها شي .. ولا ابوي مقدور عليه
سند راشد راسه وشماغه جنبه 
وسالته ام ماجد لان راشد امه متوفيه (شفيك يابوي شكلك تعبان ..
(ايه والله يمه راسي مصدع وماسكتني الحمى من امس ..
(ليه ماتريح نفسك .. المرض يبي راحه 
ابتسم لها بحب وموده ياكبر قلبها هالانسانه ..ريح لانه بعد العصر بيروح لمحلاتهم ...





بعد صلاة المغرب 
بيت متعب 
ــــــــــــــــــــــــــــــــــــــــــــــــــ ـــــــــــــــــــ

( سلطانه وينتس تاخرت ..
(جايه .. اللحين .. قالتها وهي تسكر جوالها من بدور اللي علمتها سلطانه بولد متعب 
وطلعت لمتعب اللي ينتظرها هو وامه علشان تطلع عليه ..
بيروحون زياره لـ عبدالله ...

لما وصلوا لقى فيصل مع وحده تمشي معه ..ابتسم له فيصل من بعيد واشر بيده وقرب منه وسلم .. ونوف المرهقه سلمت على ام متعب وسلطانه ..
سلم فيصل على ام متعب ( حيا الله ام متعب ..
(الله يحيك ويبقيك ياولدي 
(اشلونتش ان شاء الله بخير 
( بخير.. وطيبه جعلك سالم من كل شر ..
وما رفع عينه في سلطانه اللي مسحوره من هالرجوله اللي اثرت فيها عمرها ماكنت قريبه منه كذا تذكر قبل كمن سنه اسمه وطاريه بس عمرها ماشافته .. تعرف بندر .. وتذكره لكن هذا لا.. عمرها ماشافت مثله ..
نزلت عيونها وهي تشوفه يروح وابتسمت لمتعب اللي يكلم نوف بهمس اللي ترد عليه بمثل 

( امي عنده انا برجع بعد العشاء..
رد عليها (طيب ماقال شي الدكتور ..
ردت بصوت واطي ( يقول يمكن بكرة الظهر يكتب له خروج ..
( طيب .. وسكت فيه اشياء اهم يبي يقولها ويسالها عنها غير كلمه طيب اللي علق عليها .. لكن ماعطته مجال وهي تقول لامه (مع السلامه خالتي .. وتروح مع فيصل اللي تقدم منهم خطوات حتى تخلص كلامها معه ..

حسها ماهي متوتره مثل قبل ولا يمكن علشان امه وسلطانه ولا لانها تعبانه 
هو اللي حس نفسه متوتر ومستحي من امه وفيصل 
لكن الخجل يلمسه في ردها القصير بصوتها الواطي المبحوح ..للحين يسمع نغمته ..


















انتهى الجزء
بدايه احداث جديده .. وبدايه حقائق البعض .. ونهاية مشاكل في حياة بعضهم ..اول نظره .. واول نبضة ..
اول صدمه .. واخر لقاء ..
سيكون الجزء القادم (اللقاء)
لقاء بين قلبين 
لقاء بين شخصين 
لقاء بين نظرتين
لقاءبين رايين
جزء ممتلئ بالحيرة والخوف والندم واكيد الحب 



(8)
(اللقاء)
في زحمة المشاعر .نلتقي .. بـ دمعه عتب .. دمعه شوق .....ابتسامة للقدر اللي جمع ...و..ابتسامة للقدر اللي فرق....في زحمه المشاعر تتشابه ردات الفعل لكن الشعور غير ...الالم والامل ..والدمعه والبسمة ..وكل المشاعر والشعور .. تلتقي ..في قاموس الحب ..وعلى خرائط المحبين ..



صحت نوف على صوت المنبه الساعه 8 بعد العشاء مانامت الاساعتين .. اتصلت على امها ..تطمن على ولدها ..سكرت من امها مرتاحه بعد ماسمعت صوته .. ابتسمت وهي تذكر كلامه الكثير .. مايخلص و منه تاكدت انه صار بخير ..وقفت ولفت نظرها شي تركته ذيك الليله المشئومه في نظرها قربت .. من الاكياس الثلاث بحجمها المختلفه الاولى متوسطه ولونها البيج واطرافه عنابيه عليها اسم محلات ال راشد للمجوهرات .. فتحتها كانت علبة لطقم تصميمه ناعم .. مكون من عقد واسواره وحلق .. على شكل قلبين متشابكة ومتداخله بطريقه ناعمة نصها ذهب ابيض والنص الثاني ذهب اصفر .. والكيسه الثانيه كانت من نفس المحلات طقم ذهب ابيض خالص فيه الماس بسيط .. منثور بشكل يناسب التصميم اللي اخذ شكل اللحلزوني .. وكانت بنفس القطع الثلاث .. اما الكيسه الاخيرة كانت صغيرة وفيها علبة صغيرة .. دبله عريضه .. محفور عليها M&N بدون تاريخ .....من الداخل ..ابتسمت ..وهي تلبس الدبله البارده في اصبعها وتاملت يدها ثواني حست قلبها مقبوض .. وزارها احساس غريب .. نزلت الدبلة من يدها .. وابتسمت ابتسامة غير الاوله .. ابتسامة عدم ثقه في نفسها .. وخوف من الطرف الثاني .. غمضت عيونها يوم كثرت الاسئله في راسها وقفت وخذت الاغراض ودخلت وطلعت لها ملابس دافيه .. تدفيها من وحشت افكارها قبل تدفي جسدها من برودت الجو ....



واقف عند سيارته (Caprice SS ) السودا ويشوف ابراهيم نزل من سيارته وصافحه (ويــــــــــــــــــن رايح ؟؟
رد عليه (وين رايح يعني للبيت !!من امس مارحت ..
(اها .. زين انك مارحت .. كثرت امس انت والخبل الثاني زياد..
رد بصوت واطي (ايه صادق .. رفع صوته وهو يقول .. اوكي .. انا رايح اللحين تبي شي ..
(مشكور ..
احساس غريب يقول له انت مو كذا ؟؟ مو انت اللي يقالك هالكلام وكانك اكبر عربيد...وتسوي هالاشياءوترضى فيها .. تنهد وهو يركب يركب سيارته ووقفه سوال ابراهيم الخبيث ..اللي خلاه يرجع ينزل من سيارته .. وهو معصب ..
(هالاسم مابيك تطريه مرتن ثانيه فاهم ) قالها ويده تدف صدر ابراهيم اللي كان مستمتع بعصبيه بندر وقال له ( وخير ياطير وش معنى ذي غير ؟؟) قال له بندر وهو يقرب (قلت لك لا تطريها انت ماتفهم ؟؟)
(لا ماافهم فهمني.. لايكون من اهلك ..) وغمز بعينه هالحركة قهرت بندر رفع يده وشد تيشرت ابراهيم وبصوت حاد ( من الاهل من المريخ مالك شغل ؟؟)
عرف ابراهيم ان الموضوع جد وانه استفزه لاخر درجه فماكان منه الا انه يهديه ويحط يده على يد بندر اللي ماسكته (اوكي.. خلاص ما صار شي .. هدي ليش معصب؟؟ ) ..
دفه بعيد عنه... وركب سيارته .. وكان يسوق بسرعه جنونيه .. يبي يبعد عنه .. لايتهور ويذبحه ..
كان يسوق وهو يقول (انا الغبي .. اللي امشي مع هالخمه .. وضرب الدكسون من القهر ..
نفسه مالت بها الشهوات ..وهوى في قاع الضياع .. علشان التجربه والمغامرة .. وشي جديد .. وقف في طريقه سوال ..وش ابي فيهم .. وليه انا معهم .. وبدت هالنفس تصير لوامة ..وتكثر الحديث معه والاسئله .. ويمكن تاخذة لطمئنينه وتهدى نفسه وتهتدي او ترجع تامره بالسوء وتحن لظلام الضياع ...






نجلاء تلبس عبايتها مستعجله بخطوات سريعه كانت في بيت جدها وتنادي بصوت عالي (شفى ..
طلعت عليها (يالله تاخرنا صح ..
ردت عليهانجلاء وهي تسالها (بتروحين كذا ..
ردت عليها (ايه .. اجل كبف تبيني اروح ..
(اقول روحي غيري عبايتك البسي عبايه على الراس .. حنا رايحين مستشفى مو حفله ولا عرس ..
(والله مادريت ... قالتها بايستخفاف وطلعت قبل نجلاء اللي منقهره منها ومن عبايتها المزخرفه بكرستال على اكمام اليد وعلى حواف الطرحه ..

وقفت نجلاء ترد على امها وتكلمها في الوقت اللي دخل فيه بندر وشاف الثنتين مستعدات لطلعه قرب وسال نجلاء (وين على الله ؟؟..
قالت له ( وعليكم السلام .. بنروح للمستشفى نزور عبودي .. 
قالها وهو يطالع شفى وللحين نفسه ماهدت ثايرة غاضبه تدور أي احد ( وانتي بتروحين كيذا .. ان شاء الله ..
سكتوا ثنتينهم .. رفع صوته ( انقلعي انتي وياها مافيه طلعه .. وانتي قالها وهو ياشر على شفى .. لا عاد اشوفك لابسن هالعباية فاهمه؟؟..

سكتوا ثنتينهم وهم راجعين نجلاء اللي تسب وتشتم شفى في سرها وشفى اللي خانقتها العبرة اول مرة احد يصارخ عليها.. غير خالد اللي ماتحسب في كلامه .. لكن بندر كان حضوره قوي .. كيف وهو زعلان ومعصب ..

دخل البيت ورى نجلاء ومسكها مع كتفها بقوة المتها ( كيف تخلينها تروح بالعباية الي زي وجهها ..
(انا مالي دخل قالت لها وماعليها مني .. قالتها نجلاء وهي مغمضه عيونها .. هزها وهو يهدد (قوليلها ان عاد شفتها لابسه هالعباية ماتلوم الا نفسها !!..
( شصاير .. شفيكم .. قالتها نوف اللي نازله بشال صوف كبير لافته حولها عن البرد ..دخل عنها بندر لغرفته موطايق نفسه .. ونجلاء اللي تفرك يدها من قوة قبضته .. وتنزل عبايتها بعصبيه .. ( طردنا نروح لامي .. اذا رجع خالد لا يروح لامي ما عاد تبي شي .. 
قالت لها نوف ( طيب ليش مارحتي ؟؟... قالت نجلاء ( طحت بين بنت عمك وعنادها واخوك عقده .. وقفت وهي تقول وهذا قرقوش وصل ... وطلعت الدرج بعصبيه تدل عليها مشيتها .. 
(السلام عليكم .. قالها فيصل بصوت تعبان وعيونه حمراء من قل النوم ..ردت نوف بصوت واطي وهي تشوفه ينزل شماغه ( الشيخ بندر هنا .. اشوف سيارته برى 
قالت له نوف ( ايه هنا بس لا تقوله شي ..خله يهدى جاي معصب على البنات وطردهم يروحون لامي ..
هز راسه فيصل .. شين وقوة عين .. قالها في خاطرة .. سالته (بتروح .. ولا اروح مع السواق وخالد ..
قالها هو يبتسم ( لاتروحين ولاتجين .. ولدك اللي بيجيك براسه ..
فتحت عيونها ( هاه 
قالها ( شاف ابوه وازعج العالم يبي يطلع معه .. وقع خروجه على مسووليته .. وهو في الطريق اللحين ..بس لا يزعجنا ابي انام مصدع .. وهو الله يصلحه مزعج ..




جسد ثاني اتعبه المرض وصل من برى مالقها .. للحين في بيت اهلها .. ناظر الساعه 10 من عشر الصبح لعشر الليل .. 12 ساعه لا اتصال منها ولا حتى رساله تسال عنه وهي عارفه انه طالع من البيت تعبان .. كل هالكلام في خاطر راشد ..غير ملابسه واخذ علاجه .. ونام بعد مفعول العلاج .. 


في مكان فيه النصف الثاني لراشد تستعد للعودة الى بيتها ( مو اذا اتصل عليك تردين عليه .. وتعطينه وجه ..
سكتت مها وماعلقت على نصايح تهاني وانتقادتها الجارحه ( اه يالقهر .. كم مرة قايلتن لك .. الرجال لاتعطينهم وجه زياده عن اللزوم .. لاتجين كلك .. خلك ثقيله .. وقلدت صوت مها .. رجلي واحبه ويحبني مالكم دخل ... هذا دليل الحب راح يتزوج عليك يالخبله ..ردت على تهاني بهدوء وداخلها تغلي بدال ما تواسيها تجرح فيها وكانها تتشمت فيها ..( تهاني هذي حياتي وانا حره .. انا ماتدخلت في حياتك فلا تتدخلين رجاءً
انقهرت منها تهاني ( صادقه امي .. الضرب في الميت حرام .. انا غسلت يدي منك .. 
قالتها وطلعت ورجعت اتصالات ناصر وارسلت له مسج ( كلم ابوي ..) 





بعد ايام ثقيله على قلوب تنتظر اللقاء ..وقلوب ماتتوقع لقاء ..
ليله ماقبل اللقاء 
كانت الصدفه تجمع فيصل بغصون اللي كانت اول مرة .. تتلهف لشوفته .. وتلاحظ حركاته بكل اهتمام .. و تبتسم على تعابير وجهه ...وترتفع دقات قلبها على نبرة صوته .. ونظراته .. ضحكته .. مبعثره ..يجمعها الامل .. والحب .. 


((انتهى الجزء))
بلا لقاء كما الوصل قبله 
وفي (القادم )
يكون ما تنتظرون ( الانتظار ) 



(9)
(الانتظار)
انتظار نور الامل يغطي سواد الياس ..نتتظر شمس شروق في الابكار .. وشفق الغروب في الاحمرار ....ينتهي عذاب الانتظار .. بدعوات الاسحار..
نتتظر دائما الغطاء الدافئ بالحنان ..ولما يختفي تحس بالم الهجر وتملى حياتك الاحزان .. في ثواني الانتظار نرمي بتلات الزهر على ارض الاحلام ..يكون وما يكون .. وفي دقايق نتنظر كنها نص الدهر .. وفي الساعات تحسها سنيت تمر ... اللي انتظر ليالي وايام وسنين بيحس بضياع العمر ..

::::::::::::::::
مر اليومـــ وراهـ الاسبوعـ .. وبعدهـ اسبوعـ واكتملـــــــــ الشهر

كانت الصدفه تجمع فيصل بغصون اللي كانت اول مرة .. تتلهف لشوفته .. وتلاحظ حركاته بكل اهتمام .. و تبتسم على تعابير وجهه ...وترتفع دقات قلبها على نبرة صوته .. ونظراته .. ضحكته .. مبعثره ..يجمعها الامل .. والحب .. 
فيصل كان بثوب شتوي رمادي بلا شماغ ورافع اكمامه علشان يتوضاء لصلاة المغرب .. منحني لعبد الله الصغير .. والابتسامة على وجهه من اعترضات الصغير على اتهامات تركي قال فيصل لتركي ( بعد صلاة المغرب توقفون على الجدار اللي وراء باب المجلس.. لا ارجع من المسجد الا انتوا قدامي .. ما بقيتوا ولا لمبه صاحية في الحوش ... ولعب كورة ممنوع لحد ماتعدلون ..
قاله الصغير بحركات شقيه وهو يرفع رجله في الهواء يمثل الشوته بصوت والصوره ( هو اللي يقول ياسر .. ايوه .. goooooooool
ضحك فيصل على تقليد عبودي لتركي اللي اعترض ( كذاب انتي اللي كاسرها ..
رد بحزم يحاول يخفي ضحكته من الاثنين اللي فارق العمر بينهم خمس سنوات تركي9 وعبودي 4 (بس انت وياه بتفوتنا الصلاة يالله قدامي ..
طلع معهم وهو مايدري عن عيون تراقبهم من مدخل البيت الثاني قبل لاتدخل .. قابلها بندر وهو ينسف شماغه سلم عليها وردت بصوت واطي ودخلت ومعها الاغراض .. اللي جايبتهم .. وبما انها شافت الثنين طالعين لصلاة رفعت غطاها ونفضت شعرها العنابي الاحمر اللي فتنه في بياض بشرتها المايله للودي وعيونها السود الوساع وحواجبها المرسومه .. وانفها الدقيق الطويل بتناسق مع ملامحها .. ونزلت طرحتها على اكتافها وغطاها في يدها ابتسمت بحب لام فيصل اللي سلامها عليها دائما بالاحضان .. ود كبير بينهم .. الام تشوف فيها زوجت الولد القادمة .. غصون تشوف فيها ام حنونه انحرمت منها وتتجاهل نظرة ام الحبيب ..لانها ترفض الاعتراف بكيرياء.
( هلا يمة وش فيك ابطيتي من العصر انتظرتس وين البنات ..
( رجعت من السوق لعندكم على طول البنات باقي هناكــ ما خلصن ورجعت علشان اشوف نوف الخبله .. تقول نجلاء ماتاكل لها يومين ..
(ايه والله يمه عجزت فيها .. عايشتن على لقمتين لها شهر .. واللحين اقطعتهن ..
وقفت غصون وهي تنادي الخدامه تشيل الاغراص تطلعها معها لنوف في غرفتها ...










الغرفة مظلمة .. بارده .. ريحتها بعطر الزهور الباريسه.. فتحت غصون النور .. وهي تشوف الغرفة المرتبة وشنطتين كبار على جنب واكياس كثيرة في الجنب الثاني .. دخلت الخدامة الاغراض .. وطلعت وغصون تناظر نوف اللي كنها جثه .. بلاحركة .. جلست على طرف السرير .. ويدها على كتف نوف تهزهـ .. 
( نــــــــــــــــوف .. قومي ..
ولاحركة .. خافة غصون لان نومها خفيف .. ورجعت تهزها بقوة ...تحركت بكسل .. زفرت غصون براحه وهي تحاول تصحيها ردت عليها نوف بصوت مبحوح واطي ( غصون .. خليني انام ..
( استغفر الله .. كم فرض نايمه عنه .. 
لارد 
(نوف قومي ترى بكاس الموية .. في هالبرد.. 
وقفت وفتحت النافذه والستاير والهواء كان بارد خلى نوف ترفع الدفى عليها اكثر .. وغصون عيونها على باب البيت ودخول الصغار يركضون وبعدهم بندر وخالد .. وراهم فيصل والجد .. 
(سكري النافذة .. برررررررررد ماتحسين ..
غمضت عيونها وتنهدت ولفت عليها وقالت لها (لا ما احس .. قومي خلصيني .. بسولف معك ياام الاحساس قبل لايجون البنات .. 
وقفت نوف وهي تجمع شعرها ... ودخلت الحمام وغصون تفتح أكياس الاغراض اللي جابتهن لنوف...وتطلع الاغراض وقالت لها ( عمي ناصر .. رجع بيجي هو مها اللحين .. يسلمون على ابوي سلمان ..









رد بهمس ( هلا سلطانه .. لابتاخر يمكن .. خليها تتعشى وتنام ..في امان الله ..
دايم ياكل مع امه اكلها الخاص (للحمية )ويحاول كل وجبه يكون معها حتى يساعدها على تقبله ..حرم نفسه الاكل العادي و خاصة وجبة العشاء اللي اخره عنها اليوم زيارهـ خاصة .. لابوحسام (احمد).. اللي تعرف عليه من اسبوعين ..رجال في بداية الخمسين له عياده نفسيه ..تعرف عليه من اخوه مدرس معه ويتردد عليه في استشارات 
انتبه لابوحسام اللي طالع معه للعياده راجع من المسجد(حيا الله ابو عبدالله ..تفضل ..
دخل متعب والراحه داخله كل مالها تكبر ناحيه هالرجل الحكيم في الراي وزادة العلم والدين هيبه .. جلست معه في كنب في زاوية غرفة في العيادة بلون بيج جلدي عملية جدا .. وعلى طاوله زجاجية بطاقات اذكار .. ونزل جنبهم العامل الاجنبي كاسين عصير ..




( رشووووووووود 
(همممممممم... رد عليها مشغول في الجريده .. 
جلست جنبه ونزلت الجريد ولفت وجهه ( طالعني .. قالتها وهي تبتسم له بزعل
لف عليها يسمع ( هاه وش تبين !!
(ابي ردكـ علشان يمديني احجز معهم ..يوسف يتنظرني وامي مستعجله ..
(لا اله الا الله .. انتي ماتتعبين .. 
( لا ما اتعب .. لحد ماتوافق ..
رفع حاجبه من ردها (لاااااااا!!! من قال اني بوافق ..
قالت له بعنج مؤثر وتعرف سحره وهي تحضن يده ( انا اعرفكـــ قلبك كبير .. حبيبي ..
قال بعياره نفس اسلوبها وهو يسحب يده ويقرص خدها (ياحبيبتي انتي .. مافيه روحه ..
بعدت بزعل وهو رجع ياخذ الجريده وكل فترة يتاملها وهي محمرة من القهر وتنفخ .. وبعد مده استكانت وهدت ويدها على خدها وتطالع التلفزيون ومندمجه مع الفيلم ..
قالها وهو واقف بيطلع ( شوفي التذاكر في الدرج المكتب جابها ابو حسن ..مع انك ما تستاهلين
رفعت راسها مبتسمة وتبدلت ابتسامها وصرخة ( وش قصدك ؟؟ .. ليه ما استاهل ...
اشر بيده انها تسكت ( بس الله يخسك ماتعرفين .. الجد من المزح ..ماعندك اسلوب احسن .. وتتكلمين بصوت واطي .
احرجها فردت ( طيب وش هو له تنرفزني ..
(ايه مايحتاج انتي عاد على خط النار ..قالها بغضب مكبوت ما فيه امل انها تعدل وتعرف تتعامل معه زين ..
(انت تحب تقهرني ..
قالها باستسلام ( تهاني بقولها لاخر مرة .. حاولي تغيرين اسلوبك .. تراني طفشت ..تعبت .. وانا اجاريك.. سنين وانا متحمل .. كل مرة اقول تتغير وكل مالك لاسوء ..
تركها تسمع صدى كلامه اللي مو اول مرة يقوله وتتغير بعد وبعدها ترجع زي ماكانت .. شخصيته قويه عليها .. مثل ماشخصيتها قوية .. تحس انها في معركة لازم طلباتها وقرارتها تنفذ .. ما تدري ان الحياة مشاركة .. ماهي معركة ..من كلامه يمشي ..تغضى راشد عن اشياء اكثر علشان تمشي الحياة ..من اهمال وحب الطلعات والسهرات .. حتى السفرات .. واخرها سفرها مع اهلها وتترك زوجها وعيالها ..






( كيف ماتوا .. سالها بحزن مصطنع من تعقيد حواجبةونظرة حزينه 
قالت له وشكلها ماساوي ( الغبية الخدامة راحت تغير الموية حطت موية دافية رجعت لقيتهم ميتين ..
( الله يرحمهم هههههههههههه ..ضحك ماجد على شكلها وهي ماسكة العلبة الزجاجية الدائرية وفيها سمكتين زينه بلونهم البرتقالي .. وتناظر فيهم وتعبس .. 
ابتسمت ( تنطنز .. الله يسامحك .. بدال ماتقول ابشري بالعوض اللحين اروح اشتري غيرهم ..
(السلام عليكم ..
رد ماجد السلام وهو يحب راسه وبعده هناء .. جلست جنب ابوها ..وذراعه على اكتافها ويوس راسها .. وماجد يناظرها رافع حاجبه .. وهي تحركـ حواجبها وتقوله بحركة الشفايفها ( غــــــ ــــــيـــــ ر انــــــــــــ )..
ضحك فجاءة لانه شاف ابوه وهو يلاحظ حركاتها ابتسم ابوها يقول ( هنو روحي يابوي لامتس ابطت علينا بالقهوة .. وانا مواعد رجال بطلع له..
سمعوا صوت راشد وام ماجد داخلين عليهم .. 








قاله الدكتور احمد ( متعب .. انا صراحه عندي كم سوال .. واتمنى انك تجاوبني علشان توضح عندي الصورة اكثر ..
متعب اللي يخاف من اسئلته وما يدري كيف .. قدر يدخل احد حياته .. بس كان لازم يدور احد من اهل الاختصاص .. يستشيره .. 
قال الدكتور احمد ( انت كيف تحسها اول ايام زواج او خلينا نقول اول ليله 
انصعق متعب من سواله الجريئ ماتوقع انه يساله عن حياته الخاصة والخاصه جدا ( اسمح لي ابو حسام ..
قاطعه الدكتور وهو يقول ( انت واثق فيني .. وتبيني اساعدك جاوبني .. علشان اكون معك في الصورة ومو لازم تفصل جاوب بشكل عام وانا اعرف الحاله ..
سكت متعب وداخله شعور كل ماله يكبر .. بالعجز قدام هالمشكله ..
رد يشجعه ( انت تقول انها تتعالج عن طبيبه.. وانت هنا تبي تعرف تتعامل معها .. وانا ابي اعرف انت مع مين تتعامل علشان اقولك كيف .. 
يعد مدة متعب يحاول يطلع ما عاد يبي شي غلبه شعور ثاني وتكلم ( اول زواج ماكان بينا شي ..
ساله ببرود وعينه على الورقه ( كيف ..؟؟
( امها قالت لي انها تعبانه .. وهي كانت تعبانه فعلا 
( شلون تعبانه ..
( تعب حريم .. وماسمع رد من الدكتور وكمل .. وبعد زواجي باسبوع توفى الوالد الله يرحمه.. بحادث سيارة .. 
( الله يرحمه ..
(الله يجزاك خير ..
هرب بجواب ذكي كانت اجابته سطحية سكت ثاني مرة وهو شبه متاكدمن السوال الثاني ..
لكن الطبيب فاجائه بسوال ثاني ( انت الان كيف تشوفها بعد اللي عرفته ..
ابتسم متعب وهو يقول ( نفس الملاك اللي تزوجها اول مرة .. واللي صار خلاني اتعلق فيها اكثر .. كانت تحمل الكثير .. وصابرة ..
(وانت بعد كنت متفهم 
(لا انا كنت احسبها مسحورة معيونه لاكن التحرش ماجاء في بالي ... هي ماحاولت تبين لي .. فضلت تكون بارده بلا مشاعر على انها تفضح سرها .. 
(متى كنت تجسها بعيده ..
سكت متعب محرج من اسئله الدكتور المتفاوته بين المحرجه في جرئتها والبسيطه في اشتثاره مشاعرهـ
صعبه على الرجال في مجتمعنا يتكلم عن مشاعرهـ كيف يتكلم عن حياته ..





جلست نوف وهي رافعه شعرها كله لابسه بيجامه شمواهـ وردية .. وغصون تلف شرشف الصلاة تتامل شكلها وهي سارحه في الاغراض المنثورة على السرير ..
(وين احطهم ؟؟..
ردت غصون منفعله من برودها ( عطيهم لسني >>تقصد الخدامه 
بوزت بابتسامه وهي ترفع شنطه بكل الالوان ( اختيار نجلاء .. ورفعت عطر بالتوت ... وهذا شفى .. 
قالت لها غصون ( متوترة من بكرة صح ..
تنهدة بعمق ( اكيد متوترة .. وخايفه بعد ..
ردت غصون بتعجب (عشتي معه .. وتعرفينه ..
حست بالم .. من الحقيقه .. تعرفه ومايعرفها .. كانت ردها مثل خواطرها ( لاكنه مايعرفني .
.سكتت ماقلت الكلام اللي تقدر توصل من خلاله اللي تبيه لان فيه عائق اكبرمن الخجل شي ماتقدر تبوح فيه لاحد ..








ناصر اللي طول الشهر الكامل حاول يـ ر ضـ يـ مها اللي هجرته حتى ماترد على مكالمته وكان تواصله مع ابوها واخوانها صالح ويوسف .. وتم الصلح بينهم قبل اسبوع واخذها دبي سفرة استجمام ومصالحه .. وعيالها عند امها ..(سلمان 5/ريماس 3/محمد 2)
بعد رجعتهم بساعات كان ناصر ومها عند ابوهـ يسلم عليه 
(الله.. الله.. ببنت بن راشد ..لا تزعلها .. ولا عاد تكدر خاطرها . .لاعاد تعودها. ام عيالك مافيه منها بين الحريم.. 
ناصر اللي عاجبه احرج مها ووجها الاحمر قال ( وش اسوي يابو محمد قلبي اخضر .. احب الزين لا تلومني ان عدتها ..
ناظرت فيه مها بقهر وابوه هز راسه وهو يقول ( ماعليتس منه قلبه لتس ابيض ولا اخضر ..وانت الزين والقبله ..
غمزلها ناصر بمعنى فهمته .. ونساها لومها له .. الحب يصنع العجزات يجعل المحب رهينه للحبيب..سحر بلا خطوط ولا عقد ...




الساعه 10 
طلع ناصر ومها لبيتهم .. بعد ماتعشت مهامع ام فيصل و غصون ونوف.. اللي اعطتها هدية زواجها .. وسولفت مع ام فيصل والبنات ..
فيصل اللي من بعد المغرب كان رايح يعطي واحد من زملائه اوراق لقضيه مهمه ... رجع وشاف العيال الصغار الثنين ينتظرونه علشان ينفذ وعده ..
بندر تعشى مع ناصر وجده وطلع لواحد من اخوياهـ
اماخالد في اجازة مدرسة فما يجلس في البيت من بعد العشاء وهو برى لحد الساعه12 الليل 
...................
دخلت نجلاء وشفى وغالية بعد يوم شاق من سوق لسوق في الوقت اللي غصون تنتظرهم يرجعون علشان يرجعها سواقهم ..وكان فيصل نازل من سيارته معه تركي وعبودي جايبهم من السوبر ماركت ..ودخل لقى البنات قدامه .. ( خلاص هذا فيصل جاء ..
(السلام... قالها فيصل بعد كلمة نجلاء 
ردوا عليه وغصون عيونها في الارض وتنصر من الخجل وتذوب عشقن له .. اما المراهقه المفتونه كانت تتبع ملامح وجهه وتختزنها في ذاكرتها ... 
(.غصون تبي ترجع بيتهم . قلت لها اذا فيه احد من العيال ارجعك معه .. اشوى انك جيت كان بترجع مع السواق لحالها
قالت غصون بحرج ( ما فيه داعي .. برجعه معه ..عادي .. حست ان جملتها مالها داعي ..اصلا ماعرض خدماته حتى ترفضين 
ومع حوار عقلها سمعت صوته اللي يحاكي روحها ( يالله هذا انا جيت .. انتظركم في السيارهـ !!) وطلع 
طول الطريق وصوت خالد الفيصل يغطي سكون الصمت اللي اشتغل على ابيات عذبه 


مابقي بالعمر مقدار ماراح فيه 
كل مازل يومٍ ... يوم بالعمر ولى 
مايعرف الجمر مثل الذي يكتويه 
احد يدفا بناره ... واحد فيه يتصلى

مد يده وسكر القصيده مايبي يسمع باقيها ولا يبيها تسمع قالت نجلاء ( خلها فيصل ..ابي اسمع 
قال بكلام مبطن يقصد شين يبيها تعرفه ( كلام يانجلاء وش تبين بالكلام .. ضاع العمر وحنا نرجي كلام ..خلينا نعيش بدونه ..

ولما نزلت قالت بصوت حاولت تجمع نفسها فيه ( مشكورررر ..
ووصلت الرساله .. ذبحت باقي المشاعر .. وانحرت الامل ..
وخلت فيصل ضايع بين صوتها صوت قلبه وصوت عقله





غالية الام الحايرة بين اثنين شفى العنيده .. الكئيبه .. وخالد الغير مبالي ..العصبي ..
كل ليله تنتظر خالد اذا تاخر .. وتمر غرفته تفقده لايكون طلع وهي ماتدري ..


بندر اللي رجع ولقى امه جالسه لحالها في الصاله عند قناة بداية .. باس راسها ..وتمدد على الكنب وهي جالسه تحت قباله على الارض .. رجع يجلس جنبها وينوم على رجولها ..اخذ يدها وباسها .. كانت على راسه تمسح على شعرهـ 
(يمه للحين زعلانه علي ..
قالها ونظراته لوجها المبتسم وماتكلمت وعرف ليش للحين زعلانه حلف لها ( والله يمه عجزت ا ر ضـ ـيـ ـه هو اللي مايبي يكلمنى وش اسوي ..اغصبه يرضى ..

دخلت شفى لابسه شرشف كبير وتحته بيجامه ليموني برمود ورافعه الشرشف وطلعه رجلينها ومغطيه نفسها من فوق شافتها ام فيصل وضحكت على شكلها واشرت لها تنزل على رجولها وانتبه بندر لحركة امه ورفع نظره لمكان ماتاشر ورفع حاجبه ورفع راسه يشوفها زين ( ام كراعين .. عندنا ياهلا يامرحبا ..
ضربته امه على راسه ورجع يسنده على فخذها وهو يضحك ( استح على وجهك.. تعالي يمه روحي لنوف شوفها في غرفتها ..
شفى كانت مقهوووووورة من بندر كل ماشافها طلع لها لقب جديد .. ام عصاقيل .. ام كراعين .. ام عراقيب .. الظاهر الاخ مفتون في رجولها ..وقالت بصوت واطي وهي تنزل كيسه على الارض ( لا خالتي بروح .. هذي لنجلاء نستها معي ا غـ ـر اضـ ـهـا ..
قال بندر ( تصبحين على خير ودفي كراعينه ولا عاد تطلعينهم ثاني مرة ..تستري ماتعرفين الستر ..
طلعت وهي تحاول ماتبكي .. غثيث .. مغرور ..تحس بنار في راسها من القهر ..يحب يفشلها .. يمون بقوة .. 
قابلتها نجلاء وقالت لها بصوت مخنوق ( شوفي نسيتي معي اغراضك وجبتها لك ..
حست نجلاء انها تبكي لان شفى مازالت مغطيه وجهها .. سالتها نجلاء ( وش في صوتك تبكين ..
صارت تمسح دموعها وتحاول تمنع نفسها لاتصيح زياده ( المغرور الدب الخايس ..
قالت لها نجلاء ( بندر هاه 
بكت شفى وهي تهز راسها وتشاهق ( ايه .. كل ماشافني .. صار يرمي كلام .. تراني متربيه .. الستر زين ومدري وشوا .. وانقطع كلامها وهي تشاهق ..
(احم احم .. كان صوت فيصل وتغطت شفى وطلعت لبيتهم وسال فيصل نجلاء ( شــــ فيها ؟؟
ضحكت نجلاء ( اخوك معقدها ... هههههههه 
ودخلت الصاله وراها فيصل وهي تسمع امها تكلم علي بندر لانه احرج شفى 
قال فيصل ( وش قايل لها البنت تبكي ..
قال بندر بعيارة ( قلت لها انا مفتون في كراعينك هل تقبلين بي زوج لك .. رومنسي اخوك .. وغمز بعينه 
ابتسم فيصل على رجته وقف بندر يبوس راسه (مابغيت ترضى ... 
دفه فيصل بخفيف وهو يطالع عيونه وكلام عيونهم يكفي وابتسم له بتسامح وقال له ( اذا رجعت لسهرك وخبالك .. رحت وخبطت شفى وخليتك تحسر عمرك كله على كراعينها ...

ضحكت نجلاء وام فيصل تمسح دموعها ونوف نازله وسالتهم ( وش فيكم مجتمعين ؟؟
قالت نجلاء لها ( انتي دايم الارسال مفصول عنك .. مايرجع لين يكتمل المشهد ..خلي غيوض تقولك انا بروح انام ..

انتهى الجزء



(10)
(الحيرة)

صراع الوجدان بين امرين حيرة ..عجز.. تعب روح .. تقرب .. ولا .. تبعد.. والاصعب لما تاخذ قرار وتحتار صواب ولا خطاء .. والاشد قسوة لما تحتار في نفسك ...من انا ؟؟



طلع من الدكتور له ساعتين .. خلص بعض الاشغال .. وباله مو مركز .. روحه تايهه .. شوقه الكبير ضربه الخوف وهزه .. وثقل على انفاسه .. وتعب النفس ياثر على الجسد ..مشتاق لــ روحها الشفافه.. وطبيعتها الهادية .. وخايف انه مايقدر يتعرف عليها بعد ماعرفها .. احساسه بالحيرة لازمة اول ما عرف سرها .. وتجاهله مدة وكل مرة يزوره .. احساس غريب .. الم.. قاسي .. صعب ..ويرجع يبتسم بشوق وامل للجاي ..







مهارجعت بيت اهلها بعد زيارة ال سلمان تاخذ عيالها ناصر دخل المجلس وهي دخلت ولقت امها وتهاني جالسات يسولفون ..راحت لعيالها تجهزهم ..وطلعت لامها وتهاني اللي يتفقون على تفاصيل الرحلة اللي بيروحونها مع سالم اصغر اخونها ثانوية عامه
سالت امها( متى موعد رحلتكم ؟؟..
ردت عليها ( المغرب ..
سالتها بضيق ( يعني مانتي بحاضرة الزواج ..
ردت امهابسخرية (لا .. انتي و الجازي (ام ماجد)تقومون بالواجب ..
قالت تهاني وهي تتامل اظافرها ( اصلا الجازي تحب هالنوعية من المناسبات .. نفس المستوى ..
رد مها ( ليتك تقدرين الناس وما تستصغرينهم .. وبعدين هذي في مقام ام رجلك .. ولا علشان ماتحب المجاملات والنفاق صارت دون المستوى ...
قالت تهاني بتمفت ( مها تراك ازعجتينا .. ترى كلها واحد معقد رجع زوجته ..
مها استغربت راي تهاني ( معقد .. من قال ؟؟
عدلت جلستها وهي تقول (يكفي يا حبيبتي انه .. متزوج مرتين وكل مرة مايكمل سنه مع حريمة ..
قالت امها ( خلونا من هالسالفه .. انتي حاولي تقنعين يوسف لانه يسمع منك .. خليه ياجل زواجه شوي علشان يمدينا نرتب له .. هذا ملكته بعد اسبوعين ومحدد الزواج بعده بشهر ..
(يمه يوسف يبي زوجته تروح معه وهو حر ومتفق مع ابوي وعمي .. وش بغير انا في رايه ..وبعدين الحجز خلصه واتفق معهم وحتى الكروت طبعهم ..
قالت بحيله ( كل هذا مو مشكله دامه ماعزم احد للحين.. ابيك تحايلينه كود راسه يلين ..قولي حرام تخلي البنت تاجل دراستها ومن هالكلام ..انا تعبت معه ..يبي يفشلنا .. وهو هالعرس اللي مثل وجهه
وقبل لا تعطي امها وعد اتصل عليها ناصر اللي يبي يسلم على امها __ مجبر اخاك لابطل __ مجبر على الابتسامه مجبرعلى مجاملاتها مجبر على احترامها ...
كان لام صالح (ام مها ) تدخلات كثيرة في حياة ناصر ومها خاصة بداية حياتهم وكانت الاساس في كثير من مشاكلهم والسبب هو ضياع شخصية مها وانقيادها لامها ... ومع كثر المشاكل فرض ناصر شخصيته.. وصارت التبعية له .. وكانها دولة كل يوم تابعه لنظام ..مالها حكم على نفسها ..





فيصل طلب من نجلاء تسوي له عشاء خفيف لانه ما يحب الاكل الدسم في الليل .. تبرعت نوف تسوية بحماس ..ودخلت المطبخ ومعها نجلاء اللي جوعانه ..سالتها نوف ( وش رايك اسوي شاندوشات كودو ..
اشرت بيدها ( لا..سوي هوت دوق مع الفلفل المخلل والجبن مشتهيته .. .. وفصول سوي له بيتزا ..
طلعت الفلفل الرومي وهي تقول لنجلاء ( طيب قومي ساعديني وطلعي الجبنه والهوت دوق ..
قالت بعجز وهي تمد جسمها وساندته على طاولة التحضير ( يوووووووووووه تعبانه النوفي مقدر تكسرت رجووووولي في السوق ..
قالت لها نوف ( اصلا لو توك قايمة من النوم صرتي تعبانه ..
قربت من خدها وباسته ( اصلا اللي عنده اخت عسل وطيوبه مثلك ..يطلب ويتمنى .. وضمتها وهي تضحك على تعابير وجه نوف اللي مضيقه عيونها وكاشفه عيارتها ..( روحي جيبي عبودي عند تركي .. صاير هالايام مايفارقه حتى في النومه
( من عيوني ..واشرت على عيونها .. وجعت تبوسها بقوة ..
دفتها بكوعها وهي تقول ( ما قول غير الله يعين اللي بياخذك ..
دخلت امها (والله يمي ..مايندرى عن الحريم بكرة تلقينها شايلته على راسها.. وحنا مطلعتن روحنا ..
ضحكت نجلاء وهي تقول (اكيد بشيله على راسي محد مدخلني الجنه الا هو ..
ولفت على الباب بتطلع شافت فيصل يبتسم تفشلت وحست نفسها في فرن واذنيها تدخن خاصة ملامحه سد عليها الطريق وهو مركز عليها نظراته قاصد حركته يبي يحرجها....طلعت وامها تضحك ( جيل مايستحي ..الله يجيرنا .. فيصل باعتراض ( نوف لاتعبين نفسك شي خفيف ..
قالت له وهي تدف امها ( من غير مطرود خلوني اشتغل على رواااااااق ..
وامها تحاول فيها .. لكنها همست لامها ( انا ابي اشغل نفسي ..خليني على راحتي ..يالغالية ..









راشد طول الشهر ما يرجع لبيته الا اخر الليل بعد مايخلص شغله ويمر بيت ابوه يجلس معهم ..وبداء هاجس فكرة الزواج يكبر في راسه .. مع ان قلبه مع المتمردة ام لسان طويل .. يحبها مع كل عيوبها .. وحبه لها هو اللي مصبره..ويخليه ياجل الفكرة كل ما عزم النية ..
ماجد اللي بداء يوسع تجارته .. ويحاول يركز في مجال علشان يبني لنفسه اسم مثل ابوه ..ويكون نفسه .. وماينكر مساعده اسم ابوه ودعمه المادي له .. لكن تركيزه يضيع منه لحظات ويفكر في نفسه 33سنه للحين ماتزوج متعب اللي بنفس عمره متزوج وعمر28سنه وعنده ولد وكل اللي بعمرة متزوجين الاهو .

اجتمعو الاخوان في يت ابوهم بعد الساعه 11 كل واحد رجعن من مكان .. دخلوا على ام ماجد وهي جالسه لحالها ..
(السلام عليكم .. سلموا الاثنين بصوت واحد
(وعليكم السلام .. تاخرتوا علي .. انتظركم على العشاء .. 
سالها ماجد ( .. ابوي رجع ..سألها وعينه على ساعته
(ايه رجع وتعشى ودخل بنام .. تبون عشاكم اللحين ..
(ايه الله يعافيتس يمة .. تراني ميت من الجوع ..قالها راشد وهو يزفر بتعب
قال ماجد بتنهيدة ( ايه والله ..
( الحقوني على السفرة بروح احضره ..
ماجد وقف طالع مر من دورة المياة وغسل ايدينه وهو يسمع هناء تكلم ( طيب متى موعدكم.. اها بس اخذتوا الموافقة ..يارب مايكون قبل زواجي..طيب تجهزتي لبكرة ..هههههههه للحين في بالك .. ودي بس مقدر مستحية وزواجي قرب ..رفعت نظرها لماجد ... طيب سلطوووووونة حبيبتي روحي لشغلك واذا فضيتي دقي علي .

غرفة طعام متوسطه بلون خشبها العسلي بشكلها وتصميمها الفخم .. وتحتها سجاده بنفس لونها بتفرع اللون الاخضر لرسمة اغصان وورق شجر على حوافها.. ومكتبة في الزاوية تضم اطقم خزفية وصينيه بشكل مرتب وانيق.. تحتفظ فيها ام ماجد .. بعد ماتشتريها في سفراتها لان عندها هوس بالمواعين الصينيه والخزفية ..
دخلت هناء مبرطمه وجلست جنب راشد ..عدل جلسته .. نظراته لماجد اللي دخل بعدها ..وكانه يستفسر منه ...جوابه هز اكتافه بمدري.. سالها راشد.. ( كن الجو غيم 
ردت بابتسامة مجاملة لراشد ( تعبانة شوي ..ضمت شفايفها بضيق .. 
..(وش فيها ...ساله راشد بهمس
قال ماجد ( مدري .. 
وهم يتعشون قالت لها امها (هناء .. شفيك يمة .. تعشي ..
نزلت الملعقه اللي كانت تحركها ( مالي نفس الحمد الله .. شبعانه ..
قالها راشد يبي يحرجها ( ليكون هذي حركات دلع العرايس .. قبل زواجهم ..
قاله ماجد ( لحظه خلني اشوف وجهها واعطيك النتيجه .. لف يناظرها ..عيونها مليانه دموع .. وخشمه احمر ..
قال ماجد ( افااااااااااا ..
وقامت وتركتهم على السفرة ودمعة عيون امها .. وهي تقول ( الله يهدي سالم اقوله البنت صغيرة .. خلها هالسنه على الاقل ..
قال ماجد يطلع امه من مودها ( وانا بعد صغير .. خلوني لسنه الجاية ..
ابتسمت امه قال لها ( ذنبي في رقبتكم .. 
ضحك راشد (ههههههههه .. وانا بعد زوجوني .. محد احسن من احد ..
ردت ام ماجد( مابقى الا ازوجك .. فيه احدن هالغزيل عنده ويفكر ياخذ عليها ..
( انا ابي عزيل ثانية معها ههههههههههه 
قال له ماجد ( زوجوني بعدين افتحوا له مشروع غزلان ... 










( اذا تبيني اعرس .. انتي اختاري وانا ماعندي مانع .. الا غصون ..
(ليه؟؟ .. سالته وهي ضايقه 
( البنت عيوف .. ماتبيني .. قالها بقهر بطنه باستخفاف وسخرية
(تستاهل .. كانت لك وانت اللي ضيعتها .. 
(خلاص .. مايفيد كثر اللوم انا غلطت .. وهي خذت حقها وزياده .. 
(وش حقها عمرها اللي راح .. وهي بين رضى ابوها وجدها .. وبين متى تقرر تاخذها ...كم سنه حجرتها !!
(وكم مرة خطبتها ؟؟ قالها فيصل بعصبيه ماقدر يخفيها 
رجعت تفتح المواضيع القديمة وهي تقول ( اجل جدك يعطيك اياها قدام عمانك وتعيفها .. وتبيها تاخذك..
سكت فيصل .. وطال الصمت بين الاثنين لحد ماقالت امه برجاء..
(شوري عليك .. ترجع لعمك .. دامه تراجع في رده ويبيك ..
ابتسم فيصل ( ماهي من نصيبي .. الله يوفقها .. وكانه يعيد كلام عمه له ..

نزلت نوف العشاء وهي تقول بروح لنجلا تجي تتعشى معك ... طلعت وهي حاسه ان الجو مكهرب بين امها وفيصل .. اللي .. وقف يبي يطلع ماعاد له نفس في شي ..




الضيق كاتم على انفاسها .. والدموع عصتها ... وش اللي يزعلني .. ما يستاهل .. دموعي .. مشاعري .. تفكيري .. اهتمامي .. شـ صار باغصون ؟؟... كذبتي وصدقتي الكذبه .. عمرهـ ما حس ولا راح يحس .. ماتبتي .. حبيتيه وكان حلمك.. ويومنه قرب للواقع عافك .. وطعنك في الصميم .. 
وش فيني علشان يعيفني اول ... ويحيرني .. ويذلني .. اللحين .. 
(غصون ..
( هاه .. احم احم .. تنحنحت لعل البحه تروح .. 
( متى جيتي ماشفتك وانتي داخله ..
ردت عليها بمزح تخفي المها ( هارررررررتك روشان .. معمي عيونك ... 
(ههههههههه فديت عيونه.. 
ببرود تخطتها لدولابها ترتب اغراضها وتنزل ساعتها ... سالتها عبير ( شفيك ؟؟
(مافيني شي .. ليه تسالين ؟؟
(ماسالت الا حاسه ان فيك شي ..
فتحت المرطب وحطت منه وهي تقول ( صايرين حساسين يا ال سلمان والاحساس عندكم مشاء الله ..
تاكدت من نبرة صوتها انه مضايقها شي ( غصون .. شفيك ؟؟
ردت بعصبيه ( اففففففففف ما فيني شي خليني انام مصدعه ... زفرت وهي ترفع الفراش وتغطى فيه ..
وعبير في الجهه الثانية سكرت النور وطلعت .. وعندها شي بتقوله لغصون و الوقت مو مناسب ..


هناء اللي ضاقت عليها خوفها من حياة جديدة واللي يزيده بعدها عن اهلها لان يوسف يحضر الدكتوره في جامعة موته الاردن .. في المحاسبة الادارية .. واللي مابقى عليه فيها الا فصل..
وقررت تاجل الفصل الجاي من الدراسة علشان زواجها .. و سلطانه بعد بتاجل معها لانها بتروح مع امها .. تعالج واللي طلع لقت موافقة بعلاجها خارج اللملكة ..
وفراق اهلها وصديقتها .. يعز عليها .. واحساسها بالوحده الجاية مخوفها .. ماتعرف يوسف اللي عمره كله قضاه دراسة وخلص الماجستير وبداء في الدكتوراه .. ماتعرف الا زوله من بعيد حتى ملامحه .. صوته .. اطباعه اخلاقة .. ما كنه ولد عمها .. واللي يزيدخوفها امه القوية .. صاحبة السلطة على الكل .. 
دموعها ما وقفت وصوت بكاها صار اعلى ماتتحكم في نفسها حالة شتات وخوف .. وحزن تعيشها .. 
دخل ماجد عليها .. وهي تبكي ( هناء .. 
وزاد صياحها وهو مايعرف يتعامل مع البنات فما كان منه الا انه سكر الباب وجلس ينتظرها تسكت ولما طولت ترجها ( الله يهديتس لو تجي امي وتشوفتس كذا ضاق صدرها زياده .. على اللي فيها توني قايس سكرها مرتفع وتعبانه ..
حاولت تهدى وتمسح دموعها وهي تناشق وتقوله ( مقدر اسكت .. ورجعت تبكي وشكلها يضحك خلى ماجد يضحك عليها .. وماعرف يسكتها فاستسلم وطلع وهو ناوي يناديها تجلس معهم لان امه ضاق صدرها .. رجع وجلس معهم ..
سالته امه ( وين هناء ما نزلت معك .. قالها ( بتنام ما تبي تنزل .. 
ساله راشد بعيونه وينها جاوبة الثاني بتمثيل البكى بملامح وجهه .. وام ماجد جالسه بينهم ماتدري وش السالفه .. قالت لهم وهي توقف وباين عليها الضيق من حال بنتها الكئيبة ( بمر اشوفها .. وبتسنن عندها ..
قالها راشد ( لايمة لاتطلعين فوق!! روحي لغرفتك تسنني ونامي انا بروح لها .. اللحين ..
غرفة ام ماجد تحت في الدور الاول لانه عندها الم في الركبه ماتقدر تطلع الدرج .. طلع راشد لـ هناء وماجد لغرفته ..
طق الباب وفتح الباب بعد مدة ما سمع صوتها دخل عليها وهي تحاول تغطي وجهها باللحاف .. ابتسم على حركتها نفس يومها صغيره .. شغل النور وهي تشد اللحاف وتغطي وجهها ( سكره ماجد بنام ..
(قومي بكلمك يالصياحه ..
استحت من راشد وهي نايمة كذا رفعت اللحاف وجلست تمسح وجهها وترتب بيجامتها القطنية .. ببطلون موف مقلم بنفسجي وتيشرتها موف سادة .. وتدور شي تجمع شعرها الغجري الاسود المموج ..جمعته على جنب ولفته ومسكته بيدها وهي منزله راسها ومستحية من راشد نادرا ما يدخل غرفتها مو مثل ماجد متعوده عليه ..
جلس على الكرسي الهزاز اللي في غرفتها .. وهو يقول بمزحه ( تشتغلين تريكوا وانتي جالسه عليه .. 
ابتسمت على خياله .. وقف وهو يقول لها( يدوخ مدري وش تبين فيه .. وجلس على كنبة كبير بيضاء وهي تتابعه وهي مبستمة .. وتحس بشعور غيريب انه جاي وجالس عندها ..( تعالي ابيك ؟؟.. استغربت منه لكنها وقفت قدامه وسحبها من يدها وجلسها جنبه وحضنها وهي مستحية (يوم كنتي صغيرة تحبين تجلسين جنبي ..و وتروحين معي .. تذكرين مسجل سيارتي الاوله وش سويتي فيه ..
ضحكت تهز راسها بلا قال (سبحان الله يغير ولا يتغير كنتي ولد خالص ..اجل يامجرمة تعبين المسجل ببسي ..
قالت له ( اناااااااااا ههههههههههه ..
ضحك وهو يكمل سوالفه معها .. ومن قصة لقصة ... ومافيه احلى من ذكريات الاخوان .. وخاصة لا صار فيه تفاوت في الاعمار بينهم او تقارب مابينهم الا سنه .. تصير كلها اكشن ...فكيف براشد اللي عاش كل تفاصيل حياة هناء .. من يوم ميلادها وهو ابو 17 الى لحظه كلامهم وهو في37سنه...


فيصل قضى ليلته بحيرة ماهي اكبر من حيرة متعب ونوف اللي طلع خطت الغيم صبح زواجهم واستفبلته بمطر خفيف .. ونهار الشتاء قصير انتهى .. بغروب لشمس ماطلعت ودعتهم بمطر سحابها .. وكان الشمس غارت ... من شمس ال سلمان .. المشرقة في اليلة باردة دفتها مشاعر المهنين .. قلبها اللي زادت دقاته ورجفة داخلها تنكعس على نظرتها ورجفة ايديها ..الجامدة ..مدري من برودة الجو ولا من وحشة داخلها .. الضايع متشتت .. ماله شعور باي مشاعر ..تحرك دبلتها في صمت .. لحالها ..مامعها احد في غرفتها .. طلعوا البنات من ربع ساعه ..ومابقى الا هي وصوت الساعة اللي يبجبر عيونها تلاحق عقربها ..



عقاربها اللي متعب لو بيده مشاها وما انتظر ليل الشتاء الطويل.. يبي دفى قربها ..وحلاوة وصلها .. وسحر عيونها .. ولحن صوتها ..وسكرت عطرها.. في كلها ذايب .. والدقايق واقفه في طريقه لها ..وعلى حركاته يبتسم ماجد .. وراشد اللي جلس مع ناصر اللي طلع من ثواني لـــــــــ فيصل يتعجله يدخل متعب الساعه 10 بناء على طلب الجد اللي ماجاز له تاخير متعب لها الوقت ..

بندر ما وقف جواله مكالمات ومنها يرد عليها ومنها يسكرها ومايرد .. فيصل مشغول بالحضور وكان الرجال اكثر من الحريم ..اللي ماحضر منهم احد الا الاهل القريبين حيل ..والبنات كانوا مبسوطين حيل ..وشايلين هالحفل الصغير بحركاتهم وضحكاتهم ..


عبودي اللي لابسن ثوب ويقلد تركي في كل حركاته خاصة نسفه لشماغ ومشيته وجلسة وكل شي وصاير مثله الاعلى ..كانت نظرات متعب عليه .. يبتسم له .. ومع كل ابتسامة يلقاه واقفن عنده ..كنه يقول هذا ابوي .. وانا ولدهـ .. بنظرة من فيصل ومع دخول الرجال للعشاء تقدم متعب بثوبة الاسود وشماغه الاحمر من فيصل اللي قال ( لا تعشيت متى تبي تسري علشان اعلمهم ..
قاله متعب في خاطره اللحين موب لازم عشاء لكن فضل يقول ( انت عارف اني بجلس مجاملة فعطهم خبر من اللحين ..
ابتسم فيصل ودخل معه للعشاء .. وطلع يكلم امه اللي طول الوقت ماوقف لسانها من الدعاء .. وكان نوف اول مرة تعرس .. ومع وقفت ام فيصل .. لاحظتها نجلاء وهي بين البنات وخنقتها العبرة .. واستاذنت منهم وراحت معها .. 


النور اللي بهره اول مادخل.. والحلم اللي انتظره.. جالسه جنبه بهدوء .. سمى بالله وشغل سيارته .. وصوت القران يبعث السكينه بصوت الشيخ احمد علي العجمي ... ملى النفوس سكينه ..بهدوء صوته .. 

القارئ أحمد بن علي العجمي رواية حفص عن عاصم
>>المصحف كامل (لاتنسوني من صالح دعائكم )

ابتسمت براحه .. بعد ماكانت مبعثرة .. انشرح صدرها لانها تحب صوت القارى .. ومتعب متعود يشغله .. فهالشي كسر الجمود .. ويمكن سحر الذكر .. اطمئتة له النفس وهدت .. وارتخت الاعصاب المشدوده وسكنت .. د الاشارة التفت متعب .. يناظر الجهه الثانية بعيد عنها ..وتركيزه على الايات .. لان وجودها يشده عطرها يوصله ريحته وانفاسها يوصله صوتها .. يحس فيها بادق شي تسويه حتى اصابعها المشدوده اللي ارتخت لاحظها ..وبارتياح جلستها .. وصلوا .. للفندق اللحجز فيه .. ونزل ونزلت معه مخدرهـ بهدوء الجو الي كانت فيه وانصدمت ببرودة الجو اللي طلعت منها صوت خفيف منه ابتسم متعب وهو يمسك يدها الدافية عكس اللي توقعه متعب تكون جامده من التوتر ..كانت يدها في راحت يده مرتاحه مثلها .. وتمشي معه واغراضها البسيطه في شنطة يد جلدية صغيرة معها .. واكيد اشياء بسيطه تحتاجها وملابس في شنطة صغيرة .. نزلها عامل الاستقبال معهم ..



تركي اللي قال لعبود ان امه راحت معه ابوه الصغير راح لجدته يسالها ببرائه ( ليش يروحون ؟؟
(بكرة بيجون ؟؟
سالها ( امي راحت لدكتور ..
ضمته جدته ( لا يابوي بسم الله عليها .. راحت وبتجي بكرة.. تنام عندي اليوم ..الصغير اللي يحس بشي غريب وحتى ان امه دايم تحكي عليه عن حياتهم الجاية وصارت تشرك متعب فيها .. ومع كذا مو متقبل انهم يروحون ويتركونه (ابي امي ..
وكانه بداء بيبكي فخذته نجلاء واتصلت على فيصل ياخذهـ.. هو اللي يعرف له ..

قبل دخوله مع نوف تاخر عن الباب دقايق ليطلب العشاء مع انه موصي من زمان والسبب يجمع نفسه متعب نزل جواله على التسريحة ومالقها استغرب ..سكت ثواني قبل يسلم.. مبهور في هالفتنة بثوبها الذهبي بتصميمة الهادي وفتنته في جسمها المتناسق في تفاصيله ورشاقتة المايلة لنحافة .. وشعرها الاسود اللي تحت اكتافها بتدرج وبلمعته ونعومته ..وملامحها اللي ابرزت نعومتها بمكياجها الهادي.. دق جواله .. ورفعه يشوف من لقى الاتصال من ماجد .. ضحك وابتسمت قال لها ( ماجد .. متحدي اني بقفل جوالي اسبوع ههههههههههه ضحك وهو يشوف وجهها يتوهج بحمرة الخجل اللي زادها سحر ..ونزل نظره للجوال يحطه صامت ولقى رسالة فتحها وهو يهز راسه على الازعاج في هالوقت كانت بس تبي تحط يدها على صدها تخفف دقاته المجنونه .. رفع نظره لها مبتسم وتلاشت ابسامته من نظرة عيونها


اتنهى الجزء على جمال مشاعر صادقة وسيبدا القادم معها :)


وردة الحب
حبيت من طرف واحد 

الله يسلمكم حبايبي وهذا جزء جديد 
ــــــــــــــــــــــــــــــــــــــــــــــــــ ــــــــــ

(11)
يبقى الحب
يبقى دوما رمزا لمشاعر انسانية سامية .. وظلما عذرا للافعال المشينه ..
يبقى الحب
المحفز لحياة القلوب .. .. يحيي قلوب ميتة .. بكلمات .. بعبرات .. والحب في نظر الغير خطيئة جريئة ..مالها حسنات ..
فالحب اكبر واسمى من وصفنا له..ولا تفي كلماتنا في كلامنا عنه .. 




رفع نظره لها مبتسم وتلاشت ابسامته من نظرة عيونها.. من سحر نظراتها لمعة عيونها..اللي نزلتها بخجل .. قرب منها ..رفع وجهها.. وقال بصوت هامس (طالعيني؟؟ .. غمضت عيونها .. من صوته اللي وصل لاعماق روحها اللي انجذبت له.. رفعت نظرها له ويده على ذقنها ويده الثانية على كتفها العاري ..ناظربعيونها يدور اللي شافه ونزلت عيونها.. باس جبينها .. رجولته تصارع خجلها ..ومحبته في كل مرة تكبر ..يده على ظهرها .. قربها منه..بين يديه.. تغرق في دفى مشاعره .. وجنون دقات قلبه.. بعدها..يومنه حسها ساكنه بهدوء.. جال بنظرة على ملامحها.. بصوت هايم قالها ( تعشيتي .. ؟؟ هزت راسها بلا وهي تقول (مالي نفس ..
قال لها (واذا علشان خاطري .. ابتسمت وهي ترجع شعرها وراء اذنها .. ماسمع جواب منها ( انا بطلع واذا ماجيتي بعرف الجواب ..
طلع من الغرفة لصاله ومع طلعته تذكر انه يبي جواله يكلم عبد العزيز يسال عن امه وعلاجها .. ولما دخل لقاها جالسه مغمضة عيونها اللي بللت وجهها ويدها على صدرها ..شكلها صدمة و لف يتراجع لبرى .. ما يدري شفيها ..ومن متى تحبس هالدموع؟؟..




بعد رجعت ام ماجد من حفلة نوف ومتعب دخلت البيت واستلمتها هناء اسئله ماخلصت وام ماجد تعبانه تبي تنام .. والثانية تسال عن ادق التفاصيل ..وراشد جالس معهم .. بعد رحلة تهاني قرر يجلس هالاسبوع عند اهله احسن له ولعياله ... خصوصا ان ام زوجته مسافره بعد ... وكان متضايق .. لان تهاني راحت من غير مايشوفها ..قالها بوصلك للمطار .. ولما وصل للبيت لقاها رايحه لا اهلها .. وارسلت رسالة تتعذرت بانها ناسية .. وان امها تبيها قبل الرحلة .. علشان يرتبون بعض الامور ..
..مافكرت اصلا فيه .. حماسها للسفر اعماها .. يبودها ..بيشوفها بيكلمها قبل .. في مكالمتها
..خلها نبرر وتعتذر ..سكت ..خايف يتهور ويقول شي يندم عليه ..وماعاد رد على مكالمتها اللي بعدها ..

قالها راشد متنرفز (خلاص هناء خلي امي تروح تنام ..ازعجتيها..
دخل ماجد معه سمية ماجد ولد راشد عمرهـ اربعه سنوات (السلام عليكم ..
ردوا عليه وجلس ماجد جنب امه وقال لها ( هاه انبسطتي ..
(الحمد الله .. جاوبته باقتضاب .. رجع يسالها (هاه لقيتي اللي قلت لتس دوري عليه ..
سالته بغباء متعمده ( وش ادور ..
(وش تدورين بعد .. ابي مرة .. ابي اعرس ..كمل بصوت باكي ( حرام عليتس يمة متعب معرس ثلاث مرات .. وهو اصغر مني ..( اعوذ برب الفلق ... اذكر الله .. قالها راشد وهو يضحك ..
(الله يهنيه .. ..وكملت .. انتي اللي مزعجنا ابيها كذا وشكلها كذا .. وكل ماقلت لك وحده قلت ما تجوز لي ..لو ان ودك بالعرس كان اعرست من زمان ......قرب منها وضمها بقوة وهو يبوس كتفها (انتي فصلي وانا البس ... (اشهدوا .. قالتها امه وعينها عليه ...فتح عيونه ( الله اكبر تشهدينهم علي ... ضحك راشد وهناء 
وامه تقول ( نسيت بنت فايز اللي خطبنها انا وخالتك منيرة .. وهونت ماتبيها .. الحمد الله انه تلميح ما خطبنها رسمي .. فشلتني عندهم ..حك ذقنه اللي على كتفها وهو يقول ( قصيرة .. يازيني امشي مع وحده شبر ..
هز راشد راسه وهناء تضحك على امه اللي تضربه على كتفه بخفيف ( مالت عليك ..من زينك ذلحين تشرط ..
قال وهو يتنهد بتمثيل ( بلاتس ماتدرين عن ولدس.. ياكم عين بكها وقلبن ولعه .. >>>يمدح نفسه كنايه ان الكل ميت فيه 
قال راشد ( عجلي يمه ودوري له مرة .. لا تهور وازوجه شغالتي .. الولد منتهي ..
ماجد سال مجود الصغير ( شغالتكم حلوة ... هز الصغير راسة بـ ـــــــــ ايه ...
في هالوقت طلع راشد يرد على مكالمه من تهاني ..







كانت متمدد على الكنب وراسها على رجل سلطانه يسولفون ..عن البنات واشكلهم وسوالف البنات قالت سلطانه وهي تضحك ( شفتي الرجه نجيلاء .. يوم شافت ام ماجد بغت تنهبل .. وكل شوي تقول ام المزيون لا احد منكم يقرب منها .. بذبحكم ..هههههههه
ضجكة بدور (ههههههه حتى انا قالت لي ..بعدين قالت يوووووووه انتي مرفوع عنك القلم ..هههههههه
(فديتها عليها غباء ودلاخه احيانا هههههههههه 
(وش رايك نخطبها لعزوز .. ظنك تصلح له تغير من ضيقة الصدر المزمنه اللي فيه .. هبل فيه الجيش ونقلاتهم له كل شهر مكان.. خلته دايم مكتم ..
(حرام عليك تبين البنت يجيها اكتئاب منه .. تلقينها منتحرة .. اسبوع عرسها ..
ضكوا الثنتين ودخل عزيز معصب من عقدة حواجبة وزفرته وهو داخل وضحكوا زياده .. قالهم بنفخه (خير وش فيكم محششين على اخر الليل ..
قالت له بدور ( ليه ممنوع نضحك اخر الليل .. ياحضرة الا وش رتبتك ..>>تبي ترفع ضغطه زياده 







نجلاء كانت متضايقه خاصة وعبودي يبكي .. دايم امه تروح وتخليه وياما نام معها او عند امها ..لكنه الليله فقدها ..
قالت ام فيصل بمتاثرة بصياحه (كل يوم تداوم وش حليله ما يفقدها ..ماهو بيخالف حتى الليل ينام عندي ولا مع نجلاء
قالت غالية وهي تشوف ام فيصل متاثرة (كله من تريكي .. لسانه طويل ذا الولد ..فطنه على شين مايدري عنه ..
نجلاء لفت على شفى اللي مسنده راسها لفوق وسرحانه ( هيه .. انتي ..
(نعم.. خير... وش تبين؟؟ ...
(ياشين الاخلاق .. لا تنافخين ..ما ابي شي الله لايحدني ...انقهرت منها شفى وكان قدامها قطعه كاتو في صحن شالتها وحطتها بوجه نجلاء اللي بعد ماستوعبت اللي صار كان شفى واقفه وراء ام فيصل تحتمي فيها ( في وجهك ياخاله ..
ضحكت ام فيصل على وجه نجلاء وهي تمسحه وتمسح اللي على صدر ثوبها الاحمر الشيفون بقيطان مخمل اسود على الصدر وكان بقصه فرنسيه بكسرات تحت الصدر.. وشعرها رافعته بدون اكسسوار وشكلها كان هادي وحلو وعاتبت غالية شفى ( حرام عليكم تلعبون بالنعمة .. غيركم يتمناها ..
شفى تبرر بدلع وهي تلعب في شرايط فستانها البحري المموج بوردي وموف طويل مزموم من فوق بشرايط بحرية وشعرها المدرج لحد اكتافها تاركته بلونه الاسود.. (قهرتني .. .. وحركت حواجبها لنجلاء اللي تبتسم بمكر
( والله ما اعديها وانا بنت محمد تشوفين يالجراده .. ياام عصاقبل .. بروح اغير ملابسي ..
غالية طالعت بنتها بلوم وماجاز لها تصرفها .. وسكتت .. وشفى لاحظت ان امها ضايقه ..قالت تبي تهرب دام نجلاء طلعت ( حتى انا بعد بروح .. اكيد الرجال طلعوا ... وطلعت مع باب المطبخ الخلفي على مطبخ بيت جدها وهي طالعه ورافعه فستانها والشرشف الكبير الابيض حست بشي بارد عليها وشهقت وصرخة بصوت عالي .. (دببببببببببببة ..
قالت نجلاء وبيدها علبة مويه فاضية .. تشوفها تنفض.. الشرشف وثوبها.. غرقانين ( كما تدين تدان .. دخلت عليها شفى وثوبها ثقيل من الموية والجو بارد وصارت تلحقها ونجلاء متمسكه في الخدامة .. دخلت ام فيصل على الصراخ ( وش جاكم .. 
ودخل بعدها بندر مع الباب الثاني معصب ( خير .. وش فيه ؟؟ انهبلتن .. الصوت واصل اخر الشارع ..
قالت ام فيصل ( خلص رح انت ..كانت شفى متخبية وراها وترجف من البرد ..
( قسم بالله .. وهذا انا قسمت اذا ماتربيتي انتي وياها لا اربيكم من جديد.. واشر على شفى وهي وراء امه متغطية بطرف الشرشف وعلى نجلاء ( قلة ادب ....ووقاحة ..مثلكم ماشفت 
(متربية غصبن عنك .. قالها شفى وهي ترجف .. برد .. خوف .. قهر ..موب انت اللي بتربيني ..
(تكفي شري بالله لا اطلع جنوني عليتس...نجلاء كانت ساكته تعرفه اذا عصب ما يعرف احد ..
امه تعرف عصبيته ذكرته ( لا اله الا الله ... تعوذ من بليس .. سكت لحظات يناظرها بغضب وهي ترجف 
طلع وهو يتحلطم بكلام مو مفهوم .. 







شكلها صدمة و لف يتراجع لبرى .. ما يدري شفيها ..ومن متى تحبس هالدموع؟؟..نادت بصوت واطي خانقته العبرة ( مــ ــتــ ــعــ ـب .. ناظرها من فوق كتفة لقى منزله راسها وتمسح دموعها .. وقف مكانه ..متالم على حاله توقعها تغيرت .. واللي يشوفه مافيه تطور وكانها تعيد من الماضي لحظات وجع .. وتجرح ماتدري .. اوغصبن عنها .. صوتها مره ثانية .. تناديه .. تنادي روحه .. دقات قلبه .. غمض عيونه يذكر نفسه باللي قرر يسويه .. الصبر .. تراجع لداخل الغرفة وهو يشوف بكاها زاد .. جلس جنبها ..
تنهد بصوت عالي .. .. وهي تبكي .. تحاول تقول شي ولا عرفت تقوله ..من شهقاتها المتواصله .. كبتت كثير داخلها وجاء وقت الانفجار الغلط .. عند الانسان اغلط .. في نظرها .. ماتبيه يشوفها مثل اول ضعيفة .. لكنها محتاجته ..دموعها تعذبه وشهقاتها تنحر روحه .. مد يده مسك يدها بين كفوفه يهديها ..رفعت نظرها له .. يشوف فيها التعب ..الحزن .. غمضت قبل يقراء اكثر ويعرف ..رفع يده يمسح دموعها . ..ماوقف دمعها .. ماتحمل شكلها .. قربها منه وضمها لصدره .. تفاجاء انها تمسك فيه اكثر ..وتبكي ..
مسح على ظهرها .. وبدات تهدى بعد مده .. كانت ساكنة بعد عنها يشوف وجها .. كانت تبسم بحرج وجهها احمر وحاولت تكلم ومنعها لما رجعها على صدره وهو يقول ( لاتقولين شي .. ارتاحي بعد هالدموع ..اللي اتعبتني .. كيف انتي ..
مافهمها غلط على انها ماتبيه .. او متضايقه منه ..بالعكس عرف انها محتاجته .. وقرب منها .. هذا تفكير نوف
قال لها بعد سكون يمسح على راسها وهي بحضنه وظهرة على ظهر السرير بنص جسمه ( تغيرين ملابسك .. 
بعدت عنه وهي تهز راسها ..


(ليش تحب تسوي مشاكل وتنكد علي ... 
قالها برود(اسف طال عمرك..
قالت له بعصبية( راشد لا تعاملني برود تراك تقهرني .. 
سكت مارد عليها ردت (الو .. راشد ..
(نـــــــعم ..
(انت تقهرني كذا ..برودك
(طيب وبعدين..
(اوووووووف اللحين انت وش مزعلك ؟؟
( مدري ؟؟
(راشد تراك صرت مدلع تبي تزعل وبس .. وانا موب فاضية ..
( داري انك منتي بفاضية ..
(لا تمسخر علي ..
(.. تصبحين على خير .. مع السلامة..
ضحك عليهايردد داخلة ( ابو طبيع )ماتعرف تعتذر او تعترف بغلطها ..وقهرها بروده المتعمد وادخله بينفجر من الغيض (ماني بفاضية).. وهذا احسن اسلوب يتخذه معها مع انه مايقدم الا نتائج لحظية بعد شوي تروق ولا كن شين صار ..




غالية دخلت بانفعال لبيتها وطلعت لفوق وفتحت غرفة شفى لقتها تنشف شعرها وجهها احمر من البكي .. بدون أي مقدمات عطتها كف على وجهها ( مربيتك انا تراددين الرجال ياقوية الوجه .. 
اول مرة امها تضربها وعلى وجهها ردت بقهر ( يقول ماتربيتي .. ولا هي اول مرة يقولها ..
(انكتمي .. ياقليلة الحياء ..
سكتت شفى وامها طلعت بغضب ورجعت تقول ( طلعه من البيت مافيه وخليني اشوفك رايحه هناك ..

دخلت غالية غرفتها وتبكي اول مرة تقسى على عيالها وكلام بندر اثر فيها حيل .. جرحها .. صعبة الام تسمع احد يهزء عيالها وخاصة اذا كانت بنت ويقال لها انها ناقصة تربية ..وحاولت تبين لام فيصل اللي اعتذرت منها انها ماهي بزعلانه وانها تستاهل على طول لسانها ..بكت..عجزها .. وحدتها ..خوفها عليهم .. سلاح القوة ماعاد يفيد تعبت .. كبرت مشاكلهم معهم .. وهي لحالها بعد ماراح وتركها .. تشوفه فيهم .. بملامح خالد .. وضحكة تركي .. وانفعلات شفى .. 


سكرت الباب بالمفتاح .. ودخلت تحت الموية بملابسها .. حقير .. مغرور .. بكت ضعفها من غير سند .. خالد مايقدر ياخذ حقها اذا ما وقف معه .. وجدها ماتقدر تقوله ..فقدت ابوها اللي ماكان يرضى عليها .. طلعت ولبست قميص قطني خفيف من النار اللي داخلها وما كان في بالها الا سوال واحد وينك يبه ..؟؟
.. وينك يبه تشوف الخيس وش يقول عني!! .. انا بنتك حبيبتك تبكي يبه وينك ؟؟ تعال شف دموعي بللت خدي اللي ماتحب تشوفها ..يبه انا محتاجتك تاخذ حقي .. توقف معي !! محتاجه حضنك..حتى امي صارت معهم ضدي .. ضربت بقيضة يدها السرير .. والمتها يدها واصبرت على الم لان اللي داخلها اكبر .. تحس بالاهانة والقهر ...صار الكل يتحكم فيها .. بعد ماكانت في بيت محد له كلمة عليها الا بوها صار الكل له كلمة .. وحق يتكلم عليها ..منجاة الغايب اللي مافيه امل من رجعته .. كانت تزيد عذابها .. 



صباح شمسه مشرقة .. بعد ليلة مطر وخير .. فتحت مها عيونها على صوت ناصر يكلم (طيب جاي .. ياويلكم لاجي والقاكم مابه شي .. طيب ..سكر وعدل شماغه قدام المراية .. تحركت بكسل ورفعت نفسها علشان تشوفه والساعة اللي كانت 9 الصباح (على وين ؟؟
لف عليها مبتسم (صباح الخير .. تحركت بتعب صارت بالخامس وتتعب كثير ومزاجها اصعب ( صباح النور .. دخلت دوره المياة طلعت وهي تمسح وجهها ومالقته اخذت الروب وطلعت تدوره مالقته رجعت بسرعة وعصبية لغرفتهم واخذت الجوال تتصل عليه سمعت صوت الجوال على السرير قدامها .. ولقته واقف على الباب ..
(وين رحت ؟؟ طلعت مالقيتك !!
(سكنهم مساكنهم .. خير وش صاير ؟؟ 
سالته بحدة ( وين بتروح ؟؟
طالعها متعجب من مزاجها وعصبيتها مالها مبرر نرفزته ( مالتس شغل ؟؟ وكم مرة قايل لاعاد تسالين وين رايح ومن وين جاي ؟؟. 
قالت له ( لا ياحبيبي ذاك اول .. لكن اللحين لا .. لا تحسب اني نسيت سواياك ..
(اهاا .. السالفة كذا .. ناظرها من فوق لتحت.. لبغيت شي بسوية موب انتي اللي بترديني ..فاهمة ..
( وين كلامك ووعودك لي ..
رد عليها ( انا قلت اني بكتب موجز عن تحركاتي .. مها .. لا ترفعين ضغطي على الصبح .. 
مسكت بطنها وجلست تحاول تتغلب على الالم .. وماردت عليه .. نغيرها وانكماشها ..خوفه 
قرب منها سالها بقلق شكلها مايطمن ( وين الم ؟؟ بعدت يده عنها بعصبية وهي تبكي من الم من اول مارجعوا من سفرتهم.. تحس فيه .. وامس زاد عليها التعب .. وتحملت ..واللحين صار ما يحتمل ..
(قومي اخذك المستشفى .. هزت راسها ( ما ابي منك شي ابعد عني .. 
طالعها وهي تعض شفايفها بالم ومتكورة على طرف السرير وظهرها له.. ( قومي يابنت الحلا ل خلني اخذك لدكتوره ..
( مابي منك شي ماتفهم .. جلس في الصالة الخارجية وكلم فيصل ( هلا فيصل ... ماني بجاي للفطور ..افطروا عليكم بالعافية .. والله محد يخلي فطور ام فيصل بس ظروف حدتني .. سلم عليها وبحاول امر ابوي بعد الظهر ..


صاحية من الساعة تسع.. شيكت على مكياجها .. بحكل اسود و بلشر احمر .. وشفايفها بالاحمر .. مع لبسها اللي اختارته عادي وهادي بسيط بلوزة شيفون بيضاء ومن الصدر لرقبة تل مخرم برسم ورد وعلية فصوص بيضاء صفيرة مثل اللولو .. وتنورة حمراء بابيض موردة بنقش كبير لتحت الركبة واسعه شوي ولابسة حلق لولو ابيض ورافعة شعرها .. ومنه نازله خصل من وراء بعفوية ساحرة مثلها .. ناظرته ودقات قلبها تزيد .. والدموع تجمع بعيونها شكله نايم بسلام ذكرها بعبودي يشبهه .. ملامحه .. لون بشرته .. نومته الثقيلة وطريقته وهونايم .. قربت منه تصحيه الساعه 11 يمديه يستعد لصلاة ويفطر .. مدت يدها لكتفه ونادته بهمس ( متعب .. تقلب ورجع ينام وهو يحضن المخده .. (متعب .. الساعه 11 يالله .. مارد عليها وللحين نايم مدت يدها لراسه تمسح عليه .. (متعب ..
(همممممممم 
(قوم حبيبي .. كلمتها عفوية تقولها لولدها دايم لعذبها بقومته لكنها صحت متعب ومعه شعور عذب حلو خلاه يبتسم وهو مغمض .. غضت على شفايفها وهي تقوم وهو اسرع منها قبض على يدها ..



(صباح الاخلاق الزفت والحواجب المعقودة ..قالها ماجد وهو يجلس وفطوره قدامه وراشد مع جريدة يحابها مو يقرائها من العصبية .. 
قالت له امه ( افطر بسرعه ابوك موصيني عليك تروح له يبيك ..
(كلمني بروح بعد الظهر ..
فتح جواله وكتب رسالة لمتعب ( من لقى احبابه يالخاين ) وكانت اخر رسالة من سلسة رسايل يرسلها من الليل .. ولارد من متعب .. مع ان جواله مفتوح .. 
(ضحكنا معك .. 
(توني اصبح عليك .. مارديت علي ..
ركض سالم ولدراشد الكبير 9 سنوات مع جالس ام ماجد وهي تسولف عليه وهو متحمس من الحماس بينط بحضنها وماجد الضغير نايم..راشد اللي مايجلس مع عياله هالجلسه الا في بيت ابوه .. يفتقد الجو العائلي ..
قال ( يمة .. نادها بصوت هادي
ردت عليه (لبية ...
(لبى قلبك.. طالبك ولا ترديني ..
عرفت مقصده وطلبه ( لا ياراشد ماهوب انا اللي تخرب البيوت ..
سالهم ماجد ( فهموني وش هالغاز ...
قالت ام ماجد بعصبية وضايقه ( اخوك .. يبيني اخطب له ..على بنت راشد .. 


انتهى الجزء بداية احداث جديدة 





هلا بكم حبايبي هذا جزء احسه بسيط لكنه لبنه للجزاء الجاية 

////////////////////////////////////////

(12)
(الاحلام )
احلامنا كل ما كبرنا صغرت ..وكل ما عشنا الواقع قلت ..والعكس .. كل ما عشنا في الخيال كبرت وتوسعت ...من منا احلامه ماتغيرت ..وتقلصت ...
وفيه احلام ماتغير ولا تتبدل .. نعيشها للموت ..
حتى لو ارتعشت مثل الطير اللي يتحضر .. ترجع فيها الحياة .. احلام المحبين تحتضر ولا تموت ..
احلام ..
تحييها الامال .. وتشدنا لها الاشواق .. ونحاول نقضي عليها بالكبرياء ..




.. عضت على شفايفها وهي تقوم وهو اسرع منها قبض على يدها ..مسك يدها وسحبها لحد ماجلست .. باسها .. .. مغمض عيونه .. شفايفه على ظهر كفها الناعم.. وانفه يشم عطرها الساحر .. قالها (حبي أكبر حتى من كلمة أحبك ...ماقدر أوصف لك شعوري سامحيني..*
سحبت يدها بخفه من يده ..ماتقدر تواجه طوفان مشاعره الكبير .. خجل يمنعها .. نزلت دمعة .. ابتسم .. ورفع نفسه من مخدته .. وهي وقفت وهي تمسحها ( مابقى شي على صلاة الظهر .. سمعوا صوت رعد ( من امس وحنا في مطر وخير .. ضحكت من تعليقه .. وضحك معها .. (صادق تمطر برى وتمطر داخل ..اخذ جواله وفتح الرسايل وهو يضحك .. رفع جواله اللي شاشته تنور لقى اسم عبد العزيز ..( هلا عزوز.. الله يبارك في عمرك ...ههههههههههههه غرقان ياخوك .. وغمز بعينه لها .. 
حمرة اذنيها رقبتها وجهها .. وهو مركز نظرته في عيونها ..نزلت عيونها بخجل فيه من الجراء ما يساوي مشاعره .. الصادقة القوية .. اللي كانت ومازالت تحرك داخلها .. وتعجز تجاريها .. ماتعرف تعبر عنها .. مثله..صارت تدورفي الغرفة تبي تبعد .. عن نظراته .. ابتسامته .. صوته .. اللي يشتتها ويرجع يجمعها ..فتحت .. شنطته.. طلعت ملابس وحطتهم على جنب .. وطلعت وهو مشغول في جواله .. من مكالمة ماجد .. اتصل على عبد العزيز ..نزل جواله اللي التهى فيه يبعد عنها .. وعن مشاعره اللي مايقدر يكبتها ..فيه شي غير حسه مخلية مبسوط .. .. خجوله .. والاحراج يطغى على خجلها .. تنهد ..الله يعين ..






طلعت وقلبها ينبض بقوة .. وعيونها تدمع .. بلا سبب ..تبي تعرف السر موقادره .. تضبط نفسها ..تكون اكثر تحرر.. تحس بالصغف قدامه .. وفيه الم داخلها .. يقيدها .. ماتستاهله .. وحده مثلها .. تقتها بنفسها مهزوزه .. رفعت راسها .. وخذت نفس .. تذكر نفسها .. لازم اتغير .. انا مابديت علشان اعيد الماضي .. رجعت تناقض نفسها بفكرة قديمة ..تحس داخلها شي مكسور .. ماتقدر تجمعه ..انتبهت على افكارها وحاولت تلمها .. في زحمة افكارها جاء عبود في بالها .. واتصلت على امها .. وكلمته وهي ترد على اسالته ( لا ياابوي انت...هههه بجي اللحين .. تضحك على اسئلته البريئة ..!! 




دخل مكتبه .. بعد اجازه يومين .. دخل علية النقيب مسعود من زملاءه وسلم عليه .. وقال مسعود (البشارة .. 
ابتسم فيصل بهدوء ساله ( ابشر .. بالبشارة اذا كان اللي انت جاين به يستاهل ..
فاله مسعود ( فرج .. فرج الله علية وتنازلوا اهل الولد وعفوا عنه .. 
كانت قضية فرج من القضايا اللي ماسكها وانتهت بحكم الشيخ على فرج بالقصاص وكان متعاطف معه حيل عمره عشرين سنه وقضية قتل .. وكل السالفه طيش شباب وكلام اخرته دم وقتل .. واكثر شي الم فيصل جد فرج .. الشايب المسكين .. اللي من دائرة لدائرة حكومية .. ومحاكم ومحامين وشيوخ لحد ماجاهم العفو ..لولد بنته ووحيدها ..
حتى فيصل ما خلص من طلبات الشايب مع انه لا قاضي ولا من اهل المقتول دوره محقق في القضية .. ومهما حاول يخفي تعاطفه مع بعض القضايا تغلب الانسانية وتظهر معانيها علينا .. مافيه حياد في وجه مشاعرنا مهما حاولنا .. وان اخفينها يكفي اننا نحس ولنا قلب يتالم .. 
قال فيصل بفرحه ( الله يبشرك بالخير .. ويجزاه خير من عفى ..
رفع فيصل جواله وشاف اسم (ام فيصل ) طالع على الشاشه .. رد عليها ( هلا .. اهاا .. طيب .. سلموا عليهم .. مقدر اطلع انا مضغوط شوي في العمل .. ابشري يالله في امان الله..
هز راسه (الولده .. 
ابتسم مسعود وهو يوقف ( الله يخليها لك .. ويطول بعمرها ..

ام فيصل .. تاكد على فيصل يجي .. تبيه يكون موجود .. علشان اخته ورجلها .. اعتذر بالشغل .. اللي فعلا حس انه مقصر فيه .. وزاد على كذا تنبيه رئيسه عليه قبل يومين.. لما اخذ موافقته على الاجازة اليومين اللي راحوا ... 


بعد ساعة من النقاش اللي كان بينهم .. راجع نفسه .. من الغلطان انا ولا هي .. انا كنت هادي ورايق وهي اللي معصبة وتبي الهواش ..تعبانه وحامل ماقلنا شي .. ترفع صوتها وتتحكم لا ماهوب انا اللي تحكم فيني حرمه .. اغليها واحبها ماانكر .. مومنعناتها تشيخ على حساب غلاها .. قاطعه صوت ثاني على حساب غلطتك ياناصر .. المراءة جرحها للحين ماطاب وانت قاسي .. تعبانه وانت تعبها .. 
خطواته كانت هادية .. متردده ..دخل لقاه لحين منسدحه على جنبها متكورة ويدها على بطنها .. ومغمضة وتبكي بصمت .. حس بنغزة في صدره من شكلها .. غمض عيونه واخذ نفس .. وتقدم لها ..جلس ساكت دقايق طويله وهو يتاملها .. ويسال اثار قسوته ولاتسرعها .. اللي يعرفه وده يغمض ويفتح ويلقها مثل اول .. من بعد ما رجعت له وهي نتغيرة مكتئبه .. تعبانة نفسيتها .. ومنطوية .. وسرحانه بافكار الله يعلم فيها .. وده يطمنها .. وترجع تفهمه مثل اول .. حياته كلها حب وسلام .. سالها ( للحين تعبانه .. كان جوابها دموع زياده .. قرب منها اكثر وهو يمسح على ظهرها ( مهاوي .. حبيبتي .. يكفي .. ترى مايستاهل اللي تسوينه .. خلاف عادي كبرتيه .. وتعبتي نفسك واللي في بطنك بهالانفعال الزايد .. كانت عيونها لتحت مارفعتهم .. 
ورجع لصمته دقايق قالت فيها ( خلاص روح انا اللحين احسن .. رد عليها بتنهيده (وين اروح .. وانتي كذا .. انتي اللي مشينا نروح للمشتسفى .. هزت راسها والعبرة تخنقها ( خلاص صرت احسن .. مسح دموعها وقربها منه راسها على كتفه واصابع كفه في شعرها القصير ..(بروح للوالد .. وبرجع نروح للمشتسفى .. جت ترد عليه حط اصبعه على شفايفها (مابي نقاش .. لارجعت نطلع للمستشفى .. سكتت .. وطلع بعد ماباسها بكل حب وحنان ..









(انهبلت علشان ابي اعرس ..حقي ابي اعرس اقلها يجي لي عيال .. ما عندي الا ولدين ولو على كيفها ماجابتهم .. 
ردت عليه ( احمد ربك غيرك ما عنده عيال .. ولا انتوا يارالرجال لا بغيتوا العرس كثرت اعذاركم ..
ماجد ملاحظ عصبية امه وراشد ( راشد فكر زين ولا تنسى هناء ويوسف وقرارك بيخرب بيت اختك ..
(يوسف اكثر واحد فاهمني حتى اكثر منك .. وش تعرفون عن تهاني .. اذا انتم اهلي .. ما احسكم تحبونها ..
ردت عليه ام ماجد ( من قال مانحبها .. الا نحبها ونغليها لو موب علشانها علشانك يالغالي .. وعلشانها ام عيالك ..
رد ماجد متنرفز منه ( مو مهم انا نحبها يكفي انت تحبها .. ليش تبي تتزوج بعد عشر سنين توك تدري انك منت بسعيد معها .. وانها موب مريحتك .. توك تحس يوم قربت ملكت اختك ... تبي تسبب مشاكل بينا ..
راشد حس ان ماجد يتهمه بالانانية ( اتوقع اني موب اناني لدرجة ان مصلحتي وسعادتي اهم من اختي ..لكن كل واحد له درجه تحمل وانا وصلت الصفر .. وانا ماقلت لكم قراري استشير احد انا مقرر وخالص ..
قاله ماجد بضيقه وغصب ( تحمل تعبات قرارك لحالك هناء مالها دخل .. 
هناء اللي تسمعهم وهي نازله طلعت غرفتها .. وسكرت الباب .. والخوف يتضاعف اذا هي خايف من ام يوسف والعلاقات بين الاهل تمام .. اجل كيف بعد اللي سمعته ..





لبس ملابسه وتعطر وعدل شماغه وهو يسمعها تضحك بصوت خافت .. وعرف انها تكلم .. اخذ جواله واغراضه وحطهم في جيبه .. شمت عطره .. القوي .. لفت عليه مبتسمه .. وهي تاشر على جوالها وتحرك شفايفها باسمه ( عــــــــــــــ ــــــــــبـــــــــ ـــــو د ي ) حس بلمعه شقاوة في عيونها قرب منها ويده على كتفها ضامها له ومقرب من اذنها يسمع معها وش يقول .. دفته بنعومه .. وهي تهمس بحط على السبيكر .. بوز وبانت غمازاته قال لها وهويحط الجوال على اذنها ويحاول يقرب ( كذا احسن مشاركة وجدانية اكثر .. وكلم عبودي وسكر منه ورجع يقول بضحكه ( باكلم امي اذا رجعت تجين تسمعين معي ..ضحكت وهي تبعد ( روح صلي الله يهديك .. باس جبينها وهو يقول ( ويهديتس بعد .. وطلع وقلبها معه .. وطل عليها مرة ثانية وقال ( لا رجعت ابيك جاهزة فتحت عيونها تحسبة يقصد للمكالمة قال وهو يضحك ( علشان نروح لاهلك.. ابتسمت ( ان شاء اللله .. وطلع يصلي ..جمعت اغراضها واغراضة وصلت .. وجلست تنتظره وطول عليها .. ساعه وساعتين .. و......







شفى اللي قضت ليلها بكي ماطلعت من غرفتها لحد اللحين وكل مامرت امها تبي تصحيها تردد وترجع وناوية ماتكلمها وتصنع الزعل حتى لو من وراء قلبها علشان تعدل اسلوبها .. 


ترسم برواق بيت مهجور في السماء بين السحاب والبيت داخل عين كبيرة وكان العين تعكس نظرة لمستقبل بيت في سماء الاحلام هاجرة الواقع والعين في رمشها دمعة كانها مطر من السحاب اللي في العين .. جمعت فيها كل ماضيها وحاضرها وتوقعها للمستقبل ..كانت رسمة من شهر ترسمها وللحين تضيف عليها .. اضائة وتعتيم وخطوط انعاكسات .. بالفحم والطبشور ... 
ابتسمت برضا ودقت على ناصر .. ماتدري ليه طرى عليها .. يمكن تذكر اول قبل زواجه يوم كان يستهبل عليها ويضحك على رسمها ولا لانه الاقرب لها .. يمكن يشبهها .. عضت شفايفها وهي تسمعه يقول (هلا بعقدة حياتي وش تبين ؟؟
(مشتاقه لك ؟؟ عمو الطيب الحنون ..الرقيق النبيل ..
(غصب عنتس .. وش تبين اخلصي ..من الاخر
( ابيك تسير علينا من زمان عنك ..
(اها وبعدين ..
(بصراحه ابي اشوف اذا فاضي .. ابي منك خدمة صغيرة ..
( اللي هي ..
(تقنع ابوي اجلس هالاسبوع عند امي .. 
( ليه من متى تركي يسمع كلامي ..
(من يوم خذيت فلوسه وخسرته في المساهمات الفاشله ..
(اقول اطلعي من حياتي .. وسكر في وجهها ... ضحكت عليه اكيد معصب وهي هبلت فيه وذكرته بنكبت حياته ههههههههه .. 


بعد ساعتين .. قلبها مومرتاح.. تحس ان فيه شي تاخر كثير .. ماتعرف رقمه .. اتصلت على فيصل تاخذ منه رقمه هذا اخر حل وصلت له وهي تحس اعصابها منتهية ... قررت تتصل على فيصل تساله عن رقمه .. 
اتصلت عليه .. وعطاها مشغول ..وكذا مره .. كان يفصله او يحطه مشغول .. زاد قلقها .. بعد نص ساعه رد عليها ..( هلا نوف .. صوتها حاولت يطلع ( فيصل .. قال لها ( افتحي انا عند الباب .. سحبت نفسها للباب وفتحت وهي متجمده وكل الافكار السوداء في راسها .. (مــــــــــ ــــتــــــ ــــــعــــ ــــب .. 






(13)


بندر اللي جالس مع جده بعد الغداء قال له ( جدي طالبك قلت تم !!
قال جده ( علمني وش تبي اول .. الرجال ينربط بكلمة .. وانا ماابي اتمم لك على شين مااقدره 
قال له ( ان شاء الله انك تقدر يابو محمد !!
ناظره الجد بنظرات تفحص ( اها اخلص علي وش عندك منت بخالي ... 
ابتسم بندر وحب خشم جده ( هذي عربون .. قبل ما تكلم .. خاف مايعجبك كلامي ..
ضحك الجد اللي فاهم بندر زين ( اية وعقب حب الخشوم .. وش وراك ؟؟
( ابي بنتك .. شفى .. حرمتن لي .. 
جده توقع انه يبي فلوس .. او يبي شي من فيصل ويبيه يقنعه .. بس ماتوقع انه يخطب .. 
قاله بجدية ( ولا خذيت بنتي .. وين بتحطها .. ومن وين بتصرف عليها .. وانت ما عندك وظيفه .. ولا بيت..!!
قال بندر ( ياجدي انا تخرجت هالفصل .. ووظيفتي مضمونه وجهازه .. عند واحدن من معارف عمي ناصر .. بشتغل في الاتصالات .. وراتبن زين .. وحلال ابوي فيه وانت منت بمقصر ..
(شفى .. بنتي ماازوجها أي احد .. انت رجالن صلاتك ماتجوز لي .. ولك علومن ماتصلح لي بعد ..
انصدم من رد جده توقع يرده علشانها صغيره لكن يرده علشان شين فيه ماتوقعها ..نتوقع انفسنا كاملين نعرف عيوبنا ونتستر عليها ولن الغير مايعرفها .. نحاول نلمع صورنا .. ونغير براويز الصورة .. ونجملها ..
قال بغصب كتمه ( وش علومه ؟؟
(تدخن .. وماتدخل البيت الا الفجر .. وعليك ريبه !!.. اللي يستر منك ..
قال بينه وبين نفسه اجل لو تدري اني كنت اشرب .. قال له جده ( حتى الصلاتك تنام عنها .. مانت بحرصن عليها ..
(الحمد الله يبه اصلي .. صح ان فروض تفوتني في المسجد .. واقضيها .. والدخان هذا انا احاول اقطعه ..
(الله يهديك يابوك ويصلح حالك ..قالها الجد 
سكت متضايق ..يدري اني ادخن ..هذي اللي ماحسبت عليها .. سال مرة ثانية ( يعني يبه ماانت بمزوجني ؟؟
ابتسم الشايب (اسمع يابوك.. انا ما ابيها تبعد عن بيتي .. ودامك تبيها اصلح من نفسك .. واهم شي صلاته .. لا زانت صلاتك .. تسهلت امورك .. وصِرفْ الشيطان عنك ..باقي الامور ..
نزعل على ناس اجواد يطلع ولدهم خايب وعلومه ردية ... ووشلون لو طلع من عيالنا مثله ...
القهر بنهش داخله .. ونفسه تلومه ..وماعاد باله مع امل ضاع ..ولا حلمن كان هاجس ..ما عرف الدخان الا من سنتين .. ولا عرف الشرب الا من شهرين ..
دخل تركي انفاس متسارعه ( فيه واحد عن الباب اسمه .. ابو نايف ..
قال الجد بصوتن عالي ( حياه الله ..
وفز بندر لخاله ابو نايف ...ومو من اهل الرياض ..جاين من ديرة اهل ام فيصل .. تبعد عن الرياض اكثر من 100 كيلو ..



فتحت وهي متجمده وكل الافكار السوداء في راسها .. (مــــــــــ ــــتــــــ ــــــعــــ ــــب .. قالتها تبي تعلمه انه مايرد تسبق العلم بعلمن ثاني ... وماقدرت تكمل كلامها ..عيونها ..رجفتها .. انفاسها .. ترجيه يقول اللي عنده .. شكلها كسر خاطر فيصل اللي كان هادي .. تكلم وطمنها بعد ما شاف شكلها الملهوف عليه ( ما فيه الا الخير .. تطمني ..
(والله ..حلفته بلا شعور
( ايه ان شاء الله ..بس نسيبه مسوين حادث وراح لهم ..
ارتفعت اصابعها لشفايفها تمنع أي شي شين بتسال عنه وغمضت عيونها بلعت ريقها .. تبي تقول وينه ؟؟ ماقدرت تصدق كلامه.. قال فيصل وهو يتلفت حوله يضيعها عن اسئله يتتعبها قبل توصل لااهلها ( وين اغراضتس جهزتي ..
هزت راسها ولفت للكنبه اللي عليها عباتها اخذتها ونادى فيصل عامل يشيل الاغراض وطلعوا وهي تلحقه بخطوات واسعه تحاول تجاري سرعته ...
ركبوا السيارة سالته بقلق ( متعب مافيه شي متاكد ؟؟
(والله يابنت الحلال مافيه شي .. تبين تكلمينه ..
( ايه.... قالتها متشفه حيل تبي تطمن ..
قال وعينه على الطريق بعد تنهيده ( بس لا تكثرين الكلام ترة موب في حالك .. الله يرفع عن نسيبهم حالته حرجه ..
واخذت الجوال منه بعد ما اتصل جاها صوته متغير حيل ماعرفته وسكتت ( الو .. الو .. فيصل ..
( الو .. كانت خافته 
( هلا .. 
( انت بخير .. قالتها ودموعها تسيل على خدودها بصمت صوته لتعبان المها ..
قال لها ( لحظه .. وسمعت خطواته وزفراته وحست انه متضايق وفيه شين كايد ..
(متعب ..
(هلا نوف .. معليه ماقدرت اكلمك زين عندي رجال .. انتي في البيت ..
( لا ..
( لحظة .. رجع يقطع كلامه.. صوتن جاي لمه.. وابطئ وهو يكلمه ..سمعت صوته يقول ( اذا فضيت اتصلت .. مع السلامة ..وقفل الخط قبل مايسمع ردها .. 
ردت الجوال لفيصل وهي تساله ( وش صاير ؟؟





راشد رجع لبيته وما مر اهله بعد الصلاة بعد نقاشهم الصبح ..تجنب لا صتدامات جديده .. بيريح كم ساعه لبعد العصر ويرجع لشغله ..تمدد وقطع هدوء الصمت صوت جواله رد ببرود (هلا 
بصوت انوثي مبحوح ( هلا حبيبي .. شخبارك ؟؟
رد ببرود اكثر ( الحمد الله . 
(للحين زعلان ..
مارد عليها وسكتت وهو ساكت ورجعت تسال له بصوت متغير والعبرة خانقته ... ( زعلان يعني ..
(وش رايك انتي ؟؟
(رايي انه مافيه شي يزعل !!
قالها بسخرية ( اها .. انا غلطان اللحين لاني زعلان بدون سبب صح ..
ردت متردده ( المفروض ماتزعل وخلاص .. انا قلت لك اني كنت ناسية 
(فيه احد ينسى يودع اهله قبل يسافر .. قالها بغصب 
ردت بهدوء (فكر فيها .. تراه سبب تافه ..
(يعني انتي ماغلطتي ؟..
(يمكن بس ماقصد .. 
(طيب على راحتك !! ...
(وشو على راحتي .. انا مابيك تزعل علي .. وراحتي رضاك علي
مهما حاول راشد يخفى مشاعره حتى لو عن نفسه مايقدر ..يحبها ويحس هالوصف مايكفي وصف لمشاعره تجاهها ومثل مالها عيوب لها حسنات في نظرة .. اذا حبينا شخص ماشفنا عيوبه .. وان شفناها سترنا عليها ..واذا تحكم العقل مرة فينا فالقلب يتحكم اكثر لاننا بشر والعاطفة تغلبنا ومانقدر نغلبها ...




دخلت غرفتها وهي ترجف كل اللي صار اليوم اكبر من احتمالها خوفها على متعب و زيارة خالها اللي بزيارة رجعت لها ذكرى خلتها تنتفض وتغمض عيونها .. وكفوفها على وجهها .. دخلت امها وهي عرفتن وش فيها اقطعت في اهلها علشانها .. جلست جنبها وحاولت تطلعها من اللي هي فيه .. سالتها عن متعب.. والسوال بعد اتعبها ..
(مدري عنهم يمه .. حتى كلام ماكلمتهم .. !!
( مايصير يمه تجلسين هنا والناس حالتهم كذا .. يالله اجهزي خلي اوديك انا والسواق بروح اسلم عليهم ..واشوف احولهم ..
هزت راسها.. بلا راي... تبي تجلس تهدي ثورة داخلها .. وتبي تروح علشان الواجب .. لمت الباقي منها وقامت اخذت ولدها وراحت مع امها لبيت متعب .. بيتها ورجعت له .. ورجعتها راح تكون غير .. بمشاعر غير وانسانه غير اللي طلعت منه ..دخلت لحالها .. وطلعت ولدها في بطنها ..حامل بالشهر السابع.. ورجعت معه ابو اربع سنوات .. 




متعب اللي رجع لبيت اهله يحسب انه بيلقها قدامه .. تغدى ودخل غرفته ينام .. بعد ماطمن امه واخته على رجلها ..اللي استقرت حالته وفاق من غيبوبة دامت ساعات .. وكان حادثة قوي ونتايجه كسور مضاعفة في الفخذ وكسور في اليد .. الكتف .. غير الجروح والرضوض .. ونجى منها برجمة ربه .. لكن مازال تعبان .. وجلس عنده عزيز .. واخوانه اثنين ..



بخطواتها الخجولة وابتسامة سلطانه تشجعها .. ( انتهت مهمتي .. بروح للخدامة تجيب لك اغراضك ..
( لا حبيبتي خليها لبعد العصر .. يمكن متعب نايم ما ابي ازعجه .. 
ردت سلطانه ( اوكي على راحتك بس عبودي باخذه معي.. لا تشيلين همه .. بلعبه مع عيال بدور وتراه متعود عليهم ..
ابتسمت (ايه دايم يحكي عنهم .. الله يخليهم لها ويعافي ابوهم ..
(امين ..
سكرت الباب وهي تتامل جناحها اللي استغربت انه تحت اول ماتوفى ابوه رجعوا ليت اهله وسكنت عندهم كانت بالدور الفوقي مع انه قبل زواجهم كانوا متفقين معه اهلها انها في بيت لحالها .. ولكنها رضت علشان ضروفهم وسكنت معهم ..وتنازلت عن حقها في بيت لحالها ..

لفت نظرها تصميمه كان حلو مرة يجمع العنابي الملكي والعودي .. مكون من صالة صغيرة وفية ثالث ابواب قدامها تقدمت تتفحص المكان .. وعلى باب وحده من الغرف سمعت صوته وراها ..
(هلا والله بام عبدالله ..
ابتسمت بحب يشع من عيونها له .. وهي تشوفه فاتح ايدينه يبها تقرب له ..تقدمت بخجل ولماصارت بين ايده ضمته اكثر غمض عيونه يسمعها تقول (خوفتني عليك ..



دخلت البيت خواتها رايحين مع امهم لخوالهم .. وطلبت من ابوها تروح لعمانها لانه رافض تزو امها وهي طالعن لمزرعتهم برى الرياض ..تدري ان نوف ماهي موجوده .. لكن تستانس بشوفة ام فيصل .. وجلستن معها ..
وقفت خطواتها في الممر على صوت كحة قوية ..وجمدت مكانها ..( السلام 
ردت بصوت واطي خجول ( وعـــ ــــــليــــ ــــكـــ ــــم الســــ ــــلام ..وهي تغطي كفوفها ..
طلع وتركها ..اي برود تتصنع يافيصل .. كان يحاكي نفسه .. ومانتبه لام خالد مقابلته (السلام .. رد عليها 
ودخلت ولقت غصون جلسة بمجلس الحريم ومانزلت عبايتها سرحانه وعيونها تايهه (سلااااااام ..اللي ماخذ عقلك .. قالتها ام خالد وهي تغمز بعينها .. 
حمر وجه غصون وهي تقول ( وعليكم السلام .. مالقيت احد وينهم ؟؟
قالت غالية ( مدري انا جايبة ابي نجلاء تروح تشوف المجنونه اللي عندي زعلانه من امس للحين مافتحت باب الغرفة والظاهر حتى اكل ماكلت ..
قالت غصون ( من مزعلها ؟؟
ردت غالية وهي مقهورة ( دلع بنات ... 


بعد اسبوع من الاحداث 
كان راشد مسافر شغل يومين لجدة يحضر اجتماع سنوي لشركائهم ارسله ابوه وعمه بدالهم على رجعت تهاني وماكان بينهم لقاء..
مها للحين الحزن تحاول تخفيه ويبان عليها ويالم ناصر اللي يحس انه سبب حالة الاكتئاب الي فيها ..
يوسف بداء يستعد لزواجه وملكته اللي مسوي حفل لها جبر خاطر لامه .. واللي علشان خاطرها بعد اجل الزواج .. بعد خمس شهور بس طلب يشوف راي هناء وموافقتها ..اللي رحبت بقراره ..كثير..وتعذرت بالدراسة
متعب ونوف بدات الدومات ورجوعوا لدوامتهم وحياتهم مستقره يتخللها الصمت من طرف نوف دائما وعبود يضيف لها نكهه خاصة ..بسبب نومه مع امه وزعل متعب ..اللي يستعد لتجهيز سفرت امه للعلاج بعد شهر ورفض روحة سلطانه .. وكان تبريره تجلس مع بدوراللي رجلها بالمستشفى وبيجلس له كمن اسبوع فيه وعزيز اللي بياخذ اجازة وقت سفرتهم ..
اما ماجد 
فــــــــــــــ نزل فنجاله وصرخ باعتراض ( لا يمة ال سلمان مرتن ثانية .. توهم راديني ..قبل كمن شهر ..
ام ماجد تحاول تهدي ثورته ( هالمرة ماخذتن الموافقه مابقى الا تروح تخطب رسمي من عندهم ..لا تفلشني 
قالها (لو تنطبق السماء على الارض ما اخذت من هالحمولة ..
قالت بغصب وعصبية ( تعصاني ..




جزء متواضع جدا ... اتمنى تعذروني عليه .. لانه حلقة وصل للقادم ..

(14)

القدر ختم على اوراق الايام .. يختم عليها بالفراق .. اللقاء .. وبين الاماني والعمر .. يبقى الحب ..اشواق تشرق في حياتنا ..تكسر بلور الياس لشظايا نورمن امل..واشواك الخطايا ورد .. عبيرها التسامح يملى الحنايا ...






جاويته وصوتها بالله يطلع (مستحيل ..
رد كلمتها مستغرب (مستحيل!!.
نزلت دموعها حسته يمسخر عليها مو فاهم وش تقصد ردت بصوت باكي ( ايه .. وصلني منه اللي يكفيني .. اهانه .. سب .. وكلام جارح ما ينقال .. وحتى يده مدها علي ..وقبل ذا عافني ..
سكت ناصر وهي تقول ( كيف نجتمع بعد كل ذا .. ما خلى شي يشفع له ..اللي بينا كبير .. وش غير امي اللي تعرضها ..
( ماتعرضها في شي ..
ردت بغضب ( الا قبل سنتين يوم جت امي تسلم على جدي .. وش قال .. 
ضيق عيونه بتركيز وما تذكر رد عليها ( قال وقلت هذي سوالفكم يالحريم اخلص وش قال .. انا ما اذكر شي ..
قالت وهي تمسح مكان دموعها اللي جفت على خدودها ونزلت راسها وهي تقول ( شمتان فيها ويقول ان ابن هزاع حابسها .. يظن انه يشك فيها .. لكن ابن هزاع ابرك منه وعقليته مو مثله .. وامي اللي ماتحب الطلعه ..وجلستن في بيتها كافيه خيرها وشرها..وقال لجدي المفروض حتى البنات مايطلعون من البيت الا لبيوت رجالهم .. منا بناقصين احد يقطع وجيهنا مثلها ..سكت تاخذ نفس ونزلت دموعها وهي تكمل .. امي غلطت اول شبابها .. وتطلب السماح والعفو من ربها مو من فيصل ولا منكم ..
تاثر بكلامها ( امتس بنت عمنا الوحيد .. يتمة عاشت بيننا وطت روسنا بجهلها .. واللي سوته مهوب سهل .. ولا ينسى ..وزوجها ابوي تركي غصبه يكمل سنه وهي في ذمته .. وفيصل اللي قاله ماتعرض لها في شي .. انتي اللي مكبره الموضوع ..ترى سوتها ماتنسى .. وتقهر ..حتى لو مرت سنين ..لا تلومينه ..
( ماني لايمته .. بس لا احد يجبر ني على شي ما ابيه ..
ابتسم هو يقول ( ماتبينه !!
رفعت عيونها له ووجها احمر .. ضحك وهو يقول (نفسي افهم ليش يحمر وجهك لاطريته .. وهو مايهمك ولا تبينه ؟؟ وحب يضيع السالفه لانه احرجها .. روحي جيبي قهوتس اللي من اسبوع تعزميني عليها .. بتقهوى وبسري وراى دوام بكرة ..
طلعت وحس بقهر داخله من فيصل دق عليه ورد فيصل وهو منزعج من مكالمتة وهو مشغوووووول حيل ( هلا 
قاله ناصر ( اهلين .. مداوم.. 
رد فيصل وهو مشغول بالاوراق اللي معه وقدامه زميله مسعود اللي اشر له يكمل مكالمته ..( ايه ..بغيت شي؟؟
( مشغول؟؟ ناصر كان بارد ويبي يقهره ..
قاله فيصل اللي يعصب اذا كان مشغول مايحط راسه بشغلتين ( وش رايك في الدوام يعني اللعب بلوت ؟؟
ضحك مسعود على فيصل اللي منتزفز خلقه من عمله وزادها ناصر اللي قال ( انت ليه دايم اخلاقك تجارية ..
نزلت غصون القهوة وصبت له فنجال وهو يغمزلها ويشغل السبيكر ( انت فاضي صح ؟؟
( لا والله مشغول جالس مع غصون اقنعها توافق على ابن راشد ..
سكت فيصل وناصر يناظر غصون اللي ما تحس اللي بضربات قلبها المجنونه ..ويد ناصر اللي ماسكه معصمها علشان ماتهرب .. قاله ناصر ( وش رايك انت ؟؟
قاله فيصل بقهر ( تبي رايي !!
قال ناصر بابتسامة لغصون (ايه رايك مهم خصوصا لك سوايق .. كيف اقدر اقنعها ..
سكت فيصل وعجز عن الرد مكانه غلط والرجال جالس قباله وناصر سواله بايخ وحاس انه يسمع احد فقال له ( انا مرة سمعت واحد يغني ويقول هالبيت.. ابسألك وش هو الشبه بين النهايه والاخير !؟ ... كلها نفس المصير ..!
ترك يد غصون اللي وقفت وطلعت وابوها دخل المجلس.. وصدت تخفي عيونها ووجها عنه .. 
قال ناصر لفيصل ( ماقصرت .. بيض الله وجهك.. جملتها اول وتالي .. وسكر في وجهه ..




دخل بيته .. من اسبوع مفارقة .. طلع الدرج .. وصل جناحه الخاص .. فتح الباب ..دخل ..سمع صوتها من الغرفة طالعه ..بالاسود يضاد بشرتها البيضاء الفاتنة ..وشعرها الاشقر اللي صابغتة هاي لايت بلونين عسلي وثلجي وقاصته بشكل جذاب وكانت روعة لدرجة ان راشد وقف مبلم ثواني ..ماسلم ولا تكلم .. الاان ضحكت عليه ووصله صوت ضحكتهاوهي تسلم عليه وتحمدله بالسلامة ( وش فيك ؟؟
قالها ببرود ( قصتيه ؟؟ 
مسكت اطراف شعرها اللي درجته اخر وحدة في نص ظهرها ( ايه !!موب حلو ؟
وده يقول الا يجنن وماخلى فيني عقل مثل راعيته بس منقهر لانها قاصته وهومحذرها ماتقصه وعاندت وسوت اللي تبي 
(اهم شي معجبك انتي ؟؟ .. 
عرفت ان فيه صوته لهجت استخفاف غيرت الموضوع( من ساعه ونص انتظرك تاخرت ؟؟
قالها ببرود وهو يفتح ازرا ثوبه ( مريت اهلي ..
(اها .. تعشيت ولا احضر لك عشاء ..
وقفت ايده عن الحركة وظهره لها وش هالتغيرات .اهتمام واتصالات بالساعه .. ابتسم لانه متعشي عند اهله.. بس اعجبته الحركة قال (لا ..ودخل الغرفة .. وانتظر وش بتسوي ؟!
(اللحين اجهزه لك .. طلعت وهو يقلبها في راسه وش الاهتمام الزايد السفر ودايم اسافر واغيب بالاسابيع .. لايكون درت بس .. هههههههه لو درت كان امدها حذفتني مع النافذه موب تقول تبي عشاء ..ولف على ملابسه مطلعه ومجهزه وحك راسه بحيرة وهو مبوز بابتسامة .. على افكار في راسه ناوي يطبقها معها وبدت تبخر ..



(خير فيه شي يضحك انا متازم وانت متشقق من الضحك !!
(لا ابدن مافي شي يضحك .. نجلاء وانت ههههههههههه.. وعرف انه يقهر ماجد بضحكه بس مقدر يوقف وهويتذكر نجلاء وهي صغيرة مسرع بتزوج ومن؟! ماجد! .. مايصلحون مدري كيف جمعتهم ام ماجد .. 
(اسمها نجلاء ساله ماجد 
قال له متعب ( ايه ههههههه اسمها نجلاء ههههههههه 
تنهد ماجد بضيقه ( ماني مرتاح .. يامتعب .. ما احس اني ابيها ..
قاله متعب يطمنه ( علشانهم قد ردوك قبل .. هذا اللي حاز في خاطرك ..
قال ماجد(لا ..موب كذا ..مدري .. مدري .
(استخرت 
(لا .. قالت لي امي الخبر .. وانحشت من البيت على كبره حسيته ضاق علي..خصوصا ان امي زعلانه ..لاني رافض
(اجل لا تستعجل الامور .. فكر واستخير .. وعسى ان تكرهوا شي وهو خيرا لكم ..
(تدري وش احسن شي .. اني بصير عديلك هههههههههه
(ههههههههه ايه يارجال وسع صدرك .. عقب يومين لاتزوجت حتى امك ماعاد تعرفها 

سكتوا الثنين ماجد يحاول يدور طريقة يرضي امه ويتقبل هالخطبة الي قلبت توقعاته ان امه تخطب سلطانه..ومتعب اللي يناظرة وياما تمنى انه يكون من نصيب سلطانه ولولا الحياء كان لمح له .. 



هناء اللي سالت امها وش فيها ضايقه قالت لها عن ماجد وسوياه ( يمه ترى ماتصلح الغصايب ..
ناظرتها امها وهي منقهرة من ماجد تزودها بردها( وش غصايبه ؟؟ موب قايلن اخطب لي على كيفتس ..
(ههههههههه احسه يبي سلطانه ..وانتي استعجلتي ..
(هاه .. قالتها ام ماجد منصدمه .. وعاتبت هناء ..ليه ماقلتي لي يومنتس عارفه !!
هز اكتافها ( مدري .. ماقال شي .. بس احساس يمكن غلط ..بعدين السنه الماضية انتي قلتي لمحي لها ولمحت ورفضت .. ماتفكر بالعرس وكل همها امها ..
(ماتدرين يمكن غيرت رايها ..
(ما اتوقع .. الا وش معنى نجلاء ؟؟هههههههههههه
( ليه تضحكين ؟؟
(اتذكر سوالف سلطانه عنها..
ابتسمت ام ماجد( فز لها قلبي من يوم شفتها..
(يقولون حلوة ..انا اذكرها من ثلاث سنين .. كانت نعومة مرة.. قالتها هناء بحماس 
قالت ام ماجد ( زينها ماهو بشوي ..ازين من اختها وبنات عمها ..
سالت امها وهي تغمز بعينها (وازين من غصون ..ابتسمت (كل وحدتن لها شكل ..وياليتها من نصيب ماجد ذا الغصون ..



منزله راسها بين كفوفها وتبكي ونوف تضحك عليها ( اللحين كل ذا خوف مابعد صار شي علشان تبكين !!
قالت وهي تشاهق ( امانه يانوف قولي لامي خلاص ماعاد ابي ..هونت ..
ضحكت زيادة ونجلاء تبكي وعبود يحوس في غرفتها صرخت وطردتهم .. طلعي انتي وذا الجني اللي جايبته .. ترى موب ناقصتك .. 
دخلت ام فيصل ( خير وش فيكم ؟؟
قالت نوف ويدها فمها ( نجلاء هونت .. ماعاد تبي المزيون ولد ال راشد هههههههههه 
ضربتها بالمخدة ( اطلععععععععععععي يالسخيفه ..يالدبة ..
ام فيصل حاولت ماتضحك على الازمة اللي مسويتها نجلاء ..(اطلعي وخليها مع سكونها ..
قالت نجلاء ( ايه هي بنتك وانا وبنت الجيران .. اهم شي هي وانا بطقاق .. وبدت تشاهق ..اصلا ولا مرة حسيت فيني .. اهم شي العيال ونوف وانا صفر على الشمال .. ودخلت في نوبة بكاء ..
قالت ام فيصل وهي تعرف دلعها ماخذتن حقها بيدها ( ايه.. متبنينـــــــتس منتي بنتنا ..مادريتي ؟؟
طلعت نوف وولدها معها تضحك على خبال اختها .. وجمعت اغراضها وطلعت لمتعب ينتظرها عند الباب ..




كانت مبتسمه تحت الغطاء.. ومتعب متبسم ..ناظرته وتاملت ملامحه وهي تشوفه يمنع نفسه يضحك سكتت والفضول يحثها تسال ..وهو بعد وده يسال عن خطبت ماجد ويمنعه الخصوصية يمكن مايبون احد يعرف حتى يصير كل شي رسمي ..
سال عبودي ( هاه انبسطت عند خوالك .. 
(ايه .. وبداء يحكي عليه طول الطريق وقاله عن سالفة نجلاء ..
قال متعب بتمثيل ( ضربت امك وانت وينك ليه ماضربتها ..
قاله عبود (مااقدر تعض ... و تضرب بقوة وتصارخ.. . وعععععععععععععععع اطلعوووووووا
ضحك متعب ودمعة عيونه .. نوف تضحك (بس خلاص يالفضيحه .. كل شي تقوله.. ماتعرف تسكت ..
اعجبته السالفه قاله ( ايو وش سوت بعد ..
قلدها عبودي ( تبكي كذا ... وحرك فكه بطريقه تضحك .. ما احبها تضربني انا وتركي 
قالت متعب ( مافيها حيلة اذا تضرب امك .. الله يستر منها ..


(ليه مايدل بيتي راشد يخطبها منك ... قالها تركي بعصبية وله كمن يوم يقلب الموضوع في راسه وحاسم القرار 
قاله ناصر ( ماخطب عرض لخطبة يمكن خايف تردونه مثل اخوه ..
و رد برد حازم لا رجعه فيه بهدوء من غير مايرجع لغصون اللي شاورها ناصر وعرف ردها (قل لابن راشد .......



الجزء القادم 
فيه نهاية مرحلة لجميع الشخوص ....وبداية مرحلة اخر في اللي بعده ..
تنهي تلك الغيوم التي تلبد سماء شخوصنا ..وينجلي الغموض .. ونكون على الموعد .. ليبقى الحب 
انتظركم 


اهلا بالجميع ارق تحية عذبة لكم مني .. قبل البداء ياليت تذكرون شي مهم علشان ماتتلخبط عليكم الاحداث 
وتقولون متى وين مثل شخوصي اللي نسوا كلامن قالوه ... واللي متابع بدقة راح يفهم متى ... ليلة قبل زواج نوف كان لقاء نوف وغصون بعده كان فيه هالموقف 

اقتباس:
مابقي بالعمر مقدار ماراح فيه 
كل مازل يومٍ ... يوم بالعمر ولى 
مايعرفالجمر مثل الذي يكتويه 
احد يدفا بناره ... واحد فيه يتصلى
مد يده وسكر القصيده مايبي يسمع باقيها ولا يبيها تسمع قالت نجلاء ( خلها فيصل ..ابي اسمع 
قال بكلام مبطن يقصد شين يبيها تعرفه ( كلام يانجلاء وش تبين بالكلام .. ضاع العمر وحنا نرجي كلام ..خلينا نعيش بدونه ..

ولما نزلت قالت بصوت حاولت تجمع نفسها فيه ( مشكورررر ..
ووصلت الرساله .. ذبحت باقي المشاعر .. وانحرت الامل ..
وخلت فيصل ضايع بين صوتها صوت قلبه وصوت عقله  

اتمنى اني ماضيعتكم بهالمقدمة وتكون دليل لكم ..

(15)
ينشر عينيه ويطويهما
حيران، لا يغفو ولا يستفيقْ
كأنّما يفرُّ من نفسِه
كأنما تجفلُ منه الطريقْ.
*أدونيس 
الساعة 12 نص الليل راجع مثقل بالهموم الشغل وزادها ناصر بمكالمته .. استفزه .. وكان رده كلامن قالته عاده عليها ..وكلمات أدونيس السابقة تصور حاله .. حيران .. من نص ساعه في فراشه والنوم مجافية .. البيت هدوء الكل نايم طلع من غرفته لصالة لقى بندر داخل البيت ( مساء الخير .. 
رد بشرود (مساء النور ..جلس معه بندر .. ملاحظ شكله مهموم .. ( عشى ماشر شكلك متضايق !!
تنهد بحيرة .. ( متضايق شوي على اللي احسه ..حيران ذبحني الهم والهوجاس .. يااخوك كل ماقلت هانت وزانت جد علمن جديد ..
انقبض قلب بندر من حال اخوه اللي مايشكي.. وساله بقلق ( وش فيك ؟؟ 
( مدري وش فيني .. لو اعرف ما احترت .. في حالي .. خذ نفس وحط يديه ورى راسه وسنده يناظر السقف... قالوا خذها خطبتها ورفضت.. قالي جدي حرام تقطع في نصيبها امش معي في خطبتها يدرون الناس انك مطلقها وماهي محجورة رحت .. زفر بتعب وقهر .. علشانها ولها نسيت الكرامة ذليت نفسي بدال المرة ثلاث وكل مرة تردني ..
قاله بندر (مابقى في الدنيا الاهي ..اللي خلقها خلق غيرها ..
اشر على صدره ( في الصدر علة تظهر كل ما كنيتها ..ربك خلق وفرق .. 
بكنيتها =اخفيتها 
قال له بندر (وللحين تحبها ..
ضحك فيصل وقلبه تعالت دقاته من سوال بندر وقال له ( اللحين تاكدت انك غبي .. اللي يحب ماله وقت يبداء وينتهي فيه ..
تمدد بندر وقال ( والله انك صادق ..آآآخ .. لو ان جدي وافق على خطبتي لها ..
نزلت نجلا وهي تسمع اصواتهم .. وقربت منهم وقفت تسمعهم بندر متمدد وفيصل مرتاح في جلسته ويبتسم 
وساله (ههههههه وش بتسوي 
(احقق امنيتي اكسر رقبتها .. 
ضحك فيصل ونسى همومه على تعليقات بندر وقال له ( لا تفرح واجد يمكن ماتوافق .. 
ضحك بندر ( من هي اللي ماتوفق لايكون شفيا .. تبطي.. ان ماجبت راسها وانا ولد ابوي .. 
(علشان تكسر رقبتها .. هاه
قالتها نجلاء ويدها على خصرها .. فز بندر مرتاع على صوتها ( بسم الله .. من وين طلعت ذي؟؟ .. 
قال فيصل ( الله يعينك .. وصلت الاستخبرات .. وغمز بعينه .. حاول ترشيها ترضيها اهم شي تضمنها هههههههه ..تصبحون على خير ..وصلهم بكرة المدرسة انا دوامي بعد المغرب
(والسواق ..
(تعبان قالتها نجلاء وهي تحرك حواجبها ..تبي تقهره لان اكره شي ياخذهم ولا يوديهم مكان كيف المدرسة والصبح طلع فيصل وخلاهم سالها بندر ( ماعاد شفنا رفيقتك ..العصلاء ..
(حرام عليك .. لها اسبوع وكمن يوم ماطلعت من البيت حتى المدرسة ما راحت لها الا اليوم ..من عقب كلامك عليها .. حتى امها احسها زعلانه عليها .. حالتها صعبة ..قالت هالكلام تلين قلبه عليها لكنه قال ببرود
( خليها تادب .. ماتراد الرجال ..لسانها طويل ..
وقفت منقهرة منه ( تصبح على خير ..






شفى في غرفتها ترتبها وشافت نوته لها سوداء عليها كتابات كثيرة بالانجلش بالابيض وعليها رسمة Panda ذكرت الظهر لما رجعهم فيصل من المدرسة وسالهم لمن هالنوته لانها طاحت منها .. ابتسمت وهي تذكر كلامه ( احسبها حقت تركي .. 
وملامحه ..وضحكته .. صوته .. مبهوره فيه .. يختلف عن بندر كثير .. بندر يحكي اكثر يضحك اكثر لكن فيصل مميز بهدوء طبعه .. وبندر ورجعت تعيد المقارنه ..ووووووووو يااااااااا هي تكره هالبندر اللي دخل عرض حتى وهي تفكر .. (الله ياخذك وافتك منك ..قالتها بصوت عالي .. وعورها قلبها على امه خواته .. 


ونفس الوقت كانت نوف نايمة وفي احضانها ولدها لها اسبوع مانمت معه تنومه وتطلع لكن اليلة اخذها النوم من اللي واقف يتامل نومتهم ..لابسه بيجامه رمادية بوردي .. يدها حوله وراسه على صدرها .. ببيجامة كحلية بدى يتحرك .. ويبعد الغطاء عن رجوله ويتمسك فيها اكثر .. متعب كان مشاهد مستمتع باللي يراقبه من حركات الاثنين .. صوت الجوال في الغرفه الثانية قطع عليه تاملاته .. جوال نوف واتصال من غصون .. استغربه .. فكر يصحيحها وتراحع عن الفكره .. ورجع يرتفع صوت الجوال اللي صحى نوف من غرفة عبودي .. تلحق الصوت جولها مع متعب اللي هز اكتافه وقال ( غصون.. شهقت (غصووووون واخذته من يده وطلعت ..
( الو ..
(هلاغصون ..
(نايمه ..
(لا صاحية .. وش فيك ؟؟
( سمعنا يانوف .. ورب البيت انه سامعنا ذاك اليوم .. هالمرة مافيها صدفة .. وبكت ..
نوف تحاول تجمع افكارها ومتعب يلاحظ تغير وجهها ( غصوون ماني فاهمة تكلمي زين ..
طلع متعب يعطيها حرية وخصوصية ويناظر الساعه اللي قربت الوحدة وش سر اتصال بعد نص الليل ..ونوف متوترة من حاله غصون اللي ماتربط كلمتين في بعض ( طيب واذا سمع خليه احسن ..مع اني مااتوقع يسويها يتسمع علينا .. فيصل اكبر من كذا ..
غصون قالت لنوف السالفه من خطبة راشد لكلام فيصل ( النهاية والاخير نفس المصير .. من اللي قال كذا موب انا ..قالتها تشاهق .. قبلها ذاك اليوم قال ( ضاع العمر نرجي كلام .. وقلتي صدفة واليوم وشرايك بعد صدفة ..
قالت نوف ( لا لا فعلا سامعنا .. كيف ؟؟
(مدري .. ؟؟
سكتوا الثنتين .. وصدمة كبيرة لغصون انه سمعهم لان الكلام كبير اللي قالوه .. نوف قالت ( بتصل عليه وبساله ؟؟
(وش تقولين ؟؟ انهبلتي ؟؟
(خايفه انه فعلا يكون سمع ..
قالت بهدوء( اخاف من شي متاكده منه .. اسفه نوف اللي كلمتك هالوقت .. بس ماقدرت اكتمه اكثر بنفجر ..








فيصل وصل غرفته وهو مبتسم على كلام بندر اللي خلقها خلق غيرها ..اخذ اوراق معه والتهى فيها لصبح دام مافيه نوم اخذ جواله يشوف كم الساعه ولقى مكالمة من نوف ورسالة ( فيصل مرني بكرة الصبح بروح معك الجامعه )وقام يتوضاء ويصلي الليل ودعاء بينه وبين ربه باللي في خاطره ولبس وطلع لقى بندر صاحي عند التلفزيون (مانمت ؟؟
(لا .. وانت ..
(كان عندي شغل ..قبل ماانسى ترى نوف تبيني امرها اوديها لشغلها ....
(وين النقل اللي تروح معه 
(مدري عنها .. مارسلت تبيني امرها الا ماعندها احد .. ..
سمعوا الاذان .. فيصل راح لجده مثل كل فجر,, وبندر .. يتوضاء.. ويتسعد لصلاة ..



غصون صلت فرضها وجلست تدعي ربها يفرجها .. طلعت الشمس وهي في مصلها .. طوت سجادتها .. (غصون وش فيك ؟؟سالتها عبير اللي معها بنفس الغرفة .. ملاحظتن تغيرها .. ووجها التعبان 
قالت بصوت مبحوح ( تعبانه ؟! وحطت راسها على مخدتها ودموعها تنزل ورافعه الغطاء جلست عبير على طرف سريرها ومنكسر خاطرها على اختها ( غصون لايكون وافقتي ..
قالت بصوت تعبان (عبير ابي ارتاح خليني حرام عليك اللي فيني مكفيني ..
رفعت الغطاء وناظرتها ( حرام عليك انتي .. وشوفي نفسك .. كل ماخطبك احد سويتي مناحه ..على وش كل ذا ..علشان فيصل .. ياصبره عليك ..تدرين لو منه اعرس وانتي اخر وحده افكر فيها .. وشكل هذا اللي بيصير .
(عبيررررررررررررر مو ناقصتك .. قالتها وكفوفها على جبينها ..تمسك راسها 

رجع وراسة على المخدة والنوم للحين بعيد عنه والحيرة تاخذه محتار اختلط عليه حبل الرجاء والياس .. وان رفضت .. بتوافق عليك .. وان ماوافقت ..غمض عيونه ورجع صوتها العذب اللي عذبه ..
(فيه واحد اسمه دنيس ويتلي تكلم مرة عن الدوافع يقول ( تتحكم قوة رغباتنا وبالتالي في تصرفاتنا)>>اتمنى تبحثون عنه وتقرئون له ..وعن الدوافع والانفعالات في القران والسنة
ضحكت نوف ( طبقي علم الاجتماع علي ..>>غصون مدرسة علم اجتماع
(هذا علم نفس موب علم اجتماع .. اممممممم شوفي .. رغبتك في الاستقرار وان ولدك يعيش مع ابوه ويمكن مشاعر لمتعب باقيه داخلك دفعتك لقرار الرجعه له .. شفتي كيف اثر الدافع والرغبة على التصرف ..
(طيب يا استاذة.. طبقي عليك !!
(انا ؟؟
(ايه انتي .. ليش ترفضين فيصل قوليها بصراحه طبقي نظريتك ..عن الدوافع
(رغبتي في البعد عن أي الم يسببه.. ووالالم والجروح القديمة منه ..خلتني ارفضه .. صعب تتالمين من احد تغلينه .. وهو يدري انه يوجعك ويتمادى ...
(وبعدين بتجلسين عمرك كذا .... اذا انتي زعلانه منه او هو جارحك .. ..فلا تنتظرينه يعتذر 
(ليش مايعتذر ؟؟
(لانه كذا طبعه مايعتذر حتى لو غلطان .. راح عمرك وانتي ترجين كلام .. مستحيل يصير ..ومافي داعي تكابيرين وانتي تدرين انه يحبك ..وهذا يكفي ..
( مقدر يانوف مقدر اسامحه .. كل ماحاولت انسى ماقدرت .. تدرين احس ان فيصل قدر وانتظر ربي يقضي فيه ..سواء تزوج غيري ولا تزوجت غيره .. الاكيد مستحيل نجتمع .. على قولت عبير النهاية والاخير .. نفس المصير
ضحكت نوف تغير جو ( وش النهاية والاخير صايرة شاعره ..
(الله يقطع بليسك هذي اغنية الظاهر وكلماتها للامير سعود بن عبدالله..اسمع عبور تغنيها ..

ابتسم على القدر بعدها بساعات تركب سيارته .. ويرجع بعدها لامه تحاول تقنعه يخطبها .. اخذ جواله واتصل على ناصر اللي توه يتمدد بعد الصلاة ..




صدى صمت 
افتقدتك كثيرا كثيرا مثيرا 
وبدات ارى ردودك في ردود اعضاء اخرين 
اين انتي طال غيابك وماعدت هنا الابعد ردك فانتي متابعه تستحق التقدير علما باني انزل الاجزاء في منتديين اخرين ...
دمتي بخير 

(16)
شمس اشرقت لينتهي الظلام من تلك القلوب العازفة بالالحان الحزن .. ليتغير الالحن لااكثر فرحاً.. ام تصمت تلك القلوب .. ولا تعزف ابدا أي لحن ..
ملامحه الحاده الرجولية بااستقامة خشمة .. حده نظرته ورسمت حواجبة تبين الثقة بالنفس .. وابتسامه على شفايفه وهو يسمع نجلاء تهاوش الشغاله على الصبح .. عارف انها ماتبيه يوصلها ..لانه دايم يرفع ضغطها ويحب يستفزها .. نوعية من العيال احب شي على قلوبهم انهم يشوفون البنت تدخن من القهر .. نجلاء مقهورة اول ماشافته ( وش ذا يابندر تاخرنا مرررررة ..قالها بسخرية ( لا ياشيخة .. تاخرتي السموحه ..طال عمرس..
طلعت قبله لاتهور وتغلط .. ثمن يسفل فيها .. 
وصل العيال بعدين نزل البنات وكان طول الطريق ساكت وهو يسمع صوت شفى مبحوح وكحتها العالية .. ونجلاء تسولف معها وهي تكلمها بصوت واطي تمنى يسمع وش يقولون خصوصا ضحكهم بصوت واطي يستفزه يحس نجلاء تبي ترد حركت التاخير .. ورجع البيت لقى فيصل بيطلع قال في خاطره (دامه قايم ليه ماوصلهم وفكني .. )
فيصل اعتذر من نوف .. مايقدر يوصلها ..شغله طالبين اوراق منه ضرورية .. ركب سيارته .. وسمى بالله ..ناصر يتصل عليه ..ماله نفس للمغثه على الصبح .. نفسيته ماتساعد .. رد مكره ..(هلا ابوسلمان ..


نزلت جوالها .. بعد مكالمة فيصل القصيرة اللي اعتذر بسبب شغله .. ماكانت تبي تروح معه للجامعه لانها في اجازة اصلا وما انتهت للحين .. لكنها تبيه علشان سالفة غصون .. تنهدت . وهي تلف لمتعب اللي نايم .. وموصيها تصحيه بدري..(متعب .. قووم .. نومه ثقيل .. هزت كفته ( متعب .. يالله ..تكلم بصوت واطي وهو يغطي راسه ( شوي.. طلعت تحضر الفطور .. وهي في مطبخها التحضيري الصغير بلونه الابيض ودولابية الرمادي .. لقت عبود وافق وهو عابس وشعره الناعم الاسود منفوش فوق وخده احمر من نومته على بطنه .. ابتسمت وهي تقرب منه وتضمة ونزلته على الطاولة ( فديت عيونك حبيبي .. غسلت ياابوي ..هز راسه بـ ايه
تعلقت ايدينه الصغار في رقبتها ووجهه على كتفها.. رفعت راسه وناظرته وباسته بقوة مع خدوده ( يازين النعسانين .. فجائها صوت متعب ( لنا الله .. يسمع ويشوف .. وين العدل ... ضحكت ( ياحراااام ..
قالتها وهي معطيه ظهرها تحضر قرب منها وجهه .. وقال بجدية تعب في تصنعها ( كل يوم تصبحين علي مثل عبيد .. يالله اشوف واشر على خده .. حمر وجهها وهي تشوف عبود جالس على الطاولة قالت بصوت واطي ( بعدين .. قالها بحزم ( لابعدين ولاقلبين .. وقرب منها اكثر .. ضحكت وهي تناظر عبود ( متعب ترى ولدك فضيحة .. ( موب مشكله .. يالله واشر على خده .. ضربته على خفيف عليه .. وهي تقول ( مافيه .. انا ما احب الوسخين مايغسلون الصبح .. يالله روح غسل .. ضحك بصوت عالي وهو يهمس في اذنها ( يازين التصريفة مثل راعيتها .. 
قرص خدود عبود وطلع يغسل ويغير ملابسه .. ابتسمت وبقلبها دعت ربي يحفظه .. ونقلت نظرها لشقي اللي يتبوسم .. (عبود ترى عيب .. تعلم الناس كل شي تشوفه .. زي امس تعلم ابوك على نجلاء ..انا زعلانه عليك وبدت تكلم معه وتفهمه وتادبه لانه غلط الولد الصغير يعلم بكل شي يصير في بيت اهله قالها ببرائه ( مااعلم الناس .. هذولاء اهلنا .. (عيب مايصلح تعلم اي احد .. الا انا بس .. (وانا بعد ..قالها متعب و ابتسمت وهي تاشر على نفسها ومتعب( صح امك وابوك بس .. ( اقول لابوي عن نجلاء .. عادي .. ضحك متعب وامه تقول ( ياربيه كيف افهمه .. عيب يابابا عيب .. اصعب شي تربية الاطفال .. لانها صناعه انسان .. وصناعه الانسان على جهتين تهذيب الروح وبناء الجسد .. 
نحسن تربيتهم كما نحسن تغذيتهم ..امانه يسال عنها رب العباد ..ألسنه صدق تشفع لنا يوم الحساب .. ومن خلال هالنشئ المتربي يكون عندنا مجمتع حضاري ..


كانت انفاسه متسارعه وهو يتكلم ( ناصر .. لاترفع ضغطي .. تعبان .. حتى النوم مانمت ..
(والله اني صادق ..مارد علي رد بين اول مرة اشوفه غامض ..
( ليه هي رافضة ..
( نفس ابوها ساكته ..واحسها متردده تفكر في الموضوع موب في الرد .. خلها يافيصل تشوف نصيبها .. يمكن الله ماكتبها من نصيبك ..لاخطبت مثل الناس ولاتركتها..
رد فيصل ( رجعت اخطبها قبل شهر .. وعمي رفض ..
قال له ناصر ( متقدمن لها رجالن فيه خير ..واستخارت وكان يتوقع انها توافق ..وخطبة على خطبه ماتجوز ..ويوم انهارفضت .. لمح لك تركي ..وتراها مستاجعه منك ..
قال بخفوت ما ينسمع ( ادري ..ولا تسالني ليه ؟؟ 
زفرناصر بضحكة سخرية( حتى انا ادري ..وحكي(ن) في الفايت نقصان(ن) في العقل..
قال فيصل بنبرة غريبة عليه مثقله بالحزن ورجاء برد يتمناه رجع يساله( ظنك توافق على راشد؟..
قال ناصر ( انت ماتدري يجوز توافق ..
تنهد وسكت وفهم ناصر سكوته وساله يغير الموضوع 
ناصر بضيقه ( بروح العصر للمزرعه.. الا ذا الشايب وش طرى عليه يبينا نروح هناك ..يومنها خلصت الاجازة طنت في راسه سالفة المزرعه .. 
(كلها يومين .. استحمل علشانه .. ترى نفسه ضاعفة .. و ادنى شين يزعله ..والزعل والضيقة ماهي بزينه .. 
(ايه والله .. حزنه على حامد بين علية احسه شالن هم عياله .. سكت وسال فيصل ..خالد للحين يسهر برى ..
(اليوم الفجر .. باين عليه انه كان نايم وماطلع..
(اذا دريت انه طالع مع ذا الدشير تراني معطيك صلاحية ادبغه لين يعض الارض..
فيصل بصوت حاول يطلع من الصداع اللي في راسه( قد يدرك المتأني بعض حاجته وقد يكون مع المستعجل الزلل..مايبي دبغ ..يبي شوي صبر ..
والولد معليه لكن الخوف من ذا الدشير يخربونه ..واحس ان وراهم بلى ..
انتهت المكالمة اللي حسها فيصل ثقيله مثل الالم اللي في راسه .. وقف على باب مكتب متحري زميله عادل..واستاذن ودخل واعطاه الاوراق خاصة بقضية ..ورجع لمكتب الكبير اللي في اخر الممر .. 
دق الباب مرتين وجاه الاذن بالدخول .. كان مكتب كبير بلونه البني وكنباته السود ..بينها طاولة زجاج على ارضية رخامها ابيض بعسلي يغطي جزء منها قطعةسجادة بلون بني ..
رفع عيونه بثبات في عيون الرائد اللي اعلى من منصب ورئيسه في العمل ..وطلع وهو مغمضهن من الم والهم الجديد ..ترقية بعد دورة لمدة سته اشهر لجده ..ترقية لكن فيها نقل وديرتن ثانية ..
ست سنوات في مجال الامن العام ..التحري والتحقيق.. وجاء وقت ترقيته لمنصب نقيب ..


غصون نامت بعد طلوع الشمس وكلام عبير الاخير معها .. اثقل عليها بدال ما تخفف عنها ..احيانا في وقت الضيق نتعب انفسنا نحتاج احد يريحنا لكن اللي يشد اكثر علينا يخلصنا من هالضيقة لا تقضي علينا .. ورفعت راسها لساعة وحدة وزياده.. 
وحست بدوخه خفيفه .. جلست على طرف السرير ..خذت نفس ..وفتحت عيونها ..على صوت الباب ودخول عبير المبتسمه دائما ( صباحوا .. فل وقشطة ..
ردت غصون (صباحك اسود مثل الغراب .. ليش ما صحيتيني ..
(شكلك تعبانه .. مرررررره ..قلت خليها تنام شويتين وجلست اسولف مع امي وضاع الوقت .. وهذاني جيت ولقيتك مثل الغراب تنعقين في وجهي ..
ضحكت غصون وهي تاخذ جوالها (انعق يالدبة ..
ردت عبير ( البادي اظلم ..قبل لاانسى ترى بكرة بنمشي المزرعه .. قرار من الجهات العليا ..ابوي سلمان..وحركت حواجبها .. ياحبيني له هالشايب فاهمنا..
ضحكت غصون ( انتي ونجيلاء الله ماتحطن في هذا شي الا يصير ..وتاشر على راس عبير اللي مبسوطة ..
وقالت بضحكة (نفسي اشوف عمي ناصر وبنيدر .. اكيد مقفله معهم ..تصير النفسية صفر ههههههههههه ..مدري وش فيهم والله ان المزرعه شرحت صدر وناسه .. 
قالت غصون (تخيلي تروحين مية كيلوا وشوي بس يومين الاربعاء والخميس والجمعه ترجعين ترى تعب عليهم ..لو في الاجازة مايخالف ..
قالت عبير وهي تضيق عيونه وتعقد ايدينها على صدرها ( اشوفك صرتي في حزبهم ..
اشرت بيدها ( سجيت عن صلاتي .. بعد عن وجهي ..ودخلت دورة المياة وعبير تقولها (ياخسارة ياغصون ..صدمتيني صراحه ..
اراتاحت عبير لما شافت نفسية غصون متغيره مو مثل ليلتها الكئيبة .. اللي حتى الكلام ماخلتها تحكي معها ..غصون .. في قلبها جرح عميق كانت تظن الايام تداويه .. وكل ما مرت سنة ..
الجرح ينزف يمكن تكون بالغت في ردت فعلها العنيفة ضد فيصل ويمكن فيصل يستحق هالموقف ماتدري اللي تعرفه انها حساسه وماتنسى بسرعة ..او ماتنسى ابد .. الجرح من القريب اعمق وابلغ ألم ..


رجعت شفى مع بندر ورمت نفسها بالصالة الداخلية .. وهي تعبانه .. دخل خالد ناظرها ثواني قبل مايسالها ( وين امي ؟؟
رفعت راسها ورجعت تمدد (مدري!! قالتها بدون نفس ..
دخلت غالية عليهم وقرب خالد لكتفهاوخدها وهي تمسد على كتفه وقربت شفى وسلمت عليها وبعدت بتروح لغرفتها وهي ساكته وللحين مسوية الاضراب عن الكلام والخروج من الغرفة .. لحقتها غالية بعد ماحطت غدى خالد .. دقت الباب مرتين ومافتحت .. فتحت الباب لقته مقفل (شفى !!
سمعت صوتها المخنوق ببحه( طيب شوي .. وفتحت الباب ووجهها احمر وباين عليها انها باكية قالت لها غالية (تعالي للغداء .. قالت بهدوء وهي منزله راسها ( العصر اذا صحيت .. اللحين مالي نفس ..
رفعت راسها لامها ولقتها تناظرها وصدمتها عيونها المليانه دموع نزلت دموع غالية من شكل شفى المكسور.. ايدين شفى تعلقت في امها وبكت معها( لايمه لاتبكين ..
وصارت تبكي اكثر منها وصوتها وصل خالد اللي نفض يده قبل لايسمي وراح ركض لهم وهو يسال مرتاع من اشكالهم جالسين عند الباب ويبكون( وش فيكم ؟؟..
مسحت امه دموعها وهي تهز راسها ومبتسمه وشفى وجهها على رجول امها تبكي رجع يسال بعصبية ( يمه وش صاير ؟؟ وش فيها ؟؟ ..اشرت بيدها جيب موية.. 
كاس موية ماهو بثابت في ايده من كثر مايرجف خايف ومرتبك ..شهقات شفى .. قوية .. وجهها محمر ..بسبب صدرها التعبان من البرد مع انفعالها الزايد ..خايف تجيها ازمة ربو ..مسحت امها وجهه بالموية وهي حاضنتها .. وخف بكاها لسكوت وهدوء تام .. 
رفعتها من عضدها (قومي يمه .. رفعتها ودخلتها فراشها .. وهي معها ماتركتها .. طلع خالد وتركهم .. وللحين يبي يعرف وش سالفتهم .. انتظر امه اللي اول مامرت عنده سالها ( وش فيها ؟؟
(تعبانة ؟؟.. قالتها غالية تبي تسلم من اسئلته اللي ماتخلص .. قالها مومصدق وهو زعلان من زعلها( بس تعبانه .. ولا احد قايلها شي .. 


ماجد بعصبية ( تخطب وحده قد خطبتها وردتني ..
قال راشد برود قاتل ( احشمني تراني اكبر منك ..وانت ترفع صوتك علي كني اصغر عيالك ..
(انا طالع ومخلي المكان بكبره لك .. طلع ماجد ثايرة اعصابه من برود وتصرفات راشد اللي يعتبرها طايشة ..
ولف على ام ماجد وسالها ( وش رايتس يمه ..؟؟
قالت بعتب ( ماعاد خليت فيها راي رحت وخطبت وخلصت ماقلت لااحد ..
(افااااااااا يمه ..تراني ماخطبتها الا لانها جايزتن لتس ..ودايم تمدحينها ..وللحين ماصار شي .. الدعوى كلها كلام ..
قالت له بجدية وبصوت حاد وحازم ( تبيها ولا تبي تربي اللي عندك فيها .. ترى البنت اجودية وبنت ناسن اجواد .. موب تسوي بها مثل عمك راشد وام سالم .. 
اللي خذها يقهر جواهر .. ويومنها حملت طلقها .. 
قالها بصوت واثق ( ما انكر ان تهاني غاليه وغلاها كبير ..وام عيالي ..وعلى كثر مااغليتها.. مافهمتني ولا حست فيني ..ويومني قررت اعرس عارفن اللي لي واللي علي ..





(نفســـ ن تعاف ماتسمن )قالها تركي بحزم وغضب مكبوت حاول يخفيه من رد غصون ..ردت باحترام ممزوج بمشاعرها الحزينة بانت علاماته بوجهها(بكيفك.. وبكت ماقدرت تسكت قالها ابوها 
(كلامي اللي قلته موب علشان تبكين ..وماني بغاصبتس على شي..لو بغصبتس كان من زمان ..

انتهى لــــــــيبقى الحب .. انتظركم 


(17)
نفســـ ن تعاف ماتسمن )قالها تركي بحزم وغضب مكبوت حاول يخفيه من رد غصون ..ردت باحترام ممزوج بمشاعرها الحزينة بانت علاماته بوجهها(بكيفك.. وبكت ماقدرت تسكت قالها ابوها 
(كلامي اللي قلته موب علشان تبكين ..وماني بغاصبتس على شي..لو بغصبتس كان من زمان ..وانتي تدرين !!..
رجفه داخلها من كلامه ..جاد .. حازم .. ومالها مفر .. الا واحد من ثنين يا توافق على راشد..او ترفض وتكون خطبتها على فيصل ..
(بـــــــــــ أستخير .. 
ابتسم بعتب ( الله يهدينا لصالح .. ويكتب اللي فيه خير ..
نادته بصوت متردد (يبه..مممممممممم ماابي اروح معكم المزرعه بجلس هاليومين عند امي ..
سكت قبل يرد عليها ( موافق ..
باسة خشمه وراسه .. وهو باس جبينها ومسح وجهها بكل حنان ابوي كانها طفلة ماكبرت ..دقق في ملامحها للحين يشوفها الصغيره اللي ماكبرت ولا راح تكبر في نظره ..
قطع كلامن بتقوله صوت محمد ينادي (يبه .. فيصل في المجلس يبيك.. 
انتفضت من طاريه وناظرت ابوها اللي كانت ملامحه جامده مافيها تعبير ..(جهزوا القهوة يابوي .. همس بها وطلع ..اصابعها بارده .. تضمها تدفي بعض ..والدم في عروقها جمد ..وقبلها فيه نار ..







قالها بصوت واثق ( ما انكر ان تهاني غاليه وغلاها كبير ..وام عيالي ..وعلى كثر مااغليتها.. مافهمتني ولا حست فيني ..ويومني قررت اعرس عارفن اللي لي واللي علي 
..وان ماخذيت بنت تركي خذيت غيرها.. لكن قلت اللي تعرفه احسن مني اللي ماتعرفة ..
(ليتك خطبت غيرها ولا خطبتها ..اخت حرمتك مرة عمهم ..وحنا نبي بنت عمها لماجد.. وش تبي بمشاكل الحريم .. يومك تبي تعرس كان خذيت وحدتن بعيده ..
عقد حواجبة(وش يجيب المشاكل ؟!..
وضحت له (الحريم موب قليلات شر ..خاصتن حرمتك وامها ..
ضحك راشد ( ههههههه يمه!!.. لايكون خايفتن منهن ..
( خايفتن عليك انت ..ولا انا ماعلي شر ..انا اللي بعرس ولا انت ..
قالتها بمزحه وهي تبتسم ..
جلست هناء بهدوء وراشد معطيها ظهره .. لانه مقابل ام ماجد ومتحمس لسوالف معها .. ودخل ابوراشد (السلام عليكم ..
التفتوا له ( وعليكم السلام..
(بروح اجيب القهوة ...قالتها ام ماجد وطلعت تجيبها وابو راشد جلس جنب هناء وقربها منه وسالها (وين ماجد ؟؟
قالت بصوت واطي (مدري ؟؟
رفع راسها يناظر وجهها ( تعبانه ؟؟
(لا بس توني صاحية ..
قال راشد بعياره ( دلع بنات يبه؟؟تغلى !! ماتدري انها غالية ..الله يعين يوسف عقب يومين ..
سكتت مستحية قال ابو راشد ( وش دلعه ؟؟وجهها اصفر..ماعاد نشوفها لها اسبوع ..
دخلت ام ماجد و هناء استاذنت وطلعت وقالت ام ماجد بعتب وحزن (ليتهم ماحطوا حفل للملكة .. كان ملكتوا وماله داعي للحفلات والخرابيط ..
البنت حيوية ولا تحب الجمعات ..والمناسبات ولا هي من سلومنا ولا عادتنا تملك وتحفل في ملكتها ..
رد بعصبيه ( لا صار العلم عندتس .. سوي اللي تبين .. 
سكتت و راشد يبتسم وهو يمسد وجهه يخفي ابتسامته .. عارفن ان حركة الحفله ذي من تحت راس ام زوجته تحب المظاهر..اللي كلامها يمشي على الكل حتى على ابوه من غير مايدري ..
ابوه اللي مايبي يخالف اخوه اللي علمه عند حرمته .. حتى يوسف توقع يطلع غير لكن من اولتها قالت اجل الزواج واجله لبعد خمس شهور .. بدال ماكان بعد شهر..
عجزت تهاني تخليه نسخه من ابوها ..منفذ بلااعتراض..لكل اوامرها ..
(وش رايك ؟؟
(سم ..ماسمعتك طال عمرك..
(اقول بكرة بعد المغرب نروح لـ ال سلمان نخطب لماجد ..
(شورك وهداية الله ..تردد و قاله .. يبه تراني خطبت بنت تركي ..
هز فنجاله بـ معنى الكفاية (متى ؟؟
(قبل اسبوع كلمت ..ناصر . يسال البنت وابوها ..
قالت ام ماجد ( انت داري انه خاطبن عندهم ..
قال ببرود ( ايه ..ورفع نظره لراشد .. اجل ناجل خطبت ماجد ..لين يردون عليك ..
قال راشد (لالالا الله يطول بعمرك اخطبوا لماجد قبل يردون علي ..
التفت ابوراشد على ام ماجد يسالها ( وش رايتس ؟؟
(العلم والشور عندك سوي اللي تبي ..عن اذنكم .. قالتها وقفت تطلع ..
ضحك راشد على شكل ابوه بعد دقة ام ماجد عليه ( شكلها زعلانه ..
ابتسم لولده ( ماتستاهل من يزعلها..وادري انها زعلاتن لان الحفل شورحرمت عمك اللي مشيتن كلامها عليه وانا ماابي ازعله..
ولا شور امك جايزن لي وهو رايي..لاكن ماابي لنا شورين وراين.. 








نجلاء متمدده قدام التلفزيون وتاكل فشار اتصلت عليها غاليه وقالت لها تعالي لشفى تعبانة .. ونست نفسها قدام الفيلم لحد ماسمعت صوت جوالها وهي تتذكر اتصال غالية ..
كانت من عبير رساله زفرت براحه و فتحتها (جيبي معك.. Dvdبكرة للمزرعة لاتنسينه )
قرت الرساله مرتين ونطت وبندر في وجهها سالته ( بنروح بكرة المزرعة ..) سالها مرتاع ( من يقول ؟؟) هزت اكتافها ( مدري بروح اسال امي .. ماما مامي يمه ..)
دخلت على صراخها ( اقصري صوتك ..ما تعرفين دايمن صوتك يوصل الجيران ) نفخت (اوفففففففففف ..) ضربها بندر على راسها (لاتنفخين) صرخت (لاتضرب)
جاء يبمد يده تخبت وراء امها (ماتفهمين .. كم مرة اقول لاترفعين صوتس ) سكتت وطلعت لغرفتها لا راحت لشفى ولا سالت امها ..
( وانا كم مرة قايلتن لا تمد يدك عليها .. ولا مالي احترام تبي تضربها قدامي .. الرجال اللي يمد يده على مرة مافيه خير ..ابوك جلست معه عمر ما بعد رفع يده علي .. انت الضرب عندك مثل السلام)
قرب يبي يبوس راسها وصدته وهو يتحيلها ترضى( النوري حبيبتي الا زعلس ..تظلم الدنيا ..علي لازعلتي ..) دفته بقوة وهي تبتسم من عيارته وهو يضمها غصب عنها (ابعد ) قالها ( اول قولي سامحتك )
(سامحتك بس فراقني )ضام كتوفها بيدينه لانه اقوى منها واطول .. (لا..قولي سامحتك الله يرضى عليك ويسامحك..) اذن العشاء وطلع بندر بد ما اخذ اللي في خاطر امه..
اللي تنسى بسرعة وطيبة قلب..وتدعي له دايم يهديه ويثبته على كثر ماهو معذبها ومجننها ..دخل فيصل سلم بهمس وراح يبدل ملابسه ويستعد لصلاة وقال لامه 
( يمه ماعليتس امر جهزي لي ملابس ليومين .. مسافر جدة )ردت بخوف ( جدة؟؟ وش يوديك )ابتسم والتعب باين من عيونه وكسل ابتسامته ( لاجيت من الصلاة علمتس )






دخل متعب من برى البيت ..وقابلته نوف بتدخل المجلس الصغير وفي يدها صينية صغيرة وتاشرله شوي ..طلع للمجلس الخارجي ..
عرف ان عندهم احد .. كانت عمته اخت ابوة وام عبدالله زوج بدور ..طلعت له وهي ماخذه راحتها بما ان عبد العزيز مو في الرياض ..ابتسمت بجاذبية مثل جاذبية شكلها يخفق قلبه دايم بجنون مشاعره لها 
يسال بنظراته قبل مايتكلم وردت ( عندنا عمتك ام عبد الله .. انتظر البنات بيتغطون علشان تسلم ..
ابتسم ( اشوفك ابطيتي تغطينهم بضمير ..
قالت له بغرور (ماخذ في نفس مقلب .. اصلا ما اغار عليك ..
قالها وجهه في وجهه ( عادي لو اخطب من بناتها اللحين ..
سبلت بتفكير ( من رايي تاخذ حنان تصلح لك ..
قربها ويديه على خصرها ( وش دراك اني ادور الحنان ..وووو كانت معه مثل ماكان معها .. وفجاءه تحس بقرف دفته.. حستها الأيدين ..والحضن .. الأنفاس .. القذرة ..
بعدت وجهها احمر صدت بعصبية ويدينها على وجهها ..ناظرها مصدوووووم منها جت بتطلع مسكها بعصبية (شفيه ؟؟..
نفضت يده وبعدت ورجفه للحين ماسكتها وجبينها يتصبب عرق ..غمضت عيونها جلست رجولها ماتحملها (نوف ..نادها بخوف وقرب منها
بعدت وجهها متغير غير الوجه اللي اقبل علية ويدها على فمها تمنع نفسها من البكاء( بـــ ـطــ ــلـ ـع مـــ ــن هـــــــ ـنـ ـا ..قالتها بصوت مهزوز بعبره ..سكت وهي تنسحب بهدوء قدامه وهو مصدوم من ردت فعلها الغريبة .. 
سلم على عمته وطلع من البيت .. وصدى مخاوف تردد داخله الا انها ترجع زي اول الا انها تنتكس .. يردد مع نفسه عتب ..لايانوف ماصدقت تتغيرين ..وش اللي صار علشان كل ذا التغير المفاجاء..حسبي الله لا اله الاهو اني كنت من الظالمين ..



في المزرعه ناصر بامر من ابوه راح للمزرعه يشوفها ويتفقد العمال اللي كل اسبوعين يمرهم تركي او فيصل وهالمرة طلب من ناصر وانبسطت مها على طلب الجد لانها تحب المزرعه وجوها وجت في وقتها مع مزاجها المتقلب وتحس باكتئاب بعد مراجعتها الاخيرة لدكتوره اللي عطتها قائمة من التحذيرات لان صحتها تعبانه شوي.. أما ناصر ما توقع انه بينبسط كذا لبعد المغرب وهو وسلمان الصغير يدورون على العمال ..كانت ليلة باردة ..ومها كانت تراقب شغل الخدامات ارسلت ام فيصل وحده من خداماتها معهم لان البيت كبير ويبله شغل مع مها وخدامتها والعمال ينظفون المجالس اللي برى..ناصر كان في الخيمة شاب النار ..بعد مااخذ حمام ولقى حليب جاهز بالزنجبيل تقهوى .. هو وسلمان الصغير اللي نام ..
(ناصر !! صوت مها من بعيد يناديه 
ابتسم بحيله وجواله مازال رافعه بعد مكالمة من فيصل ويعطيها ظهره ومتكي بيده على باب الخيمة والثانية رفعن فيها الجوال (ايه .. ويتصنع الضحكة ويتكلم بهمس ويرجع يضحك جد ماعرف يمثل خصوصا بعد ضربة مها على ظهره وهي عارفه انه يبي يقهرها..(بااااايخ !!
(كاشفتني .. 
( اكيد حبيبي محد يعرفك مثلي ماعرف حركاتك زين ..قالتها ويدها تلعب بازرار ثوبه بدلع ..عيونها بعيونه ..تدري ليه ؟؟..
سالها بصوت واطي متاثر من دلعها (ليه؟
(لاني جربت طعنك بالظهر غدار.. رفع حواجبةوصدت عنه عارفه انها عطته على الجرح وما همتها نتايجه حتى لويثور ويكسرها..وقف ثواني يستوعب اللي قالته ..
وقالها بصوت هادي غريب (مافيه علاج للغدر الا النسيان ..اذا تسمين اللي صارغدر ..وماظنتي يسمى كذا ..
عقد يدينها صدرها بعد مارفعت الشال الصوف على اكتافها وهي تنهد فتحت على نفسها باب ..ردت عليه بمراره ( يكفي اني اشوفه غدر!! وماحد يقول عن نفسه غلطان .. ولا يوصف نفسة بالشينه ..
لمتى بيسكت وهي تذب عليه قالها ( ....... 







رجع فيصل من صلاة العشاء ولقى امه تنتظر على نار وعلمها بسبب سفرته لجدة وهي لشغل كم يوم ويرجع السبت .. 
وبعد اسبوع نقله هناك ستة اشهر .. وبعده 15 يوم في مصر ..ثمن يرجع لرياض .. طلع من امه لابوه سلمان(الجد) يسم عليه وطلع للمطارمع بندر وكلم ناصر اللي في المزرعة هو واهله من العصر وصاه .. 
(بندر مابي اوصيك ..على البيت وجدي .. وعلى خالد .. تراه يسهر برى ابيك تحاول تفضي نفسك وتجلس معه كل ليلة وتسهر في البيت ..وامي ونجلاء .. لا تزعلهم ..
(ياكثر وصاياك ..اللي يسمعك يقول رايحن يجاهد ..
(لاني اعرفك ..قالها وهو يجمع له اوراق ويرتبهم في ملفات قبل مايوصل ومشغول في اللي بين ايديه 
(ماكلمت عمي تركي ؟؟سوال مفاجئ من بندر 
رد فيصل بعبط قاصده( الا مريت اسلم عليه بعد المغرب ..
قال بندر بخبث(لا اقصد ......



انتهى 





(18)

(صمت)


صمت السكونـ ..برود ردت فعل مع نيرانـ مشاعر ملتهبهـ ..وعكة عاطفية يمر فيها الشخصـ المغرور .. المكابر على الأحاسيسهـ ومتكبر على حبيبهـ..

لم يدينه لصدره وناظر ظهرها ..والهزل اللي بان على عودها .. مراره في صوتها ..يحسها تبي توصل لشي ..بمناسبة وبدون مناسبة صارت تحاول تضايقه بكلامها .. وتشكك في تصرفاته ..واحيانا في مشاعره ..سالها بعد ماطفش من اسلوبها الاستفزازي (والنهاية ؟؟
(المشكلة مااعرف النهاية .. لا قادرة ارجع مثل اول .. ولا اشوف لي طريق ثاني .. واقفه عند هالنقطة .. لفت له ودموعها مغرقه وجهها .. مقدر ياناصر .. انـ ـ ت .. وغصة بعبرتها .. ذبحت شي هنا ...واشرت على صدرها .. عطيتك قلبي ومليته جراح ..تدري احس انك تكذب وللحين في ذمتك ..تنتظرها تولد ترجعها هي واللي معها ..
رد بعصبية حاول يخفيها وماقدر(الافكار هذي مدري من وين تجبينها .. وش اللي احتريها تولد واجيبها ..الظاهر انلحس مخك من كثر التفكير ..
(البركة فيك ان اللي السبب ان الافكار تجيني ... يكفي انه ماجاء في بالي انك تسافر وتتتزوج .. وانا ياغافلين لكم الله ..
يدري انه قهرها وجرحها .. مقتنع انه ماسوى شي غلط بزواجه وصار مثلها متردد يحس بالذنب انه جرحها ولا يعترف بانه غلطان بسواته(شفتي هالنقطة اللي تقولين انك واقفة عندها اذا تعديتيها عطيني خبر ..لاني تعبت من المجادل.. ولف بيدخل الخيمة سمعها تقول ( واذا ماقدرت ..
طالعها بنظرة لوم وعتب ونزلت نظرها عنه ورفعته على مزحة ( بسحبتس من هالكشة اللي نافشتها ..واعديتس اياها وندلتس على الطريق اللي مضيعته ..
ابتسمت وهي تشوفه ياشر على شعرها الـ قصير لاكتافهاو مجعدته..بلونه الاسود الفاحم في بياض بشرتها وسواد عيونها وكبرهم وخدودها المحمرة من العصبية قبل شوي احمرة خجل من نظراته ..زادتها جمال بريئ جذاب ..لـــــــروح طيبة سمحة هادئة .. لكن مجروحه تحاول تنسى لانه فعلا مافيه علاج للغدر الا النسيان .. مافيه مقارنة بين مشاعرنا غبية على حد وصفهم ..و..تصرفاتهم الطايشة .. واحكامهم المتسرعة .. وقلوبهم المتحجرة ..تعرفه ماعنده اسلوب للحوار ويسمية كلام فاضي ورده كل ماحبت تناقشه مثل رده اللحين رد ينهي النقاس بدون نهاية واضحة ..دفش ويحليه رقة قلبه وحنانه ..تفهمه مثل مايفهمها ..متندم ويكابر يعترف يغلطته .. 







ضامه نفسها تبكي على غباء تصرفاتها ..والمشاعر الاحساسيس اللي فجائتها ..غير ارادية ..نفرت منه ..جرحته ووجعته بحركتها..بس من غير قصد افكار وذكريات وكوابيس صارت تطاردها هاليومين ..اثرت عليها ....اشياء تحتاج للاشهار والبوح واشياء ماتقدرتحدث نفسك بها ولا تذكرها..مسحت دموعها .. تنذكر نفسها بوعدها ..تنسى وتعيش حياتها وماتخلي شي ياثر عليها ..رفعت راسها عن المخده بللتها الدموع ..ودخلت الحمام تغسل وتغير ملابسها اللي حستها مضايقتها .. ولبست جلابية خفيفة لها ساعه من دخلت قسمها اكيد عمتهم راحت ..وبتنقد عليها لانها ماجلست معها ..اخذت جوالها بتتصل على متعب .. بس تراجعت على اخر لحظة .. المواجهه وجها لوجه احسن .. نزلت تبي تجلس مع البنات تغير مودها ..نزلت الدرج وعيونها تدور ولدها ..عبود جالس مع عزوز الصغير ولد بدور سمي خاله على بلاستيشن ..قربت منه تبوس راسه وسالته ( تعشيت يابابا ؟؟
هز راسه منسجم مع اللعبة ( اية اكلت مع عزوز ..واشر على صحن فيه قطع توست .. وقفت ودخلت المطبخ بالصحن وهي تسال الخدامة لقت عشاء لمتعب بامر من بدور .. طلعت لهم في المجلس وبعد سوالف نص ساعة طلعت تنوم عبود ماتبيه يسهر وفي الممر شافته.. شماغه على كتفه ويدخل بهدوء استقبله صوتها الدافي (مساء الخير .. ناظرها بـــــــــــ صمت بعد ثواني وهو يتفحص ملامحها المرتاحه وهادية ومارد عليها يحس الحروف ضايعه والرد معروف كان سكوته ابلغ من الكلام عند نوف اللي قربت منه بهدوء وفي المكان والزمان اللي مو مناسب تجراءت توصله بطريقة ما عمرها بادرت فيها وغمض عيونه يستوعب حركتها وفتحها على صوت خانقة الالم باذنه ( غصب عني.. صوتها انهي كل شي بعد شكلها وعطرها ولمستها ووصلها العذب .. ضمها له بهدوء وخفة وفز على صوت بدور طالعه من المجلس شايله ولدها الصغير نايم وانحرجت ..لفت نوف لبدور ووجها احمر من الحياء ومتعب يلمها اكثر وبصوت مسموع قال لبدور(ياشين العذال ..ضحكت وهي ترد عليه (الله يهنيكم ..بحضر عشاك مع امي تنتظرك ماتعشت.. دخلت وخلتهم يتبادلون النظرات ..وانتهت لحظه بانسحابها من بين ايدينه و بدخوله لمجلس بهدوء .. وكلمت طريقها تاخذ عبود ينام ..




بعد مكالمة لامه وجده يطنهم على وصوله أخذ شور دافي ..برد جده خفيف وهواها منعش ..وقف قدام الواجهه الزجاج للغرفة يتامل المنظر تحت ..يحس بصداع من الصبح خاصة ان ليلتة الماضية ماغمض له جفن ..تمدد على السرير الابيض الواسع وحضن المخده ..نزل جواله الساعة 11:50 جنبه وطفى الانوار ..واسترخى ..وابتسم على كلام بندرمعه في السيارة ..وهو يوصله للمطار ..(لا اقصد ماقلت شي عن موضوعك .. رد فيصل (اي موضوع مابيننا مواضيع .. ناظرة بندر بعدين رجع نظره لطريق هو يسوق( بمشيها بمزاجي .. غمض عيونه وفتحها بسرعة على صوت اهتزاز جهازه(الجوال) ..
(هلا بندر ..مساء النور .. تمام الحمد الله ..ايه تعشيت ..هههههههه ايه تحلفت ..صايرن امي.. ههههههههه.. ماجاني النوم للحين .. يمكن متغير علي المكان والجو .. 
قاله بندر (ويمكن مشتاق لنا .. رد فيصل (يمكن ؟؟ امي عندك .. (لا ..عندي نجلاء توني مرجعها من السوق ومعشيها ومدلعها اخر دلع عساه يثمر فيها هي و بنت عمها النفيّسة{شايفة نفسها}..
استغرب فيصل التغيرات ماامداه يغيب ساعات (وش التطورات طلعه وعشى وش صاير في الدنيا ؟؟ رد بندر عليه وهو يضحك(ههههه يوم السبت ببداء دوامي الجديد .. قلت اطلعهم يتمشون بهالمناسبه..ونجلاء تبي كم غرض من السوق ..و تعرف ضايق صدرها بعد نوف..
ضحك فيصل (صايرن ذرب .. 
سمع نجلاء تصارخ (قل مشاء الله .. لا ينقلب علينا ..
سكر بندر السبيكر وهو يقوله (ماابي اطول عليك ..شكلك تعبان وانا اربشتك وصحيتك من نومتك..مع السلامة..
( في امان الله ..تنهد و في خاطره يقول ..(خلي الهموم اذا بغا النوم طاح ونام ... وانا اذا بغيت النوم حصل ما يجزيني..















الهواجيس ماخذته طول الطرق من بيت اهله لبيته زفر وهو يدخل الصاله الهادية رفع يدة يشوف الساعة 12 اكيد الصغار ناموا ..دخل غرفته واستغرب نومه تهاني هالوقت .. بدل ملابسة وتمدد ..ظهرها له .. وعيونها مفتوحه حاسه فيه من لما دخل .. وتعمدت تسوي نفسها نايمة .. مقهوره ماتبي تواجهه لحد ماتهدى .. عيونه في السقف الغرفة اللي نورها خفيف من انوار الحديقة .. تنهد بعمق ..يفكر في كلام ام ماجد ..غمضت عيونها بقوة وهي تسمع تنهيدته.. (تهاني .. حس انها صاحية نادها وسكتت تكمل تمثليتها ..وسكت يحسبها نايمة ..يمكن للحين زعلانه .. صاير عصبي ويتنرفز بسرعه ..






عيونه الكبار برموشه الكثيفة وغمازاته (لا تروحين .. مسحت على راسه اللي بحضنها ..(طيب ...نام وهو متعلق في بيجامتها الحكلية الحرير فكت اصابعه بهدوء وهي تبوسهن ..سمعت صوت الباب درت ان متعب دخل .. انسحبت بهدوء لغرفتها ..مستحية منه..دخلت بهدوء لقته يغطي عيونه بذراعه قالها بصوت واطي ( طفي النور .. زمت شفايفها بخجل 
جسدها المتوتر حاولت تريحه بهدوء في ظلام الغرفة تحسها مظلمه اكثر .. وفيه شي يكبس على انفاسها ..غمضت عيونها على ذكرى مولمه دايم تزورها ..بخطوات بصغر حجمها تلحق فيصل وهي تلهث تبي تروح معه وقفها بصوته القوي بقوة شخصيته كان ابو تسع سنوات وهي ام الست سنوات .. منعها تروح معه للبقالة الصغيره بزاوية الشارع الضيق في هالقرية الصغيرة ..كانت بالنسبة لها شي كبير تروح لها وتشتري منها معه ..طلع لها نايف بعمر اخوها ورفيقه ..وافقه في قراره انها ماتروح معهم .. جلست على عتبت باب بيت خوالها الشعبي الكبير بحوشة وخلفه مزرعه نخل...انتظرتهم وطال انتظارها .. كانت الشمس تغيب .. السماء لونها برتقالي .. مغامرة انها تلحقهم .. طلعت لشارع بخطوة والثانية بعدين رجعت للباب لقت شاب نحيل في بداية المراهقة يمكن بـ17 سنه تعرفه خال نايف..سالها .ابتسم لها ..اخذها بيدها ..وركبت معه سيارته راحوا لفيصل للبقالة .. وبيدينه وانفاسه ونظراته القذرة .. حطم براءة طفلة صغيره همها تروح لبقالة اخر الشارع الضيق وترجع لحضن امها ..دقات قلبها تسارعت مع صور هالذكرى المؤلمة كبست على نفسها اكثر لاعت كبدها من قذارته وهي تردد ( الله لايرحمك .. الله لايرحمك .. وركضت لدورة المياة وسكرت الباب بقوة .. وهي ترجع وتبكي ..
التفت بسرعة قومتها لدورة المياه .. وجعه قلبه عليها ..وقف محتار ..يروح لها ولا يتركها ..فرك جبينه بتوتر ..اول كان يهديها ويحسبه سحر عين تنفر منه ويبتعد .. لكن اللحين يعرف ليه قررررررررررفانه ..
ارخت جسمها بعد هالحاله على البلاط البارد وراسها ريحته على باب الحمام .. وهي ترفعه وترجعه يضرب فيه من الم والحسرة .. وش ذنبها تعيش حياتها كذا .. ليه في لحظات ننهي حياة انسان بداءً بقتل براءة الطفولة واحتقار ذاته لما يكبر .. وعدم انسجام مع الغير ..في المستقبل ..ويصير مذنب بلا ذنب ويحاسب نفسه على شي ماله يد فيه ..
وصوت نشيجها وبكاها صار عالي.. ويدها على فمها .. تمنع صوتها ..قرب من الباب يحاكيها ( نوف .. ونادها اكثر من مرة .. تسمع وماتقدر ترد .. وقفت وفتحت الموية ودخلت تحتها .. سمع صوت الموية ونار داخله تشتعل ..طلعت بعد مدة .. ترجف من البرد ..مالقته بالغرفة .. طلع يتوضاء من النار اللي داخله .. يذكرالله .. متنرفز بلاسبب ومتضايق .. وكان ايامه الاوله رجعت ..وفكرة السحر والعين اول متبلوره في راسه من هالحاله التي تجيه اذا شافها كذا .. لقته منحني بجلسته وشابك ايدينه يفكر..رفع راسه حس بوجود احد معه في نفس المكان ..ناظرها جلست جنبه وشعرها للحين مبلول وجهها احمر ..ايدينها البارده صارت على ايدينه ضم يدها (ادخلي نامي عن البرد .. 
قالت له بهمس وهي ترخي راسها ( غصب عني والله ..لصمت عم المكان..كل واحد منهم ينتظر الثاني ..ناظرها برجاء( نوف انا تعبت .. مالنا الا فترة بسيطة ماكلمنا الشهر..يصير كذا .. كنت اظن انه خلاص انتهى كل شي وبتنسين .. واللي اشوفه .. صد عنها ماعرف يكمل وش يقول تنفرين مني او بالاصح بعد ماعرف الحقيقة... تقرفين مني .. جلست قدامه وعيونها تدمع (متعب طالعني .. وش تشوف ..انا احبك ..احبك .. احبك قالت الاخيره وهي تبكي ..بس هذا شي مو بيدي ..انا اكره نفسي .. اقرف منها مو منك ..انااا وكملت الشهقات باقي كلامها 




صباح مختلف على يبقى الحب اتختلف معه الاحداث الى نهاية الرواية ..

تجمع شعرها بحركة سريعه وترفعه وهي ترطب بشرتها وترجع تطلقه على اكتافها تلبس خاتمها .. وتمسح على حواجبها ..وبيدها قلم الكحل بتحط في عينها ..سمعت صوته وراها متمدد للحين في السرير (بدون مكياج احلى ..
جمدت يدها بعصبيه على الكحل من شدت مسكتها حاولت ماتكسره اسلوب غبي يستخدمه له مده ..يكلمها متى مايبي ويطنش متى مايبي ..ماكانه يشوفها يتجاهلها كثير .. برود لحد الصقيع تعامله معها ..ولحظات بحرارة لسعة النار في عصبيته اللي زادت هالايام ..قررت تسوي مثله ..يالله صباح خير ..قالتها في نفسها عينها على المراية ..رجعت الكحل ..وقررت تطلع من الغرفة ..سمعته يقول (جهزي الفطور بلبس ..القاه جاهز ..اشر بيده عليها ..انتي مو احد ثاني .خذت نفس ورفعت حاجبها بسخرية وطلعت ..




كح بقوة (وش ..نروح نخطب ..؟! انا هونت ماعاد ابيهم ..
قالت امه بعصبية (تبي تفشلنا عندهم .. ابوك كلمهم .. وبيروح لهم بعد بكره ..لانهم طالعين لمزرعتهم .. ولا كان رحتوا اليوم ..
ضحك بقهر (اللحين قررتوا وخذيتوا موعد وانا اخر من يعلم ..اخاف اروح والقى الشيخ قدامي بعد ..
ردت تبي تقهره لانه فاقع مرارتها (ليش لا؟! وش هو له الرسميات حنا اهل ..يسالهم ابوك ان وافقوا ..أملكوا مرتن وحده ..
(تبين تجلطيني صح ..اخترتي وخطبتي على مزاجتس ..دبسيني في ذا البزر .. اصغر من هناء يمه حرام عليس .. مالقيتي الا ذي ..
ضحكت امه على شكله وارتفع ضغطه وهي تقول (ومن اللحين اقولك ترها دلوعه حيل ..ويليق عليها الدلع والدلال ..
عرف انها تستفزه (يكفيني هناء ما اظن في احد مدلع مثلها .. سكت ثواني وفي صمته كان راسه يفكر كيف شكلها وسال امه بسرعه ( حلوة؟؟
كتمت ضحكتها لانها عرفت تصيده وتجذب انباهه ( ماذقتها علشان ادري هي حلوة ولا مرة .. ضحك على ردها لحد مادمعت عيونه وضحكت معه (انا ادري عنك .. الناس تقول مزيزنه موب حلوة !!قالها بصوت مازالت الضحكه فيه ( طيب !! مزيونه؟!ردت ببرود(ماعليها .. سالها بالحاح (وشلون ماعليها ؟؟ يعني زينه .. وغمز بعينه ولا تمشي الحال ..
حاولت تضيعه (صدق ماتستحي وش يغمز بك ..قبل شوي ماتبيها واللحين تبيني اوصفها .. جت هناء وجلست وهي تقول (اصلا مايجوز توصفينها.. يمه (بسم الله انتي من وين جيتي ..(جيت علشان احذر امي منك يالمتوحش ..يمه شوفي وش مسوي فيني ..وتاشر على ذراعها مكان ازرق ..قرب منها وهو يشاكسها بجفاسه معروفه عنه (انا متوحش يالنامسه .. 



تحرك متعب في نومه وهو يحس بحرارة من الجسد اللي نايم بين ايديه فتح عيونه وشاف وجهها متوهج بحمرة مد يده لخدودها وحاول يصحيها ( نوف .. حبيبتي ..نوف .
(همممممممممم .. كانت ترد عليه بهمهمه وكلام مو مفهوم وفتحت عيونها تحسها حاره وتعورها ونفسها ثقيل .. بعدت وهي تحاول ترفع راسها مصدع حتى يدها عجزانه ترفعها تمسكه من الم اللي فيه كلها مكسرة وعظامها تعورها ..قالت بصوت تعبان هامس وهي تغمض عيونها ( شكلي خذيت برد ..ورشحت ..وعطست مرتين وثلاث..الحمد الله ( ارحمك الله ..تسبحي تنزل الحرارة .. يالله قومي .. قامت بكسل وجلست على طرف السرير ابتسمت بتعب وهي تقول ( خلاص روح .سالها ببلاهه ( وين اروح ؟؟ (وشوا وين تروح ناوي تدخلني الحمام انت ؟!فهم كلامها اللي بعيد عن تفكيره ( عادي وش فيها ؟!قالها يمزح ..ضربته بالمخدة وهي تقول ( روح جيب بندول ..ياقليل الحياء ..ضحك وهو يقول ( ما تروح ضربتي على الفاضي بس علشانتس تعبانه لكن يجي لك يوم تندم على ماسويت ..على قولت جواد العلي .. ضحكت وهي تسال نفسها من متى يسمع اغاني ..؟!




لف عليه نايف وهو يرحب فيه بحراره ( حيا الله ابو محمد نورت جدة ..
ابتسم فيصل بود لصديق الطفولة وفرقتهم الدنيا بمشاغلها (الله يحيك ويبقيك يالغالي ..
ناظرت بسخرية وضحت بضحكته (صدقتك .. اجل غالي وماكلمتني لك شهرين ..اجل لو اني ماني بغالي كان ماشفت وجهك ..
(ياحبك للمشاريه ..اسال نفسك ..اخر مرة شفتك بعزاء عمي حامد الله يرحمه ..حتى زواج نوف ماجيت ..لا تشره على الناس وانت قطوع ..
عوره قلبه من طاريها(الله يرحمه ..وشلون اهله مرتاحين معكم ..
رد فيصل بتنهيده (الحمد الله .. بس جدي شالن همهم علشانهم صغار ..
(الله يعين ..
وصلوا ونزل فيصل ونايف يساله ( متى بتخلص امرك ..
ناظر فيصل بساعته السوداء (يمكن على الوحده .. اذا خلصت دقيت عليك .. ماعرف هنا الا انت ..وكانه تذكر شي لانه يعرف نايف .. حلفت بالله انك ماتكلف على نفسك ..لاطلعت نتغدى باي مكان .. ماله داعي الرسميات ..
(يالغالي مافيه رسميات .. هذا حقك .. والله ان تموت كرامتك ..انا حالف من اول ماشفتك ..وبسوق كفارتك ..
ضحك فيصل (الله لايغضب علينا ..راسك يابس ..
(طالعن عليك ..




نزلت غصون لبيت امها الصبح وهي مفتشله من هالزياره اللي من الفجرية بس لان اهلها بيروحون للمزرعه ..وهي طالبه ابوها تروح لامها ..على الاقل تفكر على راحتها وتاخذ قرار.. بدون زن عبير ..ولا شوفت ام فيصل وخواته.. ولا نظرات ناصر ..وجات من ربها سفرة زوج امها واهله (زوجته الاوله) لاهلهم علشان تجلس مع امها .. وخواتها وغادة اختها المتزوجه وعدتها يجتمعون عند امها واحلى جمعه على قلبها ..يقولون اخو الرحم احن او اخو البطن احن( يعني الاخوان من ام )مع انها ماتفرق بين خوانها كلهم غلاهم واحد .. 
مع انها تزور امها كثير وماأنقطعت لكنها تحس ام فيصل احن منها .. ماتدري امها تتصنع هالبرود وعدم الا مبالاه .. ولا طبع فيها .. عجزت تفهمها ..تهتم فيها وتسال عنها لكنها تحس بفرق بين الثنتين ..يمكن كمية الحنان عند ام اكثر من ام حتى انها تفيض على غير عيالها وام ماعندها الا القليل منه ..افطرت مع امها قليلة الكلام وناظرتها بهدوء وقررت تفتح معها الموضوع .



على الساعه ثمان الصبح 
وصل بندر وجده .. واهله معهم نزلوا البنات .. نجلاء تمغط بكسل لانها كانت نايمة بالسيت اللي وراء اما شفى فكانت نشيطه مررررررة .. ولا كانها تعبانه الليله اللي قبلها ..يمكن نفسيتها تغيرت بعد طلعتها مع نجلاء وخالد وامها لما طلعهم بندر امس .. ويمكن الجو الحلو في المزرعه ..نفسها تروح تمشي في كل مكان حولها وقفت بعيد عن المدخل وراحت للجهة المزرعة نادت خالد بصوت باينه فيه البحه وهي تذكر اول ماينزلون ايام ابوها يتمشون في الزرعه قبل لايدخلون البيت (خلنا نروح نتمشى ..(برد اللحين.. ادخلي إذا جاء الظهر رحنا نتمشى .. لان العمال فيه وجدي بيضيق علينا.. دمعة عيونها ياحليك ياخلووووووود كبرت ولا تكبر نفسك .. ردت باحترام (ان شاء الله ..الظهر ..وحذرته ..مو إذا جاء محمد تروح معه وتخليني ..ابي اشوف عنابية (فرس)من زمان ماشفتها .. ناظرت ماكان مايناظر خالد وقرب وراحت وراه تسلم على ناصر اللي اقبل عليهم من المزرعه (هلا والله .. وكان غلاها دايم غير عنده ضمها من اكتافها وهو يسالها عن صوتها المبحوح ردت( تعبانه شويتين ..؟؟ تمسخر عليها (واللي تعبان شويتين ..يقعد في البرد وش جايبكم هنا .. ردت بابتسامه مابانت تحت غطاها(كنا بنتمشى بس خالد قال الظهر .. رد عليها(ايه احسن المزرعه مليانه عمال اذا جاء وقت غداهم من صلاة الظهر للعصر روحوا تمشوا .. دخلت عنهم ومشى خالد جنب ناصر وتكلم بصوت بان فيه الحزن ( متعوده ايام ابوي الله يرحمه ..تمشى قبل ماتدخل البيت .. ناظره ناصر وسكت وش يقول مافيه كلام يعزيهم بفقد ه ..حتى هو مثل عياله فاقده وداخله حزن .. وطلع من الصبح يتمشى ..وفكرت ان ابوه يشوفهم حوله كلهم الاهو توجع وتحزن اذا كان كل زياره للمزرعه يذكر محمد(ابو فيصل)الا مات من ستع سنين كيف بـــــ حامد اللي فاقده من كمن شهر ..راقب عيون خالد الحمر وهو يحاول مايبكي قدامه ..وكانه ينتظر احد يبكيه سحبه بعيد عن المجلس اللي قربوا منه ..وبكى معه مو عيب الرجال يبكي كيف بواحد يبكي غالي ماله رجعه .. يبكي حزن .. الم فرقا ..يبكي اخو وعزوه وياما كان له سند وعون لانه كان مختلف ..بنيته الطيبة وكبر قلبه وحبه للخير ..اخذ نفس بعد مافضى العبره اللي خانقته وابتسم( الله ياخذ عدوك ياخويلد ..صبحتنا ..وانا مابي ذا العبرة اصبر نفسي وامنعها .. لاتطلع .. رح غسل وجهك .. لايشوفك ابوي كذا ..ابتسم وهو يهز راسه فيه احد شاركه وجدانيا ..ولو كان ناصر اللي يحسه خالد دايم قاسي وقوي وماعنده مشاعر ..وشاف سيارة الـــــــ يوكن اكس ال الفضية ..اللي جاوا فيها طالع فيها بندر ومعه جده يتمشون في المزرعة ..







يومين مروا على (ال سلمان)كانت جميلة هادية .. الا من فقد ام فيصل والجد لــــــ حكيلان على قولته .. مع ان بندر وناصر ماقصروا لكن يحس مكانه خالي وهالشي اثر في نفسه وكانه خايف يفقده مثل ماهو فاقدن اثنين من اغلى عياله .. كيف بــــــ فيصل عصاه اللي ماتعصاه .. وعينه اللي يشوف فيها .. وذراعه اليمين .. وفي قلبه مكانن كبيرن له..وكان على رجعتهم يوم الجمعة الظهر زيارة ابو راشد بعد المغرب هو وعياله .. يخطبون نجلاء .. اللي جالسه بغرفتها تدور .. يمه بطني هذولاء من جدهم جاين يخطبون .. ياويل حالي .. قلبي يعووووووورني .. حسبي الله ونعم الوكيل ..قلت لهم ما أبي ..ليش الغصايب اللحين ..شكله يخوف مررررة .انا الغبية اللي قلت بكيفكم .. صح مزيون بس حتى ولو يخوف .. لو اني موافقتن على عرض سلطانه المبطن وماخذت عزيز اسمر ومملوح وش زينه موب احسن من ذا ؟! .. على الاقل وجهن تعرفه ولا وجهن تنكره .. 
(وووووووووووووجع يانجلاء افتر راسي من كثر ما تدورين اركدي ..
(انكتمي يالدبة ..بطني تعووووورني يالخايسة .. 
قالت شفى وهي تضحك (روحي الحمام ...
قربت منها نجلاء بعصبية من استهتارها وسحبتها (برررررررررى ياعديمة الاحساس ...وسكرت الباب .
قالت لها شفى وهي تقرب وجهها من الباب المسكر ( تعلبين على مين ؟؟.. تسوين خايفه ومدري وشوا وانتي متقطعه عليه .. 
لهنا وبس دخنت نجلاء وفتحت الباب تدورها لكنها هربت لا تمسكها وتوريها الشغل .. وقفت تاخذ نفس هي متخبية .. رفعت الشرشف ونزلت .. للمجلس عند ام فيصل اللي كانت عند التلفزيون ابتسمت (السلام عليكم .. وسلمت على ام فيصل وجلست معها ..ماتقدر تطلع علشان الرجال ولا تجلس عند نجلاء .. ام فيصل كانها عارفه لمحت ابتسامه شفى وسالتها (وين خويتك ..
(مع اخوياها ..سكنهم مساكنهم .. وضحكوا الثنتين .. وسمعوا صوت على الباب (احم .. ياولد .. تغطت شفى وقلبها يرقع .. ابوك يالاحراج وش جايبني صدق اني ما استحي ..اما ام فيصل تهلل وجهها وهي تقول ( هلا حي الصوت جايبتك يابوي لا تدخل .. وما كان الصوت الا فيصل توه واصلن من جدة ... 













انتهى الجزء(18)وانتظروووووووووو الــــــ (19) والـــــــــ (20) الاخير 
وراح تكون بعد رمضان 
بارك الله لكم في شعبان وبلغكم رمضان ...
ياليت تعذروني ^_^ انتظركم ليبقى الحب بيننا انتظروني ..





يبقى الحب الحان تعزفها القلوب ...
ترجمة احساس ابحر فيه 
لنسمع بعض الحانها السابقة والقادمة الى النهاية ...
يبقى الحب...
حيرة مقابلها أنتظار تاخر القرار ..عجزعقل عن تفكيرلينبض القلب الحان حائرة حزينة يتمنى يرددها العقل... ليبقى الحب قلب وعقل ...
يبقى الحب ...
حيرة قلب تسيطر على قرارته العاطفة وتزجرها حكمة العقل في جو خوف من القادم ...مع قلب آخر تحكم تصرفاته العقل والكبرياء ويتصارع مع مشاعر يحاول يخفيها ليسيطر العقل ...
يبقى الحب..
الم قلب من الم اخر ..يحاول اخفائه والتعايش مع مستقبله بلا ماضي مؤلم ... والم قلب من قلب احبه لجد الالم ابلغ لانه من الاقرب ... والم قلوب تنتظر امل حتى ليشتد الالم عليها وتالم غيرها ..
يبقى الحب ..
نقاء وصفاء وعطاء قلوب ... كما هو الم حيرة وبارقة امل ...

(19)
ام فيصل تهلل وجهها ( هلا حي الصوت جايتك يابوي لا تدخل .. وما كانالصوت الا فيصل توه واصلن من جدة ... 
رد عليها وعيونه تتبع لهفتها وشوقها (هلا يالغالية .. ويحتضن راسها اللي ما يتعدى نص صدره ومنزل راسه يشم ريحتها فقدها يومين.. وضحك يسمعها تقول (كنك غايبن سنتين موب يومين ...
رد عليها يبوس راسها (لايسمعتس بندر .. تشتغل الغيرة عنده ..انا بروح لرجال اللحين لكن بغيت اسلم اول.. وين نجلاء مااشوفها ..
ضحكت امه (مستحية.. ضحك ويده ترفع شماغه (مستحية؟!! زين فيها رجاء ..
ومكان موب بعيد كانت شفى تسمع وابتسامه غبية للي يشوفها على وجهها وصادقة من صدق المشاعر اللي تشوفها ...ماتوقعت فيصل يعرف يضحك ..هههههههه ضحكت على نفسها بدخول ام فيصل اللي سالتها ( وش عندك ؟؟
(لا تزعلين ياخالتي بس اول مرررررررررة ادري ان ولدك ذا يعرف يضحك من قلب كذا ..
شهقت ام فيصل وتضرب كتفها (لاحول ولاقوة الا بالله ... اذكري ربتس..
(لا اله الا الله ... خالتي بيجلس فيصل ولا بيرجع ..
حس ام فيصل باهتمام شفى مو اول مرة تسال عنه وتهتم بشي يخصه وفكرت في أسلوب مايكون قاسي .. علشان تخليها تشيله من بالها..مالقت حل ..
قالت وهي ملتهية بترتيب الخداديات (لايامي بيرجع الاسبوع الجاي .. 




ترتب اوراقها في درج مكتبها ..الاحساس بالخوف من قرارة بداء يتلاشى او انه تبلد اللي صابها من كثر التفكير قررة والخيرة عن الله .. اليوم بيقوله ابوي ولا بكرة ولا قاله من امس ..استعجلت ..لا لا ما استعجلت ومرتاحه من استخارتي .. عبير مشغله جهازها المحمول رفعت راسها على هاجس اشغل بالها (غصون..
(اهـ ..فزت على صوت عبير في هدوء الغرفة سكرت على يدها الدرج وحطت اصبعها بفمها وعاقده حواجبها من الم (هاه وش تبين ؟!
(كنت بسالك عن شي بس مو وقته شكلك موب رايقه ...
جلست على الكرسي وهي تفرك اصبعها .. (لا رايقه قولي ..
(امممممممم متى تتوقعين يحددون زواج نجوله ..
تركت غصون يدها وناظرت عبير (اقول اخلصي علي وقولي اللي عندك بدون مقدمات ولف ودوران ..البنت توهم يخطبونها اليوم ومابعد ملكت وانتي تسالين عن العرس ..
ابتسمت بحرج (يعني اقصد اممممممم ما صار شي في موضوعك .. ابوي اليوم بيشوفه اكيد انه بيساله ..
رفعت حاجبها باستنكار ( ياشين اللقافه .. .. وهزت راسها .. 
(تدرين انك اختي واحبك بس بعد مغررررررورة ...وفيك بزاره
قالت بنفخه وهي ترمش بعيونها (يحق لي .. وماكملت كلمتها الا بالمخدة على وجهها ...
ضحكت على وجه عبير المعصب (ههههههههههههههههههههههههه ... دبة تضربين اختك الكبيره ..
(اذا صارت ترفع الضغط وتفقع المرارة .. بذبحها وارتاح .. 



بعد ساعات وصل ابو راشد وعياله البيت واصواتهم وصلت قبلهم لام ماجد اللي جالسة تنتظر من ساعتين .. واول ما اقبلوا وشافتهم صاح ماجد (مبروك ياام ماجد اخيرا تحقق الحلم وشفتيني عريس قد الدنيا ..ضحكوا عليه ... 
باس راسها وبعده راشد وجلس جنبها ويدها عضده (الله يكتب لك الخير يمه ويوفقك .. وسالتهم .. شفيكم تاخرتوا ..
رد عليها ابو راشد (حلفوا علينا للعشاء وعازمنا ابو محمد بعد بكرة وقلنا لهم نبي نملك مرة وحدة ملكة مختصرة على الاهل .. ووافقوا ..
ناظرت ام ماجد ولدها اللي ضحك وهو فاهم سر نظرتها وقالها ( ابوي اللي جالس يقنعهم ان ماله داعي الوقت وخلنا نملك بسرعه ...
قال راشد (ابوي هاه ...من اللي طول الطريق وهو مسدرنا قلهم نبي الملكة بدري ..
قالت ام ماجد (ووافقوا صدق يملكون بعد بكرة 
قال ابو راشد بابتسامة رضا ( احرجناهم خاصة اخوها احسه موب موافق على الملكة.. كل شوي يقول ليه العجله ...
رد ماجد (بس ابو راشد قد كلمته اقنعهم .. مثل ماوعدني ..
(يالله تمسوا على خير .. قالها راشد وطلع من عندهم و باله مشغول بتهاني اللي يحسها مريضة حيل 
اتصل عليها وردت بصوت تعبان (هلا راشد ..
(شلونك اللحين ؟؟
(الحمد الله ..كنت نايمه!! صوتها كان مبحوح واستغرب راشد نومتها بدري 
(تعشيتي ؟... سالها ..
ردت عليه (مااشتهي شي .. وساله .. انت وينك ؟
(نص ساعه وانا في البيت ..
مسحت وجهها وفتحت الابجورة تشوف وجهها الشاحب ..رفعت لحافها ودخلت دورة المياة تغسل وجهها بالموية الباردة مرة وثنتين... تعبت من تقلبات مزاجه تغير راشد كثير .. يحاول يستفزها ولحظات يكون حنون واحيانا ماله وجود .. ماحاولت تساله ليش وش صار من بعد اخر سفره لها لقت راشد ثاني غير اللي سلمت له قلبها مهما حاولت تبين البرود وعدم المبالاة وكل ما كانت باردة وجافة لقت في المقابل بروده مثلها واشد حتى ترجع تلين وتلقى الدفاء والمحبة ....راشد تحاكية ايامة الحلوة وطيف ابتسامة ونظرة غرور ونبرة شموخ في صوت من ملكت قلبه وسيطرت على مشاعره يكره افعالها ويلقى نفسة يعشها اكثر من اول ..يدري انها تحبة لكن ماشاف للحب مواري ..شاف عناد وكبرياء تبي تحط راسها براسه .. 






متوترة تلعب باصابعها بتوتر واعصابها مشدوده وبان في صوتها ( متعب .. (ممممم ..جاوبها وعينه في التلفزيون وباله مشغول في امه وتعبها ..( ابي اقولك شي؟!
عقد حواجبه مستفسرةوشكلها متوتره ..ناظر اصابعها اللي تفركهم وناظر عيونها منزلتهم بالارض (بكرة عندي موعد عند الطبيبة ..قالته بصوت واطي
بداية حياة جديدة غير الاولة..بداية بقرار ينهي ماضي ويبداء معه مستقبل ..مستقبل ..ونجاح وفشل ..ووووواشياء كثيرة وتبعات لقرارك وخطوتك اللي بديتها ... كلام جاء في بال متعب اختلط مع كلام ابو حسام رد بهدوء(متى الموعد ؟
(بعد العصر ..ورفعت عيونها وعضت شفايفها مع ابتسامة محرجة وهي تشوفه يبتسم (ليش متوترة كذا ..عادي حتى انا اروح لدكتور نفسي ..وشوفي كروت المواعيد في الدرج..
قالت له (انا ماعاد ابي افتح السالفه مرة ثانية وما ابي اي شي يذكرني فيها ..ادري انك تكدر منها ..بس كنت ابي .. وسكت مالقت مبرر .. رد عليهابصوت جاد حاول يجمع فيه الحزم ويتكلم بعقل بعيد عن العواطف يحاول يجمعها فيه يحسها مبعثرة (انتي وش تبين!!هذا هو السوال ..اهم شي انتي ..اناعشت تقريبا سنه مااعرف شي .. وعشت سنين الوم نفسي على هالسنه..سنه انتي تدرين كم اجتمعنا فيها ..انتي تبعدين يا نوف وانا اقرب ..
قاطعته بهمس (متعب ..
(خليني اكمل ..انا راضي بقدري ونصيبي لكن انتي راضية ..لمتى بتخلين افكار غبية تقضي على حياتنا ..عشي السلام من الداخل لاتحملين النفس اكبر من طاقتها ..
سكت وجلس بهدوء وهويسمع صوت عبود على الباب ..وناظرها لحد ماوقفت ومسحت وجهها الاحمر وفتحت الباب ودخل عبود لابوه وصوت سوالفهم توصلها في غرفة عبود اللي جلست فيها على السرير ضامه رجولها لصدرها وسانده ذقنها وفيه كلام كثير تبي تقوله وماتقدر لمتى ماتتكلم بس تسمع .. محد فهمها حتى متعب .. يعني كلهم صح وهي غلط حتى امها تقول شي عادي تبي تهون عليها وهي صغيره الموضوع صح انه غلط لكنه صار ولما كبرت خلتها تكتم على الموضوع ومحد يعرف .. تذكر دموعها ذاك اليوم .. وكيف قالت لامها والخوف اللي بان على وجهها واسئلتها الكثيرة .. كيف ومتى وش صار بعد ؟؟..ابعدت عن فكرها وهي صغيرة عقدت الذنب وانه هو الوسخ ولاعاد تقرب منه .. بس سوال ماجاوبته ليه هي اللي توسخ بوساخته موب احد ثاني ..مات بعدها بيومين تشوف الناس يبكون وهي تفكر ربي عاقبه علشان اللي سواه .. الصغار ينامون وهي تبكي من الكوابيس .. تخاف تروح لحالها وتخاف من الناس ..كبرت ونست واذا نست ذكرتها امها المهمومه ليكون صار شي ماقلته وهي صغيرة .. لدرجة انها تاكدت بنفسها من دكتوره نساء عن سلامتها ومن دكتورة النساء دلت الدكتورة النفسية ومن دكتورة لثانية .. تزوجت وهي تحاول تغذي فكرة انه تحرش ماهو شي كبير ومرة وحدة وهي صغيرة ما تاثر فضلت تحتفظ بسرها دامها قدرت تكيف مع واقعها ومشكلتها حاولت وحاولت لكن ماقدرت ..حتى بعد بوحها ماتقدر ..توصل للحل وراي تثبت عليه وترجع تنفي كل افكارها وتبعثر روحها ..دخل صوت ضحك عبود مع هواجيسها.. غمضت عيونها وتمددت بسريره ودموعها تنزل بصمت ..دخل متعب بعد عبود اللي قرب من امه يمسح وجهها ويسالها ببراءة (وش يعورك ماما ؟؟ قالت بعبرة وهي تغمض اكثر (بطني .. ناظر ابوه اللي جلس وانقبض قلبها من قربه مسح على راسها وهويبتسم لعبود 
(ماما كسلانه ماتشرب حليب في بطنها دوده ..فتحت عيونها وهي تبتسم وتناشق .. قال متعب (بس دودة حلوة زيها ..





من بعد رجوعه من ال سلمان ساعتين يحس بخوف وحيرة وتدخلها نشوة فرح تختلط مع هالمشاعر المعقدة في اجتماعها داخل انسان .. ملامحه جامده وعيونه ثابته على شاشة التلفزيون قدامه ..رفع عيونه لهناء تحرك حواجبها ( شـ تفكر فيه ؟!من رجعت وانت تهوجس ..
(خايف )قالها داخله وضحك على الكلمة (هنو طـ سـ ـي تهجاها حرف حرف .. 
(قم طس معي .. 
رفع راسه لها وناظرها قالت له برجاء (ضايق صدري خلنا نروح لاي مكان ...
ناظر الساعه وحدة وزيادة واشر لها بيده انها انهبلت وهوساكت وقفت قباله وهي ترجاه (تكفى طلبتك مجود ..
سالها باستهبال (أي مستشفى تبين هالوقت مااودي الا للمستشفى بس ..
(حرام عليك قسم بالله ضايقة قلي انت كم لي ماطلعت .. تكفى خلنا نفرفر في الشوارع نص ساعه ونرجع ..
(صاحية انتي فيه احد يطلع يتمشى الساعه وحدة .. ياليتنا بالصيف الا بالشتاء .. بعدين نسيت اقولتس مسوين حظر تجول ..
خفت خدودها بزعل وجلست وناظرت التلفزيون لقت برنامج وثائقي (طيب غير ..
نزل الريموت وزفر بضيق ( أي مكان فيه حريم مافيه راحه قلق ...
وقف بيطلع قالت له (كلام الليل يامجود يمحيه النهار ...



بعد الجمعة يجي السبت وبعد السبت احد وبعدة اثنين يوم مرتقب ينتظرة ماجد ونجلا والاكيد اهلهم اللي اتفقوا على ملكة مختصرة على الاهل ..
حضرها متعب مشغول البال على امه اللي زاد تعبها والغسيل صار مايعطي نتائج مثل الاول وموعد سفرتهم قرب بعد اسبوعين ...
ونوف اللي اشغلها قلق متعب على امه وخبر تاخر حملها بسب الحبوب المهدئة ... اللي حاولت في الدكتورة انها تقطعها علشان تجيب ا خاو اخت لعبود وتفرح متعب فيه,,
تاخر المملك في العقد لان راشد تاخر وعلى دخوله اتجهت له انظار مستفسرة من ماجد وغاضبة من ابوه اللي انحرج اعتذر بصوت جهور (السلام عليكم العذر والسموحه .. تاخرت عليكم ..
جلس بهدوء بعد ردود تبين قبول العذر وطيب نفسها تمت اجراءت الملكة وماجد يحس نفسه بلامشاعر الا شوي من التوتر تمنى في يوم مثل ذا يتطغى السعادة عليه لكن كل ماحاول يتصنعها ماقدر الا ابتسامة مجاملة كل ماجت عينه بعين فيصل او الجد سلمان .. اخذ فيصل الدفتر ومشى داخل البيت للباب اللي امه واقفه عنده قالها (عطيه نجلاء .. قالها بعبرة جاته مفاجائة مايدري من وين لقى بندر وراه اللي لاحظ دموع امه وتاثر فيها (هات انا ادخله وينها يمه .. اشرت للمجلس دخل وابتسم فيصل لامه ودخل لبندر ونجلاء اللي مستحية وتمسح دموعها وبندر يعلق ( اخص ولا توقيع وزير .. جايتني تركض ومجهزة القلم .. ضحك فيصل وهويشوف خط متعرج ما كانه توقيع حتى وحدة في اولى ابتدائي (انت متاكد انها هي الي وقعت ولا حنين بنت عمي تركي ..ضحك بندر ونجلاء تمسح دموعها في حضن امها ونوف تضحك معهم وقالت لفيصل وبندر (عقبالكم انشاء الله .. قال بندر (امين عاجلا غير اجل قاله فيصل (رح لرجال تاخرنا عليهم .. طلع بندر وفيصل باس راس نجلاء (جعله مبارك وانا اخوتس .. وقال لامه مبروك يالغالية ..(الله يلغني فيك واخوك.. ابتسم على عبرتها الحزينة .. (انشاء الله على قولت بندر عاجلا غير اجل ..



ام ماجد كانت الفرحة تشيلها من الارض وطول الوقت تدعي لهم بالبركة والتوفيق وطول الطرق تمدح اهل نجلاء وماجد يجاكرها انها مااقنعت امها انه يشوفها (اقولك انا ماشفتها تشوفها انتم اطلعت علي .. جالسه بغرفتها ..تستحي البنت ..
قال ماجد بقهر ( مافيه شوفه ويبون العرس بعد خمسة اشهر معصي لو يحبون الارض العرس بعد شهرين يبون اهلا وسهلا مايبون الشكوى لله نصبر .. تنهدت امه وضربته (وقفت قلبي حسبي الله على عدوك ماينعرف مزحك من جدك .. بعدين قالت .. ام سالم ماجت اليوم هي وتهاني يادافع البلاء على الاقل جاملوني قدام الناس استحيت من العرب وهم ينشدون منهم ...
قال لها ماجد ( معذورين يمة تهاني في المستشفى وامها عندها ... 
شقة ام ماجد (بسم الله عليها وش فيها ؟؟
هز اكتافه (مدري ؟؟؟
طلعت جوالها واتصلت براشد ....اللي بشرها بحمل تهاني وان عندها دوخه وارهاق من الوحم وتعبت شوي وبتجلس الليله في المستشفى وبتطلع بكرة بعد مايطمنون عليها ..واصرت ام ماجد تبت ليلتها عند عيالهم في البيت لحد ماطلع تهاني بكرة وتطمن عليها ...



اذا كان راشد ليلته بجنب تهاني اهتمام وخوف توضح محبته .. فناصر كان ينام ومها سهرانه قلق على تهاني ... لكن الاكيد ان المحبة مشاعر وحدة حالت القلق طالت ناصر النعسان بخطوات ثقيله بسبب نومه وصل لها في الصالة النظلمة متمدده على الكنب وقف على راسها ( هاه ردوا ..
لفت له ونور النافذة الكبيرة ينعكس على وجهه من عيونه الشبة مغمضه وعقدة اعلى خشمة الدقيق الشامخ بين عواجبة وعارضة المحدد ونبتت شعيرات مرتبه على جنبة .. ابتسمت على تاملاتها .. وجاوبت بصوت مبحوح (ايه الحمد الله بخير اللحين .. نزل راسه لوجهها يشوف وجهها اوضح وسالها بصوت واطي (تصيحين ؟؟ ابتسمت ويدها لقت امنياتها توصل لعارضو وتمسح عليه ( لا حياتي غفيت وانت صحيتني .. تسحره تاخذه وترجعه مثل ماتبي .. صوتها مغناطيس ولمساتها الناعمة تجذبه جاوبها ويده على يدها اللي على خده تعالي نامي وبكرة روحي لهم .. غمضت عيونه بالهون وفتحتهن بالمثل بمعنى الايجاب ... وعيونه ماكانت ترمش له حس ان مها رجعت بعد ماكان يعيش الايام اللي راحت مع طيفها وهي تدور شي ضيعه بغباء تصرفاته ...








ليلة اسطورية في نهاية الاسبوع كانت ملكة هناء ويوسف غابت عنها سلطانه بسبب تعب امها واللي اكيد ماحضرت بعد نوف معهم ...
لكن حضرت غادة اخت غصون اللي قالت لها حماتها وهي تلكز جنبها (هذي مرة راشد زوج المستقبل لاختس ..
ناظرت غادة الحسن اللي مايشوبه شي في قامتها الطويلة بجسم ممشوق وشعر بلونين العسلي والثلجي في تسريحه اسبانية بينت تدرج الالوان فيه من تداخل الخصل وفستان بلون اخضر علمي يبرز فتنة بشرتها البيضاء ..والتفاته منها بعيون ذابحة واثقه ترصد كل اللي حولها انهت كل شي بأنف انوثي شامخ واضح فيه الكبرياء والغرور ..وابتسامة واثقه انها الاجمل ..رجعت تناظر حماتها وهي تسالها (امانه يافطوم هذي هي ..
(أي والله .. الرجال مايملى عيونهم الا التراب ..
قالت الثالثة اللي معهم .. (من جدكم ذي بيعرس عليها رجلها والله انه خبل ..
ومن الثالثة لرابعه للخامسة لين وصل الخبر لمسامع تهاني اللي قالت ببرود تصنعته واتقنت تمثيله (ياشين الحسد والغيرة ... بالله يامناير تصدقين هالحسودين .. هذا ياحبيبتي ماجد اخو راشد هو اللي متملك بنتهم وعرسهم ان شاء الله بعد شهرين هنا في القاعه ذي وباذن الله الكروت توصلكم .. وبنت عمها اللي تكلمون عنها بتاخذ ولد عمها وملكتهم قريب بس مابعد حددوها ... وكملت السوالف وتمنى انها تنتهي .. وراحت لمكان بعيد ورنه من جوالها لراشد وسوال واحد ماله ثاني بصوت من الغيض فحيح ( صح هالكلام ولا لا ؟؟

جوابة في الجزء الثاني اللي للحين ماكتبتهوش ومعه النهاية والله يعوقني بشر واخلصلها لكم لانه في النهاية صارت كل الظروف ضدي الجهاز عارية والوقت مافي وقت اكتب ..
دعواتكم برجعت بالشفاء العاجل لجهازي اللي كتبت في الجزئين الاخيرة وراحت معه والخيرة فيما اختارهـ الله 

انتظركم لـ يبقى الحب








يبقى الحب ..
براكين تقذف حمم من المشاعر الملتهبة ...تنهي برود الاحساس .. وتبعثر ما داخل القلوب .. لتحكي العين مايرى القلب ... 
يبقى الحب ...
مزيجا من المشاعر والاحاسيس .. المتناقضة ... فليس الحزن احساسا طاغيا ولا جزاء اساسيا فعلينا ان نشرع الابواب للفرح .. 
يبقى الحب...
ليجعلك عنوانا لحزن احبابك ... ويجعلك مصدرا للبهجة ..
يبقى الحب لتبقى حكاية حياتنا ...



غرورها كبريائها شموخها وعزتها انهزت بحركته ..بعدها ماخلصت كلامها سكر في وجهها بدون أي كلمه ..حركته خلتها تدور حول نفسها كانها مجنونه ..باحد غرف الاستقبال طلعت في وجهها ام ماجد وناظرتها بقهر وهي تنفس بسرعه واللي موتها قهر امها اللي تضحك معها وتسوالف تحرك رجلها وترجع تحاول تسيطر على نفسها ... لازم تكون اكثر حكمة وش بيقولون الناس .. وفي بالها فكرة وحدة محد حط الفكرة في راسة غيرها هي اللي دايم تمدحها .. لفت عنهم لداخل الغرفة ترتعش من القهر ومن الصدمة للحين مو مستوعبه.. 
(تهاني... نادتها مها وقربت تشوف وجهها متغير حيل ... وينكـ وسكتت لما جاوبتها نظراتها اللي ماتبشر بالخير ابد .. جلست تهدي نفسها بدون فايدهـ نار تستعر داخلها ..جلست بهدوء مها تسالها (عسى ماشر ..
هزت راسها وهي تقول (ولاشي تعبانه ..
ردت تسالها (شكلك متضايقه احد مضايقك ..
ردت بعصبية بصوت عالي (مافي شي ..ماتفهمين ؟ ردها جارح محرج لقلب حس فيها وقريب منها وتمنى يشاركها ويتطمن عليها ..طلعت منها آه ورها آهات وتحط يدها على وجهها وبعدها صوت بكاء بصوت عالي سالتها مها بخوف ( تهاني خوفتيني وش فيك ..
نطقت اسمه بكل احساس تحسه بقهر (راشد !! آه راشد وضرب بيدها على رجولها وهي تبكي .. مها انخطف لونها وخافت انه فيه شي وسالتها بسرعه ( شـ فيه ؟؟
(بيتزوج علي ؟! تسوين نفسك ماتدرين ؟؟ وهو خاطبن بنت ال سلمان .. اشرت عليها وهي تقول .. انت تدرين صح تدرين آه وبان الضعف بصوتها وعلى شكلها حلفت لها مها مصدومة من الخبر (وربي اني ما اعرف شي من اللي قالك ... وقالت لها تهاني السالفه وهي تبكي بحرقة وقطعهم صوت جوالها امها متصلة ردت مها (لايمه ماابي اصور ناصر مايرضى .. تهاني آآآ تهاني تعبانه شوي يمكن تروح بيتها ... يالله شوي وبجي..
سكرت الجوال وناظرتها (امي تبينا نصور مع يوسف وهناء .. 
(ليه ما قلتي لها تجي ابيها ..
(وش تبين فيها كبري عقلك تبين تفضحينا في الناس ..
وقفت تمسح وجهها واخذت جوالها من مها بهدوء ( الو .. مصطفى تعال اللحين .. سكرت وسالتها مها(وين بتروحين؟؟
وجهها الاحمر والسواد تحت عيونها من الحكل ناظرت في المراية وهي ترد على مها ( بروح لبيتي !! 
زفرت مها براحه ( تهاني لا تستعجلين حلي المشكلة بينكم ويمكن اصلا يطلع كله كلام ..
ابتسمت بحزن (موب كلام..اصلا كنت حاسة .. الرجال متغير له فترة ... ومافيه دخان بلا نار .. واخذت عبايتها وطلعت ومها معها توصيها واللي يطمنها ان تهاني عاقله ورزينة وهذا احسن شي فيها تعرف تتصرف ..



تنهد بخفوت وابتسامته المايلة الساخرة على وجهه .. يناظر راشد شارد الذهن جالس مع متعب المهموم وماجد اللي باين عليه التعب .. دقة ملاحظته خلته يصنفهم لكن مالقى لنفسه تصنيف لى داخله من الهم والتعب والحزن بحور .. من كثر ما هو غامض مايعرف نفسه تحمل شي فوق طاقته من عمر صغير .. في بداية العشرين عمر كل اقرانه منطلقين فيه لدنيا وماشاف منها الا التعب .. يومنه التفت لنفسه اتعبته اكثر .. معتز بنفسه كثير ويحس محد من جيله مثله .. له مكانته عند جده وعمانه .. حتى في حياته المهنية له مهابتة وقوته ... واحترامة وتقديرة حتى عند رؤساه يعرف اللي له واللي عليه ... اللي يبيه ييجيه حتى مايتعنى يوصله .. كل شي في حياته بعد تخطيط وتفكير ... 
سمع حس عمه ابو محمد (تركي ) يهمس له .. رجع من عالمه الغامض ( سم ..
(شرايك نعزم الرجال .. حدد وقت يناسبك ...
انتفض قلبه بقوة ورد بهدوء( لا ياعمي موب اللحين يصير خير ..
انقلب وجه تركي وحس انه انهان برد فيصل اللي شد على يدهـ وكمل كلامه ( والله ياعمي ان ماخذيت غصون ما فكرت اخذ غيرها .. لكن الامور ماتجي كذا .. ولا تنسى جدي ماقلنا له .. واهلك بعد .. العجله ماهي بزينه .. ولا تحسب اني اتعذر .. لكن جت في بالي قبلك وقلبتها .. لقيتها حتى ماهي بزينه نرد عيالهم ونعزم على ملكتنا في مجلسهم ...

ناظر تركي عيون فيصل الواثقه ونظرته العميقة وشبه دمعه بعيونه وهز راسة بصمت كل مرة وفي كل موقف يشوف فيه حكمة محمد اخوهـ وحسن تقديره للامور ..



بمكان ثاني كانت هناء مستحية وهي واقفة بفستان ناعم بتصميمة على عودها النحيل بلونه البنك وشعرها الاسود الطويل جنب راشد وماجد وعلى يمينها يوسف المتوتر ومارفع نظره لها الا بدخولها وسلم وماسمع ردها اويمكن ردت شفايفه تحركت بدون صوت ومقابلها ابوها وعمها ..مرت دقايق وكانها دهر على هناء متوتر متصلبه في جلستها ونظرها في الارض ولاصقة في راشد اللي باله بعيد عن كل الجو اللي هو فيه فتحرك يستاذن مع ابوه وعمه ومسكت فيه والتفت لها يشوف عيونها ترجاه يجلس .. جلس وماجد طلع مع ابوه بعد جلوس راشد معهم .. تسند براحه حتى ماتوتر اخته اكثر وسال يوسف ( لقيت حجز بكرة ..
رد عليه بثقه بانت في صوته (بكرة العصر ان شاء الله .. كانت تسمع السوال والجواب .. قالها يوسف (هناء بكرة برجع الاردن .. يكلمني هذا اللي تكرر في راسها وكانها اشارات ترسل للمخ علشان يسوعب ناظرت راشد مبتسم تبعد عيونها عنه قال راشد ( يوسف يكلمتس ..
ابتسمت...ورفعت طرفها بخجل.. هادى متزن وابتسامة ما تفارق محياهـ ... متصلبه اطرافها من التوتر تتمنى تطلع باسرع وقت وكل مارفعت نظرها تلاقت عيونهم حست انه يناظرها طول الوقت ...له حضور قوي تحس نفسها قدامه ولاشي ملامحة الجميلة تشابه تهاني بحدتها وجمالها... اكيد الحرمة اقل من الرجل بنية وطول ولكن ماهو بدرجةهناء متوسطة الطول نحيفة البنية مع يوسف جسم ماجد الرياضي أضئل منه .. تحس نفسها منكمشه صغيرة وجود راشد ريحها شوي .. (هناء..مع اسمها بصوته بدات نار تستعر في راسها وهي تلتفت له وتحاول تكون ثابته (هلا ... وتقول في خاطرها خلني ثقيله شـ هالرجفه الحمد الله ماهو ماكلني .. رفعت نظرها له 
( تفضلي ... كانت علبة مخملية فيها دبلة اعجبتها شكلها تصميمها ناظرت راشد وابتسم لـ يوسف اللي سحب يدها الباردة ولبسها الخاتم في يدها اليمين .. ان شاء الله يجوز ذوقي لتس .. ابتسمت ..على باقي كلامه .. بصراحه انا ما احب هالحركات الدبل وتلبيسها وماحبيت ما اجيب هدية بسيطه .. مع هذي وطلع كيس مجوهرات من محلاتهم ابتسم لراشد اللي قال ( لايضحك عليتس تراهـ ذوقي ولا هو مايعرف شي ...
قال يوسف بصوته الهادئ بنبرة قصدها (انشاء الله قريب اعرف ذوقها .. قاله راشد وهويناظر ساعته ( يالله يوسف كنا تاخرنا على ابوي .. قاله يوسف (بــــــــ سلامتك .. انا ابي اجلس شوي مع هناء 



ريحة عطر رجالي قوي في الاوراق بين يديها (حطيهن في المكتب في مكان بين هذي اوراق بيت حامد ..في الحساء ..
جاء في بالها واحد مافي غيرهـ توهـ موصل ابوها لفت بتروح للمكتب عضت على شفايفهاوهي تشمه(وش ذا العطر الخايس يكتم ... عطست عندها حساسية من العطور القوية ... 
(هههههههههههه .. ترى الاوراق مو من عنده لا تنثرين .. جايبها رجال قبل شوي ... 
رفعت حاجبها ( الحمد الله والشكر ... وتعدت عبير وهي مستحي من حركتها كلنها مراهقه ...دخلت الاوراق .. وسكرت المكتب بعدها .. وطلعت منه على الحوش الهادي في نور القمر يوم 14 ليلة 15 عقدت ايدينها على صدرها نهاية شتاء ليله دافية وليلة صقيع.. جلست على كرسي في الحديقة الصفيرة طرف الحوش ... ونظرها لسماء ..وتدندن بصوت مايسمعه الا هي ..لفيروزها..مثل ماتحب ..
أنا لحبيبي و حبيبي إلي 

يا عصفورة بيضا لا بقى تسألي 

لا يعتب حدا و لا يزعل حدا
أنا لحبيبي و حبيبي إلي 

حبيبي ندهلي قلي الشتي راح 

رجعت اليمامة زهر التفاح 

و أنا على بابي الندي و الصباح 

و بعيونك ربيعي نور و حلي 

و ندهلي حبيبي جيت بلا سؤال 

من نومي سرقني من راحة البال 

أنا على دربو و دربو عالجمال 

يا شمس المحبة حكايتنا أغزلي 



مغرور ويعترف بافعاله ...متكبر ومحد له مشروهـ ولا عتب عليه.. حاولت تكرهـ زعلت وانقهرت من نفسها اللي رضت وترجع تحب وماعرفت تكرهه ..رفضهاوعنادها مافاد وتغليها .. حاولت تبعد وتنتهي قبل تبداء .. ما ابي غيرهـ ولا ابيه .. دام الحزن مع الغير اجل هات ياعمر الحزن معه دام مافي فرح .. اسولف للقمر خاوني معه نجمتين .. ودمعتي توقف لاذكرت اني اول من كبر في عين قلبك .. من زمان لكن مدري عن اللحين ..وترجع في ظلام محتارة مثل ماحيرتني سنين ...غمضت عيونها ...بابتسامة تفائل يمكن الجاي يكون احسن ..





وصل للبيت وجاء بينزل شاف جوال عمه على كرسي جنب مقعدهـ جاء في باله يرجعه وتمنى تفتح له الباب او حتى يسمع صوتها من وراهـ .. اول ماطرى على باله شعرها العنابي سر جماله ماهو بطوله ولا كثافته جذاب في تدرجاته ..نعومته لمعته .. بياضها طولها مع رسم جسمها .. صوتها وحكيها .. يحبها قبل لايشوف زولها .. تذكر اليوم اللي شافها فيه ومحد يدري غير ربه .. كنه يقول شف اللي عفتها .. كانت في شموخ الفرس في مشيتها وشعرها المرفوع ...ذيل حصان جننه حركته .. نبرة صوتها وهي تعاتب امه كان مار وانتبه لها كل مافيه وما تحرك من مكانه هي اللي انهت الصورة يوم اقفت ... ماكان يعرف يحب لكن اعجبته .. واللي سمعه خلاه يستلطفها .. ويومنه حس انه جرحها اكتشف انه يتعذب من المه لها .. رجع يخطبها و جدهـ صار معها يومها استفزعت به ضده ولاول مرة يدري ان فيه احد اغلى منه .. واكتشف انه من زود غلاهـ يبعده عنها .. مايبيه يظلمها مثل ظلم ابوها لامها .. لكن مادرى الشايب انه تولع فيها .. ويبيها .. وهي تبعد ماتبيه يحرجها اكثر ..
يحاول يحلها صعبة يقولها انا اختلف عن اللي تفكرين فيه يـــــــــــــــــــــا اللي على قولت التويجري وشغله قصيد لحد مايوصل بيت عمه 
يا معذبتنــي ليه هذا الجفا ليــه
وأنت تضمين الثــــرى منظلالــي

وش ذا الغرور الله يّـحمد تواليـــه
ومن وين جالكهالكبر والتعالــي

تــعالي انــتِ دام كلٍ و ماضيــه
الحبماهــو بـــس حقي لحالـــي
ياجمرة الوجد المسمى وطاريــه
وياعقد باحجار البحرواللآلــئ

اليا ظهر بدرك مع الليل أسريــه
ولا اختفى ماعادصبح مثالــي

أساور الشك الطبيعي واناجيه
وارقى على رجوم الغلافي خيالي

افارقك في ليه والقاك في ليه
واحيان احسك ما أنتداخل مجالي

احيان احسك شيء واثري طاويه
واقسامك والقى حلالكحلالـــي

اقتل خيــالك وأتحسف وابكيـــه
وارثيك واثرك منعيوني قبــالي

وازعل واخونك واذبح القلب واسقيه
وازعل علىنفسي وادور بـدالـــي

متضاربن بيــــن الغلى والمتايــيه
ضايقواحس ان الزمن ماصفالــي

واليا تركتيني اقول اللي ابغيـــه
بــقول لك انك سبايــب هبالــــي

خلي فؤادك لا يـــكثــرتــــغليـــه
يسرع يجينــي قبل اشـــد الرحالي

الخاطــر الليما تــوسع مفاليــــه
مــاهوب متــحمل على كل حالـــي

لاتحسبينــي من عروقــي اغذيـــه
طبعي جنوبي لو غدا اصليشمالي

طرح الكريم اللي وســاعن مذاريــه
ما يــنتـــهض الايشيل الثــــقالـي

من عرض عصمان الشوارب تـواليــه
اللي الياغارت تــدك الجبـــالـــي

وانا من فروخ الصناديد " ياهيــه "
" اعمام والا انتخيــت بــخوالــي "

ابسط نداءتي ليــا قالوا " البيــه "
ومن اغير القابي طويل السبـالــي

مغرور فعلاً واعتـرف لكومافيـــه
عيب اني افخر وأفتخر في فعالي

لو قلت لك ياهيه رديبــ " لبيـــه "
ولو طال بالك شر بيــطول بـالـــي

كذا نـــحلالمشــكله والمشاريـــه
و أضــمن لك انك ترديـــن الولالـي
فتح له محمد وعطاه الجوال وانتهت الاحلام باقي تحقيقها ... 






يضيق النفس يصير اعمق الشهيق والزفير تبي هواء تحس انها ماتنفس .. اذا كان هوى الروح ضاع ...
الهواء اذا دخل جسد بلاروح ما يفيدها... 
البيت ظلام الا من نور المدخل والانوار الخارجية .. هدوء يكسرة شهقاتها وآهات ..تتبعها ونات .. وقفت كثير تنتظر يجي الساعه فوق الوحدة عيالها نامو من اول ما وصلت ارسلت تجيبهم من بيت اهلها ..المفروض تكون للحين هناك بين المعازيم مع اخوها ..
رمت ملابسها ودخلت تطفي النار اللي شاعله في قلبها .. وقفت قدام المراية واصابعها تتبع ملامحها وتنزل لرقبتها وترجع العبرة لها وتنزل راسها تبكي .. آه آآآه ياراشد .. 



صرخة (كذاااااااااااابة ... قسم بالله ياشفى اذا ما رجعتي السي دي ... تزعلين ..
ضحكت شفى وبيدها تحرك السي دي والثانية الجوال ( احلى شي اذا عصبتي اساتنس انا ... تبينه تعالي خذيه.. .. وسكرت ... ملت لحالها تبي تخلي نجلاء تجيها تكلمها زي اول تطلع من غرفتها ...
نجلاء صارت منطوية ما طلعت من غرفتها اليومين اللي راحوا .. تفكر وارهقها التفكير .. كيف بتكون الحياة الجديده مع واحد ماتعرف الا اسمه حتى ملامحه ماتذكرها ولا تعرف تفاصيلها ولا تبخس طباعه واخلاقه ..
مهرها يوم ملكتها وصلها ومابعد استعدت نفسيا تتجهز مع انهم اتفقوا بعد شهرين على بداية الصيف ونهاية الامتحانات ... نزلت بهدوء لغرفة امها ... هادئة يعني نايمة .. دخلتها بهدوء ونامت معها بطرف فراشها .. يكفي انها بمكان واحد تحس بالوحدة من بعد زواج نوف واللحين تحس بخوف وضياع ..

بعد نص ساعه نامت وماحست يبد دافيه تمسح على راسها وتغطيها .. وتلمها لها اكثر .. قلب كبير يخاف عليها .. دمعه عيون ام فيصل وهي تشوفها نايمة وملامحها طفولية رمشها الكثيف وخشمها الناعم وفمها الصغير وشعرها الناعم البني القصير المنتثر على جنب وجهها ماتغيرت عن اول يوم جابتها يمكن لو تجلس بعد عشرين سنه زيادة تحس انها ماراح تكبر بتظل بنتها الصغيرة الشقيه المندفعه تخاف عليها من تهورها .. مسحت دموعها ودعت بالتوفيق لها ..


..طلع راشد وبوجهه كانت جواهر (ام سالم ) ام زوجته مبتسمة وباركت له وباركلها وطلع مستغرب معقوله ماقالت لها تهاني شي ... بعدين تهاني ماعاد اتصلت تذكر انه مقفل الجوال .. فتحه .. وجلس في المجلس جنب ماجد ..لاحظ وجهه مسود وعيونه حمر ( عسى ماشر شكلك تعبان ..
قاله ماجد ( الشقيقة ماسكتني من المغرب .. بروح للبيت اريح واخذ علاج...ماعاد فيه احد اجلس علشانه المعازيم راحوا ..شف امي وهنو خذهم معك ماابيهم يرجعن مع السواق هالوقت ...
(طيب ..ريح انت لا تشغل بالك .. وخل السواق يوصلك لا تسوق ..



مسك ماجد الجهه اليسار وهو يمسدها برفق من الم اللي فيها وكانه صعقات كهربائية حتى عينه واذنة تالمه مع راسه ..حتى انوار السيارات مايحب يشوفها .. غمض عيونه لجد ما وصل ..

كانت سوالف عادية بين مها ويوسف وهناء الخجولة ( عن اذنكم .. قالتها مها وهي ترد على ناصر يستعجلها اما يوسف قال لهناء ويده تسحب يدها من حضنها (ماتوقعت الدبلة حلوة كذا ..ماتحسين انها احلوت اكثر في يدك هناي ... احراج اذا مدحتك أي احد كيف بزوجك واول مرة تشوفينه ..كان قمة الاحراج يخالطه نشوة فرح .. همس لها (هنو ناظريني ..
صدت وهي مستحية وسحبت يدها منه دخلت مها (احم احم عن اذنك دكتور نبي مدامتك خلاص انتهت الزيارة ..
(ههههههههههه الله ياخذ بليسك سجن هو انتهت الزيارة ..
هزت اكتافها وطلعت عنهم ..(اللهم هل بلغت ..
وقفت هناءوقف معها شافت كفه الكبير ممدودة حطت اطراف اصابعها ضم كفها الصغير يحث خطواتها معه بيطلع وكانها مخدرة كانت تمشي معه بطوله وعرضه المتناسق نعومتها تزلزله عيونها يحسها حكاية يبيها ماتنتهي مايبي يتركها يبيها معه تحسف على تاجيل العرس ..اربع اشهر حسها اللحين طويله وهذي اخر مرة يشوفها .. رحلته بكرة ورجعته بعد شهرين وبعدها يستعد لزواجه يحس نفسه تلخبط بعد ماشافها ليته ماشاف عيونها الحور وبرائتها ولا نبرة صوتها ونعومتها .. حاول يجمع كلام يقوله لقى الكلام يطلع بدون مايدري قرب منها وشوش في اذنها ( سحرتيني .. ليتني على ترتيبنا الاول ..الله يسامح اللي كان السبب ... كان ضاغط على اكتافها بذراعه.. حمر وجهها من قربه ومن همسه وكلامه اللي قاله ..وكانها طفله ام خمس سنوات رفع وجهها له وباس خدها اليمين والشمال بنعومة وهو يقول في ( امان الله ... طلع بهدوء واتزان مثل ما شافته اول مادخل .. لكنها تبعثرت بعد ما اختفت القوة الجذب اللي كانت جاذبتها وساحرتها ..حطت يدينها على خدودها وتنفسها بداء يتصاعد لما استوعبت للحين تحس الوقت موقف ...

راشد مع طلوع الشمس كان دخوله غير ملابسه واستعد ينام كم ساعه لظهر .. وكان مستعد لمواجهه مالقى لها اثر الا جسد منكمش وعيون مغمضه ... وصحى الظهر وهي تتحاشى نظرتها تتلاقى مع نظرته فكر في اقرب حل الهرب .. رتب شنطة بسيطه وسافر لمكة وجدة كم يوم يقابل فيها تجار الذهب هناك ويشوف اخر تصاميم دقة الحجاز المشهورة وبعد الصواغ للمجوهرات والاحجار الكريمة .. 







اسبوع انتهى ...

والكل يمشي على الروتين اليومي دومات الصبح ونومه للمغرب او العصر ومن ثم يستعدون لدوام بكرة (والدوام لله)
الا نجلاء اللي بدت تستعد لزواجها وتجهز مرة مع امها ومرة نوف ومرة ام خالد وشفى ... فيصل في جده ومعتمد على بندر عند اهله .. نهاية الاسبوع لقى نفسه مايقدر يجلس بعيد عن اهله .. اخذ طريق جدة الرياض ورجع مع نايف الصديق العائد بعد فترة ...التفت له فيصل وناظره(نايف ...
رد عليه وهو ينزل الجريده (سم ..
ساله فيصل وهو مركز نظره على الطريق ( انت متاكد من اللي انت بتسويه ؟
حك راسه وهو مبتسم ( شف صراحه فكرة العرس من زمان في راسي ..لكن البنت اللي ابيها راحت في نصيبها .. 
عرف فيصل انه يقصد نوف وسكت .. كمل نايف بجدية (الواحد لازم يستقر ويدور له بنت حلال وما اظن اني صغير على العرس ..
(ما اقصد فكرة العرس اقصد انها طرت فجاءة وبعدين شكل فيه احد معين في بالك ؟؟
(ههههههه ضحك مو البنت هي اللي خلتني افكر في العرس ..
ناظره فيصل ومو فاهم شي ناظره نايف ( اعوذ بالله من نظرة الشك اللي عندك ياخوي ..
(ماني بشاك لكن مستغرب ...
رد عليه نايف يتطنز ( منت بشاك !! يعني متاكد؟! ..اني من نوعية كلمها تعرف عليها وتزوجها .. لا ياخوك .. ماني كذا ..
(ولا متاكد ؟! اقولك مستغرب أقصد ماني بفاهم شي ...
(عمتي نورة ...
ساله فيصل (أمي؟! وشـ دخلها ؟!
(مدحت لي بنت .. وان كانت البنت على كلامها فـ أمي داعيه لي .. الله يرحمها ...
ابتسم فيصل ( من متى امي تشتغل خطابة .. بعدين من هي بنت الحلال ؟؟
(اخت نسيبك متعب ؟؟
(والنعم والله ... يشترى نسبهم .. 
سكتوا الثنين وقطع هدوئهم سوال نايف ( متى ناوي تروح لعمك تملك على البنت وتحدد العرس ..
(بكرة قالها فيصل ورد على حواله ( هلا ..انا داخل الرياض اللحين .. .. ايش خالد .. متى ؟؟ لا يابندر خلك عندهم انا جاي على طول هناك ..
اخذ فيصل المخرج الجاي ونايف يساله بقلق (عسى ماشر ..


جسد نحيل ساكن كانه جثة من الم الغسيل وتغير الدم تدخل في غيبوبه وتفيق .. حولها عيالها الاربعه بابتسامه تشجعها تصبر هالاسبوع متعب كثف اتصالاته يلقى اخلاء طبي قبل اسبوع لكن ماقدر ... وجههامنور من تفائلهم او ماتبي تنكد عليهم السرير الابيض مكانها اغلب اشهر السنه من سنتين تعاني .. وتنتظر الفرج ... الزيارة الساعه سبع كانت نوف عندها وتسولف عليها .. عن حركات عبود ضحكت ام متعب ( الله يصلحه ويبر مثل ابوه .. ويرزقكم ربي باخوان له ..
دخل متعب مبتسم (كيف الصحة اللحين ..
ردت سلطانه ( لا الحمد الله تمام حتى شوف وجهها كيف منور 
وقفت نوف وجلس مكانها عند راس امه يبوسه وهي تدعي له ..(يالله يمه حنا بنطلع بنجي الصبح ..انتهت الزيارة ..
جلست سلطانه عندها وطلع متعب ونوف ...
طلعوا وهي تردد (الله يحفظكم ..







بندر واقف على احد الابواب بقلق وناصر معه .. تقدم لهم فيصل سلموا على بعض وسالهم فيصل ( وش صاير ..ما شفتوه
هز راسه ناصر ( ربعك ذولاء ماينعرف منهم لا حق ولا باطل من اليوم الفجر للحين وهم ماسكينه تحقيق ... 
قاله بندر طلعنا من صلاة الفجر ولقيت عسكري عند الباب ومعه استدعاء .. سال بندر بخوف (ابوي سلمان شـ قلت له ؟؟
رد ناصر ( قلنا له مضاربة عيال وبيطلع العصر وهذا حنا المغرب مارجعنا له 
(عنده عمي تركي .. هز فيصل راسه وفتحوا مكتب المحقق له وسلم عليه وبما انه زميل له ويعرفه سهل عليه الاطلاع على القضيه وكان فيه اثنين اعمارهم اكبر من خالد بعمر محمد تقريبا ناظرهم وتفحصهم زين ... طلعهم العسكري بامر الظابط اللي ساله فيصل ورد عليه بكلمة خلت فيصل ينهار ( سطو مسلح على عدد من محطات البنزين وضرب العماله بسلاح ابيض والحمد الله مافي اصابات خطيرة ..وكمل الظابط عددهم سبعه اربعه كانوا ينفذون وثلاثة مراقبة المراقبه كانت على صغار اعمارهم مابين 14-16 سنه .. 
حس الدنيا تدور فيه جلس والظابط يحط الاوراق قدامه .. شاف اسم خالد حامد سلمان ال .. 16 سنه قاصر تحت السن القانوني ..
ساله بثبات ( حققتوا معهم ...
رد عليه الظابط ( كلهم حققنا معهم الا الصغار رفض الرقيب مسعود لان القضيه معه بيفتحها اليوم بعد العشاء .. او بكرة .. 



احلامنا كطيور النورس .. الذكرى نسيم شواطى الايام .. الواقع بحر نبحر في اعمق نقطة فيه ...

نرسوا في اخر حياتنا ... فتطير طيور النورس محلقه بعيدا .. ولا نسيم يهب علينا .. تموت طيور النورس ..لكن 

يهب النسيم بعد حين وحين ليعيد ذكرى احبابنا ...




بندر واقف على احد الابواب بقلق وناصر معه .. تقدم لهم فيصل سلموا على بعض وسالهم فيصل ( وش صاير ..ما شفتوه
هز راسه ناصر ( ربعك ذولاء ماينعرف منهم لا حق ولا باطل من اليوم الفجر للحين وهم ماسكينه تحقيق ... 
قاله بندر طلعنا من صلاة الفجر ولقيت عسكري عند الباب ومعه استدعاء .. سال بندر بخوف (ابوي سلمان شـ قلت له ؟؟
رد ناصر ( قلنا له مضاربة عيال وبيطلع العصر وهذا حنا المغرب مارجعنا له 
(عنده عمي تركي .. هز فيصل راسه وفتحوا مكتب المحقق له وسلم عليه وبما انه زميل له ويعرفه سهل عليه الاطلاع على القضيه وكان فيه اثنين اعمارهم اكبر من خالد بعمر محمد تقريبا ناظرهم وتفحصهم زين ... طلعهم العسكري بامر الظابط اللي ساله فيصل ورد عليه بكلمة خلت فيصل ينهار ( سطو مسلح على عدد من محطات البنزين وضرب العماله بسلاح ابيض والحمد الله مافي اصابات خطيرة ..وكمل الظابط عددهم سبعه اربعه كانوا ينفذون وثلاثة مراقبة المراقبه كانت على صغار اعمارهم مابين 14-16 سنه .. 
حس الدنيا تدور فيه جلس والظابط يحط الاوراق قدامه .. شاف اسم خالد حامد سلمان ال .. 16 سنه قاصر تحت السن القانوني ..
ساله بثبات ( حققتوا معهم ...
رد عليه الظابط ( كلهم حققنا معهم الا الصغار رفض الرقيب مسعود لان القضيه معه بيفتحها اليوم بعد العشاء .. او بكرة .. 
تذكر اتصال مسعود فيه وسواله اذا كان بيجي لرياض وطلبه يجي لموضوع مهم .. ضرب بيده على الطاولة بقهر ليه ماقاله ؟؟ 
اتصل بمسعود ورد عليه وعرف منه القضية كامله ... طلب فيصل يشوف خالد قاله انه في الطريق نص ساعه وهو في المكتب يشوفونه مع بعض ...

طلع لبندر وناصر ونايف سالهم ( وينكم عنه ؟؟ قالها بالم .. حرام عليكم ضيعتوهـ هذا حتى التحقيق يشوه ملفه تعتبر سابقه حتى لو بريئ .. ضايع وهو يتكلم وكانه يتخيل مستقبل خالد يناظر قدامه والتفت لهم .. ماله الا الاحداث (الاصلاحية) حتى مدة التوقيف لتحقيق لازم يروح هناك .. ناظر ناصر وقاله .. امانه عندكم .. ضيعتوها .. 
صرخ ناصر (حنا اللي قلنا له رح ادشر ..قلنا اطلع تالي الليل .. بعدين اسال اخو هو اللي ساكن معه ..
رد فيصل بقهر (انت اخر واحد يتكلم .. اصلا ماتحملت مسولية نفسك تحمل مراهق ...واخوي ما اصلح نفسه ينتبه لغيره 
بندر سكت يدري ان فيصل معصب ..دخل نايف بالنقاش (اذكروا الله .. 



بعد ساعتين كلهم رجعوا للبيت يطمنون ابو محمد (الجد) الا فيصل جلس مع مسعود على اوراق القضية وكان فيه امل لخالد وهي شهادتهم انه مو معهم ولا بعرف شي عن عملياتهم ...
وكان فيه اجراءات كثيرة قبل الافراج عنه بكفالة لكن القضية مازال طرف فيها حتى تنتهي عند الشيخ..
طلع مسعود ودخل بعد خالد منزل راسه بدون لاسلام ولاشي ساله فيصل بكل غضب ماعاد تماك نفسه (وش ناقصك تسرق ؟
رد خالد بصوت مبحوح من البكي ووجه احمر ( ماسرقت .. ولا كنت ادري انهم يسون كذا ..
رد عليه بقهر ( موب اخوياك ودايم معهم ماتدري انهم يسون كذا تستهبل علي انت ..
(والله اني ما ادري بسوياهم والله... اصلا مروني علشان ياخذون كرتون لمحل اخو مازن ..وبعدها جاء العسكري ياخذني ..
(وش قصة مازن ذا بعد .. و فيصل المحقق بداء يسال وخالد يجاوب ..
اخذوا الكرتون منه اللي نزلوه عنده من يومين وقالوا له بنروح نرجعه للمحل تروح معنا رفض يروح لان الساعه بحدود الساعه ثنتين وهم يفتحون المحل مسكتهم دورية تراقبهم من مدة ... وشافتهم عند خالد وتم استدعاء خالد كطرف معهم بعد..
(المحل في محطة ..ساله فيصل 
( مدري !! صدقني يافيصل والله ماسويت شي حتى هم معترفين .. وقالوا لضابط ..
غطى وجهه بكفوفه ثواني وخالد منزل راسه بندم ودق جواله (هلا يالغالية ... ايه هذا هو هنا قدامي .. يالله عطيها .. مد الجوال لخالد وقاله ( امك؟! 
مسح وجهه وتنحنح بقوة (هلا يمه .. الحمد الله بخير .. لا ان شاء الله مافي شي .. ان شاء الله بطلع اليوم .. ارتاحي وتطمني .. ابشري .. اذا جيت قلت لتس كل شي .. في امان الله ..
ماتغيرت نبرة صوته ولا اهتز اعجب فيصل قوته حتى لو مثلها حس انه فيصل جديد رفع السماعه ..(ياعسكري تعال خذ المتهم يكمل الاجراءات ..
ركز نظره في عيون خالد اللي امتلت دموع كابر انها ماتنزل وعلى طلعت نزلت دمعه من عين فيصل .. 

طلعت ام فيصل تصلي العشاء .. وشفى ونجلاء مع بعض .. سمعوا صوت ناصر معصب وطلت نجلاء شافتهم ثلاثة وكانت بتطلع ورجعت يومنها شافت نايف وتاكدت منه لان زوله يشبه فيصل دخلوا المجلس اللي برى .. ومادخل معهم بندر توجه للبيت نادته والتفت لها .. في مجلس جده الداخلي قرب من المدخل سالته (وش صار على خالد ..
قالها (ماصار شي ..
سالته بقلق (الهوشة كبيرة؟؟؟ هو معور احد ..علشان يجون ياخذونه ..
تنهد (لا ..
(امانه يابندر ..
(والله مافيه شي ..بكذب عليتس ..
تكلمت شفى ( طيب باكلمه .. تكفى يابندر والله ما اطول ..
قالها ( يمكن يطلع اليوم ان شاء الله ..
(والله ..قالتها بصوت حزين وباين فيه البكي 
( ان شاء الله ...واللحين ادخلوا ترى نايف بينام عندنا لا تطلعون من البيت الا مع الباب الخلفي ...
قالت له نجلاء (طيب ...
رجع يقول (شفى .. لاتجين مجلس الرجال الداخلي ولا الملقط وقولي للوالدهـ ..
(ان شاء الله ... قالتها بخنوع كسير ماتعوده منها .. 









امسية من القلق غالية تتصنع الثبات .. وقلبها ناغزها ان فيه شي اكبر من هوشة عيال افكار قالت انه متعور وسمعت صوته يوضح انه طيب وبخير لكن نبرة القوة وتصنعها تخوفها ماطمنتها واكدت لها ان فيه شي اكبر ..

خروج خالد مع فيصل كان في جو من الصمت المزعج للاثنين فيصل الغضب سبب صمته وخالد القهر والذل والظلم مسكته عن الحكي .. 

اتصالات متواصله على جواله وما رد عليها حتى ما اخذه يشوف من المتصل ..وخالد يناظر قدامه .. كان يسوق بهدوء .. حتى وقف عند باب البيت ... سيارة ناصر وعمه تركي مو جوده ... 
يحاول يهدي نفسه يبي يتكلم معه قبل مايوصلون .. والثاني يدعي ربه انه مايتكلم .. يكفي اللي قدامه اللحين جده وعمانه وامه واخته .. 
نزلوا فيصل واقف عند باب سيارته وخالد عند مقدمتها ينتظره يدخل .. يد على كتفه النحيل جمدت عظامه .. 
صوت هادي واطي (محد يعرف عن سالفتك لا ابوي سلمان ولا اهلك .. للحين .. يحسبونها هوشة عيال .. 
تنهد فيصل بتعب وهم وتقدمت خطواته تتبعها خطوات خالد خجوله ... 


سجود طويلة ودعاء بخشوع .. لعين تدمع ونفس تطلب ..متالمه من الم اقرب نفس لها .. تدعي لها بالصبر والشفى القريب .. ويرفع ويسجد ويقوم طوال الليل .. وابتسامة حزينه ودموع نوف تتبع صلاته ودعائه وقلبها متالم المه .. شهيته قليله سهر طول الليل .. وبحث طول النهار عن طريقه يقدم فيها وقت الرحله ... وبين هذا وذاك ناسي نفسه اللي تعب بين عليه والهم سكن ملامح وجهه .. 

اتركته في خلوته ودخلت فراشها تحاول تنام ومن وين يجي النوم وعينه سهرانه ومن قلبه تعبان .. وكل هذا ومايمنع نفسه يبتسم قدام امه ويبين ان وضعها طيب وماعليها مع انه منتكس جدا وما عاد ينفع الغسيل الا بنسبه ضئيله جدا ... سمعت صوته من بعيد يتكلم في جواله طلعت له بسرعه جواله على اذنه ناظرت ساعتها ثلاث 

قربت وكل حواسها تحفزت تبي تعرف وش صاير .. تنفسه صار سريع وكلماته متلخبطة (طيب وجاي والحين ودقايق ... واختفى من قدامها بسرعه .. 

دخلت وراهـ تشوفه يغير ملابسه وهو يردد (لا اله الا الله ... بصوت مرتبك .. 

بدون شماغ طلع طول الوقت تساله وكانه في عالم لحاله مايحس باحد .. طلع وترك الباب مفتوح ... اخذت شرشف صلاتها وطلعت وراه على الدرج لصاله للباب الخارجي .. رجع يدخل بسرعه وهو يتمتم (عبد العزيز ... عبد العزيز ..

وقف على باب غرفته وشافت يده المرتعشه تظرب الباب بثبات ينادي بصوت هادي ( عبد العزيز ... عبد العزيز ..
فتح الباب .. قاله كلمة وحده ( البس بسرعه ..
وقفت متعب بسألتها ( متعب طمني فيه شي ... كان يناظرها وكانه تايه وطلع دون رد ... وبعده عزيز ... وتركوا نوف في حيرة ... والا فكار تاخذها .. لامهم اكيد فيها شي ...


سكرت الباب الخارجي اللي تركوه مفتوح ... ودخلت وجلست على درج المدخل بتوتر .. 








اذان الفجر .. تتردد في سكون الصمت .. (الصلاة خير من النوم)... نوم جفاء الكثير .. خالد المظلوم .. ويحس ان امه ما اقتنعت بكلامه وماتوقع ردت فعلها الهادية الصامته ونظراتها المتفحصة له .. وهروبه لغرفته لنوم كان عذر له وعذر لفيصل بعد من جده اللي ما يقدر يكذب عليه وكان صعب الكلام اللي يقوله واللي اصعب نظره الانكسار في عينه .. واذان الفجر كان بداية مواجهه ليوم جديد مع مشكله خالد اللي لازم يرجع لتحقيق الصبح .. 

ابتسامه اغتصبها فيصل يسلم على امه (صباح الخير ياقميل ..
(صباح النور والرضى والايمان .. 
سالها ( نجلاء وينها من امس ماشفتها ..!! 
(سلاااااامون ..صوت مرح من وراه التفت له مبتسم ( ياهلا والله .. سلمت عليه بحرارة (اشتقنالك .. 
ناظرها بسخرية (ومن كثر الشوق نمتي ماسلمتي علي ..
قالت في خاطرها _لا زم يدقق في كل شي تحقيق ونغزات _ وردت عليه وهي منحرجه (يوم قالت امي ان نايف معك غسلت يدي انك ترجع تنام بدري ...وخصوصا بعد سالفه خالد امس نمت عند شفى .. 
بانت الضيقه على ملامحه واستاذن يروح لجده اللي ينتظره من بدري وجالس يتقهوى مع نايف ..وخالد .. ما اعجبه شكل جده ابد وكانه تعبان .. ومهموم .. تقوى معهم وبينهم سوالف عادية ..استاذن نايف وطلع ودخل بعد تركي .. اللي سال فيصل ( متى بترجع خالد ..
ناظر فيصل خالد وقال ( ماهو براجع الا وقت الجلسة يكون شاهد .. ماهو طرف في القضية بشاهدت خوياه .. لكن المراقبة جابت رجله معهم ..
قال الجد بصوت باين فيه الغضب والضيق ( .ماينفع في صاحب السوء العبالي...
( .. يبه خالد رجال وان شاء يتعلم منها .. ولدك وانت تعرفه .. مايسويها .. 
دخلت سالفة خطبة فيصل تنهي كلامهم في خالد اللي طلع لامه واتفقوا على الاسبوع الجاي والعرس بعد نجلا بثلاث شهور ..
(السلام عليكم .. بندر بعيون منتفحه من النوم سلم على جده وعمه و جلس يشوفهم يفطرون مابغى ينكد عليهم همس لفيصل ( فيصل ..
ناظره فيصل وجهه باين ان عنده علمن شين (خير .. رد بهمس وقرب من أذنه (امـ متعب تطلبك الحل ..
(ان لله وان اليه راجعون ... متى ؟؟
( الظاهر اليوم الفجر .. تو نوف مكلمه امي ...











(حبيبي انا اليوم بروح لتهاني عازمتني على الغداء ..وانت عارف رجلها مسافر وهي تعبانه 
نزل العطر على التسريحه ولف لها جالسه على طرف السرير ( وانت بعد حامل وتعبانه وكثرت طلعاتس ...
(وين اروح يا لاهلي ولا اهلك ... قالها مبوزهـ بزعل 
رفع حاجبة ( وانا وين اتغداء فيه .. 
وقفت ويدها على كتفه (ناصر لا تعقدها كل يوم نطبخ الغداء ولا تتغداء معنا تروح لاهلك ..
قرص خدها بقوة (وش اسوي اذا اكلكم ماينبلع ..
(نـــــــــــــــاصر .. قلتها بدلع .. وضحكت .. على الاقل جامل ..
(وشـ اجامل اخبر الناس لهم ثلاث محاولات بالكثير وتنجح طبختهم وانتي من يوم عرفتس ما في تطور ... 
( طبخي ماعليه .. بس انت لا تقارني مع ام فيصل مشاء الله عليها .. 

حوار بين اثنين ممكن يقود لثورة وزعل خصوصا لما الزوج يذم شي في زوجته لكن لما تكون واثقه من نفسها وتدري انه يحبها مهما كان وتحاول انها تقدم الافضل هو يتقبل عيوبها لانها تحاول تعدلها علشانه ...ومو دائما المعدة اقرب طريق لقلب الرجل ..



راسه منتكس بصمت حزين بلادموع بكل برود تقبل الخبر ... طلع مع عبد العزيز لان المستشفى طالبهم ... منظر سلطانه المنطوية على باب العناية .. للحين بباله كلامها (ما ماتت .. انا احس انها تنفس .. يبيها تسكت ضمها .. وجهها على صدره بكل قوته وكانه يبيها تسكت .. مايبي طاري الموت .. عبد العزيز كانت دموعه تغسل وجهه .. بعدها بقوة وعصبية ومسك اكتافها وهزها ( سلطانه .. .. سلطانه . وشهقاتها حبست نفسها وحسها ان عظامه ذابت لما ارتخت بين ايديه .. ركض عبد العزيز يرفعها معه.. وللحين مايدري عنها .. كلم نوف تجي لها ..
بدور وعمته وبنات عمته يغسلونها لصلاة العصر ويكفنونها لصلاة العصر .. رفع راسه لموظف المستشفى يسلمة اوراقها ... وشهادة الوفاة ..
شاف كثير حوله .. وكانه في عزاء احد يعرفه بس مو امه للحين مو مستوعب ..



مر يومين ورها اسبوع ..رجع فيصل لــــــ جدة ونايف معه لاخطب نايف ولا تملك هو بسبب الظروف لكن فيصل ارسل المهر لعمه والزواج بعد ثلاث اشهر في الصيف .. لاحظ ان اخوه متغير كثير قليل الكلام هادئ الطبع .. في اسبوعين ابتعد فيها حس بتغيره للاحسن .. واكيد فيه سر ..وبداء يشغل باله ..

ماجد في اخر ايام العزاء اقترح على متعب يروح عمره يااما معه او يروح مع اهله زوجته واخته .. لكن متعب رفض والحزن صار في عيون كل من يشوفه من حزنه ويالم قلب نوف اللي تحاول تخفف عنه بدون فايده ..اسبوع مر لا جديد .. هدوء حزين يخيم عليهم 


تجر رجولها للمطبخ لنوف اللي وافقه تحضر العشاء حست بوجود احد معها ( هلا سلطانه .. ومثل الايام اللي راحت تضمها لها وتحاول تخفف عنها سالتها بصوت تعبان ( متى راحت بدور ..
مسحت نوف على راسها ( المغرب جاء زوجها ياخذها ..تعالي خلينا نطلع لصاله .. تمددت سلطنه وراسها تمسح عليه نوف على فخذها وفتحوا التلفزيون على المجد للقران ..نامت سلطانه على رجولها .. ودخل متعب عليهم الجو حزين كئيب سلطانه بكل ضعف وحزن بان عليها مغمضة عيونها وهالة من الحنان عند نوف توزعها في هالبيت لكن اللي راح كبير محد يعوضه .. 
سلم بصوت واطي انتبهت نوف عليه ( وعليكم السلام ..
سالها (شـ خبارها اللحين ؟
( تنام وتصحى ... مثل الايام اللي راحت ..
ناظرها بالم صغيره على الحزن كل مانست يتم تيتمت من جديد .. 
وقف بيطلع غرفته قالت له نوف ( انا مسوية عشى .. تعشى ماشفتك اكلت شي ..
( مالي نفس ..
عصبت منه ( مو لازم يكون لك نفس .. بعدين .. اكل علشان تاكل معك .. ما اكلت شي الا كاس عصير العصر مع صديقتها بنت سالم ..وبالغصايب بعد .. حرام عليكم اللي تسونه ..
تنهد بتعب معها حق بصوت حنون حيل ( حبيبي شف شكلك لاتعذبني اكثر .. وخنقتها العبرة من حالهم .
غمض بعيونه وجلس مستسلم سالته وهي تبكي ( تتعشى .. وهز راسه بنعم .. 
ابتسمت تمسح دموعها وهي تبعد سلطانه بهدوء لكنها صحت وناظرت متعب ونادته ( متعب .. انت هنا ..
كانها خايفه يروحون ويتركونها وتذكر عزيز يوم سافر الفجر كيف بكت قرب منها و ضمها وتسندت على كتفه ( كلمت عزيز ..
(ايه تبين تكلمينه ..
دموعها كانت تجاوب معها ( ايه ..
(بدون بكي لا تزيدينها عليه ...
(ان شاء الله ..





راشد بعد وصوله لقى اللي هرب منه المواجهه بينه وبين تهاني واللي كانت ساكته عن مواجته وماتكلمت في الموضوع ابد خصوصا بعد خبر خطبة فيصل لغصون وتوضيح مها اانه خطب وردوه .. بردت حرتها فيه انه ما وافقوا عليه ..
لكن للحين مجروحه منه .. واللي يالمها اكثر سكوته .. تدري انه رجال وحر مااحد يرده خاصة واحد مثل راشد مافي شي يرده انه يتزوج وكثير يتمنونه ..


مشت بهدوء في ممر بيت عمها .. لقت هناء وبنات خالتها (منيرة) ثنتين وحده بعمر هناء والثانية اكبر بسنتين .. سلمت عليهم وجلست مع مرة عمها واختها بدت تحاول تتقبلها غصب .. وزيارتها لانها عزيمة رسمية ولابد من حضورها ..
ودخل راشد يسلم بعد ماطلعوا البنات ( مشاء عليك يمك كل مالك تصغر ..
(ههههه الله يسلمك ياخاله يعني لو اخطب فيه بتزوجيني ..قالها من باب المزح ..
ردت عليه ام ماجد ( الله يهديك بس هذا حكي ينقال ..
ردت اختها ( والله يمك من شافت مرتك ما بغتك من ذي الخبله اللي بدخل عليها زين وعقل كامله والكامل وجه الله ..
ارضت غرور تهاني اللي ساكته وابتسامه هادية تزين وجهها اللي مبين عليه التعب والارهاق ..
ناظرها راشد وقال ( تهاني ماعندها مانع موافقه تزوجني ... ولا يام سالم ..
ابتسمت له بدلع ( اللي تبي حبيبي حتى لو تبي اخطب لك .. اروح احسن ماتروح من وراي .. هناك راشد فهم كلامها وابتسم 
( والله انك صادقة ياخاله حتى لو تزوجت ثانية ما اشوف غيرها فديتها هي الاوله..
طلع وتهاني نفسها تضربه بشي على راسه على الاستهبال اللي يسويه.. دخلت هناء وبنات خالتها اللي ما سكتوا يوصفونه قدامها على بالهم بصوت عاجبهم شكله واطي اكلها الغيرة... وتدري مافي مقارنه بينها وبينهم ... رجعت لبتها زي ماجت مع السواق .. 




( بس ياعبود .. ترى ازعجتنا .. اركد ..اووووووووووف منك .. نجلاء متضايقه منه صاير شقى وملقووف وبعاند له فوق الاسبوع عندهم من ايام العزاء .. راح ساعتين لامه قبل يومين ورجع مع جدته ..
دخل بندر على الحوسة اللي مسويها ( عبيد .. صرخ عليه وهو رعبه بندر وانحاش وراء نجلاء يحتمي فيها .. اللي طلعت اخبث من بندر (تعال اضربه هذا مايسمع الكلام .. 
وهم فرحانين في شكله خايف منهم بندر رافعه بيد وحده ويسال نجلا ء ( انزله ولا احطه في المخزن ونسكر عليه لين يتوب ... 
ونجلا تسال الصغير ( تتعودها ..
(حسبي الله على بليسكم .. نزل الولد .. صرخة ام فيصل في بندر اللي يضحك (علشان مايتعودها .. ابلشنا ماخلى شي في البيت حتى غرفتي متعبث فيها .. 
ضمته ام فيصل ( بس يابوي بسم الله عليك .. تسمي عليه .. قالت نجلاء ( محد مخربه الا الدلع .. 
ايدها بندر ( اذا نقص شي من امه وابوه كملته امي وفيصل ...
قالت نجلاء ( آه لا تذكرني بفيصل .. يصير شي ثاني .. واحد ما اعرفه .. يسيح معه .. والا بتسامه وش عرضها ..غير ابو الهول اللي نعرفه الله يستر لا يسمعني ..توه طالع لجدي وبيرجع اللحين ..
(هههههههههههه ما ادري احس الموضوع فيه غيرة ولا وش رايتس يمه ..
(والله يمك ذي تغار من ظلها لو اقول انه اقصر ولا اطول منها ...
(اجل الله يعين ماجد ..
هنا نجلاء انتهت ونزلت نظرها وجهها احمر ضحكت امها على شكلها ( ذكرتني الله يذكرك الشهادة .. تراهم بيجونا يوم الخميس امه واخته يزورونا .. 
شهقت نجلاء ( بعد بكرة ... 
(ايه بعد بكرة وش فيها ... وبدت ترتيباتهم لزيارة وطلع بندر اللي تغير اصبح وجوده مع نجلاء بدون خلافات او اصدامات مثل اول ... اخذ نفس عميق وهويدتصل على صديقه زياد ( هلا زياد وينك عند الباب طيب جايك .. في امان الله طلع في وجهه فيصل وساله ( زيـــــــــاد ؟؟! مابعد خلصنا منه .. 
(هلاااااااااااااا فصول خليك ريلاكس ..
رد بعصبية ( بندر متى بتخلص من زياد ...؟؟ متى بتكبر ..وتعقل 
ابتسم بندر وهو يشبك كفه في كف فيصل ( حالف عليك تسلم على زياد... هذا هو جاي ياخذني بنروح لشباب اخوياه في استراحه .. عازمينا على العشاء .. وخل منك شين الظن .. تراه رجال فيه خير وبيعجبك ..
مشى فيصل معه وعنده احساس ان بندر غير مو الاولي .. تفاجاء بزياد اللي شعره لكتوفه اجعد لابس عليه كبوس رياضي اسود مع تيشرت ابيض وبنطلون رياضي اسود بخطين بيض على الجنب .. وشكله فيه شي مميز وهي لحيه ماهي مرتبة وكانه توه من مدة بسيطه مطلقها التزام بالسنه .. اخر مرة شافه من ثلاث شهور كان واحد لابس شورت قصير وفنيله صوفيه وبنفس الشعر وبدون لحية ما كان فيه اختلاف كبير لكن اللحين يحس بهاله من النور والسكينة تحيط فيه .. سلم عليه وطلع معه بندر السيارة وراحوا وفيصل كمل طريق لداخل البيت دخل على امه تكلم في التلفون ( لايمة وش الاسبوع الجاي متشفقه عليتس ..لي اسبوعين ماشفتس 
(هههههههههههه ان شاء الله .. وناظرت فيصل وأشرت يجلس جنبها .. اذا راح فيصل تعالي .. هههههههه .. انا ادري عنس كل ماقلت تعالي قلتي المدرسة واذا جت الاجازة قلتي تعبانه تعذرين مني.. طيب ان شاء الله لاتنسين علمي عمتك والبنات كلكم تجون .. يالله 

سكرت وهي تضحك على خجل غصون واعذارها سالها فيصل (غصون؟؟
(ايه .. وقالت له بحزم وجديه .. اسمع وانا امك خالص وش تنتظر .. كل مرة تقولي بعدين .. ذا الاسبوع ماني مخليتك الا محدد وقت تملك فيه ..
(ههههه يصير خير ..
(انا كل ماقلت لك تملك قلت يصير خير ..والله يمك اني متشفقه على عرسك .. ابرد خاطري واعرس خلني اشوف عيالك ..
(ان شاء الله يالغالية بتفرحين فينا كلنا وبنشوفين عيالنا ..
(امين يارب .. 





بعد مانامت سلطانه .. طلعت نوف لغرفتها .. تشوف متعب اللي نايم على جنبه الايمن مثل كل ليلة يسوي نفسه نايم لحد الصبح .. غيرت ملابسها بهدوء .. وطلعت تكلم امها وتسال عن والدها .. سكرت ورجعت لغرفتها تنام وغمضت عيونها وبلحظة فتحتها وهي تشوف متعب يجلس .. ويدينه على وجهه وبداء نشيجه عالي بشكل موجع اول مرة يبكي من ماتت امه قربت تمسح على ظهر وقوة انفعلاته اتعبتها صوتها مرتجف من بكاها وهي تقول ( اذكر الله .. 
(لال اله الالله .. ويرددها ويبكي بشكل خوف نوف عليه ... 
( الله يخليك يامتعب .. لاتسوي بنفسك كذا .. يكفي حرام عليك ..
حاول يهدى ويهدي نفسه لكن مايقدر .. الحزن اكبر منه .. اكبر من حتى التعبير عنه .. اكبر من انفعالاته من بكاء او حزن .. تعدى كل الحدود .. كتم كثير .. حاول يصبر نفسه وماقدر اكبر منه فقدها ... 

قالها بعد ماهدى وهي تمسح على راسه ودموعه في حضنها ( روحي لسلطانه انا بنام اللحين ... 
باسة راسه طلعت وما ناقشته .. وريحتها سلطانه اللي نايمه بهدوء .. نامت معها .




تاخر الوقت وراشد صار كل ماله يتاخر في الرجعه هالشي خوف تهاني وبدت الهواجيس تلعب فيها وتجي على بالها كل شي زواج مسيار او غيرة من زواجات الموضه اللي طالعه هاليومين .. 
دخل وفي يده اوراق كثيرة دخل للمكتب وهي في الصاله العلوية طلع وانتبه لها ( مساء الخير ..
(مساء النور .. قالتها وفي يدها مجله تقلبها (تنتظريني .. سالها بابتسامه 
ردت عليه ( تاخرت وقلقت عليك قلت يمكن صاير معك شي ..
سالها (تخافين علي ..
(ليه تشك في كذا ؟؟
( لا .. خصوصا اليوم ..يوم حسيت انك بتضربيني باي شي على راسي .. كان شكلك تحفه..
ناظرته بالم وكانه مستمتع بالمها وانه يجرحها ويقهرها ( راشد انت للحين تبيني ولا ترىبيت ابوي مفتوح لي .. تعبت وانا طول هالفترة اتغضى عن كلامك وحركاتك وبرودك ونغزاتك .. خلاص لهنا وبس ما اقدر اتحمل ..
(قولي ما عاد تتحملين اهمالي ... تبيني اهتم زي اول وانتي تهملين واخر شي تفكرين فيه انا ... 
(توصل انك تنسى كل شي بيننا .. وتفكر تتزوج علي ..
(انا ماقلت مابيك .. لكن ابي مرة تحس فيني وتهتم فيني اذا انتي منتي بفاضية ومشغوله عني ...

(رااااااااااااشد بس صرخة وهي تبكي بقهر لاول مرة قدامه بعد ماعرفت انه خاطب .. تركها ودخل الغرفة بكل برود 






مر اسبوع وراه اسبوع واسبوع ثالث مابقى غير اسبوعين على زواج نجلاء اللي استعدت بمساعدت بنات عمها واختها ومرة عمها ومابقى الا كماليات بسيطة ..متعب تحسنت نفسيته ورجعت حياته نفسها الا انه يتضايق من حزن سلطانه ..راشد صار مع تهاني بينهم برود غريب وعلاقتهم اغرب كل واحد منهم يحمل الثاني الغلط صار حتى الكلام مافي بينهم ... مها على وجه ولادة وناصر يحس انه حملها هذا غير عن عياله يحس انه عاشه بكل مرحله حتى سلمان اول عياله ..قضية خالد انتهت بـ خمس سنوات سجن للمتهمين وطلع منها لانه بريئ ..وكان وجوده لوجود اسمه في المحضر واتهت القضية وكانت درس له ..كز اهتمامه على دراسته .. وصار يضيق عليه ناصر بمحاصرته له وفي المقابل بندر صار ياخذه معه لخوياهـ ...



مجلس باثاثه اللفخم بطريقه ترتيبه بلونه اللزيتي يجلس على اليمين متعب مبتسم لضيوفه وعبد العزيز يقهويهم .. نايف يبتسم بكل راحه وابوه منشرح صدره لاهل البيت ... انتهت زيارتهم بموافقه مبدئية والرد النهائي بعد مدة ...
نورة (ام فيصل) مبسوطة لنايف اللي تعده واحد من عيالها خصوصا انه وحيد ابوهـ مع اربع بنات توفت امه وهم صغيرين .. ومن الوفاء ماتوج ابوهم ...




انتهى اسبوع وبداء العد التنازلي ليوم نجلاء المرتقب وبدت تحس الوقت سريع وماجد يحسه بطئ .. في اليوم يزور جناحه الجديد اكثر من مرة ... 
هناء بصوت خجول تكلم يوسف اللي قربت جيته وماجد طالع من جناحه مسكها واخذ الجوال ( اقول يالحبيب ما اذكر انك كنت تكلمنا حتى وانت في الرياض .. كثر ما تكلم هالخايسة ..
قاله يوسف (احترم نفسك لا تغلط يامجود .. بعدين وش ابي فيك اتصل عليك ..
قاله ماجد ( ياقوي وجهك ..
(ياخي انت مسكين ومعقد لا تحط عقدك فينا ..
(ههههههههههاي منقهر علشان ماعاد بقى على عرسي شي ..
(ههههههههه الحمد انك حسيت ..
(انتظرك تزفني ..
(الله يتمم عليك فرحتك ..
(امين .. وانتهى الا تصال واخذت هناء جوالها وهي منقهرة من ماجد ... وماجد يهز راسه ( بسم الله وش جاها ...





صرخ بندر ( احلف ..
ضحك فيصل ( اهجد فضحتنا ..
(فصول لا تضحك علي ترى قلب اخوك رهيف ما يتحمل ..
( انثبر خلني احكي ..
(غرد ..قالها بندر بهيمان دف فيصل وجهه 
( الشرهه ما هي بعليك علي انا احسبك صرت رجال ..
وفز بيطلع ومسكه بندر ( خلاص توبه ..
( امها قالت لابوي سلمان انهم موافقين .. 
ساله بندر بلهفه ( هي موافقه ..
قاله فيصل ( هذا الكلام اللي قاله ابوي سلمان لي وقال حدد يوم لك انت واخوك ..
(الخميس الجاي .. قالها بندر بتسرع 
رد فيصل (عرس نجلاء ..
ضرب بندر جبته (اووووووه نسيت .. 
(تركد لا تصير خفيف .. وفكر زين .. تراه عرس موب لعب بزران ..
( اه كم سنه اتركد تكفيني اتركد فيها ... قالها بندر بنغزه لفيصل اللي ضحك بصوت عالي ( ليه انت ماتدري انك مانت معرس الا بعد ثلاث سنين .. بس ملكة فلا تتسرع من رايي تاجلها ..
فتح فمه بصدمه ( هاه ...
قاله فيصل ( من قال هاه سمع ..
(فيصل انت عندك علم قله وخلصني 
(بكرة ..اتفقنا على بكرة في بيت عمي تركي 




الجد سلمان وجهه يشع من الفرحه .. بملكة عياله فيصل اللي ياما انتظر يشوفه معرس وبندر قدر يرضي ربه ثم جده عليه حتى يرزقه ربي باللي يتمنى ... 

شفى اللي وقعت وهي تحس بخوف يسيطر عليها وللحين ماتجاوزت فكرة ان فيصل يحب غصون وش الحب الغبي اللي ما احد يدري عنه ولا له دليل انصدمت يوم علمتها نجلاء وقالت لها ان كل واحد يكابر واضح انهم يحبون بعض وغيرت فكر شفى ان فيصل يكره غصون لانها رفضت تتزوجه .. وان غصون عايفته من الاساس .. المتها الحقيقه .. ما وافقت على بندر هلشان تنسى فيصل لكنه استحل تفكيرها من زمان وهي تحط فيصل في المقابل ماتبي تفكر فيه لانه يجرحها وقهرها اول ايامها عندهم .. 


غصون .. نزلت القم بهدوء تاقلمت عليه .. وكانها مركب في عرض البحر بريح هادية تمشية .. تشوف شمس لا كن ماتدري عن وجهتها هل هي غروب ولا شروق .. هي رضت بعد ماتنازلت عن جزء من كرامتها قبلت تعيش مع شخص جرحها كثير لكن تغفرله دايم .. الحياة لازم لها تنزلات ... علشان تستمر الواحد ما ياخذ كل اللي يبيه ... 


هذا كله ما كان يوم خميس ليلة زواج نجلاء لااااااااا كان قبلها باسبوع.. تمت ملكة فيصل وغصون وبندر وشفى وكانت رسمية بحضورها اللي من الرجال وتقريبا الحريم مافيه الا الاهل بس وكانت في بيت تركي .. الجد باين عليه المرض ولاحظه فيصل ..واللي ويخاف عليه يزعل من أي شي .. لان الزعل يتعبه .. علشان كذا واقف على ملكته في الوقت اللي حدده جده ...






ليلة خميس 

بكرة يوم طويل وليلتها اطول كذا حست نجلاء .. وتقلبت في فراشها .. كم مرة .. سلمت على خوانها وباركت لهم ..حست فيصل فرحان لبندر اكثرماهو فرحان لنفسه ... معقوله اني اتوهم انه يحب غصون .. والله باين انه يحبها .. معقوله يكون ماجد غامض مثله .. او بارد .. ماعنده مشاعر .. كثير يقولون عنها انها مو رومنسية ... لكن غلطانين مافي بنت ماهي رومانسية ... تحلم ان زوجها يكون رومانسي .. 
(مساااااااااء الخير ... قالتها نوف بفرحه وعبود سبقها للغرفه ونط على سرير نجلاء ... 
ابتسمت نجلاء وفرحة بزيارتهم لها وفكرة ان نوف تنام عندعم اليوم اسعدتها وضحكها سوال عبود ( انا اعرفه رجلك اللي يعض ؟؟
ضحكت معها نوف وهي تغمز لها ( فيه اشياء مشتركة .. تاكلون لحوم البشر .. الله يعين ولدي عليكم ..
غيرت نجلاء السالفه بسرعه ( شـ خبار سلطانه ؟؟
(تمام وبتحضر بكرة .. نزلت انا وهي و بدور وشرينا فستان لها .. 
(والله ..
(اقنعتها هناء ..
(يالبيه ياهنو .. قسمن انها رهيبة هالبنت خست مزاجي ..
(ههههههههه عقبال اخوها .. 
ضربتها ( دبة .. 
(لاجد نجلاء انتي لازم تزبطين مصطلحاتك .. مدري كني احكي مع بندر ..
رجعت تضربها (دبة انقلعي انتي وولدك يالخايسة ..
(ههههههههههه 
(الله يونسكم بالعافية وش هالضحك اخر الليل ..
(يمه شوفيها .. جالسه تمسخر علي .. وانا من غيرها طفشانه وضايق خلقي ..
(انا جاية اوسع صدر ..
(شكرا خذي ولدك واطلعي ...قالتها نجلاء وتحاول تمنع نفسها عن البكي بالعصبية ..
طلعت نوف وهي تشيل عبود وهومتعلق في رقبتها نزلت لنجلاء وقالت له (بوس خالتك يالله .. 
(لايبوسني ولاشي اطلعوا وبس ..
طلعت نوف وهي ملاحظة نظرات امها الي تحذرها انها ما تتمادى لان نجلاء فعلا متضايقه .. 
سالتها امها (تنامين عندي ولا انا عندك .. هنا نجلاء بكت وهي تقرب تحضن امها .. وامها تمسح على راسها .. وتدعي لها وتوصيها على طاعه الله .. لأن السعادة وقلوب البشر ...كلها بين اصبعين من اصابع الله ...



قال الرسول عليه الصلاة والسلام .."وَالَّذِي نَفْسُ مُحَمَّدٍ بِيَدِهِ مَا تَوَادَّ اثْنَانِ فَفُرِّقَ بَيْنَهُمَا إِلَّا بِذَنْبٍ يُحْدِثُهُ أَحَدُهُمَا"
فاحرصي اختى الغالية ان تخشي الله في السر والعلن في كل امورك ...وابتعدي عن ما يغضبه سبحانه .. واذكريه اختي في الرخاء يذكرك في الشده .. احرصي على رضاء من بيده الخير كله ...


نفس الكلام سمعه ماجد من امه .. لكن كلام راشد غير ..(موب تعطيها وجه ترى الحريم ماينعطون وجه اذا درت بغلاها شاخت ..ومن اول مشكلة ورها العين الحمراء علشان تحسبلك حساب ..
(رشود ماعندك بيت تمسي فيه .. ولا تخرب افكاري ..من اللحين تفكر في المشاكل حسبي الله على العدو ما بعد شفت وجهها افكر في مشاكلنا ..
(لازم تحط لحياتك قوانين وحدود محد يتعدها ..
(عسكرية ولا مدرسة ساله ماجد باستهبال .. شف حبيبي كل واحد حياته غير انت تتبع هالشي لان تهاني عنيدة وقوية لكن انا ما بعد شفت المخلوقة اقعد اعد خطط كني داخل حرب ,,
غمز له راشد (من بسيط يامجود .. اثرك طول هالسنين تخطط .. ترى كل الحريم سوا ماينعطون وجه .. تصبح على خير ..
( وانت من اهل الخير 
زفر ماجد وتمدد على الكنب وغمض عيونه يحاول ينام في مكان غير غرفته الاوله اللي حس انه موب طايقها والجديده اللي ما يبي يدخلها لحاله.. 





العصر البيت فاضي مافيه احد ... كلن لاهي في شغله .. البنات راحوا للكوافير واخذوا شفى وامها معهم .. بقت نوف وغصون مع نجلاء الهادية بخجل .. ومع هذا تحس انها فرحانه .. كانت تطلع اغرضها من لبس واكسسوار لليله تدخلت غصون من الباب ( نجلاء .. معي شي لك وش تتوقعين ..
قلبها دق بقوة وهي تهز اكتافها (مدري ..
غصون ناظرت نوف (وانت وش تتوقعين .. 
قالت نوف بضحكه ( مدري نفس اختي ..
قالت غصون وهي تكتم ضحكتها ( العاملات وصلوا ... وانفجرت بالضحك على اشكالهم 
( سخيفه ..قالتها نوف اما نجلاء سكتت 
دخلت الغرفة (بالله وش كنتوا تتوقعون ؟؟؟ باقة ورد احمر من عريس الغفله هههههههههههه هي قريتها في عين نجولة هههههههه اما انتي صراحه مدري عنك وش توقعتي للحين مابعد وصلت لك التخمينه ..هههههههههه 


كانت ابتسامة فيصل تتسع وهو يسمع صوتها تضحك واتصل على نوف تطلع له تاخذ منه اغراض طالبينها .. 
اخذتها نوف ودخلت هي غصون المطبخ مع الخدمات يحضرون شي تاكله نجلاء وياكلون معها .. طلعت نوف بصحن حلى لام فيصل وغصون بالقهوة ركض عبود لامه وانكب فنجال قهوة غصون كانت ترسله لام فيصل .. (بسم الله عليك يمه 
(لا تخافين خالتي ماهو بحار بروح احط موية وبيبرد ... كان كان حار بس تحملت وفتحت الموية ونوف جابت لها كريم وحطته عليه .. وللحين يعورها تغير لونه للاحمر القاتم اصبعها الابهام و المنطقة اللي حوله ... 


وليلة اسطورية كانت زفة نجلاء مثل كلمات القصيدة (( لابدت بنت حلاها كالقمر والارض غيم تحبس انفاس القصائد لين يحتار الكلام قولوا سبحان اللي صور)) كانت عيون امها تدعي لها بثبات ماتبي تبكي .. وام ماجد دمعه حايره في عيونها شهدت عرس ولدها الوحيد .. اما البنات كانوا مبسوطيم لنجلاء الفاتنة غير عن أي صوره شافوها فيها العروس اصلا تحلو ليلة زواجها فكيف وهي من الاصل جميلة.. كانت بفستان فخم بتصميمه المزموم من الصدر لاخر الخصر بسترة تشبة الطراز الاسباني القديم مفتوح من الصدر والظهر واسع ونافش من تحت وطويل يجمع اللونين الذهبي والسكري .. شعرها البني اللي الى اكتافها كانت بتسريحه مرفوعه نازل منها خصل بسيطة ومثبت في رسها تاج صغير .. جلوسها الربع ساعه بين الحضور كانت كانها دقايق لهم ماملوا من شكلها .. كانت تظهر ابتسامه خجوله وتشجع نفسها وهي من الداخل دمار .. وانتهت ليلتها بين المعازيم بخروجها الملكي مثل دخولها ... 


اما ماجد كان اول الليل مبسوط بالسوالف مع متعب وبندر .. وفي لحظات حس بتعب قوي يالمه في صدغه الايسر (جانب راسه) تحمل الالم ونادى راشد ( راشد نسيت المسكن في سيارتي .. في البيت خلي السواق يجيبها .. كان راسي بداء يعورني ..
(طيب .. انا اللي بروح اجيبها .. وين مفتاحك ..
قاله ماجد عن مكانها وطلع راشد ومع ماجد وابوهـ وفيصل تركي يزفونه .. دخل الجناح الكبير المخصص للعروس وحتى الانوار بدت تزعجه .. وضح الم عليه مهماحاول يخفيه عنهم امه حست فيه سالته ( تعبانه يمه ..
ابتسم ( راسي يعورني شوي لاتخافين اخذت مسكن واللحين احسن ..
لامته بعتب( من التعب والسهر .. ماترتاح .. الله يهديك 
دخل لنجلاء وناظرها ثواني بدون تركيز وسلم عليها (مبروك .. حتى ماباسها ولا مسكها من بعيد .. سلموا اخوانها وعمانها وابوه واقف بينهم يبي كل شي يخلص مو متحمل طلعوا ودخلت امه وامها سلم على ام فيصل اللي وصته ( امانتك يمه .. ويتيمة .. حطها في عيونك تراها اغلى من عيونها وارخصنها لك ..
باس راسها وقال ( في عيوني ان شاء الله ..
دخلت هناء وسلمت عليه ولاحظت شكله انه تعبان .. 
وجاء وقت التصوير وهمس لامه ( موب لازم يمة .. الا اذا تبي تصور هي بكيفها ..
اما نجلاء حز في خاطرها انه حتى نظره ما ناظرها وكانها مو موجوده ولا كنها المعرسة حست بغيرة من امه اذا من اول يوم وهو لازق فيها كذا ويسولف معها وش بيصير عليها ...
بدت تخاف من حياتها اللي ما بدتها .. رفعت نظرها له لقته يكلمها ( تعذرينا من التصوير يالغلا .. 
هز راسها ما تدري وش سالها تبي تخلص تحس نفسها مخنوقه .. ليتني ماتزوجت ليتني ماتزوجت .. اذا هذا اولها ينعاف تاليها .. ماعبرها ويتكلم من غير نفس .. مغرور .. على الاقل جاملها هذي ليلتها كسر فرحتها ببروده واهماله لها .. ودخلت المصورة بعد ماطلع نطقت بكلمة وحده ( مابي اصور .. قربت منها امها (ليه يمه .. انتي اللي جايبتهم ومتكلفه عليهم 
ردت بنفس الجمله ( ما ابي اصور .. 
دخلت نوف وناظرتها ( ليه ؟؟ 
( علشان خاطري اذا تحبوني ما ابي اصور ... 
ردت ام ماجد ( خلاص لا تغصبونها .. وقربت منها تبوسها... يالله يمة رجلك ينتظرك برى ...
طلعت لفيصل اللي اخذها بيدها لسيارة ماجد اللي واقف ينتظرها وفتح لها الباب ويوم اقبلت عليه تمسكت في فيصل وضمته تبكي ( ماابيه ..
هنا فيصل طاح وجهه وتمنى صدق ان ماجد ما سمعها ماجد اللي يسمح وجهه بيده ويضغط على جبينه كان بعيد عنهم ولا فاهم اصلا وش تقول من الم .. اما ام فيصل شهقت شد فيصل على عضدها بقوة وهزها ووجه ينطق شر ( انكتمي يالغبية .. هذي كلمه تنقال اللحين .. امشي قدامي وخلني بس ادري انها انقالت مرتن ثانية .. ابتعد عن امه بندر كان راكب في مكان السواق مع ماجد كان بيبي يسوق اول الليل لكن اللحين طلب من بندر يوصله ..
اما نجلاء كانت ترتعش وخايفه ومع كلامه وصده لها كانت للحين متمسكه فيه ( الله يخليك يافيصل .. ماابي اروح معه ..
تنهد فيصل بتعب كلامها يجنن انهبلت ذا البزر تبي تفضحه ومع كل ذا حن عليها وعارف انها خايفه .. ضمها وهو يحس باصابعها الصغار على ظهره متمسكه فيه بعدها بهدوء يقول لها ( ماجد رجال يخاف الله .. لا تخافين منه .. انتي كبيرة منتي بزر تسوين كذا .. نجلاء لا تفشلينا وانا اخوتس .. اللله يوفقكم ان شاء الله .. 
سكتت ومشت معه وماجد مستغرب هالحوار اللي ماطرى عليهم الا اللحين .. ركبت وركب ماجد جنب فيصل اللي نزل بندر ووصلهم 



بخطوات ثقيلة مشت معه دموعها مالية وجهها .. خطواته اثقل من الم في راسه .. عند باب الجناح دخلت ودخل معها .. للحين يحس بالم .. ابتسم على شكلها ايدينها ترتعش وهي تنزل غطاها .. ومنزله عيونها شكلها مرتبكه وما انتبه لـ اثر الدموع على وجهها ..(نجلاء ... نادها بصوت واطي اول مرة يناديها حس اسمها حروفه غير حس فيها حرف حرف .. وصلت نجلاء وخلتها ترجف زياده .. وهي تتصنع الشجاعه وترفع راسها له .. استغرب شكلها الواضح انها باكية من قلب .. خاصة خشمها الاحمر والسواد اللي تحت عيونها من الكحل والمسكره .. ( افااااااااااا تصحين .. 

دمعت عيونها من جديد .. وهي تمسح بيدها وقف قريب منها وهي تصد تمسح وجهها رن جواله وكان راشد ( هلا .. انت تحت .. طيب دقايق واجيك .. لا والله انا اللي بجيك .. يالله .. 

بابتسامة قالها ( ماابي ارجع واشوف ذا الدموع .. ماردت عليه قرب وباس جنب راسها الايمن راسها ويده على كتفها الايسر .. طلع وغمضت عيونها اطرافها جمدت من صوته ماهي مستحية قد ماهي متوترة ومرتبكة .. اغراضها ارسلتها امها يعني موجوده قبلها .. تقدمت للغرفة الرئيسية .. ناظرت حولها تدور اغراضها .. شنطة سوداء صغيرة وبجنبها شنطة رمادية عرفتها .. جلست على كنب عريض لواجه زجاج وقف الدمع لكن تحس بضياع .. دخلت دورة المياة شافت شكلها منحاس ..رجعت تبكي من جديد .. وهي تحاول تمسح اثار الصياح وترجع لشنطتها تطلع مكياجها تصلح شي من اللي خربته دموعها .. 





أما ماجد نزل لراشد واخذ علاجه وجلس مع راشد في اللوبي (ههههه وش ذا الحظ ياخوك ماتعبت الا يوم عرسك ..

ناظره ماجد بنظره ( والله انك متفرغ .. ماجد من يوم شافها تبكي وهو متوهق تعبان موب ناقص بعد وحدة صياحه ..اصلا مايعرف يتعامل مع هالمواقف استغرب الاحساس يوم شافها تصيح واستغرب ردت فعله بعد ..

يد راشد على كتفه( اللحين احسن .. فتح عيونه على صوته الهادي الدافي (الحمد الله .. 

(يالله انا استاذن .. وقف مع ماجد وحضنه راشد بود كبير ( الله يوفقك .. 







ضاق صدره عليها وعلى ردت فعله وصده لها لكنها مدلعه وتبي حزم وجدية ... سالته امه ..( عسى نجلاء ماصاحت يوم طلعت معك ..

رد (لا 

(قطعت قلبي بصياحها .. وبكت ام فيصل ..مدري وصار لها من يوم شافته وهي تصيح ..

(لا تخافين ماجد رجال طيب وفيه خير ..

( صغيرة .. قالتها ام فيصل بعبرة ..

قال بندر ( لا ماهي بصغيرة .. ولا علشان اخر العنقود اعرست تفطنتي لعمرس انتس كبرتي ..

(هههههههههههههه جبتها يابندر ..

مهما حاولوا يغيرون مزاجها للحين خايفه على نجلاء ...دلوعتها الصغيرة .. واللي يخفف عليها انها زي ماقال فيصل عند ناسن فيهم خير ..













بفستان فيروزي ضامها متعب يشاكس ولده ( روح انت وامك هذي اختي الحلوة .. 

وعبود مصر ان امه احلى ويصارخ ومتعب يضحك عليه نوف لاحظت احرج سلطانه ومتعب يدعي لها بالتوفيق ( عقبال ان شاء الله مانشوفها بالفستان الابيض وباس راسها ..وقفت سلطانه ( عن اذنكم .. عبود تنام معي .. هز راسه بحماس ..

متعب يضحك عليه ( بعد ساعتين بيجي يكسر الدنيا علينا ..

قالت سلطانه ( لا عبود شاطر .. بينام معي واقوله قصة ونلعب بلاستيشن ..لحد ماننام ..تصبحون على خير 

(وانت من اهله ..قالتها نوف .. ولفت لمتعب اللي ناظرها باعجاب لانها فعلا كانت قمة الانوثة في فستانها الاسود بفضي وشعرها المرفوع ضحكت ( فيه شي 

(مضيع مزيون لابس اسود .. الاسود روعه 

ضيقت عيونها تساله (اهاا !! من متى صار الاسود روعه؟! مو قبل شوي ملابس عجوز ..

غمز لها (غيرانه 

حاولت تداري ضحكتها ( ايه غيرانه ..

قالها (مزيونه ولابسه اسود وغيرانه .. معادلة ماقد مرت علي ..

(هههههههههههههههه ضحكت نوف على اسلوبه اللي تعودت عليه .. مع الايام .. واشتاقت له السنين اللي راحت ..









اخذ نفس عميق وهويشوف العشاء عند باب الجناح مع العامل .. دخل ومالقى لها اثر الا مشلحه على الكنب مثل مانزله .. جلس وقدامه العشاء .. ماله نفس .. الا نفسه تلوع عليه .. من اعراض الشقيقة لما يخف المها يصاحبه تقياء .. وبسرعه ركض لداخل الغرفة لدورة المياه ونجلاء جامدة مستغربه حاله وخافت يكون فيه شي كايد .. صمت صوت (آه .. خافت عليه وماقدرت تحرك من مكانها .. دقايق مرت طويلة وماعاد سمعت صوت .. تقرب وترجع من الباب متوترة .. طلع وفي يده منشفه صغيره .. بعدت عن طريقه لحد ماتمدد على السرير وغمض عيونه .. اخذ نفس وهو يقول ( تعبان شوي ..اسف نكدت عليس .. 

تشجعت ترد عليه وهي ملاحظه تعبه (اخذت دواء .. 

رد عليها بتعب ( ايه .. اللحين اصير احسن .. بس سكري النور .. 

سكرت النور وسحبت شنطتها الصغيرة للغرفه الثانية وحاولت انها ماتطلع صوت وقبل ماتطلع نادها ( نجلاء 

ردت عليه بهمس ( لبيه ..

مايردي يحس كلامها غير .. علشانها مرته ولا لانه اول مرة يتكلم معها اللي يعرفه انه اذا شافها نسى انه تعبان ( لا تطلعين خليتس عندي ..

حرارتها ارتفعت من الحياء وماعرفت ترد وقفت محتاره ترجع ولا تطلع وتسفهه ... 

تعدل وهويشوفها تفرك يدينها بتوتر سالها يومنه لاحظ الشنطة .. (بتبدلين ..

هزت راسها واستحى منها ( تعالي انا بطلع ..

ردت بسرعه (لاخلك ارتاح انا بروح للغرفة الثانية ..

ابتسم (لاتطولين ..

طلعت ويدها على قلبها هذا مريض ولا يتميرض ..













تحس بالم .. معقوله ولادة تو بدري .. مادخل شهرها ... حبس الخوف على انفاسها .. ضغطت على طرف السرير .. ( ناصر ..

ولافيه امل يرد عليها لانه تعبان طول اليوم ... ردت تنادي وهي تشدد على حروف اسمه من الم ( نــــــاصر .. قووووووم 

(همممممممممم 

هزته بيدها وهي تبكي ( ناصر اصحكى .. 

(شفيه ؟؟ قلها مرتاع من حالتها .. 

(تعبانه .. وماكان فيه داعي تتكلم لانه واضح التعب عليها 





(لايمة معليه انا وديته له ... لا يمه لا تتصلين عليه .. اذا جاء بعد الفجر كلمية .. ان شاء الله .. في امان الكريم 

سكر جواله ودخل جناحه الخاص فيه شي غير .. مو في المكان نفسه بس حتى الملاك اللي قدامه .. شي مايصدقه عقل ..

صح ان الحمل مااثر على نفسيتها .. وعلى صحتها بعد .. لكن سبحان اللي صورها جمالها يبهر .. قرب من الشموع 

ناظرها وناظر تهاني ببرود وهو رافع حاجبة ..

حز في خاطرها حركته .. تدري انه من وراء قلبه لانها متاكده انه يحبها .. يمكن هي جرحته او اهملته من غير ماتقصد لكن هو اللحين يتعمد اللي يسوية ..

يحك اذنه وهو يسالها ( شموع وحركات .. شـ المناسبة ؟؟

اسلوبه يقهر وسواله بايخ لكن تحملت على نفسها وهي تقرب بحزن منه ويدها على صدره وبكل صدق قالت له ( مافيه داعي لسخرية انت عارف انه لك وعلشانك .. بكت وهي تكمل .. شكل خلاص ماعاد لي مكان عندك.. فرحان وانت تذلني كذا .. انتظرته يقول شي وطال صمته ودخلت غرفتها..

انكمشت ملامحه بضيق .. يشوفها تدخل غرفتها تبكي .. وقف يناظر المكان شموع ورد .. حس بضيقه ويدخل وراها انتظرها تطلع من دورة المياة وهي مغسلة وجهها الاحمر اللي باين عليه الضيقه والم .. تنهد وهو يشوفها تجمع اعرضها من على الكمدينة .. وقف وراها وضمها بهدوء ..خده على كتفها العاري .. بعدت وجهها وصار في وجهه قالها ( متى بتقتنعين انه شكلس بدون مكياج احلى ..

غمضت عيونها ودموعها على خدها .. نظره من عيونها اللي مليانه حزن ادمت قلبه ..وهي تساله (وش تبي اللحين .. ؟!

ضمها بكل المحبة اللي لها في قلبه .. وهو يهمس لها بكل حروف الكلمه بمايوازيها مشاعر (اشتقت لحبيبتي .. 



لابسة قميص نوم شيفون طويل ابيض بدانيل على الصدر واطرافه واسع بتصميم انجليزي مسكر من فوق بازرار .. واكمامه طويلة .. وقفت قدام المراية دقايق تشوف شكلها .. تحس براحه بعد الشور اللي خذته... حطت لو نشن ... ونشفت شعرها القصير .. لتحت اكتافها بلونه البني .. قصته جذابة بنعومه .. حطت حكل وروج وردي .. ورشة عطر هادي .. وطلعت بهدوء شافت العشاء.. ماكلت شي من الصبح و مالها نفس .. قربت من الغرفة بتدخل .. لقت ماجد في وجهها وماشافت الا التيشرت الرمادي وشهقت .. اما هو ابتسم على شهقتها .. كانت مثل الملاك .. يمكن لو تخيل كيف شكلها ماتصور تكون كذا .. عيونه تتبع ملامحها الناعمة كانت منزله راسها سمعت صوته ( تاخرتي ..تعالي تعشي .. انتظر من بدري .. تعدها وجلس واشر على الكرسي اللي جنبه جلست وقرب كرسي منها .. طل في وجهها وابتسم (سمي قالها وهو يفتح الاطباق قدامه 

كانت مرتبكة وهي تجمع شعرها وراء اذنها .. ومنحرجه منه قالت له ( ماابي .. ضحك على ردها العفوي وندمة انها ردت كذا من صوت ضحكته (اكلي اللي تقدرين عليه .. عطاها الشوكة خذتها و سكتت اذن الفجر .. وهو يحاول ياكل أي شي علشان تاكل شرب العصير وموية اما هي كانت تاكل من السلطة بتوتر وكل ماناظرته لقته مايناظر فيها .. وهو ملاحظ انها تناظره .. قالها ويحس نفسه متوتر ومرتبك او مستحي ( والله مدري وش اقول .. ابتسم وهو يقول شي اصلا ماكان ناوي يقوله

ناظرته بارتباك وبان في نظرتها قالها ( اعذريني على اللي صار .... علشان كنسلت التصوير .. احس انك تضايقتي .

. كان يبي يعتذر على مرضة في هاليله لقى ان المرض محد يتعذر منه لكن قال غير اللي يبيه والايام جايه بتعرف وتعذره 

نجلاء رف رف قلبها بقوة نزلت الشوكة وهي تحاول تجمع حروف ردها ( لا عادي ..

(اكيد .. عادي يعني ماكنتي تصيحين علشان ماصورتي ..قالها يمزح مثل ماهو معروف عنه 

ناظرته تشوف هو جاد ولا يمزح ... ضحك على شكلها وضحكت معه بخجل .. وهي فعلا تبكي علشانها ماصورت معه ولا علشانه اهملها .. 

مسك كفها الصغيره وضمها بقوة بين ايديه وسالها ( نصلي ..


تأملت يدها الحرق بداء يلتهب .. مع ان ام فيصل حطت علية شاش الحروق .. جلدها حساس ورقيق .. والقهوة كانت حارة مرررة .. فكته تتفحص الحرق .. بعد ماغيرت عليه عبير بعد الشور اللي خذته .. خلته مفتوح يتهوى وينشف ..كانت بقعه بسيطة قريبة من الابهام على ظهر الكف .. يارب تنجينا من النار ..رددتها وهي متضايقه مو قادرة تتحرك على راحتها .. من الم يدها .. 

.. موقادرة تنام.. ناظرت عبير نايمة بهدوء .. تنهدت ...رفعت نفسها تعبانه وحرق يدها زاد عليها .. بسريرها ..مدت يدها لدرج واخذت مسكن .. وشربت من كاس الموية .. ونزلته واشغلها عن حرق يدها حرق قلبها .. من تملكت ماحست انها فرحانه تحس بشتات .. تحس انه قدرها وصار .. رفعت خصل عن جبينها بكفها وظلت ثواني على راسها ..اللي تحسه بينفجر ..تحس بضغط نفسي .. تجبر نفسها على تصنع الهدوء ..براكين وزلازل داخلها ..القلب الوحيد اللي تقدر تفضفض له .. ام فيصل .. اللي اللحين مستحيل تقولها .. انا احس اني ولاشي في حياة ولدك المغرور وافقت عليه وضيعت شي من كرامتي اللي جرحها بتصرفاته المغرورة ..وغير مقعول تقول لها انا احبه لكن اشك في مشاعره الباردة انها في يوم ممكن تتغير .. وين تلقى احد تفضفض له .. امها الصامته مهما تكلمت معها ردت فعلها الوحيده الصمت .. تنهدت بضيق .. وانتهت التنهيدة بعبرة .. ضمت شفايفها تمنعها وبلعت ريقها .. وعيونها تذرف دموع ..مسحتهن وتعوذت من بليس ماراح تخلي له باب عليها .. يكفي انا احبه ..والماضي ماراح تلقى من الا الم ..تعبت سنين تلم وتبعثر في نفسها ومشاعرها ماتغيرت ..تحبه ..غروره ..كبرياءه..بروده..الزين والشين فيه ..ابتسمت على تناقضها ..طول عمرها كذا .. 



انامل ناعمة في شعره الناعم الاسود القصير ..مغمض عيونه بالاحساس رفع يده لها..وسحبها لشفايفه ..باسها وفتح عيونه ونظرته في عيون صاحبتها ..وباتسامتها تسحره .. بصوتها الناعم (حياتي ..مابقى شي على الظهر يالله ..

هز راسه بهدوء .. ناظرها وهي تطلع ..رجع يغمض عيونه .. ورجع في نومه ثانيه .. 

دخلت تشوفه بعد دقايق للحين نايم تنهدت (ياصبر ايوب قالتها في خاطرها ..

جلست على طرف السرير ..معطيها ظهره ونايم .. قربت من اذنه (متعب ..حبيبي ..يالله قووووووم ..

فتح عيونه بكسل .. نظرته الناعسة تجننها ابتسمت على شكله .. وقرصت خده بقوة (ربي يخلي النعسان .. 

صرخ من قوة قرصتها وهي تضحك بشقاوة .. جلس يمسح خده بعصبية ..فزت مبتعده ماتعرف ردت فعله ناظرها واشر باصبعه (تعالي هناآآ..

هزت راسها بــ لآآآ 

قال بتهديد (اذا جيت انا موب احسن لتس ... تعالي..

قربت بهدوء وخجل وكنها طفله صغيرة مسويه جريمة وتمنع ضحكة تفلت منها .. ماسك اذنها .. تتصنع الالم (آآآآآآآ متعب اخر مررررة .. ما تعودها ..

فكها وهي تفرك اذنها اشر على خشمه باسته بنعومة ..ناظر عيونها .. واشر على خده .. باسته .. والثاني ..عبست في وجهه وباسته ..وحست بيدينه على ظهرها يضمها بحب كل ماحاولت تعطية لقته دايم صاحب العطاء .. ابتسمت بعبرة وهي تسمع كلامه وبصدق احساسه ومشاعره .. ابتعدت تشوف وجهه وقالت له ( الله لايحرمني منك ..وشفايفه على جبينها رد عليها (ولاانتي بعد ..

عيونه منفخه من النوم سلم على جده اللي باين عليه الضيق (شلونك اليوم يبه؟؟

(الحمد الله ..رد بصوت باين فيه الزعل ..

(زعلان يابو محمد ..ساله فيصل ..

(مالقيت شين يرضيني .. اذا انت واخوك نايمين لضحى ..حتى صلاة فاتتكم جماعه ومكملينها عقبهم ..

كبار السن لازم معهم الصبر وذا شي تعود عليه فيصل رد بهدوء ( الشيطان يبه .. اعوذ بالله منه ..راحت علينا نومه .. وذا المسجد مشاء الله عليه اذان وراه اقامة لا يقدر شايب ولا مريض مايقدر يوصل بسرعه للمسجد ...

للحين زعلان (لوانكم تبون شين غير المسجد وصلتوه .. في وقته !!

سكت فيصل لانه مايصلح الجدال يضيقه والسكوت بعد معناته سفهه مايدري وش يرضيه ؟!

(خير ان شاء الله ..اخر مرة

ضحك خالد على كلمة فيصل حسها ماتناسبه ..ظاهر كفه على ثمه ..وعيونه تضحك من ضحك خالد .. وكنه يقول الشكوى على الله لازم نسايره ..

دخل عليهم ناصر وهو مستانس ..(السلاااااااااام عليكم ..

ردوا عليه وسيده لخشم الشايب (ابشر برجال ..

ابتسم الشايب ( الله يصلحه .. ويبارك فيه .. 

وبارك له فيصل وابتسم له مع ان الوضع متازم بينهم من بعد سالفه خالد ... لكن الفرحه تنسيك ألد الاعداء كيف بلحمك ودمك ومابينكم الا عتب احبه ...











دخل للبيت مشتاق كان له سنين مو دقايق طلع يصلي ورجع لقها واقفه بعباتها وتنتظره .. عبس وبانت الصدمه بوجهه اللي كان مشرقه .. رفع حاجبة وهويتقدم وسالها (وين على الله ؟!

ابتسمت وهي تقرب منه وتقوله بفرحه (مها ولدت جابت ولد اليوم الصباح..و اممممممم بروح اتطمن عليها ؟! اذا ماعندك مانع ..!

ابتسم لها (لا ماعندي وانا اللي بوصلك .. ونرجع مع بعض ..

(فديتك والله حبيبي .. ثواني اقول للخدامه تنزل الاغراض اللي مع السواق نخذهم معنا ..

(انتظرك في السياره ..

قالها وطلع راشد اللي حس بعد انه مهمل مثلها متى اخر مرة قد وصلها ولا طلع معها .. اوحتى جلس معها .. لازم يكونون اقرب علشان لوابتعد واحد الثاني يفقده .. مو اذا بغاه قرب واذا الدنيا خذت حاسب الثاني .. اعتمد على السواق مثل ما اعتمدت على الخدم ...









تحركت بضيق في شي مضايقها .. يد كبيرة على خصرها وجسم جنبها .. وفتحت عيونها .. نومها كان متقطع .. متوتره من هالقرب اللي متعودت عليه .. غمضت عيونها تاخذ نفس .. تحاول تبعد عنه .. تنفست بعمق بعد ماصارت بدورة المياة ..

تحرك في نومته ..وفتح عيونه .. حلم حلو غريب ..عطرها للحين يشمه ودفى جسمها اللي كان في احضانه .. نايم ..لكن يحس بوجودها مثل ماحس في غيابها ..

تذكر الصلاة فاتته قام بسرعه لدوره المياة لقها مسكرة نادها (نجلاء .. 

استحت وهي تسمع صوته وتسال نفسها (متى صحى ذاآآآ !! طيب شوي !! قالتها وهي لابسه روب الحمام ومخلصه لكن ماتقدر تطلع كذاآآآ .. وملابسها في الغرفة الثانية .. تاخرت الثواني والدقايق ..

جالس على طرف السرير ينتظرها سالها ثاني مره (نجلاء ماخلصتي ؟!

هالمرة ادركت لمتى بينتظر بقوله وبكيفه قالت بكلمات متقطعه ( ممكن تطلع شوي لبرى الغرفة ..

سالها يبي يحرجها (لامو ممكن ليه تبيني اطلع ..

تورطت ماتوقعت انه لئيم كذا وسكتت سالها ( اجيب لك ملابس ؟!

بسرعه قالت (لاآآآآآآآآآ 

ضحك عليها بصوت عالي وابتسمت من الاحراج وهي تفتح الباب وتضم نفسها .. ناظرته للحين جالس وملاحظ خجلها قالها (مسوية زحمه وانتي مدبرة نفسك ؟!

سكتت وطلعت للغرفة الثانية وهي تنفس بسرعه نظراته تحرجها الا تلسعها مثل النار .. غيرت ملابسها وصلت فرضها .. وطلعت مالقته ..





ضيق في التنفس وخفقان سريع وتصبب العرق على جبينه .. ويد تشد على يده .. لسان يدعي له ..

(يارب طول بعمره ..





انتظركم ليبقى الحب ...



يبقى الحب ...

ضيق في التنفس وخفقان سريع وتصبب العرق على جبينه .. ويد تشد على يده .. لسان يدعي له ..
(يارب طول بعمره ..


بعد ثمان ساعات وصلت رحلتهم لماليزيا ماجد كان نايم ونجلاء النوم مجافيها .. تتصل على فيصل تتطمن على جدها .. رحلتهم كانت الساعه 10 الليل .. وماحصلت جدها ولا فيصل ..ودعت اهلها وطلعت المطار وهي قلقانه .. 
زفرت بضيق وهي تشوف ماجد نايم .. طلعت لتلفزيون فتحته وتمددت تنام عنده .. تبي تنام ومومتعودت تنام مع احد فقررت تبعد الحرج عنها بالتلفزيون ..وماحست بنفسها الا نايمه ..

فيصل تحرك بهدوء وهويشوف جده نام .. صلى الفجر .. واتصل على عمانه ..رجع لجده اللي نايم .. وغفت عينه وهوجالس .. لولا دخول ناصر عليه ..

بندر طمن امه ان جده بخير ودخل ينام وباقي اهل البيت ام خالد وشفى ماجاهم النوم .. ام فيصل تبي تتطمن على نجلاء وتبي فيصل يرجع يتصل عليها .. وام خالد مازال الخوف ياكل قلبها لوصار شي للجد مالهم غيره .. 
وفي بيت تركي بعد ماوصله الخبر خافن البنات على جدهن .. 
اللي بعد يومين تحسنت حالته للاحسن وماحب جلست المستشفى اصر يطلع لبيته .. وجمعت عياله حوله .. اريح له نفسيا .. ومع طلعت اجتمعت العايله كلها ماعدا فيصل اللي من قبل بيوم وهو في جده اللي باقي عليه فيها ثلاثة شهور ويخلص مع وقت عرسه .. 
غصون تحلم به في اليقظة والنوم .. اللقاء .. ماتذكر قبله الا انفعالات صاخبة ..وهفوات متلاحقة .. وتعترف انها منهم الاثنين اذا طيشها خلها في يوم ترد عليه فتهوره خلاه يمد يده .. يبقى الحب ... صامت داخله .. .. وكلما حن لمتاهاته اللي تشتتها..
بادرتك باإحتوائها بعزف... يبقى الحب ..
فيصل كانت واقع له .. بغباء او طيش او شي ماعرف له اسم ؟؟يمكن نصنفه احنا الكبرياء .. حولها لحلم ..كل ما طرق الابواب لقى قبله احد .. وماله الا الاطلال .. يبقى الحب .. عناد عندها ..كلما بعثرة الياس يرجع يبتسم له القدر هي له ..


مسح وجهه بمنشفه صغيرة ويوم شافها جالسه ومنزله راسها بحزن.. ضحك (ههههههههه نو نو مانبغاء ..هههههههههههه
ابتسمت وهي تصد عنه فشلها .. وتقول في خاطرها ..يالليل الاحراج مايصدق يمسك علي شي ..
(تعالي يالغيوره .. جلست جنبه وهي تقول باحراج (خلاااااااااااص ماجد .. وش تبيني اسوي وانا اشوفها شوي وتلمنا ..وتطل بوجهك وانت تضحك اكيد بنقهر .. 
اذنيها الحمر وابتسامه منكمشه زامه شفايفها من الاحراج رافع حواجبة من شكلها ( يعني تحبيني ...
فتحت عيونها ( وش دخل ؟؟
ضحك على هبالها ( مو اللي يغارون يحبون !!
زاد توهج خدودها وماعرفت ترد ورجع يضحك ..ضمها (لبى قلب اللي يحبني ..
بعدت عنه تساله(متى بنرجع؟
حس بنبره حزن في صوتها (ليه تبينا نرجع؟؟
بلعت غصة وهي تقول ( اشتقت لاهلي .. ووو ماارتحت هناآآ .. مالهم الا ثلاث ايام لكن يحس انه بداء يفهم عليها ..ويحس فيها .. وخجلها خف وتعودت على اسلوبه المحرج ..و مشاعرها له ماتوفيها كلمة الحب اذا وصفتها.
مشاعره بدت تتعمق بدت بانجذاب .. وراحة .. لمشاعر اعمق ..من الراحة والانجذاب .. 
رفع ذقنها وناظر عيونها يدها على صدره ورفعت عيونها اللي مليانه دموع له ( وغير هالكلام ..صوت عميق هز شي داخلها .. خانتها دموعها تنزل ...وهي تقول (ابي امي ؟
من يوم كلمتها وهو يحس انها تبي تبكي .. .تركها تكلمها ودخل لدورة المياة ..عارف انها بتفتح مناحه .. دخل يمزح معها ويغير مودها وهو ملاحظ انها حزينه.. لكن مانفع ..وهذا هي تبكي .. مايعرف للبنات وحركاتهم .. وتعلم بعدها..يدلعها ويواسيها .. ويمازحها ويغازلها 


بعد شهر ..

للحين بندر يشرف على قسم فيصل .. اللي بيسكن في بيت اهله .. مع امه اللي لحالها في البيت بعد زواج نجلاء .. نجلاء اللي كل يوم حبها لماجد يكبر وغلاها عند يزيد .. استقرار في حياة نوف اللي يشغلها موضوع الحمل .. لاجديد بعد خطبة سلطانه ..
هناء تعيش ايام بحلاه كلام يوسف المشتاق للوطن والاهل والحبيبة ... راشد وتهاني اوضاع مستقره تتخللها سفرات راشد لشغل تزيد حياتهم تجدد اذا رجع بالاشواق ..


(يبه خذيت علاجك..
رد خالد وهو يضرب جبينه (لا نسيت مع ان امي موصيتني ..
تنهد بندر ( كم مرة تنسى ..انا دوامي مايخلص الا بعد العصر .. ما يعتمد عليك 
رد علهم الجد المبتسم ( عطتني شفى علاجي ... ياخوي يومن من الايام كل واحدن منكم يعطيني .. ثمن تذبحوني من بركم ..
ضحكوا على كلام الجد .. ودخل ناصر (السلام عليكم ... يونسهم بالعافية 
ردوا عليه السلام وريماس جلست في حضن جدها اللي سالها ( حلو اخوكم الصغير ..
هزت راسها وهي متحمسه توصفه لجدها ... اللى نص كلامها مافهمه وبندر كان يكلم في الجواله سكر ولا حظ نظرات ناصر له متغيره .. استغرب .. اما ناصر اللي يعرف حركات بندر ومغازله .. قرص قلبه مستقبل شفى معه .. 
اكيد مايرضى لها .. 




ترتب السفرة مع ام ماجد بنشاط ..ويسولفون عن الطبخ والاصناف وفجاء صوت الباب كان قوي ودخول ماجد غريب (سلام ..
ردوا عليه الثنتين دخل مكتب ابوه ولحقته نجلاء قربت منه بابتسامه وهو جالس (تعال ماجد تغدى مافي الا انا وخالتي ننتظرك ..
ناظرها بغصب ..وهو يتصل بالجوال ( ماابي غداء ... ويكلم نفسه بعصبية .. 
روعتها عصبيته (بسم الله عليك .. شفيك ؟؟
رد بهدوء ( مافيني شي !!
ردت تساله ( الا فيك شوف شكلك ...
رمى جواله على الارض وهويصارخ ( ماتفهمين .. انتي .. لازم الواحد يعصب .. علشان تستوعبين .. 
ام ماجد كانت ورى نجلاءسالتهم ( شفيكم ؟
(فيني هالبزر اللي نشبتيها في حلقي .. وطلع وترك نجلاء تصدق وتكذب اللي سمعته .. كانها عايشة حلم صحت منه .. لاآآآآآآآآ شي اقوى كانها على قمة ولقت نفسها في الهاوية .. 
اما ام ماجد (استغفر الله .. الله يهديه .. لا تزعلين يمه هو كذا اذا عصب يقول كلام مايثمنه ..
لا هي اضعف من انها تتصنع القوة بكت صغيره وحساسة وكانت تعيش حلم ... انقلب لكابوس كلها كلمتين خلتها تنهار .. وتحس انها ولاشي ..
طلعت لغرفتها .. وسكرت الباب وهي تنتفض من القهر بزر وناشبة في حلقه يانجلاء .. يعني كل اللي كان يقوله قبل كذب .. اتصلت على امها تبكي ..






(ياهلا يمك مابغيت تجينا... اسبوعين .. كل اسبوع تقول باجي ثمن تنكسل 
ابتسم فيصل ( تعبت من المشاوير يمه كل اسبوع وانا هناآآ قلت اجلس اسبوعين تشتاقون لي .. والمرة الجاية ثلاث اسابيع ..
هزت ام فيصل راسها ( تسويها ياقاسي القلب .. حتى شاح علينا بمكالماتك ..
شاف جوال امه واسم نجلاء وعطاها ( يكفيتس نجيلا الظاهر بدقيقه تتصل ... ههههههههه
(ههههههه عطني ياها اشوف لبى قلبها ..
ردت ام فيصل وفيصل يضحك (هلا يمه .. وتغير صوت ام فيصل .. وهي تسالها .. وش فيتس ؟؟
سكتت تسمعها واكيد صوتها وصل لفيصل اللي ركز باهتمام لملامح امه وكلامها (طيب يمه .. انا بتصل عليس بعد شوي ..
سالها بسرعه ( وش فيها ؟؟
ردت ام فيصل ( تعبانه .. 
(وش متعبها ؟؟... سوال اكثر الحاح من الاول مليان قلق لان صوتها وصله تبكي بالم ..
(يووووه منك يامك لمن كثرت اسئلتك... تعب حريم .. ودخلت ام فيصل غرفتها ... تكلم نجلاء ..المجروحه او مصدومة وماعاد تبي تجلس تبي احد يجي ياخذها ... رد عليها امها 
(اجلسي في بيتس وش الهبال اللي جايس..
(ماابي اجلس عنده .. ارسلي السواق او بندر ..
(تعوذي من بليس ... الرجال ماقال شي .. الرجال يقولون اكبر من كذا .. والحرمه العاقله تصبر ..
(تصبر اللي تبيه بس انا ما ابيه ..
(اقول اعقلي وخلي حركات البزارين ..
(يومني بزر ليش تزوجيني ..
سكرت ام ماجد التلفون في وجهها هذي محد يعرف يتكلم معها ... ابدن دايم كل كلمه لها كلمة ترد فيها ..

طلع فيصل لجده وسلم عليه وتمدد لصلاة العصر ... وما امداه ينام صحاه الجوال ورد عليه بدون مايشوف الاسم (الو ... صمت من الطرف الثاني ... الو 
صوت ناعم خجول بعد صمت ردت (السلام عليكم ..
رفع جسمه وتسند بيده ( هلا ..آآآ وعليكم السلام ..
ماعرفت وش تقول ( آآآآآ ابي ابوي سلمان ..
رد بهدوء ( نايم ..
(ردت (طيب !! مع السلامه ..
بعد ماسكرت نادى (غصون .. ابتسم مسرع سكرت ما عطتني فرصة ... وناظر جوال جده وهو يضحك ( تبطي يا ابو محمد ارجع جوالك ...
لحد ماتتصل مرتن ثانية ...

بعد العصر طوت سجدتها وهي تفكر يمدي ابوي سلمان جاء من الصلاة .. ابتسمت .. ورنة صوته في اذنها ..صح كان بارد ورسمي .. لكن يكفي انها سمعته .. احساس مراهقين ولا كل العشاق يحسونه .. 
اتصلت ورد نفس الصوت لكن بنبره غير حست من او كلمة انه ينتظرها تكلمه (هلاو الله ..
(السلام ... طلعت ضعيفه 
(وعليكم السلام ورحمة الله ... 
(احم .. ابوي سلمان .. ومن الاحراج ماكملت ..
سالها (وش فيه ؟؟ قاصد ومستمتع بصوتها العذب ..
(يعني ابي اكلمه ..كانت مستحية وداريه انه يبي يحرجها قهرها عبطه 
هنا ضحك فيصل بصوت عالي ناظره جده مستغرب قالها (اتصلي بعد شوي !!
يحس بنشوة انتصار انه استفزها اما هي كانت تدخن من القهر بعدين ضحكت غبي ماعنده احساس ..

(يمكن اتاخر نوف نامي ..
(طيب .. نزلت من السيارة وفتحت الباب لقت سلطانه وعبود في الحوش وسلطانه تزفر بضيق (استفغر الله ولدك من كثر اسئلته احس اني اشركت 
(ليه ياكافي .. ههههههه 
(تخيلي ياسالني القمر ليش يمشي معنا .. صح ربي وسط القمر .. ربي القمر ولا واحد ثاني .. القمر بيته ...
(ههههههه استغفر الله .. اهم شي لاتلعبين في عقيده ولدي 
(والله .. قالتها تمسخر على نوف وكملت ... قولي عسى ماخلاني اشرك بس 
(تعالي خلينا نفلها متعب رايح مع ماجد الشرقيه عنده شغل وماخذ متعب خوي له في الطريق ..
(كلمي نجول تجي معنا ..
(بشوف ..


القمر اشغل فيصل بعد مثل عبود .. كل ماتذكر كلمتها (يعني!! ابي اكلمه ... حس صوتها تغير من الخجل لعنادها اللي يعرفه .. صمته مكتوم .. وحبه لها مفضوح كلن يدري عنه ..
والمشكلة يدوسون آماله في قربها اولهم جده يوم اخذه لخطبة ماجد لها وعمة اللي رده ثم ناصر اللي يساله عن رايه في خطبتها من راشد ..كان يعض على اصابع ندم وصبر ..وينخر عظامه ياس.. وتشرق شمس تدفيه بامل وصل .. وصله القدر لانه مكتوب يبقى الحب ...

ليلة 
ليلة كلها دموع كلمتها نوف وتفاهمة معها وهدتها وعقلتها لانها اختها واقرب لها .. سمعت منها .. انتهت الليلة وجاء النهار .. وماجد مابين .. قالت لها نوف انه رايح مع متعب ..صحت بدري لبست وتعطرت ونزلت تحت مالقت احد الا هي والخدم قلقانه لانه تاخر 
وماتصلت ولاراح تتصل عليه .. نزلت خالتها وسلمت عليها وجلسوا يسولفون .. دخلت تحضر الفطور وهي طالعه سمعت صوته ورجعت .. شافته يطلع الدرج .. انتظرت شوي وطلعت تفطر مع خالتها اللي قالت لها ( ماجد مانام في البيت ؟
ردت (لاآآ
سكتت ام ماجد ما تبي تتدخل بينهم رفعت نجلاء جوالها تشوف اتصال منه حطته سايلنت .. وابتسمت لامه .. 

العصر 


جالسه تسولف على هناء في المطبخ وهناء تقطع الكيكة ( ماودي اغير مدرستي تعودت عليهم ..اجي على اخر سنه اغيرها ..
(صادقة لكن بعيد عن البيت .. الله يعينك على الزحمة ..
(مدري وش جاب السيرة باقي على الدراسة ثلاث شهور وحنا نفكر فيها ..
(انا ادري عنك قالتها هناء وهي تاشر لنجلا تشوف اللي وراها .. يدخل المطبخ وباين على وجهها انه توه صاحي من النوم .. ضحكت هناء ( اول مرة في حياتك تدخل المطبخ وش صاير في الدنيا 
ابتسم وهو يتقدم لنجلاء وضمها بقوة له (ادور واحد زعلان ابي اراضية .. وباس راسها . نجلاء انجرحت وهناء اخذت الصحن واشرت للخدامه تشيل القهوة وهي تقول ( بنتقهوى في الحديقة ..
للحين ضامها وهي مغمضه عيونها ماتبي تبكي .. ولا تبي اصلا تكلمه .. تحس بانفاسه على رقبتها وهو يهمس في اذنها (نجولة حبيبتي ..وهي تحاول تبعدت بدون صوت .. تركها قالت له ( ماني بحبيبتك .. 
(نجلاء انتي عارفه اني معصب ومالقيت الا انتي في وجهي ..
حاولت تكتم عبرتها وهي تقول ( تصارخ علي كذا .. ابي اعرف وش قلت علشان تسوي كذا .. وتفشلني حتى قدام خالتي .. على الاقل كان احترمتها دامك مو متحترمني ..ومعتبرني بزر مثقل عليك 
(والله يانجلا كنت معصب وصرتي بوجه المدفع .. وهذا انا اعتذر .. واعترف اني غلطان .. لا تكبرينها ..
صرخة وهي تبكي ( انا صرت ناشبه في حلقك .. انا ؟؟ تساله بعتب والم 
ضمها وهي تبكي .. (حبيبتي خلاص ..
دفته بعيد عنها (اكيد خلاص ... يوم كامل مافكرت تكلمني ولا تعتذر .. حتى رحت لشرقية ماقلت .. وشوانا في حياتك ولاشي .. وتجي تقول حبيبتي .. 
دخلت عليهم هناء وهي تشوف الوضع متازم حيل ماجد يده على خصره ومتكي بيدة الثاني على الطاولة ونجلا واقفه قرب منه وتبكي .. (خاتلي منيرة هنا..
هز راسه بصمت واشر لهناء تحاول في نجلاء تسكت وطلع لخالته .. وهنا.. تحاول تهدي نجلاء ولا فكرت تسالها وش فيك لانه شي اعتبرته خاص بينهم ..


(يمه ماعليك تعرف تدبر عمرها ..
(وش تدبر عمرها.. اتصل عليها ماترد على قليلة المعرفة ..
ردت نوف( اني يمه بعد ماعطيتها وجه ..هي مقهوره وانتي قهرتيها زياده ..
(الا دلعتها زياده عن اللزم .. انا قلي ياكلني عليها وهي مطنشة ..
(خلاص يمه بكلمها اللحين ..
سكرت نوف ومتعب ينسف شماغه قدام المراية .. بتنتظره يطلع وبتكلمها .. متعب حاس ان ماجد بينه وبين نجلاء شي بس ماحب يتدخل .. وماوده بعد نوف تدخل ..
(نوف ما نبي نتدخل بينهم .. ماجد غالي علي ..حتى لو نجلاء اختس ..
تنهدت بضيقه ( ان شاء الله خير ..


جالسه على طرف سريرها ردت على امها (هلا يمه ..
(وينتس ماتردين علي ..
(ماكان جوال عندي .. تاركته بالغرفة .. وهالشي بعيد ن الصحه لانه كان معها بس ماعاد تبي تشكي صادقة نوف لازم تحل مشاكلها لحالها ..
(شلونتس اليوم ؟؟ وسوال له اكثر من معنا ..
(الحمد الله بخير ..انتم وش اخباركم ماجاء فيصل هالاسبوع ..
(الا جاء امس وبيروح اليوم تعالي سلمي عليه .. 
(ان شاء الله ..اذا صار لي فرصة جيتكم اشوفه من زمان ماشفته .. 
(يالله مع السلامه ..
(مع السلامه .. سكرت التلفون .. وناظرت ماجد اللي واقف قدامها مبتسم يفكر معقوله ماقلت لامها .. لان مكالمتها كانت عادية جدا .. ولا كنها زعلانه ..كبرت في عينه اكثر .. وفقت بتطلع ( وين ؟؟
(بنزل اسلم على خالتك ؟؟
(انتظري راشد عندها .. جلست وقالها (ولا اقول البسي عباتك اذا سلمتى على خالتي نروح لااهلك ..انتظرتحت 
ماترك لها وقت تفكر .. تجهزت لبيت اهلها .. وطلعت معه لهم .. وبعد ماسلمت على اهلها كان الوقت بعد العشاء .. عزمها ماجد على العشاء .. وبدت الامور ترجع بينهم .. 



شهر انتهى .. والثاني .. وبعده الثالث ..

فيه تطمن ناصر على مستقبل شفى .. وان ابوه له نظره ماتخيب .. وتمت ملكة نايف .. وجاء يوم فيصل المنتظر 

رهبة تجتاح عظمها المرتجف توتر .. ابتسامة وجل.. ترسم بارتباك طريق الحلم حتى يكون واقع .. معزوفة خفات القلب لحن انتظار .. في مقابلها .. 
ملامح الراحه ارتسمت عليها بعد مابكت كابوس ضياع ..كانت تعزف معها نفس مقطوعه الانتظار ..


ماتذكر شي من يومها الا يده القويه التي تضم كفوفها ولا يحس بشي الا نعومة اصابعها الغضة .. ابتسم وهويشوفها متصلبه .. نادها بحرف اسمها اللي رده عنها عنادها وكبريائه (غصون ..
تنفست بعمق وهي تعض شفايفها وترفع راسها بابتسامه .. لابتسامته .. 

ابتسامة هادية وحياة مستقره ومشاعر بين الاثنين كل واحد يبين صدقها بعيد عن الماضي واللي صار فيه ..



