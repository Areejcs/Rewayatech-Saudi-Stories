
الجزء الأول
أم حنين\تكفين حنين خلا ص لاتصيحين أنت الكبيره لازم تصيرين قويه
حنين وهي تصيح\يمه خلاص انا تعبت ماني قادره استحمل تعبت من كل شي تعبت من ابوي اللي مايدري وين الله حاطه فيه ومن عمامي اللي مش راضين يعترفون فينا اه اه يمه كل شي فوق راسي فواتير الماي والتليفون والكهرب انا اللي ادفعهم حتى الماجله (اغراض المطبخ)انا اللي اشتريهاوبعدين فلوس الدروس الخصوصيه ماتكفي الا حق اكلنا وشربنا ليش احنا من بد خلق الله مكتوب لنا الشقه والمذله ليه؟؟

أم حنين\خلاص يمه قطعتي قلبي هذا اللي الله كاتبه لنا واحنا مانقدر نعترض على مشيئة الله الحمد لله على كل حال ياحنين يا حبيبتي في ناس اقل منا لا بيت يضفهم ولا احد حاميهم غير الله سبحانه والحمد الله عايشين على الله… قومي حبيتي غسلي وجهك وصليلك ركعتين وذكري الله الا بذكر الله تطمئن القلوب......

وقامت حنين وسوت عالى اللي قالته لها امها وارتاحت نفسيا وحست ان حمل كبير انزاح منها.....

وهذا حال عايلة حنين اللي كانت كل يوم تعيش مـــأساه جديده....


وبقولكم نبذه عن كيف بدت هذه المأساه:

يوم جاء يخطب (سعد )ابوحنين(حصه ) ام حنين 

كانت حصه معارضه الفكره اولا لأنها كانت صغيره على الزواج وثانيا لأنها كانت عارفه بأخلاق وطبايع ولد عمهاالشينه هذا غير ان في وحده من بنات عمها حاطه عينها عليه بس أمها أصرت انها تتزوج لأنها دائما كانت تقول:لا غمضت عيوني من الدنيا بتصيرين وحيده لأنه كلن بيكون لاهي مع عياله وماكان عند حصه الا أخوا واحدواسمه عادل توه متزوج 

وفعلا تزوجت حصه سعد وبدت المأساه وعاشت طول عمرها بمذله واهانات مالها اول ولا اخر وكانت كل يوم يصبح عليها بضرب ويمسي عليها بضرب علشان أسباب تافهه جدا وكانت ماتشوفه الا تالي الليل 
حتى شغله فنشوه لأنهم دروا بأنه يشرب الخمر في الفتره الأخيره 

وطبعا انتوا بتسألون كيف عايشين بدون دخل مادي؟؟؟

كانت ام حنين عايشه على الله ثم الورث اللي من امها...... وبعد كم شهر حملت حصه وفرحت كثيير لأنها حست ان الله بيعوضها بطفل يملي عليها دنيتها بدال زوجهاوبعد شهور ولدت حصه وجابت حنين اللي كانت بمنتهى الجمال والنعومه كانت تشبه أمها كثيير خصوصا في عيونها السود وبياض بشرتها وشعرها اللي يشبه سواد الليل ....وكانت تتوقع حصه ان الطفل بيقرب زوجها منها بس طلع العكس تماماحتى لحد الحين 
ماتنسى يوم دخل عليها زوجهاعشان يزورهافي المتشفى لأنها ولدت وكان مره معصب والشرار يطلع من عيونه....

ام حنين تبي تلين قلبه: سعد ماقلت لي الحمد لله على السلامه؟تبي تشوف البنت؟

ابو حنين:وليه اتحمدلك بالسلامه وبعدين من حلات اللي جبتيهاعادعلشان اشوفها ؟

ام حنين :خاف ربك هذه ضناك!!!!

ابو حنين:اقول بس اسكتي لابارك الله فيك انت معا هالبنت سودتي وجهي قدام الناس 

تركها وطلع وهي في غمرة احزانها مصدومه مش مصدقه ان في قلب يكرهه عياله ومايعترف فيهم بس ماكانت تقدر تقول الا حسبـي اللــه ونعـم الوكيـل


الجزء الثاني
ومرت الأيام والسنين وصار عندهم بنتين الي هي (حنين)عمرها 24سنه مأخذه بكالوريوس رياضيات وتدرس دروس خصوصيه

و(العنود)وعمرها18 سنه ثالث ثنوي علمي

(عمر)وعمره 17سنه ثاني ثانوي علمي

(سمر)اخر العنقودعمرها 5سنين......

الأحد السادسه والنصف صباحا
العنود\يمــه يمـــه 

دخلت حنين الغرفه\وشفيك تصارخين كأنك ضاربك بليس؟؟؟

العنود\مـالك شغل ليه أصارخ.. انا ناديت امي ماقلت حنين..  

حنين\طيب يالعنود انا اراويك وبعدين لا تجين وتقولين لي حنين حبيتي عطيني مكياجك ولا حنين عمري عطيني استشوارك  

وطلعت حنين من الغرفه وهي معصبه وبعدها على طول اطلعت وراها 

العنود ونقزت في ظهرهاوقالت \حنونه لاتزعلين مني والله اسفه انا كنت معصبه لأن مريولي مالقيته وبس وحطيت حرتي فيك تكفين لاتزعلين انا بدونك ماسوى نص ريال في سوق الحراج و..

حنين تقاطعها\خلاص حبيبتي لاتذلين نفسك أكثر من كذه واذا تبين مريولك تراه هوفي الصاله لأني كنت أكويه لك ياغبيه

العنود\ اذا كل يوم بتكوين مريولي اصير غبيه واللي تبينه بعد وتسلمين يابعدطوايف وقلب وروح وجدة وخالة......

حنين تقاطعها \ بس بسس اذتينا على الصبح يالله صباح كريم .... اقول عنوده تسمعين اللي اسمعه؟؟هذاصوت امي تصحي عمر؟؟

العنودبأبتسامه خبيثه\يالله حان وقت العمل...فيني حره وودي اطلعها فيه  

دخلوا غرفة عمر وهم حاملين بأيديهم سطل ماي بارد(الله يعينك عمر)

ام حنين\يمه عمر قوم يالله صل الفجر علشان تروح المدرسه

العنود وحنين\يمه عنك احنا بنقومه روحي خذي الدوا و جهزي الفطور

ام حنين\بسم الله الر حمن الرحيم من وين انتوا دخلتوا؟

العنود\ من وين يعني يمه من الباب

ام حنين\طيب صحوا أخوكم بس و بلا دفاشه زايده عن اللزوم

حنين\انشاء الله انت تأمرين امر يالغاليه

طلعت ام حنين من الدار وعلى طول عدوا 1\2\3وكبوا الماي في وجهه

عمروهو يصرخ\الله يأخذكم يالحميرليه تسون كذه؟؟؟؟؟

العنود\بس علشان مره ثانيه تصحى بسرعه o.k my brother…  

عمر\هين والله لراويكم الشغل عدل وحده بوحده واللي بادي أظلم ياللي ماتستحون................................   

حنين\يمـــه خرعتني اقول بس قم بسرعه تأخرت على الصلاه والمدرسه

عمر\زين زين فكوني من حشرتكم طلعوا بره  

وبعدها راح كل واحد منهم لدربه


وصحت سمر من النوم وطلعت من الغرفه وراحت الصاله وشافت هناك امها وحنين............................................. .....................................

واللي يشوف شكلهايموووت من الضحك لأن طالعه زي المهرجان الكشه ناطه والعيون والخشم منتفخين  

سمر\ماماتي وين عنوده وعمر؟؟؟

ام حنين \حبيبتي راحوا المدرسه

حنين\سموره تعالي

وعلى طول ماصدقت خبر سمر طارت لحظنها

سمر\حنين انا احبك  

حنين\وانا بعد يالله عطيني بوسه  

وعلى طول حبت سمر حنين بقوه وبعدين عظتها 

حنين\اي حرام عليك ليش تعظيني؟

سمر \عنوده تقول كذه

حنين\لا والله

سمر\اي والله

حنين\يمه شوفي بنتك فشلتنا كل تعظظ البزارين اللي في حارتنا علشان الانسه عنود معلمتها هالحركه

ام حنين\لا عاقله سمر ماتسوي هالحركات صح سمر؟؟


سمر\صح ام حنين\ يالله حبيبتي روحي شوفي MBC3جابوا الكارتون اللي تحبينه

سمر\طيب ماما

حنين\اقول يمه وش قلت نروح بيت عمي والا لا؟

ام حنين\والله مدري انت شرايك؟؟

حنين\انت قلت لأبوي ؟؟؟

ام حنين\ايه قلت له وهو بيروح

حنين\طيب انا لازم اخذ اخواني واروح السوق عشان نشتري للعزيمه

ام حنين\ليه ياحنين؟؟ ماله داعي تشترون ملابس جديده وانت تدرين بالحال...
حنين\ ولو يمه مافي أحد أحسن من أحدوبعدين مابي أخواني يحسون


ان هم احسن منا انا على الاقل انا فاهمه بس اخواني صغار ومايفهمون وأكيد بيحسون بالنقص

حنين\يمه تصدقين انا اصلا مستغربه بالعزيمه المفاجئه ....غريبه هم 

أصلا مقاطعينا من زمان ولايعترفون فينا ولا في ابوي كيف يعزمونا الحين؟؟؟؟

ام حنين\ والله مدري يابنتي اكيدالله هداهم واعترفوا بغلطهم ويبون يصلون الرحم بعد القطيعه

حنين\كل شي جايز اقول يمه انا بروح انام شويه واذا جاوا البنات صحيني علشان ادرسهم

ام حنين\انشاء الله

حنين\يمه شفيك تعبانه خذت دواك

ام حنين\ أي حبيبتي خذته روحي ارتاحي

حنين\ اكيد مافيك شي؟؟

ام حنين\ايه اكيد 

حنين\طيب انا بروح الحين

دخلت حنين غرفتها وسكرت الباب وراها وهي مره حزينه لأنها تذكرت ذاك اليوم وعمرها مابتنساه طول العمر يوم ابوها 

طرشها بيت عمتهاالظالمه علشان تطلب منها فلوس ليشتري فيه السم

الملعون (الخمر)اللي ضيع حلال ابوها كله تذكر ذاك اليوم وكأن صار امس

تذكر ذاك اليوم اللي سمعت فيه انواع الأهانات والتجريح تذكر قسوة 

الدنيا عليها وعلى أخوانها بس دائما كانت تقول الدنيا دواره والله على الظالم..........."



الجزء الثالث


استأجرت ذاك اليوم تاكسي علشان يوديها بيت عمتهاوكانت الساعه8

بالليل وهي مره خايفه لأنها أول مره تطلع بدون أهلها بس ايش 

تسوي؟؟ 

حكم القوي على الضعيف المهم دخلت حي الحزام الذهبي وكان هذا 

الحي جدا راقي واعطت التاكسي وصف البيت والشارع اللي ساكنه فيه 

عمتها ووصلت أخيرا ذاك القصر اللي ماتوقعته يكون بهذا الشكل والحجم 

البوابه كانت مره كبيره وكان لون البوابه زيتي على ذهبي غامق ولون 

البيت ايضا زيتي على ذهبي غامق ... 

امها كانت دائما تقول لها ان بيوت 

عمامك قصور كبيره بس هي الحين تعجز عن وصف القصر لأنها تحس 

انها عايشه في دنيا ثانيه وفي مكان ثاني مش مصدقه ان هذا بيت 

عمتها....

وحمدت ربها حنين ان كانت البوابه مفتوحه لأن عمتها كان عازمه ذيك 

الليله سيدات أعمال..

المهم قالت لراعي التاكسي:

حنين\ادخل من هذه البوابه

ونزلت حنين من التاكسي وعطته اجر التوصيله

ومشت في حديقة البيت الكبيره عشان توصل للمدخل وكانت تحس 

باحاسيس ممزوجه بالرهبه والخـــوف والفضول انها تدخل هالعالم 

الغريب...سمت بسم الله وفتحت باب المدخل وأول مادخلت شافت جموع 

من أزواج العيون متجهه صوبها

استحت"خافت"ارتبكت"افكارها متشتته" ماتدري ايش تسوي

ودها رجعت البيت ولا شافت اللي شافته اتحس انها متهمه والقاضي

بيرصد عليها الحكم سمعت اصوات ناس كثيرة اللي يقول مين هذه؟ 

واللي يقول ليه جايه ؟واللي يقول كأني اعرفها !اصوات كثييره وبعدها 

بلحظه عم السكوت المكان............................................ ............. 

لأن:

جات صاحبة البيت جات العمه اللي ذبحت حنين بنظراتها قبل ماتتكلم 

وترمي القنبله الكبيره في وجهها


العمه\حنين هلا والله بـ حنين 

حنين بصوت مبحوح ويالله ينسمع \هلا عمه نوره شلونك أبوي يسلم 

عليك.......

الموجدين استغربوا عمه ؟؟؟؟ أي عمه وفي وحده تجرأت من الموجدين 

وقالت:ماعرفتينا يانوره على بنت أخوك!!

لحظة صمت استمرت دقايق.....




العمه\هاهاهاهاها لامين قال هذه بنت أخوي هذه بنت مسكينه جايه 

تطلب فلوس 

لأني انا شهريا اتصـــدق على الفقراء اللي في حي(...)والله حالتهم 

صعبه يكسرون الخاطر وخصوصا هالعايله اتعاطف معاهم كثيير لأن 

طيبين ويدخلون القلب بسرعه....

وبعدين تدرين الواحد يأخذ الأجر والثواب عند رب العالمين

العمه\صح يـــا حنين؟؟؟؟



حنين شقولكم عن حالة حنين حالتها لا تسر لا عدو ولا صديق تمنت تصيح

بس اخنقتها العبره.....

تمنت الأرض تنشق وتبلعها....

تمنت ترجع بس اتحس ان الكون وقف معاها ماهي قادره لا تتحرك 

ولاتمشي ولا ترد على سؤال عمتهااللي جرحها وقلل من شأنها....

بس اللي ذبحهازود ان يوم حسوا الحريم ان طال سكوت حنين

قربت العمه وخافت انها تنفضح فقررت انها تقضي على حنين كليا لأنها 

تدري ان الكلام اللي قالته مش سهل خصوصا عند حنين اللي اهم شي 

عندها عزة النفس فمسكت يدهاوحطت مبلغ محترم فيه واتصلت على 

السواق علشان يوصلها البيت........................... 

طبعا العمه متعمده تسوي هالحركه علشان تحرج حنين ولا تجي تطلب 

فلوس مره ثانيه...... 



وكل هذا يصير وحنين تحس انها متخدره كليا ماتدري هي متخدره من 

كلام عمتها ولا متخدره لأنها تحس انها في حلم ومش قادره تصحى 

منه..

ماصحت من غفوتها الا لمن جات حرمه كبيره وقالت :خذي بعد هالفلوس

يمكن ماتكفي الفلوس اللي عندك...


رمت حنين الفلوس في الأرض وصرخت بأعلى صوتها لدرجه ان صدى

الصوت كان واضح جدا

حنين\اشوف فيك يوم يانوره الله على الظالم وترى دعوة المظلوم 

مستجابه ...

وطلعت من المكان بسرعه وركبت سيارة عمتها لأنها كانت هي 

مظطره تركبها





واول ماسكرت باب السياره

بكـــت وبكت علشان تفرغ الهم اللي في قلبها تحس انها منبوذه بسبب 

الكلام اللي سمعته تحس انها مظلومه واللي ظلمها ابوها اللي جابها 

لحد هنا وعمتها اللي اهانتها وجرحت كبريائها كرهت الدنيا وكرهت اللي 

فيها

وماحست الا هي وصلت عند باب بيتهم فتحت باب السياره بس قبل ما 

تطلع

نادهاالسواق اللي كان سعودي وقال لها بابتسامه خبيثه :أي مساعده 

حنا حاضرين بس تكفين هالدموع مابي اشوفها على هالوجه السموح




خلاص الدنيا مافيها امان حتى السواق يفكرها لعبه ويبي يلعب عليها بكم 

كلمه 

حنين\ حقيرواللي خلاك تسوق هم حقير(طبعا تقصد عمتها حقيره لأن 

هي راعية السياره والسواق سواقها)

ونزلت من السياره.......,





ومن بعد هالمعاناه اللي واجهتها تعلمت انها لازم تصير قويه لأن اذاتموا اهلها على هذا الحال بتدوس عليهم الدنيا من جميع النواحي ومش رحمتهم وبعد هذا صارت هي اللي مسئوله عن البيت لأنها ماتنتظر رجا من أحد ولا تبي نظرة شفقه من أي شخص مهما كان.....


الجزء الرابع

:انا جيــــــــت

عمر\لا والله الأميره ديانا جايه على غفله وانا مدري  

حنين\اي والله صادق ياخوي متاخره وتبينا نرحب فيها

العنود\وش فيها لو رحبتوا فيني اصلا انتوا منقهرين من جمالي الذباح

دخلت ام حنين الصاله

ام حنين\ليش يالعنود تأخرتي قمنا نحاتيك

جات العنود وحبت راس امها

العنود\يمه حبيبتي انا كل مره أقولك ان كل يوم أحد عندنا نشاط حصتين بس انتي الله يهداك تنسين كثيير

ام حنين \طيب كان ذكرتيني عشان مااقعد احاتيك الله يسامحك

عمر وهو زعلان\ ايش عليك يالعنود لو انا متأخركان سوت لي امي

سالفه كبيره وين رحتوا و ايش سوتوا وليش تأخرت ومع مين جالس 

وكيف جيت ؟؟ الى مالا نهايه………,

ام حنين\هذا جزاي ياولدي والله اني اخاف عليكم حتى من الهواء اللي 

تتنفسونه

العنود\ عاد خلاص يالغلا لاتزعلين منا لله يخليك لنا ياأروع وأغلى أم في 

الدنيا

ام حنين\ويخليكم لي ياعيالي جعل عيني ماتبكيكم طول العمر انشاء 

الله..





(على طاولة الطعام)

حنين بصوت جدي\يمه ابوي رجع امس؟؟؟

ارتسم الحزن على كل اللي القاعدين وبان عليهم القهر والألم والمأساه 

اللي عايشينها من زمان بسبب هالأب الظالم اللي مايخاف من ربه 

وتمنوا انهم ماسمعوا السؤال اللي انطرح…

ام حنين بألم\لا لسه مارجع

وتكلمت سمر اللي من اول ماجلست على الطاوله وهي ساكته

سمر\ليه ماما؟ بابا وين يروح كل يوم؟؟؟انا مااشوفه كثيير

سؤال بريء!ينبع من عيون طفله بريئه! اللي ماكانت تدري بالهموم اللي 

صارت جزء من حياتهم……….. ايش تبون تقول ام حنين؟؟تبون تقول ان 

من كثر مايبات زوجها بره البيت مايشوفنه الامرتين بالشهر هذا اذا جاء 

بعد مايدري عن عياله ولا زوجته اللي لهم حقوق عليه؟ مايدري اذا هم

ميتين والا عايشين ... مايدري ان في رب يحاسبه على ذنوبه 

وسيئاته.همه الاول والاخير نفسه وملذاته في 



الدنيا 


بس اللهم يجي يأخذ فلوس من هالعايله الفقيره اللي يالله يالله يجمعون 


اللي يقدرون عليه تالي الشهر عشان أغراضهم واحتياجاتهم الشخصيه

ويغطها بسهوله وبكل بساطه على هالخمر الملعون

مش حرام اللي يسويه فيهم ؟؟ 
الدنيا ظالمه وقاسيه عليهم مايدرون متى أخرمره عاشوا فيها بسلام 

لازم يجي شي يكدر عليهم صفوا حياتهم 

ام حنين تتكلم وهي تحس ان سكين ينطعن داخل صدرها\ حبيبتي 

سموره بابا عنده شغل

سمر \هو كل يوم عنده شغل ؟؟؟

حنين بألم\ايه حبيبتي كل يوم عنده شغل

الجميع سكت ماعاد لهم نفس انهم يتكلمون في الموضوع ولا حتى في 

مواضيع ثانيه يكفي هالكلام اللي سمعوه عشان ينكد عليهم اليوم كله 




وبعد دقايق صمت:

عمر وهو يبي يغير الحزن اللي طغى على جو المكان\ايه صح سمعت 

ان اليوم حبيب القلب بيجي مع أهله …

كانت العنود تاكل بس يوم سمعت ان حبيب القلب بيجي اليوم غصت 

بالأكل(مسكينه)

العنو\كح كح كحكح كح

ام حنين بخوف\شفيك؟ بسم عليك الرحمن الرحيم شربي مااي 

عمر\ اكيد لازم تغص وتشرق بعد لأنها اليوم بتشوف حبيب القلب!

ام حنين\ حبيب القلب!

مين حبيب القلب؟؟؟

العنود بخاطرها ويه اننكشفنا الله يأخذك ياعمر ياراعي المصايب الله 

يأخذك

بس الحمد الله حنين رقعت السالفه وقالت

حنين\مين بعد يمه خالي عادل وعياله

ام حنين\ ذكرتيني الله يذكرك بالشهاده يارب 

تراهم بيجون المغرب وبيتعشون عندنا

العنود\احم الحمد الله 

ام حنين\وين حبيبتي ماكملتي غداك

عمر\ هي لازم تقوم أصلا علشان تستعد لحبيب القلب

العنود\ايه لازم اتعدل أذا ماتعدلت لـ عمي وحبيب قلبي عـــادل اتعدل لك 

انت مثلا 

ام حنين \ قولي امين

العنود\اميـن

ام حنين\انشاء يالعنود يابنت حصه اشوف ذاك اليوم اللي تتعدلين فيه 

لزوجك

العنود\اميـــن 

وعلى طول طلعت لغرفتها

عمر \والله بنتكم يايمه لا فيها لا حياء ولامستحى انا اعرف البنات اذا 

دعولهم عن هالأشياء يستحون مش يقولون اميــن مثل بنتك مسودة 

الويه… هزلت والله خلاص انا ماني متزوج اذاكانوا البنات مثل عنيد

حنين\ لا لا تخاف اللي بالي بالك بنات حشيم ويعرفون السنع

عمر في خاطره ادري من زمان ولا ماكان اهتميت فيها هالكثر

عمر\ ومين اللي في بالك ياعبقرية زمانك؟؟

حنين\ايه سو نفسك مؤدب وتغيبى علي تراني أختك وعارفتك عدل انا 

مايخفى علي شي انت فاهم ؟؟

عمر\ فاهم بس بلا فضايح الله يخليك

ام حنين\ياحليلك ياولدي تحب وانا مدري مين هذه اللي سلبة عقلك؟ 

توك صغير على هالسوالف؟

حنين \اقول؟؟؟

عمر\ لالالالالاتقوليـــن 

ام حنين\ليه؟انت من متى تخبي علي اسرارك؟ ليه ماتبين اعرف؟؟

قام عمرمن الكرسي ومشى لغرفته بس قبل مايطلع قال

عمر\لأني أستحي  انا مش مثل بنتك الهبله 

وطلع من الغرفه…..


الحمد لله والشكر هالأيام انعكست الايه البنت جريئه والولد يستحي….



دخلت العنود غرفتها وهي تحس بحراره في وجهها والله أني قوية عين 


كيف قلت لأمي هالكلام؟؟؟استغفر الله العظيم.. 

بس والله مش ذنبي انا يوم سمعت ان حبيب القلب بيجي ارتبكت

ماعرفت ايش اسوي اطلعت مني الكلمه بعفويه بدون مقدمات...

ياويلي !!صج ماستحي على وجهي...

بس والله ماني مصدقه (لافي )بيجي عندنا اليوم ياحظي وناسه...

شغلت المسجل على اغنيةعبد الكريم عبد القادر الحب لك وحدك
: 

وقامت الحبيبه تنطنط فوق السريرمن الفرحه وتغني مع الاغنيه 











من عيوني لو تطلب عيوني..
حبيبي وحبك في قلبي جنوني..
وعيون الناس تسأل ليه أحبك..
وأنا ماهمني لويسألوني..
(حبيب القلب) من غيرك يصوني..
ومن يفهم كلامك من عيونك..
تخيل تبتعد عني يا غالي..
حياتي مالها معنى بدونك..
وحبيب الروح ياحلو ابتسامتك..
وياماحلى الليالي في غرامك..
يشوفوني معك أسهر ليالي..
يغاروا من كلامي ومن كلامك





**بيت بو لافي**

:يمه ..يمه.. ريم .. وينكم؟؟؟

ريم :وشفيك يالأخو تصارخ؟؟

لافي\ يعني ماتدرين ليه أصارخ؟؟

ريم\ لا والله!

لافي\حرام عليكم والله تأخرنا على بيت خالتي وأنتوا تمشون على ثلج 

وانا على نار

ياناس حسوا فيني عااد

ريم\اهــا الحين فهمت كل الصراخ وهالحشره لأن السالفه فيها بيت 

خالتي؟؟

لافي\ ايه عندك مانع؟؟

ريم \لا عندي لافي الله يخليه لبعض الناس........

انا ابي اعرف شي واحد بس ممكن؟

لافي \تفضلي بس بسرعه

ريم\مادام انتوا تحبون بعض هالكثر ليه كل واحد فيكم يبين العكس

للثاني؟؟

في البدايه ابتسم لأخته لأنه تذكر المواقف اللي تصير له مع العنود بس 

بعدين حاول انه يخفي هالأبتسامه ويبدلها بوجه عصبي لأنها أحرجته 

بالسؤال اللي يعرف فيه الجواب


لافي\ياشيــن اللقافه انت على مين طالعه ياحبك لـهالسوالف لا واللي 

يشوفك يحسبك شريفة مكه مالت على هالويه..صج مصخره صحيح بزر

وتبيني أعلمها على هالشغلات ياماما روحي خذي الرضاعه حقتك

وتركها لوحدها ومشى.
.
ريم\بل بل بل هذا أنا ماقلت له شي بس سؤال صغيرون يمه منه كلني 

الأخ بثيابي.. (كل هذا ولا قالت شي)






بقولكم نبذه عن أفراد عايلة بولافي (عادل)

بولافي : الأخ الوحيد والصغير لأم حنين طيب وحنون على عيال أخته واي

شي يبونه يلبيه لهم على طول


أم لافي سعاد:تعلمت الطيبه من زوجها وتحب الخير والصلاح لعيالها 

لافي \الولد الوحيد وعمره 23سنه يدرس في جامعة الملك فهد للبترول

والمعادن وهو أخر سنه ومعروف كثيير في الجامعه بسبب أسلوبه 

ووسامته اللي تجذب الناس له ..

ريم\أخر العنقودعمرها17 سنه ثاني ثانوي


الجزء الخامس
لافي\اشوه عرفت اصرفها أوف منها ياأخي مدري هالأخت تستهبل 

والا تتغيبى علي يعني ماتدري اني احب العنودمن زمان ودائما أتهاوش 

معها علشان مابي الناس 

يطلعون عليها كلام حتى لو كانوا هالناس أهلي وأعز البشر عندي



العنود اه يالعنود يا حب الطفوله و الصبا ياعمري اللي راح واللي 

باقي وحشتيني وحشتيني كثيير احبك أحب كل شي فيك حتى طوالة 

لسانك احبها وابيك أنت من بد الناس كلهم ماابي أحد غيرك بس 

ياليتك تفهمين وتحسين فيني مش كل مره خناق وهواش كل واحد فينا 

مايصدق على الله تطلع منه كلمه غلط أو زلة لسان ويروح يستقلها

علشان يقهر الثاني ويخليه يكره حياته وعيشته بس والله عسل عسل 

كلامها هالادميه على قلبي ياربي أحبها بس فيه سؤال يطرح نفسه

ياترى هي تحبني مثل ماأنا أحبها؟؟ والا تحبني كثير؟؟والا تحبني 

شوي؟؟والاما تحبني خلقه؟؟







وبعد طول تفكير:

لا يكون هي تغايظني لأنها تكرهني وأنا الحبيب أفكرها تغايظني لأنها 


تحبني 

اوه والله أني زهقت أفتر راسي من كثر ماأنا أفكر فيها وهي أصلا 

ماتدري عن هوى داري صج ماعندي سالفه وغبي بعد لأني أفكر فيها .....





بس أيش أسوي والله أحبها !!وأموووت فيها!!

أحسن لي أروح أستعجل امي بدال عوار الراس هذا



بخرت البيت وعطرته ونظفت الصاله والمجلس والغرف كلها أبي كل شي 

مرتب وعدل وحلو سويت للعشاء السلطه اللي يحبها لافي 

صح انها سلطه بس على الأقل شي يمدحوني فيه قدام لافي أما الأخت 

حنين اللي كانت ماشاء الله عليها طباخه ماهره كل شي تكفلت فيه

حتى العصير هي اللي سوته يحليلها أختي ..يارب الله يوفقها بولد 

الحلال اللي يسعدها ويمللي عليها دنيتها مسكينه والله ماتستاهل

أختي كل شي فوق راسها

انا لواعد اللي تقدموا لخطبة أختي ماخلص من كثرهم كل واحد أحسن 

وأحلى من الثاني ومناصبهم قويه بعد بس هي كل ترفضهم رفضا قاطع 

لارجوع له .......

تدرون ليه؟؟ اه ياقلبي! لأنها تخاف اذا تزوجت ننشتت عقبها ولا أحد 

يصرف علينا غيرها

صح أن أمي تبيع بضاعه خالي اللي يجيبها لها من الأمارات وهذا البضاعه


عباره عن دخون ودهن العود وحنا...يعني شغلات حريم

بس ولو هذه البضاعه ماتسد أحتياجاتناكلها بس الحمد الله مستوره و الله 

كريم



بعدها راحت العنود تساعد أختها لأن امها تعبت شوي ولا قدرت تدخل 

المطبخ حتى أذان المغرب بعدين راحت غرفتها علشان تتسبح وتغسل 

شعرها من حمام الزيت اللي حطته على راسهاوبعد السبوح مابقى شي

في الكبت من الملابس ماطلعته لأنها الحبيبه محتاره وش تلبس البدله 

السماويه والا البدله الورديه وبعدين استقرت على بدله روعه عباره عن 

بلوزه بيضاء فيها ورود ورديه ناعمه جدا وتنوره جينز ورديه وطبعا شعرها 

مايبيله استشوار بس نشفته عن الماي وحطت كحل على عيونها 

ومرطب على شفايفها...

يالله صج البنات ياخذون وقت في اللبس لازم يتكشخون ويتزينون 

ويطلعون جمالهم اللي على قولت العنود الذباح............

مدري ليه أسال عليك وأنسى كل عمري وأجيك
مدري ليه تبكي عيوني كل ما أناظر اليك
اعترف أني هويتك وأني بعيوني فديتك
وأعترف لك ياحياتي غيرك أنت ما أبي 


وأخيــرا وصلت العايله الكريمه بيت الخاله أم حنين ودخلوا الصاله 

مباشره لأنهم متعودين على هذا الشي وبعد السلام

أم حنين\ حيا الله حرمة أخوي القاطعه اللي ماشفناها من زمان ..


ام لافي\ياهلا فيك حبيبتي.. والله الشغل ماخذ وقتي وتدرين انت بعد 

الشغاله راحت وتونا مقدمين على وحده ثانيه

أم حنين\يالله معليش هالمره سماح بس المره الثانيه لا تعيدينها 

وشلونك ياأخوي عساك بخير؟؟

بو لافي\الحمدالله بخير أنا دام أنت بخير..طمنينا عن أحوالك؟؟عساكم 

مرتاحين ؟؟ محتاجين شي؟؟

أم حنين\لا ياخوي والله ماتقصر مستوره والحمد لله..شخباركم عيالي

انشاء الله بخير؟؟؟

طبعا ريم هي اللي جاوبت لأن لافي كان سرحان ومشغول باله على 

العنود اللي ماطلعت من الغرفه بس مسكينه هي ماتدري أنهم جاوا 

لأنها جالسه تفكر بأحلامها الورديه ولاحنين لأنها كانت تتسبح 

ريم بصوت واطي علشان ماحد يسمعها\لافي لافي لافي .....

ياربي توهقت مايسمع شكله سرحان ...مافي الا اني اضربه على ظهره 

يمكن يحس أوف بلشه وفعلا ضربته على ظهره وأخيرا حس الأخ 

لافي\شفيك تضربين عمى بشكلك عورتيني!!

ريم\أحسن تستاهل لأني أنادي عليك من زمان بس أنت ماتحس 

خالتي تسأل عنك وأنت في وادي وأحنا في وادي ثاني!!

أكيد تفكر في الحبيبه اللي في الغرفه؟؟

لافي \اه ياريم اشفيها مادخلت تسلم علينا ؟؟وين أول اذا درت أن حنا 

بنجي تتصنم عند مدخل البيت!!!أكيد فيها شي!!

ريم تكفين أسألي خالتي عن البنات؟؟

ريم\ماابي

لافي\تكفيــن

ريم\ماابـي ماابـي ماابـي

لافي\واللي يسلمك حبيبتي ريم أوديك أي مكان تبينه بس تكفين 

سأليها..

ريم\زين زيـن ذبحتنا

لافي\عفيه على الشاطره

ريم\صج أنك بياع حكي..ياشين المصالح

أقول خالتي؟

أم حنين\ها بنتي امري

ريم\وين البنات مااسمع لهم حس؟؟

ام حنين\والله حنين تتسبح والعنودجالسه في غرفتها الحين بتجي


لافي بصوت واطي\طيـب طيـب يالعنود انا هنيه جالس أحاتيك ونار 

الشوق ذابحتني وأنت جالسة في الغرفه مدري شتسوين هين والله لـ 

راويك

الشرهه مو عليك علي أنا اللي أحاتيك

أم حنين\سمر روحي استعجلي لـخواتك قولي لهم خالك وعياله وصلوا


سمر\طيب ماما

راحت سمرلـ غرفة خواتها وطقت عليهم الباب

(في غرفة البنات)

سمر\العنود حنين فتحوا الباب

راحت حنين تفتح الباب

حنين\شفيك حبيبتي؟

سمر\ماما تقول لكم خالي عادل وصل

العنود\حلفــي

سمر\والله العظيم

العنود\من متى وصلوا 

سمر \من زمان

ياويلي من فتره واصلين وأنا الغبيه منحبسه في غرفتي الله يعيني على

ريم بتذبحني ويعيني على لافي


حنين\يالله منتي بطالعه عشان تسلمين عليهم ترى تأخرنا عليهم؟؟


العنود\طيب بجي أسبقيني وأنا بلحقك

حنين\أوكـي

طلعت حنين من الغرفه وبعدها على طول العنود وسبقتها بعد لأنها 

ماقدرت تجلس أكثر من كذه مشتاقه له كثيير

لافي\أخيرا شرفت ست الحسن والجمال......................... والله أني 

تولهت عليها الحماره

ياربي بمـووت الوردي عليها جنـان

بس بجننها السخيفه مثل ماجننتني 

لافي\هـلا واللـه وغـلا ببنت خالتي

طبعا الخبله العنود تفكر ان الترحيب موجه لها بس الحقيقه أن لحنين

اللي كانت وراها

العنود بحياء وهي منزله راسها\هـ ـلا فـ يـ ك


لافي بسخريه\أحد كلـمك أنـتي؟؟؟؟

قويـه كلمته الصراحه فشلهـا وفي نفس الوقت أحرجها تحس أن وجهها 

مغطوط وتبي تلقطه

بس على مين تتقوى يا لافي على العنود اللي تحبها وتمووت فيها تراك 

تخدع نفسك قبل ماتخدعها لأن نظرات الشوق والوله واضحه جدا في 

عيونك اللي فاضحتك

رفعت العنود راسها وقامت تطالع لافي بنظرات ناريه وقالت\مشكـور 

وماقصرت ياولد الخاله يجي منك أكثر..

بولافي\افا ماعاش مين يزعل دلوعتي العنود.. 

ماعليكم منه هالولد مب صاحي اليوم المهم أنتوا شعلومكم وشخباركم 

يابناتي؟؟

العنود وحنين\الحمد الله ياخالي أحنا بخير وصحه وسلامه


أما لافي فكان ميت قهرلأن أبوه دافع عن العنود وفشله قدامها وطبعا 

هذه النقطه بصالح العنود..اللي كانت فرحانه كثيير بسبب فشيلة لافي

لكن في النفس الوقت الأثنين مشاعرهم متضاربه :

مايدرون هل يفرحون عشان أنهم ماشفوا بعض من زمان.......... والا 

ينقهرون لأن كل واحد قدر يقهر الثاني بطريقته الخاصه....

والا يضحكون على نفسهم لأنهم ماتوقعوا أبدا أن تكون الزياره بهذه 

الصوره......

بس أهم شي كان عند هالثنائي الغبي أنهم شافوا بعض وطفى لهيب 

الشوق اللي كان بقلبهم حتى لو كانت المقابله بدت بالخناق والهواش 

اللي صار شي أساسي عند ألأثنين........................





وبعدها أذن أذان العشاء وقاموا الشباب يصلون في المسجد القريب من 

البيت..

والحمد لله كان طلوع الشباب للصلاه قدر يهدي الوضع بين العنود ولافي

وخذت العنود ريم لغرفتها بزعم أنهم يصلون لكن السبب الرئيسي كان 

شي ثاني

(غرفة البنات)

العنود\ياربي والله لأذبح أخوك شفتيه كيف يبي يستفزني بتصرفاته 

كأني ماكله حلاله...

ريم\أوهوووا عليكم شتبين يعني أسويلكم كل واحد يبي يبين

للثاني أن هو الأقوى والأحسن علشان مايطيح قناع الحب اللي في 

وجيهكم...

العنودتقول بخاطرها(ول عليها صج جنيه هالبنت كيف قدرت تقراء 

أفكاري والله ينخاف منها)

العنود\ومين قالك أني أحبه أصلا أنا أكرهه مدري ليه كل مايشوفني كأنه 

شايف الشيطان بوجهه يحاول قد مايقدر أنه يذبحني ويحطمني 

بكلامه.......

ريم\ايه ايه تكريهينه واضــح

اصلا ياحبيتي أنت شفتي كيف كان شكل وجهك يوم جيتي تسلمين علينا

كان مره أحمر ةيبن علي الوله والشوق والحنين

العنودبخاطرها(الله يقطع بليس هالبنت كل شي تدقق فيه حتى في 

صغائر الأمور بس والله أنها صادقه انا مو بس أحبه أن أتنفس هواه بس 

ياليته يدري)

العنود\أقول بس فكينا واللي يرحم والديك وعن هالكلام الماصخ خلينا 

نطلع الصاله أكيد جـاو من الصلاه


ريم \لا وتقول أنامااحبه علينا هالكلام ؟؟

العنود\ياربي أنا اذا جلست معاك أكثر من كذه بستخف وأنا في عز 

شبابي يالله أمشي جدامي....



طلعت من المسجد وانا شوي مرتاح ماأقول أني مرتاح راحه كليه بس 

على الأقل أحسن من لاشيء بعدها دق جوالي وكان المتصل صديق

عمري فهد كأنه حاس فيني والله

فهد\مرحبـا

لافي\.......

فهد\لافي

لافي\...................

فهد بخوف\الو لافي لافي وينك؟؟ليش ماترد

لافي\.......

لافي\أحبـها أحبـها يافهد

فهد معصب\حبتك القراده انشاء الله يااخي خرعتني فكرت صار لك شي

مالت عليك

لافي وهو مصدوم\هذا جزاني يافهد أقولك كل أسراري الشخصيه والله

أن ماأحد حاس فيني غير قلبي اللي يشتكي من الفرقا مع السلامه 

وسكر الخط في وجهه.....

فهد\ياربي انا ايش سويت أكيد زعل مني !!خليني أدق عليه

وكان لافي حاط نغمة جواله أغنية أريده لـحسن عبد الله

أريده أريـده أريـده أحبس الأنفاس والأشواق فيني وأستحي من قلبي أن

كثر سؤاله أخنق الاهات وأصبر حنيني ياحبيـب الروح قرب تعالا...

لافي\الــو

فهد\أعذرني ياخوك والله ماكان قصدي أضايقك أوأزعلك

لافي\لا عادي بس أنا مضايق شوي

فهد\طيب قولي شسالفه؟؟يمكن أقدر أساعدك؟؟

وقاله لافي له السالفه كلها...
فهد\ها ها هاها ها ها ها ها ها
لافي\ ليش تضحك ماأتوقع أني قلت نكته علشان تضحك يالمـاصخ

فهد\والله أنتوا الأثنين أكبر نكته في العالم ياأخي بين لها انك تحبها أو 

على الأقل مشتاق مو على طول تفشلها 

لافي\زين حتى هي فشلتني

فهد\معذوره أنها تفشلك أجل تبيها تسكت لك

أقول بس أدخل البيت وكلمها وحاول أنك تبين لها أنك مهتم فيها

ولاتقول لي ليه هي ماتبين؟؟؟ أنت الرجال وهي الحرمه صح؟؟

لافي\صح ..أوكي مشكور حبيبي تعبتك معاي

فهد\لاعادي تعال كل يوم

لافي \أقول بس ضف وجهك عطيتك وجهه زياده عن اللزوم

وقفل السماعه في وجهه 

فهد\شف السخيف قفل السماعه في وجهي مره ثانيه

أروايك في الجامعه وين بتروح مني...

عذبتني في أسباب فرقاك
ظالم وأنا في الحب مظلوم
قلبي جبرني أمشي وياك
وش حيليتي والقلب مغروم



(بيت بو متعب)

هيفاء\متعب متعب يالله قوم بسك نوم

متعب\..................لاجواب

هيفاء\متعــب

متعب\هاه شفيك ياهيفاء

هيفاء\مين قال أن اليوم بروح السوق

متعب\اوه والله نسيت حبيبتي الحين بأخذ شاور وبنروح السوق أوكـي....

هيفاء\أوكي

تركت هيفاء متعب وطلعت للصاله 

الله يخليك لنا يامتعب ولا يحرمنا منك يارب


متعب هذا الله يسلمكم بطل من أبطال القصه

شاب خلوق طموح رومانسي جدا عمره 27 سنه يحب الخير لأهله

خصوصالخواته وأمه جميل جدا بنات العايله يحبونه كثيير متخرج من

جامعة الملك سعود اللي في الرياض تخصص طب عام عنده 

أخو اسمه فهد وعمره 23 سنه وهو صديق لافي الروح بالروح يدرس في 

جامعة الملك فهد للبترول والمعادن تخصص هندسه كهربائيه و

أخت اسمهاروابي متزوجه من واحد يقرب لهم من بعيد اسمه نايف 

عندها ولدين تؤام اسمهم عمار وياسرأعمارهم 5سنوات

وأخت ثانيه أسمها هيفاء تدرس في جامعة الملك فيصل تخصص حاسب 

الي

( وأم متعب تصير خالة أم حنين)

(بيت بو حنين)

ريم\ياربي وينها هالخبله أختفت مش موجوده لا في الصاله ولا في 

المطبخ خليني أروح المجلس يمكن أشوفها وتوها بتفتح باب المجلس الا 

يجي عمر ويخبطها على الباب وتطيح على الأرض

ريم\وعمى انشاء الله ماتشوف قبل ما...... وسكتت

لحظة صمت............................................... ....

ريم وهي ميته احراج\أوه اسفه عمر ماكنت أدري أنك أنت اللي فتحت

الباب 

عمر\ لا انا اللي اسف لأني ضربتك بس والله ماأقصد 

ريم\لا مالا داعي أنك تتأسف

عمر\له داعي 

ريم\لا مالاداعي

عمر\تدرين؟؟؟؟؟؟؟؟

ريم\ايش

عمر\لا ولاشي

ريم بدلع\عمر عاااد 

عمر فيه الضحكه بس ماسكها

عمر\ماتزعلين اذا قلت لك 

ريم\لا ماأزعل يالله قول 

عمر\ أكيد

ريم\أكيدين

عمر\روحي شوفي وجهك بالمنظره 

وطلع عنها وراح الصاله

أما هي على طول راحت للمنظره اللي كانت جنب حمام المجلس

ريم بخوف\يمـه بسم الله الرحمن الرحيم شكلي يخرع بها الفلعه اللي 

على جبهتي ياربي انا الغبيه الحمد لله والشكر امشي ولا اشوف اللي 

قدامي الحين كيف أروح الصاله أكيد بيضحكون علي

(الصـاله )

كانت الأجواء في الصاله متوتره شوي

لافي ساعه يطالع العنود بنظرات حيره وشكوك وساعه يطالعها بنظرات 

شوق ووله

أما العنود ماتدري شتسوي ودها تكلم لافي بس ماتدري كيف تبدىء

أما عمر فينتظر ريم تدخل الصاله مايدري ليه يمكن علشان يضحك على 

الفلعه اللي في جبهتها ويمكن علشان يبي يسمع سوالفها اللي 

ماتخلص دائما يقول في نفسه غريبه هالبنت أحسها أنها غامضه وفي 

نفس الوقت تعرف أسرار الناس اللي حولها

أما الكبار جالسين يسولفون ولا يدرون عن السوالف اللي تصير من وراهم


فحبت حنين تكسر الجو اللي كان مخيم على المكان

حنين\أقول لافي كم بقى لك سنه وتخلص الجامعه ؟؟

لافي\خلاص انشاء هذه اخر سنه وارتاح من هم الجامعه  

حنين\الله يوفقك انشاء ويرزقك ببنت الحلال اللي تسعدك

لافي بصوت عالي وكان يطالع العنود\امـين يارب العالمين

العنودبخاطرها ياربي بمووت واضح أنه يقصدني ونزلت راسها على 

طول من كثر الحياء 

لافي بخاطره الحمد الله أكيد انتبهت أني أقصدها ياوناستـي مشكوره 

ياحنين مشكوره كثيير لولا الله ثم سؤالك كان لحد الحين الجو متوتر

أم لافي \ويه بسم الله عليك يابنتي مين اللي خبطك على جبهتك؟؟

عمر توتر وخاف أنه يتفشل قدام أهل ريم

ريم \لا عادي يمه أنا كنت مسرعه وخبطت بالباب

العنود\عميه ماتشوفين

عمرماغيرك العميه يالعنود هذا اللي ناقص تسب ريم

أم حنين\يالله يابنات خلونا نحط العشاء وقاموالبنات يحطون العشاء



(مجمع الراشد)
متعب\يالله عاد والله زهقت من كثر من لف وندور ولحد الحين ماعجبك 

شي ماأصدق


هيفاء\لا والله أنا لازم أدخل المحلات كلها وشف البضاعات اللي نازله 

بعدين أفكر أني اشتري 

متعب \ياويلي يعني الحين بلف المحلات كلها حرام عليك

هيفاء\متعب عااد خلاص أن قلت ندخل المحلات كلها يعني ندخلها 

اوكيك؟؟

متعب\طيب يالله أمشي ندخل هذا المحل أنا بشتري لي بعض البدل

منها وألا بعد ماتبين تدخلين

هيفاء \اممممم أفكر!! لا لا والله أمزح يالله ندخل 


دخلوا المحل ومابقى شي المحل الا شراه متعب طالع على أخته

هيفاء\وأنا أقول على مين طالعه تراني طالعه عليك ياأخوي

متعب\أقول بس عن الكلام الزايد وشفي لي هذه التيشيرت حلو ؟؟

هيفاء\ جنان عليك بس أنا أقول لوتأخذ الأسود أحلى 

متعب \طيب يالله خليني أحاسب للكاشير

وطلعوابعدهاو راحوا ستار بكس يشربون لهم كافي موكا...

هيفاء\متعب ممكن اسأل سؤال؟؟

متعب\سألي

هيفاء\أنت ليه ماتبي تتزوج عمرك صار 27 سنه وماشاء الله منصبك حلو 

ومش ناقصك أي شي!!!

متعب\تبين تعرفين وش ناقصني؟؟

هيفاء\أكيـد

متعب\ناقصني هذا وأشر على قلبه ودي أتزوج بنت ولا كل البنات أبيها 

غير عن اللي البنات أعرفهم أبي أنا اللي أمشي وراها وأقول لها أحبك

مأابي هي اللي تجيني عشان مظهري الخارجي ...


ابي اذا شفتها أنسى الدنيا ومافيها 

أبيها اذا مشت يوقف الكون كله علشانها

أبيها تريحني من هموم الدنيا وأنا أشيل عنها همومها فوق ظهري 


أبي وحده تستاهل أنها تكون حرم متعب عبدالله الـ(...)

أبي ذوق وحشمه وأخلاق وجمال وأسلوب وشخصيه

تتوقعين أن في وحده بهالمواصفات؟؟اذا في دليني عليها وأنا على طول 

أتزوجها..

هيفاء\الصراحه ياأخوي ماعندي وحده تحمل كل المواصفات اللي تبغيها 

وأصلا مستحيل تلقى كل هالمواصفات لأنها صارت نادره بين البنات


متعب\صدقيني بيجي يوم وبلقاها !!

هيفاء\طيب يالله خلينا ندخل المحلات اللي مادخلناها عشان مانتأخر 

على البيت


(بيت بو حنين)
على طاولة الطعام

ريم\ماشاء الله عليكم يابنات خالتي أكلكم يجنن

لافي\خصوصا السلطه تسلم أيد اللي سواها

حنين\واللي سواهاالعنود

لافي بخاطره أدري ياقلبي يالعنود 

بو لافي\يعلها سفره دايمه 

أم حنين\بوجودكم انشاء الله

وبعد ماتعشوا جلسوا يسولفون شوي حتى الساعه 12 بالليل بعدها 

راحوا بيتهم

بس تتوقعون وش علاقة متعب بالقصه؟؟

وهل بترجع المياه لمجاريها عند لافي والعنود؟؟؟


الجزء السادس

:صبـاح الفل والنرجس والياسمين على أغلى أم بالدنيا

أم متعب\هلا والله بضناي حبيب أمه والله

متعب\شلونك يمه عساك مرتاحه؟؟

أم متعب\مرتاحه يابعد قلبي والله

وبعد هالكلمه نزل فهد مع هيفاء ودخلوا الصاله

فهد\بـس من صباح الله خير غزل ودلع وحنا حتى ابتسامه على الوجه 

مافي والله ماحد فقير في هالعايله غيري أنا وهيفاء .. صح هيفاء؟؟

هيفاء\أي والله وانت الصادق ياأخوي أمي تمووت في شي أسمه متعب 

وحنا ياغافلين لكم الله عيال الجيران أمش أمش بس نروح الجامعه 

شكلها الوالده نستنا خير شر من أول مارجع متعب من الرياض وخذ 

الدكتوراه وهي معطتنا طاف........

متعب\حشــى وقسم بالله أتوقع انك بالعه راديوا على الصبح أصبحنا

وأصبح الملك لله...

هيفاء\ قل أعوذبرب الفلق من شر ماحسد........

بسم علي لا يجيني شي الحين
متعب\ أصلا أنا عيني بارده صح يمه؟؟؟؟؟

أم متعب\ أكيد ياولدي يالله عااد كملي فطورك .علشان ماتأخرين أخوك 

عن الجامعه.........

فهد\ أيه والله تأخرت على الجامعه الحين بيذبحني لافي يالله بسرعه 

أنت مش لازم تفطرين........

هيفاء \حرام عليك توني حتى ماقلت بسم الله

فهد\والله ماأحد قالك تهذرين من صباح الله خير لك 5دقايق بس بعدها 

أن ماطلعتي بروح عنك فهمتي؟؟؟؟؟؟؟؟

هيفاء\فهمت فكنا عااد رح شغل سياراتك بتخلص الخمس دقايق




(مدرسة البنات الثانويه الثانيه بالخبر)

العنود\هنـد هنـد اسمعي

هند\شفـيك تتكلمين كذه كأنك بتسوين جريمه؟؟

العنود بخبث\اشرايك نجنن أبلة الأنجليزي ونستعبط عليها ؟؟

هند\ليه شعندك اليوم فرحانه والمزاج رايق؟؟

العنود\الصراحه مدري شقولك أنا اليوم فيني خبال وأبي أطلعه على أحد
ومالقيت غير أبلة الأنجليزي العصبيه

هند\ أقـول لا تغيرين الموضوع وقولي أيش فيك تراني صديقتك عشرة 

عمر 9سنين أوكــي

العنود\طيب الحين هي بتجي بعدين بقولك المهم اسمعي أول ماتدخل 

الأبله هي طبعا بتقول good moring girlsوحنـا بنقول ايش؟؟

هند\good moring teacherبنقول (مستانسه الأ خت اللي 

يشوفها يقول استكشفت نظريه والامخترعه الذره)

العنود\لايافالحه وأنا اللي فكرت بتفهميني على طول أمحق عشرة 

عمر!!

هند\أجل وش تبيني أقول ؟؟؟

العنود\شوفي أول ماتدخل وتسلم نقوم نوقف ونقول وعليكم السلام

ورحمة الله وبركاته شرفتينا ونورتينا يا أبله نوره أنت العسل وأحنا 

البصل أنت البخور وأحنا العطور....أوكـي عنوني

هند\هـاهـاهـاهـاهـا والله أن عليك أفكار جهنميه الصراحه أنت كذه 

يبيلك تأخذين جائزة الأوسكار

العنود\أقـول بلا تطنز تراني ماأمزح يالله يالله

هذه جات

وفعلا دخلت أبلة الأنجليزي وقامت هند المسكينه الـ وحدها على 

أساس 

أنها مصدقه أن العنود بتقوم معها لكن الأخت العنود غدرت فيها

وهند كلت تهزيء مب صـاحي من أبله نوره.....................وهي 

ميته قهروتتوعد للـ عنودبعد الحصه أنها بتذبحها....



(جامعة الملك فهد للبترول والمعادن)

لافي\يالسخيف شفيك تأخرت علي من زمان وأنا واقف بره أنتظرك 

والشمس ذابحتني؟؟

فهد\أقـول بس أسكت تراني مانسيت اللي سويته أمس؟؟

لافي منحرج وهو يتذكر السالفه\وش سويت ؟؟ماأذكر أني سويت لك 

شي؟؟؟

فهد\ايه سو نفسك غبي وماتذكر شي بس أنا بجاريك في الغباء وبذكرك

:تذكر أمس يوم سكرت السماعه في وجهي مرتين 

المره الأولى قلت يالله سمّاح هالمره الولد مرتبك ولا يدري باللي حوله 

والمره الثانيه مسكت أعصابي بس ياويلك أن ثلثتها فاهم؟؟؟

لافي\ الله الأخ حاقد وأنا مدري !!أفا عليك ياخوي لا تزعل مني تراني 

شوي متهور بس أعجبك والا ماكان استمريت في صداقتي هالسنين

كلها..

فهد\ يالوثــوق أقول بس خليني نمشي تأخرنا على المحاظره 

ودخلوا القاعه وحصلوا لهم كم تهزيئه محترمه من الدكتور على 

التأخير (يستاهلون ماأحد قالهم يطقون سوالف ويتأخرون)



(غرفة حنين)

جالسه لحالي حزينه..كئيبه..ضايعه..تايهه..ماأعرف وش تحمل لنا 

الأيام بكره؟؟

هل بنعيش بسعاده وأمـان وأمـل للأيام الجايه؟؟

والابتخيم علينا غيمة الحزن والخوف اللي تعودنا عليها وصارت شي 

طبيعي بالنسبه لنا!!!




يمكن نضحك..نفرح..نتكلم..نسمع..نبكي..



بس مستحيل مستـحيل يتغير الواقـع اللي انكتب لنا.........



طلعت من غرفتي وشفت أمي جالسه تتكلم بالتيلفون وفي وجهها أحلى 

ابتسامه استـغربت كل الهم اللي كان في قلـبي انزاح بسبب هذه 

الأبتسامه!!!

اّأأّه ياأمي ياللي حنانك مابعده حنان أنت الدنيا والقلب والروح..

يعل هالأبتسامه دايمه ياربـي......


سكرت أم حنين السماعه وشافت حنين واقفه وسرحانه

أم حنين\حنين!!من متى أنتي هنيه؟

حنين\من شوي...يمه مين كنت تكلمين؟؟

أم حنين\هذه خالتي فاطمه (أم متعب)

حنين\خالتي فاطمه!! شخبارها من زمان عنها....

أم حنين\الحمد لله بخير وتسلم عليكم بعد

حنين\الله يسلمها من كل شر..

أم حنين\بكره عازمتنا على العشاء عشان كذه هي متصله..

حنين\شفي الناس كله عندهم عزايم من قبل كم يوم عمي عزمنا والحين 

خالتك عازمتك..بتروحين؟؟

أم حنين\قولي بنروح لأنكم بتروحون معي كلكم

حنين\لا يمه ماني برايحه مالي خلق لـعزايم ووجع راس..

أم حنين\لين متى ياحنين؟؟ ليم متى بتمين منعزله عن العالم و الناس 

لين متى بتمين وحيده؟؟ خلاص يايمه خلينا ننسى الهم والحزن اللي 

بعيونا ..خلينا نعيش..خلينا نعيش يومنا ولا نتحرى وش بيصير باكر 
..
العمـر مـره والموت مره والحياه مره وحده..

انسي حبيبتي كل اللي صار ولاتقعدين تفكرين كثيير وخليها على 

الله....





حنين وهي تصيح\أنســـى!!!!!!







كلمه سهله سهل قولها على اللسان بـس بس ..صعـب صعب أن 

حنا نطبقها.......

..تدرين ليه يمه أنا بالذات صعب أنسى؟؟

أنا بقولك ليه؟؟ عشان يمكن انك نسيتي أو تناسيتي..لكن أنا مستحيل 

أنسى الجرح اللي انفتح من سنيـن مستحيل أنسى الجرح اللي انفتح 

من أول ماوعيت على هالدنيا وعرفت الصح والخطأ..وشفت قسوة 

ومرارة الدنيا علينا لا رحمتنا ولا خلتنا نتهنا عشنا في غربه وحنا في 

وطنا كانت ظالمه ظالمه علي وعليك وعلى أخواني اللي تيتموا وهم 

صغار أصلا ماكان عندهم أبوا ولا راح يصير ........



يكفي أن عندهم أم وحده تدفيهم من البرد اذا أعلنت الأيام رياحها 

وعواصفها وتكسيهم من حنانها وحبها اذا كانوا محتاجين للدفا 

وتضمهم لصدرها اذا كانوا فاقدين الأمان والراحه

يكفي أم وحده يكفي..

وعلى طول راحت حنين لـ حضن أمها لأنها كانت محتاجه للأمان اللي 

يعوضها من الحرمان اللي عاشته..

. 

. "ضـيـاع"

طرقت باب أمسي
كي أرتمي في أحظان الذكريات
..أستقي منها بذوري الهامي
..وأراوي بين طياتها أوهامي..
أشتم فيها عبير زهور أحلامي..
المبلله بدموعي أحزاني..
..ذكرياتي التي ذبلت فيها أنغامي..
...واضمحلت فيها أحلامي..
..أشارف معها على دخول باب النسيان....
بلا أمـل
بلا قـلـب
غـريـبـه
تـائـهـه
.. أضـعـت عـنـوانـي
.. لـكـني ودعـت أحـزانـي
.. فـجـرت بـركـانـي........
..شـدوت بـاأنـغـامـي..
.. ورددت ألـحـانـي...
!!وزرعت الأزهـار فـي أرض افـراحـي...............


(بيت بو متعب)

\وأخيـرا مابغيتي تجين من الجامعه ؟؟

هيفاء\ روابـي هلا والله بأختي حبيبتي وراحت سلمت على أختها

شلونك وشخبارك؟؟وش مسويه ؟؟وشلون عمار وياسر ؟؟ وكيف حال 

زوجك؟؟والرياض وأهل الرياض؟؟

روابي\ بس كلتيني كل هالأسئله تبيني أجاوب عليها في وقت واحد 

مايصير شوي شوي خلينا نبدء 

لوني ابيض

وأخباري زينه

وش مسويه ماسويت شي

وعمار وياسر طيبين 

حال زوجي بخير

والرياض وأهل الرياض يسلمون عليك

هيفاء\ مالت عليك تطنزين حضرتك..هذا جزاني اني ولهانه عليك 

خلاص لاتكلميني الا بعد ماأنا أكلمك أوكـي؟؟

وبعد خمس دقايق

هيفاء\وش فيك ماتتكلمين؟؟أنخرستي؟؟

روابي\والله ياحبيبتي أنا أطيع شورك أنت قلتي لا تتكلمين لمن أنا أتكلم

هيفاء\ياربي على المطيع أنا ماأقدر على الأدب 

روابي\أكيد ماتقدرين حبيبتي أنا غير .......

هيفاء\أقول حقوق الطبع محفوظه فقط لـ جده غير لاتصيرين حراميه

روابي بظحكة اسخفاف \ها ها ها والله انك بايخه

هيفاء\وأنت أبيخ

:لا خلاص أنا اللي بايخ

روابي\متــــعــب

متعب\هلا والله بروابي وأنا قول شفي الشرقيه منوره......

روابي\منوره بوجودك حبيبي..شخبارك ياأخوي؟؟؟

متعب\الحمدلله بخير وعافيه أجل وين حبايبي عمار وياسر؟؟؟

روابي\حبايبك فوق يلعبون بلاي ستيشن في غرفة فهد

متعب\أوكـي بروح أبدل ملابسي وأجيكم لا تتخانقون طيب بابا؟؟

هيفاء\طيب بابا بس لاتنسى تجيب لي حلاوه

متعب\انشاء بس أنت لا تصيحين طيب

هيفاء\طيب 

روابي\الحمدلله والشكر صج بزره

هيفاء\تكفين يالكبيره!!!!!!!

طلع متعب الطابق الفوقي وتوه بيدخل غرفته الا يسمع صوت من غرفة 

فهد على طول مشى ودخل الغرفه وفتح الباب بقوه

متعب\وش تسون حبايبي؟؟

عمار+ياسر\خالـي متـعـب 

وفتح ذراعه متعب عشان يجونه على طول طاروا بحضنه

متعب\شلونكم ياعيون عمكم والله؟؟

عمار\الحمد لله بخيـ

ويقاطعه ياسر\أنت مين قالك تتكلم خالي كلمني أنا

عمار\لا كلمني أنا

ياسر\ لا أنا

متعب\يالله أن أفتك مين اللي تحت يجوني هذيلا .................

بــس تبون تروحون البقاله؟

عمار+ياسر\أيوه 

متعب\طيب لاتصرخون بروح أبدل ملابسي وأجي أوكــي؟؟

عمار+ياسر\أوكـي



(بيت بو حنين)


العنود\الـو

العنود\الو منو؟؟على الخط؟؟

العنود\الــــو

العنود\ناس ماتستحي على وجهها وتصك السماعه بكل قوتها

عمر\منو على التليفون؟؟

العنود\مدري الصراحه ماسألته.......

يعني ماتشوفني جالسه ساعه على التليفون ولا أحد يرد!!!

غبي......

عمر\ول عليك مايسوى علي أني قلت منو على التليفون كلتيني... 

بروح أخمد احسن لي من مقابل هالوجهه

العنود\من حلاة وجهك عااد الحين توم كروز على غفله رووح نام 

احسن...


وشوي ويرن التليفون مره ثانيه

العنود\الو ماتـرد !! صج اذا قالو الفاضي يعمل قاضي

وتوها بتسكر الا تسمع صـوت ماخلاها تنام الليل 

صوت(حبيب القلب) لافي

لافي بكل حب وبكل وله وبكل شوق\الـومـرحبا العنود.........



العنود بااحراج فظيع\.................هلا هلا لافي

يا حلو أسمي بصوتها كأنه نغمه موسيقيه

لافي\شخبارك؟؟

العنود\الحمد لله.............وأنت شخبارك؟؟؟

لافي\انا بخير دام أنت بخير يالعنود

لحظة صمت.........



لافي\العنـود!!

العنود البنت ذايبه\همممم

لافي كان وده يقول وحشتيني بس ماقدر يقولها الا بشكل غير مباشر

لافي\.........وحشتيني وحشتني ضرايبك وخناقك من يوم حنا صغار

طبعا العنود فهمت وش كان وده يقول بس ماقدرت تقول أي شي

لافي\العنـود!!وينـك!!أنت معي على الخط؟؟



العنود بصوت واطي\ايه معك بس

لافي\طيب ليه ماتردين؟؟

العنود\..........................لأن أحس أنه في أحد بيدخل الصاله

لافي\أوكـي طيب تامرين على شي قبل ماأسكر

العنود\لا ............... سلامتك 

لافي\طيب ديري بالك على أهلك..........ووونفسك

العنود\طيب مع السلامه لافي

لافي\في حفظ الله

لا لا أنا في حلم ولا في علم لافي كلمني بالتليفون وأنا اللي رديت عليه 
يـاي مين قـدي ...بروح أقول لـ هند أكيد بتفرح علشاني.....

لافي يكلم نفسه:

معقــوله كيف جتني الجرئه وكلمت العنود!!

قويه الصراحه في حقي وحقها .......

(زين أنك أعترفت)  

يدي هي اللي ضربت رقم تليفونهم...

(لاتحاول يالافي التهمه لابستك......)  

بس والله ماني بقادر أمسك نفسي .....

(ماأحد قالك كلمها)


وماني بقادر أتحكم بعصابي ........

(ماأحدضربك على أيدك وقالك حبها)  


ياويـلي يالعنـود وش سوى فينـي حبـك!!

(تستاهل...).............................(مجنون يكلم نفسه الحمد لله والشكر الله لا يبلانا بالحــب)


ياللي ملكت القلب والقلب يهواك
خلنا نعيش الحب باحساس روحين.
تبقى معايا دوم وابقى لدنياك
حتى ولو هاالناس قلي مجانين.
الحب ما هو بقول اهواني وبهواك
الحب لو ضحيت ما تكفي قلبين.
الحب بحر الشوق قاعه سجاياك
واللي خلق هالشوق يخلقه بحرين. 

(كلمات اهات ودموع)
(بيت بومتعب)

الصاله

أم متعب\ياعيالي تراني عزمت عيال أختي بكره على العشاء

هيفاء\والله وناسه يعني بشوف بكره حنين والعنود وبسولف معاهم 

فهد\هذا اللي فالحين فيه سوالف وخرابيط مالها داعي...........

هيفاء\أقول بس أسكت شوفوا مين يتكلم ..........مدري مين اللي 

يجلس24ساعه مع صديق العمر لافي........

فهد\منقـهره

هيفاء\على أيش أنقهر ياحسره!!!!!!


روابي\زين والله أني جيت من الرياض وألا كنت بمووت غيظ على 

شوفة حنين........

هيفاء\ايه على طاري حنين هي لحد الحين تدرس دروس خصوصيه؟؟؟

أم متعب\أيه لحد الحين والله كاسره خاطري هالبنت ماأحد قايم بالبيت 

الا هي...................




متعب\يمه محتاجه شي أجيبلك اياه من بره علشان العزيمه

أم متعب\لا حبيبي ماتقصر كل شي موجود.........

متعب\أوكي أن بروح الحين عندي دوام العصر تامرون على شي؟

الجميع \سلامتـك

ريم\أقول العنود وش بتلبسين بكره؟؟

العنود\والله مدري بس اتوقع أني ألبس بدله لونها أحمر ..وأنت وش 

بتلبسين؟

ريم\والله لحد الحين محتاره بس لازم نكشخ لأن من زمان ماشفناهم

العنود\أي والله صادقه لازم نكشخ 

ريم\وهالله هالله بالمكياج 

العنودبغرور\افا عليك أعجبك أنا

(العنود رسامه ماهره وتفنن في رسم العيون )

ريم\العنود

العنود\هلا

ريم\اممممم ...........

العنود\شفيك تكلمي!!

ريم\عمر بيجي بكره

العنود بخبث\ماسمعت عيدي..

ريم\الله يأخذك لازم تذليني يعني

العنود\أنا ماقلت شي بس قلت عيدي اللي قلتيه لأنه صوتك كان واطي

ريم \خلاص قفلي الموضوع أوكي

العنود\طيب وبعد شلونك؟؟

ريم بتأفف\زينه...أوكي ماأطول عليك مع السلامه

العنود فيها الظحكه بس كتمتها\الله يسلمك..



(يـوم الـعزيـمـه)

( غرفة البنات)

العنود\يلا حنين الحين خالي بيجي وأنت لسه مالبستي!

حنين بضيق\مدري يالعنودأحس قلب منقبض

العنود\تعوذي من بليس وقولي بسم الله وانشاء الله ماهو صاير الا كل 

خير...

حنين\الله يسمع منك 

العنود\يالله أنابطلع وبخليك عشان تلبسين

وطلعت العنود من الغرفه وتركت حنين لوحدها علشان تبدل ملابسها

أم حنين\هايمه خلصتوا؟

العنود\أي بس بقى حنين تلبس

وشوي وطلعت حنين من الغرفه وكانت لابسه بلوزه سوده هاينك وفيها 

تموجات فضيه خفيفه وتنوره سوده مقطعه من تحت مع بوت أسود 

وماحطت غير كحل ومرطب شفايف

شافها عمر وقام يصفر \أوش أوش طيحتي قلبي حرام عليك تهبلين

العنود وتبي ترفع معنويات أختها\لا لا مالي شغل تغيرين البدله طالعه 

أحلى مني

أم حنين \بسم الله على بنتي هي دايما حلوه ماشاء الله عليها

حنين بابتسامه باهته \مشكوريـن أخجلتوني الصراحه

وقطع كلامهم صوت جرس الباب وكان خالهم جاي

طبعا سياره وحده ماتكفيهم 

أم حنين وسمر والعنود أركبوا في سيارة بو لافي

وحنين وعمر وريم ركبوا في سيارة لافي

وطبعا لافي مــات قهر لأن العنود ماركبت معاه وفي نفس الوقت

خاف أنها تكون زعلانه ومعصبه بسبب انه كلمها


لكن العنود ابدا ماكان تفكيرها كذه والسبب اللي خلاها ماتركب معاه 

أنها مره مستحيه منه ومنحرجه بسبب المكالمه ابدا ماتوقعت لافي 

يكلمها ويشتاق لهابعد ماجاء بيتهم.....

(بيت بومتعب)

أم متعب\مو كأنهم تأخروا شوي؟

روابي\أي والله صادقه تـأخروا

أم متعب\ دق عليهم فهد شوف وين هم...

فهد\لايمه توني داق على لافي وقال هم في الطريق........

أم متعب\زين أشوه

متعب\ ريحي أعصابك يالغلا مسافة الطريق وبيجون.....

شوي الا وهم واصلين طلعوا العيال من الصاله عشان يستقبلون الرجال 

في المجلس

وبعد السلام والترحيب الطويل جلسوا الحريم في الصاله

هيفاء \بنات عطوني عباياتكم مااحد داخل الصاله لاتخافون..
وعطوها البنات العبايات وكلن أنهبل على شكل حنين ولبسها 

أم متعب \ياحليلك ياحنين حلويتي مره

حنين\تسلمين ياخالتي عيونك الحلوه

أم متعب\روابي صبي قهوه

روابي\انشاء الله يمه


طبعا كانت الأجواء في المجلس كانت ربشه مره ووناسه كلن يسولف 

من جهه ويضحك ويتذكرون مواقفهم اللي تضحك يوم هما صغار

هيفاء\وينكم يالقاطعين ماتسئلون ولا شي ...

العنود\ الحين حنا صرنا قاطعين وال أنت اللي ماكلفت على عمرك حتى 

تمسكين سماعة التليفون 

هيفاء \عاد تكفين أنت اللي مره مقطعه التليفون من كثر اتصالاتك!!

روابي\خلاص لاانتي ولا هي أنا اللي قاطعه..

هيفاء\صحيح ريم أنت أي صف؟؟

العنود\شفتــوا وتقول بعد أنا حنا مقاطعينها على الأقل ياحبيبتي حنا 

نعرف أنا 

أنت في الجامعه مش أنت ...عفاناالله

ريم\يمه منك خليني أتكلم كلتي البنت .....

الله يسلمك أنا في ثاني ثانوي علمي 

روابي \يالله عاد شدوا حليكم علمي يبيله وحده بس تأكل الكتب أكل 

ودائما تكون متابعه مع معلمتها

العنود\الله يعين

شوي ودق جوال العنودوماحست الا الدنيا تدور فيها لأن كان 

المتصل...............

تتوقعون مين اللي دق على حنين؟؟  
وش بيصير في بيت بو متعب من أحداث؟؟؟  


الجزء السابع

يـاويلـي ياويـلـي وش أسوي؟؟ مافي الا أقول لـ حنين

العنود\حنين حنين 

حنين\هلا

العنود\..........

حنين\ وش فيك يالعنود؟ليش مارديتي على التليفون

العنود بألم\تدرين مين المتصل ؟؟؟

حنين\لا طبعا

العنود\حنين أبـ ـوي اللي داق ابوي ياحنين



حنين\لا حرام عليك لاتقولين ....أكيد تضحكين

وقطع عليهم صوت رنة التليفون

في هاللحظه تأكدت حنين أنها صدق ابوها 

روابي\ العنود ردي على التليفون!!

حنين\لا..........خليه أنا اللي برد.........

وقامت حنين من مكانها وراحت شوي بعيد عشان ماأحد 

يسمعها..........


حنين\الـ ـو هـ ـلا يبـ ـه

بوحنين\الله يأخذك يابنت الكلب وينكم فيه؟؟

حنين بألم\حنا بيت خالتي فاطمه.......

بو حنين وباعلى صوته\الحين يازفته تجين البيت بســرعه

وقفل السماعه بوجهها................





في هذه اللحظه أخنقتني العبره......

ماني مصدقه هذاأبــوي !! معقـوله!!وين اللي يقول الأب حب 

.. وين اللي يقول الأب رعايه.. وين اللي يقول الأب اهتمام 

..أمـان..حنان..

وين مشاعر الأبوه الفطريه...

ياناس قولوا لي في أحد يكرهه عياله!! في أحد يتمنى الشر 

لهم!! في أبو بهالدنيا وده يحول حياة عياله الى جحيم!! في أبو 

يتلذذ بعذاب عياله!!

ليه كل مره نحاول ننسى الأحزان يجي أحد يكدر علينا؟؟؟

أحنا ايش سوينا؟؟ أي جرم أرتكبنا؟؟مين المظلوم ؟؟ ومين 

الظالم؟؟مين اللي لازم نحاكمه؟؟ليه يادنيا ليه؟؟....


ماعلى الدنيا عتب..........
كل مافيها أمانــي..
فوق ملتاع ..الهـدب..
أكتـب أحسـاسي أغاني.....
كل ماشفتـك أحن..للصفاء وأجمل وفاء..
يامركب من سهر..يامجاديف القدر....
يابحر موجه عبوس..فيك اتبعني السفر..
كل ماترسي بمينا..أقول تاني..
وأثرها غضب علينا...لعبـه يلعبـها زمـانـي........



شسوي أروح البيت وأشوف أيش يبي والا أجلس ولا كأن شي 

صار

بس أنا أعرف أبوي متهور ويسوي أي شي...

ياربــي أرحمني..

لالالالالا لازم أروح وبأسرع وقت بس منوا اللي يوديني ؟؟؟

بس بدون محد يدري... أطلع وأجر تاكسي...

لا صعبه جدا خصوصا أن كلا بيحس 

طيب يوديني لافي بس أعرف لافي اذا قلت له بيعلم خالـي 

وبتستوي خناقه كبيره أحنا في غنى عنها

يارب ثبتـني....وبهالحظه نزلت دمعه من عيونها خلالالاص 

مش قادره أستحمل الوضع اللي أنا محطوطه فيه...

وماأحد حس فيها غير العنود وروابي وعلى طول راحوا لـحنين

روابي\حنين ايش فيه !!ليه تصيحين!!

حنين ماقدرت تغبي الموضوع أكثر من كذه لا زم أحد يساعدها 

وقالت لهم كل السالفه بالتفصيل

وخلاص انفجرت من كثرالبكي

العنود\طيب ايش نسوي ؟

حنين وهي لازالت تصيح\مدري يالعنود مدري

روابي\طيب أنا عندي فكره بخلي أخوي متعب يودينا لأنه نقدر 

نوثق فيه في هذه المواقف شرايك؟؟؟؟؟

حنين\لالا فشيله ماأقدر

العنود\حنين تكفين وافقي ماعندنا الا هذا الحل تكفيـن

وبعد اصرار روابي والعنود وافقت حنين

حنين\اسمعي اذا أمي سألت عني قولي لها أن في وحده جايه 

تأخذ أوراق الأمتحان ومره مهمه انا ماأقدر أقول لها لأن بتشك 

فيني أوكــي..

العنود\طيب يلا روحوا مافي وقت ..

روابي\يالله أن بدق على متعب انتظريني هنا

حنين\طيب يلا بسرعه

روابي\هلا متعب

متعب\هلا حبيبتي 

روابي\طلبتك طلبه قول تم

متعب\تم ياقلبي قولي 

روابي\أول اطلع بره المجلس

متعب\حاضرين دقايق

وفعلا طلع بره المجلس


متعب\شفيك خوفتيني!!

وقالت له روابي كل السالفه

متعب\اسغفرالله العظيم ماأني مصدق أن في أبو بهذه الوحشيه

روابي\المهم ماعلينا بسرعه خلينا نطلع قبل مايصير أي شيّ!!

متعب\طيب بستأذن منهم وأنتو جهزوا وبدق عليك أوكـي يلا 

مع السلامه

روابي\مع السلامه

وراحت لـحنين عشان تطمنها

حنين\ها شقال أكيد ماوافق!!

روابي\لا حرام عليك دقايق ونروح بروح أجيب العبايات

ودق عليهم متعب وقالهم أطلعوا وركبوا السياره


أم حنين\العنود تعالي

وقامت العنود من عند البنات

العنود\هلا يمه بغيتي شي

أم حنين بصوت واطي\ وين حنين؟؟

العنودبارتباك\أممم راحت البيت علشان في بنت تبي تأخذ أوراق

الأمتحان وهذه الأوراق مره مره مهمه

أم حنين\مين اللي راحت معه

العنود\واحد من عيال خالتي فاطمه

أم حنين بعصبيه\وهذه الأوراق ماتتأجل لبكره فشلتونا قدام 

الرجال الحين ايش بيقول عنا هو وخالتي حسابكم بعدين في 

البيت..

المهم كلن عرف بالسالفه الوهميه وأم متعب أنتقدت كثيير حنين

لأنها طلعت من البيت عشان سبب تافه طبعا بنظرها سبب تافه 

لأنها ماعاشت المأساه اللي عيشتها حنين................ 

مسكينه ياحنين من وين تلقينها والا من وين؟؟؟؟؟

نرجع للمهم 

في سيارة متعب

طبعا ماأبي أقولكم عن احراج حنين الكبير وهي في السياره 

عيونها مانزلتها من الأرض وكانـــت تصيــح بصمـــت

ماتبي أحد يسمعها 

وكل مره تلفتت روابي للسيت الوراني وكل مـا تلفتت تشوف 

حنين بنفس الوضعيه..........

روابي\حنين

رفعت راسها حنين كأنها تقولها نعم

روابي\فيك شي؟؟

اكتفت حنين بأنها تهز راسهالـ روابي بـ لا يعني انها مافيها 

شي

كل هذا يصير ومتعب ساكت ماتكلم عشان مايبي يحسس حنين 

بالأحراج

وأخيرا وصلو البيت

روابي\حنين ننتظرك في السياره طيب حبيبتي...

وعلى طول نزلت حنين من السياره متوجهه للبيت 


أول ماطلعت من السياره لقيت باب بيتنا مفتوح كله.........

يعني 

الحوش من بره ينشاف عاادي عند أبوي الباب مفتوح والا 

مسكر حتى لو دخل حرامي البيت عااادي جدا

مشيت بخطوات سريعه للبيت وأول مادخلت سميت بسم الله

فتحت الباب الداخلي وبعدها دخلت الصاله 

مالقيت أحد........................

ويــن أبوي؟؟؟

بعدها سمعت صوت في غرفة أمـي أكيد هذا أبوي ودخلت 

الغرفه وأول ماشافني أبوي ....

تتوقعون أيش سوى ؟؟





عطاني طراق في وجهــي من قوته طحت على الأرض 



تدرون ليه عطاني طراق ؟؟؟


بو حنين\ليه تأخرتي وأنا جالس ساعه أنطرك زي الحمار 

((حمار)الأعتراف بالحق فضيله)

بدال مايسألها مع مين جايه ؟؟أو وين أخوانك وأمك سألها ليش 

تأخرتي( ونعم الأب)

حنين\............

طبعا حنين متعوده على الضرب من يوم هي صغيره بس الجرح 

اللي في قلبها صار ينزف أضـعاف


بو حنين\تكلمي شفيك ساكته؟؟

حنين\...........وش تبينـ ـي أقـ ـول !!

بوحنين\لاتقولين شي يالملعونه الحين بسرعه عطيني فلوس 

تأخرت على ربعي.........

حنين\...........

بو حنين بصوت عالي \لا تطالعيني كذه قومـي بســـرعه

وقامت حنين ودخلت غرفتها عشان تعطي أبوها الفلوس 

وشوي ودخل عليها وشافها ماسكه بأيدها فلوس 

جر الفلوس منها بقوه وطلع من الغرفه ومن بره البيت بكبره ..

أول ماطلع 

أنهارت حنين وطاحت على الأرض


(سيارة متعب)

روابي \كأنها تأخرت صح؟؟

متعب\اي والله صادقه تأخرت

روابي\ياويلي والله أني خايفه عليها 

أبوها مجرم يمكن يسوي لها أي شي...

متعب\لهدرجه!!

روابي\وأكثر بعد 

متعب\طيب شوفي اذا ماطلعت بعد 5دقايق روحي لها أوكـي

وتوها بتتكلم روابي الا طلع أبو حنين وركب سيارة اللي كان 

ينتظره ومشوا

روابي\أنا بنزل أوكي

متعب\أصبري بنزل معك وبجلس في حوشهم

روابي\طيب يلا بسرعه

ونزلوا من السياره وتجهوا للبيت 

يوم مادخلت الصاله ماشافت حنين وعلى طول توجهت لغرفة 

البنات


وأول مادخلت الغرفه


شافت منظر يبكي القلب قبل العيون

شافت منظر يذوب الصخر

شافت اقصى أنواع العذاب

**العذاب أنك تشوف أحد يعاني من الألم اللي في داخله وماتقدر 

تسويله شي**

شافت حنين جالسه على الأرض ومافي غير جسم يهتز للأسف 

ماكانت حنين تقدر تبكي لأنها العبره خانقتها مش قادره تعبر 

عن مشاعرها المؤلمه لأنها تحس أن في غصه بحلقها ...

جلست روابي على الأرض وخذت حنين لحضنهاوصارت تبكي 

لاشعوريا لـ حال حنين وحاولت تهديها بس مامن مجيب جلست 

فتره طويله تهدي حنين لمن حست فيها حنين

روابي\حبيبتي بسم الله عليك انشاء الله قومي حبيبتي قومي

حنين\مش قادره روابي مش قادره خلاص تعـبت



(بيت بو متعب)

ياربـي شفيهم تأخروا أكيد صار لهم شي الله يستر بس الله 

يستر ياليتني رحت معاهم...

ريم\العنود تأخرت حنين صح؟؟


العنود بابتسامه باهته\لاعادي أصلا هذا البنت اللي جيتها تحب 

السوالف والهذره أكيد تشوفينها طاقه سوالف معاهم


ريم\اهــا طيب أمشي نشوف هيفاء نساعدها بالمطبخ 

العنود\ أوكي سـرينا



عند الأولاد

فهد \شعـليك مين قدك اليوم حبيبة القلب موجوده هنا مايفرق 

بينك وبينها الا كم جدار

لافي \مـالت علي أصلا حظي نحس مع هالعنود نفسي أعرف 

كيف تفكر ؟؟ تصدق اليوم قبل مانجي بيتكم حنا اللي وصلناهم 

ورحت وديت السياره المغسله عشان يغسلونها وغير كذه 

معطرها وحاط فيها بخور بعد وبكل سهوله تجي وتركب مع 

أبوي وأنا الغبي مفكر أنها بتركب معي 


فهد\هاهاهاهاهاهاهاهاهاهاهاهاي

لافي\أيه اضحك اضحك مش أنت اللي محترق بنار الحب

فهد\والله ماأحد قالك حبها

لافي\هو على كيفي السالفه أأحبها والا ماحبها الحب يدخل لقلبك 

بدون استئذان شعرفك أنت بالحب

فهد\تكفى ياقيس زمانك تصدق عاد والله أنك كاسر خاطري

لافي\خلها على الله الله كريم


متعب\أوف شفيهم تأخروا ياربي مايصير كل هذا عشان تشوف 

شفيها...مافيني صبر..

ماعندي الا أنتظرهم....


غرفة حنين

روابي\حنين حبيبتي خذي شربي المويه

حنين\مالي نفس لأي شي

روابي\على الأقل بللي ريقك

وشربة روابي حنين كأس المويه لأنها ماهي قادره تشربه 

لوحدها..

روابي\انروح الحين والا ننتظر شوي لأن تأخرنا وأخاف الأهل 

يحاتونا 

حنين\أي صح صادقه تأخرنا كثيير

روابي\يلا قومي سمي بالرحمن وغسلي وجهك بالمويه

وأول ماقامت حنين فقدت توازنها وكانت بتطيح الا مسكتها 

روابي

روابي\بسم الله عليك تسندي علي 

وسندتها ومسكتها من كتفها 

روابي\لا لاتروحين الحمام وأنت حالتك كذه أمشي نروح المطبخ

وراحوا المطبخ وغسلت حنين وجهها

ولبسوا عباياتهم وأول ماطلعوافي الحوش شافوا متعب واقف 

ومرتبك 

روابي\متعب يلا 

متعب\انشاء الله

واتوجهوا للسياره وكان طول الطريق ساكتين و كلن شارد 

بفكره

حنين تفكر بحظها العاثر هي مع أخوانها

وروابي مش مصدقه لحد الحين اللي صار 

ومتعب يبي يعرف ايش صار لـ حنين ولا شعوريا رفع راسه 

وشاف بالمنظره عيون حنين

وتمنى أن ماشاف هالعيون اللي تذبح من جمالها وتشكي من 

العذاب وتدمع من الاهات..........

بس أكثر موقف أثر فيه يوم شافها تأخذ منديلها وتمشه على 

عيونها اللي كانت مستلمه للدموع بغزاره

وحنين حست أن في أحد يطالعها فارفعت راسها وشافت متعب 

يتأمل فيها

ارتبكـت كثيير ونزلت عيونها على طول

وهو الخبل ماحس فيها الا لمن نزلت عيونها وعظ على شفايفه 

ندم لأن شافها بالمنظره


وأخيرا وصلوا البيت


وطلعوا من السياره وظل متعب في السياره عشان يدخلون 

البنات قبله

وقبل ماتدخل حنين البيت مسكتها روابي

روابي\حنين تكفين هدي ولا تبينين شي

ومشي دموعك وجهك صار أحمر من كثري البكي

حنين\والله..............

ياويلـي أكيد الحين بيكشفون أني أبكي

روابي\أنت بس خليك عادي وسولفي ولا كأن شي صار طيب..

حنين\مشكـوره مشكـوره ياروابي كثيير والله بدونك ماكنت 

أدري شسوي

روابي\لاياحنين حناخواتك وأكثر بعدوأنت عزيزه وغاليه اما اذا 

أنت معتبرتني شي ثاني فـ..

وقاطعتها حنين وقالت\لا حرام عليك ماتتوقعين قد ايش أنا أعزك 

وربي الشاهد أن معزتك مثل معزة العنود

روابي\تسلمين حبيبتي أقول مو كأن نسينا الشعب الكريم وقمنا 

نهذر

حنين بابتسامه\ أي والله صادقه نسيناهم

روابي\اي كـذه ابتسمي تبتسم لك الدنيا يعل هالأبتسامه دايمه 

يارب

حنين\اي واضح تبتسم لي الدنيا
أقول بس خلينا ندخل أكيد الحين 

يحاتونا

روابي\يالله

ودخلوا البيت وخذوا لهم كم كلمه عالطاير من الموجودين 


يعني مثل 

تأخرتوا! وش تسون هالكثر في البيت!ليه ماتصلتوا عشان 

نطمن عليكم!ومره ثانيه لا تطلعون الا بشورنا........يعني مثل 

هذا الكلام

بس كان في قلب حاس من الموجودين أن السالفه كذب في كذب

وأكيد في سبب قوي يخلي حنين تروح البيت وهذا القلب كان أم 

حنين لأنها عارفه بنتها عدل وأكبردليل أن وجها كان متغير 

مش حنين اللي كانت موجوده قبل ماتطلع من البيت أكيد فيها

شي...

وبعد ماجلسوا شوي الحريم حطوا العشاء وتعشوا وبعدها كل 

واحد راح بيته 


ياترى 
ايش راح يصير لـ حنين ؟؟
والعنود بتحس بـ لافي؟؟؟
وأم حنين بتسكت عن الموضوع؟؟
ومتعـب وش سالفته ؟؟


الجزء الثامن

**سيارة لافي**

:والله لأذبحها بذبحها (ايش وراك أذبحـها لكن فيها أعدام

: خـلاص طفـح الكـيل (صحيح مادريت مسكه عاد لايطيح)

:من متى هي تتجاهلني وتـركب مـع أحد غيـري (من زمان بس 

ماأنت حاس )

:شكــلي بمـوت ناقـص عمـر أنا (ماأحد يمووت ناقص عمر)



هذا الكلام كان يدور في راس لافي لأنه العنود ماركبت معه...

وركبت مع أبوه.....

يوم وصلت أم حنين البيت مع عيالها وأول شي سوته حنين دخلت

غرفتها وقفلت على روحها الباب


أم حنين\ العنودشفيها أختك

العنود\هـا .....................مـافيها شي..

أم حنين\العنود ماني بـسمر تقصين عليها بكلمتين قولي شفيها أختك

العنود\يمـه حبيبتي قلبي أنت ..........والله مافيها شي حنين..

أم حنين\متـأكده؟؟

العنود\أيه متأكده 

أم حنين\طيب بروح أشوف شفيها 

العنود\لالالالالا يمه مالاداعي أكيد هي تعبانه شوي وتبي ترتاح

أم حنين\لا لازم أشوف بنتي مايهدى لي بال ألا لمن أشوفها..


وفعلا طقت أم حنين الباب على حنين 

حنين\منوا؟؟؟

أم حنين\أنا أمك حبيبتي فتحي الباب

حنين\انشاء الله

وفتحت الباب حنين

أم حنين\حنين شفيك تعبانه؟؟تبين تروحين الطبيب..

حنين\لا يمه بس صداع خفيف وبيروح

أم حنين\مدري ليه حاسه أنك فيك شي ثاني ...قولي لي حبيبتي أنا 

أمك..

حنين\ يا يمه صدقيني لو فيني شي كان قلت لك من متى وأنا أخبي 

عليك شي!! أصلا كل أسراري عندك...

أم حنين\متـــأكده...

العنود\أيه والله أنها متأكده..

أم حنين \بسم الله من وين أنت دخلتي؟؟

العنود\من أختراع سموه الباب

حنين وامها قاموا يطالعون العنود وودهم يذبحونها لأنها فاضيه جدا 

العنود\شفيكــم تطالعون فيني كذه كأني ماكله حلالكم!!

طبعا حنين ماله خلق لأختها ومزحها البايخ فاتجاهلتها وماردت على

سؤالها

حنين\يمه عاد خلاص لاتحاتين صدقيني مافيني شي...روحي نامي..

أم حنين\طيب خلاص بصدقك مع أني لحد الحين مش مقتنعه بجوابك 

ويالله بروح أنام ....
لاتنسون أقرو اية الكرسي قبل ماتنامون

وتصبحون على خير

حنين+العنود\وأنت من أهل الخير

حنين\ويــه الحمد لله أن المسأله عدت على خير والا لو أمي أظغطت 

علي في الكلام صدقيني كنت بخورها وبقول لها
العنود\غريبــه ياحنين ليــه ماتبين تقولين لأمي ؟؟وأنت كل 

أسرارك عندها!!

حنين\الصراحــه ماأبي اقـول لأمي هذه السالفه

كفايه اللي جاها من أبوي 

العنود\بس ياحنين اذا أمي درت أن أبوي جاء راح تزعــل كثيير منك

حنين\لا مستحيل أمي تزعل مني!!

أنا ماقلت لأمي السالفه علشان ماتتضايق 


وبعدين يكفي وحده تتضايق في هالبيت مش لازم كلن ينكد على عمره

خلينا بس ننام بلا هم بلا غم يالله تصبحين على خير 

العنود\وانت من أهله




بعد مرور يومين من الأحداث

جامعة الملك فيصل

كفتيريا الجامعه

مروه\أهليـن وينك امس ادق على تليفونك وكله مغلق؟؟

هيفاء\هلا فيك متى دقيتي علي ماشفت رقمك!!!

مروه\الساعه 1بالليل دقيت 

هيفاء\1 بالليل أنا بفراشي ونايمه من وقت

مروه\غريبه مش من عوايدك تنامين بدري..

هيفاء\أي والله صادقه لكن أمس أظطريت لأنه قبل أمس سهرت مع 

أختي روابي لين الساعه 3 الفجر على قولتهاأنها بكره بتروح الرياض 

وماتدري متى بتشوفنا مره ثانيه وتبي تعوض...

وأمس نمت على طول 

بعد ماراحت لأني ميته تعب..

مروه \اها الله يخليكم لبعض.........أقول هيفاء

هيفاء\نعم 

مروه\أممممم تـرى بعض الناس يسلمون علـيك كثييير

هيفاء\مين تقصدين؟

مروه\علينــا تسوين نفسك ماتدرين هـا

هيفاء باحراج\صدقينـي مدري منوا !!

مروه\خلاص مالا داعي أقول مادامك ماتعرفين..

هيفاء وشوي بتموتها\على راحتك متى مابقيتي تقولين قولي...

مروه\ طيب يلا مع السلامه السواق ناطرني بره

هيفاء \انتظري بروح معك لأن أكيد أخوي الحين وصل

لبسوا البنات عبيهم وطلعوا بره عند المواقف وشافت هيفاء أخوها فهد

وسلمت على صديقتها وركبت السياره

هيفاء\السلام عليكم

فهد\ وعليكم السلام بنت حلال والله توني بدق عليك الا وأنت طالعه 

هيفاء\أيــه شفت أنا دايم أدور على راحتك قلت لازم أطلع حرام 

أخوي يجلس5دقايق في الحر

مش أنت مره مش هامك الا نفسك اذا تأخرت على محاظرتك!!!

فهد\أقــول بس أكريمنا بسكوتك أنت مره مصدقه نفسك عطيناك وجه 

زياده عن اللزوم

هيفاء\ياحسرتي الناس حسديني على هالــ فهد خلي يجون يشوفون 

هالأخو !!

وينــك بس يامتعب ياللي مافي مثلك بهاالكون مش أنت عفانا الله !!

وظللوا كذه في خناق ومناجر لحــد ماوصلوا البيت وتفرقوا...

(بيت بو حنين)

أم حنين\أقول حنين تراني قلت لـ لافي اليوم يوديكم السوق لأنه مابقى 

شي على عزيمة عمكم ...

حنين\زين قلتي له لأني كنت بقولك اليوم نبي نروح االسوق حق 

العزيمه

عمر\ يمه الله يهديك بدال ماتقولين كل مره لـ لافي أو خالي يوصلنا 

مكان خليني أطلع ليسن وأسوق سيارة أبوي اللي موقفه بره الشارع 

أم حنين\أيــه أصلا أنت هذا اللي تبيه تطلع ليسن بس مستحيل أخليك 

تطلعه وأنت بهذا العمر مجنونه أنا أخليك تسوق ...تبي تجيب لي 

الجلطه!! 

حنين\تصدقين يمه والله صادق في كلامه والله أني متفشله من خالي 

من كثر طلباتنا اللي ماتخلص!!

أم حنين\ لا عادي خالك مايقصر معانا...

حنين\أدري يمه ..أدري أنه مايقصر بس حتى ولو ياوجه أستحه

أحراج !!والله ثقلنا عليهم!!

أم حنين \يعني ايش قصدك أنت تبيني أطلع ليسن لأخوك!!!

حنين\يعنــي !!مش الحين اذا كبر شويه ..أو على الأقل نطلع له 

ليسن الحين أحتياط ماتدرين يمكن نكون محتاجين سياره لشي 

ضروري ومافي أحد موجود يودينا..

أم حنين\طيب خلاص خلوني أفكر ...

عمر\ عــــاشت أختي والله أنك أروع وأحسن أخت في الدنيا من 

قدي بطلع ليسن ...

أم حنين \أقول لاتفرح كثييير أنا قلت بفكر يمكن ماأوافق..

عمر\ عادي يمه المهم أن أنت ماعارضت الفكره وانشاء الله مع مرور 

الأيام بتقتنعين... 

طبعا كل هالمناقشات و هالكلام ينقال لكن في وحده مش حاسه باللي 

صاير!! من أول ما عرفت أن لافي هو اللي بوديهم وهي البنت محتاسه 

وسرحانه في عالم ثاني عالم وردي مافيه غير هي ولافي 

(بيت بو متعب)

:متعـــــــــــــب 

متعب\لا رد...............

هيفاء \متعب متعب 
متعب صحى من سرحانه \بسم الله شفيك تصارخين فقعتي أذني 
بصراخك هذا!!!

هيفاء \أنا اللي ايش شفيني والا أنت اللي جالسه أكلمك من فتره وأنت 

سرحان والله يعلم مين اللي تفكر فيه..

متعب\أنا سرحت !!متى!!!

هيفاء بلهجه لبنانيه\ من زمــــان واللي ماأخذ عقلك يتهنابوا !!

متعب وضحك\الله يقطع بليسك...عليك حركات تخلي الأنسان غصب 

طيب يضحك...

هيفاء\أصلا أنا لو فارقت هالبيت وتزوجت راح تمووتون من الصياح 

ويمكن بعد تنتحرون 

تدري بعد ياأخوي فراق هيفاء صعــب جدا صعب

متعب\اهي اهي اهي لالالالالالا تكفـــين لاتبكيني تراني ماني ناقص 

فراق وعذاب كفايه اللي فيني

هيفاء مستغربه\نعم نعم دكتور متعب!!!أي فراق وأي عذاب لا يكون 

الأخ يحب وأنا مدري!!!

متعب\أي حب وأي خرابيط أنت ووجهك !!

هيفاء\أجل أيش قصدك بهالكلام!!

متعب\أي كلام!!

هيفاء\كلام الحب والعذاب كلام المحبين ياأخي العزيز...

متعب\أقول بس اللي يجلس جنبك يستخف وتصيبه حاله هستيريه 

خليني أروح مع صديقي أحسن لي...

هيفاء\ايــه أيــه تهرب هذا أنتوا ياالشباب اذا مسكنا عليكم شي 

وخصوصا في هالأمور تتهربون.....

متعب قام يطالع أخته من فوق لا تحت بنظرات كبرياء واستخفاف 

وبعدها طلع بره البيت..

(بيت بو حنين)

عمر وهويصارخ\حنيـــن العنـــود يالله بسرعه الولد ينتظركم 

بالسياره

عمر\حنيــــن العنـــود يالله 

حنين\زيــــــن زين هذا حنا جينا لاتصـــارخ....

عمر\ وين العنــود؟؟

حنين\الحين بتخلص أمش نسبقها 

عمر\وسمر بتروح !!

حنين\أكـــيد بتروح.... يالله سمر

عمر\طيب يالله أمشوا 

وركبوا السياره 

عمر قدام وريم ورى أخوها وحنين جنبها وبعدها سمر...

العنود\ياويلي لا يكون راحوا عني 

وراحت تدور البيت كله وماشفتهم 

وشوي بتصيح العنود\لا حرام عليهم من جد شكلهم راحوا


سيارة لافي

حنين\ شفيها تأخرت كل هذا لبس 

عمر\والله أختك هذه دلوعه كثيير من زمان وحنا ننتظرها وهي الانسه 

لسه ماشرفت...

ريم\عادي يمكن أنشغلت في شي ضروري 

لافي في خاطره (لهـدرجــه!!!! لا ماصدق العنود فيها شي!! معقوله 

أنا بالنسبه لها ولاشي !!حتى مش راضيه تطلع بدري!! أووووف لين 

متى هالغموض يالعنود!!! تعبت والله تعبت)

وأخيراا شرفت الانسه العنود
العنودوهي منحرجه\السلام عليكم 

الجميع\وعليكم السلام

حنين\ليــش تأخرتي؟؟

العنود\والله مدري طلعت من الغرفه وماشفتكم فكرتكم رحتوا عني...

ريم\شخبارك العنود...

العنود\تمـــام أخباري حلوه ..وأنت شلونك...

ريم\أنا منيحه عال العال..


لافي(خلاص مش قادر أستحمل هي عايشه بفرح وسعاده وأنا الحمار 

اللي خايف و متوله عليها !!حتى ولا سألتني عن أخباري !!والله 

مصدق نفسي كثثير هي أصلا تدري أني بالوجود أصلا!!)

وحط أغنية خالد عبدرالرحمن وواضح أنها للــ العنود لأن كل 

الموجودين يدرون بحب لافي للعنود


ليش أنت مبعد عن عيوني ومجفني
يانور عين بشوفك كنت تحليها
حتى أتصالك وصوتك منقطع عني
وأعد الأيام ليت تعود لي فيها...

أن كنت زعلان ياكل الغلا مني
مجبور أراضيك وعيونك أراضيها
وأن كان قصدك بهالفرقا تعذبني
ياكيف تتعب حياتي وأنت راعيها.....

أرجوك طمن شقا نفسي وطمني
أشغلت روحك بغايبك عنها يشقيها
تعبت أحاتي وأسأل عنك لكني
مالقى جوابا لأجل نفسي أهنيها....

أطلب من الله عسى أنك دوم متهني 
في دارك اللي يلاهي بك مهنيها
وعساك دايم في قلبي تحسن الظني
ياشمس داري وبدر في لياليها...

وبعد ماخلصت الأغنيه تكلمت ريم

ريم\ياعيني ياعيني على الحب وسنينه..

يضرب الحب شو بيذل....

وكلهم قاموا يضحكون عليها أما العنود ودها تذبحها لأنها فهمت 

قصدها...

عمر بابتسامة خبيثه\متــأكده أن الحب يذل يـــاريــم!!

أتفاجأت ريم من كلامه وأستغربت أيش قصده!!!معقولــه يبادلني 

نفس الشعور!!لالالا أكيد مش قاصد الكلمه اللي قالها..

كل واحد في السياره سارح وشارد بفكره واحساسه كلن يفكر لبعيد 

مكان بعيد جدا وهذا المكان بالذات صعب الوصول له...بس أكيد في حل 

وفي ألف طريقه للوصول ...لايأس مع الحياه ولا حياه مع اليأس 

وأخيرا وصلوا المجمع ...

لافي\وصلنا تفضلوا يا اّنيساتي الصغيرات...


(سيارة متعب)

من أول خفقه بصدري..
وأنـــافيك أرسم الأحلام..
من أول طاري الأشــواق..
كنـــت أنــت أول أطيـافي.....

متعب\ياربـــي أحس راسي بينفجر من كثر التفكيــر معقوله أنا 

أهتم وأشتاق..معقوله أنا أحب ..معقوله أثرت فيني هالكثر!!طيب أنا 

ماشفتها !!بس بس شفت عيــونها 

آآآآآآآآآآه ياعيونها من جد ذابحتني عيونها!!

لهدرجه عيونها فضحتها !!عيونها كلها ألـــــم وعذاب 

هالعيون كثييير شدتني مدري ليه!!يمكن لأنها غير ...غير عن البنات 

كلهم الي أعرفهم..

أصلا كل المواصفات اللي كنت أبيها في البنت اللي بتزوجها فيها




شفيني قاعد أخربط!!!!! أقول كلام مش مفهوم!!لا وأتكلم بعد عن 

الحب!!هاهاها

مالت علي!! أنا رجال شكبري وأحب!!توها تطلع سوالف المراهقه!!

هزلــت والله...

في المجمع

دق تلفون لافي وكان المتصل فهد

لافي\عمرخلك شوي مع البنات أنا عندي مكالمه وبجي

عمر\أوكــي

العنود\عمــر تعال شوي

العنود\شرايك !! مين أحلى البدله الحمراء والا البدله الزيتيه

عمر\أنت شرايك

العنود\ريم تقول الحمراء أحلى وانا الصراحه محتاره بين الثنتين!!

عمر قام يطالع ريم بنظرات غريبه حتى هي مافهمت ايش معنى هذه 

النظرات...

عمر\أكيــد اللي قالت عنه ريم خذيه.....تدرين ليه؟؟؟


العنود\ليه؟

عمر\لأن كل شي من ذوق ريم حلو................. مثلها

ومشىبسرعه قبل مايسمع ردهم

العنود\أحلـــى حركاااااااااااااات أنا الصراحه ماأقدر على الغزل اللي 

عيني عينك

العنود\ريم




ريم\....................

العنود\ريـــــــــــــــــم ياهــــوا

ريم\العنـــود

العنود\نعم

ريم\ايش ماكل أخوك اليوم على الغدا!!

العنود\عااادي مثل ماكلنا حنا............ليش السؤال!!

ريم ببلاهه\..........لا ولاشي

العنود\طيب يلا وش أختار أنا الحين أحترت أكثر من أول

ريم\شوفي خلينا نروح محلات ثانيه واذا ماعجبك شي نأخذ البدله 

الحمره أوكــي

العنود\طيب يلا................................... بس وين حنين؟؟

ريم\شوفيها ورانا..........

العنود\أمشي نروح لها

العنود\ها حنين لقيتي شي ...

حنين\لالسه يالله نطلع




لافي\مــــــــرحبا

فهد\هلا وغلا شلونك؟؟

لافي\تمــام وأنت؟؟

فهد\أنابخير وينك؟؟

لافي\أنا في الراشد

فهد\يالخاين!!ليش ماقلت لي!!

لافي\لأنــي مع الأهل.......والعنــود معانا 


فهد\أحلـــــــــــف

لافي يبتسم\واللـــــه

فهد\أكيد مستانس صح!!

لافي\أيـه مررره مستانس

فهد\وش فيك تقولها وانت مالك نفس!!

لافي\خلها على الله ياأخوي ....المهم ماأطول عليك بروح أشوف أيش 

صار عليهم

فهد\أوكــي أذا فضيت دق يالله مع السلامه.

لافي\حيــاك مع السلامه


راح لافي عند البنات 

لافي\ها خلصتوا؟

ريم\لافي تعبت شرايك نشرب شي؟؟

لافي\يعني خلصتوا؟؟غريبه

حنين\لا لسه باقي العنود ماشرت 

لافي\ليه ماعجبك شي!!

العنودمستحيه\لا لسه

ريم\العنود ذوقها صعـــب

لافي أكتفى بابتسامه وقال في نفسه أكيد هذه العنود في كل شي صعبه 

الله يعيني عليها 

حنين\طيب أسمعو نشرب شي بعدين نرجع نكمل مشترى


وفعلا راحوا كافي جلسوا البنات والأولاد في طاوله وحده

لافي\يلا بنات وش تطلبون؟؟

عمر\لايكون حاذفني من القائمه!!

لافي\لا حشى ...بس ليدي فيرست

عمر\اها طيب ياليدي فيرست وش تطلبون...

حنين\أنا أبي موكا

ريم\وانابعد

لافي\وأنت ياحلوه (يقصد سمر)

سمر\أنا أبي حلاوه

لافي\حلاوه طيب حبيبتي بشتريلك حلاو بس ماتبين تشربين شي؟

سمر\أبي عصير فراوله
عمر\من وين بنجيب لها عصير فراوله

حنين\خلاص اطلب لها شوكلاته بالحليب ساخن هي تحبه

لافي\وأنت يالعنود؟؟

ريم\العنود ماتحب الكوفي

لافي مستغرب\يعني ماتبين شي

العنود\لا مشكــور ماقصرت

لافي\على راحتك.........

لافي\يالله عمر تعال معي...



حنين\شفيك ماطلبتي شي ثاني

العنود\أحراج

حنين\عادي من ايش منحرجه !!

ريم بصوت واطي\لازم تنحرج من خطيب المستقبل أجل تبينها من 

الحين تقول طلباتها !!لاحقه البنت......

والكل ضحك عليها حتى سمر اللي ماتدري شسالفه ضحكتك عليها 

(الحشر مع الناس عيد) 

وجابوا الشباب الطلب وسمعوا ضحك البنات

لافي\شفيكم تضحكون ضحكونا معاكم

ريم\أقول يالعنود؟

العنود\ياويلك والله لأذبحك

عمر\شسالفه!!

ريم \لاخلاص مش قايله.........أخاف تذبحني العنود

حنين\أقول بس أشربوا بسرعه خلونا نخلص أغراضنا........



الرياض

شقة روابي

نايف\روابــي شفيك 

روابي\مافيني شي

نايف\لاوالله مبرطمه والبوز ممدود شبرين والوجه كئيب وتقولين مافيك 

شي!!

روابي\نايف ممكن اطلب طلب

نايف\ياعيون نايف انت تامرين امر

روابي\الصراحه اشتقت لأهلي وودي أشوفهم

نايف\أكيد تضحكين صح؟؟

روابي\لا والله من جد أتكلم ......

نايف\توك شايفتهم من قبل كم يوم

روابي\شسوي بعد هذيلا أهلي 

نايف\طيب وأهلي مش أهلك....

روابي\طبعا أهلي ......طيب حتى أنت عندك أهل في الشرقيه أشرايك 

ننقل هناك...

نايف\لا أنا عندي فكره احسن

روابي\ وش هي بسرعه قــــول...

نايف وهو ماسك ضحكته\شرايك نسكن في الأحساء مابين الرياض والخبر

روابي وهي مره معصبه\تستهبل أنت!! ولاتسكتني بكلمتين.. 

نايف\شسوي بعد فيك .قلت يمكن الطف جو الكآبه وانت بعدالله يهداك 

كيف أترك أهلي وشغلي!!

روابي\اووووهوا خلاص سكر السالفه...

وبعد دقايق

نايف\أقول روابي..

روابي وهي معصبه\هــا

نايف وهو رايق\شكلك يضحك وانت معصبه...كل يوم عصبي


روابي\سخيـــف وربي سخيــف بروح أشوف العيال أحسن لي....



في المجمع

حنين\العنود ماصارت ...خلتيني أدور معك و أنسى أشتري لــ سمر 

العنود\طيب شسوي مالقيت شي حلو

ريم\خلاص حنين روحي شوفي شي لــسمر وأنا هنا معها 

حنين\طيب بخلي عمر يجي معي...

لافي\روحي ولايهمك

حنين\ وبسرعه ترى مافي وقت

ريم\طيب يالله روحي واحنا معنا لافي

العنود بصوت واطي\لالالا وش لافي أنت بعد

ريم\أقول أسكتي بس ضاع الوقت على دلعك الزايد

العنود\الله شوفي الفستان الفيروزي المعروض في zara روعه

ريم\وينــه ماشوفه!!

العنود\أمشي نروح له

ريم\ أنتظري ..........لافـــي لافــي 

لافي\هلا 

ريم\تعال بنروح zara

لافي\يالله

وراحو المحل ودخلوه وطلعت العنود الفستان

و هذا الفستان ممزوج بلونين ذهبي فيه لمعه مع فيرزي و كــان 

جنان بس مشكلته قصير مررره من تحت وله أكمام بس مقطعه يعني 

مالها داعي

لافي\العنود أنت من صجك بتشترين هذا!!

العنود\أيه أيش فيه مش حلو

لافي وبدى يعصب\حلــو بس مو كأنه قصير شوي

العنود ومستغربه من عصبيته\عــادي مش مهم

لافي\قولي والله مش مهم!!!

العنود\والله شفيك

ريم\مافيها شي لافي ليش معصب هي رايحه عزيمه كلها حريم

لافي\وليه ياآنسه ريم عادي عندك تلبسين هذا اللبس؟؟

ريم\مافيها شي قلت لك العزيمه كلها الحريم 

لافي وحاول يهدي أعصابه\اللهم طولك ياروح

لافي\ العنود لاتشترينه

العنود\ليـــش

لافي\بس ماأبيك تلبسينه

ريم سحبت أخوها على جنب عشان ماتسمعهم العنود

ريم\لافي شفيك!!!! ليه ماتبغاها تشتريه

لافي\يعني ماتدرين ليه!!

ريم\لا مدري !!

لافي\مش مهم أفسر أكثر بس أنا ماأبي أحد بشوفها بهالفستان فهمتي 

الحين

ريم وفيها الضحكه\أهـــا قول كذه من زمان وفكنا ليه اللف 

والدوران..........قول أنك تغار!!

لافي\أيه أغـــار عندك مانع

ريم\لا ماعندي مانع

ريم\والحين ايش نسوي

لافي\مدري تصرفي !!

ريم\طيب تعال معي

لافي\وش بتسوين!!

ريم\أنت تعال ولايهمك

لافي\طيب نروح معك وأمرنا لله

العنود\وين رحتوا !!

ريم \ولا مكان ها شرتيه!!

العنود وهي زعلانه\لا مالقيت مقاسي

لافي\الحمدلله

العنود\مستانس الحين!!

لافي\أكيـــــد مستانس 

ريم \خلاص اسمعي مافي الا نشتري البدله الحمراء

العنود\يالله أمرنا لله

وراحوا للمحل وشاف لافي البدله الحمراء

هي صح شوي ضيقه البدله وأكمامها قصيره شوي بس على الأقل 

أحسن من الفستان اللي مره عاري

لافي\أيه هذه حلوه

العنود طبعا مستغربه كثيير من لافي بس ماحبت تبين!!و قالت أكيد 

بطلع الجواب منه يوم من الأيام أو من أخته !!


تتوقعون ايش راح يصير بيت عمهم؟؟؟
والعنود بتسأل لافي عن سببرفضه للفستان؟؟
ومتعب بتتطور مشاعره؟؟


الجزء التاسع

(بيت العم عبد الله)بو فيصل

الصاله

:ســـــــــــــــوزان ســـــــــــوزان


ساره\ماتسمعين صمــخــه!! أمـــــــي تناديك!!

سوزان\أوهـــــــــــــــــــوووووووا زهقتيني ترى أنتي ويا أمــك!! كله صراخ وازعاج محد يرتاح 

في هالبيت!!!!أوووووووووووف

وطلعت من الصاله

أم فيصل\ســاره وين أختك !!

ساره وحبت تستر على أختها\آه.............أختي جاتها مكالمه وطلعت تكلم فوق بدارها

أم فيصل\طيب حبيبتي تكفين دقي على المطعم اللي حجزنا فيه البوفيه 

ساره\ليه يمه !!

أم فيصل\ بأكد الحجز وعندي اضافات بضيفها للعشاء أخاف مايكفي

بعد تدرين اليوم عازمين عمامك كلهم !!

ساره\انشاء الله.......

كلمت أم فيصل المطعم وتفاهمت معهم وأكدت الحجز وبعدها سكرت

:HI Every one!!!

ساره\وعليكم السلام ورحمة الله وبركاته

خالد\حلفي مادريت!!

ساره\شسوي لك بعد ياأخوي قلت أذكرك بالسلام يمكن نسيته

خالد\مابقى الاأنت يالمفعوصه تعلميني السلام

ساره\أحترم نفسك أنا أختك اللي أكبر منك

أم فيصل بعصبيه\بـــــــــــــــــس!!!!!!!!! خلاص على الأقل حسوا أني موجوده مابينكم 

خالد\ MOTHER TIKIT EASY لاتعصبين ريلاكس 

:أفــا مين معصب أم فيصــل

خالد\أوه أوه فيصل جاء

ساره\كملـــــــــــــــــــــــــــــــــت

أم فيصل\هلا فيصل متى جيت من البحرين!!

فيصل\ توني الحين جاي 

فيصل\عاد اليوم الجمارك مرررره زحمه كلها عوائل عشان يقظون الأجازه فيها

خالد\وأنت كل يوم طاق لك البحرين!!!! ياأخي أتوقع لو أشوف الجواز حقك كله البحرين 

ختم حق رده وختم حق روحه

فيصل\شسوي بعد ياأخوي الصغير مشاغل....

ساره\أيـــــــه واضح!!!

أم فيصل\هذا الشبل من هذا الأسد

فيصل\شقصدك يمه!!!

أم فيصل\أنت فاهم شقصدي!!!!!!!!!!


وتركت أم فيصل الصاله لعيالها وطلعت لغرفتها


خالد\أشرايك تأخذ لك جواز بحريني!!صدقني بترتاح...

فيصل\أقول بس أسكت عطيناك وجه زايده اليوم ...........شوف نفسك أول بعدين تكلم!!!

وهذه عايلة بو فيصل أخو بو حنين وبقولكم نبذه عن كل شخص

بو فيصل\رجال شري لأبعد الحدود زي أخته حصه وعلى قولة أم فيصل هذا الشبل من هذا 

الأسد معناها أن بو فيصل كان كثيير السفرات ولحد الان

ويمتلك أكبر شركه للعقارات بالشرقيه هو مع أخوه عبد الهادي وعلى كثر ماله فهو أنسان 

طماع حقود خبيث....

أم فيصل\حرمه طيبه مره وعلى نياتها وكلمه توديها وكلمه تجيبها 

ساره\بنت هاديه وحبوبه مثل أمها وهي أحسن وحده في البيت عمرها 25سنه غير متزوجه

فيصل\الولد البكر ويشتغل مدير ماليه في شركه من شركات أبوه عمره 24 سنه

انسان أناني ومتكبر ومغرور جدا وكثييير السفر والله عطاه الجمال هو مع أخوه خالد عكس 

أخته ساره كانت جدا عاديه لكن سوزان كانت ملامحه ناعمه وحلوه

خالد\طالب في جامعة الملك فهد تخصص ادارة أعمال سنه ثانيه عمره 22 سنه أنسان 


مستهتر وتافهه جدا ماعنده الا ملاحق البنات في المجمعات ومغازلتهم 


سوزان\طالبه في ثالث ثانوي وشكلها ناويه تعيد السنه عمرها 19 سنه وتمتلك طبايع 

أخوها فيصل الشينه متكبره وشايفه نفسها و مغروره جدا ومدلعها أبوها كثيير

ميس\أخر العنقود عمرها 5 سنوات


بيت بومتعب

هيفاء\الــو 

حنين\منــوا

هيفاء\أفـــا ماعرفتيني ياحنين

حنين\هــــــــــيــــــفــــــــــــــاء هلا والله 

هيفاء\أهلين شلونك حبيبتي!!

حنين\تمام وأنت شلونك وشلون الوالده عساه طيبه !!

هيفاء\الحمد الله بخير تسأل عنكم كثيير والله 


حنين\تسأل عليها العافيه أنشاءالله

هيفاء\أقول حنونه العنود جنبك!!

حنين\ أيه لحظه هذه وياك يالله مع السلامه

هيفاء\مع السلامه

العنود\هلا بأحلى هيوفه بالعالم

هيفاء\هلا العنود شخبارك !!

العنود\الحمد لله مانشتكي بأس..........الا بسأل ايش سبب الأتصال المفاجىء


هيفاء\بـــــــــــــــــــــــــــس متولهه عليك حرام!!شفتي أنا اللي دقيت عليك وسألت مش أنتي 

ياشينه

العنود\لا عاد هالمره ماأقدر أتكلم ألانسه هيفاء أتكرمت وكلمتني ماأقدر الصراحه على 

كرمك وتواضعك ....

هيفاءبلهجه مصريه\طبعا ماتقدريش ياأختي!!!!!!!!! أنا هيفاء والأجر على الله

العنود\أمووووووووت أنا على اللي يتكلمون مصري

هيفاء\يلا عاد ماأطول عليك خذتي من وقتي الكثيير!!!

العنود\لا والله ومين تكونين حضرتك!!!

هيفاء\أوهووووا ماسرع نسيتي .............أنا هيــــفــــــاء

العنود\هاهاهاهاهاهاهاهاهاهاهاهاهاها صح نسيت هيفاء والأجر على الله

هيفاء\يالله عاد مابقى الا أكلم بنات الثانويه ...........هزلت 

العنود\تكفـــــــــــــــــــين مدري مين اللي كان قبل سنتين في الثانويه!!!

هيفاء\أي والله ذكرتيني بالماضي الأسود أيام الثانويه العامه

أمحق أيام ....

العنود\الله يرحمها..........

هيفاء\منوا؟؟؟

العنود\أيام الثانويه ...........

هيفاء\أيه والله الله يرحمها................يالله عاد بلا هذره زايده وسلمي على الوالده 

وحبي راسها..

العنود\ليه بعد أحب راسها !!!

هيفاء\تدرين حررركات عشان أضمن المستقبل...

العنود\أي مستقبل!!!

هيفاء\أيش شفيك أنت بعد ماتفهمين خليك معي على الخط

العنود\والله مافهمت!!

هيفاء بلهجه طفوليه\الصراااحه أنا حاطه عيني على أخوك عمر بس لاتقولين لحد عشان 

كذه أسوي نفسي حرمه سنعه قدام أمك..........

العنودوانفجرت من الضحك\هاهاهاهاهاهاهاهاهاهاهاها حسبي الله على بليسك 

هاهاهاهاهاهاهاهاه بموووووت حرام عليك هاهاهاهاهاي

العنود\ الله يقطع ابليسك دمعت عيوني لا تسمعك بس ريم والله تذبحك

هيفاء\ليه!!!!!!!!!!

العنود\أنا احس أنها تحبه وهو بعد أحس أنه يحبها

هيفاء\ويــــــه ضاع عريس المستقبل 

العنود\ماعليش حبيبتي دوري لك على واحد غيره

هيفاءوتسوي نفسها تصيح\اهيى اهيى اهيى هذا الدنيا أخذ وعطا شسوي برضا بنصيبي 

.......................يالله خلاص ياويلك أن دخلتي في سالفه ثانيه بسكر الحين

العنود\أوكــــي حبوبه سلمي على الوالده مع السلامه

هيفاء\يوصل مع السلامه

بعد ماسكرت من هيفاء


العنود\ياربي أحراج....كل ماأتذكر سالفة لافي أمس بالمجمع أموووت من الفشله

عاد أنا الغبيه مافهمت شي الا لمن قلت لأختي حنين وردت علي بجواب

مقنع بس معقوله 

لهدرجه....يغـــ....ياربي والله حتى أستحي أقولها 

لكن يوم رحت أعيد اللي صاربالمجمع عرفت أن مئه بالمئه أنه..........يغــــ ار


ياويلي أنا على اللي يغارون علي


لا وبعد يلوموني ليه أحبه...........أحبـــــــــــــــه يانـــــــــــــــــــاس 




(بيت العم عبد الهادي) بو زياد



أنا عيوني على سورك يابنت النور ياعطر الليل وهمس الليل 
أنا فيني الأماني سيل..
أبي تعذرين أحساسي اذا قصرت..
وابي تعذرين لو قصرت في حقك..
او قصر كلامي وماوصف شعوره ..
يابنت النورياعقد من الوله منثور...



كان زياد جالس في غرفته ويسمع اغنية محمد عبده بنت النور

وكان مره سرحان وشارد بفكره بحبيبة قلبه سوزان بنت عمه كان يحبها 

حب عذري حب طاهر 

عفيف من أيام الطفوله لكن أبدا ماحست فيه!!كانت دائما تعتبره مثل 

أخوها!!وكانت تدري 

أن يحبها ويمووت فيها بعد بس أبدا ماتبادله نفس الشعور لأنها تفكر لبعيد 


تفكر بحب 

المراهقه اللي كان عن طريق الأنترينت وهذا الحب تطور لمن 


صارمكالمات عن طريق التليفون 

وبعض المرات تتواعد معاه في أماكن عامه لكن من بعيد يعني بس 

نظرات......

أما الحبيب زياد ايفكر أن سوزان ماتحبه لأنها صغيره على هالسوالف 

مايدري أن ها عاشقه 

وولهانه من الدرجه الأولى...وكل هذا بسبب البيئه اللي عايشه فيها 

سوزان لارقيب ولا 

حسيب كلن لاهي بملذاته .....

وبعد ماصحى من سرحانه لقى أخته جالسه معاه في الغرفه

رهف\مايســـــــــــــــــــــــــوى !!والله ياأخوي مايسوى كل هذا حب 

وهي ماتدري عنك

زياد\مش مهم .................المهم اني أنا أحبها وبس!!

وطلع من داره 


رهف\ويــه مالت عليها من حلاتها عشان يحبها والله مدري ليه أخوي 

يحب هالبزر..فقدتها 

والله!!!




عايلة عبد الهادي 

بو زياد\يمتلك نفس طبايع أخوه الشر عندهم صفه وراثيه ويشتغل مع 

أخوه في الشركه لأن 

الشركه لهم أثنينهم وراثينها من أبوهم

أم زياد\شريه وحقوده وأي شي تشوفه عند الناس تبي مثله يعني 

غيوره من الدرجه الأولى 

زياد\البكر رجال ونعم الكلمه ملامحه حلوه وهاديه وفيه غمزات رهيبه 

ويحب سوزان بنت عمه 

ومهنته طيار لأنه كان يحب الطيران من الطفوله عمره 25سنه

نواف\طالب في كلية التقنيه وهو مع ولد عمه خالد أصدقاء لأنهم 

يشتركون في نفس الصفات 

الشينه عمره 21سنه

مرام \طالبه في كلية الدمام تخصص علمي علم حيوان تحب ولد عمها 

فيصل بس هو ولايدري 

عنها...عمرها 20سنه

رهف وترف\تؤام في سنه ثاني ثانوي تخصص أدبي يدرسون نفس 

مدرسة بنت عمهم سوزان 

يشبهون بعض كثيير وماأحد يقدر يفرق بينهم الا بشامه على يد رهف

اليمنى...عمرهم 

19سنه....

ريان\ثاني ثانوي عمره18 سنه وهو آخر العنقود



بيت بو متعب 

ايه احبك هاذا حظي اللي انكتب **دربي اللي امشيه وادريبه تعب 
ايه احبك وانته في عيوني سهر **وانته وسط القلب حرات وخطر 
بس احبك هاذا حظي اللي انكتب **ودربي اللي امشيه وادريبه تعب 
اشوف الناس في عيوني ومن بدهم اشوفك غير **واحس مثلك فهالدنيا ابد مايصر 






قلبــــــــي يمه قلبـــــــــــــــــــــي !!ماأني قادر!!أحس اني قلبي 

بينفجرمن كثر سرعة نبضاته

هذا أنا بس سمعت أن أختي كلمتها وبغيت أمووت أجل لو أنا سمعت 

صوتها أيش بسوي!!!

وبعــــــــــــــــــــــــــــــــــــــديـــــــ ــــــــــــــــــــــن !!!

وبعدين يعني كل هذا تفكير!! مايصير!!!

متعب!!على أخر أيامك تحب! قويـــــــــه الصراحـــــــــــــــــــــــــــــــه

لا وتكتب شعر بعد!!! ياحليللك تضحك!!

آآآآآآآآآآآآآه نفسي اسمعها أو أكلمها!!بس كيف !!مدري!!

شكله سالفة الكلام غير وراده حاليا!!

ماأستحي قليل الأدب كيف أقول أبي أكلمها!!

لو أنها وحده من خواتي كان مارضيت!!مالت علي

خلاص متعب خلاص حاول تتحكم بمشاعرك على كيفك هي السالفه 

تكلمها!!

هاهاهاهاهاهاهاي توني أدري أن الحب أعمـــــــــى

قال وشوا!!!قال يبي يكلمها قال!!




(بيت بو حنين)

يــارب الله يسهل اليوم مدري ايش بنسوي بيت عمي !! وكيف بيكون 

أستقبال لهم لنا يمكن 

يعاملونا أحسن معامله طبعا هذا بالأحلام او يمكن يتجاهلونا ولا كأنا احنا 

موجودين !!بس 

ليش أعزمونا !!معقوله علشان يبون العايله تتجتمع!!بس الحق ينقال 

مرت عمي هي أطيب 

وحده فيهم!!حتى مكالمتها لأمي كانت محترمه!! يارب البقيه يكونون مثلها!!

بس الخوف كله من عمتي حصه الله يسامحها أكيد بتذبحنا بكلامها 

وبتفشلنا بعد!!! بس أنا 

مستحيل ومن سابع المستحيلات أن أسكت لها اذا أساأت لأمي أو أي أحد من 

أخواني...دائما هالأنسانه نواياها خبيثه جدا وماتدرين ايش تفكر فيه!!

يارب ماتجي وتفكنا من شرها ومن عمايلهاالشينه!! مدري ليش أحسن 

أن 

السالفه الليه مش معديه على خير !!!الله يستر!!

أقوم أشوف اذا اجهزوا أخواني والا لا!!بدال ماأفكر بناس مايستاهلون أصلا 

التفكير فيهم...........


حنين\ها خلصتوا ؟؟

العنود\ايه بس بقى أمي تلبس سمر ونخلص...........

العنود\حنين

حنين\هلا

العنود\خــايــفــه

حنين\سكتي الله يخليك أنا ميته أحس روحي أتنافض من الخوف

العنود\تتوقعين وش بتكون ردة فعلهم اذا شافونا؟؟

حنين\والله مدري يالعنود أحنا ماندري عن أسلوبهم ولا تصرفاتهم وأتمنى من 

قلبي أنهم مايطلعون مثل عمتي الشريه حصه

العنود\عندهم بنات كبرنا؟؟؟

حنين\على حسب علمي أيه.... في بنات كبرنا هم ماشاء الله عيالهم 

واجد.....

العنود\واذا سألوا عن أبوي وش بنقول لهم !!

حنين\لا أنشاء الله مايسألون عنه

العنود\بس أنت تدرين أنه يعرف أحنا بنروح بيت عمي اليوم

حنين\انشاء الله مايجي

العنود\الله يستر

فهاللحظه دخل عليهم عمر وقالهم السياره اللي أجروها وصلت

ونادت حنين أمها وسمر وأطلعوا متجهين لبيت عمهم.........






(بيت بو فيصل)

وكانت العايله كلها مجتمعه حريم ورجال في بيت بو فيصل بس اللي كان 

يفصل بينهم باب 

جراركبير ...........

أم فيصل \مو كأنهم تأخروا !!

العمه حصه\بالطقاق يعلهم مايجون أنشاء الله

أم فيصل \حــرام عليك ليش تقولين كذه 

أم زياد\وهي صادقه ليه أصلا أنتوا عازمينهم من المحبه الزايده مثلا!!!

وحبت تغير الموضوع أم فيصل\ساره حبيبتي دقي الخدم يجبيون الشاهي 

ساره\انشاء الله يمه ............


عند البنات

ترف\بنات تهقون البنات كبرنا

ساره\اي على حسب علمي أنهم في أعمارنا

ترف\شفتيهم!حلوين؟؟

مرام \وععععع أكيد طالعين على أمهم شيون

سوزان\وش دراك أن أمهم شينه؟؟

مرام ارتكبت\بس عندي أحساس


رهف\عندهم أولاد؟؟

ساره\عندهم ولد واحد بس وصغييييير 

رهف\وش فيك تقولينها كذه

ساره\لا عادي....


في السياره

سمر\ماما وين بنروح؟؟

أم حنين\بنروح بيت عمي عبد الله

سمر\مين عمي عبد الله!!

أم حنين\أخو بابا



عمر\أمي وصلنا هذا البيت .......اوه قصدي هذا القصر بيت عمي!!

أم حنين\أيه هذا هو 

العنود\وااااو يجنن من بره

أم حنين\أجل اذا دخلتي داخل وش بتقولين!!

أم حنين\حنين!!

حنين\هلا يمه

أم حنين\وش فيك


حنين \لا.........مافيني شي .................بس .بس .........خايفه كثيير

أم\سموا بسم الله ويالله خلونا ننزل وانشاء ماهو صاير الا كل خير

الجميع\انشاء الله


الجميع قالوا في نفس الوقت انشاء الله لأنهم كانوا من داخل مرره 

خايفين من المواجهه بس كلن 

يبين العكس للثاني عشان يبعثون روح الطمأنينه في نفوسهم......

لكن صعـــــــــب صعب جدا أن يفرض عليك تواجهين ناس وترتاحين لهم وأنت أصلا ماتعرفين شي 

عنهم الا انهم من أهلك 

ماتعرفين وش تقاليدهم ولا أسلوبهم ولا شخصياتهم ولا حتى مين هم !!وايش سبب هالتواصل 

بعد القطيعه!!

لكن الذكي واللبق في تصرفاته هو اللي يعرف كيف يتعامل مع كل 

شخص حسب طريقة تفكيره 

وأسلوبه علشان يوصل للشيء اللي هو يبيه وفي نفس الوقت يسبب الراحه 


والطمأنينه للشخص نفسه

(بيت بو فيصل)

أول مادق جرس الفلــه

نطقت أم فيصل بكلمه وحده بس\وصلـــــــــــــوا

وكان كل الموجودين متحمسين للمواجهه والشماته والتحقييرلكن وفي 

نفس الوقت ودهم يشوفون 

عيال بو حنين اللي ياما سمعوا عنهم.........

طلعت أم فيصل من باب الصاله عشان تستقبل الزوار

وأول ماشافت أم حنين سلمت عليها سلام نقدر نقول أنه حار بعض 

الشيء وبعدها سلمت على البنات

أم فيصل\هلا والله

أم حنين\هلا فيك

أم فيصل \شلونكم وشخباركم أنشاءالله بخير؟؟

ام حنين\الحمدالله الله يعافيج

ام فيصل\حياكم تفضلوا..

أم حنين\الله يحيك

وأول مادخلوا الصاله صار العكس مش هم اللي تفاجئوا بالموجودين 

الموجودين أتفاجئوا بأم حنين وبناتها

المهم بدت أم حنين تسلم على الحريم ويوم سلمت

على العمه حصه مارضت الحقيره تسلم عليها الا بأيدها طبعا أم حنين 

ردت عليها بأحلى أسلوب 

وأحلى طيبه بالعالم .ردت عليها بأبتسامه تحمل طيبة الكون كله.............

(والله

ماتستاهل)

لكن يوم سلمت حنين على عمتها ماسوت نفس أمها 

ردت عليها بنظرة تحدي واستحقار لأن اللي بين حنين والعمه شي خيال 

شي ماينوصف شي خلا 

حنين تجيها حاله نفسيه بسسب عمتها الحقيره اللي ماتخاف من ربها

ومستحيل حنين تنسى الموقف اللي صار بينها وبين عمتها لأن هذا 

لموقف خلاها تصيح بدال 

الدموع دم بسبب ألألم اللي عاشته حنين في هذيك الأيام ...........الله لا يعودها من 

أيام..........



أم عند البنات فشي ثاني تماما شي ماينوصف كل البنات كانوا مسوين 

نفس الحركه

تدرون وش الحركه !!!

كانوا كلهم فاتحين عيونهم و فهم على الآخـــــــــــــــــــــــر  

مش مصدقين ان هذيلا البنات بنات عمهم 

لأن كانت العنود وحنين ماشاء الله عليهم آيـــــــــــــــــــــــــــــــــه في 

الجمــــــــــــــــــــــــــــــــــــــــــــال 

صدق الله يأخذ ويعطي عطى ناس المال والغنى وعطى ناس جمال 

رباني 

هذا طبعا غير كشخة العنود وحنين وسمر اللي غطت على 

القـــــــــــــــــــاعدين كلهم

ابدا ماتوقعوا ان عندهم بنات عم جميلين بهدرجه...............

ترف بصوت واطي جدا\الله ياخذها تجنن

مرام \أسكتــــــــــــــــــي فضحتينا 

سوزان\كأن عمرها ماشافت خير 

رهف\بس والله ماألومها.................انـــــــــــــــــــــــ ا عن نفسي ماني قادره أنزل عيني من 

البنات 

سوزان\الا صح وش اساميهم ؟؟؟؟؟؟؟؟؟؟

ترف\ياليتني أعرف أيش أسم اللي لابسه أحمر تهبل........(.تقصد العنود)

رهف\لا أنا أبي أعرف أسم اللي لابسه وردي شكلها رزه.....................(تقصد حنين)

ساره\شكلكم معجبين يالأخوات!!

رهف+ترف\شكلنـــــــــــــــــــــــــــا كذه


العنودبصوت واطي\أقول حنين 

حنين بنفس الصوت\نعم

العنود\في شكلي شي غلط!!

حنين\ليـــــــــــــــــــــــــــــــه!!

العنود\والله مدري أحس ان في شكلي شي شين

حنين\ليه تحسين بهالأحساس؟؟

العنود\يعني امانه عليك ماتشوفين كيف الجالسين مرصصين عيونهم علينا 

حنين\أي والله في هذه أنت صادقه............



في الصاله الثانيه

خالد\من وين مطلع الأخ هالجمال اللي يشوفه يقول امه ياسوريه أو يا أمه سوريه

نواف\لا عاد تكفا كأنك جبت شي جديد ....ويقلد كلامه اللي يشوفه يقول ياأمه سوريه أو يا امه 

سوريه

خالد\عاد أنت ووجهك خذ وخل من كلامي نصه مش مفهموم

نواف\أحــــــــــــــــــــــــــــــلف

خالد\واللــــــــــــــــــــــــه

نواف\عاد أنت ماتصدق الحلف عندك زي شرب المويه

خالد\طالع عليك ياولد العم

فيصل بصوت واطي\ انت وياه فضحتــــــــــــــــــونا قدام الولد تتساسرون كأنكم عجايز

ريان\أقول عمر أنت في أي سنه؟؟

عمر\أنا في ثاني ثانوي علمي

ريان\تصدق عاد نفسي أنا في ثاني ثانوي علمي

عمر\والله

ريان\أي والله.......... أجل خلاص من اليوم ورايح بنصير أصدقاء 

عمر\ياليت والله........ لأني أنا مفتقد هذا الشيء

ريان\ليه أنت ماعندك أصدقاء بالمدرسه!!

عمر\عندي بس ماتتعدى الصداقه نطاق المدرسه


الجزء العاشر

بيت بو فيصل



ساره\بنات بقولكم شي أسمعوني


ترف\نسمعك تكلمي

ساره\ماتلاحظون أن شكلنا غلط ..احنا في جهه والبنات في جهه ثانيه

مرام \والله اذا مو عاجبينك روحي أقعدي معاهم

سوزان\صادقه مرام اذا مو عاجبينك روحي أجلسي معهم

رهف\وليه أحنا مانجلس مع بعض...مش هم بعد بنات عمنا

مرام\وععععع مابقى الا أجلس معه هالأشكال

ساره\ليه وشفيهم هالأشكال مالهم رب يعني!!


مرام وباستهزاء\انا ماقلت كذه واذا أنت ميته عليهم روحي لهم ماأحد ضربك على أيدك وقالك أجلسي معنا








حنين بصوت واطي\ أقص أيدي اذا ماكانوا يتكلمون عنا.........

العنود وبنفس الصوت\وأنا أقص رجولي الثنتين أذا ماكانوا يحشون فينا

حنين وفيها الضحكه\الحمد لله والشكر علينا كنا بزارين قمنا نقصص بعمرنا 

من الزهق..

العنود\أي والله من الزهق ...اللي يشوفنا يقول كأن حنا جالسين في 

الفصل وداخله علينا موجهه وأحنا عشان مانفشل أبلتنا جالسين مؤدبين

وملتزمين الهدوء ...بس والله المدرسه أرحم من هذا العذاب  



حنين\أقول أسكتي كأن ساره جايه عندنا


وبالفعل ساره جتهم وجلسوا يسولفون شوي مع بعض

وارتاحوا لها وهي بعد ارتاحت لهم كثييير

ساره\بنات شرايكم تجلسون معنا عشان نتعرف على بعض أكثر


العنود\ياليت والله ترانا ميتين زهق

ساره\مدام كذه يالله تعالوا معنا.................


والا حنين عندها راي ثاني

حنين\لا والله مو القصد هذا بس أنخاف نثقل عليكم

ساره\أفا ماهقيتها منك ياحنين.....بالعكس البنات ودهم يتعرفون عليكم


حنين\أوكي يالله




مرام بقرف\ويــــــــــه شكل أختك الخبله بجيب البنات عندنا

سوزان\ياربي لا تقولين تسويها والله أختي صايره شريفة مكه

ترف\وش فيها اذا جاو عندنا بالعكس وناسه

مرام\اسكتي الله يخليك امحق وناسه




ساره\بنات اعرفكم على بنات عمنا

حنين والعنود

الجميع\أهلين

حنين+العنود\هلا فيكم

ساره\حنين العنود هذه أختي سوزان في ثانويه عامه وهذيلا بنات عمي 

عبد الهادي 

مرام في الكليه ورهف وترف في ثاني ثانوي

حنين+العنود\تشرفنا

وساد الصمت بين البنات 

ترف بصوت واطي\ياربي بمووت العنود تهبل

رهف بابتسامه\لا حنين احلى

وحبت ساره تقطع هالصمت

ساره\وش فيكم تبتسمون ضحكونا معكم

ترف\لا عادي نتكلم عن وحده معنا في المدرسه حلوه كثيير والبنات معجبين فيها

العنود\انا مدري ايش في هالبنات على هالأعجاب كل وحده تشوف بنت حلوه 

وشخصيه وتقول انا معجبه فيها والله يضحكون هالبنات

رهف\طيب عادي مافيها شي هذه الموضه هالأيام

ساره\مالت على هالموضه اللي تعرفونها .........أستغفر الله اصلا هذا شذوذ والعياذ 

بالله

مرام تصاصر سوزان\ماقلت لك اختك صايره شريفة مكه..الله يعينك عليها

سوزان\صحيح والله مزهقتني كل ماتشوفني تغط علي ذيك المحاظره الممله

والنصايح اللي ماتخلص




وبعد السوالف والسؤال عن الحال حطوا العشاء وقاموا الحريم يتعشون



على طاولة الطعام

العمه حصه\أقول حنين اكلي حبيبتي شكلك أنت مره ضعفانه..اللي يشوفكم يقول 

ماعندكم أكل بالبيت....

ساره\بالعكس ماشاء الله على حنين جسمها مره روعه كانها عارضة أزياء

حنين حبيبتي خليك كذه دايم لاتزيدين ولا تنقصين

العمه حصه\لايكون حاطينك وكيل على العنود وانا مدري....أو لا يمكن حنين صوتها 

مختفي ..........أكيد مريضه ...شكله ماعندكم في البيت بطاطين ثقيله اذا ماعندكم 

قولي لي وانا أعطيكم....



العمه حصه تفكر ان حنين ماردت عليها لأنها خايفه منها أويمكن مافيها على لسلنها 


بس ماتدري أن هذا الهدوء قبل العاصفه

العمه حصه\ماقلت لكم صوتها رايح فيها من البرد...مسكينه

وهنا حنين خلاص وصلت عندها توها بترد وبتسويها خناقه لكن في شي خلها 

تسكت وترد بصوت هادي ومرتاح وهذا الشي انها شافت وجه امها وهي تطالعها بنظره 

كأنها تترجها أنها تسكت وماتتكلم عشان ماتصير سالفه كبيره





حنين بسخريه وبصوت هادي\تصدقين عاد ياعمتي...ان توقعاتك صحيحه ..أحنا مره 

مساكين!!الأغطيه اللي عندنا يادوووب تكفينا..تصدقين عاد حتى لقمة العيش 

بالمووت نحصلها بعد جهد جهيد وتسد جوعنا

لكن ياعمتي الكريمـــــــــــــه ألف الحمد لله والشكر مستوره والحمد لله 

الله عطنا اهم وأغلى شي في الدنيا 

عطانا قلب صافي وروح طيبه وأي وقت نحس بالخوف والحزن والنقص


على طول نرتمي في حضنها عشان ننسى كدر هالدنيا وهمومها








عطانا ام مافي مثلها بهالكون كله



وأتوقع مهما كانت ملاذ الدنيا كثيير ه وممتعه




أحنا سعادتنا في قلب أمنا الطيب اللي مايعرف الحقد والكراهيه ...........


طبعا العمه حصه حست أنا وجهها مغطوط ولا قدرت تنطق بأي حرف ومره متفشله 

من الكلام اللي ان قال تدرون ليه!!!!!!!!!!!

لأنها تدري أن مستحيل تحصل ربع السعاده والأمان اللي عايشينها عيال أخوها 

لأنها للأسف ماتت أمها وهي صغيره ...

والسبب الثاني أنها ماتزوجت ولا جربت طعم الأمومه ...

وبكذه حنين عرفت كيف تضرب على الوتر الحساس!!!

لكن لا تفكرون ان قلب العمه حصه تأثروالا أنجرح!! لا والله هيهات هذا القلب يتأثر 

وهو كله حسد وحقد وخبث....


أم فيصل\الله يخليها لكم ذخر انشاء الله

أم حنين\ويخلي كل أم لعيالها انشاء الله

أم فيصل\آميــــــــــن

أم حنين\الحمدلله أكرمكم الله

أم فيصل\وين!!ماكلت شي

أم حنين\لا الحمدلله الله يعافيكم ماقصرتوا

وقاموا بعدها الكل..


وبعد العشاء

الساعه:11:1


عند الشباب

خالد\أقول عمر ماتبي تدخل تسلم على عمتي حصه

عمر\الا طبعا أكيد بدخل.........أمممم بس هو في حريم كثيير

فيصل بابتسامةخبث\ليه السؤال .........ودك يعني!!

عمر\لا حرام عليك ليش نواياك سيئه أنا أقصد أني أستحي أدخل على الحريم

نواف\لا عادي تطمن أحنا بندخل معك عشان نسلم

عمر\ايه زين كذه أحسن

فيصل\يالله سرينا

الصاله

فيصل\أحم أحم

سوزان\أدخل فيصل



طبعا حنين والعنود مايدرون ان الأولاد أدخلو ا الا لمن شافوهم وعلى طول حطوا 

الطرحه على وجيهم لكن بعد ايش الأولا د شافوهم وخلصوا ولا أحد نزل عينه عليهم..الا زياد نزل عينه لأنه مش مثلهم عينه زايقه

ملا حظه(البنات ماكانوا يتغطون عن عيال عمهم بس يتحجبون لكن حنين والعنود تغطوا لأنهم يعتبونهم غرباء)





وأول ماشاف فيصل حنين انهبل وتيبس في محله وماقدر حتى يشيل عينه من عليها 

حتى يوم لبست النقاب جلس يطالع فيها وهو مبهت من اللي شافه

وايضا البقيه خالد ونواف أنهبلوا على البنات وعطوا طاف كبير لبنات عمهم الثانين


وبعدها سلموا الشباب على العمه وعلى أم حنين وسلم عمر على عمته حصه وابتسمت 

له حصه بس على طول أختفت الأبتاسامه في وجه العمه يوم تذكرت منهي أمه 

وأخته..

خالد\ها عمتي شخبارك !!

العمه\الحمد لله أنتوا ايش مسوين ياعيالي

الشباب\الحمدلله

العمه\فيصل ..شفيك منت معنا


فيصل\ها ...لا معك عمتي 

العمه\ايه واضح أنك معنابس ترى حنا في الجهه اليمنى مش اليسرى

فيصل وانتبه على نفسه\افا ياعمه أدري أنك هنا كل هالنور وماأحس..مايصير



خالد\يلعنها تجنن ماني مصدق أنها بنت عمي

نواف\فضحتنا قصر حسك صوتك واضح

خالد\يعني تبيني أشوف هالزين وأسكت مستحيل....


العنود\مالت عليهم شوفي كيف يطالعونا اللي يشوفهم يقول عمرهم ماشافوا خير

حنين\كلهم كوم واللي لابس غتره بيضه كوم ثاني.أحس أنه شوي وعيونه تطلع 


(تقصد فيصل)

العنود\أي والله صادقه

مرام\سوزان شوفي أخوك كيف يطالع الزفته حنين بياكلها بعيونه

سوزان\ماعليك منه هو بس أول مره يشوفهم ...عشان كذه مستغرب

والا ايش جاب الربيع للخريف

مرام\الله يستر!! أخوك شكله مايطمن



أم حنين\يالله عمر تأخرنا

أم فيصل \وين تو الناس

أم حنين\لا وش تو الناس تأخرنا كثثير وأنتوا بعد ماقصرتوا جزاكم الله خير ...يالله 

بنات

حنين\ساره أشوفك على خير ولا تقاطعينا ترانا عيال عم..ورقمي حفضيه لاتنسينه

ساره\أكيد مش مقاطعتكم وبجيكم بعد

حنين\حياك الله في أي وقت. مع السلامه

وطلعت أم حنين مع بناتها...وبعدها بشوي طلعت أم زياد والعمه حصه لبيتهم







بيت بو حنين

الصاله

ام حنين\ها يابنات ايش رايكم بعيال عمكم

العنود\الصراحه كلهم شايفين نفسهم مدري على ايش 

حنين\لا حرام عليك لا تعممين ساره غير عنهم كلهم..ماشفتيها كيف تعاملنا

أم حنين\ماشاء الله عليها طالعه زي أمها لو عمركبير كان زوجته لــساره

عمر\لا تكفون طلعوني من الحسبه أنا صغير على الزواج

العنود بابتسامة خبث\صغير على الزواج والا في بالك شي ثاني 

عمر\لا مافي شي في بالي أرتحتي!!

حنين\متأكـــــــــــد!!!!

عمر\أوهــــــــــووووا وبعدين يعني ليش مخليني حديث المجلس غيروا الموضوع

العنود\أوكــــــــــي عشان بس عيون ناس بنغير الموضوع

عمر\أحســــــــــن

ام حنين\وأنت عمر الولاد كيفهم معك

عمر\الصراحه يمه عاملوني احسن معامله واللي جلست معاه اكثر شي ريان لأنه 

كبري..اما البقيه كبار علي..عشان كذه ماحتكيت فيهم كثيير

أم حنين\عسى هالزياره فال خير علينا جميعا


الجميع\انشاء الله



اليوم الثاني


روابي\هلا هيوفه

هيفاء\أهلين روبه

روابي\مالت عليك وش روبه ذي بعد أكيد متعب قالك عنها

هيفاء\هذا أنت قلتيها متعب علمني هالعياره بس تصدقين تلبق عليك هاهاهاهاي

روابي\ضحكي أيه ضحكي يعل ضروسك تطيح قولي آمين

هيفاء\ويه بسم الله علي انشاء الحسودين ...

روابي \ومين الحسودين ياأخت هيفاء

هيفاء\والله هم عارفين نفسهم

روابي\المهم ماعلينا شخبارها أمي وشخبار أخواني

هيفاء\أيه تهربــــي من السؤال بس يالله عادي وأهلي بخير والحمد لله ويسألو ن عنك 
بعد

روابي\تسأل عنهم العافيه انشاء الله

هيفاء\ شلونك مع الزهق!!

روابي \والله مدري ياهيفاء ممل بشكل فضيع ودي أجيكم وعيالي مراضه مزكمين وحالتهم حاله

وصخونه فضيعه

هيفاء\الله يعينك مدري كيف أنتي متحمله لو أنا منك كان حطيت عيالي عند نايف 

وماطقيت لهم خبر

روابي\أيه أنت تقولين كذه بس لو تزوجتي وجبتي عيال راح تعرفين معنى هالشيء

هيفاء\لا أنا مش متزوجه الا بعد 6سنين

روابي\وايش معنى 6 سنين

هيفاء\بس علشان أخذ حريتي وراحتي ولا يجيني زوج وعيال يتأمرون علي

روابي\أيه أنتوا بابنات هالأيام تقولون كذه بس أذا سمعتوا طاري الزواج أنخبصتوا 

واتفاجئتوا وتسون روحكم مؤدبات ورقيقات,...لأنكم بتتزوجون


هيفاء\ليه أنت كنت كذه!!

روابي\أيــــــــــه كنت كذه اسوي نفسي رقيقه واستحي


هيفاء\طيــــــب بعلم عليك زوجك

روابي\روحي علمي تفكريني بخاف يعني!!

هيفاء\بعـــــــــــد ماتخافين وتردين صج تزوجتي وخرفتي

روابي\أيــــــــــه ايش مفكره بظل هاديه وخجوله



هيفاء\حرام عليك بتخربين أفكاري وانا توني صغيره خليك قدوه حسنه لي 

روابي\لا مالاداعي أمي تكفي صيري مثلها لو علي أنا بخرب عقلك وبقولك الأشياء الشينه عن الزواج

هيفاء ةبدت تخاف من تفكير أختها\من صجك تتكلمين

روابي وتضحك\هاهاهاهاهاها ي والله أنك هبله وبسرعه تصدقين لا طبعا تراني 

أتغشمر معك لاتقلبينها جد

هيفاء\ويه الحمد لله تدرين أني شوي وبصدق أن هذا تفكيرك عن الزواج ...

زين انك أعترفتي والا كنت خذت عنك فكره سيئه

روابي\لا شدعوه امزح!!!!!!!!!! وبعدين ماتعرفين تفرقين بين الصح والغلط

هيفاء\طبعا أعرف بس أنت تلخبطين الواحد

روابي\أوكــــــــــــــي حبوبه ماأطول نايف بيجي الحين ولا زم أسويله العشاء

هيفاء\ماأقدر على اللي بيسون العشاء هاالله هالله بالطباخ السنع

روابي\افا عليك أعجبك أنا

هيفاء\أيه ماشاء الله عليك طالعه علي

روابي\ياويلي على الوثوق .اقول بس
مع السلامه 

هيفاء\مع السلامه


بيت بوحنين

حنين\شوفوابنات الأمتحانات على الأبواب ولازم كل شي تركزون عليه لأنكم ثانويه 

عامه وماتدرون يمكن حتى الأشياء اللي محطوطه على الهامش تجيبها الوزاره عشان 

كذه أبيكم من اليوم تراجعون اللي عطيتكم أياه واي حاجه تبونها سألوني o.k

مريم\طيب أستاذه تتوقعين يجيبون الوزاره أسئله من نموذج الدور الثاني


حنين\أكـــــــــــيد يبيلها هذه كلام 

سميره\بس الأسئله مره صعبه والصراحه أنا ماعندي أجوبتها بس عندي النماذج

حنين\خلاص حبايبي مايصير خاطركم الا طيب أفرزوا أوراق النماذج كلها وحطوا 

الأسئله اللي تبونها في ورقه وعطوني اياها وانشاء الله أنا في خلال يومين أعطيكم 


أجوبتها طيب!!

مريم\مشكوره كثيير

حنين\ولو انا أقوم بالواجب...لاتقولين مشكوره ثانيه ..طيب الحين أحنا خرجنا عن 

ناطق الدراسه وقمنا نسولف بأمور جانبيه والوقت كذه بيروح عليكم...يالله بسرعه 

حلو هالمسأله وبنشوف منوا أسرع وحده



الصاله

سمر وتصيح\ماما شوفي الباربي حقتي فستانها أنقطع

ام حنين\طيب خلاص حبيبتي اذا رحت السوق بشتريلك وحده غيرها

سمر وهي تصارخ\لالالالالا مابي مابي أبي هذه حقتي مالي شغل ليه أختربت

العنود\والله ماأحد قالك تاخذينها معك وانت تتسبحين بزعم أنها وصخه وتبين 

تسبحينها

سمر وتصيح بصوت عالي\أبي باربي أبي باربي حقتي ليه أختربت .مالي شغل ماما 

صلحيها

ام حنين\وشلون أصلحها خلاص اختربت

سمر\مالي شغل خيطي فستانها

العنود وهي تضحك\الحمد لله والشكر صج بزر

سمر\أمــــــــــي شوفي عنود تضحك علي

أم حنين\يالعنود تكفين لا تضحكين والله راسي مصدع

العنود\هاهاهاهاهاهاهاهاهاهاهاهاهاي ويـــــــــه بزر ههاهاهاهاهاهاهاي بزر ه 

تصيح هاهاهاي

وسمر يوم شافت أختها تضحك عليها اكثر أستمرت بالصياح أكثر من أول وماعرفت 

أمها كيف أتسكتها..وماسكتت الا لمن جابت امها لها أبره وخيط وخيطت الفستان حق 

الباربي

ام حنين\خلاص أرتحتي الحين وهذا الفستان وخيطناه لك ومش شاريه لك باربي ثاني 

العنود\استغفر الله على دلع البنات هالأيام..الله لا يبلانا

سمر وهي تمش دموعها\مــامــا

أم حنين\نعم حبيبتي

سمر\ابي باربي ثانيه

أم حنين\وليه انشاء الله ....وهذا الباربي وخيطنها لك وش تبين بالثاني

سمر\أبي وحده تصير أختها 

العنود\وليه بعد يكفينا وحده اذا جبنا ثانيه بنبتلش فيهم

سمر\طيب اذا أنا كبرت ورحت الروضه مين يجلس مع الباربي حقتي بعدين تصيح


العنود\هاهاهاهاهاهاهاهاهاهاهاهاهاهاهاهاههاي

أم حنين\الله يلحقنا خير على هالروضه

العنود\موقلت لك يمه دلع بنات بعدها بتقول ابي خدامه للباربي حقتي!! مين 

يسبحهم ويأكلهم اذا كبرت ورحت المدرسه,,,,,,,,,,,هاهاهاهي الله يعطينا العقل


أم حنين\والله أني بستخف اذا جلست معكم خليني أشوف العشاء أحسن لي

العنود\يمه خذيني معك ماني ناقصه ضحك زياده أخاف أموووت من الضحك على 

بنتك الخبله

سمر\أنت الخبله

العنود\وأنت البزره

سمر وبدت تصيح\ماما شوفيها 

العنود\ماما شوفيها

سمر\أنا ماأحبك

العنود\وانا بعد ماأحبك 

ام حنين وبعصبيه\عنود روحي ذاكري في غرفتك وفكيني من هذرتك ترى راسي صدع

العنود\خلاص يالغاليه بروح وبفكك من شري ســـــــــــلام

ام حنين\وانت اجلسي وفكينا بروح انا المطبخ 



بيت بولافي\

الصاله

أم لافي\لافي يمه تقدر تروح بيت عمتك أم حنين

لافي\أكيد أقدر أروح بس ليه تبيني اروح

أم متعب\أبيك تودي شوية أغراض لعمتك هي تبيها

لافي\انشاء الله أنت تأمرين أمر يالغاليه بس بروح أبدل ثيابي وأجيك

يوم نزلت ريم من الدرج شافت لافي يركض في الدرج وسألته أشفيك تركض

بس هو ماعطاها أي أعتبار وراح عنها

دخلت الصاله وشافت أمها

ريم \أمــــــــــــي وشفيه لافي يركض كذه 

أم لافي\مافيه شي راح يبدل علشان بيروح بيت عمتك أنا موصيته على أغراض 

ايوديها

ريم\أهـا السالفه فيها عمتي .........طيب يمه حبيبتي قلبي أنت ممكن أروح معه؟؟

أم لافي\وليه ماتقرين في البيت وتقابلين دروسك

ريم\يمـــــــــه عفيه الله يخليك خليني أروح معه صدقيني ماعندي شي بكره 

ووجباتي حليتهم.عفيه يمه

أم لافي \طيب فكينا من حنتك واذا رضا بخليه يوديك

ريم وراحت وحبت راس أمها\أمووت فيك أنا ياجميل

ام لافي\بس هذا اللي فالحه فيه وخري عني أشوف

ريم \ياحليلك وانت معصبه يمه


لافي\هايمه وين الأغراض 

أم لافي \روح أنت وانا بخلي الخدامه توديهم لسيارتك...اه صح ود ريم معك

ام لافي\لالا يمه هي كل مره ترز وجهها بيت عمتي ..زهقوا منها

ريم\يمـه شوفيه

أم لافي\ بس هالمره خليها تروح معك

ريم\تكفـى لافي تكفـــى




وبعد تفكير

لافي\بسرعه لبسي عباتك والا والله لروح عنك

ريم\ثواني وأكون بالسياره


راحت ريم تجيب عباتها وعلى طول لبستها وركبت السياره

وشوي والا هم واصلين بيت عمتهم


بيت بوحنين

دق جرس البيت كذا مره بس ولا أحد راضي يفتح الباب كلن مشغول بشي

حنين تدرس البنات

وأم حنين في المطبخ

وعمر طالع مع عيال الجيران

والعنود تشوف التلفزيون ومالها خلق تفتح الباب

أم حنين\العنود يالعنــــــــــــــــود فتحي البالب هذا أكيد لافي 


وربعت العنود تفتح الباب بسرعه يوم سمعت أسم لافي


وطبعا كان الباب لها تليفون من داخل

لافي\الو فتحوا الباب



وماسمع لافي غير صرخــــــــــــــــــــــــــه هزت البيت بكبره

العنود\آآآآآآآآآآآآآآآآآآآآآآآآآآآآآآآآآآآآآآآآآآآ آآآآآآآآآآآآآآآآآي يمــــــــــــــــــــــه




وكانت أم حنين في المطبخ ويوم سمعت صرخة العنود طلعت من المطبخ وراحت للعنود 

وجت حنين بسرعه لأنها خافت من صرخت العنود وقالت أكيد صاير شي كايد وسمر معاها

أم حنين\يمــــــــــــــــــــــه بنتـــــــــــــــــــــي

العنود وكانت تصيــــــــــــح\يمـــــــــــــــــه يمـــــــــــــــــــه لحقيني

وجات حنين تركض وقالت\ايش صاير.........

العنود وتصيح بصوت عالي\أبـــــــــــــــــــــــره أبـــــــــــــــــــــره في رجلي وماني 

قادره أشيلها



(وطبعا عرفتوا الأبره من وين !!الأبره هذه الله يسلمكم كانت عند سمر تخيط فيها 

الباربي اللي ذبحتنه عليه على قولتها في جهه أمها ماخيطتها زين وجات الأخت

سمر تخيط ويوم زهقت رمت الأبره على الأرض وراحت تلعب بغرفتها <<<دلع بنات)




لافي \العنــــــــــــــود العنــــــــود الو الـــــــــــــــــــو العنـــود ردي علــي

حنين\من وين هالصوت!!

أم حنين\أووووووووووه نسيت لافي فتحيله الباب

العنود\يمـــــــــــــــه تألم رجلي كلها دم يمــــــــــه آآآآآآآآآآآآآآه تعـور

وفتحت الباب حنين لــ لافي وبسرعه لافي وريم ركضوا زي البرق لداخل البيت

لافي\العنـود ايش صايـــــــــــــــرويوم شاف لافي العنود نزل عيونه على طول لأنها 

كانت بدون حجاب لكن ريم راحت وجلست في الأرض عندالعنود

ريم\العنود حبيبتي ايش فيك 

أم حنين \تكـفى لافي شغل سيارتك خلينا نودي العنود المستشفى

لافي وقف متصنم 5 دقايق مش مصدق أن العنود حبيبته طايحه على الأرض وتصيح 

من الألم وهو مش قادر يسوي لها أي شي...

ريم\لافــــــــــــــــي يالله

لافي\طيب طيب يالله بسرعه شيلوها وانا أنتظركم بالسياره

أم حنين\حنين روحي جيبي عباتي وعباة أختك بسرعه

حنين\لا يمه أنت جلسي هنا وانا بروح مع ريم و العنود ماعليها شر انشاء الله

أم حنين\لالا ماأقدر هذه بنتي ماأقدر أخليها لوحدهــا ماأقدر 

حنين\يمه الله يهداك أنا بروح معها أنت ماتقدرين تروحين وأنت بهالحاله

ريم\اي والله ياعمتي انت ارتاحي وانشاء الله أحنا بندق عليك نطمنك 


أك حنين\والبنات اللي تدرسينهم 

حنين\خلاص الحين أبوهم بيجي ياخذهم...أنت لاتحاتين تطمني

أنا بروح أجيب العبايات

وراحت حنين تجيب العبايات ولبست أختها عباتها ومسكوها من أكتوفها لأنها ماتقدر 

تمشي

وركبوا السياره ولافي ساق بسرعه جنونيه و راح لأقرب مستشفى 


ريم\لافي شوي شــــــــوي..الله يهديك بنصدم

حنين\لافـي انتبه الأشاره

اما لافي خبر خير مش معطيهم أي أهتمام ...مره السرعه 120 وطاف أكثر من أشاره لأنه 

مش قادر يتحمل الم العنود وصياحها

واخيرا وصلوا المستشفى والحمد لله مافي اصابات

ونزل لافي من السياره وعلى طول جاب كرسي متحرك للعنود

ودخلوا قسم الطوارىء

ومابقى سبه ولعنه ماقالها لافي للممرضين لأنهم للأسف في مجتمعنا هذا عادي 

عندهم واحد مات ولا واحد مصاب ولا واحد مريض..كل الحالات عندهم نفس الشي 

وخصوصا المستشفيات الحكوميه

يمشون ببطىء وكأن عندهم حاله عاديه تتكرر كل يوم ومش معطين أي اهتمام 

للمريض اللي ميت من الوجع والألم

وكان واقف عند الأستعلامات وكانت اللي تشتغل موظفه أجنبيه 

لافي\بســــــــــرعــــــــــه ماتشوفين أن في وحده تنزف دم..

وهي الخبله من الخوف بسبب صوت لافي العالي ماقدرت تقول شي

لافي وهويصارخ \هـي أنت أنا أكلمك

وطلع من الغرفه شاب في مقتبل العمر وكان دكتور مناوب لحالة الطوارء

الدكتور محمد\أشفيك أخوي عسى ماشر ليه تصارخ!!

بس يوم شاف العنود وهي رجلها تنزف دم سكت وماقال شي ودخل العنود في احدى 

الغرف وكشف على رجلها وقال لهم لازم نسوي نشق رجلها عشان نطلع الأبره اللي

داخلها

حنين\لا وش تشق رجلها حرام عليك ماتعرفون تطلعونها بشي ثاني

الدكتور محمد\لا أختي مانقدر لازم نسوي عمليه ونشق رجلها لأن الأبره داخل اللحم 

والحين لأن مافي وقت

العنود وهي تصارخ بأعلى صوتها\لالالالالالالا ماأبـــــــــــــــــــــي 

ابـــــــــــــــــي اروح البيت أبــــــــــــــي امــــــي تكفين حنين لاتخلينهم يشوقون 

رجلي 

بس حنين ماعطتها أي اهتمام ووافقت ان العمليه تتسوى

العنود\ريـم لافي الله يخليك مأبي لاتخليهم يسون فيني شي الله يخليك لافـــــــي 

لا تتـــــــــــــــــركنـــــــــــــي لافـــــــــي


لافي ماقدر يستحمل الوضع أن العنود تترجاه وهومش بأيده أي شي

طلع من الغرفه لأنه خلاص مش قادر يشوف دموع العنود وعيونها اللي تتوسل له

حاولت حنين تهدي أختها ولاتخليها تشوف ابر البنج عشان يسون العمليه 


ومسكت حنين أيد أختها بقوه عشان ماتقوم

حنين\أهدي حبيبتي لاتشدين أعصابك وارخي أيدك

وعلى طول جاب الدكتور أبرة البنج وغز الأماكن اللي حول الأبره

وطبعا العنود صرخت ذيك الصرخه لمن خلت أغلب دكاترة المستشفى اللي في قسم 

الطوارىء يجون للغرفه

العنود\آآآآآآآآآآآآآآآآآآآآآآآآآآآآآآآآآآآآآآآآآآآ آآآه لالالااالالالالالالالا تركوني أقولكم تركوني حرام 

عليكم ياللي ماتستحون

حنين بذبحك تركيني تركينــــــــــــي وخري عني أبي أقوم أبي أروح البيت الله 

يخليكم تكفـــــــون آآآآآآآآآآآآآآآآآآآآآآآآآآآآآآآه

لكن مامن مجيب لصرخات العنود 

ريم ماقدرت تستحمل وضع العنود وطلعت مثل أخوها بره الغرفه وكانت ميته صياح

وشافها لافي وضمها لصدره لأن هوبعد متأثر مثلها وحابس دموعه ويكابر

لافي\خلاص ريم العنود بتقوم انشاء الله هي عمليه صغيرونه وبتشوفينها تنطنط 

مثل الحصان

ريم\حرام عليهم يسون في العنود كذه هي ماتحب الأبر وتخاف منه
ا
لافي\كلن يخاف من الأبر كبير أو صغير بس ايش تسوين لازم نتحمل و نطلع الأبره 

من رجلها...ولا تبينها تتم ملازمه للـ ابره

ريم\ياويلي يالعنود الله يعينك حبيبتي



وجاء صوت من بعيد

:لافــــــــــــــــــــــــي 

لافي\ متعــــــــــب هلا شخبارك!!!!

متعب\ الحمد لله بخير!!عسى ماشر شفيك جاي المستشفى

لافي\الشر مايجيك لكن بنت عمتي انجرحت و داخله في رجلها أبره وانا اللي جبتهم

متعب\سلامات ماتشوف شر انشاء الله على العموم أي شي تبونه أنا حاظر 

لافي\ ليه أنت توك مداوم !!

متعب\أيــــــــــه ماأخذ شفت اليوم يالله فمان الله

لافي\في حفظه 


وراح عنهم متعب

لافي\ريم دخلي شكلهم خلصوا

ريم\ماأنت داخل 

لافي\لا أول أنت شوفي ايش حالها وتعالي طمنيني بسرعه

ريم\طيب

لافي\أقول ريم لاتطولين الله يخليك

ريم \انشاء الله




متعب\ياربــــــي أكيد حنين الحين موجوده في المستشفى


بس لايكون هي اللي مريضه!!!!

لا انشاءالله يارب ماتكون هي..بس كيف أعرف !! و لافي الله يهديه ماقالي أي وحده 

فيهم !!

ياربي كيف أتأكد أنها مش هي!!

بمووووووووووت اذا ماعرفت

أيـه بس بتصل بأختي هيفاء وهي تدق على رقم حنين وبكذه أعرف !!

تتوقعون متعب يصادف حنين بالمستشفى!!
ولافي وش موقفه مع العنود!!
وعيال عمهم لهم تأثير بالقصه!!


الجزء الحادي عشر

متعب\الــــــــــو 

هيفاء بصوت كله نوم\اااالــوا منوا!!

متعب\هيفاء انا متعب وينك فيه!!

هيفاء مغمضه عين ومسكره عين\آآآآآآآآآوهــوا شتبي بسرعه خلصني!!

متعب ضحك على أخته لأنه يدري اذا كانت نايمه ماتعرف مين أمها ولا أبوها

متعب بابتسامه\يالهبله أول شي روحي غسلي وجهك بعدها كلميني بسرعه

هيفاء\متـــــعب الله يخليك والله أني مالي خلق لك ..أخلص شتبي

متعب\قلت لك غسلي وجهك وكلميني وماعطاها أي فرصه ترد عليه لأنه قفل 

السماعه 

هيفاء\أأأأأأأأأأأأوف من هالأخوان مايخلون الواحد يتهنى بنـومه

خليني أقوم أحسن لي شكل السالفه كايده

شركة الحياه للعقارات

كان جالس على المكتب ومش منتبه باللي حواليه

كان سرحان وشارد فكره يفكر لبعيـــد ويتمنى اللي في باله يتحقق

يدري أنها مهمه صعبه وتحول كبير لحياته لكنه مايقدر يسيطر على المشاعر اللي 

أقتحمت حياته بدون هو مايدري..مايدري هل هي نزوه وبتروح والا فترة

أعجاب مثلها مثل أي وحده قبلها ...

لينا \فيصل حبيبي شفيك !!لي ساعه وانا أكلمك وانت ماترد علي!!فيصــل

فيصل وصحى من سرحانه\ها حبيبي أنا معك بس شوي متكدر

لينا\عسى ماشر شفيك

فيصل\لا بس تدرين الشغل كله فوق راسي وأبوي وعمي مسافرين وتاركين 


الحلال

لينا\طيب حبيبي لاتكدر نفسك وارتاح لك يومين ..مافي شي يسوى

فيصل\أوكـي طيب ممكن تروحين لأني ماأبي أحد يجي ويشوفك ويبلشنا

لينا\ هذه طرده ولا شوا!!

فيصل\مو قصدي بس والله مالي خلق مشاكل 

لينا\أوكي بس لا تنسى اليوم تجي تسهر عندي

فيصل\طيب عمري يالله مع السلامه

لينا\مع السلامه وطلعت من الغرفه

فيصل\أوووووووووف ياأخي لزقه هالبنات مايصدقون احد يعطيهم وجه ويقيمون 

يتلزقون فيك مالت عليها..

لكنها هي الوحيده من البنات اللي أعرفهم استمرت علاقتها اكثر من سنتين.. تفهمني وافهمها بدون مانتكلم لكنها

غبيه بعض المرات ..... الزين مايكمل



هيفاء\أيــــوه متعب شنوا تبي

متعب\اسمعي أبيك تدقين على حنين

هيفاء مستغربه\حنيــــــن ليــــه!!

وقال لها متعب السالفه كلها

هيفاء\ياويلي عليك ياحنين ياعمري والله ماتستاهلين

متعب وطلع كلمات عفويه\بسم الله عليها لا تفاولين على البنت!!انا لحد الحين 

مدري أي وحده فيهم 

هيفاء\طيب طيب بتأكد وبدق لك مع السلامه

متعب\باي

هيفاء\لحظـــ.... وسكر السماعه في وجهها

وتوها استوعبت ايش قال متعب!!بسم الله عليها!! لا تفاولين على البنت!! من 

صجه هذا!!لا أكيد الولد أستخف!!!!لالا شكله مش قاصدها!!



بيت بو حنين

كانت في الصاله تتحسر على حظ عيالها !! ومن كثر التوتر كانت تمشي بالصاله 

كلها وتضرب رجلها بالأرض!! بسبب العصبيه وعشان تفرغ الشحنات اللي 

فيها!!وهي مش حاسه بنفسها وكانت ميته خوف على بنتها

أم حنين\ يارب يارب أرحم بنتي وخفف عنها الامها يارب سهل عليها واحفظها 

من كل شر يارب يارب

هذا كان قلب الأم اللي يحاتي عياله ومايعرف طعم الراحه اذا صاب أحد من عياله 

الشر

.......ويظل هالقلب يفكر ويحاتي ويتعذب ويتألم ويصرخ الآهــات.......

عمر\يمـــــــــــه خلاص جلسي الله يهديك والله أنك وترتيني من 

كثر ماتروحين وتجين

أم حنين\ماأقدر ياعمر ماأقدر أحس أعصابي مشدوده و......وقطع كلامها صوت 

التليفون وهو يرن

عمر\الو هلا لافي بشر...

وجرت أمه منه سماعة التليفون

أم حنين\الــــــــــو لافي شصار عليكم !!وشخبار العنود!!شالوا 

الأبره والا ماشالوها!!بسرعه تكلم لافـي

لافي\عمه هدي شوي الله يهديك العنود ماعليها شر وشالوا الأبره منها ولفوا

رجلها بشاش..


أم حنين\يارب لك الحمد والشكر يارب....طيب وش فيكم ماجيتوا!!

لافي\مانقدر نجي الحين بنجي تقريبا بعد نصف ساعه لأنهم ركبوا لها مغذي عشانها 

نزفت دم كثير 

أم حنين\طيب ياوليدي تكفى تعال خذني

لافي\ والله ماله داعي جيتك ياعمه!!شوي وبيشلون المغذي وبنجي

أم حنين\طيــب تكفى أي شي يصير دق علي

لافي\انشاء الله ياعمتي أنت الحين روحي ارتاحي ونامي..وبتشوفينا جايين

أم حنين\وكيف ياولدي بذوق طعم الراحه والنوم وعيالي بره البيت الله يسهل بس

لافي\أوكي عمه تأمرين بشي أنا بسكر

أم حنين\مشكور ياولدي والله ماقصرت تعبناك معانا

لافي\أفا ياعمه شالكلام أنا ولدكم والا نسيتي!!

أم حنين\مانسيت حبيبي أحد ينسى ولده!!

لافي\طيب يالله ياعمه بروح اشوف شصار عليهم مع السلامه

أم حنين\مع السلامه ياولدي


المستشفى

العنود\حنين

حنين\نعم حبيبتي

العنود\قوميني أبي اشوف رجلي

حنين\من صجك أنت تبين تشوفين رجلك 

ريم\الحمد لله والشكر وش تشوفين الله يخليك رجلك منتفخه من كثر الشاش

العنود بخوف\طيب متى بيشلونها

ريم\أنطر يا....لمن يجيك الربيع

العنود\أنا حماره ياحماره ...هين وربي بس خليني أقوم وبتشوفين الطق اللي بيجيك.
.
ريم\أصلا حبيبتي ماتقدرين!! بتجلسين بهالشاش أسبوعين ياماما

العنود أنصدمت ولفت على أختها حنين\حنين من جد بجلس أسبوعين بهالشاش!
!
حنين\لا وبعد بنشتريلك عكازات..عشان تمشين فيهم وتروحين فيهم المدرسه

ريم \لا مالاداعي عندنا عكازات حقين لافي يوم طاح علينا الصيف اللي طاف

العنود وشوي بتصيح\مجرميــن والله أنكم مجرمين كل شي سويتوه على كيفكم 

ودتوني المستشفى وشقيتوا رجلي وامن بالله وبتجلسوني بهالشاش المعفن اسبوعين 

وقلنا

قدر الله وماشاء فعل ..لكن بتخلوني أمشي بعكازات أروح فيهم المدرسه !!حدكم 

عاد !!

أنا العنــــــــــــــود بنت أمـــــــي أمشي بعكازات 

في المدرســــــــه!!هزلت والله !!عجوز على غفله وانا مدري!!

مستحيـــــــــل مستحيل أروح المدرسه وانا بهالحال

حنين\عنــــوده حبوبة نسيتي أنك ثانويه عامه !!واذا أنت مانسيتي!!خلص 

عادي!!جلسي في البيت وخلي الدروس تفوت عليك !!وبعدين تعالي صيحي وقولي

: علامات كثيير ناقصتني وبعدها الحلم اللي كنت تتمنينه يتبخر.... والتخصص اللي 

تبينه ماتلقينه...

العنود\لالالالالا الا التخصص وقفي عنده أهم شي عندي ادخل التخصص اللي أبيه 


ريم\والتخصص هذا مايبيله نسبه حلوه مثلك

العنود\أوووووف شاالحل الحين!!

حنين\الحل أحين أنا أروح البيت .......خلاص بلا دلع المغذي خلصت أخر قطره منه

العنود بفرح\وأخيرا بروح البيت يــاي 

ريم \الحمد لله والشكر اللي يشوفها يقول بتروح أمريكا

العنود باعتراض\والله بيتنا يابعد قلبي أحسن من أمريكا واللي جابها بعد

لافي\وأنا اشهد اذا تبين شهاده

والتفتوا كلهم على لافي اللي توه جاي

حنين\أهليـــن لافي وينك!!

لافي\موجــود بره لكن شفت واحد من الربع وجلست أسولف معاه ولف على 

العنود شخبارك يالعنود

العنود شقولكم عن العنود !!البنت منحرجه موووت وماتبي حتى ترفع راسها عشان

تشوفه !!لأنها كل ماتذكرت سالفة الأبره وتوسلاتها لـــ لافي تمووت زياده من 

الفشيله لكن كل شي يهون عندها مدام فيها السالفه لافي لأنها مش مصدقه أن لافي 

موجود قبالها تشوفه ويشوفها ويكلمها وتكلمه 

وعلى طاري الكلام يالله يالله طلعت العنود هالكلمات من فمها

العنود بصوت واطي\الحمد لله ...أحسن من أول

ريم\صج هالبنت مكاره من شوي الصوت يلعلع اللي يشوفك يقول طقاقــه 

والحين الصوت واطي وخايف وناعم كأنك في الفصل والأبله تسألك سؤال وانت 

ماتعرفين جوابه

لافي بابتسامه\لالالا أصلا من عمرها العنود صوتها واطي وناعــم وحلــو بعد

....صح يالعنود!!

وقطع كلامهم صوت تليفون حنين 

حنين\بطلع أكلم وبجي أوكي !!وطلعت من الغرفه وجلست على الكراسي اللي 

في الممر


حنين\هلا والله

هيفاء\هلا فيك حبيبتي شلونك

حنين\تمام الحمد لله انا الحين في المستشفى

هيفاء وتتظاهر أنه ماتعرف شي\مستشفى سلامات عسى ماشر

حنين\الشر مايجيك لكن أختي العنود داخله في رجلها أبره وسوينا لها عمليه والحمدلله 

شالوا الأبره وحطوا على رجلها جبس

هيفاء\ياعمري يالعنود والله ماتستاهل وشلونها الحين !!

حنين\الحمد لله زينه لكن آلالم ماتجي الا لمن يروح مفعول البنج الله يستر 

هيفاء\الله يعينها ويسهل عليها يارب ..طيب حنين ماأطول عليك سلمي عليها 

وبوسيها مرتين

حنين\مرتين أوكي ولا يهمك ببوسها مرتين يالله مع السلامه

هيفاء\ مع السلامه حبيبتي


لافي\عنود شفيك منزله راسك وماتتكلمين والا يعني مستحيه من وجودي!!

ريم\أكيــد مستحيه منك والا تبيها نفس بنات هالأيام مهبل

لافي\آهـــا أجل خلص بطلع عشان ماأحرجكم وتاخذون راحتكم بالكلام وقام 

من الكرسي وبيطلع

وقاطعته العنود\لا ...عادي لافــي أجلــ ـس...............بــ ـس بس أنـــ ـا

لافي\أنت أيش!!

العنود\أنــــا

لافي ونفذ صبره\أيــه

حنين\سلالام

ريم+لافي بقهر\هلا

حنين\أشفيكم تقولونها كذه

لافي\لا.............ولاشي 

ريم\لافي نادي النيرس عشان يشلون المغذي من العنود

لافي\طيب.....وتعمد يقول: انا رايـــح سمعتو رايـــح وطلع من الغرفه

حنين\طيب روح..أحد ماسكك
وراح لافي وهو مررره معصب 



العنودبخاطرها:أشـــوه الحمد لله أنقظتني حنين والا كان رحت فيها!!يعني ايش 

يبيني أقول يبيني أقول مستحيه منه مره لدرجة أن ماني قادره أحط عيني بعينه ماأقدر

أحــــراج!!






بس والله ياحليله اكيد الحين مقهور وميت غيظ ...

،،،،،،،،يازينــه وهو معصب ,,,,,,,,,,,

المهم خلصت اجراءت طلوع العنود من المستشفى وقالها الدكتور تجيه مره كل أسبوع 

عشان يغير الشاش وينظف الجرح وعطاها أجازه يومين لأن الدلوعه العنود تقول ماأبي

أروح المدرسه من الحين! لازم نفسيتي تتهيأ وتتعود على العكاز..

وللأسف متعب حبيب الجمهور ماشاف حنين <<ياحرام خيبت توقعاتكم

لكن هيفاء أتصلت عليه وطمنته ان حنين مافيها شي 

وقلبه أرتاح داخليا لكن مابين هالشي قدام أخته.لأنه يدري انها فضيحه وماينقال لها 

شي وعلى طول cnn لــ روابي 

بس مات قهر لأن ماشاف حنين اللي كانت معاه بنفس المكان لكنه قال انشاء الله 

الجايات أكثر من الرايحات...<<واثق الأخ


بعد ماوصل لافي بنات عمته.. راح على طول لبيتهم وكانت تقريبا الساعه 

10:33وأول مادخلوا البيت عطتهم أمهم كم تهزيئه على هالتأخير لكنها أسكتت يوم 

درت عن اللي صار بالعنود بس زعلت كثير لأن مااحد علمها بالموضوع 

وقالت بكره من العصر بيريحون للعنود وبيتحمدون لها السلامه 

وطبعا لافي اتشقق من الوناسه لأنه صار له عذر أنه يروح ويشوف العنود !!على أنه 

بعد بكره عنده كويز مهم لكن كل شي يهون لأجل العنود

بيت بو حنين

أم حنين\والحين تعورك يالعنود

العنود\يعني يمه بدت تروح آثار البنج ..الله يعيني شكلي مش نايمه طول الليل

عمر\ويــه نسينا نقولك عن سمر ..تخيلي يوم درت عن اللي صارلك بسبب الأبره 

قامت تصيح لأن أمي صرخت عليها وخوفتها وقالت لها بسببك العنود في المستشفى 

ونزل من رجلها دم كثيير ..وعاد تعرفين سمر الا الدم تخاف منه..

العنود\ياعمري ياسمر وهي الحين وينها؟؟

عمر\أمي مسببه لها رعب عشانك

أم حنين\لا والله صاحت لمن قالت بس ..بعدها نامت على الكنبه وشلتها ووديتها 

الغرفه 

حنين\حرام عليكم الا سمر حبيبتي لاتسون لها شي

العنود\ياسلام وأنا بنت الجيران يعني 

حنين\ويــه العنود تغارين من سمر تراى هي بيبي!!

العنود\هاهاهاي لاشدعوه أمززح ياأختي حنين الحنــونـه 

حنين\تتطنزين

العنود\خليك واثقه من نفسك!!

أم حنين\طيب العنود خلاص منت برايحه بكره

العنود\أكيـــد مش رايحه بكره

عمر\حتى أنا مش رايح


حنين\لا والله

أم حنين\استريح بتروح غصبن عنك

عمر\ وأنا أقدر أزعل الغاليه!!أنشـــــاء الله بروح بس أمزح معكم ماتعرفون 

المزح!!

حنين\أيــه فكرت بعد...

أم حنين\يالله كل واحد على غرفته

العنود\يالله كل واحد يوريني طوله ويشيلني من جهه 

عمر وماأخذ الموضوع طنازه\ انت تأمرين أمر على هالخشم وأشر على خشمه بس 

أي جهه تبيني أشيلك!!!

من بطنك والا راسك والا رجلك!!

العنود انقهرت\يمــــه !!شوفي ولدك يذلني !!مالت عليك من أخو

ام حنين\عمـــر بس عاد رح غرفتك واحنا بنوديها غرفتها

عمر\ماعاش من يذل أختي وانا حي تعالي حبيبتي بشيلك

العنود\روووح روح يالمعصقل مستغنيه عن خدماتك!! امي وحنين بيشلوني 


عمر\كيفـــك أنت اللي قلتيها بلسانك روح بااي وراح ولا عطاهم خبر 

العنود وطولت صوتها علشان يسمعها\أصلا أنت ماصدقت على الله!! بس أنا بوريك 

بذّلك مثل ماذليتني..

أم حنين وهي واقفه\خلصتي النقاش مع الأخ عمر!!

العنود\أيه يالله شيلوني...

حنين\انشاء الله عمتي

العنود\عفيه على البنت المطيعه.. والأم المطيعه

حنين\ولو أحنا بالخدمه

(ومضى هذا اليوم على خيـــر )

بيت بوفيصل

في الدور العلوي كان صوت الأغاني عالي جدا وواضح وكل الفريج يسمعه..

وكانت سوزان حاطه على أغنية (أيوه)اللي بداية مقطعها \أيوه أيوه غنوا معي هلا 

هلا ..وين أنا بدي أروح !!مابدي شي بس هدوء كلموني كل يوم !!أستنوا على 

التليفون..مافي أحلى من حايات مافي أحلى من المعلومات..وتسوي نفس حركات المغنيه..هزوا هزوا..واحد اثنين..هزواهزوا ..شمال يمين واحد أثنين ..فوق وتحت تنننا أيوه أيوه غنوا معي \وكانت ممزوجه بـموسيقى 

ثانيه صاخبه كأنها راب(ريمكس)وكانت تغني نفس الأغنيه وترقص نفس رقصة المغنيه 

لأن سوزان مهاره في الرقص وخصوصا الرقص الغربي وشوي الرقص 

الشرقي<<البنت رايحه فيها

وهي مره فرحانه لأنها بتتقابل مع حبيب القلب (يوسف)المهم لبست أحلى لبس

وحطت 

أحلى المكياج لكنه كان ناعم عشان يزيدها جمال وأنوثه وتعطرت ولبست شي يسمونه 

عبايه للأسف كانت (نص عبايه) شفافه كثيير لأنها كلها على بعضها من قماش 

الدانتيل الأسودالخفيف

وطلعت من الغرفه..وقابلت في وجهها أمها

أم فيصل\ها أنشاء الله وين رايحه

سوزان\الله يهداك امي نسيتي أني بروح لبيت صديقتي عشان العزيمه

ام فيصل\ماأذكر أنك قلتي لي...

سوزان\وهذا أنا قلت لك ....باي مـامي.........ونزلت من المصعد ........

ام فيصل\ الله يستر من هالبنت وطلعاتها اللي كثرت يارب تحفظها من كل شر 

وتسترها يارب.............

هذا اللي كانت تقدر تقوله أم فيصل فقط تدعي لبنتها لأنها ماتقدر توقف في طريق 

بنتها بعد ماكبرت وصارت حره في تصرفاتها.. ودلعها وغرورها يوم عن يوم يكبر 

معها.. 

بيت بوحنين

هند\العنــود يالزفته يالسخيفه ياللي ماتستحين على وجهك ليه ماجيتي اليوم 

المدرسه!!

العنود\وعليكم السلام والرحمه انا بخير الحمد لله وأنت شخبارك

هند\أوووه نسيت اسلم السلام عليكم

العنود\بدري.... وعليكم السلام

هند\المهم من جد من جد اليوم ليه ماجيتي المدرسه!!اعترفي!

العنود\الصراحه وقالت لها السالفه كلها

هند\ياحبيبتي يالعنود وانا ظلمتك وجلست أسب فيك وأشتمك..وأنت مريضه!!

العنود\شفتي عاد انا دائما مظلومه من قبل جميع الأشخاص..الله يسامحك

هند\طبعا أنت ماأنت جايه بكره صح!!

العنود\أيه بس بعده خلاص بداوم أخاف فوتني دروس مهمه..وأكيد الحين الواجبات 

فوق راسي

هند\أفا لاتحاتين الواجبات أنا بكتبهم لك والدروس انشاء الله أفهمك اياها

العنود\ياعمري ياهند تسلمين والله 

هند\ولو احنا خوات وبعدين اذا أنكسرت رجلي لاسمح الله بتسوين مثل اللي سويته 

وأكثر بعد

العنود\أكيد يبيلها كلام...

هند\طيب حبيبتي أنا بسكر الحين لأن الوالده تناديني وانشاء الله بكره أكلمك...مع 

السلامه 

العنود\الله يسلمك






كان نواف مع ولد عمه خالد جالسين في أحدى طاولات الكوفي..وفي نفس الوقت 

جالسين يناظرون بنت جالسه في الطاوله اللي مقابلتهم وكانت متلثمه بغطوه شفافه 

جدا ..

خالد\يلعنها فضيعه باللثمه...

نواف\أصلا ماله داعي هالغطاء نص وجهها باين..بس تسوي آغراءت على الفاظي 

ياأخي فكي اللثمه وريحينا!!

خالد\ياويلي لو فكتها أذوب أنا...

نواف\تكفى لايطيح نصك !!قم قم خلينا نرقمها...

خالد\لالا أقعد شكلها صيده سهله أصبر شوي صدقني هي اللي بتبدى ..خلك ثقيل

نواف\امووووت انا على الثقيل ..ننتظر وأمرنا لله..

وفعلا البنت قامت بعد حاسبت اللي طلبته..ومشت من عندهم ولا كأنها 

تعرفهم..بعد ماعطتهم ذيك الـنظره ....

نواف\ويـوا فشلوه وماعطوه وجهه هاهاهاهاهاهاهي

خالد وهو مره متفشل\ماعاش مين يفشل خالد بن عبد الله قم والله لعلمها الأدب

نواف\وش بتسوي يعني!!

خالد\قم وماعليك يالله


بيت بو زياد
كانت في وحده طايره من الفرح أن ولد عمها موجود في بيتهم

مرام\بمووووت فيصل في بيتنا وناسه

رهف\الحمد لله والشكر أمانه انت أختي الكبيره والله ماأصدق

مرام\واحد اصلا قالك صدقي مالت عليك

ترف\طيب وماتبين تشوفينه 

مرام بنظره حالمه وهي ترفع عيونها للسماء\أكيد أبي أشوفه بس كيف!!

ترف\أسمعي أنا أقولك قربي.......

.
الصاله

:كيف حالك زياد

زياد\تمام وأنت شلونك وشخبار الشغل معك 

فيصل\لاذكرني يازياد ..أحس أني بمووت ...مكتبي مليان ملفات وأوراق وأنا أحس 

أن راسي مصدع ...ومدري شسوي والمشكله الكبار غارقين بالعسل 

ومسافرين..ولايدرون باللي صاير بالشركه

زياد\الله يعينك ياولد عمي.

فيصل\المهم زياد تكفى هذا عقد مجمع تجاري اللي بتسويه شركتنا..وأبي الوالد يوقع 


على بعض معاملات هذا المشروع

زياد\طيب كيف يوقعه وهو مسافر!!

فيصل\هنا المصيبه دائما أنا أدق عليهم وتليفوناتهم مش موجوده بالخدمه

وانا الحين ضايع مدري ايش أسوي

زياد\طيب وش الحل!!

فيصل\مدري والله أني محتار وسفرتهم هالمره طولت كثيير

زياد\الله يسهل عليك ياولد عمي

فيصل\أوكي زياد أستئذن انا الحين وسلم على الوالده ..

زياد\لا يارجال انتظر شوي الوالده الحين بتجي

فيصل\صدقني ماأقدر أطول اكثر من كذه عندي أشغال ولازم أخلصها..

زياد\أوكي هالمره سماح 

وقام من الكنبه فيصل\يالله مع السلامه

زياد\مع السلامه ولاتقاطعنا فاهم 

فيصل\انشاء الله

وطلع من المجلس متوجهه لسيارته وفتح عيونه على الأخر يبي يعرف اللي يشوفه حلم 

والا حقيقه!!

بيت بوحنين

كان الكل مجتمع في الصاله اولاد وبنات وكبار

ام لافي\وشلونك الحين يالعنود طمنينا عليك

العنود\الحمد لله ياخاله أحسن من أول


أم لافي\الحمد لله 

ريم \ايش عليك أنت مرت ولدها الوحيد ولازم تسأل عنك وتشوف حالتك الصحيه 

في تشوه في كسر..اي شي من هذا القبيل!!

العنود بصوت واطي \الله يأخذك أنشاء الله صوتك عالي ..وبعدين مين قالك أني مرة 

ولدها ياماما!!

ريم\الجيـــران الجيران هم اللي قالول لي تتغيبين يعني!!يـــامرت اخوي

العنود ياحلو هالكلمه تجنن بس مابينت\مرت اخوك في عينك انشاء الله

ريم\اكيد في عيني وفي عين اللي يحبونهم بعد وطالعت لافي اللي كان يشوفهم من بعيد 

وباصم بالعشره أنهم يتكلمون عنه بس ماسك نفسه..

بعدها قام وأستئذن منهم ونادى ريم أخته لأنها زي ماقلت لكم عنده كويز مهم لكن 

ماخلته عمته ام حنين وبالموت رضت أنه يروح البيت عشان بس يذاكر

وأول ماقامت ريم ولافي كانت زوجين من العيون يراقبونهم:

العنودلأنها تبي تعرف ايش يبي لافي من اخته

وعمر اللي كان منقهر من تجاهل ريم له


ريم\هاشتبي

لافي\خذي هذا وعطيه العنود 


تتوقعون مين شاف فيصل بره في الحوش!!
ولافي وش عطى ريم !!


الجزء الثاني عشر

:من صجك أنت تبيني أعطيهاهالورد والصندوق

لافي\أيه من صجي أجل أمزح معك!!

ريم\ لا...لافي ماأقدر آسفه..

لافي\ليـــــــــش!!؟

ريم\أولا أخاف أنها تردها وتحرجني وثانيا حتى لو رضيت أعطيها اياه كيف بدخلها 

وهم في الصاله!!

لافي\أمممم دخليها عن طريق المطبخ وبعدين روحي حطيها في غرفتهم

ريم\ياربـــي لافي ماأقدر

لافي\تكفيـــن ريم طلبتك لاترديني

ريم\خايفــه

لافي\خايفه من أيش 

ريم\ماأدري بس كذه خايفه يمكن لأنها أول مره
لافي\ريم لازم أنا اللي أخاف مش أنت لأني انا اللي جبت الهديه..

ريم\ولو... أنا خايفه ...طيب وش مناسبة الهديه!!؟

لافي\مناسبتها أنها طلعت بالسلامه..صدقيني غرضي شريف!!

ريم\ياعيني ياعيني جاي تخطب وانا مدري!!

لافي\أنشاء الله باذن الله أخطبها رسمي

ريم وهي طايره من ا لفرح\واو وناسه العنود بتسكن معنا في البيت!!

لافي\هذا اللي هامك مالت عليك!!ويقلد كلامها:واو وناسه العنود بتسكن معنا 

في البيت!!

ريم\أكيد هذا اللي هامني أنا احب العنود كثيير

لافي بابتسامه\وانا أموووت فيها!!




ريم\ياحليلك ياأخوي تعرف تحب..

لافي\أقول بلا فلسفه زايده وخذي الأغراض ودخليها المطبخ بسرعه

ريم\أوكي موافقه 

لافي\غصبن عنك بتوافقين...

ريم\أقول لاتخليني أهون تراني على الدقه..

لافي\أمشـــي أمشــي بنات آخر زمان

ريم طالعته برفع حاجب ومنزله حاجب\وعشــاق آخر زمان..

.قالت كلمتها ودخلت البيت...


بيت بومتعب

جالسه معاه في غرفته تحاول فيه يعترف بس مافي الأخ مصمم أنه يسكت..

تروحله يمين يطلع لها يسار..تجيله شرق..يهرب لها غرب..وهذه حالتها هي مع 

أخوها...طبعا عرفتوا مين!!

متعب\هيفـــاء ذبحتيني صدعتي راسي قلت لك ماأكن لها أي مشاعر!!

هيفاء\طيب ايش اتفسر أهتمامك وسؤالك عنهم يوم أمي قالت بتروح تتحمد 

السلامه لأختها !!؟و أيه صح تذكرت شغله ثانيه يوم انك تكلمني امس عشان 


أدق عليها!! تبيني أذكرك وش قلت لي والا أسكت!!



متعب حس أنه بينكشف وماقدر يقول أي شي لأخته بس الله ارحمه ودخل فهد 

أخوه وأنقذه من الموقف..

فهد\شتسون لوحدكم!!أعترفوا!!

متعب\هلا وغلا بأخوي حبيبي فهودي جيت والله جابك ياأخوي

فهد مستغرب من كلام أخوه وترحيبه له فعاد الكلام اللي قاله له\هلا وغلا 

...باأخوي حبيبي..وبعد فهودي..ايش عنده الدكتور اليوم يغط كلمات حلوه 

!!مش بالعاده!!؟

هيفاء\أقول فهد حبيبي رح أمي تبيك في سالفه ضروريه.
.
متعب\لالالا فهد تعال أبيك في شغله أمش معي بره


هيفاء\فهد أمي تبيك ضروري روح بسرعه

وتوه بيروح ..الا متعب يناديه


متعب\فهـــد تعال بوريك شي...أمش معي

هيفاء\فهد امي تبيك من زمان رح لها..

متعب\فهد تعال معي

فهد\أوهــــــــــووووووووا تراكم زهقتوني شفيكم أنتوا 

الأثنين...والله وراكم شي!!؟

متعب\فهد تعال معي يالله...وخذ متعب أخوه وطلعوا بره الغرفه ومن الغرفه لبره 

البيت..
هيفاء\طيب طيب يا متعب والله أني ماأخليك الا لمن تقولي السالفه كلها...








فيصل\مـــــرام شتسوين بره!!

مــرام\هــ ـلا فيــ ــصل شلونك!!


فيصل أووووووف والله بلوه هالبنت لين متى بفهما أني ماأطيق أشوف وجهها لازم

يعني توريني هالوجه !!وانا أقول اشفيه المزاج مخترب اليوم!!مالت عليها!!

فيصل بنفس خايسه\أهلين انا الحمد لله.... شعندك واقفه بره في الحوش!!






مرام ويـــــه شقوله !!أقوله أني واقفه أنتظرك صعبه فشله والله!!وبعدين 

أهو مايفهم ليش أنا واقفه بره!!لهدرجه هو غبي!!والا يستغفلني!!الله يقطع بليسك 

ياترف لأني خذت بنصيحتك وطلعت له ..

مرام\آآآآآآآه لا أبد بس منتظره صديقتي لأنها بتجي الحين عشان باأخذ منها 

ملازم للكليه ..لأن تعرف الأمتحانات قربت ولازم نستعد لها وووو ...

فيصل\بس خلاص...لازم هالشرح المطول!!طيب وصديقتك هذه مين بيجيبها!!؟

مرام بغباء زايد \أكيــد أخوها


فيصل\لا والله !!لا وبعد واقفتلي بالحوش كذه بهاللبس !!أنت ماتخافين 

يشوفك!!يلا دشي داخل!!

طبعا مرام الهبله تفكر أنه يغار عليها من أخو صديقتها عشان كذه هو معصب 

نزلت راسها بحياء وقالت له\طيب بنتظرها داخل ..........مع السلامه فيصل

تركها فيصل بدون مايرد عليها...وركب سيارته.....



بيت بو حنين

دخلت الغرفه وحطيت الباقه مع الصندوق الصغير على السرير وطلعت بهدوء مثل 

مادخلت بهدوء...

وأول ماسكرت الباب شفت عمر قدامي وبغيت أموت من الخوف لأني فكرت أنه 

شاف الهديه.

عمر\ كشفتك !!أيش تسوين بغرفة خواتي.

طالعته بنظره ناريه وقالت له\مــالك شغل أدخل الغرفه الي تعجبني بدون 

ماأحد يسألني ليه أوكــي مستر عمر 

قلت هالكلمات وانا مسويه نفسي بو زعم قويه لكن قلبي كان يرتجف لأن مو أي 

شخص كشفني !!هذا عمر اللي كل ما أشوفه قلبي يفقد دقه من دقاته..ورحت 

عنه وأنا بموووت خلاص...

عمر\أشفيها هذه !!هذا جاني اني قايم علشانها ونزلت نفسي عشان 

أكلمها!!والمشكله أني ماسويت شي!!!هي أصلا من يومين مش طبيعه البنت!!

بس على مين ياريم !!!والله لأوريك مين يكون عمر!!!
رحت الصاله وشفتها جالسه مع العنود ولا كأن شي صاير لا وبعد السخيفه مش 

راضيه تطالع فيني !!طيب ياريم !!أنا تسوين فيني كذه!!

العنود\أقول ريم 

ريم\نعم

العنود بتردد\امممم ايش كان يبغى منك لافي

ريم تطالعها بنص عين\ليش السؤال

العنود\بس كذه!!

ريم\متأكده

العنود\أيه متأكده

ريم وهي تحاول تقهرها\ماكان يبغى شي....

العنود وهي كاتمه قهر وغيض على ريم بس ماسكه نفسها لأنها ماتقدر تسألها أكثر من 

كذه ..تخاف تشك فيها ريم .....





:آلــــوا

فهد\هلا وغلا

لافي بصوت تعبان وهيمان\فهــد

فهد\بـــس فهمت وش بتقول أكيد السالفه عن العنود

لافي بابتسامه\وش دراك أن السالفه عنها

فهد\مايبيلها ذكاء ياحبيبي !!صوتك فاضحك..

لافي\آآآه يافهد أحبها وربي أحبها

فهد\طيب جبت شي جديد أدري أنك تحبها وش الجديد

لافي\ياويلي عليك ماعندك أسلوب بس بمشيها لك ..اليوم عطيتها باقة ورد مع هديه 

عشان سلامتها..بس خايف تخيب أملي وترفضها

فهد\أمــوووت أنا على اللي يحاتون هاهاهاهاهاهاهاي هاهاهاهاهاهاهاهاهاي


لافي وهو معصب\تدري أتمنى أمنيه وياليتها تتحقق!!

فهد\وش هي الأمنيه تكلم ياعاشق!!؟

لافي\أتمنى من كل قلبي أنك تحب وتذوق نار الشوق وتنذل مذله مابعدها مذله..

فهد\ول ول ول عليك لهدرجه حاقــــد

لافي\أجل أنا أقولك شي وانت تضحك علي من جد قاهرني

فهد\أقول حبيبي لافي اللي يشوفك يقول توك تدري بطبايعي!!ياأخوي أتغمشر معك 

شفيك ماأخذ الأور بجديه!! هد بالك وريح أعصابك وانشاء الله الأمور بتتسهل..ورح 

ذاكرلك كم كلمه للأمتحان والا أنت ناسي

لافي\آآآه يافهد العنود نستني كل شي يوم حبيتها..

فهد\وبعدين أنت ليه خايف !!؟مو أنت تقول أنها تبادلك نفس الشعور وفوق كذه 

كلن يعرف أنك تبيها صح!!

لافي\صح أن كلن يعرف بس لحد الحين مش واثق مئه بالمئه انها تبيني!!

أقول فهد الأهل على الخط الثاني أكيد يبوني أجيبهم أشوفك بكره 

فهد\أوكي ولا تفكر كثيير وذاكر طيب

لافي\أنشاء الله مع السلامه

فهد\مع السلامه 



بيت بو حنين

ويــه شفي هذا يطالعني كذه كأني ماكله حلاله...كل هذا عشان غطيت عليه كم 

كلمه!!مايسوى!!أن صح زودتها شوي بس مايستاهل أنه يعصب علي..

ريم\أقول أخ عمر شفيك تطالعني كذه!!

عمر باحتقار\ومين أنت عشان أطالعك!!

ريم\أنا ريم عندك شي!!

وقام يطالع في مخابي ثوبه وبعدها ناظر فيها\لا والله الجيب فاضي ...تعال بكره يمكن 

يكون عندي فلوس...
ريم بضحكه بايخه\ياثقل دمك..وانت تمزح

عمر\وياحلوك وأنت هاديه..

البنت أستحت وماقدرت تقول شي..ففضلت أنها تقوم من مكانها لأن ماعنده شي 

تقوله..ومشت عنه وعطته ظهرها

عمر بكل جراءه\يـــاعــيـــــني على اللـي يستــحـــــون

أول كانت تمشي الحين ركضت ماتبي توريه وجهها لأنها خلاص ذايبه



سيارة فيصل

فيصل\يـــاربـــي ايش فيها هذه ماتمل!! مليون مره دقت على تليفوني وانا 

مش راد عليها!! ماملت من كثر ماتدق!!أوووف منهــا !!طيب أنا ماأبي أجيها مالي 

خلق لها ولا لي خلق لي دلعها ...أنا أستاهل أصلا أنا اللي قلت لها بجيك اليوم!!!

من كثر ماهو سرحان جات سياره مسرعه على الجنب وبغت تصدمه بس الله 

ستر..وتدارك الموقف...



أشفيهم هالناس مب صاحين اليوم ...

آآآه يافيصل مدري مين اللي متغير اليوم الناس والا أنت!!مدري مين اللي ضايق خلقه 

اليوم ..ومش مستحمل أي كلمه من أحد..مدري من اللي كاره الدنيا ومافيها ..

شكله يبيلي أروح البحرين من زمان مارحتها..

\أي من زمان توك قبل يومين رايحها..!!

أوووف ملل فظيع جدا..كل هذا عشان انا أفكر في وحده لاراحت ولا جات 

!!والمشكله هالبنت مره وحده شفتها وسلبت كل تفكيري أجل لو شفتها كل يوم 

وش بسوي !!!

\هاهاهاهاهاهي ياحليلك يافيصل..أول البنات هم اللي يلحقونك ..والحين أنقلبت 

الآيه أنت اللي تلاحقهم..

لالالا مش الاحقهم الاحق اللي محتله تفكيري طول اليوم ..

\طيب مدام تفكر فيها رح أخطبها!!

كيف أخطبها !!صعبــه كثيير 

\ليــه صعبه مش هي بنت عمك وانت أولى من الغريب

أيه بس أنا ماأقدر أخطبها!!

\ليه كبرياء وبرستيجك مايسمحلك...أعترف أكيد هذا السبب

لالا بس أنه مش متعود على هالشيء

\أي شي !!صعبه هي!!! رح أخطبها ماأتوقع أنك رايح تحارب

أي بس ..بس ..الصراحه غروري مايسمحلي

\قول كذه من زمان غرورك مايسمحلكك..بالله أنت وش مفكر أنه هي اللي 

تخطبكك..

لا مش كذه السالفه ..لكن...

\لكن أيش السالفه !!واضحه زي الشمس أنت تحس هالمهمه صعبه لأنك متعود أن 

البنات هم اللي يجونك مش أنت اللي تجيهم!!أمثال مرام بنت عمك ولينا اللي تحبك 
وغيره وغيره.......الى مالانهايه

آآه والله مدري ايش اسوي محتار!!

\سهله مايبيلها شي أول مايجي أبوك من السفر رح أخطبها وتوكل على الله

يصير خير...بفكر .....

وبعد هالحوار اللي بينه وبين نفسه وصل لبيتهم ...وأول مادخل باب الصاله 

شــاف:



فيصل\يبـــــه

أم فيصل\هلا فيصل

وعلى طول راح سلم على أبوه ..وكانت موجوده أمه وساره أما خالد هايت في 

الشوارع وسوزان تكلم حبيبها يوسف..بعد اللقاء الحميم


فيصل\الحمد لله على السلامه يبه

أم فيصل\الله يسلمك ...ها شخبار الشغل والشركه !!

فيصل\الحمد لله بس ناقصها وجودكم ..وفي أوراق مهمه لازم توقعوها أنت 

وعمي..وأفتك أنا

أبوفيصل بابتسامة خبيثه\أيـــه لازم تفتك عشان تتفرغ لطلعاتك..بس لاتخاف 

هذا أحنا جينا ...يالله ألعب الحين

أستغفر الله العظيم..أحد يقول لولده كذه...بس والله ماألومه لازم يقول كذه من اللي 

يشوفه ويسمعه عني !!لهدرجه كلهم ماأخذين فكره زفت عني ...لا حول شالحاله !!لا 

وبعد ناوي أخطب!!مالت علي!!أنا وجهه خطوبه!!يخب علي لينا وأشكالها....

أم فيصل\أيش دعوه ياأبو فيصل ولدك راعيها وسندك في هالدنيا..

ياعمري ياأمي دايم تحاول تغطي الأشياء الشينه.وتحاول تخليني في أحسن صوره..بس

الخراب متأصل فيني من فوقي الى تحتي كلي عيوب..

أبوفيصل\المهم ماعلينا بكره بروح الشركه وبنعوض عن الأيام اللي فاتت..

فيصل\أوكي استأذن بروح أنام..تصبحون على خير
أم فيصل\وأنت من أهله


بيت بو حنين

دخلت الغرفه عشان أنام لأني من فجر الله قاعده بسبب الالام رجلي 

اللي ذبحتني..مايسوى علي أجازه وقعدة بيت..






لالالالا لحــظــه خلوني أستوعب أيش هذا اللي أشوفه !!


شكله يتهيأ لي ...

قربت من الورد والصندوق..ومسكت الباقه وشميتها...الله ياحبي للوردالأحمر....

وش ذا بعد!!؟؟ ...فتحت الصندوق اللي كان مغلف بــقماش مخمل لونه أحمر 

غامق ولقيت داخله علبة شوكلاته باتشي ...ياي باتشي مره وحده!!


وبعدها رجعت أشوف الورد ولفت نظري ان في بطاقه صغيره على الباقه فتحتها 

وفتحت عيوني على آخرها من عظم اللي قريته!! وماصدقت اللي مكتوب 

فيها..والأعظم أنها من لافـــــي وكان مكتوب في البطاقه:


لكي ورود جوريه ..بماء الورد مرويه..مكتوب عليها الحمد لله على سلامتك 

ياحـــــــوريـــــه.........تحياتي لافـــي...




معقولــــه لافي اللي جاب الورد مش مصدقـــه..




جلست العنود 5 دقايق سرحانه بالورد واللي جاب الورد..




لمن جات أختها حنين 




وشافت الورد والشوكلاته وقرت البطاقه بعد والعنود لحد الحين سرحانه...


حنين\العنــــــــــــود

العنود\هـــــا 

حنين\هــــا أهــا.وحبت تجنن أختها شوي:أنت كيف قبلت بالهديه !!انت 

ماتستحين!!

العنود وهي خايفه\والله والله أني مدري بالموضوع أنا دخلت الغرفه وشفتها محطوطه 

على السرير ..

حنين\ماتخافين أمي تدري ....والله لودرت بتذبحك...احنا ماعندنا بنات يأخذون 

هدايا من ......والا خليني أسكت أحسن 

العنود\تكفـــين حنين الله يخليك لاتعلمين أمي واذا تبيني أرجعها صدقيني برجعها 

حنين وهي تبتسم\واللي يقولك انك مش مرجعتها ...


العنود\نعــم

حنين\أنت ماتستحين خطيبك معطيك هديه وتبين ترجعينها!!صج ماتستحين!!هذا

جزات المعروف!!

العنود هي مستحيه\أنت شتقولين أي خطيب وأي حبيب!! من وين هالكلام تجيبينه!!


حنين وهي طالعها بنص عين\مو علينا هالأشياء ياحبيبتي..أصلا حركاتك أنت ولافي 


واضحه زي الشمس وكلن يدري أنكم تحبون بعض!! وأصلا عيونكم فاضحتكم ..اذا 

شفتيه وهو شافك عيونكم تتكلم..وأتوقع أنه كفايه هذا الشيء مافي أحلى من كلام 

العيون!!! ياعيوني...

العنود\لهدرجـــه!!؟

حنين\لهــدرجــه أيش!!

العنود بابتسامه\لهدرجــه أحنا مفضوحين

حنين\هاهاهاها ياحليلك يالعنود



وبعد فتره من السكوت



العنود\حنين ..ممكن أسأل سؤال!!

حنين\أكيــد

العنود\عمــرك حبيتي!!

حنين باستنكار\أنــــا!!

حنين\أنا أحب !!مستحـــــــل

العنود\وليه مستحيل!!

حنين\لأنه اللي مثلي مستحيل يحب والا ينحب

العنود\وليه ماشاء الله عليك مش ناقصك أي شي..جمال وأخلاق وسمعه حلوه

حنين\أنا عمــري قضيته كله لكم!! أنا أصلا حتى ماعندي وقت أعرف معنى 

الحب عشان أحب!!أنا حياتي كانت بين هم وغم وأحزان ومصايب مالها آخر...أذا 

تبين تعرفين شي عن حياتنا المأساويه.أو مصيرنا اللي مايدري عنا غير رب العالمين.. 

تعالي لي وانا أقولك........والا أبوي اللي ماندري عنه ومايجينا الا في الشهر مره!!لا 

واذا جاء مو عشان يسأل عنا يجي عشان الفلوس !!الفلوس بس.....

أنا خليت الحب 

لأهله ..الحب مايعرفني ولا أنا أعرفه...

العنود بألم\تدرين من متى ماشفت أبوي!!

حنين\من متى!!

العنود\آخر مـره شفته يوم رمى على أمي الطــــ ـلاق


...وهو............ سكـــ ـــران ...ومن بعدها ماشفتــــ ــه



وبعدها البنات أغرقوا في
نوبه من البكاء وهم حاضنين بعض...كانوا 
يصيحون على حظهم العاثر اللي جعل هذا أبوهم الظالم...


طبعا انتوا بتقولون كيف طلق أبو حنين زوجته ..طلقها وهو جاي كعادته لبيته وهو 

سكران...لكن مارمى الطلاق 3مرات كانت مره وحده بس.....لكن بعدها مارضت 

أم حنين تكشف له...كانت تتحجب عنه...لأنه كانت المسأله عندها صعبه أنها تكون 

معلقه له..ماتدري هي مطلقه والا متزوجه ... خصوا بانه طلقها وهو سكران يعني 

مش في وعيه....لكن في كل الحالتين مش مهم عندها لأنها ماتشوفه الا أيام

معدوده..وعندها أشياء أهم من كذه :

.....عندها عيالها اللي عايشه لهم وبتظل مستحمله آلالام والعذاب علشانهم بس...




وبعد مرور يومين من الأحداث السابقه

بيت بو متعب

متعب\لالالالالازم تجيــــن

روابي\ليـــه لازم أجي!!

متعب\عشــــان أنا قررت

روابي\قررت أيش!!

متعب وهومغمض عيونه\قررت أتزوج ..............حنــــين

روابي\أحلــــــــــــــــــــف

متعب بابتسامه\والـــلـــــه

روابي\أمووووووووت فيك



بيت بوزياد

الصاله

أم زياد\لين متى ياحظي بنفتك من هالسفرات الطويله

أبو زياد\يا أم زياد هذا بزنس أنت ايش فهمك بهالأمور!!

ام زياد\والبزنس هذا يتطلب منكم السفر أسبوعين..وبعدين ليه أول ماجيت رحت 

بيت أخوك ليه ماجيت على طول هنا!!

زياد\شكلها الوالده تغار عليك يبه

ترف وتتصاصر رهف\الحمدلله والشكر عجايز ويغارون

رهف\صج ماتستحين هالعجايز هم أمك وأبوك 

ترف\saw

رهف\sick my tow

زياد\المهم ماعلينا وش طابخين عشاء!!والا أروح بيت أخوي عشان آكل من طباخ أم 

فيصل..

ام زياد\أيـــه أصلات هذا أنت اللي تبيه تبي تشرد وتروح بيت أخوك..بس لا 

تحلم أنك تروح هناك

أبو زياد\الله شدعوه ياحافظ !!انت لحد الحين تذكرين السالفه الأوليه

أم زياد\ومستحـــيل أنساها...دام أنا حيه

وحب زياد يغير الموضوع لأن بدى الجو يتوتر

زياد\يمــه بكره الفجر عندسفره لـ الكويت

أم زياد\وأنت ياولدي متى بيفكك من هالطياره اللي تخرع

زياد\يايمه هذا شغلي ولازم التزم فيه...

رهف\ياحظك ياأخوي كل يوم عندك سفره جديده ....ودني معاك يوم صدقني 

أونسك في الطريق!!

زياد\لا مشكوره مستغني عن خدماتك...


(الله يسلمكم قبل مايتزوج أبو زياد أم زياد كان حاط عينه على أم فيصل بس الله 

ماكتب نصيب وخذها أخوه بو فيصل..ولحد اليوم أم زياد تغار علىيه لأنه

دايما يقارنها بأخلاق وشخصية أم فيصل الطيبه...)


بيت بو فيصل


فيصل\يـبــــــــــــــــــــه أنــــا عـــــــــــــــــــزمـــــــت


الجزء الثالث عشر

فيصل\يبــــــــــه انا عزمت

أبوفيصل\عزمـــت !!

فيصل\عــزمت أتزوج ...بنت عمي حنيـــن

كانت أم فيصل وبناتها مستغربين مررره من فيصل معقوله يتزوج!!لا ومن مين !!من 

حنين ...قويـــه أبدا ماتوقعوا يجي يوم ويقول فيصل أنه بيتزوج ..توقعوا كل شي 

منه الا الزواج...لأنهم يدرون بحركاات فيصل ويدرون بعد أنه يحب يكون حر !!طليق 

زي العصفور ..مايحد يسأله وين كنت !!والا مع مين رحت!!

أما بو فيصل كان يفكر أنه ولده يمزح معه أو يقول نكته بايخه

بو فيصل\هاهاهاهاهاهاهاهاهاهاهاههاي هاهاهاهاهاهاهاهاههاهاهاي

فيصل وكان معصب على ضحك أبوه\يبـه !!ليش تضحك أنا جاد معك في كلامي..

أبو فيصل\الصــراحه ضحكتني ياولدي وانا مالي خلق أضحك

سوزان\وععععععععع مابغيت تاخذ الا حنين المعقده..

فيصل وعصب مررره\أحترمي نفسك أحسلك ولمي لسانك اللي يبيله قص..

أم فيصل وشوي بتصيح\هذه الساعه المباركه ياولدي .وأخيرا بتتزوج وبشوف عيالك 

قبل ماأموت

ساره بفرح\يالله ماني مصدقه أخوي فيصل بيتزوج ..لا ومن حنين ونعم الأختيار 

يااخوي حنين مافي مثلها بهالكون..

بو فيصل\يعني أنت من صجك يافيصل تبي تتزوج..

فيصل وبكل ثقه\ايــه يبه أبي أتزوج حنين وماأبي غيرها

ساره\والله وعرفت تاخذ عقلك حنين بس ماألومك البنت رهيبه

فيصل\طبــعا لازم تكون رهيبه لأنها بتكون حرم فيصل بن عبدالله

سوزان\وثـــــــــــوق.....

أم فيصل\وبعدين وياك أنتي!!أسكتي

فيصل\ ماعليك منها يمه أنا بعدين بعلمها كيف تتكلم عدل المهم هــا شريك يبـه!!

أبو فيصل سكت لحظه طويله نوعا ما....بعدها قال






أبوفيصل\..........واللــه أذا أنت تبيها وأمك تحبها أنا ماعندي مانــع

هنا فيصل تشقق من الوناسه..وحس أنه نص الهم أنزاح من قلبه وراح لأبوه وحب راسه 

من الفرحـــه

ساره\اللي يسعدك ياأخــوي ويوفقك مع حنين...


بيت بو متعب

أم متعب\لا يعني لا

متعب وبدى صوته يعلى\ليـــه يمــــه ماأنتي موافقه ايش فيها حنين عشان 


ماتبينها!!

أم متعب\مافيها شي البنت بس ماتصلح لك...وبعدين هي أصلا ماعندها وقت للزواج 
كل همها أهلها وبس!!

متعب\تكفيــن هيقاء قولي شي!!!

هيفاء\يمــه اللي يخليك هذا مش سبب مقنع انك ترفضين حنين..

أم متعب\صدقني يايمه انا أبي مصلحتك وحنين ماتناسبك

متعب\طيب ليـــه قولي لي !!عطيني سبب واحد !!خليني أقتنع!!

ام متعب\ياربـــي وبعدين معاك!!قلوا بنات العايله!!في اللي أحسن منها وأجمل بعد 

!!بس أنت أشر ياولدي

متعب\مستحـــــــــيــل !!!مستحـــيل أتزوج غير حنين وهذا انا 

قلت لك يايمــه..وطلع من الصاله وهو مفـول من العصبيه وركب سيارته لأنه يحس 

أنه مختنق يبي يشم هواء يبي يبتعد عن جو البيت!! مش مصدق أنا المستقبل اللي يبنيه معا 

شريكة حياته اللي كان يتمنها ينهدم بسهولــه !!ومن مين !!من أغلى الناس عنده!!من 

أمه اللي ماكان متوقع رفضها ..بل بالعكس كان يتوقع تطير من الوناسه لأنا ولدها الكبير 

بيتزوج ...وبيكمل تص دينه بعد تعب وشقـــى سنين طويله..


لكنه مستحيل يرفض بسهوله وعلى طول دق على أخته روابي وقالها تجي الشرقيه في 

أقرب وقت ممكن.....

اليوم الثاني
مدرسة البنين بالخبر
أحمد\والله ماخليه لازم أطيحه

ناصر\وشلون ياحظي بتكلمه وانت تعرف أنه مايطيقنا

أحمد\اصبر علي شوي وبتشوفه طايح بين يدينا

ناصر\بنشوف...ولو أني مستحيل أصدق أنه بيصادقنا

أحمد\أنت خلك معاي وصدقني مش نادم 

ناصر\طيب أسكت صوتك عالي

أحمد\أقول ناصر قم معي

ناصر\ويــــن

أحمد\بروح أكلمه

ناصر\من صجك أنت !!!!وش بتقول له!!

أحمد\أنت قم ولايهمك!!

ناصر\لالالالا مستحيل أقوم معك

أحمد\كيفك خلك جالس هنا زي البنات... يالخــواف 

ومشى أحمد صوب المكان اللي جالس فيه عمر..على أمل أنه يتجيب طلبه اللي كان 

يتمناه من زمان

وفي الجهه الثانيه كان عمر جالس مع أصدقائه يسولف ويضحك معهم

أحمد\السلام عليكم

الجميع\وعليكم السلام

أحمد\عمر ممكن شوي!!

عمر وهو مستغرب\أنـــا!!!

أحمد\أيــه أنت ممكن أخذ من وقتك خمس دقايق!!؟

عمر\أوكي...شباب شوي وراجع لكم...

وراح عمر واحمد في مكان بعيد شوي عن الأنظار

أحمد\عمــر أممممممم ممكن أطلب منك طلب...

عمر\أيـــه تفضل..

أحمد\معليش أخذ رقم تليفونك عشان في دروس كثيير مش فاهمها في الرياضيات وأنت 

ماشاء الله عليك اللهم لاحسد ممتاز في الماده...




عمروبعد تفكير\طيب مش لازم تليفونات أشرح لك في البريك

أحمد\لالالاأنا ماأعرف أفهم في البريك..لأن هالوقت راحــه من المواد والمدرسين 

..للأسف ماأستوعب

عمر\أوكي سجل عندك الرقم 

وطلع من ثوبه ورقه وقلم \يالله قول

عمر\ماشاء الله كل شي عندك جاهز

أحمد بابتسامه خبيثه\أفا عليك ..أعجبك أنا

مدرسه الثانويه الثانيه بالخبر للبنات
العنود\أنت متأكده أنها لي!!

هند\أيـــه متأكده ...علامك!!

العود\الحمد لله والشكر أصلا من متى أنا عرفتها هالبنت عشان ترسلي هالرسايل 

...فقدتها يارب!!لا وكاتبه أسم الدلع نونه..بـــــزر

هند\الحمد لله والشكر عليك أنتي أحد يطلع له معجبات وهدايا وحاله.. ويرفض!!؟

العنود\أيـه أنا !!!عندك مانع!!؟

هند\لا روحي مستشفى المانع...<<<هذه جمله كنا نقولها وحنا صغار...صج بزارين

العنود\والله لوريها بس خليني أعرفها...

هند\طيب تكفين عيدي اللي كاتبته خليني أضحك عليها شوي

العنود\أهـــوا هند هذه ثاني مره أعيد الرساله...شسالفتك!!!؟ليكون ودك برسالة 

حب!!؟

هند بصوت حالم\يـــــــاليــــــــت

العنو وهي متفاجئه من ردة فعل هند\لالالالالا ماأنت بصاحيه أكيد ماكله فول على 

الفطور

هند\أيـــه شدراك!!

العنو\قــومي عني قومي لابارك الله فيك ..واذا تبين الرساله خذيها تمعني فيها 

عدل...ولاتنسين تعلقينها بغرفتك....

سيارة نايف

روابي\هلا متعب...شفيك ..أي أي ..بكلمها...مسافة الطريق وحنا في الشرقيه...لالا 

الحين جايين..أنشاء الله ...على هالخشم...طيب...يصير خير...ياربي قلت لك يصير 

خير...انزين يالله ...مع السلامه.. وبعد ماسكرت أوووووووف 

نايف\وشفيــك تتأففين !!

روابي\متعب بيجننـي ...كذا مره أقوله بكلمها وبتفاهم معاها...وأسكر منه وبعده 

بساعات يدق علي مره ثانيه ويقول لي نفس الشي وأرد عليه أنا وأقول له بكلمها 

وبتفاهم معها...وبعدها بساعات ...

نايف\يدق عليك ويقولك نفس الشي وتردين عليه وتقولين له بكلمها وبتفاهم 

معا..صح!!؟

روابي وبعد تنهيده\صــح...

نايف\أقول روابي موكأنك نسيتني خير شر وملتهيه بسالفة متعب..

روابي\ايش أسوي يانايف أعذرني هذا أخوي الكبير وودي أسعده

نايف\أيــه بس مو على حسابي ..و على حساب العيال

روابي\على حساب العيال والا على حسابك!!

نايف\الأثنين..

روابي\كلها أيام والمسأله بتنحل وأفضى لك ياأبو عيالي

نايف بابتسامه\متأكده!!

روابي\ونص لو تبي...


بيت بو فيصل
فيصل\يالله يمــه كلميهم ماعندي صبر

أم فيصل\ايش شفيك ياولدي هذه سماعة التليفون بيجي بس بدق على الرقم 

وبكلمهم..اهدى شوي

خالد\ويـــن يهدى الحبيب مولـــع...ياحليلك يافيصل بتتزوج على آخر 

زمانك..

ساره\يالله عقبالك ياخالد

خالد\لالالالا أول بخلص جامعه واذا خلصت جامعه سمعتوا ويقول بصوت عالي وكأن 

هذا الشي مستحيل يصير.... أفكـــر أشتغل ويمكن أخذ بريك سنه بدون 

شغل...واذا أشتغلت أتزوج

ساره\الحمد لله والشكر الناس يقولون اذا خلصت جامعه بشتغل عشان أكون نفسي 

ومستقبلي وبتزوج مش يقولون باأخذ راحه سنه وبعدها أفكر أشتغل!!!
خالد\ وليه أكون نفسي ماشاء الله الخير كثير ..وبعدين مالك شغل!! كيفـــي أنا 

حر..

فيصل\بـــــــس أسكتوا خلوا أمي تكلم الناس بدون أزعاج


أم فيصل\هلا والله شلونك أختي ..عساك طيبه..انا الحمدلله بخير.. والعيال بخير..تدرين 

العيال والبيت ..الله يعين ..مايامر عليك عدوا بس حبيت أقولك اليوم أنا وبناتي بنزورك 

أذا كنتوا فاضين..مشكوره..الله يعافيك..على المغرب انشاء الله ..ايــه ..خلاص يالله 

سلمي على البنات..الله يسلمك..مع السلامه

فيصل\هـا يمــه وش قالت لك!!

أم فيصل\ماقالت الاكل الخير واليوم أنشاء اله بنزورهم المغرب

فيصل\وأخيــرا

سوزان\أنا عن نفسي مش رايحه

فيصل\غصب عنك بتروحين وأنت أول وحده بتركب السياره

خالد\من قدك يالأخوا بتصير معرس...يمــه أي خدمات توصيل مجانا أنا جاهز

فيصل\أنـثـبر مكانك أنا أولى بتوصيلهم..

خالد\أفـا أنثــبر مره وحده!!؟ بس يالله معليش هالمره سماح لأنك معرس جديد

فيصل\الله يسمع منك ويوافقون 

أم فيصل\أكيد بيوافقون مين بيلقى أحسن منك ياولدي..

ساره\أنشــاء الله

فيصل\آميــــــــن

خالد\ول من قلب شكلك تقولها

فيصل بابتسامه\أكيــد من قلب...

العنود\ماقالولك يمه ليش بيزورنا!!

أم حنين\لا والله يابنتي...بس أحس أنا جيتهم فيهاشي!!

العنود\الله يستر...أهل أبوي ماوراهم الا المصايب

أم فيصل\عيب يالعنود لاتقولين كذه وبعدين أم فيصل طيبه..وغير عنهم ..........بروح 
أسوي الشاي والقهوه مابقى شي على المغرب...




العنود\ نفسي أدق على ريم وأعرف ايش سالفة الهديه!! بس مش متجرأه حتى أرفع سماعة التليفون..اخاف لافي يكون موجود جنب التليفون..بس والله ماني قادره !!الفضول ذابحني...ياترى اذا شفته مره ثانيه ..وش بيكون موقفي اتجاهه بعد سالفة الهديه...شكلي بروح فيها اذا شفته...


لافي\آآآه يالعنود ..ياترى الحين ايش تسوين تذاكرين والا جالسه مع الأهل!؟ والا 

نايمه!!؟ودي أدق عليها وأشوف ايش رايها بالهديه..بس مش قادر ...أخاف يزل لساني 


...وتستحي أكثر من أول....ياربي ساعدني...


خلاص بكلمها واللي يصير يصير...ورفع السماعه وأول مارفعها سمع 

صـــوت 

يــاترى صوت مين!!!!

بيت بو متعب
أم متعب\هــا شلونك ياروابي ..وشلون العيال ونايف!؟

روابي\الحمد لله يمه العيال بخير ونايف يسلم عليك..

أم متعب\طيب ليه ماخليتيه ينزل هنا

روابي\شوي وبيجي راح يسلم على أخته 

متعب ويناظر روابي\أحــم..

روابي\أيــه صح يمه صج اللي سمعته متعب يبي يتزوج !!

أم متعب\أيــه يبي يتزوج ...بس هو الله يهديه مايبي غير حنين..

روابي\ونعم الأختيار والله وعرفت تنقي ياأخوي..

متعب\أيــه بس أمي مش موافقه

روابي\صحيح يمــه أنت مش موافقه على حنين

أم متعب\أيــه مش موافقه..

روابي\ليــه يمه حنين شيخة البنات وأحلاهم ماشاء الله عليها ربة بيت ممتازه 

يكفي أنها قايـمه بأخوانها..

أم متعب\أدري أنها ربة بيت وأخلاق وكل شي لكن أنا مش موافقه عشان فيها شي 

شين أنا رافضه لأنها بعد ماتتزوج مين بيصرف على أهلها غيرها..وبعدين أنت قلتيها 

بنفسك هي اللي قايمه بالبيت ..

روابي ومستغربه من قسوة امها\اللــه يايـمـه عشان كذه أنت رافضه..أصلا هذا 

مش سبب مقنع وبعدين 

لاتنسين أن ربك هو اللي يرزق عباده ,,وأهل حنين مش ضايعين بعد ماتتزوج..


أم متعب\ولو أنا رافضه هالشيء لأن أخوك هو اللي بيحتاس وبيتعذب..لأن المسؤليه 

بتطيح عليه بعد.



متعب\انـــا راضي بكل شي ..مهما كان..وبعدين البنت بتدرس لأن هذا شغلها 

اللي هي تبيه ومستحيل أمنعها عنه..واذا ماانت برضيه يايمــه على حنين أنا بطيعك

ومش متزوجها ولا متزوج غيرها..قال هالكلام وطلع لغرفته

أم متعب\شفتي كيف الولد متغير!! أنا مدري ايش مسويه له فيه هالـحنين

روابي\يمــه حتى أنتي الله يهديك تنرفزين الواحد..هذا مستقبله وهو أحرص فيه منك 

..يايمــه الله يخليك خليه يتزوج حنين والله بيسهل عليه الله مستحيل يترك عباده ...


وبعدين زي ماقالك هو بيخليها تدرس يعني مافي أي صعوبات على زواجه..وأنت تدرين 

...ولدك اذا ماتزوج حنين يسويها ومايتزوج غيرها...شوفي أنتي فكري بالموضوع مره 

ثانيه.
.لين متى أخوي بيجلس عزابي

كثيير متزوجين وعندهم عيال 

...ماتبين تشوفين عيال متعب..يكبرون بين أيديك ..ماتبينهم يقولون لك يا جده..ماتبين 

تحضينينهم وتقولين هذا من ريحة الغالي...فكري يمه ..فكري مره ثانيه...



العنود\الــو

لافي\الو

العنود مستغربه\لافــي

لافي مستغرب\العنـــــــود

العنود\كيف أنت على الخط بدون رنه!!؟

لافي\وانا بسئلك نفس السؤال لأني أنا مادقيت على بيتكم!!؟

العنود\غريبـــه.....

لافي\شكلك أنتي كنتي تدقين علينا وانا رفعت السماعه لأني بدق عليكم...



وتـــوها حست أنا اللي أتكلمه لافي حبيب قلبها وتذكرت سالفة الهديه وانحرجت

وأسكتت 

ونفس الشي لافي توه أستوعب أنا اللي تكلمه العنود..ونفس الشي أنحرج وسكت



وظلوا دقايق ساكتين



لافي\أمممم بتطولين

العنود\على ايش !!!؟؟

لافي\وأنت ماسكه السماعه وساكته

العنود\أنحرجت زياده\..........طيب ليش أنت ماتتكلم 

لافي\لأنك انتي اللي دقيتي..

العنود\طيب حتى أنت كنت بتدق....أيش كنت تبقى!!

لافي وماعرف ايش يقول\....أعجــبـ ـــتــ ــك الهــديــه

العنود\....................ايه أعجبتني ...........مشكور...

واسكتوا مره ثانيه

لافي\طيب امم.......احد عرف عنها!!!

العنود\...ايه حنين...درت عنها.......

لافي\أكيــد عصبت صح!!

العنود بتسرع\لابالعكس 

لافي بابتسامه\يعني أفهم من كلامك أنها فرحت فيها...

العنود\.............................ايــه

لافي\ممكن أسأل سؤال!!

العنود\ تفضل

لافي\ليــه أفرحت فيها!!!؟؟

العنود\.................لأن ...لأن.....وغمضت عيونها لأنها خلاص وصلت لقمة 

الأحراج..وأسكتت للمره الثالثه



وعرف لافي أنه الأجابه تحرج شوي عشان كذه قال لها\خلاص اذا ماتبين تقولين عادي

لاتقولين المهم أن السالفه عدت على خير,,ومااحد درى عنها غير حنين

العنود\..........طيب

لافي\اوكي العنود تامرين على شي قبل ماأسكر..

العنود\...لا مشكور 

لافي\طيب أممممم أتنبهي على نفسك ولا تتحركين كثيير عشان رجلك ماتعورك...





وأي خدمات أنا حضر عشانـــك أنــــــــــــت بــس

العنود\...........مع السلامه لافي

لافي\الله يحفظك ..وسكر


وقعدت العنود الخبله تتحسس في وجهها وتشوف حرارة جسمها...

العنود..........ياويلي ياويلي أنا مااقدر على هالكلام ...ياربي أحس جسمي 

نـــــار أحس بحراره ...زين أني كنت أكلمه والا لو شايفني بيمووت ضحك 

على شكلي....بس والله جريء الولد...كله ولا كلمة انتبهي على نفسك ..ياربي يخاف 

علي..ياربي تحفظه لي من كل شر ...وتخليه لأهله ,,,,ولي


سيارة فيصل

ساره\فيصل شوي شوي بنصدم,,توه الوقت بدري

فيصل ولف على ورى عشان يكلم أخته\ايش بدري الله يهديك صلاة المغرب مخلصه من 

زمان

أم فيصل\ ساره أسكتي عن أخوك شوي بنسوي حادث


فيصل\لا أنشاء الله مافي حوادث...ساره ماوصيك على حنين جلسي جنبها وعرفي كل 


شي عنها أوكي..

ساره\أنشـــاء الله على هالخشم 

بيت بو متعب

العنود\بتحطين مكياج !!

حنين\لا أنا احب اكون بسيطه...

العنود\طيب هذه أول مره يدخلون بيتنا لازم نتكشخ لهم

حنين\حبيبتي الجمال في البساطه وأنا أحب دايما أكون بسيطه 

العنود\في هذه أنت صدقتي ..طيب ممكن تطلعين عشان أبدل ملابسي

حنين\من عيوني بس خليني أحط الكحل 

حنين كانت لابسه بلوزه حمره وعلى الأكمام فيها سحابات سوده..وتنوره لونها أسود 

ممزوجه بقماش الحرير الثقيل والدانتيل المطرز 

على فكره حنين تحب اللون الأسود بجنون لازم كل بدله فيها اللون الأسود

أما العنود فقررت تلبس بدله برتقاليه أكمامه طويله وقماشها يتكون من قطعتين لأنه 

شفافه..وتنوره بيضه جينز لونها ابيض..وفيها على الجنب جيوب برتقاليه

طبعا العنود تحب تتفن بالمكياج وخصوصا منطقه العيون لكن هالمره ماحطت غير شدو 

برتقالي فاتح 

فيصل\متى تبوني أخذكم 

أم فيصل\أحنا بندق عليك مش مطولين

فيصل \خذوا راحتكم أهم شي يخلص موضوعي..ساره لاتنسين اللي أتفقنا عليه

ساره\أنشاء الله

ونزلوا من السياره ودخلوا البيت بعد ما طقوا الجرس..وأستقبلتهم أم حنين ودخلتهم غرفة 

الحريم لأنها كانت راقيه نوعا ما بالنسبه للبيت 

أم حنين\ياهلا من زارنا تو مانور البيت

أم فيصل \اله يحيك ويبارك فيك ..عسى ماضايقناكم وعطلنا أشغالكم!! 

أم حنين\لا ياأم فيصل البيت بيتك ..وأي وقت تبين نزورينه فيه تعالي حياك الله نشيلك 
بعيونا

أم فيصل\الله يخليك يارب

ودخلت في هذا اللحظه العنود وسلمت عليهم بعدها دخلت حنين وأول ماشافتها أم 

فيصل عطتها ذيك الأبتسامه اللي تهبل لأنه فرحانه فيها وتتمناها توافق على فيصل

حنين\هلا عمه شلونك ..

أم فيصل\الحمد لله حبيتي أنت شلونك عساك طيبه 

حنين\انا بخير وعافيه الله يسلمك

وجلست ماسكه أيدها وحنين أنحرجت ودها أتفك أيدها بس مستحيه من الموقف اللي 

أنحطت فيه.وبعدها أنتبهت أم فيصل أنا لحد الان ماسكه أيد البنت حررتها وراحت حنين 

تسلم على البقيه 

الأخت سوزان مش عاجبها الوضع وجلست تطالع الغرفه اللي جالسين فيه باستحقار 

كأنها تقول أيش العيشه اللي عيشيينها!!!؟وانتبهت عليها العنود وودها أذبحتها ذيك 

اللحظه بس مسكت نفسها..عشان ماتسوي مشاكل...

وبعده بربع ساعه خذت حنين البنات وجلستهم في الصاله عشان ياخذون راحتهم في 

الكلام 

لكن الآ نسه سوزان رفضت تروح معهم وقالت العنود في خاطرها أبركها من ساعه...

وجلسوا النات يسولفون مع بعض في كل شي

حنين\علومك ياساره يالقاطعه

ساره\شوفــي شوفــي الصراحه كلنا قاطعات وقليلات الأدب ومانستحي على 

وجهنا

العنود\في هذه الصراحه أنتي صادقه كلنا قاطعات...

ساره\المهم ماعلينا من اللي فات أحنا عيال اليوم...

حنين\أي والله أحنا عيال اليوم

ساره\أيه صح أنا من وأنا صغيره ماشفت عمي ..هو الحين وينه!!

وعم الحزن في ارجاء المكان وصارت الكلمات منسيه بليا حروف وانرسمت الكآبه على 

وجهم بعد ماكانت الأبتسامه ماتفا رق شفايفهم...كل هذا بسبب خيال أبوهم اللي 

أقتحم عالمهم الصافي.....

ماتدري حنين وش تجاوب ساره !!هل تقول لها أبوي من فتره طويله ماندري عنه 

ولايدري عناوالا تكذب عليها كذبه عشان تطلع من الموقف .. 

لكن العنود تداركت الوضع وردت على ساره
العنود\أبوي مشغول هالأيام

ساره اسكتت لأنها تذكرت سالفة أبوهم وغيابه المستمر وطلاقه من أمهم ..

وبعده بنص ساعه جاء فيصل ياأخذ الأهل لأنهم دقوا عليه وأنجزوا المهمه اللي جايين 

علشانها


تتوقعون حنين وش ردة فعلها اذا درت بالخبر وهل بتتزوج فيصل!!
وأم متعب بترفض طلب ولدها!!
وأحمد وناصر وش يبون من عمر!!
ولافي وحنين عصافير الحب...وش تخبي لهم الأيام



الجزء الرابع عشر

أم حنين\حنين تعالي شوي معي الغرفه

حنين\انشاء الله

العنود\لا والله وأيش معنى حنين والا في أسرار ماتبوني أعرفها...


أم حنين ومالها خلق للعنود\هذا أنت قلتيها ياأم لسان طويل في شي ماأبيك تعرفينه 

...
العنود بدلع\أهيىء أهيىء الله يسامكم روحوا أنا ماأحبكم...

حنين\حتى أحنا مانحبك

ومسكت أم حنين يد بنتها ودخلت معها الغرفه ..وجلسوا على حافة السرير..

أم حنين كانت خافيه ومرتبكه وحيرانه ماتدري من وين تبدأ...هي أصلا لحد الان 

مش مصدقه..اللي صار قبل شوي ..أجل كيف حنين لوقالت لها أكيد بتنصدم...

حنين\يمــه يالله قولي أشعندك..والله بديت أخاف..

رفعت عينها لبنتها وطالعته بنظرة ألم وخف من المستقبل\أحم...حنين تدرين ليه 
جايه أم فيصل مع بناتها!!!

حنين\أممم مدري أنا قلت من قبل أني حاسه ورى جيتهم شي ..بس هالشي 

ماأعرفه...لكن شكلهم جايين زياره عاديه صح!!!

أم حنين\لا....


حنين\طيب ليه جايين!!

وأستجمعت قوها كلها \جايين علشان.....

يخطبونك لولدهم فيـــ ــصل ... 



وعم الهدوء على المكان لحظات............................................, 






حنين\لا أكيد أمي أنت تضحكين صح!!؟

أم حنين\لا أنا جاده بكلامي




حنين\لالالالالالالالالالالالالالالالالا مستحـــــــــــيـــل










وبعد ماوصلوا الجماعه البيت خذ فيصل أخته ساره وراح معاها لغرفته عشان 

يتكلمون براحتهم


فيصل\بالتــفـــصيـــل أبيك تقولين لي كل شي بالتفصيل....

ساره\طيب طيب اشوي شوي علي خليني أخذ نفس

فيصل\لا مالي شغل ماتخذين ولا نفس بسرعـــه تكلمي

ساره\شوف....................وقالت له اللي صار بالتفصيل على قولته

ساره\فيصل ممكن أسأل سؤال!!

فيصل\أكيــد

ساره\أنت تحب حنين!!

فيصل وبعد تفكير\شوفي ساره ..والله مدري أيش أقولك بس اللي أعرفه أن حنين 

غيــــر غير البنات اللي أعرفهم احسها كنز ثمين في أشياء كثيير غاليه والواحد 

هالأيام مستحيل يلقى وحده بمواصفات حنين

ساره\طيب أنت لحد الحين ماجاوبتني على السؤال..

فيصل وبعد تنهيده\أسمعي أنا لحد الحين ماوصلت لدرجة الحب لكنها شاغله كل 


تفكيري

ساره\طيب ماتتوقع يجي يوم وماتوصل لدرجة الحب

فيصل\والله هذا الشي بأيد حنين هي اللي تقدر تخليني أحبها وماأستغنى عنها...

ساره\كلامك يخوف يعني فرضا لو ماحبيتها وش بيصير

فيصل\الله يهداك ياساره أتفائلي بالخير..وبعدين لسه هم ماردوا خبر تونا بأول

الطريق

ساره\طيب لو لو فرضا يعني حنين أرفضتك وش بتسوي

فيصل \لا مستحيل ترفضني

ساره\وليه ماترفضك الحياه قسمه ونصيب

فيصل\أدري لكن مافكرت أنها بترفضني..ولا أراح أفكر

ساره خافت من كلام أخوها ..لأن واثق جدا أنها بتوافق..وهي تدري أخوها طبعه 

تملكي واللي في راسه بيسويه غصبن عن الكل واللي يوقف ضده أمه داعيه عليه على 

أنه أخوها بس في صفات فيه ماتحبها..لكنها ماتنكر أنه قلبه طيب و حنون وناجح من 

الدرجه الأولى لكن اللي يشوفه ظاهريا يقول عنه مغرور جدا ومتكبر....



وبعد البكاء المستمر...اللي بكته حنين على حضها ونصيبها العاثر...جففت 

دموعها..لكنها كل ماتمسح دمعه تنزل دموع جديده معلنه مأساه جديده ...وأيام 

حافله بالشدايد...

عمرها ماتهنت بهالدنيا...عمر الدنيا ماضحكت بوجهها ..الدنيا كانت قاسيه عليها 

من جميع النواحي...صبرها طال...وجروحها تنزف من جديد..ماتدري وش الدنيا 


مخبيه لها...لكنها تعرف ظهور أهل أبوها بهالطريقه بداية معاناه طويله ومستمره 

...ماتدري وش بتكون النهايه اذا أرفضت ..او حتى اذا وافقت وش بيكون 


مصيرها...هل بيكون مثل نصيب أمها ...والا أسواء منه ..في كلا الحالتين هي في 

دوامه كبيره..ومستحيل تطلع منها بسهوله ..لازم تكون في ضحايا..لازم في أحد 

يضحي ..عشان الطرف يعيش .وياترى مين اللي بيطيح ضحيه!!!؟

تذكرت كلمات أمها الأخيره (فكــري يابنتي..فكري ..يمكن تكون 

..خيره...ونهاية أحزانا وبداية أفرحنا....)

حنين\أي أفراح يايــمه أي أفراح مدام السالفه من طرف أبوي 

فــعلى دنيتي السلام)وضاع صوتها من بين دموعها اللي أنهلت من جديد

الخبر أنتشر في البيت كله وأنتشر في بيت الخال عادل..لأن مافي شي تخبيه أم حنين 

على أخوها وزوجته..وأشخاص يقولون الحمدلله أن حنين بتتزوج وفيصل بيشيل عنها 

بعض حملها اللي لازمته طول عمرها..وأشخاص ثانين أو العامه رافضين هالزواج

لأنهم يعرفون أن بيت عمهم طبايعهم تسلطيه وخصوصا عند الأولاد..لأنه هالطبايع 

صايره وراثه من عند الكبار كلهم نفس الطينه –أنانيه 

..أستهتار...تسلط...تملك..غرور..تكبر...-<<مابقت شي وصيت




بعد مرور يومين من الأحداث السابقه

راحت تدور على أخوها زي المجنونه من كثر وناستها قاعده تراكض في البيت 

ورجعت لأيام الطفوله..تدور عليه من غرفه لغرفه ثانيه...ماهما أي شي المهم تلقاه 

وتخبره الخبر اللي بريح قلبه ويسعده...لكن هالخبر بطلعه من عيونه ...مثل ماطلعت 

أمها روحها بالموووت أمها وافقت...بالدز وافقت..وبعد مناقشات 
وحوارات..وخناق وهواش مالا أول ولا تالي.....وأخيرا حصلت أخوها جالس 
بالحوش ويطالع النجوم اللي بالسماء

روابي وبعد ماخذت نفس 

طويل\مـتعــــــــــــــــــــب....

متعب بكل برود رد عليها بحرفين \هـــا


روابي\أمـــــي يامتعــــب أمي وافقـــــت على زواجــك

من حـنــــــــــيـــن


متعب بابتسامه كبيره حتى ضروسه طلعت\قــــولـــــي والله

روابي\والــــــــــلــــه

قام من الكرسي اللي كان جالس عليه وحضن أخته بكل قوتــه وجلس فتره وهو 

حاضنها...

روابي\متعــب حرام عليك كسرت لي ضلوعي

وأخيرا فكها متعب وأنتبه لنفسه\أووووه آسف أختي بس والله من الفرحه مدري 

شسوي

روابي\أنا أقولك ايش أتسوي...أدخل البيت ورح لأمي وأشكرها...بسرعـــه

متعب\طيـــــــــــــــــــــــران

وراح عاشقنا الولهان لأمه وسلم عليها وحب راسها وشكرها من قلب,,وبدت أمه 

تصيح وتسوي مناحه لأنه مش مصدقه أن ولدها اللي ربته وكان صغير كبر وبيتزوج 


وبينساها<<تدرون حريم قبل ..

حاول متعب يهدي في أمه ويدلعها ويقولها أنتي 

القلب كيف أنساك..وبعدين صدقيني مهما كانت اللي بتزوجها مستحيل 

تخليني أنسى 

أمي اللي حملتني وتعبت علي وسهرت عشاني...مستحيل



المهم أم متعب قررت تكلم بنت اختها(أم حنين) بكره وتخطب حنين لولدها

لكنها مش رايحه لها بتكلمها على التليفون..واذا صار نصيب بيروحون بيتهم 

وبيخطبونها رسمي...

أم حنين\العنود تكفين حبيبتي روحي شوفي أختك وقولي لها على الأقل تطلع من 

غرفتها وتاكل لها شي.. مايصير صار لها يوم ماذاقت طعم الأكل

العنود\يايمــه أنتي تعرفين بنتك أكثر مني بنتك عنيده وراسها يابس مسويه أضراب 

لاتاكل ولاتشرب حتى البنات اللي جاو لها الصبح مادرستهم..زكل عشان الأخ 

فيصل الله ياخذهم أنشاء الله ونفتك منهمز..

أم حنين\العنود شالكلام هذا ..مهما صار هذيلا أهلك..اللي مالنا غنى عنهم..

العنود\لا والله وتوهم يتذكرونا..سنين مضت وراحت وهم مايسألون عنا..ولايدرون 

أحنا متنا والا حيينا والحين ماشاء الله أعرفونا بعد هالقطيعه وياليتهم ماأعرفونا 

ماوراهم الا المصايب...

أم حنين\طيب تكفين سدي هالسالفه ضايقتي خلقي زياده..المهم متى بتروحين تغيرين 

الشاش صارلك فتره مارحتي والجبس خاس على رجلك...

العنود\لالالالالالالالا أنا زينه مافيني شي حتى رجلي ماصارت تألمني ومالاداعي 

شاش وحاله أنا بنظفها...

أم حنين\على كيفك هو بتنظفينها ليكون أنتي الدكتور وأنا مدري أقول بلا هذره 

زايده ولافي بيجي المغرب عشان تروحين معه المستشفى

العنود كانت رافضه روحت المستشفى لأمرين..اول شي أنها ماتبي تشوف لافي بعد 

سالفة المكالمه والهديه لأنها صارت تستحي منه أكثر من قبل

وثانيا وهذا السبب الرئيسي أنها ماتبي تطب المستشفى مره ثانيه لأنها تعرف أنهم 


بيشلون الشاش وبينظفون الجرح....وهذا الشي ماتبيه أبدا ابدا



مرام\أحـــلفــــي

سوزان\والله


مرام وخلاص بتموووت البنت\وبهالسهوله تقولينها ... لا حرام عليك قولي شي ثاني 

قولي أنك تكذبين علي..فيصل لي أنا وبس فهمتي لي أنا وبس

سوزان\ الصراحه مدري أيش أقولك يامرام لكنه هو لسه لحد الان ماعطونا رد 

وانشاء هالبقره حنين ماتوافق

مرام وبدت تصيح\واذا وافقت شسوي انا أحبه أحبه كثيير مستحيل أخلي هالخايسه 

تاخذه مني 

وين اللي وعدتيني أن فيصل بيكون لي وقلتي أنك بتكلمينه وبتقنعينه أنه يتزوجني..والا 

هو كلام بدون فعل..

سوزان\والله أني لمته أككثر من مره بس هو مايرد علي ...وكنت أفكر أنه عدم رده 

على أنه موافق أو يستحي يتكلم في هذه المواضيع

مرام\حـرام عليكم حــرام والله حرام

...ناس يبكون عشان فرقا حبايببهم...وناس يبكون لألــم جديد بيقتحم 


حياتهم....
....................كــلــن يــغــني عـلــى 


لـــيـــلاه...................
\الــو

أحمد\هلا

المتصل\ها كلمته والا...

أحمد \لاتوني

المتصل\متى بتكلمه ياغبي

أحمد\كنت بكلمه اليوم لكن هو قالي كلمني بكره عشا ن الأربعاءوماعده شي 

فاضي
المتصل\طيب أسمع أبي الموضوع يجهز بسرعه...مو تجلس لي سنه..خلك فيهم وخلص 

شغلك فاهم والا أعيد 

أحمد\لا انشاء الله كلها أيام وعمر يكون بين أيدك

المتصل\أوكي تيك كير

فيصل\يمــه مو كأنهم طولوا في الرد

أم فيصل \توك يمه مامضى الايوم وتبي كل شي بسرعه..

فيصل\طيب يبـــه وعمـــي 

أبو فيصل\وش فيه عمك!!

فيصل\وين نحصله

أبو فيصل بابتسامه خبيثه\لاتخاف أعرف مكانه

فيصل\شوفوا أنا أبي اذا ردوا يكون كل شي جاهز...أبي كل شي بسرعه....

أبو فيصل\ويــه الولد مستعجل

وقطع كلامهم صوت تليفون فيصل..وكان المتصل ...أكيد عرفتوها صح!!!وأول 

ماشاف الأسم كشر بوجهه

فيصل وهو مرتبك\أستأذن...

أم فيصل\ أذنك معك

فيصل بصوت واطي\هلا حبــي

لينا\هلا فيصل أنت وينك من زمان عنك

فيصل\أي من زمان الله يخليك توه من قبل يومين كلمتيني

لينا\أنا موقصدي هذا الشي أنا قصدي من زمان ماجييت لعندي

فيصل\تدرين ياعمري ظروف وشغل وحوسه...

لينا\انا عاذرتك بس يافيصل أنت كثيير تغيرت أول كنت كل يوم أسمع صوتك

وأشوفك كثيير والحين بالمووت أسمع صوتك

فيصل\معليش هالأيام انا مرره بالي مشغول

لينا\بأيش بالك مشغول

فيصل\بالشغل في غيره..أوكي لينا..بروح للأهل عشان مايشكون ..أوكي 


لينا\أوكي بس تكفى حاول تجيني أبي أشوفك

فيصل\انشاء الله يالله باااي

لينا\باي

لينا:الله يسلمكم هذه حبيبة فيصل من زمان وهي بنت متحرره شوي وساكنه عند 

خالتها التونسيه..لأن أمها وأبوها متوفين في حادث سياره..أمهاتونسية الأصل 
وماعندها غير أخت وحده اللي هي خالتها صفاء..وأبوها سعودي 

الجنسيه...ومقطوع من شجره ويوم تزوج أبوها من التونسيه جات معها أختها ..يعني 

ماعندها غير خالتها صفاء وخالتها 


طلقها زوجها لأنها عقيم ماتجيب عيال...

اتصلت أم حنين بيت أخوها ورد عليها لافي وطلبت منه يودي العنود المستشفى وطبعا 

هو ماصدق خبر وأستئذن من أهله و على طول جر ريم أخته معه لأنها تنفع في هذه 

الحالات<<طبعا تعرفون أي حالات

وبعد نفس الشي أخته ريم ماصدقت خبر وعلى طول لبست العباه وركبت السياره

وراحوا لبيت عمتهم,,وكانت العنود جاهزه وتنتظرهم مع أخوها عمر لأن حنين 

حالتها النفسيه زفت ومالها خلق لأي شي وساد الصمت في السياره لأن كل شخص 

منحرج من الثاني

العنود منحرجه من لافي

وريم منحرجه من عمر

حط لافي شريط عشان يغير الجو وكانت الأغنيه لــ عبد الله رويشد طمني

وهذ الأغنيه بالذات تموت فيها العنود

وقاموا الشباب يدندنون مع الأغنيه <<من قدهم حبايبهم معاهم



وأخيرا وصلو ا للمستشفى والأخت العنود تمشي بالعكازات

جلسوا البنات على الكراسي ينتظرون ملف العنود

وجاء أسم العنود ودخل معا عمر وريم

فتحت الممرضه الجبس والعنود ساكته ماقالت شي بس يوم جابت المطهر عشان 

تنظف الجرح..صرخت العنود في وجهها وضربت أيد الممرضه

الممرضه المصريه\وبعديــن

العنود\وبعدين يصكك أنشاء الله

الممرضه\يعني أيه..بيبي بتخافي من المطهر....اذا استمريتي كده بدون تنظيف 
حتتجمع الجراثيم حول الجرح 


العنود\ياعل جراثيم تتجمع في ضلوعك

الممرضه \ايه ده أيه ياعل تتجمع في ضلوعك..

العنود\والله أنك بريعصي 

وهنا عمر وريم ماتوا من الضحك على العنود......بس أكتموها عشان خايفين 

ياخذون تهزيئه والا طقه من العنود

الممرضه ولفت على عمر وريم\هي بتخرف وتقول أيه!!

العنود\أنا مخرفـــه يــا وتوها بتتكلم الا قاطعها عمر وقال


عمر\ااااا ولا شي هي تعرفين البنت شوي تعبانه من رجلها والمدرسه بس ماعليك 

منها..المهم يلاشوفي شغلك

كملت الممرضه شغلها..وحصلت كم ضربه من العنود..وكم صرخه 

منها.وبالموووت 

قدرت تنظف لها رجلها..وحطت الشاش لها,واخيرا خلصوا وركبوا السياره

وقالوا

لــ لافي السالفه كلها.وأول ماسمع السالفه أنفجر من الضحك على 

العنود لأنه 

يدري أن ماينخاف عليها وتاخذ حقها مرتين


لافي\هههههههههههههههههههههههاي ههههههههههههههههههههاي كلها هذا 

سوته العنود في الممرضه والله أنها مسكينه ههههههايبس والله عرفتي يالعنود تاخذين 

حقك منها........

ريم\لا وأسمع قالت العنود للممرضه والله أنك بريعصي..وقالت الممرضه هي بتخرف 

وبتقول أيه هههههههاي

عمر\من جد يالعنود والله أني ماسك نفسي أخاف تفهم الممرضه أن أنتي تسبينها 

وتشتكي علينا ونروح فيها بس الحمد لله الله ستر .. بس والله أنتي شي ههههههههاي

العنود\أيه ضحكوا علي ياللي ماتستحون ياعل تضحكون بليا ضروس..

ريم\عســــــــــل والله عسل على قلبي..المهم أنا أحنا جننناك شوي 

العنود وشوي بتصيح\أصلا أنتوا ماتحبوني وتبون أي فرصه عشان تغايضوني






لافي\لالالالالالالا الا هذه وقفي عندها ستوب أحنا بس نمزح معك..

العنود\واضـــــــــــح

لافي\يالله عمر ريم أعتذروا من العنود والا والله لأغطكم بالشارع

عمر\لا تكفى نعتذر لها ونحب راسها اذا تبي بعد 

العنود\مابي تحبوني أخاف أتجرثم زياده وانا ماني ناقصه جراثيم

ريم\ويــــــــــه أبركها من ساعه.....يعني أحنا اللي ميتين عليك

العنود\طيب ياريم أحسابك بعدين

عمر\أقول اذا عندك كلام لــ ريم قوليه قدامي موبعدين 

لافي\لا والله

عمر\أيه عادي ريم بنت خالي ..صح ريم

ريم بكل دلع\صــح


المهم كملوا طريقهم بسوالف وضحك وشوي زعل وشوي أحراجات لمن وصلوا 

البيت

ونزلت ريم مع أخوها عشان يسلمون على عمتهم,,بعدها أستئذنوا وطلعوا لبيتهم


اليوم الثاني

أم حنين\قصدك تبين حنين لـــ متعب

أم متعب\أيــه والا مش عاجبك

أم حنين\لا أبد بالعكس مش محصلين أحسن متعب بس لازم أشاورالبنت أول

أم متعب\هذا أنا قلت لك..وردوا علينا خبر لا تتأخرون..يالله مع السلامه



العنود\يمــه صج اللي قلتيه


أم حنين\وش قلت

العنود\أن متعب يبي يخطب حنين

وتوها بتتكلم الا سمعت صوت شي قوي طايح..ويوم لفوا عشان يشوفون وش اللي 



طاح شافوا حنين مرميه على الأرض ومغمى عليها



الجزء الخامس عشر




بأعلى صوت\حنيـــــــــــــــــــــــــــــــــــــــــن





راحت..أمها لها وأسندتها على حضنها وضربت خدها عشان تصحصح 

أم حنين\يمــــه حنين حبيبتي قومي 

حنيــــــــن..قومـــي..حنين الله يخليك قومي..خلاص مافي لافيصل 

ولا متعب بس أصحي حبيبتي..أنا أمك اللي تحبك قومي يايمه قومي

العنود بسرعـــه جيبي عطر .................

وقامت العنود.. بخطوات سريعه ونست أن رجلها مجبسه وتألمها بس كل شي يهون 

لأجل جنين..وبعد ماجابت العطر رشت رشه في يدها وقربتها لــحنين 

..وبعد لحظات صحت حنين...

أم حنين وهي تصيح من الفرحه\الحمـــــد لله الحمــــــد لله

العنود\ حرام عليك حنين خرعتينا عليـك..

حنين ودموعها لسه في عيونها وهي تمسك راسها\شسالفه !!شفيكم!!

أم حنين\مافينا شي حبيبتي..بس أنتي طحتي علينا وأغم عليك

وفي هاللحظه تذكرت حنين ليه أغمى عليها !!وزادت الدموع اللي في عيونها

العنود بحسره على أختها\حنين ليــه هالدمـــوع!!


حنين\يمــــه



أم حنين\عيون أمها قلبها..




حنين\..................أنا سمعت كل شي..........

أم حنين\ماعليك منهم يايمه اللي تبينه سويه..ومالهم دخل فيك 

العنود\وطز فيهم كلهم أهم شي راحتك....

حنين\بـــس

ام حنين\أش أش ولا كلمــه قومي الحين من حضني والا عجبك الوضع وجلسي 

على الكنبه وأنا الحين بروح أحطلك الأكل

حنين \مالي خلق ومش مشتهيه أي شي..

العنود\على كيفك هو ...لا ياماما غصبن عنك بتاكلين.وأبتسمت العنود .وأنا معك 

اذا تبين...تراني ضيف مرغوب فيه

حنين بابتسامه باهته\خلاص مدام العنود بتاكل معي أنا موافقه

أم حنين\طيب يالله قومي ياقلب أمك أنت وجلسي في الصاله وانا بروح أحضر 

الأكل

وقامت حنين من حضن أمها وأول كنبه في الصاله شافتها جلست عليها 

العنود\حنونه تكفين بلاش هالتكشيره والألم اللي في ملامحك أبتسمي شوي
حنين بابتسامه\أنشاء الله ......أحاول

العنود\حنين ممكن سؤال!!

حنين\سألي!!

العنود\..لهدرجه!!طحتي علينا عشان ماتبين تتزوجين


حنين\لا يالعنود مش هذا المقصد أنا عشت هاليومين أقصى أنوع العذاب..

كنت أفكر..أفكر كثيير لدرجة أنا الدم تجمع في راسي من كثر التفكير وصار ظغط 

قوي جدا..وطبعا زي أنتو ماتشوفون كنت صايمه طول اليوم ماأشرب غير 

ماي..

العنود\أها وأنا أقول أشفي البنت ضاعفه...

حنين\وهذا اللي هامك .

العنود\لا طبعا بس والله أمي جلست تحاتيك وتفكر فيك حتى أنها تلخبطت وماقالت 

لأم متعب أن فيصل خاطبك من قبل


حنين وبعد تنهيده\آآآه بـــس

العنود\سلامتك من الآه 

حنين\الله يسلمك

العنود\طيب أسمعي ليه ماتخذين متعب تراه شاب مزيزن وطيب وشخصيه..على الأقل 

أحسن من هالــ فيصل اللي مانعرف عنه شي !!!

أم حنين\لا والله

العنود\ماشاء الله عليك ياأمي سمعتينا!!

أم حنين\أكيد سمعتكم المطبخ قريب من الصاله..وبعدين لاتنسون أن أن فيصل خطب 

قبل متعب يعني هو اللي له الحق برفضه أو قبوله

حنين\طيب انتي ياأمي الله يهديك قلتي لأم متعب شي ثاني..

أم حنين\شسوي والله أن من الصدمه ماعرفت أتكلم ...تلخبطت..ونفس الوقت 

أتفاجئت

حنين\طيب والحل!!؟

أم حنين\خلي سالفة خالتي علي بكلمها وبشرح لها الوضع وبقول لها اذا مافي نصيب 

لــ فيصل خلي متعب يتقدم مره ثانيه...

حنين\الله يستر

أم حنين \طيب أنتي وش قررتي !!أستخرتي

حنين\أيــه أستخرت لكن ماحسيت بأي شي ولا أبي أحس ...

أم حنين\ليه يايمه خليك متفائله...

حنين\خليها على الله!!

العنود\المهم أمي متى بتكلمين أم متعب

أم حنين\مدري!!

العنود\يمه يستحسن تكلمينها الحين ..لأنك تعرفين خالتك بتزعل منك بعدين 

وبتعصب...

حنين\هي زعلانه زعلانه كلميها الحين وأفتكي..

أم حنين\أي والله صادقين بكلمها الحين وأمري لله..





مرام\والله لوريه بس خليني أشوفه اليوم

رهف\وش بتسوين يالخبله

مرام\بعلمه من تكون مرام ...مدام فضل الغريبه علي أنا

رهف\أولا اللي يشوفك يقول معطيك عهود أنه هو لك..وثانيا هالغريبه بنت عمه 

مثل مانتي بنت عمه

مرام\لا تقوليين بنت عمه مالت عليها الخايسه

رهف\مرام لا تتهورين أعقلي أنتي كبيره ماأنت بزر

مرام\ماغيرك البزر وأصلا أنا كيف أكلم ناس بزارين وأنزل مستواي لهم ..طلعي بره 

من غير مطرود

رهف\مشكـــوره وطلعت من الغرفه وسكرت الباب بقوه

مرام\عمى بشكلك كسرتي الباب

أم زياد\رهف وين أختك الحين بيوصلون عمامك 

رهف (أمحق أخت)\هذه بتنزل الحين ...زياد بيجي اليوم

أم زياد\أيه بيجي بعد شوي

وبعد ماسكرت من أم متعب







أم حنين\والله أني متفشله من خالتي بس شسوي..

حنين\أنا آسفه ياأمي لأني حطيتك في موقف محرج معها

أم حنين\لا ياحبيتي أنت مالك ذنب أنا السبب لأني ماقلت لها من البدايه

العنود\شكلها كانت مره معصبه

أم حنين\بشكـل مو طبيعي مدري حسيت أنها مغصوبه 

حنين \مغصوبه في أيش!!!؟

أم حنين\لا ولا شي أنسوا ..

حنين\يمــه شفيك ..وقولي اللي عندك!!

أم حنين\والله مدري شقول يابنتي لكن لأحس أنها مانه علينا أن متعب يبيك..

العنود\يحمدون ربهم اذا حنين وافقت على متعب...






في بيت بو زياد أجتمعوا العوايل كلهم

العمه حصه\صج اللي سمعته ياأم فيصل

أم فيصل\وايش اللي سمعتيه..

العمه\أن فيصل خطب حنين!!

أم فيصل\أيــه خطبها لكن لحد الأن هم ماردوا علينا

العمه\ياسلام فيصل يخطب وأنا أخر من يعلم

أم فيصل\لا ياحصه أحنا ماقلنا لأي أحد لأن لحد الأن ماصار شي

العمه\يكفي أنكم أتخذتوا أول خطوه وخطبتوها 

أم فيصل\مافيها شي الولد كبر ويبي ياتزوج

العمه \ومالقيتوا غير هالهبله حنين

وهنا ساره ماقدرت تسكتت أكثر من كذه

ساره\وشفيها حنين ياعمتي ماشاء الله عليها جمال وأخلاق وكلن يتمنها..

العمه\بس كلن يعرف أن مرام محيره لــ فيصل وسوزان لــزياد 

ساره\هذا كلامكم أنتوا يالكبار..ومش ذنبنا اذا أنتوا قلتوه وصدقتوه

العمه وبدت تعصب\لا تعالي بعد علميني الأدب يابنت عبد الله!!

وحست أنها طولت لسانها على عمتها...

ساره\آسفه عمتي ماكنت أقصد..

العمه\خلاص أسكتي ماأبي أسمع حسك...




في وحده من الجالسين كانت تحترق من القهر والغيظ...وتحس أنها بركان بينفجر بأي 

لحظات..لأن خلاص فيصل ضاع منها بسهوله ..وماتقدر تسوي شي 

...لكنهامستحيل تخلي السالفه تعدي على خير....



ونفس الشي تحس بهالشعور سوزان لأن كلن يقول سوزان لزياد وزياد لسوزان وهي 

أيضا ماتقدر تسوي أي شي..خصوصا في هذه المسائل ..لكن أكيد بيجي يوم

وبتوقف ضد الكل..حتى لو كان أمها وأبوها ..أهم شي عندها يوسف يوسف وبس!!!
أما زياد فطالع من الحسبه لأننها ماتفكر يوم من الأيام بيكون زوجها!!مش علشان 

تعتبره أخوها!!لا لأنها تتمنى يكون مواصفات فارس أحلامها مثل حبيببها يوسف

جنتل وجريء وقوي...مش واحد مؤدب وسموح مثل زياد..

....أفكاره خياليه هابنت ودائما تطالع لــ فوق....



العمه\المهم ماعلينا حبيت أخبركم أني بعد كم أسبوع بسافر لبنان وأبي العيال يجون 

معي

كل اللي في الصاله من بنات قام يصفر لأنهم متعودين يسافرون مع عمتهم ولا على 

حسابها بعد..لأنها زي ماتعرفون ماعندها عيال ولا زوج يسافر معها...

ترف\واو أموووت فيك ياعمتي أنتي كذه  

سوزان وحاولت تنسى الهم و تمتع نفسها لأن معركتها لسه 

مابدت\ونـــــاسه....


ساره\أقول آنسه سوزان وترف ترى وراكم مدرسه!!

سوزان\بالطقاق..ننحرم من السفره عشان المدرسه تخسي


ساره\الحمد لله والشكر

مرام\أي والله صادقين ننحرم من السفره عشان مدرسه!!

العمه\لا تفرحون كثير هي ثلاث أيام بس يعني بنسافر في الويك اند وبنرجع

رهف\ماعليش أهم شي نسافر


ولفت العمه على حريم أخوانها\وش رايكم!!

أم زياد\الرأي والقرار بأيد الرجال..وعادي هذه مش أول مره..


العمه\وأنت ياأم فيصل!!

أم فيصل\زي ماقالت أم زياد الرأي للرجال

العمه\طيب شكلهم العيال أتأخروا صح!!

أم زياد\أي والله زياد لحد الان ماجاء..مرام قومي دقي على أخوك 

مرام\أنشاء الله

العمه\والباقي مش جايين!!

أم فيصل\لا أكيد على وصول


ودق جرس البيت

أم فيصل\ها هذا هم جوا

أم زياد\ماري أفتحي البيت

دخلوا الأولاد وأصوتهم عاليه من الضحك ..

فيصل\والله أنكم بزارين ويببلكم تربيه من جديد...

نواف\شسوي والله نرفزني 

خالد\ههههههههههاي بس عرفت كيف ترد عليه

نواف\الحبايب مجتمعين...

فيصل\مساء الخير...جميعا

خالد\وش مساء الخير ...صباح الليل جميعا 

العمه\وينكم تأخرتوا...

خالد\ياعمه سألينا شخبارنا شعلومنا بعدين فتحي االتحقيق !!

العمه\شلي بعلومكم علومكم ماهي بزينه وصرتوا تخبون علي أسراركم...

فيصل وفهم أنه المقصود\أفا علومنا كلها معروفه مافي شي نخبيه عنك!!

العمه\أيــه واضح!!

وفي هاللحظه دخل زياد البيت بعد رجعته من الكويت


زياد\السلام عليكم

الجميع \وعليكم السلام

سلم زياد على أمه وعمته وعلى الشباب

أم زياد\الحمد لله على السلامه ياولدي

زياد\الله يسلمك يايمه...ها شباب شلونكم!!

فيصل\تمام وشلون رحلتك

زياد\زينه..

العمه\وش لك ياولدي بها التعب وهالسفرات اليوميه أركد ..

زياد\شركد ياعمتي هذا شغلي...الله يهديك

أم فيصل\الله يسهل عليك ياولدي

زياد\الله يخليك يارب

سوزان قامت تطالع زياد من فوق لتحت ...ماتنكر أنه مزيزن ..وحلو وكشيخ حتى طالع 

حلو ببدلة العمل..لكن القلب ومايحب...وقطعت أفكارها ترف

ترف\أقول يالحبيبه شكلك ذايبه

سوزان\لا ذايبه ولاهم يحزنزن يتهيألك ياماما...

ترف بصوت عالي\أيـــه طيب...

وكان خالد قريب من ترف وسمعها
خالد\الحمد لله والشكر..أنت يالخبله مين تكلمين!!!؟

ترف\ياربي وأنت شدخلك

خالد\فضول يابنت العم

ترف\يامصخك

خالد\تكفيـــــــــن

نواف\أقول خالد أترك أختي بحالها

ترف\عفيه على أخوي حبيبي والله

طالعها خالد بنظره أستهزاء وسكت عنها.....


العمه\أيه شباب ذكرتوني ترى قلت لأمهاتكم أن بتسافرون معي بعد كم أسبوع الى 

لبنان

وطبعا الأولاد ماصدقواخبر وخصوصا نواف وخالد لأنهم يموتون في الحواطه 

والسفرات...

نواف\أشكر فنك ياعمتي..امووووت فيك أنا

العمه\لا مادريت

خالد\ياويل ي من اليوم بجهز شنطة السفر

ترف\وحتى أحنا من اليوم بنجهزها

خالد\وععععععععع بتروحون معنا أجل خربة الرحله

ترف\يحصلك أنت أصلا........

فيصل\أنا أعتذر ماأقدر أجي

العمه\ليــه يافيصل!!

فيصل\ما أقدر أترك الشركه والمحلات

العمه\متأكد هذا السبب!!؟

فيصل\أيــه متأكد ..أنشاء الله مره ثانيه أروح معكم

وحس فيصل أن عمته تدري بالسالفه لأن طول الوقت وهي تغط عليه نقزات..بس 

ماعطى الأمر أهميه ...

أما مرام عرفت ليه هو مايبي يجي معهم وطول ماهي قاعده تتحسب وتدعي على حنين...

العمه حصه\وأنت يازياد ماأنت جاي بعد!!


زياد\والله مدري لكن أحتمال تكون عندي رحله الى لبنان بس مدري أي يوم!!

بعدها حطوا الجماعه العشاء وتعشوا وبعدين كملوا سوالفهم وعلى الساعه وحده كلن 

راح بيته...
ومرام للأسف ماحصلت فرصه تكلم فيها فيصل لكنها تقول الجايات أكثر من اللي 

رايحات....

اليوم الثاني




لالالا مستحيل حنين تنخطب لواحد غيري..مستحيل وأنا اللي ذابح أمي ومصدع 

راسها من المحاولات والكلام الطويل وبالموووت وافقت..وبعدها كل شي يروح 




..يروح مثل الحلم اللي كنت عايشه بحلوه ومره ....لا ياربي شالحظ!!يوم حبيت 

وخططت لمستقبلي وحياتي مع حنين يجي شخص قبلي وياخذها مني!!!؟الله يسامحك 
يايمه لو وافقتي من البدايه كان الحين أنا خطيب حنين....يارب ساعدني أنا تعبت 
والله تعبت...لين متى يظل كذه حاير ومبهدل وحالتي حاله...وين متعب الأولي اللي 

البسمه ماتفارق شفاته..حتى الأهل ماعدت أجلس معهم مثل قبل..ولا أعرف 

أخبارهم..

وينك يامتعب أنا ماعدت أشوفك....أشوف أنسان ثاني كاره الدنيا وباللي 

فيها..أشوف انسان تايه ....ضايع....حزين...وينك يامتعب وينك!!




مدرسة البنات

لليل أحبك.. ما بقى في السما نور.. 
والى ضواني الليل.. للصبح أحبك..
واللحظة اللي كلها صد وغرور..
أشوف قبري بين عينك وقلبك..
في صدري اسراجٍ حزين ومكسور
رغم المطر والريح.. شلته افدربك..
والله مابك غير لوعاتي اقصــور
وخوفي عليك الله ربي وربك..
إلى متى ببني على صمتك جسور؟
لا حيرتني اسباب سلمك وحربك
العمر أحبك.. ما بقى فيني شعور
ومتى جفاني العمر.. وشلون أحبك؟؟"*



عاشقة العنود
نونه

العنود\وعععععععععععععععععععععععع

هند\هههههههههههههههههههههاي والله أنها فله هالنونه...

العنود\وبعدين وياها هذه لين متى بظل تراسلني بدون ماأعرف من هي!!

هند\والمشكله أنها تحط الرساله على الطاوله من صبح الله خير ..وعلى أن أحنا نجي بدري 

لكن برضوا نشوف رساله..ز شكلها تجي قبل الحارس هههههههههاي

العنود\أموووووت وأعرف مين هذه البنت...بس كيف مدري!!!

هند\أنا أقــولك كيف !!

العنود\أنقذيني !!

هند\ شوفي ترسلين لها رساله غراميه مكتوب فيها أبيات حلوه تكتبين لها في نهاية الرساله 
أنك تبين تشوفينها...

العنود\لا والله وين أحطها وكيف بتاخذها!!

هند \نحطها في داخل درجك وهي أكيد بتجي يوم من الأيام وبتعطيك رساله ثانيه صح

!!وبكذه بتشوفها!!

العنود\أي والله صادقه ..خلص من الحين نبدأ نكتب رسالة العشق والغرام...

هند\هههههههههاي أمووت فيك أنا ...الا تعالي شخبار لافي!!!

العنود\آه ياهند لاتذكريني فيه خليني ساكته...

هند\ياويلي عليك يالعنود....شكلك رايحه فيها...

العنود\جــــــدا




وبعد محاولات وأقناع رضت أخته تكلم حنين وتبرد فؤاده اللي شاب نار..

ساره\هلا والله شلونك!!

حنين بصدمه وكآبه\هلا......هلا ساره شلونك ياقلبي!!

ساره\أنا تمام شلونك أنتي!!!

حنين\بخير الله يعافيك ويسلمك




ساره\ها فكرتي بالموضوع!!

حنين كانت تقول بخاطرها (لا ياساره أرجوك لاتتكلمين في هالموضوع ماأبي أحرجك 

وانت ماتستاهلين الأحراج...أخاف أخسرك كأخت وبنت عم ..يارب ساعدني)

ساره\الـــــــــــــوا حنين وينك!!!

حنين\معك..........معك ياساره على الخط!!

ساره\ماجاوبتيني على سؤالي!!

حنين\أمممممممممم والله مدري شقولك ياساره لأن الوضع صعب خصوصا يوم صارت 

الأحداث الجديده

ساره\أي أحداث

حنين\الصراحه ولد خالة أمي أسمه متعب وخطبني وأنا الحين طايحه في نارين ومدري أيش 

أسوي

ساره\لكن أحنا خطبناك أول

حنين\أدري ياساره لكن شكلي........أممممم

طبعا حنين قالت لأنها تبي تمهد الطريق برفض فيصل وهذه أول خطوه أتخذتها حنين...وفي 

نفس الوقت تبي تقيس نبض ساره

ساره\أنك بترفضين فيصل صح!!!

حنين\لالا مو لهدرجه بس والله محتاره خصوصا لأني لحد الان أستخرت أكثر من مره 

وماحسيت بأي شي!!

ساره\طيب خلاص ماأبي أضغط عليك أكثر من كذه واي شي تبينه دقي علي أوكي

حنين\أوكــي

ساره\مع السلامه
حنين\حياك مع السلامه

وأول ماسكرت

فيصل وكان بينفجر من العصبيه لأنه تقريبا سمع المكالمه \مين هذا متعب وش يبي من 

حنين تكلمي بسرعه!!

ساره\أهدى الله يهديك 

فيصل\ساره والله أني مالي خلق تكلمي لأسوي جريمه الحين

ساره وخافت من عصبية أخوها الزايده وقالت له كل شي 

فيصل\والله ماأخليها في حالها ومتعب هذا يشوف مين يفكر نفسه عشان يخطب حنين 

الدنيا سايبه حنين لي لي أنا بس 

ساره\أتوقع يا أخ فيصل أن لحد الان ماعطوك الرد عشان تقول حنين لك

فيصل\شوفي انا ماعلي منك ولا علي منها حنين صارت شي من أملاكي ورفع يده 

بتهديد وقال ولا يمكن أخلي أي شخص يقترب منها....فاهمه أبيك تدقين عليها وتقولين 

لها هالكلام
ساره\أسفـــــــه مستحيل أكلمها...

فيصل\طيب ياساره وخري أشوف...وراح للسماعه و ضغط على أعادة المكالمه السابقه 

وكان رقم جوال حنين وأنتظر ثواني وردت عليه حنين...

حنين\مســــرع ما أشتقتي لي توني مكلمتك!!

فيصل\أنا فيصل مش ساره..هي كلمتين بس بقولك أياهم أنتي لايمكن تاخذين واحد 

غيري ..والموت أقربلك أنت لي .........فاهمه..وترى مش من مصلحتك تعاندين لأنك 

لسه ماعرفتي مين فيصل.......مع السلامه يابنت عمي..وقفل السماعه في وجهها......


..لالالا أكيد أنا غلطانه وشافت المكالمه المستلمه الأخيره..وتأكدت.....


ونزلت الجوال في الأرض


حنين\فيصــــــــــــــــــــل




الجزء السادس عشر


لحد الان واقفه بنفس الوضعيه بدون حركه ولا نفس مافي شي يدل أنها على الدنيا 

الاشي واحد بس !!دقات قلبها اللي تتسارع بقوه وكأنها هالدقات تهرب من شي أو 

خايفه من شخص!!؟كانت تهرب من الواقع المجهول والموقف اللي أنحطت فيه!!

وكلمه وحده بس ترددها بلسانها....


فيصـــــل فيصـــل هو اللي كلمها............. وهددها !!معقوله 

فيصل كلمني !! وهددني !!لالا !!أيه هددني !!؟ ومين يحسب نفسه هذا!!ماعاش اللي 

يهددني..........
كانت تقول هذه الكلمات عشان تطمن نفسها وتقوي روحها لكن في قلبها كانت 

خايفه من تهديده لأن واضح من نبرة صوته أنه واثق من كلامه وقدها!!!أنقطع حبل 

أفكارها لكن لحد الان صوت فيصل بأذنها........

أم حنين\حنيــــن !!

حنين\بسم الله شفيك يمه!!

أم حنين\أنا اللي اشفيني !!والا أنتي اللي أشفيك!!

حنين\أمي فيصل كلمني من شوي!!

أم حنين \نعـــم..مين فيصل

حنين\فيصل ولد عمي يمه مسرع نسيتي

أم حنين متفاجئه\ليه !!وأيش يبي !! وكيف أستجرء وكلمك!!

حنين\قال أنه أذا ماتزوجته راح أندم.. وقالت لأمها السالفه بالتفصيل .....يمه أنا 

خايفه...

أم حنين\لا يايمه لاتخافين مدام أنا معك...

حنين\والحل يايمه والحل ...تراني مليــــــــت....




راح لغرفة أبوه وهو يركض زي الثور الهايج...أعصابه داقه الطبلون ..وجسمه نار من 
القهر والغيظ...أنا ياحنين تسوين فيني كذه!!؟؟؟ تفضلين واحد غريب علي !!!؟؟ولا 

وتقول لسه بفكر!! ..للحين ماخذت القرار!!أي قرار اللي بتتخذينه !!أنت شكلك لسه 

ماعرفتيني !!أنا فيصل...ياحنين أنا فيصل...

دخل على أبوه وقاله السالفه كامله وزود حبيتين من عنده كذب وأفتراءات على حنين 

بس مش قايلتها خليها مستوره يكفي كره لــفيصل... وأتفق مع أبوه بأسرع وقت 

يكلم عمه أبو حنين عشان يخطبها رسمي..


بصوت عالي\وبعدين قلنا لك سدي السالفه!!

هيفاء\وكيف تبيني ياأخوي أسكت عنك وأنا أشوفك تزيد كآبه عن اليوم الثاني

متعب\الله يخليك تكفين هيفاء أسكتي وخليني في حالي ...ولو سمحتي أطلعي بره من غير 

مطرود!!


هيفاء\أنــــا يامتعب تطردني !!!.............. مشكور وماقصرت

وطلعت هيفاء من الغرفه جاره أذيال الخيبه ودموعها تهل من عيونها وأنتبه لها فهد لأنه 

كان طالع للقسم الفوقي وعلى طول مسكها قبل ماتدخل الغرفه..

فهد\هيفاء...شفيك تصيحين!!

هيفاء\مافيني شي يافهد مافيني شي ...

فهد\والله أن فيك شي ومانتي رايحه لمن تهدين وتقولين السالفه!!

هيفاء\فهد الله يخليك هدني خليني أروح..

فهد\مستحيل أترك أختي الغاليه وهي بهالحاله!!

هيفاء وبدت تصيح اكثر من قبل\وليه هو تركني ولا عبرني!!

فهد\مين!!

هيفاء\متعـــب 

فهد وفهم السالفه \ياهيفاء ياحبيبتي أنت تدرين أن متعب يمر بحاله نفسيه وتعبان كثيير 

عشان كذه لاتخذين على خاطرك منه مهما صار وأستوى بيتم أخوك اللي يحبك وتحبينه 

صح!!

ماسمع رد من هيفاء وعاد الكلمه مره ثانيه...صح!!

هيفاء\صح لكنه مو توصل الدرجه أنه مايكلمني ويسوي نفسه مايدري أني موجوده 

بالغرفه وبعد محاولتي يروح يصرخ في وجهي ويطردني من الغرفه!!

فهد\ معليش هيوفه أنت أخته وأستحملي ثقالة دمه ومزاجه التعبان ...اذا أحنا ما وقفنا 

معاه بهالمحنه وساعدنها ..مين بيوقف معه!!أيش فايدتنا بالله!!أخوان على 

الفاضي!!مايصير...

يالله الحين روحي غسلي وجهك وأدعيله الله يفر ج همه!!

هيفاء\انشاء الله

فهد \عفيه عالشطوره...

هيفاء وهي تضحك من بين دموعها\أجل شعبالك أنا !!أنا هيفاء ..

فهد وكأنه توه مذكر أنها هيفاء\أووووووووه صح نسيت هيفاء..

أرتاحت هيفاء أشوي من كلام فهد و تعطي الأمتنان لأخوها لأنه طمنها وريح 

بالها..المشغول...صج لاقالوا فهد مشرف أجتماعي يصلح له هاللقب<<أي مشكله 
عندكم عطوها فهد..تراه شي خصوصا في المواقف العاطفيه..ماتشوفون أن لافي يلجأ له 

في كل الأوقات!!وعلى طاري لافي...أخونا العشاق يفكر بحبيبة قلبه اللي سلبة عقله 

العنود لكنه مش عارف كيف يوصل لها ..يحس من زمان ماشافها..<<أي من زمان الله 

يخليك !!كلها يومين..سويتها من زمان!!صج تحب تبالغ!!



\هابتجيني والا أجيك

عمر بدون نفس\لا صعبه أنا أجيك ...أنت تعال!!


أحمد\أوكي أي وقت عادي!!

عمر\يستحسن بكره العصر...

أحمد\أوكي بكره العصر أنا عندك...

عمر\طيب تامر على شي بسكر 

أحمد \لا خلاص مشكور مع السلامه

عمر\مع السلامه
ومهما تفترقنا تجمعنا الدروب...ومهما تفارقنا تجمعنا الدروب ...ياعيون تذرف دمعها 

حيره وجمر...ياعيون تذرف دمعها حيره وجمر....... ياعيون تذرف دمعها حيره 

وجمر..........


غـــــربه غـــــربه غـــربــه ولا في عن شقى الغربه مفـــر

غـــــربه غـــــربه غـــربــه ولا في عن شقى الغربه مفـــر

يامــن طـومع بغير حقه وسلام لارحمه فيه قلبه ولا يسمع ملام

وقلب عطى ماينتظر ياخذ ثمن... وقلب عطى ماينتظر ياخذ ثمن

حكم البشـــر آآآه منه حكم البشـــر

وقلب عطى ماينتظر ياخذ ثمن... وقلب عطى ماينتظر ياخذ ثمن...

حكم البشـــر آآآه منه حكم البشـــر

غــربه غــربه غربه ولا في عن شقى الغربه مفـــر
غــربه غــربه غربه ولا في عن شقى الغربه مفـــر....


العنود\اللـــه عليــك ياحنين من جد صوتك جنان...مو أنا تبين تخترعين تعالي 

أسمعي صوتي

حنين\ ههههه شدعوه أنت صوتك مافيه شي ..والبحه اللي فيك معطى لصوتك 

موسيقى عذبه..

العنود\الله الله كل هذا بصوتي ياحظي ......وتوها بتتكلم الا تسمع صوت عمر وهو 

يصارخ..وراحت معا أختها للصاله

عمر\النذل الحقير كيف يكلمها !!!مين يفكر نفسه هذا1!صحيح أن أبوي ماندري وين 

هوى داره بس مو معناته أنه يقلل من شأنا ويكلمها !!لا ويهدد ..وليه ماقلتولي من 

زمان!!


أم حنين\عمر أهدى شوي اللي يشوفك يقول السالفه صاير لها مده ..!!توه اليوم 

مكلمها..

عمر\والله أنه مايستحي ولا يعرف الأدب ...خله يكلم مره ثانيه يشوف وش بسويله!!!

حنين\عمر...خلاص السالفه بالنسبه لي أنتهت ومالاداعي تذكرها مره ثانيه..


عمر\بالنسبه لك أنتي أنتهت ...لكن أنا لا مانتهت..وبعدين أي شي يصير مره ثانيه لازم 

تقولون لي مش تخلوني الأطرش بالزفه...

العنود\هههههههههههههاي حلوه ذي الأطرش بالزفه...


عمر\سخيفـــه ماأتوقع قلت شي يضحك...

العنود\أهدى ياأخوي وصل على النبي أتغشمر معك...

عمر وماله خلق للعنود\روحي زيـــن من حلاة التغشمر اللي تعرفينه...

حنين\العنود تراك فاضيه...وداخله عرض ....

العنود\أفا أفا ماهقيتها منك ياحنين بس معليش هالمره سماح...

ولفت على عمر وبدت أتنرفزه بحركاتها وتمسك شعره وتمطه وتلعب فيه ..وتقرص فيه 

وتضربه على الخفيف برجلها المجبسه<<خبله هالبنت


العنود\عموره ...

عمر\..............

العنود\عمرمر...عمورتي يالزعلانه أنتي.....يالله عاد والله مايسوى سالفة هالفيصل عشان 

نكدر خلقنا ...أبتسمي ياجميل ..يالله عاد أبتسمي...وبدى عمر يبتسم على خفيف..أيوه 

أيوه أمووت أنا على اللي يبتسمون من على جنب...وحنين وأمها يطالعون العنود اللي 

تسوي حركات أستهباليه وتضحك...لالالا أبي أبتسامه كامله ماأبي وحده على نص 

...أيوه أيوه أيـــوه بــــرفوا بـــرافوا .وأخيرا ضحك عمر ...وضحكوا 

معاه أهله...

أم حنين\ ياعل هالضحكه متفارق شفايفكم....


ياترى هل بتتحقق دعوة أم حنين !!!


ماأظن لأن هذه الريح اللي تسبق العاصفه...

توه مسكر من أخوه أبو حنين وطلب حنين لولده فيصل وطبعا أبو حنين ماصدق على الله 

أن حنين بتتزوج !!ومن مين !!من فيصل اللي يشتغل في شركة أبوه مدير ماليه ..يعني 

هذه الشركه وراثينها من أبوهم الكبير لكن ظروف أبو حنين الماليه خلته يسحب حقه من 

الشركه..ويضيعها في الحرام...وجاء الوقت اللي أبو حنين يعوض الفلوس اللي خسرها 

عن طريق بنته المسكينه حنين...حب المال والحقد عمى قلب بوحنين ..وخلاه يوافق 

على هالصفقه الرابحه مئه بالمئه...

أتفق بو فيصل مع أخوه أنه يجي بأقرب فرصه لأنه حاليا خارج السعوديه ...طبعا في 

البدايه عصب فيصل لكن أبوه ريحه وقاله كلها أيام وحنين لك..لاتستعجل..وأخيرا فيصل 

بيتحقق مراده ..وبيحافظ على كبر يائه وغروره ..وهو من يوم مادرى بسالفة حنين وهو 

يتوعد فيها لأنها بس فكرت ولو مره وحده بمتعب..لكن لحد الان النار اللي بقلبه 

ماطفت..يحس بالخيانه والمهانهز.زلاتلومنه !!عمره ماحد قاله لا !! حتى أبوه وأمه اللي 

جابته ..كانت طلباته دائما تجي على طبق من ذهب...كل شي يبيه يستجاب فورا ....


مرت الأيام بطيئه على ناس وسريعه على ناس ثانين..بطيئه على عشاق ينتظرون نظره من 

حبايبهم ..تريحهم وتسعدهم طول اليوم اللي مبتعدين فيه عن بعض..لكن عذاب الأنتظار 

من الطرفين كان بلسم صافي على قلبهم لأن حتى طول الأنتظار للمحبين له مكانه عظيمه 

في قلوبهم..كل شي من الحب جميل.. بحلوه ومره...أهم شي في حب في أمل نعيش له في 


هالدنيا ..في شخص يعيش عشان نظره من عيون حبيبه ...في أم تفدى روحها عشان 

تضم عيالها في حضنها..في أخت تفرح لفرحة أختها وتزعل لزعلها..في أخ يدافع عن أهله 


مهما كلفه الزمن..في صديق يسعد براحة صديقه........الحمد لله لسه ترى الدنيـــا 

بخير....... مدام موجود الحب بين الناس.....





قرب موعد السفر الى لبنان ..والكل يستعد لها الرحله الجماعيه واللمه الحلوه...أحجزوا 

الأهل التذاكر عن طريق الخطوط السعوديه الجويه ..وكلها أيام ويسافرون ....

\هـــلا والـلـه وغــلا...

ساره\ أهليــــن كيفك بنت عمي !!

رهف\تماموا أنت شخبارك!!!

ساره\أنا بخير وأنت!!

رهف\ أنا منيحه...

ساره\أمووت أنا على اللي يتهيأون لي الرحله

رهف\بعد أيش نسوي يابنت العم لازم نستعد للرحله...

ساره\ هاجهزتي الشنطه...

رهف\أووووه من ذا مبطي مجهزتها لي الأخت ترف تدرين متشققه على روحة لبنان اللي 

يشوفها يقول ماعمرها راحت مكان....

ساره\هههههههه يحليلها ترف عاد تصدقين خالد أخوي متوعد فيها يقول بس خلينا 

أنروح ووريها الشغل عدل

رهف \ويـــه تصدقين عاد والله نفس ترف تبي تطلع حرت المدرسه كلها في 

خالد...

ساره\ياأخي مدري شفيهم هذيلا أبد مايدانون بعض....أيه صح أنت ليش متصله!!!

رهف\أفـــا ماهقيتها منك ..هذا جزاني أدق وأطمان عليكم...خلاص زعلت...

ساره\لا عاد أنا ماأقدر على زعلك بس والله أستغربت مو بالعاده تدقين...

رهف\كشفتيني والله...الصراحه أمي قالت لي دق على بيت عمك عشان تبي تكلم 

أمك..تدرين المونكير والبوديكر بأيدها وماتبيه يخترب....وهذه جنبي الحين تضربني 

بالمخده لأني زودتها حبتين...

ساره\هههههههههاي الله يقطع بليسك أنتظري دقايق بروح أنادي أمي سلميلي على 

مرام..

رهف\يوصل بااااايوا

وأخيرا جاء اليوم اللي بتشيل فيه العنود الجبس المعفن ...لأنه تقريبا مر أسبوعين..وطبعا 

مين بيوديهم!!!!أكيد بتقولين لافي!!لا هالمره لافي مش موديهم ..لأن الحبيبه العنود تقول 
فشله كل مره قاطين وجهنا عند لافي !!أحراج..وبالمووت أمها أقتنعت أنها تروح بسياره 

مؤجره مع حنين وعمر ....جاء المغرب وراحوا المستشفى..وشالوا لها الجبس ...وزياده 

على كذه فكوا الخيوط اللي على الجرح لأنها صارت مالها داعي ..وتعرفون العنود سوت 

فضيحه في المستشفى ...بسبب الألم اللي تحسه وهم يقطعون الخيوط لأنه الجلد ملتصق 

بالخيوط .ولازم يفككونها بأدوات حاده..وشوي والعنود بتجيها حاله هستيريه..من 

الصراخ والألم اللي تحس فيه..بس المسكين اللي طاح فيها هالمره مش الممرضه ..عمر 

المسكين لأنها مسكت أيده وقرصته ذيك القرصه لمن طلعت حرتها كلها ..وفي النهايه 

خلصوا وحطوا على الجرح مطهر ولزقه مؤقته لتخفيف من الألم ..وطلعوا من الغرفه وفي 

ذاك الوقت كان متعب طالع من مكتبه وشافهم بس هم ماشافوه لأنهم طلعوا للبوابه بدون 

ماينتبهون له..........................!!



بالنسبه لمتعب الكون وقف عنده لحظه....حنين موجوده هنا !!معي بنفس المكان...مش 

مصدق ...يارب يارب ..ليتك تجلسين معي ولا تروحين..ليتك ياحنين تحسين بقلبي 

المتولع بشوفتك...ليتك تدرين فيني وبمعاناتي ..ليتك تواسيني ياحنين ..ليتك تواسين حبي 

الضايع ...ليتك ترجعين الحب اللي ماتنهيت فيه...يوم الدنيا أفتحت لي بابها وبديت 

أحب ..ضاع الحب من أول خطوه ..توني ياحنين ماتهنيت !!!حرام عليك حرام ..لا 

يالدنيا لا............


ودي تشوف الهم وشلون سوى 
في حال من حبك على غير مصلوح
جرحتني جرح جديد تلوى
على خفوق منك بالحيل .. مجروح
وسويت فيني شي ما يتسوى
واقول يا سيد المماليح مسموح
ليتك بزلاتك علي اتروى
يوم ان الحب لك من الروح للروح
إن كان حيل وصالنا ماتقوى
الله يعين عيون "السامر" على النوح
لا يابعد من جابوا آدم وحوا
خطاك مهما صار منسي وممدوح
ليتك دخلت بداخل القلب..جوا
حتى تشوف بعينك الجرح .. وتروح

وبعد ماسكرت من عمتها وعرفت أن العنود بالمستشفى 

\يــا سلام يعني يروحون المستشفى ولا يقولون لي....


ريم\ومين أنت عشان يقولون لك!!!!؟

كان سؤال ريم بالنسبه لـــ لافي صعب ومحرج بنفس الوقت...وسأل نفسه مين أنا 

عشان يقولون لي!ّ!!!

لافي\أنا ولد خالها....والا عندك شك....


ريم مستغربه من غباء أخوها الزايد \أنت شفيك!!من صجك تتكلم!!لا ومستانس بعد 

.أنا ولد خالها.....هههههههههاي

لافي\شوفي عاد أنا مالي شغل فيك..وقولي للعنود هذا الله يسامحك....وطلع...

ريم\الحمد لله والشكر لا الولد أستخف وقعد ...هذا لسه ماخذ العنود ويقول ليش 

راحت بدونه ...أجل لو ملك عليها وش بسوي فيها!!شكله بيحبسها في قفص ..وبياخذ 

المفتاح عنده...أوقل بس خليني أدق مره ثانيه أكيد وصلول...ودقت على بيت عمتها 

وبالفعل وصلوا لكن اللي رد عليها مش العنود ولا أمها ...رد عليها عمر


عمر\مرحبـــــــــا

ريم وتتعمد تنعم صوتها عشان تبي تعرف بيعرفها والا لا\مرحبتين..لو سمحت ممكن 

أكلم العنود!!!

عمر وعرف أنها ريم\أهلين بنت الخال ..شلونك !!

ريم (ياي عرفني)\أأوه عمر شخبارك ماعرفتك..

عمر(أيه واضح)\تمــام عال العال ...


وسكتوا ماعندهم شي يقولونه ..

عمر\تبين أنادي العنود..

ريم\أيه ماعليك أمر

عمر\أنشاء الله ..ثواني وريم عندك.أوه العنود عندك

ونادى عمر العنود ...والخبله ريم تفكر أنه راح لكنه مازال على الخط

ريم\ههههههه ياحليله مرتبك....هههههههه أحم أعقلي ياريم ..وش ياحليله أصغر 

عيالك هو...

عمر\أذا ودك أكون أصغر عيالك ترى ماعندي مانع ..أنت أمري بس...كم عندنا ريم 

أحنا!!!

وخذت العنود منه السماعه\جيب بلا تفاهه ماأرضى على ريم...

مسكينه ريم وجهها أحترق من الفشيله ..زلكنها ماقدرت تسوي شي..


العنود\ألو

ريم\هلا ..هلا العنود

العنود\ماعليك منه أخوي يحب يستخف دمه..

ريم وتسوي نفسها مش مهتمه\لا عادي أصلا أنا نسيت...وشخبارك

العنود\تماموا توه شايلين مني الجبس والحين أقدر أمشي زي العالم

ريم\ألا على طاري الجبس ..ياويلي يالعنود يوم درى لافي أنك رحت مع أحد ثاني سوى 

فضيحه ..وزعل وعصب ..مدري مين يفكر نفسه..ويقولك الله يسامحك

العنود وهي طايره من الفرحه\لا أنا مابغيت أتعبه يكفي أنه هواللي وداني المرتين اللي

فاتوا!!بس غريبه أحد يبي الشقى لعمره

ريم\يعني تسوين نفسك ماتدرين ليه هو يبي يوديك ها!!

العنود\وليه هو فيه شي!!

ريم\لا أبد سلامتك عادي ...طيب قبل ماأسكر ماتبين أوصل سلام لأحد معين..

العنود\أيه وصلي سلام لأمك وخالي بس 

ريم\بس!!

العنود\بس ...ايه صح نسيت ووخدماتكم...بااااي

ريم\ماعليش يالعنود باييين ...



مرام\ها زياد بتسافر معنا بكره!!

زياد\لا بكره ماأقدر ..أنشاء الله أجيكم الخميس في الصبح وبرجعكم الجمعه ..

ترف\يعني أنت اللي بتسوق الطياره !!!

زياد\ههههههههه أيه أنا اللي بسوق على قولتك..

ترف\ياي أخوي كابتن...


مرام\صحيح مادريت...

ترف\يالله هذا أنت دريتي...

أبو زيا\ماأقول الا الله يعين عمتكم عليكم...

ام زياد\ ويـــه وش فيهم بناتي يهبلون وياحظ اللي بياخذهم...

نواف\ويــــوا يهبلون ههههههههههههاي أنتوا تهبلون الواحد 

هههههههههههههههههاي 

مرام\أقول أسكت لا أصنك بالريموت اللي بأيدي...

نواف\يمـــه متوحشــه أختي..

أم زياد \أقول فكونا وكلن يروح غرفته وراكم بكره دوامات...

ترف\تامرين أمر دام فيها بكره سفره...




اليوم الثاني

نواف وخالد عطوا نفسهم أجازه من عندهم عشان السفره .. على قولتهم ماعندهم وقت. يروحون فيه الجامعه<<مصاخة شباب...أما البنات مساكين حظهم طايح هالأيام كلهم 
.. أما ريان هو الوحيد من الأولاد اللي راح المدرسه 


راحوا البنات المدرسه لكن هالمره بنفسيه غير ..بوجه باسم وحلو ..على قولة ترف كل 

شي يهون مدام فيها سفره...المهم جاء الظهر وحملوا أغراضهم الشباب وأتجهوا كلهم 

بيت العمه حصه ومن البيت لمطار الدمام..وكانت السفره من الدمام الى الرياض ومن 

الرياض الى لبنان...

وكانت كل وحده من البنات تقول الزين عندي العبايه من فوقها لتحتها ترتر عفانا الله 

وبجميع الألوان مسوين قوس قزح ..وخصوصا سوزان عندها عبايه مخصصه لسفرات بره 

وكان مرسوم على أطراف الشيله والعبايه طاووس لونه فيروزي . أما ترف ورهف.ومرام 

عبايه نص محتشمه لأن فيها شوي تطريز رمادي مايل للفضي .. الوحيده اللي كانت 

عبايتها مستتره هي ساره ....بس ماينلامون والله اذا العمه بكبرها عبايتها نص شفافه..

المهم يكفي حش في خلق الله...والأولاد آآآآآآآآآخر شياكه الأخ خالد لابس بلوزه كت 

لونها أسود وبنطلون بيج وجزمة رياضه بيج وقبعه بيج أما نواف لابس بلوزه كحليه على 

الجنب فيها خطين أبيض وبنطلون أبيض ومابقى جل في العلبه والا وحاطه ..وريان لابس 

بنطلون جينز مع بلوزه حمره....


دخلوا البنات عشان تفتشهم الموظفه بالجهاز لكن يوم جاء دور ترف مارضت 

على قولتها ماتحب أحد يلمسها..وصارت فضيحه لأن في ناس وراها ويبـون 



يخلصون..بس هي ماطاعت الا بالمووت <<خبله التفكر المكان مكان أبوها

لكنها ماسلمت من خالد..ذبحها من التطنز عليها

ترف\أيـــه أنت ليش تضحك!!

طالع خالد وراه وماحصل شي 

خالد وفصخ النظاره \تكلميني أنا!! 

ترف\لا الطوفه اللي وراك..

خالد\ أها فكــرت تكلميني انا..

ترف\ياربي الله يعيني عليك مدري كيف بستحملك!!

خالد\تكفيـــن عاد أنا اللي ميت عليك..الله يعيني أنا عليك ...بقابل وجهك كل 

يوم أف منك!!

ترف\ويــه مالت عليك وكعت بوجهه وأنتبه لها ولد صغير تقريبا في المتوسطه 

ومسك أيده وحطها في فمه عشان مايفشل خالد

ويوم سوى هالحركه ماقدروا البنات 

يكتمون ضحكهم...وضحكوا لمن قالوا بس على خالد المسكين...


خالد\هيــــن ياترفو الدرب طويل وأن مارديتها لك ماأكون أنا خالد...

ترف\روح بس روح هههههههههههههههههههايههههههههههههههههاي





أم حنين \عمر ياعمر أفتح الباب ..

عمر\أنشاء الله يمــه...


طلع عمر عشان يفتح الباب وأول مافتحه نطق بكلمه وحده بس...






عمر\يبـــــــــه!!!!!






الجزء السابع عشر

عمر\يبــــــــــــــه

أبو حنين\أيــــه أبوك ..أشفيـــك أول مره تشوفني!!

عمر\لا بس ماني مصدق ..يبــــه وأخنقته العبره..من زمان 

ماشفتك!!!وراح على طول يسلم عليه

سكت أبوه لأنه حتى هو من زمان ماشاف أولده الوحيد اللي فرح من قلب يوم 

درى أن زوجته جابت ولد وعلى طول سماه عمر لأنه يحب هالأسم كثيير ...لكن 

شربه للخمر خلاه ينسى بلحظه عمر ولده واللي جاب عمر ..ونسى نفسه بسبب 

هالحياه اللي عايشها و على طول أبعد مشاعر الأبوه اللي يحس فيها وقال

\ناد أمك وخواتك أنا بالمجلس...ودخل المجلس...

عمر\أنشاء الله

دخل عمر البيت وشاف خواته وأمه مجتمعين...

أم حنين\ها عمر مين عند الباب!!

عمر\.............................................. .............................يمـــه أبوي بالمجلس ويبيكم كلكم...

سكت الكل يستوعبون اللي قاله عمر..أبوهم هنا!!وين!!في المجلس!!يبينا!!أحنا 

!!كلنا!!

العنود\أبوي هنا.......وش يبي!!توه يتذكر أنا عنده عيال يسأل عنهم!!!

أم حنين\أسكتي خلاص وتعالوا بسرعه

حنين\يمــــــــــــــــــــــه!!

حنين\بتدخليــــــــــــن!!

أم حنين\أيـــه بدخل ..مهما صار وكان هذا ولد عمي قبل مايصير زوجي .

يالله تحركوا للمجلس..

عمر\يالله....

طلعت أم حنين مع بناتها للمجلس وكانت كل وحده أنفاسها تسبق دقات

قلبها...كل الأحاسيس مجتمعه في وقت واحد خوف رهبه ألم مستقبل مايدرون وش 
نهايته!! وش مصيرهم في الدنيا!!

دخل أول شي عمر بعده أمه والعنود وأخيرا دخلت حنيـــــن!!

وأول ماشافهم أبو حنين ..حس بأحساس حلو أول مره يشتاق لعياله هالكثر ..أول 

مره يحس أنه فقدهم ومتوله عليهم ولسوالفهم...أول مره يحس أنه عنده عايله صغيره 

أول مره يحس أن في أحد يسأل عنه ومشتاقله..لكنه أختفى هالأحساس لمن شاف 

هالعذاب اللي في عيونهم كل مايشوف عيون واحد فيهم يحس بالم في داخله مايدري 

ليش!!ياما عذبهم وظلمهم وأهانهم وأكثر وحده تحملت أهاناته زوجته ..اللي صبرت 

عليه على المره بس !!لأنه ولا مره ذاقت معه يوم حلو مافيه مشاكل...أشتاق 

لها!!أيــه أشتاق لها..أشتاق لأم حنين ...وتمنى الزمن يرجع الى ورى ويمحي كل 

شي سيىء سواه لهم ..كل هذا علشان مايبي يشوف هالنظره مايبي يشوف نظرة عياله 

له ..يحس أنه نظرتهم له قاتله يحس أنهم متعذبين بسببه..يحس أنه مصدر همهم 

وكدرهم بهالدنيا ..مايستاهلون عياله اللي سواه لهم ..مايستاهلون ..كله بسببه كله 

بسبب هالخمر الملعون..لكن عقب أيش ياأبو حنين !!عقب ماصرت مدمن ..وماتقدر 
تترك هالخمر دقيقه وحده ..عقب مادمرت عايله كامله..وخليتهم على بساط الفقر 

..لا مال ..ولا أمان ..ولا راحه..ولا شي يسندون في ظهرهم..ماجبت لهم الا 

المصايب والعذاب والمهانه..ماجبت لهم شي ياأبو حنين ...عشان يذكرونك بالخير 

ويفتخرون فيك...اذا غمضت عيونك من الدنيا ..ماجبت لهم شي...أيش فايدتك 

ياأبو حنين وش فايدتك...دمعت عيونه ..وقلبه أعتصر من الألـم من ضلوعه....لأنه 

تذكر كل شي صارله في هالبيت تذكر المأسه اللي يعيشونها أهله..تذكر آخر مره جاه 

هالبيت وضرب حنين ..عشان فلوس الخمر..بس معذور والله معذور ماكان حاس 

بروحه..لأنه شبه سكران...وزي المجنون يدور على فلوس...حياته كانت عذاب 

وسبب هالعذاب لعياله ...وش ذنبهم !!أني أبوهم..وش ذنبهم يتعذبون مثلي .....كل 


مني ..وبسببي أنا!!آآه ياسعد ..ماسويت بهالدنيا شي زين لعيالك ..كل شي سويته 

سبب لهم الألم..


أم حنين هي الثانيه حنت لأبو حنين لأنها مهما صار وكان هو زوجها وثاني 

شي هي 
تعرف ..ان سعد قلبه طيب لكن ذنبه الوحيد أنه مدمن ..تذكرت كل الأيام اللي 


مرت معه كان كل يوم يطلع الصبح ويجي أخر الليل سكران لكنه اذا صحى من النوم 

يكون أنسان ثاني واذا تذكر اللي صار معه في الليل من ضربه وشتايمه لزوجته يجلس 

يصيح ويتكور مثل الطفل اللي ضايع عليه شي ويبيه..لكنه أخر مره شافته كانت ليله 

مؤلمه بالنسبه لها لأن رمى عليها الطلاق وهو مش في وعيه لأنها عارضت كلامه 

وهو قال اذا ماعطتوني اللي أبيه باخذ أغراض المطبخ كلها وببيعها ..وطبعا هي 

مارضت ورمى عليها الطلاق قدام عياله وصار اللي صار..وأختفى من بعدها ولا عاد 

شافوه مره ثانيه الا ذاك اليوم يوم يجي عند حنين..

أبو حنين\...........شلونك ياأم حنين!!

أم حنين\..بخير الحمدلله...,انت شخبارك!!

أبو حنين\الحمدلله ..شخباركم يابنات!!

حنين طالعت العنود والعنود طالعت أختها منصدمين أبوهم يسأل عنهم ويقول لهم 
شخباركم...وقبلها عيونه تدمع..ووجهه منور ...بــس خلاص... نسوا كل شي 
وتهللت الفرحه على وجيهم بسبب كلمه..ومشاعر صادقه نابعه من قلــــب 

ياما تمنوا منه كلمه تطيب خاطرهم أو أمان يحميهم من دنياهم أو وراحه تسعد لهم 

أيامهم... 

حتى هم كانوا مشتاقين وفاقدينه .فاقدينه من زمان ..من أيام الطفوله ..ولا مره 

حسوا بمشاعر الأبوه ..ولايعرفونه أصلا ياما أسمعوا في المدارس قصائد عن الأب 

وكيفية أحترامه وطاعته..لأنه هو بتعبه وشغله يأمن لهم المأوى والمأكل والراحه 

والأطمأن..وغيره وغيره...لكنهم عمرهم كله ماحسوا هالشي من أبوهم..عمره 

ماقال لهم كلمه حلوه والا جلس معهم زي الناس والعالم..عمره ماعوضهم عن أيام 

العذاب اللي عاشوها ..عمره ما سمعهم طلباتهم وحاجياتهم ..عمره كله قضاه في 

الشرب والسفر ..وش أستفدت ..ماستفدت شي بدنياك...لكن اليوم غير ..يحسونه 

غير..أبوهم جاهم ويسأل عنهم .بدال مايسأل عن الفلوس يسأل عنهم..وأخيرا 

يادنيا...وأخيرا يادنيا فتحتي لنا بابك!!كم بنعيش يادنيا !!كم بنعيش...


كانت فرحة أم وحنين وعيالها لاتقدر بثمن كانت الجمعه واللمه ..اللي يحسونها 

..تغفر كل الذنوب اللي سوها أبو حنين...قضوا هالجلسه بضحكات متتاليه وسؤال 

عن الحال والأخبار...نسوا الدنيا نسوا العالم بكبره....نسوا كل شي !!مرت ساعات 

ورى بعض وهم مش حاسيين فيها..يبون يعيشون اليوم بدقيقته مايبون يضيعون ولا

فرصه..يبون يعيشون كل لحظه حلوه..

بكت حنين والعنود من الفرحه.. بكوا لمن جفت دموعهم..لحد الان مش مصدقين 

أبوهم رجع !!رجع لهم بعد سفر طويل متعب ومؤلم وشاق في نفس الوقت...

..ولا تهنوا...ولاتهنوا ..وأنتو الأعلون ........ولاتهن ولا تحزن ياآبن آدم..الله لن ينساك 

أبــدا..




أبو جنين\ههههههههه ياحليلك ياالعنود...كل هذه مؤمرات في المدرسه..طالعه على 

أبوك يابنتي..



بنتي..بنتي ...محلا هالكلمه وهي طالعه من ثمك يبـــه ..من زمان ماسمعتها 

منك...وينك عنا يايبه وينك!!.كانت العنود.متأثره كثيير...ياما تمنت هالكلمه الحنونه.. تطلع من فم 

أبوها..صح أنها كلمه !!لكنها كانت بالنسبه لها أحلى كلمه سمعتها بحياتها كلها ..لدرجة

أنا تحس كأن هالكلمه مدحه حلوه وأطراء جميل لها..تحس ان هالكلمه شي غالي جدا 

وثمين..ونادر ماتحصله هالأيام ..تحس ان هذه الكلمه هبه من الله سبحانه صاحت العنود 

بسبب هالكلمه لكنها سوت نفسها من كثر الضحك تدمع عيونها..لأنها ماتبي تخرب 

هاللمه بصياحها..

العنود\ههههههههههه وأنا أقول طالعه على مين يايبـــه ...كله أفكر أمي هاديه 

ومؤدبه من وين جايبه الشطانه مدري!!

أبوحنين\ياسلام يعني أنتي تقولين أني شيطان ها!!شوفي الصراحه وأنا صغير بعمرك 

كنت دلوع ومشاغب ..بدرجه ماتتوقيعنها كنت أهرب من المدرسه ..وكمن مره 

أفصلوني...لكن يوم دخلت الثانوي..ماعندي حركاااتك ..مدرسه يعني مدرسه..

العنود\ههههههههه خلاص فهمت وصلت الرساله...هههههههه

وهو يسولف أبو حنين تذكر ليه هو جاي اليوم....وقال مافي أحسن من هالفرصه 

أقولها ..طبعا هومايدري أن حنين ماتبي فيصل ومفكر أن بهالخبر بيفرحها...ومش 

حاسب لأي حساب...صح أنه ندم باستعجاله الزايد لأنه عطى كلمه لأخوه 

وخصوصا يوم رجعت العلاقه بين عياله ..لكنه بسرعه أبعد هالفكره براسه ..


أبوحنين\أحم.....طبعا أنتوا أكيد بتقولون شاللي يخليني أجي بذات اليوم صح!!


حنين\أفا يايبه البيت بيتك ..وحياك بأي وقت..

أبو حنين\طيب..أحم شوفي يابنتي ياحنين الحين أنت كبرتي ..وماشاء الله عليك 

كامله ..أخلاق وجمال ..والبنت اذا كبرت مردها لبيت زوجها..صح!!

حنين\صح!!بس ليه تقول هالكلام لي!!

أبو حنين \شوفي ياحنين بدون لف ولا دوران فيصل ولد عمك جاء يخطبك وأنا 

وافقت ..و الملكه أنشاء الله هالأسبوع ...وايش رايك!!!







سوزان \مرام كم بغى عشان ننزل الرياض!!

مرام \دقايق ونازلين...

مرام\أقول سوزان ...أممم شخبار فيصل!!


سوزان\تمام الحمد لله...

مرام\طيب وووو ..وصار على موضوعه مع حنين!!

سوزان\...الصراحه كلم عمي أبو حنين وأتفق معه على الملكه...

مرام\يعني خلاص...

سوزان\أيـــه خلاص ...مرام حبيبتي حاولي تنسين فيصل لأنك منت مستفيده 

شي...

مرام\أنســـى!!لا يا سوزان مستحيل أنسى فيصل...فيصل كان حلم الطفوله كنت 

أحبه وأنا صغيره...أنا ماأنكر أني حبيته عشان شكله أكثر لكن ولو فيصل بالنسبه لي 

شي كبير ومستحيل أحد يعرف بمعزته عندي...

سوزان\مرام أدري يامرام والله أدري حاولي تنسينه ...وسكري الموضوع لأنه فيصل 

مايستاهل أنك تعورين قلبك عشانه..وبعدين أحنا مسافرين عشان نستانس ونفرفش 

مو عشان نكدر نفسنا...يالله أبتسمي بلا هم بلا غم ...

مرام\أحـــاول....

وبهاللحظه أسمعوا كابتن الطياره يتحمد لهم بالسلامه لأنهم وصلوا 

الرياض...نزلوا الركاب من الطياره وأتجهوا لمطار الملك خالد ينتظرون رحلتهم الى 

لبنان...

ريان\شباب تراني جعت...

نواف\توك شارب عصير

ريان\أحلف أنت بس ..تسمي العصير أكل...

ساره\طيب رح للكوفي اللي جنبنا أكيد بتلقى شي..

رهف\حتى أنا جعت!!

سوزان\وأنا بعد

العمه\لا والله مابقى أحد...أقول بلا هذره الحين بينادون على رحلتنا...أصبروا 

شوي...

ريان\طيب سمعوا بروح أشوف اذا خفايف بجيبها أوكي..

العمه\طيب لا تتأخر...

ريان\أنشاء الله....


وبعد محاولات وكلام طويل ..تحاول تقنع فيه أبوها لكن أبوها راسه يابس ومستحيل 

يفركش الخطبه...صح أنه حن لعياله لكنه مش مقتنع بكلام حنين أبدا..وبعدين هو 

محتاج لهذا النسب اللي بيكسب فيه المال...ومايبي يضيع هذا الشي..

حنين\يبــه تكفى والللي يخليك لاتغصبني على شي أنا ماأبيه..واللي يخليك!!

أبو حنين\أنزين ليش قولي ليش!!

حنين\يبه أنا ماأبي فيصل ..ماأطيقه أكرهه ...مايصلح لي هو مغرور وأناني وشايف 

نفسه ...ما أصلح له ..

أبو حنين وبدى يعصب\ أظن ياحنين الزوجه العدله هي اللي تقدر تغير زوجها الى 

الأحسن...وثاتي شي أحنا ماعندنا بنات يخالفون شور أبوهم ..أنت لولد عمك 

..وولد عمك لك ..وبعدين خلاص أنا عطيت كلمه لعمك والملكه هالأسبوع وهذا 

أخر كلام عندي....وتوه بيطلع الا مسكته حنين من كتوفه 


حنين\يبه الله يخليك لا تزوجني فيصل تكفي يبه تكفى

أبو حنين\خلاص ياحنين أنا قلت بتتزوجينه يعني بتتزوجينه..

نزلت حنين الى رجول أبوها وهي تتوسل له وتترجاه وتقنعه..

حنين وهي تصيح\أبوس رجلك يبه لاتزوجني فيصل أرجوك يبه أرجوك هذا آول 

طلب وآخر طلب ارجوك يبه لاتزوجني فيصل واللي يسلمك ماابي فيصل 

ماأبيه...
حاول بوحنين يبعد حنين عنه لأنه مش قادر يستحمل توسلات وكلام بنته 

قلبه يعوره لكن مابأيده شي ..يبي هالنسب لأنه محتاجه كثييير جدا 

وبالفعل قدر لأن قوتها أذبلت زي الورده اللي تبي 

ترتوي ماي وجسمها صارهلكان.. تعبت اليوم تعبت كثيير ....وترك بنته زي المجنونه 

وطلع من البيت...خلاص كل شي أنتهى بالنسبه لها..أبوها قطع أخر أمل لهافي الحياه 

..يكفي أن ظلمها وهي صغيره ..جاي يكمل عليها وهي كبيره...حتى مصير 

مستقبلها حدده هو بكيفه وعلى هواه...كل أحلام حنين أنهدمت بلحظه 

وحده..صحيح هي ولا مره فكرت أنها تحب وتتزوج اللي تحبه ..لكن هذا مايمنعها 


أنها تحلم زي أي بنت أنها تتزوج الشخص اللي ترتاح له وتكون متقبلته عن طيب 

نفس وتعيش معه مدى الحياه على الحلوه والمره..لكن أبوها هدم كل شي ...وفيصل 

بنظرها مش أهل للزواج ...وهي ماتصلح معه لأنهم تقريبا يشتركون بصفه وحده عزة 

النفس والكرامه...يعني مايصلحون مع بعض هي بتشد الحبل وفيصل كذلك بيشد 

مافي أحد منهم بيرخي الحبل كلن عنده كرامه وعزة نفس..

أحضنت حنين أمها بكل قوتها وصاحت معها على قسوة أبوها اللي فكروه بلحظه 

أنها رجع لهم أحسن من قبل لكنه جاء ودمر كل شي ...كل شي...


حنين ودمعاتها تسبق كلماتها\أنا ضعت يايمه ضعت...أنا طحت يايمه ولا أحد سمى 

علي يايمه..خلاص أنتهيت ..حنين أنتهت يايمه أنتهت..

أم حنين وهي حاضنه بنتها وتصيح مثلها\لا ياحنين لاتقولين كذه أنت قويه وأنشاء 

الله بنلاقي حل للمشكله..

حنين\أي حل يايمه..اي حل أبوي ذبحني يايمه ذبحني ..من أول ما وعيت من على

هالدنيا وأنا ماسمعت منه كلمه حلوه ولا شعرت بأحاسيس الأب لبنته..ويوم جاء 

الوقت اللي ضحكت لنا الدنيا ونسينا همومنا يجي أبوي بسهوله يذبحنا بأفعاله..بدال 

مايطبطب علينا وينسينا اللي فات يجي يزيد علينا ...خلاص يايمه أنا أنتهيت .. 

خلاص أنا ماأبي الدنيا..كرهتها يايمه كرهتها..أشهقت حنين من كثر الصياح 

وماقدرت تتكلم أكثر من كذه..


أخنقتها العبره العنود من الموقف ..يكفي اللي جرى لها بسبب أبوها وجاي على أخر 

الوقت يكمل عليها...طلعت من المكان وأتوجهت لغرفتها وسكرت عليها الباب 

ورمت نفسها على السرير ..ماتبي أمها تسمعها وهي تتصيح ,,يكفي حنين والمصيبه 

اللي جاتها..

العنود|آآه عليك ياحنين ماتهنيتي لا في طفولتك ولا في شبابك ..ليه يايبه !!ليه اللي 

تسويه فينا!!أحنا مش عيالك!!أيش معنى أحنا من بد خلق الله اللي يصير لنا كذه !!ليه 

مانعيش زي الناس بدون ألم وهموم!!ليه ياربي!!أستغفر الله العظيم ..أستغفر الله 

العظيم..




\ما خلصنا من السالفه يعني!!

روابي\شسوي يانايف أخوي متعب متغير مره وأنا مش قادره أسوي له أي شي 

...والوالده الله يهديها بعد تزيد على همومه كل ماتشوفه ..تذكره بسالفة حنين ...

نايف\الصراحه أمك عجيبه...وشخصيتها مره قويه...مدري كيف تتلذ بتعذيب 

ولدها..

روابي\نايــــف وش تقول أنت!!مهما كان هذه أمي وما أرضى عليها 

فاهم!!وبعدين هي ماتعذب أخوي متعب..

نايف\لا والله !!أجل وش تسمين تذكيرها بسالفته مع حنين!!

روابي\أهــوووا الشرها مو عليك علي أنا اللي أشكيلك همي ..

نايف\والله ماأحد ضربك على أيدك وقالك أشكيلي..

روابي\طيب يا نايف أنا أراويك...

وسمعما صوت عمار وياسر يتخانقون..


نايف\أقول بس روحي لعيالك قبل ماتصير الحرب..

روابي \ايه أيه هذا الفالح فيه روحي لعيالك وشوفي عيالك...ماعندك شي 

غيره..وبدت تصيح..وعلى طول راح نايف لها وحضنها..

روابي\عمري ..روابي آسف والله ماكان قصدي..

روابي\لا يانايف أنت مش ذنبك ..لكني متضايقه شوي بسبب تعب أخوي..

نايف\لهدرجه تحبين متعب !!

روابي\وأكثر بعد ..

ورفع راسها عشان يشوفها

نايف\وأكثرمني!!

روابي\نايــف والله أنك فاضي...

نايف\شسوي أحب زوجتي وأبيها تبين لي حبها..

روابي\مو قلت أنك فاضي!!

نايف ويسو ي نفسه معصب\فاضي ها!!فاضي لأني أحبك ..وابي أعرف أنت شكثر 

تحبيني !!أنا خلص زعلت ولا تكلميني وقام ..

جات له روابي وحضنته وهي واقفه\أف والله أفا أنا روابي أزعل نايف حبيبي ..هزلت 

والله!!أنت حبيبي وعمري ودنيتي كلها..وش تبي بعد..






في الطياره

خالد\ريان ممكن أطلب طلب!!

ريان وفيه النوم وماله خلق لأخوه\أمر!!!

خالد\ واللي يسلمك تكفى جيب المجله اللي عند ترف!!

ريان\ليه!!

خالد\ليه يعني!!أبي أقراها فيها شي!!

وتوها بيجيبها له الا يشوف ترف تقرها\طيب أنتظر لمن تخلص من قريتها!!

خالد\لا أبيها الحين

ريان\كيف أعطيك أياها وهي تقرها!!

خالد\سهله...جرها منها..

ريان\ماأقدر آسف..

خالد\مالت عليك..صج ولد مسالم وطيب ..ياخوي خلك قوي وأي شي تبيه خذه 

ولا تعطي حساب للي جنبك المهم سعادتك!!

ريان\مشكور على النصيحه ..لكني انا كذه شخصيتي وما أحب أحد يغير ذاتي!!

خالد\وش شخصيتي وذاتي وكياني وين جالسين أحنا في محاظره ..أقول بس عطني 

سكوتك ماوراك فايده!!
جلس خالد وهو منقهر من أخوه ريان لكنه مش مثل قهره من ترف لأنه لحد الحين 

ماينسى الموقف اللي سببته له..فيه حره وغيظ..ويبي يفرق هالشحنات ...بس مايدري 


كيف!!...

ومن حسن حظه أن ترف قامت عشان تروح دورة المياه ويم قامت أستغل الفرصه 

وخذ المجله من كرسيها..تتوقعون أيش سوى فيها!!؟؟ شققها قطعه قطعه من القهر 

اللي فيه وكتب داخل المجله (تعيشين وتاكلين غيرها ياترف) والشي الوحيد اللي 

ماقطعه غلاف المجله..عشان اذا بغت تقرها تفتح المجله وتنصدم...رجع المجله مكانها 

ولا كأن سوى شي ..وسوى نفسه نايم لأن ماحد حس فيه أغلب الركاب نايمين 

ونواف اللي جنبه نايم بعد ماعدا ريان الصاحي لكنه مايدري وين الله غاطه فيه..المهم 

رجعت ترف من دورة المياه وجلست على مقعدها وتوها بتفتح المجله عشان تكمل 

الموضوع اللي قرته الا تصندم أن المجله مقطعه كلها..كأن قطوه جت وقطعتها 

بأظافيرها ..

ترف بأعلى صوت\لالالالالالالالالالالالالالالالالالالالالالالا لامستحيل...


الخبله تفكر أنها في بيتهم لدرجة أنا اللي حوالينها صحوا من نومهم

رهف\ترفوا شفيــــــــــــك!!

ترف وشي بتصيح\سخيــــف والله سخيـــــف مايستحي مايستحي..ولفت على خالد ..والله لوريك 

ياخالد خلنا نوصل والله لعلم عليك أبوي يأدبك...سخيـــف

رهف\والله أنك مانتي بصاحيه نص العالم صحتيهم من اتلنوم عشان سبب تافه!!


ترف\أيــه أنتي شعليـــك...أنا مجلتي اللي تقطعت مش أنتي...

رهف\ياويلي عليك يالبزر..أقول خليني أنام أبرك لي..

وهنا خالد مات من الضحك على ترف لدرجة أن عيونه دمعت وحس بالأنتصار 

عليها لكنه في باله مخططات ثانيه عليها بس خلينا نوصل لبنان...

خالد\ههههههههههههههههههههههههههههههههههههههاي 

ههههههههههههههههههههههههههههههههههههههههههههههاي يمه بطني بموت 
يعورني هههههههههههههههههههههههههههاي ههههههههاي ترف شكلك يضحك 

وأنت معصبه تكفين كل يوم صيري عصبيه 

ههههههههههههههههههههايههههههههههههههاي..


ترف\طيب طيب ..معليش ياخالد اللي يضحك في الأخير ..معليش أنا وراك والزمن 

طويل.........

خالد\ههههههههههههههههههههههههههههههههاي يههههههههههههاي


ترف\أضحك أضحك ياعل بطنك الفقع أنشاء الله....


خالد\ههههههههههاي...1\1 ترانا اللحين متعادلين ياترف لكني ماأكون ولد أمي 

وأبوي أن ماخربت عليك روحة لبنان...


ترف وبتحدي أكبر منه\وأنا ماأكون ترف أن ماجننتك ياخالد........


خالد\نشوف ياترف............


ترف\ونشوف ياخالد..............


ةبعد أربع ساعات وشوي وصلوا الركاب لبنان في الليل تقريباوأول مانزلوا كانت في

سياره تستقبلهم للشقه..لأن كان عندهم شقه ملكهم في لبنان ..أركبوا السياره بعد 

ماخذوا الشنط حقتهم وأول ماأركبوها...تكلم نواف وقال..


نواف\بل عليكم وش ذا !!كم أوزانكم ياللي راكبين السياره بكبرها أهتزت...


الجميع ضحك على كلام نواف لأنه صادق في كلامه اول ماأركبوا أهتزت السياره 

لأنهم اركبوا أغلبهم في وقت واحد...


العمه\والله أنك صادق يانواف ..لدرجة أني حسيت أن السياره 

بتتفكك...هههههههههههه


وبصوت عالي ترف تكلمت \ أيه صـــح الحمد لله على سلامتكم..كلكم ماعدا 

اللي في بالي


الجميع\الله يسلمك

خالد وهو يقلد صوتها الناعم\ انا أقول بعد أيه صـــح الحمد لله على 

سلامتكم..كلكم ماعدا اللي في بالي..هههههههههههاي


ترف بصوت واطي\مالت عليك من ولد عم...

نواف وكأن سمع صوت أخته\قلتي شي ترف!!

ترف\لا ولا شي .....

سوزان\ياويلي أنا ميته جوع....

ساره\أجل شقول أنا ماكلت شي من أكلهم

نواف\الله يهديك يابنت عمي كان عطتيني أكلك مدام ماتبينه..

ساره\كان قلت لي ياولد عمي ..حسافه...


خالد\أوص انت ولا كلمه مادري مين اللي أكل وجبتي..

نواف\الله عاد والوجبه اللي يشوفها يقول وجبه شيليز على غفله...كلها صحن 

خضروات وشوية رز مالت عليك...


العمه\المهم تبون نروح المطعم!!


رهف\بس الوقت متأخر ويمكن مافي مطاعم فاتحه..


نواف\الا قولي المطاعم بدت سهرتها..وبدى جونا يحلى..


خالد بابتسامه خبيثه\أي والله...


ترف\أيش قصدكم!!!


خالد\وأنتي أيش يخصك!!ترى رزة الفيس من طبايع التيس...

ترف \ها ها ضحكتني ياولد عمي وانا مالي خلق اضحك!!

العمه\أقول خلاص صدعتوا راسي ...ها تبون مطعك والا!!


الكل\أيـــه نبي....

العمه\ههههههههههه حشى ماصدقتوا هههههههههه أول شي نروح الشقه ندخل 

الأغراض وناخذ شور على السريع بعدين ننزل..


الكل مستغرب من طبايع عمتهم المفاجئه صايره تضحك كثيير وتسولف أكثر..وش 

عندها!! يمكن لأنها مفتقده شي أسمه عيال وأهل ولمه حلوه بعيده عن شغلها مع 

سيدات الأعمال والمظاهر والعز اللي ماوراه فايده !!سبحان الله !!!






\مضــايق حدي ..يا أحمد

أحمد\وش فيك عسى ماشر!!

عمر\لا مافي شي بس ظروف عائليه ..

أحمد\وماتبي تقولي!!أوكي مش مهم متى ماحسيت أنك ودك تتكلم كلمني وأنا 

حاضر..أسمعك بكل جوارحي..كم عندنا عمر احنا!!

عمر\ماقصرت ياأحمد أخو وعزيز لكني ودي أقعد مع نفسي شوي

أحمد\أوكي عمر أي وقت تحس أنك تبي تتكلم كلمني وأنا أسمعك...


عمر\الله يسهل يالله فمان الله


أحمد\فمان الكريم 

ناصر\ها قلت له!!

أحمد\وش أقوله أنت الثاني بعد هو خلي يكلمني أول وبعدين أقوله!!


ناصر\طيب والرجال وش بتسوي معه!!

احمد\والله أني مدري الله يعيني عليه أكيد بيقولي متى بتجيب عمر!!

ناصر\طيب قول له أنك ماتقدر هالأيام والولد شوي صعب مش بسهوله نقنعه يطلع 

معنا.....

أحمد\راسي بينفجر من كثر التفكير,,مدري كيف أطيح هالولد !!!

















أحمد وناصر والشخص المجهول !!تتوقعون وش يبون من عمر!!!

فيصل وحنين بيرسون على بر!!!

ترف وخالد والأنتقام بيستمر!!!

أبو حنين بيحن على عياله وبيرجع مثل أول!!والا أيش بيصير له!!

العنود ولافي عصافير الحب بيظلون بدون مشاكل!!

متعب وهمومه...تتوقعون بتضحك له الدنيا مره ثانيه!!





الجزء الثامن عشر


تعبت وانا اشكي
كل اللي في قلبي
كلهم يسمعوني
كلن يجاهلني...
لاهمسه ولاكلمه
عطوني لو كلمه
لو هي نصيحه
وشحال اللي فقد 
أعز من روحه
قريبه من قلبي
لكنها مو هني..
هاجرت وياهم
مع أعز حبايبها
خلوني لوحدي
من دون عزوتي
صرت بليا روح
كلهم فارقوني
وش ذنبي يوم أني
حبيت بجنوني
قولولي لوكلمه
أبي حلن يريحني
قولولي لو كلمه 
تراني صابر!!
خذ الحل الأكيد
مافي غير النسيـــــــــــــــان
أجل وصلوا سلامي
لمعشوقتي الأبديه...متعــــب..





سكرت القلم ...وطويت الورقه... وحطيتها في الدرج...خلاص أنا 

عزمت ...أنساها...أنا عزمت أنسى معشوقتي...

اليوم جابوا خبر خطبتها على ولد عمها..وأنا الغبي اللي خليت أمي تدق 

عليهم مره ثانيه...كنت متوقع أنهم بغيرون رايهم وبتوافق علي...طلع 

أنهم خلصوا وقرروا..والملكه يوم الخميس...يوم الخميس ...يوم الخميس 

يامتعب بتكون حنين ملك لــفيصل فيصل ولد عمها..اللي يحبها ويمكن 

حتى هي تحبه..كل شي جايز بهالدنيا!!يوم حبيت وأخترت اللي أبيها 

يجي واحد بكل سهولهه ياخذها مني...آآآه عليك يامتعب...كل اللي 

خططت له أنتهى ..أنتهى بسهوله ..كلمح البصر..وين اللي يقول 

بينساها!!




أنت مستحيل يامتعب تنساها...أنا جالس أرثي على حالي..أنا جالس 

أعزي نفسي..أعزي أحلى مرحله صارت بحياتي...خلاص يامتعب يكفي 

الم وجروح..لازم تسافر ..لازم تسافر من هالمكان..ماعاد لك مكان...كلن

همه نفسه..وأنا همي بعد نفسي..ماأقدر أجلس هنا أكثر من 

كذه..احس أني مخنوق..أبي أتنفس أبي أبتعد أبي أروح لآخر 


مــدى ...آخر مـــدى......."







هند\يعني خلاص !!

العنود\أيـــه خلاص ياهند ..حنين بتتزوج فيصل ...


هند\طيب ليه ماحاولتوا أكثر !!ليه حنين ماصممت على رايها ووقفت 

بوجه أبوك!!

العنود بألم\آآآه ياهند..أبوي ظالم ..ظالم ياهند..وحنين ماتقدر 

عليــه ..حنين القويه اللي ماتهزها ريح...تعبت ياهند ..تعبت من المشاكل 

والمصايب اللي تتحذف عليها...حنين ياما حلت لنا مشاكل وفرجة علينا 


كرب وسهلت لنا أمورنا وحاجيتنا..وأبوي ماقدّر !!أبوي ماقدّر أفعال حنين 


وقومتها معنا..أبوي خذالجانب الحساس من عند حنين وداس عليه بدون 

مايستأذن..أبوي ضغط على حنين من جميع النواحي...وهي أستسلمت 

للأمر الواقع..

أبوي وعمامي من نفس الطينه..كلهم يحبون نفسهم وفوقهم فيصل

مثلهم..وألعن بعد...آه ياهند على قد مافرحت أمس بجية أبوي !!على قد 


ما بكيت وكرهته أكثر وأكثر.......


هند\لا يالعنود لاتقولين كذه..مهما صار وأستوى بيظل هذا أبوك اللي 

يحبك...


العنود بألم\أبـــوي...!! وبلهجة أستخفاف.. أيــه أبوي اللي يحبنا ويتمنا 


لنا السعاده..أبوي اللي رعانا وأمن مستقبلنا..أبوي اللي ريجنا وكسانا 


بحنانه..أبوي اللي عطانا الأمان والأستقرار بحياتنا... أبوي اللي جاء أمس 


بعد غياب شهور طويله..أبوي اللي ذبح حنين وماخلاها تتهنى 


بحياتها..شفتي ياهند كل هذه الأمور أبوي وفرها لنا..وماخلانا نحتاج أي


شي...أي شي ياهند أي شي..ماقدرت .ماقدرت العنود تتكلم ضاع 

صوتها بين دموعها اللي انزلت غصبن عنها....







دخلت الغرفه وفتحت الستاير عشان الشمس تنور الغرفه

وصرخت بأعلى صوت عندها\بنــــــــــــــات..

سوزان وهي مغمضه عين ومسكره عين\ترفوا سكري الستاره..


ترف\شفيكم أنتوا بقولكم شي يالله أصحوا!!!!


رهف\مانبي نسمع شي...سكري الستاره..

ترف\لا مالي شغل أسمعوني...

مرام\وش بتقولين يامال اللي!!!


ترف\بنــــات أحنا في لبنـــان يالله قوموا الساعه عشر...

رهف\حسبي الله ونعم الوكيل الساعه عشره ها...


سوزان \لا أنا ذبحتها اليوم ...طلعي بررره أقولك طلعي برره ..


ترف\أشفيكــــم قلت شي غلط!!!

ساره\لا أبدا بنت عمي ماقلتي شي ..لكن أحنا في أجازه والساعه 

عشر الصبح ....

ترف\!!saw


مرام\saw هـــا!!!أنقلعي بررره بسرعـــه خلينا ننام...وسكري الستاير 


اللي فاتحتها..


ترف\زيــــــــــــن زين ذببحتوني عمــى ..سكرت الستاير وطلعت من 

الغرفه..وجلست في الصاله...


ترف\ياربـــي اللحين أنا وش أسوي هالبنات اللي مايستحون نايمين 

وتاركيني...وأنا الخبله جالسه لوحدي!!بس والله ماينلامون ..أحد يصحي 

بدري وهو مانام الا متأخر بالليل!!بس أيش أسوي أنا ماأحب أنام 


كثيير ..نومي قليل جدا..أووووووووف ..والله زهقت شسوي اللحين!!أيه 


خليني أدخل غرفة الأولاد وأشوف صحوا والا لا!!


قامت الأنسه ترف وأتجهت لغرفة الأولاد وأول مافتحت الباب ..ماتت من 


الضحك على أشكالهم..وخصوصا نواف لأنه اللي يشوفه يقول جالس 


يتخانق وملابسه من كثر ماهوا يتحرك ويتقلب بفراشه صايره مرصوصه 


ببعضها وشعره منفوش زي المهرج..أما الأخ خالد رجل تحت ورجل فوق 

والمسكين ريان مش باين من جسمه الا خشمه عشان يتنفس.( 

هالشباب نومهم غريب)كان ودها بكاميرا عندها عشان 


تصورهم...وأتذكرت جوال مرام الكاميرا وعلى طول دخلت غرفة البنات 


بسرعه وخذت الجوال بدون ماأحد يدري..وطلعت ودخلت على 

الأولاد..وصورتهم لمن قالت بس....ومن القهر اللي فيها صورت خالد بأكثر 

من صوره... وأطلعت من الغرفه بهدوء زي مادخلت بهدوء..وجلست في 

الصاله..وبدت بالتصاميم وتركيب الصور على بعضها ..يعني مثلا ركبت 

وجه ريان بجسم طفل صغير لأنها تحس ريان انها يشبه الطفال ببرائتهم.

. وركبت على وجه نواف شعر وفستان ..أما خالد ركبت وجهه بصورة قرد

(سبال) ماسك موزه وياكلها وأنفرجت من الضحك عليه..وجلست نص 


ساعه وهي تغير وتركب صور على بعض...وسوت لهم حافظه خاصه في 

الجوال وكتيت أسم الحافظه: تبي تضحك أدخل...



وفي الوقت اللي خلصت فيه صحت العمه وجلست معها شوي وأطلبوا 

من الخدامه اللي أستأجروها بالساعات تسوي لهم الفطور,,وبعدها 


بشوي صحوا البنات ..وصحوا الأولاد غصبن عنهم..بأمر من العمه...


ريان\حرام عليكم والله فيني النوم..


رهف بعصبيه \حتى أحنا فينا النوم وقمنا وماأحد أحسن من أحد...


ريان\ياويلي على هاللسان وانا كنت مفكر أنك هاديه يابنت العم..


رهف وأنحرجت شوي\...لا ماكان القصد لكن أحنا في رحله ولا زم تقوم 

بدري..صح والا!!


ريان وأنحرج الثاني\صح......


العمه\الا صحيح مو كأن زياد أتأخر هو قايل بيجي الساعه عشر ونص ..


مرام \اي والله صادقه ..


نواف\لا أكيد أتشوفونه اللحين في المطار وكلها دقايق ويوصل..


العمه\طيب ..وش الترتيب اليوم!!


ترف\أنا أقول أنروح..وتوها بتكمل كلامها الا يقاطعها خالد..وترف ودها 

تذبحه على هالتصرف...


خالد\لا أسمعوا أنا أقول أنروح أول شي نتغدى بعدين نروح المجمعات...


سوزان\أنا ودي أروح بحرهم..

نواف\ماله داعي نروح البحر..ماشبعتي من بحر الشرقيه!!


سوزان\أبي بحر يعني بحر..مالي خص...


ساره\صج مافيها شي خلونا أنروح جميع الأماكن اللي نقدر نروحها 

مافي غير هاليوم وبكره وبعده للسعوديه


مرام\الله يخليك ساره لاتذكريني ..خلينا أنسى شوي ...


نواف\طيب يالله ماعندنا وقت خلونا نطلع من الشقه بدري..


وبسرعه قاموا الشباب والبنات يتخانقون على الحمام ..لأنه مافي الا

حمامين واحد للبنات وواحد للشباب...

العمه\شوي شوي مش طاير الحمام...


وبهذه اللحظه دق جرس الشقه وراحت رهف تفتح الباب


رهف\زيــــــــــــــاد حبيبي..وضمت أخوها 


زياد\هههههه رهوفه أشوي أشوي علي اللي يشوفك يقول شهر 


ماشفتيني...


رهف وأبتعدت عن أخوها شوي\مالت عليك هذا جزاني اني متولها عليك..


زياد\رهوفه ...لا تزعلين أمززح أمشي ندخل..


دخل زياد مع أخته وسلم على عمته وعيال عمه وخواته...

العمه\قمنا نحاتيك يازياد ليه اتأخرت..

زياد\لا ولاشي عمه بس أجراءت المطار خذت مني وقت...المهم 

شعلومكم وأخباركم..ووين البقيه!!

مرام\آها بقيه مين تقصد!!


زياد\أحم أقصد الشباب وينهم...

ترف\أها الشباب!!الشباب ياأخي الحبيب يتسبحون..



وجلس على كنبة الصاله وممد رجوله لأنه ميت تعب جسمه متكسر من 

السواقه...

زياد\آآآه تعبان وفيني نوم...


رهف\سلامتك زياد تبي أجيب لك شي!!


زياد\لا حبيبتي بس أشوي بريح...


وقاموا البقيه يتجهزون للطلعه عشان مايتأخرون...






طلعت من الشركه وركبت سيارتي وأتجهت لبيت لينا عشان أقولها الخبر 

اللي عرفته اليوم..خبر تحديد مصيري مع بنت عمي حنين ..مش مصدق 

وأخيرا ياحنين بتصيرين لي..واخيرا !!وأخيرا اللي في بالي تحقق وعرفت 


أكسر راسك ياحنين..مش أنا ياحنين اللي ينقال لي لا..مش أنا...آآه 

يافيصل .مين قدك اليوم.. مين قدك...بس مدري ..مدري ليه أحس أني 


متردد ودايما يدور في بالي سؤال أختي ساره!!؟


هل أنا بالفعل مقتنع بأني أبي أتزوج والا بس أعجاب !!!!وهالأعجاب وصل 

لتحدي كبير بيني وبين حنين ..أنا ماأنكر أني معجب فيها في البدايه ولحد 

الآن لكن بعده أتجمع أعجاب وكبرياء وتحقيق مراد.....كنت في البدايه 

متعجب من شخصية حنين ...كل شي فيها غريب ومثير للأستطلاع !!كنت

أبي أعرف عالمها الخاص..كنت أبي أتعمق في أمور حياتها..كان ودي 

أكتشف كيف هالبنت المتوسطة العمر تدير بيت عايله كامله وتصرف 


عليهم من جميع النواحي ...بدخل مادي متوسط..كنت أبي أعرف أكثر 


بسيرة هالبنت ووقفتها الكبيره مع أهلها..كنت أبي أعرف أكثر وش ورى 


قناع الغرور وعزة النفس والصبر..كنت أول أسمع أن بنت عمي هي اللي 

قايمه بأهلها لكني ولا مره شفتها بحياتي..ويوم جاء ذاك الوقت اللي 

دخلنا فيه عشان نسلم على الأهل شفتها!!وياليتنــــي ماشفتها..شفت 

جمال مابعده جمال ..شفت أنوثه ورقه وأحاسيس منفجره فيني ..ماكنت 

أدري أنا وين ..في السماء والا في الأرض حسيت نفسي طاير ..طايــر 


لبعيــــد مرره ..ماكنت متوقع بنت عمي بهالجمال ..كنت دائما أركب


شخصيتها بصورة الشخص الجامد اللي همه شي واحد بس كنت 

أفكرها وحده من كثر الهموم اللي عندها شاب راسها من على الدنيا 


وكبرت عشرين سنه زياده.لكن اللي شفته غيـــر..خلى مخي ينعاد 

برمجته من جديد.........



وبعد هالحوار اللي دار في بال فيصل وصل لبيت لينا وهو مصمم على 

اللي باله..ييقول لي لينا أنه بيتزوج .. يبي يذبح مشاعر بنت ياما تمنت أنها 

تكون له ..وكانت ترسمه فارس لاحلامها..لكن فيصل مش داري بتطور 


هالعلاقه ..لأنه يدري هالعلاقه محطه عابره وبتنتهي ..متى ماهو يبي

وبكيفه...


طق الجرس وأفتحت له الخدامه الباب...ودخل الصاله وكانت منتظرته 

لينا...سلم عليها وبدى على طول بالموضوع وباختصار..ولينا تسمعه . 

ومش مصدقه اللي ينقال لها..تحس بطعنات بصدرها تذبحها..وهو مش 

داري فيها...


سنتين حب تضيع بسهوله.سنتين مضت من عمر لينا..تتمنى 

رضاه ..وتستجيب لطلباته فورا بدون نقاش.. كل لأجل أنها تكسبه حبيب 

وزوج لمستقبل..كانت تفكر كثير وتخطط لبعيد..كانت تبيه لها 


لوحدها ...ماتبي غيره ..كانت تعيش لأجله..وتحب أي شي 

منه..ضحكته..مشيته...غروره..صوته..كل شي....


لكن جاء اليوم اللي تنتهي أحلامها..وتخطيطاتها المستقبليه بسهوله...


طلع فيصل من بيت لينا بعد ماجرح قلبها بكلامه اللي يسم البدن...طلع 

من بيتها بعد ماترك قلب ينزف وروح تصرخ الآهات....






مرام\نعيما


سوزان\الله ينعم عليك..واي يامرام الماي حار ويهبل...


مرام\ياي أمووت في الماي الحار..بس شكله عبال مايجي دوري خلص 

الماي الحار..


سوزان\أكيد بيخلص مدام رهف داخله الحمام...


مرام\أقول سوزان..

سوزان\هلا

مرام\زياد جاء...

سوزان بفرحه مكتومه\والله!!


مرام بابتسامه خبث\والله...روحي سلمي عليه...لأنه سأل عنك...


سوزان بغرور\تسأل عنه العافيه...



طلعت من الغرفه وأتجهت للصاله وشفت زياد نايم على الكنبه وكان 

شكله كيووت وهو نايم..أتقربت منه أكثر وأكثر ..


الصراحه مدري ليه أتقربت!!؟لكن ودي أشوفه عن قريب وهو 

نايم...والأدهى أنه كانت خصل من شعره طايحه على جبينه..مدري ليه 


حسيت أني ودي أمسك هالخصل ..وفعلا تهورت وكنت بمسك الخصل

وتوني بمد أيدي الا أشوف زياد مفتح عيونه ويبتسم لي..





سكتنا لحظه...ماكنت أقدر أقول ولا حرف ..من الفشيله تميت 


ساكته..أنربط لساني هذيك اللحظه..والحمد لله زياد تفاهم الموقف ورفع 

عني الأحراج وبدى بالكلام..



زياد بابتسامه واسعه\ماانت قايله لي الحمد لله على السلامه!!!


سوزان\.......................الحمد لله على سلامتك.....

زياد\الله يسلمك ويخليك يارب...ها شلون لبنان!!مرتاحيين!!

سوزان\.......أيه الحمد لله..أستأذن..

زياد\ويــــــــــــــــــــن!!!


سوزان\لا أبد بروح المطبخ أشرب ماي..


زياد\جيبيلي معاك ....لو سمحتي

سوزان وهي رافعه حاجب\أوكــي....


مين مفكر نفسه عشان يطلب مني أجيب له كاس ماي...مالت 

عليه..ليكون مصدق نفسه...وانا بعد الخبله شبلاني!!!الحمد لله أني 

مامسكت شعره..والا كنت بروح فيها..هي أنا رايحه فيها رايحه 

أصلا..يكفي أنه شافني وأنا أمد أيدي ..بس الحمد لله ماعلق...

صبيت كاس الماي لزياد وأول ماطلعت من الصاله..شفت الشباب 

مجتمعين حوالي زياد يسلمون عليه ومسوين هيصه وأزعاج!!...أشوه 

عشان ماأقعد معاه وماأتفشل...عطيته كاس الماي.وعلى طول دخلت 

الغرفه وهو يلاحقني بنظراته ...





العنود\منوا!!!


الخال\فتحي انا خالك...


فتحت الباب وشفت خال ي جاي مع عياله ومرته..لكن لافي مش 

معاهم...قهر...



العنود\هلا وغلا ملايين بأحلى خال بالدنيا...وأحلى مرت خال..


الخال ومرته\هلا فيك


ريم\أيا السباله وأحنا نستينا ومنتي مسلمه علينا...


الخال\أكيد بتنساكم أنا خالها مو أي حد...

العنود\أتفضلوا أتفضلوا...

دخلوا الجماعه البيت ورحبت فيهم أم حنين ..

أم حنين\شلونك أخوي عساك بخير!!

الخال\الحمد لله وأنتوا أخباركم..وأخبار حنين..


ام حنين\خلها على الله ياأخوي ..البنت مصممه وأتخذت القرار..


الخال\ليه !!هي وافقت!!


أم حنين\أيه ياأخوي..اليوم الصبح جاتني وقالت لي أنا موافقه على

فيصل ..ودقت على أبوها وخبرته...


الخال\الله يهديها ويكتب لها الخير..وماتدرين خيره سبحان الله..وأكيد الله 

مش مضيع أجر عباده...


أم لافي\الله يوفقها أنشاء الله ويعطيها على قد نياتها...


أم حنين\آمين يارب العالمين....


العنود\ريم ..وين لافي..ليش ماجاء معكم...!!؟


ريم\لاتخافين ..بيجي اللحين..


العنود\اكيد!!

ريم\أيه أكيد...





عمر\أووه خالي هني وأنا مدري...هلا والله بخالي...وراح يسلم على 

خاله..


الخال\هلا عمر شلونك وشخبارك!!

عمر\الحمد لله كل شي تمام..



ريم\شوفي شوفي أخوك كيف يطالعني!!


العنود\أكيد بيطالعك كذه ...أيام عدت وماشافك فيها..


ريم\ويـه مالت عليك..ليتني ماسألتك..


العنود\أحسن بعد...


عمر\شلونك ريم...

ريم وهي مستحيه\الحمد لله..

عمر\وشلون الدراسه معك!!

ريم\زينــــه...

عمر\وشلون الأهل!!

العنود\أقول أخينا في الله ذبحت البنت..الأهل جنبك أسألهم عن 

أخبارهم...


ريم\لا عادي العنود ماقال شي عمر....


عمر\شفتي هي ماقالت شي مالك شغل أنتي...


العنود\أقوم أحسن لي أشوف حنين...

عمر\أيه أيه روحي ناديها..

العنود\عاد أنت ماصدقت على الله...

عمر\هذا انت قلتيها ماصدقت على الله...

ريم\العنود خذيني معك...

العنود\وليه أخذك معي بيبي...!!


ريم\هههههه ياحلوك وأنت تنكتين...روحي نادي حنين أحسن...







نواف\يالـــــــــلــــــــــــه مانبي نتأخر...


العمه\زين زين ذبحتونا هذا أحنا خالصين.....

ساره\مدري ليش أنتوا مستعجلين...


نواف\لا أبد آنسه ساره مش مستعجلين بس مدري مين اللي يقول نبي 

نروح جميع الأماكن اليوم....


ساره\طيب هذا أحنا خالصين...

مرام\يالله أتنوا اللي بتأخرونا...

نواف\وين ترف....!!؟

سوزان\تلبس

ساره\ووين خالد...!!؟

ريان\يلبس...

العمه\والله ماأحد مأخرنا غير هالأثنين...

زياد\ويـــه هذيلا ماتغيروا في كل شي يتشابهون...

مرام\أي والله في كل شي يتشابهون...

العمه\أمشوا ننزل وهم يسبقونا....رهف قولي لأختك أن أحنا بننزل...

رهف\أنشاء الله....

العمه\يالله أمشوا..

نزلوا الجماعه تحت وأتوجهوا للسيارات..وأركبوا السياره...







خالد\ترف!!


ترف\خالد !!شفيك مانزلت...


خالد\توني طالع من الحمام...

ترف\طيب يالله بسرعه خلنا نطلع...


خالد\أيش الذرابه اللي نازله عليك!!من وين طالعه الشمس اليوم!!


ترف\لأني مالي خلق لخناقه..وبسرعه خلنا ننزل...


خالد\أوكي ليدي ..........


ترف\أيش الذرابه اللي نازله عليك!!من وين طالعه الشمس اليوم!!!

خالد وهو يبتسم\ لأني مالي خلق لخناقه..وبسرعه خلنا ننزل...

ترف أكتفت بابتسامه وأطلعوا أثنينهم من الشقه ونزلوا تحت..

ريان\هذا هم جاوا....


رهف\أكيد اللحين بتشوفون ترف مفوله من العصبيه بسبب خالد...


نواف\وحتى خالد أكيد معصب على ترف اللحين,...


خالد وترف\أتاخرنا!!!

الكل\غريبــــــه

خالد\أشفيكم...!!؟؟


زياد\لا أبد أتوقعناكم متخانقين ومعصبين...


خالد\أفا أنا أزعل بنت عمي ..ماعاش مين يزعلها...صح ترف...


ترف\أكيد..أحنا عيال عم وأخوان...


العمه\ماأبي أنضلكم يالله ركبوا...

خالد وترف\أنشاء الله..



رهف\لا ومطيعين بعد....



خال\أفا عليك نعجبك أحنا...


زياد\حبايبي وين تبون ترحون أنا عازمكم اليوم على شرف جيتي...



العمه\لا يازياد أنا اللي عازمتكم وأنت خلها عشاء...

زياد\أنشاء الله ولا يهمك عمتي العشاء على حسابي...بس 

لاتخسروني !!!


نواف\أيه قول كذا من البدايه..اجل عناد بطلب على الغداء شي خفيف 

عشان أستعد للعشاء...

زياد\ ولا يهمك يااخوي أطلب اللي تبيه...


العمه \ياحلو سواقتك يازياد مش مثل المجانين بعض الناس...

زياد\تسلمين ياعمه...

خالد\مين تقصدين عمتي...

العمه\أبـد ولا شي...الجيران...

ترف\هههههههههههههههههاي...الجيران...


وصلوا الجماعه المطعم وطلبوا طاوله كبيره لهم ومابقى شي والا طلبوه 

ونواف من كثر الأكل الموجود ما قدر يمنع نفسه أكل أكثر واحد 

فيهم...مين يعافي أكل لبنان!!

ترف\وعمــــى انشاء الله بشكلك ياللي ماتستحين ....ياقليلة الأدب!!!


الكل\أشفيــــــك!!!







العنود\تكفين حنين خالي يسأل عنك ويبي يشوفك!!


حنين\ماأقدر يالعنود ..ماأبي اشوف أحد ..مالي خلق...


العنود\الله يخليك علشاني بس ..وعشان مايزعل خالي روحي شوفيه 

وسلمي عليه..


حنين\قولي لهم أني نايمه...


العنود\لا ياحنين لاتتهربين..وبعدين ليه أنت مضايقه...انت اللي أتخذت 


القرار ولازم تتحملين نتايجه...


حنين باستهزاء\أتخذت القرار!!وأتحمل نتايجه!!لا يالعنود مش أنا اللي 

اتخذت القرار ..أبوي هو اللي اتخذ القرا ر وغصبني أوافق وأتحمل نتيجة 



أفعاله..مش انا يالعنود مش أنا...

أصلا أنتوا مش حاسين فيني!!مش حاسين بالنار اللي شابه 

بصدري..ماأحد حاس فيني كثر ربي اللي خلقني..


العنود\والله أني حاسه فيك..وشايفه بعيني معاناتك ومش قادره أسوي 

أي شي!!خلاص كل شي تعقد ..وصعب أنحله..كل شي صار بأيد أبوي 

وعمامي..مالنا غير الدعاء ياحنين..مالنا غيره...



طلعت العنود من الغرفه لأنها ماتبي تنهار وتضايق أختها..ودق جرس 

البيت وراحت تشوف مين على الباب...وشافت نظر عينها وقلبها 

مداوي الجروح 

....لافي.....








الجزء التاسع عشر

ترف\قليلة الأدب....


العمه\وبعدين شفيك فضحتينا!! الناس كلهم يطالعونا!!


ترف\لفوا وركم وبتشوفون!!


لفوا على المكان اللي أشرت لهم أياه ترف وشافوا بنت في العشرينات توها داخله 

المطعم مع شاب خليجي وماسكها من خاصرها..ويضحك معها بصوت عالي ولا همه 

أحد...وهي الي ماتستحي ماقصرت وباسته قدام الناس


نواف\ههههههههههههههههههههههههههاي وناسه.....


خالد\أموووت انا على المواقف الرومانسيه...أيه أشعليك ياحبيبي في لبنان وأهلك 

مش دارين عنك...


ساره\صج قلة أدب ..هذيلا الشباب أذا سافروا عن أهلهم يسون هوايل ويفكرون 

نفسهم في المريخ....


خالد\عادي ياحبيبتي كل الشباب كذه...


ترف\نعم نعم نعم أستاذ خالد!!يعني أنتوا منهم!!


خالد وحب يقهرها شوي\يمــــكــــــن....كل شي جايز 

بهالدنيا....

ترف\أصلا أنتوا............................................. .والا خليني ساكته 

أحسن لي...


خالد\فكـــــه منك ..ياأم لسانين...


ترف\مالت عليك ماغيرك بو لسانين...

خالد\شوفي عاد أنا ساكت عنك لأنك بزر والا ....


العمه\لا لا لا حلفت عليكم..خالد أفصخ جزمتك وعطها بكس في وجهها..وأنت 

آنسه ترف خذي الملعقه اللي جنبك وفلعيه براسه...وش ذه!!! زهقتونا من أول 

ماجينا لبنان وأنتوا كله تتخانقون..طفشتونا...


خالد\لالالا أحنا أخوان وحبايب ومانسوي هالحركات صح ترف!!!

ترف\أيـــه أيـــه أحنا أخوان ومؤدبين مانسوي هالحركات....


خالد\مره هالبنت مره

ترف\رجــال هالولد رجــال

الكل\ههههههههههههههههههههه...


وبعد ساعه...

زياد\مشينا!!!

العمه\يالله...

طلعوا من المطعم وأركبوا السياره 

زياد\ها وين تبون تروحون!!

سوزان\البحر....نبي نروح البحر...

زياد وهو يناظر المرايه \أنشاء الله 

مرام\سوزانوا ..شمسويه بأخوي!!!

سوزان وهي متفاجئه\أنا!!ماسويت شي...

مرام\أيه واضح....

سوزان\ليه أنت حاسه بشيء!!

مرام\أيه أحس أنه فرحان ودايم يسولف ويوزع أبتسامات...

سوزان بغرور\طيب وش دخلني أنا ..كيفه هو حر بتصرفاته..

مرام\زين زين.....ليتني ماكلمتك...

سوزان\أحسن....


وصلوا البحر..وياحلاته من بحر...الشمس كانت بحالة غروب وشوي وبتغيب..المنظر 

كان رائع جدا..وتشوفون الناس في جميع الأماكن ..اللي جالس مع أهله ..واللي 

يلعب مع الأطفال..واللي يتسبح في البحر...بس اللي عكر الجلسه البنات اللي 

مايستحون اللي جالسين بــ بكيني وأشتعلت نار الغيره والقهر في نفس البنات..
.
سوزان\لا خلاص ماأبي بحر...ودونا أي مكان ثاني...

خالد\وليه أنشاء الله تونا جايين...

ترف\ايه صادقه سوزان مانبي نجلس ..بنات البلد مايستحون...

خالد وهو يطالعها بنص عين\ليه آنسه ترف تغارين!!

ترف\انا!!أغار!!!هاهاهاها ..ضحكتني ياخالد..وليه أغار !!من حلاتكم عشان أغار 

عليكم!!!

خالد\أصلا أنت تتمنين زي أشكالنا...

ترف\أيـــــه أيـــه

العمه\طيب بنات أنا بروح الصالون اللي جنب الشقه وأنتوا رحوا تمشوا بعدين تعالوا 

لي!!

رهف\أوكي أحنا نبي نروح الملاهي!!

نواف\وش ملاهي بعد!!!

ترف\أي والله تكفى أخوي نبي نروح الملاهي!!

نواف\ها شباب شرايكم!!

خالد\أيه خلنا نروح عشان أطفر فيهم زي الصيف اللي فات...

العمه\أوكي اللحين ودوني الصالون وروحوا الملاهي وبينا تليفون...







العنود\لافـي...

لافي\العنـود...

العنود يفرحه كبيره\شخبارك!!!

لافي\أنتي بخير.

العنود\أيه..

لافي\خلاص حتى أنا بخير...

لافي\العنود

العنود\هلا...

لافي\صج أني زعلان عليك بسبب أنك رحتي المستشفى بدون ماتقولين لي..لكني غفرت 
غلطتك وسامحتك...

العنود\صدقني لافي مابغيت أتعبك...

لافي\العنود

العنود\نعم

لافي\أحد يتــــــعب روحـــــه..

العنود متفاجئه\هـــا

لافي بصوت واطي\من قال ها سمع...

ومشت عنه


لافي\لحظه العنود..

العنود وهي منزله عيونها\في شي...

لافي\ممكن أكلمك شوي..

العنود\تفضل..

لافي\لا مش هنا ..في وقت ثاني...

العنود مستغربه \ليــش

لافي\حرام أكلمك...
العنود\لا مش حرام..بس صعبه شوي...

لافي\العنود أنــــــــــا..أنـــــــــا...





ريم\أنت أيش يالافي....!!

لافي\ريم ..


ريم\أيه ريم فضحتونا الكل عرف أنك بره عند الباب

لافي\أيش دراهم!!

ريم\لأنهم يدرون أنك بتجي اللحين..

لافي\زين أنت روحي وأحنا بنجي...

ريم\لا ياحبيبي ألعب على غيري..رجلي على رجلكم تمشون معي...

لافي\أوووف منك..العنود تكلمي قولي شي...

العنود\أيش أقول..

لافي\أي شي فهمي أنتي عاد...

العنود وهي منحرجه\مثل أيش مثلا

لافي وهو معصب\!!لا ولاشي .سلامتك الشيخه..

العنود\وليه أنت معصب اللحين!!

لافي\لأنك تقهرين أحر ماعندي أبرد ماعندك...وخروا زين أنا اللي بدخل...

ودخل لافي وهو مفول من العصبيه...

العنود\ريم ريم لحقيني لحقيني

ريم\اشفيك العنود

العنود\نارنار..أحس بحراره حراره..

ريم\بسم الله عليك شفيك...خرعتيني!!!

العنود\لافي لافي بيذبحني بيموتني..انا ماقدر ماأقدر...

ريم\العنود والله لو ماتكلمتي لأذبحك شفيك!!!

العنود\أول شي حطي أيدك على قلبي..

وحطت ريم أيدها على قلب العنود وحست أن دقاته بتنفجر..

ريم\العنود هدي أشوي أتنفسي ..قلبك شوي وبيطلع..

العنود\تدرين ليه!!

ريم\ليـــه!!!؟

العنود\لأن..لأن..وال خلاص مش قايله

ريم\والله بتقولين واللحين بعد

العنود\لأن لافي قالي أحد يتعب روحــه..يعني أنا روحه ياريم روحه 

ودنيته..ونـــاسه...بموووت...بمووووت

ريم\لا والله !!!صج ماتستحين خرعتيني على الفاضي..كأنك جيبتي شي جديد 

يعني...ندري من زمان أنه يحبك...يالهبله...

العنود\حتى أنا أدري بس غير اذا سمعتيه يقولها بلسانه ...ياويلي ياريم بيغمى علي....
ريم\أنتظري أنتظري لا ياغمى عليك اللحين أخاف روميوا يرتكب فيني جريمه..أصبري 

لمن ندخل الصاله...

العنود\ريم بقولك شي....

ريم\وش هالشيء!!



العنود\...............أنا أحب لافي...


ريم\لولولولولولويييييييش....ههههههههههههههاي

العنود\الله ياخذك فضحتيني شفيك تلوليشين...

ريم\حبيبتي والله وأخيرا قلتيها وأخيرا...آآه لويدري لافي بيستخف بيطير عقله بروح 

أقوله..وتوها بتروح الا مسكتها العنود

العنود\وين وين !!أنت مجنونه تبين تجيبين لي الجلطه...والله ماأنت قايله له شي 


ريم\ليه!!صج عذال الهوى صايره لي..تحرمين الفرحه لأخوي..حرام عليك...

العنود\ريمــوا لا تخليني أندم أني قلت لك ..وبعدين أنا أستحي..ماأقدر...

ريم\طيب ممكن ياآنسه نكمل حديثنا داخل..تراني تعبت من الوقفه..

العنود\أوكي يالله...






سوزان\لالالالالالا مستحيل أركب معكم هذه اللعبه... أنا اخاف!!

مرام\بالعكس حلاة السفر المغامره...

خالد\سوزان خليك كوول وقويه وأركبي...

سوزان\مستحيل مستحيل أركبها....

زياد\خلاص أنتوا أركبوا وأنا بجلس مع سوزان...

نواف\ويوا يالبزر..تخافين...

سوزان\أيه أخاف عندك مانع!!

نواف\لا ماعندي...ههههههههه

خالد\المهم يالله مانبي نتأخر...

زياد\أوكي روحوا وأحنا بنستناكم....

مرام بصوت واطي\من قدك ياأخوي بتجلس مع حبيبتك...

زياد خزها بعينه وأنطمت ونزلت عيونها بالأرض ومشت مع البقيه...


ركبوا الشباب اللعبه وكل وحده من البنات ماسكه قلبها لكنهم يسوون نفسهم 

أقوياء..لأنهم مايبون يتفشلون..وخصوصا ترف كل شي عندها ولا تنحرج قدام خالد

عدوها الأبدي...


وهم في اللعبه

ترف\بسم الله بسم الله بنات أقروا آية الكرسي....

ساره\أشهد أن لا اله الا الله وأشهد أن محمد رسول الله...

وكانت اللعبه عباره عن كراسي قريبه من بعض وتقريبا تشبه لعبة الشوايه اللي تتقلب ..
خالد\هههههههههههههههاي من صجهم هذيلا اللي يشوفكم يقول بتموتون والا رايحين 

تحاربون... ههههههههههههههاي هههههههههههههههههههههههههههههههاي

نواف\ههههههههههههه خالد تكفى تكفى شوف ترف وساره كيف يرتجفون كأن 

ضاربهم كهرباء هههههههههههه هههههههههههه

خالد\أقول بنات شوي شوي خلصتوا الأكسجين اللي في الهواء

ترف وهي معصبه\ياملقك ياأخي...

خالد\ماأقدر أنا على اللي يعصبون...ههههههههههههههاي

ترف\أأأأأأأوص أأأأأوص ولا كلمه بدت اللعبه....يمـــه أنا خايفه...







زياد\تبين أيس كريم !!!

سوزان\عادي

زياد\طيب أنا بروح أطلب لك معي...

سوزان\أوكي....

زياد\أوكي أجلسي هنا لمن أجي....

سوزان\طيب 

سوزان\زيــــــــاد

زياد\هلا

سوزان\لا تتأخر ..........لأني أخاف...



زياد ماقدر يقول شي ..(سوزان تخاف لوحدها..تعتبرني أنا الآمان ...ترتاح 

لوجودي..أتقبلتني أكثر من أول...ياربي كم بعيش...وتلوموني اذا حبيتها...)أشر على 

عيونه الثنتين..يعني قصده يقول من عيوني..ومشى......






بو لافي\خلاص هذا قرارك النهائي...


حنين بعيون كسيره\أيه ياخالي أنا قررت أتزوج فيصل وقلت لأبوي وأكيد الخبر وصل 


لهم اللحين...


بولافي\الله يوفقك يابنتي ويسعدك ويكتب لك الخير يارب..


أم حنين\آآمين ياأخوي الله يسمع منك....


لافي\خلاص ياحنين بتتزوجين قبلي..وأحنا مقررين نتزوج في وقت واحد..


حنين\شسوي يالافي قسمه ونصيب...وبعدين أنت ماتبقى لك الا القليل وتتخرج...يعني 


يالله خلص أمورك..واذا تبيني اخطب لك ترى ماعندي مشكله..


لافي\خلاص شورك وهداية الله.. وأنت خطبيلي بس أنا خايف البنت اللي بتختارينها 

ماتبيني.. !!


حنين\لا تخاف في هذا الشيء انا ضامنه أنها تبيك...أنا أعطيك الآمان...


لافي\يعني خلاص أعتمد عليك...


حنين\أعتمد وأنا أختك...



بولافي\يالله عيل أحنا نستئذن وأي شي جديد علميني ..


أم حنين\أنشاء الله ياأخوي ماقصرت...


أم لافي\مع السلامه...


لافي بابتسامه\حنين سلمي عليهم...


حنين\يبلغ ...



أم لافي\حنين تكفين حبيبتي روحي نادي ريم قوليلها بنروح 

حنين\أنشاء الله..

أم لافي\يالله مع السلامه..

الكل\الله يسلمك...




حنين\ريم يالله بتروحون...


العنود\وين ماقعدت معك...


ريم\مره ثانيه أنشاء الله مع السلامه..

العنود\عاد أنت ماصدقتي على الله ياسخيفه باااي روحي أنقلعي..


ريم\أفا والله أفا وهذه بوسه أموووه ولا تزعلين ...يالله مع السلامه بنات







سوزان\يوســــف.....


يوسف\أيه يوسف يالخاينه ..خلاص نستيني يوم رحت لبنان ..وين اللي يقول أنك 

بتكلميني..


سوزان\صدقني يوسف كنت بكلمك لكني ماقدرت الكل جنبي...


يوسف\لالا هذا مو عذر...أنت نستيني وماعدت تحبيني..

سوزان\حرا م عليك يايوسف أحد ينسى نفسه...أنا أحبك يوسف والله أحبك..


أوكي يوسف يالله مع السلامه أكلمك بعدين..


زياد\تأخرت !!

سوزان وهي مرتبكه\لا عادي

زياد\مين كنتي تكلمين!!

سوزان\أنا....أيه هذا صديقتي تسال عني...


زياد\أهــا زين عيل خذي الأيس كريم...


سوزان\شكرا....

زياد\العفو....



ترف\لالالا راسي راسي ياناس أحس بدوخه ..أخ راسي مفتر....مااٌقدر 
امشي..مسكوني.آآآآه..


خالد\ههههههههههههههههههههههههههههههههههههههاي 

هههههههههههههههههههههههههههاي واللله أنك شي ياترف يمه بطني بموووت 

هههههههههههههههههههاي


زياد\شفيكم شصاير!!!

خالد\فاتكم نص عمركم...

سوزان\ليه أيش فيه!!

خالد\ هههههههههههههههههههههههههههاي نواف تكلم أحس أني مش قادر أقول 

كلمه على بعضها ههههههههههههههههههههاي هههههههههههههههههههاي

نواف\الله يسلمك الآنسه ترف جلست تصرخ في اللعبه وتقول أبي أمي أبي أميأبي أبوي.وشوي وبتقول أبي زوجي ههههههههههههه..أما 

الآنسه ساره جلست تتشهد طول اللعبه...ورهف ومرام وريان من خوفهم ماقدروا 

يقولون شي..تصنموا ههههههههههههههههههه


خالد\هههههههههههههاي لا والنكته يوم أنقلبت اللعبه على ورى ترف قامت تقول الله 

يلعنك وقفها الله يلعنك يالحقير يالحقير ياللي ماتستحي يالزفت والله لعلم عليك أبوي 

وقف اللعبه أقولك 


وقفها...ههههههههههههههههاي ههههههههههههههههههههههههههاي


ترف\والله أنكم ماتستحون وأنا أقول أشفيها سوزان ماتبي تركب...أثاريها تدري وش 

بيصير ولا قالت لنا...

سوزان\والله ماأحد ضربك على أيدك وقالك أركبي...


مرام\بس من جد أنا مت وحييت في هاللعبه..خلاص مستحيل العب مره ثانيه..


ودق تليفون نواف وكانت عمتهم تبيهم يجون لها وسكر السماعه منها وأركبوا السياره 

وراحوا لعندها بعدها راحوا يتعشون وكانت هذه آخر ليله يقضونها في لبنان لأن الصبح 

رحلتهم للسعوديه..






هند\وأخيرا خذت الرساله..وأحنا اللي مفتكرينها على طول بتجي وبنعرف مين هذه 


البنت...


هند\العنود...


هند\العنود...


العنود\..........


هند\العنـــــــــــــــود..وصمخ..

العنود\هـــا شفيك تصارخين أنا جنبك من بعد المسافه يعني...


هند\لي ساعه أناديك وأنت في عالم ثاني..


العنود\آآه بس خليني ساكته..

هند\ليه شصاير!!!

العنود\مافي شي بس كنت أفكر..

هند\تفكرين في منوا!!

العنود\أفكر أفكر....وأنت شعليك....!!.صج لقافه..






ام حنين\حنين ماتبين تشترين فستان للملكه!!!

حنين\يمــه عندي فساتين مش لازم...


أم حنين\من صجك أنت بتلبسين فستان ملبوس ..وش بيقولون علينا الناس!!

حنين\أنا مش هامني أي أحد ..خلاص ماعدت أهتم بأي شي..


أم حنين\بس يابنتي لازم تشترين الفستان مابقى شي ..الوقت ضيق...



حنين\وبعدين...


أم حنين\وش هو بعدين بعد!!!ياحنين يابنتي الله يرضى عليك ..خلاص أنسي حاولي 

تفكرين باللي جاي وتوكلي على ربك..الله بيسر لك أمرك...وتكفين اليوم تروحين مع 

عمر السوق وتشترين لك اللي تبيه...


حنين\أنشاء الله..


ام حنين\على فكره أم فيصل دقت اليوم وقالت أنهم يبونك تختارين أغراض الملكه..


حنين\أي أغراض..!!؟


أم حنين\يعني قصدها الكيك والكوشه والزفه وكل شيء...

حنين\ومين قال أنه بيدخل يشوفني..

أم حنين\ليه يابنتي أحنا مانقدر نمنعه هذا حقه...

حنين\هو قال يبي يشوفني !!

ام حنين\أكيد يبي يشوفك يبيلها سؤال ذي بعد...


حنين\طيب يمه قولي لهم يختارون كل هالأشياء أنا ماعندي وقت أختار ومش فاضيه 

لهم..


أم حنين\طيب هم يبون يشوفون ذوقك..وبعدين لاتنسين يابنتي أنه هذا ولدهم البكر 

ويبون يفرحون له..وحتى أنا أبي أفرح لك..


حنين\يمه الله يخليك لاتضغطين علي يكفي أني وافقت غصبن عني...تكفين يمه...



أم حنين\الله يهديك يابنتي الله يهديك..

حنين\زين يمه بروح أدرس البنات لهم نص ساعه ناطريني..

أم حنين\روحي يابنتي الله يسهل عليك..






أحمد\متأكد أند بتطلع معنا!!

عمر\أيه أشفيك بطلع معكم اليوم..

أحمد\والله أني خايف تغفر فينا وتأجل الموعد...

عمر\لهدرجه الطلعه مهمه اليوم وأنا مدري!!

ناصر\لا مو عشان شي ..بس أنت أول مره تطلع معنا ونبي نستعد..

عمر\تستعدون لأيش!!!

احمد\ولا شي...بس نتجهز للطلعه..

عمر\أهـــا..





في الطياره

خالد\ويه الله يعينا بدينا بالهم والنكد..خلاص كلها كم ساعه وبنوصل السعوديه...

نواف\أي والله صادق لا وبعد الأمتحانات على الأبواب ..أوووف..


ريان\بالعكس..وناسه..أنتوا مامليتوا من لبنان...


خالد\الله يخليك أسكت ..أحنا متى جلسنا فيها عشان نمل..كلها يومين مالت علينا من 

حظ.... الناس يروحون أسبوع شهر وأحنا يومين على بعضها ماأخذنا...


ساره\والله أنتوا الصراحه جاحدين النعمه..أحمدوا ربكم أنكم سافرتوا يومين وبأيام 

مدارس ..غيركم مايحصل هالسفره...


خالد\ويـــه بدت الثانيه تتفلسف..الله يعينا على الصداع...


ساره\مشكور ياأخوي ماقصرت...

خالد\بس زعلت ...

ترف\أكيد بتزعل من حلو كلامك اللي ينقط عسل..

خالد\وأنت شعليك...صج بزر...

ترف\مالت عليك...

خالد\وعليك..

ترف\أوووف

خالد\أوفين...





عمر\لا خلوها يوم ثاني...

أم حنين\ليه يايمه في شي..

عمر\أنا مواعد الربع اليوم..

أم حنين\أفا يا ولدي تبدي ربعك علينا..وأحنا اللي ساندين فيك الظهر..

عمر وبعد طول تفكير\خلاص يمه لاتزعلين وبكنسل الموعد عشانك ياأحلى أم بالدنيا..


أم حنين\أيه ياولدي هذا العشم فيك...يالله بروح أنادي خواتك 






أحمد\ياربي ليكون مش جاي..

ناصر\طيب أنت دق عليه وشوف وينه أكيد طلع اللحين..

أحمد\كيف تبيني أدق عليه وهو ماعنده جوال...

ناصر\طيب والعمل اللحين ..الرجال بيجي ..

أحمد\ياليتك ماطريته شوفه هذا هو جاي...

الرجال\السلام..ها جاء والا

أحمد\أللحين بيوصل تفضل أجلس...

الرجال\نعم ..أنت مفكر أنا فاضي لكم ..

أحمد\أذكر الله يااخوي وهدي أعصابك اللحين على وصول..

ودق تليفون أحمد هاللحظه..

أحمد\ألو ..هلا عمر..وينك..أيه أيه ..يعني!!لا ..لاتقول..طيب حاول...مره ثانيه..من 

صجك أنت...مش معصب..أوكي طيب ..مع السلامه..

أحمد\آسف أخوي الولد أعتذر وقال عنده أشغال..

الرجال\الشرها مو عليك علي أنا اللي أعتمد على ناس خمه مثلكم...بس الوعد مش 

اللحين عند صاحبنا...

أحمد\تكفى ياأخوي أعتذر لــصاحبنا وقوله أنشاء الله في أقرب فرصه عمر عنده واللي 

جابوه بعد...




وصلوا الجماعه السعوديه وأستقبلهم فيصل بالمطار ووصل كل واحد بيته 


\ومتى الملكه!!

فيصل\يوم الخميس...


ساره\طيب حرام عليك ياأخوي أحنا ماتجهزنا..ولاسوينا أي شي...



فيصل\الموضوع جاء كله بسرعه..وأنا ماأبي أتأخر عشان ماأتحسف..

أم فيصل\المهم اللحين ورانا أشغال كثيرة ونبي نسويها..

خالد\شوفوا الزفه خلوها علي بسوي لكم أحلى ريمكس..

فيصل\أقول يابابا أحنا مش في حفلة شباب ..أصحى..

خالد\أعرف..بس أنت طاوعني ..وبتشوف أحلى ريمكس..

سوزان\شوف فيصل انا ولأول مره أوافق خالد برأي..صدقني عنده أشياء روعه...


خالد\شكرا شكرا ..أخجلتي تواضعنا...

ساره\ياناس متأكدين أن حنين موافقه..

فيصل\ساره شفيك..قلت لك أنها هي مكلمه أبوها وعطته الموافقه...وبعدين ليه ماتوافق 

..فوق راسها ريشه..

ساره\لا مش القصد ...المهم خلونا في المهم..


فيصل\ساره وسوزان ..بكره أبيكم تجيبون لي أرقام محلات الكوشه..وماأبي أي محل أبي 

محل يليق بمستوانا...فاهمين

ساره\فاهمين ياأمير فيصل...

فيصل\هههههههههههههه..



كانت الغرفه بارده جدا..وماأحد يصدق أنا في أشخاص موجودين في هالغرفه الجامده 

الخاليه من مقومات الحياه..مافي نفس . مافي أصوات..في الآلآم ..في جروح تنزف وميته 

في نفس الوقت..



العنود تطالع حنين وتتأمل فيها ..تناظر كل شي فيها.. عيونها اللي تكابد الدمع..جسمها 

اللي يرتجف..شفايفها اللي ودها تحكي اللي بداخلها..أيدها اللي مكتفه بشكل 

متعب..كل شي كان في حنين يدعي الى القلق وضيقة البال....وبعد طول تأمل مؤلم..









وعيونها تلمع\مبــــــــــــــــروك...

حنين بدموع تنزف\الله يبارك فيك...

العنود\تكفين حنين بلا هالدموع اللحين ,,خلاص كفايه دموع...

حنين\أنشاء الله ..أنشاء الله..

العنود\تدرين!!!

حنين\أيش!!!


العنود وبدت تدموعها تنزل \شكلك جنــــان....أحس أنك حوريه جايه من 

كوكب ثاني...


حنين وتمش دموعها\شدعوه...............أنا حنين ومن كوكب الأرض..فهمتي 

ياحلوه...وماله داعي هالمجاملات....



العنود وهي جامده\المهم بروح أدق على السخيفه ريموا..


حنين\ليه هي ماجات مع خالي..



العنود\لا لسه ماجات على قولتها ..ماخلصت الميك أب..

العنود\تبين شي قبل ماأطلع!!

حنين وأخنقتها العبره\أيـــه..............تعالي..





مدت أيدها الثنتـين لأختها وعلى طول العنود ماصدقت وأرتمت في حضن أختها

وصاحت حنين ..صاحت من قلب متعذب....صاحت من روح تصرخ أنواع 

الآهات...وطلعت كل اللي في خاطرها..خلاص ماتقدر تظغط على نفسها..من اليوم 

بتبتدي مسأه جديده عندها..هي بالموت مسويه نفسها هاديه وقويه قدام الكل..ماتبي 

أهلها يتعذبون مثلها..يكفي هي اللي تتعذب..ماتبي تشوف الحزن في عيون أمها 

وأخوانها..تبي تفرحهم بأي وسيله..مش ذنبهم أنها تزوجت واحد ماتبيه..ولا هي 

ذنبها..بس أيش تسوي حكمي القوي على الضعيف...




حنين وهي تصيح\ضميني ياعنود ضميني أكثر..ماعدت أستحمل..أبيك تواسيني في 

حزني..ابيك تهديني..أبيك تريحيني.. أحس أني عايشه في غربه..ماأحد فاهمني ولا أحد 

يفتكر يسأل عني ..قلبي مجروح قلبي يعورني من كثر الجروح..أبي أحس أني أنسانه..لها 

حقوقها..أبي أفرح زي الناس والعالم..أبي أنسى أن أبوي ذبحني وطعني بكلامه وأفعاله 

وجاي اليوم يعزيني..ويدفني بأيده..ماأبي أفكر وش بيصير اللحين والا بكره والا 

بعده..تعبت من المشاكل..كل السعاده أنحرمنا منها..وكل الأحزان أنفرضت علينا 

فرض.. ليش..ياعنود..ليش أحنا كذه..أنا أنتهيت..ماأبي شي بهالدنيا الاشيء واحد.. 

أبي أعيش لأمي..أبي أعيش لكم أنتوا بس..أنا تعبانه ..تعبانه يالعنود...تعبانــه..



العنود وهي ضامه أختها\ياحبيتي ياحنين كل هذا فيك وأنت ساكته..ومكابره 

علشانا..واحنا اللي أنفكر أنك نسيتي وبديتي تتأقلمين مع الوضع..طلعي ياحنين طلعي 

كل اللي بقلبك..صيحي أكثر..عبري بأي شيء المهم أنك ترتاحين..يابعد هلي 

والله..يانور هالبيت كله.. أحنا بدونك مانسوى شي..ولا شي..الله يريحك..الله يسهل 

عليك..ويفرج همك..




الجزء العشرين

يوسف\خلاص أنا اللي بوديكم..

هيفاء\أمانه عليك يايوسف وين متعب..تكفى قولي..ريحني!!

يوسف\وبعدين يعني !!قلت لك متعب جالس مع ربعه..

هيفاء\أحلف!!

يوسف\هيفاء فكينا ولي يرحم والديك..تراك صدعتي راسي..وأسكتي أمي 

جات..ياويلك أن قلتي شي..

أم متعب\يالله ياعيالي تأخرنا على الجماعه..


يوسف\أنشاء الله يمه..

أم متعب\الا تعالوا وين متعب..مش رايح معنا!!!

يوسف \لا يايمه متعب عنده عزيمه اليوم مع ربعه..

أم متعب\طيب يالله سرينا..




ياربي أيش فيني!!كل هذا توتر!!ليه أحس أني أبي أفركش هالزواج وأرجع البيت!!؟

وين اللي متسرع ويبي كل شي جاهز بسرعه!!ليه أحس أني مجرم بحق هالبنت!!!وش 

ذنبها هي أنها ماتبيني!!وش ذنبها أنها تدفع ثمن غروري وكبريائي!!وش ذنبها أنه أبوها 

أناني ويحب الفلوس!!

ياربي أحس بمشاعر متناقضه!!ياليت الزمن يرجع لورى وأنسى 

أن حنين بنت عمي!!

وش فيك يافيصل!!ليش متأثر!!!معقوله أثر فيني كلام أختي ساره 


!!!يوم جاتني أمس الغرفه بالليل وتكلمت عن حنين وعذابها المستمر من يوم وهي 

صغيره!!ومعقوله أثر فيني شكل بنت عمي مرام!!لحد الان ماأنسى شكلها وهي 

تترجاني بعيونها اني ماأتزوج حنين!!ياربي لهدرجه أنا ظالم!!لهدرجه أنا أحب 

نفسي!!!أيش فيني !!أحس أني مش فيصل !!!ليه يافيصل!!ليه توك تحس!!ليه تأنيب 

الضمير جاء بوقت متأخر!!أيش الفايده اللحين!!يوم طاح الفاس بالراس!!ياربي 

ثبتني!!يارب!!

بس لا!!!لايمكن أنسى أن حنين كانت بتردني وبتاخذ اللي مايتسمى متعب!!!أنا 

ترفضني!!وعشان ايش !!عشان واحد مدري من وين جاي أسمه متعب!!!لا ياحنين 

مش أنا اللي ينرفضّ!!!





بو حنين\فيصل !!!

فيصل\....

بو حنين\فيصل!!

فيصل\ها!!!هلا عمي!!

بوحنين\أيش فيك ياولدي!!

فيصل\لا ..مافيني شي عمي...

أبو فيصل وهو يضحك\تركه عنك ياأخوي أكيد يفكر باللي جاي..

فيصل وهو يتصنع الأبتسامه\أيه والله أفكر...



نزلت من السياره وأنا اركض ركض المهابيل ..اللي يشوفني يقول لاحقني حرامي..

ياويلي ياويلي أكيد اللحين تأخرت عليهم..وأكيد طبعا زفوا حنين!!حسافه فاتني كل 

شي!!مالت علي!!أصلا مدري ليش أنا متأخره!!بزعم أنه معدل هالمكياج!!أمحق 

مكياج!!أووووف!!وأكيد اللحين العنود بتذبحني!!الله يعيني عليها..

من كثر ماهي تتكلم الخبله ريم أصدمت بشخص طويل وعريض شوي وكانت بطيح 

بس الله ستر ومسكها هالشخص!!ونست أن غطاها طايح..




ريم\وعمى أنشاء الله ماتشوف !!أهبل!! خبل!!تمشي وبس!!وأسكتت

لأنها عرفت مين الي صدمت فيه ...وهي الخبله لأن تفكيرها وعقلها مش 

معاها..نست أنها تتكلم وتسب اللي صدمها..






عمر\أسف يالغاليه ماشفتك!!!

ريم\عمر!!!

عمر\أيه عمر ..اول مره تشوفيني يعني!!


جلسوا فتره ساكتين ويطالعون بعض!!الكل منصدم بشكل الثاني...عمر كان لابس 

ثوب مخصر عليه وغتره بيضه وطالعه له لحيه خفيفه ومبين شكلها كبير وحلو ..أما 

ريم كان مبين وجهها وشوي من شعرها وكانت حاطه مكياج وردي جنان..وعيونها 

البنيه تلمع..

عمر\ريم!!

ريم\همممم



عمر بصوت يالله ينسمع\أرحميني....أنا ماأقدر على هالشيء..شكلك كذه واشر 

عليها.. خذا عقلي وطار فيه...


ريم ياعمري على ريم..اتيببست البنت في مكانها وماقدرت تسوي ولا شيء...ماتت

من الفشيله والكلام الخطير اللي رماه عمر وهو مش حاس بعمره..

حرام عليك ياعمر ذبحتني بكلامك..

يوم أستوعبت أنها لحد اللحين واقفه ..طارت لباب الصاله..ماتبي تشوف عمر وهي 

بالحاله هذه..


العنود\وأخيرا ياآنسه تشرفتي وجيتي..وانا ناطرتك من زمان..وموصيتك أنك تجين 

بدري..يالسخيفه..الشرها علي أنا اللي أنتظرك...الخ....

ريم وهي حاطه أيدها على فم العنود\أوووش...ولاكلمه..ماأبي أسمع شي....خليني 

بحالي..الله يخليك..وراحت عن العنود ودخلت على الحريم...


وبكذه صار الكل موجود..أم متعب جات مع بنتها هيفاء لأن روابي في الرياض 

ماتقدر تجي...وأم زياد جات مع بناتها مرام وترف ورهف...وأم فيصل طبعا جايه من

البنات من بعد صلاة العشاء والعمه جايه وماده البوز شبرين لأنها مش وافقه على 

الهزواج لكنها ماتقدر تسوي شي..لأنها لو سوت شي أنا بوقف ضدها..

وبعض الجيرا ن والأهل جاو يباركون لأم حنين..


طبعا أغلب الموجودين غير راضيين بهالزواج..اللي تشوفونه يبتسم من ورى قلبه وهو 

حاقد على الكل أمثال مرام والعمه ..وغيره..واللي تشوفونه يتصنع الأبتسامه مثل 

سوزان اللي شايفها نفسها مدري على أيش وهيفاء اللي كانت تتمنى حنين لمتعب 

والعنود اللي تبتسم عشان ماتبين لأحد أنها حزينه على أختها ...وأم حنين اللي ضايعه 
ماتدري أيش تسوي ..مره تقول خيريه هالزواج ومره تقول ياليته ماصار..لكنها 

تكابد الدمع اللي في عيونها...أما اللي طايريين من الفرحه أم فيصل وبنتها ساره..مش 

مصدقين أن فيصل بيتزوج وبياخذ أحلى وأفضل بنات العايله..فرحت أم فيصل 

ماتوصف ..وأخيرا ولدها البكر اللي تحبه وتتمنى رضاه بيتزوج..ومن مين!!من حنين 

اللي ياما تمنت أنها تكون زوجه لولدها فيصل..لأنها تحس أنهم يصلحون لبعض..أغلب

الصفات مشتركه بينهم..لكن أكيد بوجهة نظرها أن حنين أحسن بمليون مره من 

فيصل من جميع النواحي..عشان كذه هي تتمنى أن حنين تغير ولدها فيصل 

للأحسن..ومتأكده ان حنين تقدر على كل شي ..يكفي أنه طول عمرها قضته 

لأخونها وأمها بطيب نفس وسعة صدر..اللي يقدر يكون مسؤول عن عايله كامله 

ويصرف عليها..اكيد يقدر يغير طبايع شخص واحد..وهي واثقه كل الثقه أن حنين 

بتسعد فيصل...بس السؤال اللحين :هل ياترى يقدر فيصل يسعد حنين ويقدر هالكنز 

الثمين!!!مع الأيام راح نشوف جواب هالسؤال الصعب...




دخلت ساره غرفة البنات بعد ماأستأذنت من أم حنين وأول ما دخلت ذكرت الله 

..مش مصدقه أن هالنعومه كلها والجمال هي حنين..


كانت حنين ماشاء الله عليها جميله من يوم وهي صغيره الشعر أسود وطويل نوعا ما 

وبشرتها بيضه مره واحلى شي فيها عيونها لأنها تلمع واللي يشوف هالعيون ينسى كل 

شيء ويتأمل فيها..

وكانت لابسه فستان زيتي مموج بألوان البيج الغامق والزيتي والتفاحي والأخضر بس 

اللون الغالب الزيتي وكان فيه شك خفيف جدا ..وموديل الفستان شيفونات من تحت 

متقطعه على بعض بحركه حلوه وفوق القماش مزموم..<<ماأعرف أفصل كثيير 

أعذروني.

وطبعا الفستان مافيه أكمام .وماكانت لابسه شي من الأكسسوارات ماعدا حلق 

جاي مع لون الفستان وكبير شوي..وشعرها مفتوح ومبين قصته الطبقات.. 
ومكياجها سوته لها العنود وكانت حاطه شدوا زيتي بألوان الفستان وروج بيج 

بأختصار شكلها روعــــــــــــه...



ساره\ماشاء الله تبارك الرحمن ..بسم عليك من كل عيون حاسده..

حنين وهي مبتسمه\ساره..

قامت حنين عشان تسلم على ساره لكن ساره كانت الأسرع وماخلتها تقوم 

وحضنتها بقوه وشوي بتصيح لأنها حاسه بمعاناة حنين لكنها ماتقدر تسوي شي ...


ساره وهي تصيح\حبيتي والله..شخبارك ياحنين وحشتيني مووت!!

حنين وهي تمسح الدموع اللي نزلت\حتى أنا والله وحشتيني مرره..

ساره\شلونك اللحين مرتاحه..!!

حنين وتسوي نفسها عادي لكن عيونها فاضحتها\أيه...الحمد لله..

ساره\الله يسهل عليك انشاء الله ويريحك..

حنين\آمين..يارب..زحمه الصاله!!

ساره\موووت مره كثيير ناس جوا...شكلها امك عازمه الشرقيه كلها..

حنين\هههههههههه لاعاد شدعوه...يمكن لأن الصاله صغيره عشان كذه زحمه..

ساره\الله يخليك ..اي صاله امك فتحت غرفه الحريم ماتكفي الصاله..المهم ماعلينا 

يالله تجهزي الحين بيزفونك..



بدى الرعب يختل روح حنين..صح هي تسوي نفسها جامده قدام الكل..لكنها ميته 

رهبه من كل شيء..خايفه باللي بيصير اللحين ..واذا دخلت عند الحريم..وخايفه اذا 

عاند فيصل ودخل عليها قدام الكل..وش بتسوي ذيك اللحظه..وتخاف أنها ماتمسك 

أعصابها وتنفجر قدام الكل...ماتدري أيش تسوي...ماتقدر الا أنها تقول حسبي الله 

ونعم الوكيل على من كان السبب..






....زمن قاسي ..وأمل مفقود..وجرح كبير بليا حدود....
....دنيا تدور ماهمها ولا أحنا حولها ..أو يمها....

في البحر..هذا مكانه ومسكنه الدايم..يجمع الحصاه اللي حواليه ويرميهم في البحر

..يحس اذا سوى هالحركه يرتاح لأنه يطلع كل حرته في الحصاه اللي يرميه بكل 
قوته..
من أول مادرى بأن حنين بتصير لغيره..جالس لحاله..والوحده ذابحته...صارهو 

والجرح أخوان...لحد اللحين يفكر بـ حنين!!وكل مايتذكرها ..يزيد نزف الجرح 

اللي فيه..يدري أنه اللي يسويه ماوراه فايده..بس أيش يسوي ماعنده الا هالحل 

علشان يرثي حاله...واللي ذابحه في هالموضوع أنا اللي يحبها ماتدري بشعوره

ناحيتها..ماتدري أن في قلب يعشقها ويتمنى رضاها..

أقصى أنواع عذاب الحب..أنك تحب شخص من كل قلبك وهو لاداري فيك..ولا 

يحس ناحيتك بأي شيء..





\عقبالك....

لافي\آآآآآآآآآآآآآآمين 

يوسف\ول عليك ..لهدرجه مستقطع على العرس...

لافي\أيه عندك مانع..

فهد\لا عندي لافي...

لافي\هاهاهاها ماتضحك..يالخبل...

فهد\أقول لافي..

لافي\سم..

فهد\سم الله عدوك..أيش عند الأخ فيصل حزين وكئيب...بالعاده الرجال رفع الخشم 

....شسالفه!!اللي يشوفه يقول اليوم مش ملكته...؟؟

لافي\والله علمي علمك.

فهد\لا صج صج ..أيش فيه !!!

لافي\قم...

فهد\ويــــن!!!؟

لافي\أقولك قم...

فهد\وين عاد!!؟

لافي\بنروح نسأل فيصل أيش فيه مضايق..

فهد\ههههههههههاي من صجك أنت نروح نسأله..

لافي\أنا أدري عنك ذبحتني على هالفيصل..اللي يشوفك يقول أنا صديقه..وأنا أيش 

دراني وش فيه متضايق يالخبل..

فهد\لافي!!

لافي\ها..

فهد\وجعاه..

لافي\أيش فيك!!

فهد\أنت اللي أيش فيك..معصب تراك كلتني بقشوري..

لافي\آآه بس...

فهد\بس بس عرفنا السالفه أكيد فيها العنودة صح!!

لافي\صح..

فهد\ماتحس نفسك زودتها..كل مره خناقه جديده معها..ياأخي هد اللعب..

لافي\وش هد اللعب أنت بعد ..جالسين في ملعب..

فهد\هههههههههههههاي شسوي لك ياأخي متأثر بالكوره موووت..

لافي\أقول بلا هذره وأسكت تراني واصل حدي...





وأخيرا وصل الشيخ بيت أم حنين وبدت أجراءات الزواج الرسميه بسرعه تامه ..وراح 

عمر لغرفة أخته وعطاها الدفتر توقع ومن خوف حنين وأرتجاف أيدها وقعت على طول

..وبهذا التوقيع صارت حنين زوجه لفيصل ولد عمها..قدام العالم والناس..



وأخيرا أرتاح 

فيصل شوي وهدت أعصابه لأنه كان خايف يصير شي يعارض هالزواج..






\لا ياحنين ماأقدر..أعذريني..

حنين\تكفين ياساره أرجوك..ريحيني!!

ساره\أخاف مايرضى ....وأنا أعرف أخوي زين بياخذ المسأله عناد...

حنين\طيب تكفين أنت حاولي ..منتي خسرانه شي!!!

ساره\طيب بحاول..بس أنت تحملي النتايج أوكي!!لكني خايفه من شي!!

حنين\واللي هو!!!

ساره\أخاف هالشيء يأثر على حياتكم...وووبعدين

حنين بضيق\لاتكملين ياساره..انا أصلا مش هامني ولا شيء كل شي خسرتــه...

ساره\خلاص بكلمه اللحين وأنشاء الله يوافق...






سوزان\مرام

مرام\ها
سوزان\بلاك مكشره وماده البوز شبرين على الأقل أبتسمي..

مرام\ماأقدر ياسوزان ماأقدر أحس أني بنفجر بأي لحظه..

سوزان\تكفين مرام بلا فضايح اذا رحتي البيت سوي الللي تبين...

مرام\مش متخيله أن حنين بتجي وبيدخل عليها فيصل..أحس نفسي بستخف اذا شفتهم 

مع بعض...

ترف\قصروا حسكم فضحتونا صوتكم !!

سوزان\أيه ترف تذكرت!!

ترف\وش تذكرتي!!

سوزان\خالد يسلم عليك...

ترف\ويـــه مالت عليه أكيد يطنز حضرته..

سوزان\لا والله قالي سلمي على ترف اذا شفتيها..

ترف\من وين شارقه الشمس اليوم..خويلد يعرف السنع ويسلم..

سوزان\وش فيه أخوي بسم الله عليه أصلا كله سنع ..ويهبل بعد..

ترف\أمحق...أقول بس قولي له يروح يذاكر بدال هياته في المجمعات مع نواف..








فيصل\هلا

ساره\مبروك يالمعرس

فيصل بابتسامه حلوه \الله يبارك فيك...وعقبالك..

ساره\لا توني أول بعرسكم كلكم بعدين أتفرغ للزواج...المهك فيصل بطلب منك 

طلب!!

فيصل\أمري 

ساره\مايأمر عليك عدوا...بغيت ..أمممم......

فيصل\أيه..

ساره\الصراحه حنين مستحيه منك وعشان كذه ماتبيك تدخل قدام الحريم..



فيصل\أوكي مش مشكله أشوفها في وحده من الغرف...

ساره\لا..فيصل هي تبي تأجل مسألة الشوفه لوقت ثاني..




فيصل وبدى يعصب\نعم!!عيدي اللي قلتيه ماسمعت!!

ساره\فيصل تكفى لا تعصب...البنت مرتبكه وخايفه...

فيصل\لا يكون أنا باكلها وأنا مدري..
.
ساره\الله يخليك فيصل أفهمها البنت مستحيه منك...



فيصل\أقول ساره ..مش علي هالحركات هذه تراني أفهما وهي طايره..بس حريمتها أني 

ماأدخل عليها...سمعتي..قولي لها هالكلام ..ودخله بدخل غصبن عنها...وسكر السماعه 

في وجهها...







واقفين على الكوشه ثنتينهم.. وكل وحده فيهم حاطه أيدها على خصرها وتصرخ على 

الثانيه...نسوا أن في معازيم جالسين يطالعونهم ..ويضحكون على المسرحيه اللي صايره 

بينهم...

سمر\أنت هي لاتخربين كوشة أختي !!

ميس\لا والله ..أثلا اللي جابها فيصل وهذه حقته مش حقة أختك..وبعدين لا تثارخين 

علي ترى بعلم عليك أمي وأبوي

سمر\ علمي أمك وأبوك أنا ماأخاف الا من الله اللي خلقني...شيلي أيدك من الورد 

لاتقطعينه ياغبيه..

ميس\أنا أبيه أنت الأبيه...وثوله..

سمر\ههههه مو أنا قلت أنك غبيه...مش أسمها ثوله..أسمها ثوره..يويو ماتعرف تتكلم...

ميس وشوي بتصيح\أنت الأبيه..وأنا أعرف أتكلم أحثن منك...

سمر\روحي لأمك يابزره...هههههههههه

خلاص عصبت ميس على سمر وقامت تصرخ وتصيح بأعلى صوتها.. وماكتفت بهالشيء 

ضربت و مشعت شعر سمر..وطبعا سمر ماخلتها عطتها كف بوجههاوكل البيت شاف 

الضرابه..وجات العنود تركض لهم عشان تنقذ هالموقف البايخ وتفككهم من بعض..اللي 

يشوفهم يقول ناقصين مصايب..


العنود\بس سمر ميس..عيب ..ليه وخروا عن بعض...بنات ...شيلي أيدك..ياربي..

سمر\هي اللي بدت ومشعت شعري قليلة الأدب..

ميس وهي تصيح\ليه تعايب علي...أختك ماتثتحي..


سوزان عصبت لأنه أختها تصيح وقامت لأختها وهي ناويه على الشر بس مسكت 

نفسها لأخر لحظه لأنها تذكرت ملكة أخوها وماتبي أزعاج


سوزان\ميس تعالي هنا..

راحت ميس وأحضنت أختها وقامت تصيح

ميس\الحماره ..انا ماأحبها...

سوزان\خلاص أسكتي...تعالي معي فضحتونا...

عطت سوزان العنود نظره أحتقار وكأنها تقول انت ولاشيء..لكن العنود ماقصرت 

وعطتها نظره ألعن منها ....وتفرقوا الثنتين..






\ها وش قال...!!؟

ساره\الصراحه مارضى ...وقال بيدخل ...

حنين\طيب ليه ماأقنعتيه!!!

ساره\حاولت فيه..بس مش راضي..

بس هذا اللي قالته ساره لــ حنين ..ماقالت وش قال فيصل لها..لأنها ماتبي تزيد 

العداوه أكثر من كذه...

أم حنين\يالله العنود روحي أستعجلي أختك..الناس ملوا وهم ينتظرون..

العنود\أنشاء الله يمه...تعالي ريم معي...

راحت العنود للغرفة عشان تستعجل أختها..

العنود\يلا حنين ينتظرونك...

حنين\بدري!!

ريم\وش بدري الله يهديك شوفي الساعه كم..

حنين\أنشاء الله ..خلاص بطلع...

العنود\أذا سمعتوا صوت الموسيقى أطلعوا أوكي !!بروح أشغلها..أأوه الورد نسيناه..

ساره\أنا بروح أشغل المسجل وأنت وريم مسكوا الورد..

العنود\خلاص صار يالله..

طلعت ساره تحط الشريط اللي سجله أخوها خالد..وكان الشريط عباره عن موسيقى 

ريمكس هاديه في البدايه واذا وصلت حنين عند الكوشه تتغير الوسيقى لصوت أعلى 

ومدموج بموسيقى ثانيه..باختصار الموسيقى كانت روعه..





مرام\شوفي شوفي كيف كانت تطالع فينا مالت عليها هي مع أختها ...


ترف\يحق لها تتكبر البنت جمالها مو طبيعي

مرام\أقول بس أسكتي وش عرفك بالجمال...

ترف بصوت واطي\والله من القهر اللي فيك...

مرام\ها سوزان ماعلقتي...

سوزان\ماهمتني ...

رهف\أقول شكل حنين بتطلع اللحين..



وفعلا طلعت حنين ووراها العنود وريم ينثرون ورد الجوري الأبيض...وكان هالورد هديه 

من ساره جاي مع الباقه اللي ماسكتها حنين وكانت تفريبا نفس الوان فستان حنين

وأول ماطلعت ماقدرت أمها تمسك نفسها صاحت من كل قلبها على بنتها الكبيره 

الغاليه 

عليها..وأول ماشافت العنود منظر أمها صاحت وهي تنثر الورد على أختها 

ويوم شافت ساره هذا المنظر تأثرت كثير على حال بيت أم حنين..حست بمدى تماسك 

هالعايله وترابطها 

..لأن أساس هالعايله الحب والموده..

تمنت...أيه تمنت من كل قلبها يكون هالحب والترابط في بيتهم... تمنت يكونون أخوانها 

على قلب واحد متماسكين مايهزهم ريح...لكن الله ياخذ ويعطي...عطاهم الغنى 

والمال..وأعطى بيت أم حنين هالترابط اللي تشوفه قدام عينها..حتى سمر الصغيره صاحت 

على أختها...صح هي ماتدري ليه تصيح أمها والا أختها..بس يكفي أنها تشاركهم هذا 

الشيء...





جلست حنين بعد ماأنتهت الزفه...وعلى طول شغلوا أغنية اليوم طالع قمر لــ عبد 

المجيد عبد الله...

كل االلي قاعدين أنبهروا...أيش أنبهروا ..انصعقوا بجمال ونعومة حنين الملفت 

الأنظار...كانت قمر نازل من السماء..كان كل شيء فيها بسيط..فستانها ومكياجها 

وملامحها الجذابه...الكل سم عليها بالرحمن تلقائي ....وهي لحد الآن مارفعت 

راسها..كانت خايفه ..مرتبكه..مستحيه..فيها رجفه قويه..كل هالأحاسيس كانت 

تحسها...حتى كانت باقة الورد بتطيح من أيدها بس الله ستر وجات ساره ومسكتها 

وثبتتها بأيدها....

بعدها أمسكت أم لافي أم حنين من أيدها وخلتها تروح معها تسلم على حنين ..لأن أم 

حنين كانت مبتعده شوي عن أنظار الناس..لأنها تحس الأرض مش قادره تشيلها 

..ماندري من الفرحه والا من شيء ثاني...




ويوم قربت ام حنين مع أم لافي للكوشه قامت حنين وسلمت على أم لافي بعدها سلمت 

على أمها وضمتها..ضمتها من كل قلبها..ضمتها من كل قوه تمتلكها أم 

حنين...صاحت..صاحت على بنتها وحنين صاحت معها..زكان الموقف جدا حزين 

ومؤلم الأم تصيح على بنتها والبنت كذلك أغلب اللي في الصاله دمعت عيونهم..حتى 

العمه القويه تأثرت بهالموقف لكنها هيهات تدمع...بس يكفي أنها تأثرت...

جات العنود لأمها وأختها عشان تنهي هالموقف اللي أثر الكل..وقالت بلهجه ضاحكه


العنود وهي تكابد الدمع اللي في عيونها\خلاص يايمه ..بيخترب مكياج حنين ..وبعدين 

أنا الله يعيني اللي ببتلش وبصلحه...

أم حنين بعد ماأبتعدت عن حضن بنتها والدموع للحين في 

عيونها\هههههههه الله يقطع 

بليسك .ياعنود خلاص هذا أحنا وخرنا...

العنود\يالله حنين جلسي...الناس يبون بشوفونك..

حنين وهي تمسح الدموع اللي في عيونها\أنشــاء الله...

وبعدها قامت أم فيصل مع بناتها ووراهم أم زياد والعمه وبناتها عشان يباركون 

لــحنين..



مرام\مستحيل مستحيل أقوم وبارك لها..

رهف\مرام ..لاتفضحينا قومي...
.
مرام\روحوا أنتوا أنا نش رايحه..

رهف\بالطقاق..أحنا مفضوحين مفضوحين..

أم فيصل\مبروك ياأحلى مرت ولد بهالدنيا



أنحرجت حنين من أم فيصل لكنه بسرعه تذكرت من زوجها وأنمسحت الأبتسامه اللي 

على وجهها\الله يبارك.....فيك

أم فيصل\حبيبتي والله....



دق جوال ساره وكان فيصل 

ساره\خلاص أنشاء الله..أنشاء الله..الحين طيب ..يالله مع السلامه.

ساره\حنين فيصل بيدخل..

حنين وشفايفها مرتجفه\اللحين..

ساره\ايه ..سوزان يالله حطي الأغنيه..

حطت سوزان أغنية محمد عبده سمي ودخل فيصل مع أبوه وأبو حنين وعمر

حنين\يمه تكفين لاتروحين عني..

أم حنين\أنشاء الله يابنتي ..أنت هدي وريحي أعصابك..







دخل فيصل وأول مادخل وقف عن المشي......





تدرون ليه..وقف!!! منصدم..مبهت...أعضاءه ترتجف...مش مستوعب لحد الأن ....


أن هذه بنت عمه حنين....


نسى كل شيء...

نسى أنه كان معصب وحاقد عليها لأنها فضلت متعب عليه....

نسى أن حنين ماتبيه يدخل عليها

....نسى كل شيء....


وسرح...وسرح فكره لبعيد ..لبعيد....ولحد الآن هو واقف....مش مستجرأ 

أنه يتحرك 

خطوه وحده بس.....


الجزء الحادي والعشرين

كل الموجودين أتسلطت أنظارهم على فيصل اللي مش راضي 

يتحرك...وقفته كانت مستقيمه بدون حركه 


...كان شكله من جد يضحك اللي ماله خلق يضحك..معذور الولد.... حنين 

في هالليله كانت نجمة الحفله اللي نورها طاغي على المكان...








بوفيصل\فيصل فيصل..امش فضحتنا..الناس يطالعون فينا...أوووه فيصل 

فيصل\.........

بو فيصل\فيصــــــل!!

فيصل\ها هلا يبه ..

بو فيصل\أمش فضحتنا..

فيصل\أنشاء الله أنشاء الله....

أبو حنين\الظهر ولدك رايح فيها هذا ثاني مره يسرح...

بو فيصل\ما ألومه والله بنتك ماشاء الله لا اله الا الله عليها من كل عين حاسده..

(طبعا هالحوار اللي بين بو فيصل وبوحنين وهم يمشون للكوشه)

ويوم قرب فيصل ساره قومت حنين من الكرسي ..


وأخيرا وصل للكوشه..وصار قدام حنين..وجها لوجه..

بس لحد الآن حنين منزله عيونها ..مش قادره ترفعها...تحس اذا أرفعتها بيغمى عليها 

ففضلت أنها ماترفع عيونها..


قرب بوفيصل وسلم على حنين وبارك لها الزواج..وبعدها جاء أبوها وسلم عليها 

بحميمه قليله..


بو فيصل\يالله يافيصل سلم على مرتك وبارك لها...

قرب من حنين أكثر من قبل وباسها على جبينها..وقالها في اذنها مبـروك..

ومسك يدها وجلسها على الكرسي..




أرتفجت حنين من هاللمسه كثير..وأستغربت من جرأة فيصل أكثر 

وأكثر...ماأتوقعت أبدا منه هالشيء!! وقالت في خاطرها (الله يستر هالليله شكلها 

مش معديه على خير..)



فيصل بصوت واطي أقرب للهمس وقرب لأذنها مره ثانيه\الناس يقولون الله يبارك 

فيك...


ولأول مره حنين ترفع عيونها له وتشوفه عن قرب..ظلت فتره تطالع فيه...وتتامل 

ملامحه..وهو ذايب من هالنظره... وساكت... يطالع فيها...

(تكفين حنين أبعدي عيونك .....ماأقدر أناظر فيهم)

(ناظر هالعيون وشوف الحزن اللي فيها..يمكن يلين قلبك)



ساره بفرح\بتظلون كذه تطالعون في بعض...!!!؟ياهـــــــواا ترى لسه 

المعازيم ماراحوا!!

أكسرت ساره الصمت والحوار اللي دار بينهم بالعيون 

فيصل\خلهم يشوفونا مااحد قالهم يجون!!

ساره\خلاص ياأخ فيصل ولا يهمك..اللحين بنطردهم...

جات أم فيصل تبارك لولدها وتعطيه الدبل ومعها 


وعيونها تدمع\مبروك ياولدي

فيصل\الله يبارك فيك يايمه...يمه عاد خلاص لاتصيحين..وهذا زواج 

وأتزوجت...وايش تبين بعد!!

أم فيصل\ماأبي الا طولة العمر لي عشان أشوف عيالك..

لف فيصل على حنين وقال بابتسامه\الصراحه هذا يعتمد على حنين... أخاف أقول 

العرس بكره وماترضى ..عشان كذه بخليه على كيفها...والا أيش رايك ياحنين!!



هذا ثاني مره فيصل يحرجها قدام الناس..والمشكله أنه فرحان بهالأحراج..ومش طاق 

خبر لمشاعر حنين..

أسفطته ولا كأنها سمعته وأبتسمت لأم فيصل..وهو فكر أنا سبب هالأبتسامه أنها 

راضيه باللي قاله..

أعطت أم فيصل ولدها علبة الدبل وفتحها وجات سوزان عشان تاخذ صور لـ حنين 

وفيصل وهم يلبسون بعض الدبل..


لبس فيصل حنين الدبله وكانت شوي وسيعه عليها بس ماتكلمت وثبتتها 

بأيدها..وجا دور حنين تلبس فيصل الدبله ولبسته ..ويوم أنتهوا قام الكل يلولش 

ويصلي على محمد وحطوا أغنية راشد الفرس من قدنا وقام أبو فيصل وبوحنين وعمر 

معهم يرقصون ...وبعدها جاء قص الكيك...وكالمعتاد قصوا الكيك بأيد وحده 

..وأخذ فيصل قطعه من الكيك وأكلها حنين بالغصب وهي مسكره فمها عناد

و بعدين أشربوا العصير...

حطوا الجماعه البوفيه وقاموا الناس يتعشون...



مرام\شفتيه ..شفتيه كيف يطالعها ويأكلها!!بموووووت ..بموووت قهر..آآه ياربي 

صبرني...

رهف\يعني أيش رايك تبين يكشر في وجهها مثلا!!

مرام\مالي شغل.احس أني مش قادره أستحمل ..بمووت ان قعدت دقيقه زياده ..أبي 

أروح البيت اللحين...

رهف\بكيفك هو!!

مرام\أيه بكيفي..واذا أبوي مش راضي بخلي زياد يوديني..

رهف\طيب أنتظري شوي..اللحين كلنا بنروح!!

مرام بعصبيه\أقولك مش قادره أنت ماتفهمين!!

رهف\فكينا روحي دقي على أبوي..

مرام\أكيد بدق على أبوي أجل بطالع فيك...

وفعلا دقت مرام على أبوها وبعد ترجي وكلام طويل وافق وقامت عايلةبو زياد كلها 

لأن الأم ماعندها أعتراض أصلا الود ودها ماتجي الملكه..أما اللي ماتوا غيظ ترف 

ورهف لأن ودهم يجلسون مع بنات عمهم أكثر..... وخذوا العمه معهم لأنها هي 

الثانيه ماتبي على قولتها تشوف هالمهزله اللي قاعده تصير....



طلب فيصل من أمه أنه يجلس مع زوجته بغرفه منفصله ويوم درت حنين عصبت حيل 

..وما قدرت الا أنها تخز ساره المسكينه بعيونها ..





من أول مادخل الصاله وهو مسلط عيونه على ريم ..وماشالها أبد منها ..وحتى وهو 

يرقص يطالع فيها ..صح أنها كانت متنغبه وماتبان الا عيونها.بس برضوا عرفها من بد 

البنات كلهم..


أخذ ورده بيضه من ورود الكوشه وأعطاها العنود

العنود\حبيببي والله...مشكور...

عمر\ومين قال أنها لك!!

العنود باستغراب\أجل لــ منوا!!؟

عمر\أحم..أنا سمعت أن ريم تحب الورد الأبيض ..عشان كذه كسرت خاطري 

فقلت ماابي يكون في خاطرها هالورد أخاف تجيها عقده ونبتلش فيها ..أمممم العنود 

أعطيها ريم ..وقولي لها عمر يسلم عليك....شاوا...


طلع عمر من الصاله وهو تارك مليون علامة أستفهام عند العنود..هي تدري أن عمر 

يميل لــريم ..بس ماتوقعت من هالحركه الخطيره..

العنود\وليه ماأتوقع منه هالحركه !!؟؟؟؟مين ولد خاله!!!

......لافي أبو الورد ........




أم متعب\أقول حصه!!

أم حنين\سمي ياخاله!!

أم متعب\مين هالبنت اللي لابسه برتقالي!!

أم حنين\أي وحده!!

أ متعب\هذه اللي شعرها رافعته !!!

أم حنين\أيه تذكرت..هذه الله يسلمك بنت أم فيصل الكبيره!!

أم متعب\وش أسمها!!

ام حنين\أسمها ساره .. 

أم متعب\أيه ساره ..ماشاء الله عليها ..شكل البنت هميمه وشقرديه الله يخليها 

لأهلها..


أم متعب\مخطوبه!!

أم حنين\لا والله ياخالتي لحد اللحين الله ما رزقها بولد الحلال...

أم متعب \الله يرزقها أن شاء الله..







في الغرفه جالسه هي معه!!ولوحدهم!!تركوهم الأهل وسكروا عليهم 

الباب عشان

ياخذون راحتهم في الكلام..لكن اللي صاير اللحين..ولا أحد منهم نطق 

بكلمه 

وحده!!كلن سارح وشارد فكره لبعيد....صايرين عكس المخطوبين الجدد 

اللي 

ساكتين عشان أنهم يستحون من بعض..ومش ماخذين على بعض 

كثيير..أما هم غير 


كثيير ..كل واحد منهم يفكر لبعيد وبالمستقبل بوجه خاص ...

يعني حنين تفكر ..كيف بتعيش مع هالفيصل وهي ماتعرف شخصيته الا طبايعه 

السيئه تعرفها عدل...وكيف باسها على جبينها قدام الكل ...!!وكيف مسك أيدها 

وهو مفتخر بهالشيء وواثق كثيير ..!!وحتى اذا كلمه مايكلمها الا وهو قريب من 

أذنها..!!

كل هالأشياء كانت تدور في بال حنين وهي متناسيه وجود فيصل يمها...وقريب 

منها...


أما فيصل يفكر..شلون هالمخلوقه غيرته بلحظه وحده بس...وين اللي يقول بوريها 

الويل وبخليها تندم على أنها أرفضتني مبدئيا..وين اللي يقول مش معطيها وجه واذا 

دخلت بدخل غصب وعناد فيها..وبحرجها قدام الكل وبكشر في وجهها ..!!؟ طلع 
العطس تماما من أول مادخل وهو يوزع أبتسامات مايدري ليه!!يمكن من الدهشه!!أو 

يمكن لأنه أول مره يخوض هالتجربه.....أو يمكن من الفرحه ..وشكله هذا الجواب 

المقنع..لكن مستحيل غرور فيصل اللي بداخله يعترف بهالشيء..لأن كبريائه 

مايسمحله..

وأخيرا فيصل أوتعى من السرحان اللي صاير مصاحبه بهاليوم ...

فيصل\بنظل كثيير ساكتين..!!!

طبعا حنين مش راده عليه لأنها منقهره منه....وشوي منحرجه..

فيصل\طيب...حتى كلمة مبروك ماقلتيها لي!!

أيضا حنين ساكته ومنزله عيونها...

فيصل\أوكي....أمممم ممكن أقول شيء!!

حنين(كل هذا وماقلت شيء يافيصل)

فيصل\معنى سكوتك أنك راضيه..صح!!!

وأخيرا تكلمت حنين وقالت كلمه وحده...


حنين وهي رافعه عيونها\عــادي



(لالالالالالالا حرام عليك ياحنين ..انا ماأقدر ...تكلمت ..وفي نفس الوقت تناظرين 

فيني..الله يخليك .تراني ماأقدر على هالشيء)

فيصل\أحم ....يعني أقول....

أكتفت حنين بهز راسها بعلامة الموافقه...


فيصل\....................الصراحه ماأتووقعت أبدا أن شكلك كذه!!

عقدت حنين حواجبها بمعنى أنها مافهمت اللي يبي يقوله...




فيصل بصوت واطي\............صورتك .... شخصيتك...شكلك.... 


روحك...كلك..جمالــك....طاغي ...طاغي حييييييل ...يابنت العم....


دخلت ساره بهاللحظه لأن حست أنا فيصل مصخها بالقعده والكل يتحرى حنين 

تطلع...لأنهم خايفيين عليها كثيير ...لكنهم مايدرون أن حنين أقواهم كلهم....


ساره\يالله ياأخ فيصل أتأخرنا..والساعه وحده..

أكيد بتتوقعون أن فيصل بيعصب من تدخل ساره المفاجأ !!!لكن العكس صار...

حس فيصل أن ساره دخلت بالوقت المناسب..لأن اللي عنده ..والل يبي يقوله قاله...

أما معرفته بردة فعل حنين ..مش مستعجل عليها!! لأن الأيام اللي جايه بتوضح 

هالغموض أكثر وأكثر... وعنده كل الوقت عشان يعرف شخصية هالآدميه اللي 

أقتحمت حياته...بدون سابق أنذار...

فيصل\يالله....

قرب فيصل من حنين ..ومسك يدها وظغط عليها لأن حس أنا سرحت وقالها (في 

حفظ الله)...أما حنين كانت زي المتخدره والمتصنمه في مكانها ...ويوم شافت أن 

فيصل قرب ماأبتعدت ..ظلت جالسه..تطالع فيه...

طلع فيصل من الغرفه..ولحد الآن حنين مش حاسه بشيء..لأن فكرها مش معها.. 

هي فعلا حست أنه مسك أيدها وظغط عليها وقالها شيء..وطلع من الغرفه...لكن في 

نفس الوقت تحس أنه ماطلع..جالس معها... قبالها... قريب منها..موجود هنا.....




العنود\خذي..

ريم\أنا..

العنود\أجل مين!!

ريم وحبت تجاري العنود بالكلام\شكرا..بس أيش عندك معطتني ورد..

العنود\مش مني هالورده..من عمر..ويسلم عليك..

ريم \عمـر

العنود\أيه عمر ..!!أقول بعدين نتفاهم فيصل طلع بروح أشوف حنين..أخاف سوى 

فيها شيء..

راحت العنود عند حنين وتركت ريم في حيره من أمرها..صح هي شافت عمر يعطي 

العنود ورده بس ماأتوقعت أبدا أن الورده لها..

ريم\ياويلي عليك ياعمر...والله ماأستحمل منك هالشيء...





\حنيــــن....

حنين وهي تطالع في مزهريه كانت قبالها وماسكه الأيد اللي مسكها فيصل\هلا..

العنود\أيش فيك!!فيك شيء!!

حنين\مافيني شيء..انت شايفه شيء!!

العنود\لا..بس مدري احس أنك مش معي...صار شي بينك وبين فيصل!!

حنين\عادي...ماصار شيء مهم..

العنود\حنين ..طالعي فيني تراني موجود معك بالغرفه..لا تطالعين بالمزهريه..

حنين\أيش !!شتقولين!!

العنود \ولا شيء.....ما أقول شيء ...سلامتك...

حنين \ولحد الان تطالع بالمزهريه وماسكه أيدهاالله ...................يسلمك



طلعت العنود من عند أختها وهي معصبه مره من تجاهل حنين لها...تحس أنه مش

معها...

العنود\أيش فيها حنين!!وأيش قالها فيصل!!!وليش هالسرحان!!اول مره أشوف أختي 

كذه!!يارب ان فيصل ماسوى شي لها!!الله يستر شكل حنين مايبشر بالخير!!البنت 

مش معي ..أحس أنها ضايعه تايهه..في عالم ثاني...بس والله تقهر..أنا خايفه عليها 

..وهي معطتني أكبر طاف...

أغلب المعازيم راحوا لبيوتهم ..ومابقى الا الخال بو لافي مع عياله جالسين بالصاله 

حتى أبو حنين طلع مبكر اللي يشوفه يقول واحد من المعزومين مش من أهل البيت...

بو لافي\وين حنين والعنود وريم ..ما أشوفهم!!

لافي(أشكر فنك يبه..والله أنك حاس فيني)

أم حنين\والله مدري وينهم شكلهم في الغرفه مع بعض...

بو لافي\ياحليلهم والله هالبنات...يالله عقبال البقيه..

لافي\آميــــن...

أم حنين\ياحليلك يالافي ..شكلك مستعجل على الزواج!!

لافي أنحرج\أحم...لا ياعمه..بس أنت تعرفين لازم نكمل نص دينا..صح عمر!!

عمر\صح ..والف صح!!

أم حنين\أيه ..نص دينكم...




كانوا البنات بالغرفه ..حنين طبعا لحد الآن سرحانه وشكلها كذه مش طالعه من 

غرفتها والكل لاحظ سرحانها..

أما العنود وريم منحرجين من لافي وعمر..وكل وحده منهم تعزم على الثانيه تطلع 

قبلها..

وبعد ماشالوا المكياج وغسلوا وجهم..

العنود\يالله عاد طلعي قبلي!!

ريم\لا ياحبيبتي أنت أكبر مني..لازم تطلعين قبل..

العنود\أووف منك...

ريم\ومنك..

العنود\مالت عليك بطلع قبلك..أصلا أنا مش خايفه...

ريم\طيب يآنسه العنود وريني شطارتك وطلعي..

العنود\زين ياريم وهذاني طلعت..

وبالفعل طلعت العنود ووراها بخطوات طلعت ريم وهي منزله عيونها بالأرض 

...<<مستحيه البنت



بو لافي\هلا وغلا بــ بناتي حياكم تعالوا..

العنود\هلا عمي شلونك..

بولافي\أنا بخير ..انت شخبارك..

العنود\الحمد لله..

ولفت على لافي\شلونك لافي..

لافي\أحم...الحمد لله شلونك أنت..

العنود\بخير 


عمر\ريم....

ريم\....نـــ ــعــ ــم

عمر\خذتي الورده!!

ريم\أيه ......مشكــور..

عمر\العفو.....تعالي كل يوم عشان أعطيك ورده...

ريم\لا..!!

عمر\أيه والله..
.
ريم\زين..

عمر\زين...

ريم\ههههههههه

عمر\ههههههههه

ريم\والله أنك شين!!

عمر\حتى أنت...................شينه مرررررره <<طبعا يقصد العكس..

أنحرجت ريم وأسكتت وقامت من كرسيها وجلست جنب أمها...

وعمر ماأستغرب هالحركه من ريم لكنه خزها بعينه

بو لافي\يالله ياعيال تأخرنا...


أم حنين\وين ياأخوي ..أقعد 

بو لافي\مره ثانيه أن شاء الله بكره ورانا قومة جمعه..

أم حنين\الله يحفظكم أن شاء الله..


بو لافي\يالله,,نشوفكم على خير مع السلامه..


لافي\العنود

العنود\هلا..

لافي\قبل ماأطلع بقولك شيء..

العنود\اللي هو!!

لافي\ قولي آمين..

العنود\آمين

لافي\عقبالنا...

العنود من غير قصد\أن شاء الله...



لافي تصنم مكانه ..وماعرف أيش يسوي ..قام من مكانه بسرعه..لأنه حس أنه يبي 

يسوي أي شيء...توه بيتكلم...الا أبوه يناديه ويقوله يالله...

راح لافي بدون مايقول أي شيء ..بس أكتفى أنه يبتسم بوجه العنود..


لافي(وأخيرا يالعنود..عرفت ردك...ياقلبي والله..والله كنت حاس أنك تحبيني مثل 

ماأحبك..الله يخليك لي يارب)


العنود(ياربي..أيش سويت أنا!!ايش قلت!!!صج أني خبله..وغبيه بعد..ماصدقت على 

الله الولد يقولي أن شاء الله..وعلى طول قلت أن شاء الله!!وش بيقول عني 

اللحين..ياربي فشله..أحراج...كل بسبب لساني الطويل...مالت علي..صج ثوره!!)

طلع بو لافي مع عياله من بيت أخته..ومر اليوم على خير ..



وتحدد زواج فيصل من حنين..وصار بعد شهر ونص تقريبا...وطبعا حنين وافقت لأن 
بنظرها خلاص كل شيء خسرته وماله داعي ..التأخير...


وبدت الأمتحانات الشهريه على الجميع..والكل مستعد لها...الا بعض 

الأشخاص..وأكيد عرفتوهم...وكانت صعبه على أشخاص..وسهله على أشخاص 

آخرين..


مر شهر بطيىء جدا ...بسب هالأمتحانات اللي تخلي الناس في بيوتهم...

وأغلب أبطال قصتنا على حالهم ماتغيروا..


حنين:تستعد لزواجها وأغلب الأوقات بره البيت من سوق لــسوق...وتسوي 

نفسها أنها مقتنعه بالزواج عشان تفرح أهلها وماتضايقهم..لكن تحس أن بحياتها مع 

فيصل شيء غريب وحست بهالأحساس يوم كانت مع فيصل لوحدهم..ومردها بيوم 

بتعرف وش هالشيء!!لكن نفسها العزيزه..وكرهها لــفيصل يخليها تتكدر طول 

الوقت..

فيصل:هو الثاني يستعد للزواج ..وحجز أكبر الفنادق لعرسه..ومشغول طول الوقت 

مع أخته ساره يالتجهيزات والترتيبات..لكن شغله مستحيل يمنعه عن التفكير 

بــحنين..ووده يكلمها مثل أي شخصين مخطوبين لكن غروره يمنعه..وياماساره 

عطته رقم حنين وتحاول أن يكلمه عشان يتفاهمون وتزيد علاقتهم ببعض لكنه مايبي 

يكلمهايحس اذا كلمها بينهان وهو يعرف أنها مش متقبلته مبدئيا لكنه ساكت ومخلي 

الأمور تمشي طبيعيه..بس الود وده يشوفها اليوم قبل بكره..أو حتى يسمع 

صوتها..لكن كبريائه يمنعه..

متعب:حزييين ..مهموم...مايدري هالسماء مغيمه..والا نوره..مايعرف أذا اللحين 

ليل والا نهار أغلب وقته يقضيه في الشغل والا في غرفته مع أوراقه وقلمه ..



لافي والعنود :عسل على عسل..كل ماشافوا بعض أشوي كلام متبادل وشوي 

أحراجات..لأن كل الطرفين عرف بمعزته عند الثاني..


عمر وريم:على حالهم ماتغيروا...لكن عمر متضايق من سالفة احمد وناصر,,اللي لحد 

الآن مصريين انهم يطلعون معه..لكنه منشغل مع طلعاته بأخته.ومشاويرها للسوق..

سوزان وزياد:ماتغير فيهم شيء ولا تقابلوا لكن سوزان لحد اآن تكلم هاليوسف 
وتتقابل معه..لكنها تحس بداخلها بشعور تأنيب الضمير..أما زياد يعد الأيام عشان 

يتقدم لــ سوزان ..لكنه منشغل بسفراته الكثيره



ترف وخالد:الثنائي الفظيع..كل ماشافوا بعض يتخانقون ويقلبونها معركه..لكن نهاية 

اللقاء يرجعون أحسن من أول..

بو حنين:من بين فتره وفتره يجي يزور عياله..لكنه مايطول..بس مايدري ليه يحس أنه 

يبي يجلس معهم أكثر من أول ويتقرب منهم..


أم حنين وأم فيصل:منشغلين بزواج عيالهم وأتصالهم مع بعض بشكل يومي..



هيفاء\مضايقه على حال أخوها ودايم تشكي لأخوها يوسف..وتقدم لها أخو 

صديقتها..لكنها لسه ماأعطتهم الموافقه...

يارب ...والله مليت من كثر التفكير...ولحد الآن ماستغريت على 

راي...مدري أحس أني مش متقبلته كزوج..أذا رفضت بتزعل مني 

مروى...وأنا ماأبي أخسر صداقتها..والحل!!!المشكله أني أستخرت أكثر 

من مره ..ولا حسيت بأي شيء..!!

يارب أرحمنــي..وعلمني وش الخيره فيه...



طلعت من غرفتي عشان أغير جو الكآبه اللي عايشته..ويوم بنزل من عند 

الدرج لقيت باب غرفة متعب مفتوح ..وسمعت صوت موسيقى حزينه....

قربت أمثر وأكثر عشان يتضح الصوت..وياليتني ماسمعت..

متعب جواله يدق ..وحاط على نغمة (سيرة حب)..

آآخ عليك يامتعب..لهدرجه انت حزين..لهدرجه حبك لــ حنين 

يعذبك!!ليش ياأخوي ليش!!ليش تسوي في روحك كذه!!أنت مو متعب 

اللي أعرفه..وش غيرك ياأخوي وش غيرك!!

دخلت غرفته وسكرت الجوال اللي كان يرن من الصبح..ويوم 

مسكرته..سمعت صوت متعب الحزين!!وهو جالس على السرير

متعب\هيفاء!!

هيفاء\متعب!!أنت صاحي!!

متعب\أيه صاحي..بس تعبان شوي!!

هيفاء\صديقك محمد ...يدق عليك من زمان..ليه ماردت عليه!!

متعب\ماحسيت..

هيفاء\ماحسيت بأيش!!

متعب\بالتليفون..كنت مندمج مع الموسيقى....

هيفاء\متعب!!

متعب\نعم..

هيفاء\حرام عليك يامتعب حرام...

متعب وهو ماسك كتوف أخته\هيفاء.... حبيبتي لاتزعلين عشاني..صدقيني هذا الشيء غصبن 

عني...أنت لسه ماحبيتي ولا جربت طعم الحب..وحتى لو حبيتي ..صدقيني 

البنت اذا حبت ممكن تحب مره ومرتين وثلاث بعد ..لأنها بسرعه تنجرف 

وياالعواطف..أما الرجال أذا حب..يحب مره وحده بس..ومستحيل ينسى 

اللي يحبها..

متعب\سمعي ياهيفاء.. سمعيني زين ..صج أن الكلام بيضايقك بس لازم 

تسمعيني.....أنا قررت..

هيفاء\قررت أيش..!!

متعب \قررت أسافر ...جاتني بعثه لــ المانيا ..وهي دوره تقريبا 3 

شهور وهذه فرصه ذهبيه مستحيل تتعوض مره ثانيه..منها أنسى ....ومنها 

أتغرغ لدراستي وأكسب خبره في مجال تخصصي...


طلعت هيفاء من غرفة أخوها ودموعها في عيونها..هذي حالتها كل 

ماتدخل غرفة متعب أو تشوفه لازم يقط عليها كلمه تذبحها وتخليها حزينه 

..والأدهى أنه هالمره بيسافر..وناوي على الفراق..

هيفاء(متعب الدكتور ..اللي أسمه معروف في المنطقه..والمحبوب عند العايله 

كلها..متعب..اللي البسمه ماتفارق شفاته..وروحه المرحه تعطي جو 

السعاده في البيت كله..متعب..حبيب أمي ..وحبيبنا كلنا..يصير فيه 

هالشيء..!!ليه يارب ليه)




دخلت البيت وانا منزل عيوني من التعب والأرهاق 3أيام مانمت زي 

الناس..من رحله لرحله...أووف والله تعبت..وأبي أنام..لكن المشكله أني 

جيعان..من صبح الله على لحم بطني..ماكلت ولاشيء..ودي أنام وأأجل 

الأكل لوقت ثاني..وودي أكل وأشبع وبعدها أنام..

دخلت المطبخ وفتحت الثلاجه ولقيت تشيز كيك بالفراوله..وأنا أمووت 

بالحلى.. خذت شوي منها وحطيته بصحن..وجلست أكل على الطاوله 

..شكله هذا أكلي الحالي..المهم أن يسد الجوع وأصوات بطني اللي جالسه 

توصوص..

طلعت فوق لغرفتي ..وأنا أفكر بسوزان..يالله ..من زمان ماشفتها..ياترى 

شخبارها ..اللحين ..وأيش سوت بالأمتحانات..!!فقدتها..فقدتها كثيير 

هالأيام..!!ليتني أسمع صوتها...

هههههههههه شكلك تحلم كثيير يازياد..

دخلت غرفة التؤام ..خواتي ..وأول مافتحت الباب ..طاحت عيني على 

ترف..وهي جالسه تهذر ...أكيد تسولف مع رهف.. فتحت الباب أكثر 

..وشفت ......معقوله سوزان ..ياربي..مش مصدق...سوزان..موجوده 

هنا..شكلي من كثر مافكر فيها جت لعندي...



ترف\زيــاد ..الحمد على السلامه......

ترف\أخينا في الله ..ياهــوا..الناس يردون السلام...عاش من 

شافكم..مو تعطينا سفط وماترد علينا..زيـــــاد

ترف\ويه شكل الولد أستخف...

سوزان\الحمد لله على سلامتك زياد!!

زياد وهو متسند على الباب\الله يسلمك...شخبارك سوزان..

سوزان\الحمدلله...وأنت شلونك..

زياد\عايشين...

ترف\ياسلام...يوم أنا أتحمد لك بالسلامه ماترد علي..واللحين أشوفك 

داق سوالف مع سوزان هانم!!

زياد\حبيبتي تروفه..انا كل يوم اشوف وجهك..أما بنت عمي سوزان 

علمي فيها من سفرة لبنان..

ترف\اللي يشوفك اللحين يقول أربع وعشرين ساعه جالس في البيت 

أغلب يومك في هالرحلات..

زياد\شسوي ياحظي..شغلي كذه..المهم تامرون على شيء بروح 

أنام..لأني تعبان حيل..

ترف\لا سلامتك..

زياد\وأنت سوزان !!

سوزان\تسلم...مانبي غير راحتك...

زياد\الله يسلمك ويسلم غاليك...سلام

طلعت من غرفت خواتي وأنا فرحان ومرتاح في نفس الوقت..أخيرا 

شفت سوزان وهدى قلبه..اللحين الواحد يعرف ينام عدل وبسلام..


الجزء الثاني والعشرين

جالسه على الكرسي وأطالع المرايه اللي قبالي...أوووف مليت..والله مليت 

من هالشغلات.. تنظيف وجه وشمع وحمام بخار وزيوت وعفسه..والله ماله 

داعي كل هالأشياء ماتسوي فايده..بشرتي قبل والله أحلى وأنعم.. يعني 

لازم أطيع كلام العنود وأخذ دوره أسبوعين ..وكل يوم أروح 


الصالون..ملل..

حنين\عنود تكفين قولي للخبله تشيل اللي في وجهي..

العنود\حنين حبيبتي حرام عليك تونا حاطين قناع الوجه أنتظري شوي..

حنين وبدت تعصب\العنود ..حلفي أنتي بس!! أقولك خلهم يشلونه 

..وتقولين لي أنتظري..بذبحك ترى.بسرعه روحي ناديها ورانا مشاوير 

ثانيه..


العنود\زين زين لاتعصبين...

نادت العنود أحدى موظغات الصالون ..وبعد أصرار حنين رضت الموظفه 

أنها تشيل القناع..ودقوا على عمر ..عشان يكملوا باقي تجهيزاتهم..





مرام\تكفين سوزان تمي عندنا.. 

سوزان\لا ماأقدر نسيتي أنا بكره مدرسه..وحتى انت وراك كليه..

مرام\تكفين اللي يشوفك مره دوافير على غفله..

سوزان\ولو..وبعدين أنا ماقلت لأمي..ولا جبت لبس معي..

مرام\قولي أنك ماتبين تنامين وخلص...

سوزان\صدقيني صعبه..

مرام\طيب....مين بيجي ياخذك!!

سوزان\خالد بيجي الحين..

مرام\أها..



دقيت جرس البيت ..وفتحت لي الخدامه الباب ..وسألت عن البنات 

وقالت لي الخدامه أنهم فوق..جلست في الصاله..وشغلت التلفزيون أفرر 

المحطات..حطيت على روتانا..وكانوا عارضين حفله لــ شيرين وكانت 

تغني أغنية بتوحشني.. وقمت أردد الأغنيه معها..ومدري ليه ساعتها 

تذكرت وأشتقت لطلعات لبنان..والتطنزعلى ترفوا واللمه 

الحلوه..ياحلوها من أيام..!!ليتها تعود والله..!!

سمعت صوت أنثوي يجيني من بعيد ..صوت فقدته صراخه هالأيام ..



ترف\مساء الخير..

قمت من الكنبه وردت عليها بابتسامه\مساء النور

ترف\لالالاالا الصراحه أنا ماأقدر على هالشيء!!

أستغربت أكثر ايش فيها ترف!!

خالد\وش اللي ماتقدرين عليه !!

ترف\خالد..ولد عمي ..جالس يسمع أغنية شيرين وهادي ومؤدب..من وين 

طالعه الشمس اليوم!!


ايه والله صادقه ياترف!!أيش فيني..!!لهدرجه الأغنيه أثرت فيني صج خبل..

خالد\والله ماينعرف لكم أنتوا يالبنات..اذا سكتنا وصرنا حلوين..تقولون 

ليش ساكتين!!واذا صارخنا في وجيهكم وعطيناكم كم كلمه 

محترمه..ذبحتونا!!

ترف\لا ..والله أنك مو طبيعي ...حتى ردك صاير هادي !!

خالد\هههههههه الدنيا يابنت العم تتغير..دوام الحال من المحال..

ترف\حرررررررركات وقام يقول حكم..

خالد\أحم أحم...أصلا أنا كلي درر..بس ماأحد حاس..

ترف\أقول بس ..لاتغتر علينا وتشوف نفسك..مو عشاني مدحتك..تتكبر..

خالد\تصدقين عاد ..والله أني معطيك وجهك زياده عن اللزوم..اقول بس 

روحي نادي أختي..بمشي..

ترف بغرور\أنـــا...ترف بنت أبوي..أطلع فوق وانادي أختك..أظن 

عندك رجلين رح نادها بنفسك...

خالد\أصلا أنت تتشرفين أني أأمرك ..غيرك يبي هالشيء ومش محصله..

ترف\ويه مالت..صج شايف نفسك..مدري على أيش!!

خالد\تدرين أن لسانك يبيله قص!!طويله زياده عن اللزوم..

قربت منه ترف وطلعت لسانها\يالله قصه...بسرعه ماعندي وقت..

خالد\وعععععععععععععع..من حلاة هاللسان عشان تطلعينه..خشي لحد 

يشوفك..اخاف اذا أحد شافك ماينام بالليل..

ترف\ياربي..على هالدم الخفيف..تكفي مسكه لا يطيح..أخاف يسيح..

خالد\لا لاتخافين عندي دم فائض..اذا خلص ..

ترف\سخيــــف..

خالد\وانتي ..أسخف..

ترف\ أنت مغرور

خالد\ وأنتي متكبره

ترف\أنا أكرهك..

خالد\وأنا أحبك..







مرام+سوزان\هههههههههههههههههههههههاي حلوه المسرحيه عيدوها 

ثانيه.. 

سوزان\سخيف

مرام\وأنت أسخف

سوزان \أنت مغرور

مرام\وأنتي متكبر

سوزان\أنا أكرهك

مرام\وأنا أحبــــك ههههههههههههههههههه

سوزان\ياحليلكم والله..أخوي خالد..لاتقول تحبها والله بعدين تصدق 

البنت..

مرام\أي والله ترى هالأيام...مااحد يفرق بين الصدق والكذب..



كانوا الأثنين خالد وترف يطالعون في بعض وهم متجمدين..كل واحد يناظر 

الثاني بنظره ..مايعرف معناتها..المهم انهم يطالعون بعض وبس..

خالد(...ياربي ايش قلت أنا!!وش بتفكر الحين ترف!!معقوله طلعت مني 

الكلمه عفويه وبدون قصد..والا صادق في قولها..)

ترف(يمه بمووت..شالموقف البايخ اللي أنحطيت فيه!!كله من سبتي لو 

ماعاندته..كان ماقال هالكلمه..اكيد اللحين بيفكرون أنه يحبني..أعرفهم 

..دايما تفكيرهم سيء مثلهم..اوووف)

تكلمت ترف وهي تحاول تنقذ هالموقف\هههههههههه ياحليلك ياولد عمي 

صج خبل!!..ماقلت هالكلام الا قدامهم ترى الحين بيصدقون..والله يعيني 

كيف بفك منهم ومنك..!!صج لزقه..

خالد\يصدقون والا بكيفهم..مابقى الا أحبك أنتي ..قلوا البنات!!

ترف\عاد أنا اللي ميته عليك..روح يابابا روح..بسم الله علي منك..

خالد\أنا اللي بسم علي ..مش أنت..

ترف\لا أنا!!

خالد\أنا

ترف\أنا ياخالد

خالد وهو مقرب منها أكثر وبتحدي\لا أنا ياترف..

سوزان\خلص حبايبي أحنا والله أحنا بس خلصونا أبي أروح البيت..

خالد\يالله أصلا أحس أني بختنق اذا جلست أكثر من كذه ...مافي 

هواء..أوووف..

ترف\أقول بس روح خلصت علينا الأوكسجين من كثر ماتزفر...

طلع خالد من بيت عمه مع أخته وهو مرتاح أن ترف أنقذت هالوقف اللي 

أنحطوا فيه والا كانت بتصير بلاوي...

خالد0(أنا احب ترف الخبله الولد...!!هزلت والله..بس ايش فيني قلت 

هالكلمه..!!لالا أكيد ماكنت قاصدها..انا أعرف نفسي اذا شفت ترف أفقد 

أعصابي..مالت عليها هالبنت تجنن بلد)






بعد مرور أسبوع من الأحداث السابقه...

العنود\حنين ماتلاحظين شيء!!

حنين\مثل!!

العنود\فيصل من يوم المللكه ماكلمك..

حنين\أحسن

العنود\طيب اذا كلمك بتردين عليه

حنين\هذا اذ كلم..مستحيل يكلم!!

العنود\وليش الثقه!!

حنين\لأني أعرف فيصل ..شايف نفسه مدري على أيش..!!

العنود\تصدقين أنكم تصلحون لبعض...

حنين\وليه أن شاء !!

العنود\مدري أحس أني عندكم صفات مشتركه..

حنين\اللي هي..

العنود\عزة النفس..

حنين\الواحد بدون عزة النفس هالأيام...مايسوى شيء..

العنود\أي والله صادقه..

حنين\المهم قومي شوفي عمر وينه...مانبي نتأخر على الخياطه..

العنود\أن شاء الله





طلعت من البيت وأنا شبه فرحان..لأني بروح بيت زوجة المستقبل ..ووراي 

كانت شاحنه محمله أغراض للعرس..هذه عادات تقليديه مالها داعي ..بس 

لازم نسويها..وأمي أصرت علي أني أوديها..على قولتها (عيب أنت ولامره 

شفت زوجتك من يوم الملكه)...ياحليلك ياامي..!!والله أنك على نياتك 

وماتدرين عن شيء.. زوجتي الموقره ماتبي تشوفني..وأنا مستحيل أتنزل 

واروح لها...آآه ياحنين ياترى أيش تسوين الحين!!خلصتي أغراضك..والا 

لا!!
صج غبي!!وش علي منها..خلصت ..ماخلصت هي حره بكيفها...!!

لامش حره..أنا زوجها ولازم أعرف كل شيء عنها...

لكني مش مستعجل ورانا وقت طويل..وأكسر هالغرور اللي فيها!!

وصلت بيت حنين ...ونزلت من السياره...ومشيت لمن وصلت للباب 

..ودقيت جرس البيت وبعد دقايق شفت عمر يفتح الباب لي ويرحب 

فيني..شكل الوالده قايله لهم أني بجي...حاول فيني أدخل بس أنا 

مارضيت..ودي وماودي..أخاف اذا دخلت تصدق نفسها المدام أني ميت 

عليها...وأخاف اذا مادخلت أمووت قهر لأني من جد أبي أشوفها..!!صج 

بلوه...!!

حاول فيني عمر اكثر ..بس مارضيت..وبعدها قلت له يفتح كراج بيتهم لأني 

بنزل الأغراض..

المسكين ماقدر علي..وفتح الكراج ودخل البيت ينادي أمه..



أم حنين\وين..وين رايحيين!!

حنين\يمه أيش فيك بروح الخياطه !!

أم حنين\أنتي نسيتي أنا فيصل بيجي اليوم..

حنين\فيصل!!!يمه أنت ماقلت لي أنه بيجي اليوم..ماعليه اذا جاء خل عمر 

يجلس معه..لأني أنا مستحيل أظهر له..

دخل عمر بهاللحظه وقالهم الخبر اللي قهر حنين وضايقها

عمر\يمه فيصل جاء...

حنين\أووف لو الحين أنارايحه كان مانحطيت بهالموقف..

عمر\لا تخافين هو مش جالس لكنه جايب معه أغراض كثيرة..

أم حنين\ياويلي وأنت تارك الرجال بره ..دخله المجلس..

عمر\قلت له ..بس هو أصر أنه مايدخل..يقول مستعجل ووراه شغل 

كثيير..

أم حنين\زين..تعالي ياحنين معي تسلمين على زوجك..

حنين\لا مش رايحه..

أم حنين\وليه أن شاء الله..

حنين\قولوا له أنه طلعت..

أم حنين\لا ياحنين ..بتروحين معي غصبن عنك ..وبعدين أنا ماتعودت 

أكذب..

حنين بتوسل\يمه الله يخليك ماابي أشوفه..

أم حنين\حنين حبيبتي هذا خلاص صار زوجك..ومردك بتجلسين معه في 

بيت واحد..

حنين\يمه هذا أنت قلتيها مردي بشوفه..تكفين يمه تكفين..

عمر\يالله عاد حنين ..الرجال ينتظركم بره..

حنين\ليه ..هو قال يبي يشوفني..

عمر\ماقال ..بس شيء طبيعي أنه يشوفك...

أم حنين\يالله يابنتي الله يهديك..

حنين\آمنت فيك يارب..يالله..

وتوها بتمشي الا مسكتها أمها..

أم حنين\بتطلعين له كذه!!

حنين\أيه وش فيها..

أم حنين\من صجك أنت..

حنين\أيه!!

أم حنين\أقول روحي البسي غير ي لك هالجلابيه اللي لابستها..

حنين\يمه مش مغيرتها...وكيفه أذا يبي يشوفني والا لا..بسلامته..

أم حنين\العنود..أقنعي أختك..

العنود أحتارت بين أمها الطيبه أختها المعانده...

العنود\خلص يمه لاتكبرون الموضوع..أحنا بنطلع اللحين تسلم عليه ونمشي..

أم حنين\أبيك تكحلينها عمتيها..

عمر زهق منهم وعصب لأنه ترك فيصل لوحده كثير..

عمر\يمه يالله..فضحتونا..الرجال بره..

أم حنين\أنزين يمه يالله..

طلعت أم حنين مع عمر للحوش وأول ماطلعوا شافوا فيصل متسند على 

الباب ومكتف أيده يطالع العمال وهم ينزلون الأغراض في الكراج وشكله 

سرحان..



ام حنين\السلام عليكم ولدي فيصل..

قرب فيصل من أم حنين وسلم عليها وحب راسها

فيصل\وعليكم السلام ..هلا عمتي شلونك !!

أم حنين\الحمد لله ياولدي..وأنت شعلومك وشعلوم الأهل

فيصل\الحمد لله.. الله يجزيك خير..كلهم يسلمون عليك..

أم حنين\الله يسلمك ياولدي..حياك تفضل..

فيصل\لا ياعمتي ..والله أني مشغول حيل..ان شاء الله مره ثانيه أجيكم..

أم حنين\لا شالكلام يافيصل لازم تدخل ..والا مش عاجبينك أحنا..

فيصل\أفا ياعمتي أنتوا الخير كله..بس والله ماأقدر السموحه 

هالمره..تامرون على شي قبل ماأطلع!!

ام حنين\لا ياولدي سلامتك..

فيصل الله يسلمك مع السلامه



حنين\فيــصل.....

لف فيصل جسمه كله ..وأتجهت عيونه لــ حنين..

وأشرت أم حنين لولدها عمر..انه يجي معها داخل..عشان ياخذون راحتهم 

بالكلام

أبدا ماتوقع أنه يشوفها ..كان فاقد الأمل..وخصوصا يوم شاف أن عمته جايه 

لوحدها..حتى ماقالت له أن حنين بتجي..بس لحظه ...!!

ليه متحجبه!!معقولـــه!!معقوله لحد الآن ماتقبلتني كزوج لها!!

آآه والله تقهر هالبنت!!ودي أذبحها..بس ماأقدر..

لكن تصرفاتها تقهرني..لا وبعد معصبه..بالله عليكم هذا وجه وحده تقابل 

زوجها!!بس والله حلوه...حلوه ..حتى لو معصبه..

قربت مني أكثر لمن صارت المسافه اللي بيني وبينها خطوات معدوده..


حنين\السلام عليكم..

أبتسمت لها..ايه أبتسمت...من شوي كنت معصب,,ويوم سمعت صوتها 

الناعم 

نسيت كل شيء..صدقوني هالبنت ساحرتني..

أتأملت فيها شوي وبعدها رديت السلام...

فيصل\شلونك حنين!!

حنين\الحمد لله...

فيصل\.....ها خلصتي أمورك والا!!

حنين\أممم يعني شوي وخلص..واليوم أن شاء الله بروح الخياطه ..هذا أكبر تصريح بأنها تبيني ماأطول..لأن اللحين المغرب..وأكيد بتروح 

اللحين وأنا عطلتها..

فيصل\بتروحين مع مين!!

حنين\مع عمر .وأختي..

فيصل\لوحدكم...!!

حنين\أيه..في شي !!

فيصل\لا أبد سلامتك..بس...لو تروح أمك معك أحسن خصوصا أن 

الوقت شوي متأخر ..

حنين\عادي..انا أغلب مشاويري أروحها مع أخواني ..وأعتقد مافيها 

شيء..لأني كبيره وأفهم..



فيصل وبدى يعصب\أووه آسف مدام حنين نسيت أنك كبيره وتفهمين أنا 

اللي ماأفهم..لأني خايف عليك...

حنين\مايحتاج أنك تخاف...لاتحاتي..

فيصل وهو يبتسم عشان ماتبين عصبيته لكن هالأبتسامه 

فاضحته\أوكي..محتاجه شي!!..

حنين\سلامتك...

فيصل وبعد ماتنفس بالقوه\مع السلامه..

طلع فيصل من عند حنين ونار تغلي بصدره..حتى نسى أنه في عمال ينتظرونه 

بس زين أن العمال وقفوه قبل مايركب السياره..

أعطاهم فيصل حقهم ..وراحوا لحال سبيلهم...

ولحد الآن فيصل ميت قهر من حنين الود وده..يذبحها ويدخلها البيت 

ولاتطلع موليه..لكنه مسك نفسها وحاول يهدى شوي..مايبي فضايح..لأنه 

يعرف نفسه اذا تمادى بالكلام بينسى روحه ..وحنين واللي جاب حنين...

ام حنين\أنت من صجك كيف تقولين له هالكلام...والله زين الرجال ساكت 

عليك!!

حنين\يمه تكفين أنا حره بتصرفاتي..وبعدين مااحد قاله يسألني..توه يتفرغ 

يسأل مع مين أطلع...

أم حنين\ولو يابنتي..مهم كان هذا زوجك..لازم تردين عليه باحترام...

حنين\آآه يايمه خليني ساكته...صدقيني يمه ..والله غصبن عني..كل 

ماأتذكر..أني ارغمت عالزواج بسبب هالفيصل,,وعشان أرضي 


أبوي..أتذكره..وأحط حرتي كلها فيه..ماأقدر أنسى ..صدقيني يمه ماأقدر 

أتقبل فيصل..ماتعودت عليه..احس اذا شفته..او سمعت أحد يتكلم عنه 

الشياطين كلها تتجمع براسي..وأكرهه أكثر من قبل...

أم حنين برجاء\لا يابنتي لاتقولين هالكلام..لاتعورين قلبي...وانا اللي 

مفكرتك بديتي تتأقلمين على الوضع..بس والله أني كنت حاسه أنك متضايقه 

حيل ..وودك تفركشين كل شيء

حنين\يايمه أنت أكثر وحده تعرفيني..وكل شيء صار غصبن عني..مش 

بارادتي.. لكن خلاص يايمه..أنا تعبت...وخله شوي يذوق المر اللي ذقته..

دخلت حنين غرفتها وهي مره متكدره ..حتى نست سالفة الخياطه او أنها 

يمكن تناست الموضوع لأنها ماله نفس لشيء..يكفي جيت فيصل عشان تكره اليوم كله..

أم حنين\عمر تعال معي ناخذ الأغراض اللي بره..

عمر\وين نحطهم يمه..مافي مكان...

أم حنين\يعني كيف نخليهم بره..امش معي بلا هذره ..تراني مش ناقصه..

عمر\أن شاء الله يمه أن شاء الله بس أنت الله يخليك هدي أعصابك..مو زينه 

عليك العصبيه..

أم حنين\آآه ياعمر والله مدري أشفيني..حتى شكل السكر مرتفع عندي..

عمر\متى آخر مره حللتي يمه!!

أم حنين\من زمان ياولدي ماحللت...

عمر\خلاص يمه بكره الصبح مش رايح المدرسه عشان أوديك المستشفى..

أم حنين\لا ياعمر...ماعليك مني اهم شيء أنت ودراستك...أما أنا أروح 

يوم الأجازه معك..مش مستعجله..

عمر\بس أخاف يايمه أن يزيد السكر او ينخفض عن مستواه..وتتضررين..

أم حنين\لا ياحبيبي ..مش صاير فيني شيء..أمش معي ناخذ الأغراض.....

عمر\لا يايمه..انتي قعدي وأنا بروح أشيلهم..

أم حنين\أخاف تتعب...

عمر بابتسامه\تعبك راحه..يابعد هلي والله...

أم حنين\الله يرضى عليك ياولدي....





سعد (بو حنين) \سافر!!!!

صالح\أيه سافر!!

سعد\طيب..والحل...كيف نخلص أمورنا...الرجال سافر..

صالح\شوف....مافي الا نروح لصاحبنا..ونطلب منه...لأن هذا الوسيله 

الوحيده..والموجوده حاليا...

سعد\طيب واذا مارضى يستقبلنا...انت نسيت السالفه الأخيره اللي بينا 

وبينهم...

صالح\لا مانسيت..بس وش نسوي..مافي الا هالحل..والا أنت عاجبك 

وضعنا...

سعد\ياخي هالرجال ماوراه الا المشاكل..خلنا نشوف غيره أحسن...

صالح\يالله قولي مين..وانا معك....

سعد\يعني أنت ماتعرف غيره... 

صالح\لا....انت تعرف..!!

سعد\وش بيعرفني ياصالح..أحنا مانتعامل الا مع واحد..

صالح\خلص أجل نعين خير... والليله نروح لمزرعتهم...

سعد\صار....














سوزان وزياد والحب اللي من طرف واحد ..وش بيكون مصيره!!

خالد وترف والمشاعر الجديده بتأثر في قصتنا!!

حنين وفيصل والصراع المستمر...بيكتمل زواجهم على خير!!

متعب وأحزانه...بيتوفق في سفرته وبينسى حبه الأول..

هيفاء وخطيبها المنتظر..بتوافق عليه!!

بو حنين وصديقه صالح..والضياع والمصير المجهول..وش موقفهم في قصتنا!!


الجزء الثالث والعشرين

مرام\وعععععععععع..أنا مرام أحط حنا مابقى الا هذا الشيء...وعشان مين ..عشان 

حنينوا..تخسي

رهف\طيب قولي من البدايه ماتبين بدال هالمحاظره الطويله اللي قلتيها..

مرام\زين خلصينا..مين بيوديكم!!زياد!!

رهف\لا ماأتوقع..اظن نواف اللي بودينا..


مرام\أمي بتروح!!

رهف\لا مش رايحه...بس أنا وترف وبنات عمي ..

مرام\أها...

ودخلت ترف هاللحظه

ترف\رهف مرام بسرعه نواف يقول خمس دقايق أن ماطلعتوا بروح عنكم...

رهف\زين يالله ...

ترف\منتي برايحه....!!

مرام\أهــووووا شفيكم قلت لكم ماأطيق هالخرابيط اللي تنحط بأيدكم 

ماتفهمون...!!

ترف\زين لا تذبحينا مايسوى علينا قلنا كلمه....أووف..

طلعوا البنات متوجهين بيت عمهم بو فيصل وأول ماوصلوا شافوا بنات عمهم 

جالسين بحديقة بيتهم ينتظرونهم أركبوا معهم السياره وراحوا للمشغل اللي بيحط لهم 

الحنا..

ساره\أقول بنات وين مرام...


رهف\ماجات على قولتها ماتحب الحنا...

ساره\ليه بالعكس حلو..وأصلا أحنا من سنين ماتحنينا..

رهف\أي والله صادقه...من كثر العروس اللي جيتنا...أحنا ماصدقنا أحد يعرس 

عندنا.. عقبال اللي قدامنا...

نواف\لا أن شاء الله..الله لا يقولها...

سوزان\ليه ياأخ نواف ماتبي تتزوج..

نواف\بس...أنا مستحيل أتزوج..خليني اعيش حياتي وأستمتع بعدين لاحقين على 

الزواج..

سوزان\كل هذا ولا أستمتعت ياولد عمي!!!

نواف\توني شباب...والا أيش رايك!!

ترف\خــلوه في حاله..الولد لسه مراهق...وأنتوا تفتحونه على أمور كبيره..

نواف\تكفين على المراهقه..حبيبتي خليتها لك...وبعدين سكروا الوضوع ماعندكم 

غيره!! 

رهف\الا عندنا وش سويت بالأمتحان!!! 

نواف \مالت...كل مواضيعكم زي وجيهكم..أقول أسكتوا بحط أف أم أبرك لي... 






كان جالس معه ..مضايق حييل..لأنها هذه المره الثالثه اللي يواعد فيها الولد 

ومايجيه..وطبعا الكل معصب عليه...وكل مره يطلب منهم السماح وفرصه 

ثانيه..وهم يسامحونه لأنهم محتاجين له...

واللحين هو متكدر لأنه ماتحقق اللي في باله..

ناصر\أقول أحمد ماتلاحظ شيء!!


أحمد\اللي هو!!!

ناصر\ماتلاحط أنا كل مانرتب الأمور..ونواعد عمر في مكان...وبعدها يتاجل 

الموعد...

أحمد\طيب...وش تبيني أسوي!!مافهمت عليك!!

ناصر\ماتحس أنه خيره من الله...

أحمد\يعني

ناصر\أنا قصدي...وش رايك نترك هالشيء...

أحمد\أنت مجنون..والا مب صاحي...

ناصر\ أنا في كامل قواي العقليه..صدقني ياأحمد صدقني أن كل اللي نسويه مش 

خير لنا..أحنا ندمر ..والله بيعاقبنا على هالشيء...

أحمد\أقول بلا هالفلسفه اللي مالها داعي..وأسكت احسن..

ناصر\لا ياأحمد مش سكت..لين متى بنمشي بهالطريق!!لين متى بنظل زي الكلاب 

المأموره!!متى بنعرف أن الله حق واللي نسويه حرام!!!متى ياأحمد متى!!

أحمد\أوكي..انت تبينا نوخر عن هالطريق صح!!!

ناصر\أيه..

ناصر\طيب يااخ ناصر!!!ماسألت نفسك كيف بنعيش!!!مين اللي بيصرف علينا 

وعلى أهلنا!!أنت أكثر واحد تدري بحالي..وأنا بعد أعرفك عدل صدقيني الطريق 

مسدود..أحنا كم مره حاولنا نبتعد عن الشيء..وش صارت النتيجه!!رجعنا مره 

ثانيه..وألعن بعد....أقول بس...سكر هالموضوع..لأنه مش مستفيدين شيء غير عوار 

الراس...

وبكذه تسكر النقاش الحار اللي بين أحمد وناصر..لكن ياترى هل بيسكت ناصر عن 

هالمتاهه اللي عايشينها وبيقاوم تأنيب الضمير!!



\يوم الأربعاء!!؟وعرس حنين مش حاظره!!

هيفاء\ماراح يقدر لأن طيارته الأربعاء الساعه ثمانيه بالليل...

روابي\الله يرجعه لنا بالسلامه..

هيفاء\وأنت متى بتجين !!

روابي\أن شاء الله بكره جايه...

هيفاء\أها زين...

روابي\وش صار على موضوعك...

هيفاء\أي موضوع...!!

روابي\عريس الغفله..وافقتي عليه والا لسه!!

هيفاء\آآه ياروابي لاتذكريني لحد اللحين مش مستقره على رأي مره أقول ايه..ومرات 

أقول لا..


روابي\أقول بلا دلع ووافقي الرجال له أسبوعين ينتظر ردك!!!

هيفاء\أوووف زين خلوني أفكر زي الناس...حتى بالخطوبه بتتحكمون...!!!

روابي\يعنني اللحين تفكر..اقول بلاهذره وقولي أنك موافقه...تراني أعرف حركات 

البنات!!

هيفاء\لا والله وش تعرفين بعد!! 

روابي\أعرف كل شيء!!

هيفاء\أكيد بتعرفين..لأنك مجربه ومبهدله نايف وياك!!!مسكين والله..

روابي\حبيبتي نايف زوجي يموت في تبهدلي وخناقي معه..لدرجة أنا مايعيش ألا 

بــ بهدله محترمه كل يوم...

هيفاء\هههههههههههههههههههههههههههه والله أشتقت لك يالخايسه وأشتقت 

لــسوالفك..متى تجين !!!طولتي ...!!!

روابي\أيه قولي أنك مشتاقه من زمان...ههههههههه أصلا أنا الكل يشتاق لي...

هيفاء\زين زين عرفنا..يالله عاد تعالوا بكره من الصبح..

روابي\اللي يشوفك يقول بنشوفك الصبح..نسيتس أن وراك جامعه !!!

هيفاء\المهم أنكم تجون بدري...

روابي\طيب يالله تامرين على شي من الرياض..

هيفاء\سلاكتك حبيبتي..بوسيلي التوأم فديتهم والله..

روابي\ان شاء الله مع السلامه..

هيفاء\مع السلامه.



جالسين في مقهى الجامعه ماوراهم شيء!!لا شغله ولا مشغله..بكره ماعندهم 

محاظرات ..كل محاظرتهم الظهر....وصوت الموسيقى والأضواي الخافته معطي جو 

خيالي وحلو..وكل واحد منهم يفكر لبعيد....وخصوصا يوم التخرج اللي قرب...


لافي\وأخير يافهد بنفتك من الجامعه...

فهد\أي والله بنفتك ...

لافي\يالله..متى بيجي اليوم اللي أقول أشتقت للجامعه وقومة الصبح والكلاسات 

والكويزات ..حاله والله!!

فهد\لا والله مش قايل أشتقت لها..بقول فكه الله لايعودها من أيام..

لافي\تخيل..تخيل بس...بعد هالعناء والمشوار الطويل مانلقى وظيفه!!

فهد \حرام عليك أتفائل بالخير..ان شاء الله نلقى...وبعدين ياحبيبي أحنا شهادتنا مو 

أي شهاده....لا تنسا أنا أحنا من جامعة الملك فهد..

لافي\لا مش ناسي..بس ماتدري الدنيا حظوظ ياخوي...

فهد\الله يسهل أذا جاء ذاك اليوم...الا ماقلت لي ..شخبارك مع العنود!!

لافي بابتسامه\الأوضاع مستقره...وكل شي أبيه بيتحقق أن شاء الله..

فهد\شكلك ناوي نيه!!!ولا تقولي يالخاين!!

لافي\أف عليك أنت أول واحد بتدري...بس خلني أخل وأتفرغ لــ حبيبة قلبي..

جالسه في الصاله وهي معصبه حييل..فستانها لسه ماخلصه الخياط...وهي ميته 

قهر..عرس أختها بكره..وهي ماخلصت أمورها..حتى الحنا ماحطته ...كل ماتتذكر 

أن الفستان ماجهز نفسيتها تصير زفت...لا والأدهى كل ماتتذكر سالفة المعجبه 

المجهوله..تمووت من القهر لحد الآن ماردت عليها برساله..وهي متشوقه لشوفة 

هالبنت اللي ترسل لها...

ريم\العنود..حشى ماصارت ..من الصبح وأنا أناديك...وينك أنتي!!

العنود\موجوده...بس أفكر شوي...

ريم بغلاسه\في مين!!لافي!!

العنود\أممم هو لازم يحوز على تفكيري..بس هالمره أفكر بشي ثاني!!

ريم\واللي هو!!

العنود\ولاشي ...قومي نروح لــحنين أكيد اللحين محتاسه مع الحنايه!!

وبالفع راحوا لــ حنين وشافوها جالسه تتحرطم على الحنايه...مره تقولها شيلي 

هذا ومره تقولها لاتسوين هنا..ومره تقولها حطي من هالجهه..

حنين\أنتي ماتفهمين قلت لك أبيه خفيف!!

الحرمه\شسوي ياأختي..لازم نسويلك كذه ..انتي عروس والا نسيتي...

حنين\لا والله..ولا زم هالعروس تسون لها هالحفله..!!انا ماأبي هالكثر ماأحب..

العنود\حنين وشفيك على البنيه..وبعدين هي تعرف شغلها وأنتي مش أول عروس 

تحطين حنا..

حنين\أوووف والحل ماينشال..

الحرمه\لا طبعا ماينشال..والا تبين يخترب الحنا!!

حنين\يكون أحسن بعد...


أستغربت الحرمه من حنين وتصرفاتها الغريبه هذه اول مره يصير معها هالموقف...كل 

المعرسات يحبون يكونون بأحلى صوره وأجمل حنا الا حنين...

حنين بالفعل كانت متضايقه حييل وخصوصا ان العرس قرب ومابقى لها الا يوم واحد 

وتسكن مع فيصل...ماتدري وش تسوي..خلاص الفاس طاح بالراس..وندمت أشد 

الندم أنها ارتكبت هالغلطه ورضت بــ فيصل..لكن خلاص ..عقب أيش الندم 

ياحنين!!أنتهى كل شي...وبدت الحياه الجديده اللي راح تعلن فصلها من بكره....





\لا والله ماتروحون وأنا ماخلصت...

سوزان\والله محد قالك ..تهذرين ساعه كامله..

ترف\حرام عليكم هذا جزاني أني أونسكم...

ساره\طيب أنتي خلصي اللحين ويصير خير...وخالد بالطريق يعني يبله ربع ساعه 

ويجي...

ترف \لا والله وخالد اللي بيجينا بعد!!...عزة الله رحت فيها..أكيد بيطنز علي مالت 

عليه...

ساره\ههههههههههه ليش أنتي حاقده عليه..حمدي ربك أنه بيجينا...

ترف\ياربي..تكفون الله يخليكم قولوا له لا يجي اللحين الحنا يبيله وقت عشان 

ينشف..!!
سوزان\وش لا يجي اللحين !!ماعندنا وقت..ورانا أشغال كثيرة..

ترف\طيب على اقل وحده تتم معي ..وبعدين أدق على أي احد يجيني..رهف تمي..

رهف\لا ياحبيبتي ..مااقدر..ريحة الحنا بتخنقني وأنا مش طايقه نفسي أبي أغسله..

ساره\ترف..صدقيني بيجف..انتي بس هدي...

وقعدت ترف تحاول فيهم ..وتترجى كل وحده أنها تجلس معها..بس الكل 

رافض...مايبي أحد يجلس أكثر من هالوقت..


دق خالد على البنات وقالهم أطلعوا..وأطلعوا له كلهم..ماعدا ترف اللي بالمووت 

البست عباتها وحطت الغطاء على وجهها..

خالد\هلا والله...هلا باللي حاطيين حنا...أمووت في ريحته ياناس..ساروه وريني 

حناك...

ساره\شوف ..حلو صح!!

مسك خالد أيد أخته الثنتين وشمهم...

خالد\...أمووت في ريحته ياناس..كل يوم حطيه...

سوزان\ياسلام وأنا ليه ماقلت لي وريني حناك...!!

خالد\بدت الغيره أشوف..!!لأنها ياحبيبتي جالسه قدام..عشان كذه قلت لها...فهمتي..!!

سوزان بدلع\فهمت..

خالد\أمشي..

ساره\لا أنتظر ترف ماجات...

خالد\ليه!!

ساره\بتلبس عباتها وبتجي.

خالد\وليه الآنسه مالبست بدري!!!

ساره\لأنها آخر وحده حطوا لها حنا ولسه ماجف...

خالد\أها..


طلعت ترف للشارع وكان شكلها يموت ضحك ..الغطاء حقها ملفوف بشكل غريب 

وشوي وبيطيح ..وأكمام عبايتها رفعتهم لوراء وأيدينها رفعتهم لفوق...وهي تمشي 

تتحرططم على البنات اللي راحوا وخلوها...

رهف\هذا هي شرفت...

خالد يوم شاف ترف وشكلها ضحك عليها من قلب ..وقال هذا فرصه عشان أنرفزها..

قربت ترف من السياره ورفست الباب برجولها..

ترف\وعمى أن شاء الله فتحوا الباب...

خالد\ههههههههههههههههههههههههههههههههههههههاي فتحوا لها الباب بتكسر 

سيارتي...

أفتحوا لها الباب 

ترف وبكل عصبيتها\ياحليلكم والله...!!تاركيني لحالي ..وجالسين في البراد..والله أنكم 

ماتستحون...صج بنات عم على الفاضي...وأخت خرطي....وولد عمي مايستحي....

خالد\نعم آنسه ترف,,,ماسمعت عيدي اللي قلتيه مره ثانيه...

ترف\كلمة الملوك ماتنعاد...

خالد\هههههههاي ضجكتيني والله..انتي يخب عليك لقب خدامه هربانه من بيت 

كفيلها..

الكل قام يضحك على ترف ...وهي خلاص البنت وصلت حدها..ودها تذبح 

خالد...وتحط حرتها فيه..بس ماتقدر تسوس شي...خصوصا أن الحنا عائق كبير...

ترف\ضحكتوا بليا ضروس أن شاء الله

ساره\ترفوا حتى والحنا بايدك تتخانقين والله أحس شوي بتجين تجلسين قدام...

ترف\خلوني بس أروح البيت لعلم عليكم ابوي ياللي ماتستحون...

خالد\ترف وععععععععععععععع خنقتينا بريحة الحنا خيستس سيارتي...

ترف\لا والله اللي يقول أني انا الوحيده اللي حاطه حنا ياأستاذ خالد...

خالد\صح أنهم كلهم حاطين حنا بس حناهم جف مش مثلك توه محطوط وعععععععع 

عليك أنا ماأطيق ريحته خيستي سيارتي...

ترف\خالد..

خالد\ها

ترف\جــــــــــــب....





خالد\ههههههههههههههههههههههههههههههههههاي ياي عرفت أرفع ضغطك 

ويـــــــــــــوا هههههههههههههههاي 

ساره\خالد خلص ذبحت البنت خلها في حالها...

خالد\والله هي اللي تحرشت فيني من البدايه وأنا رديت عليها...

ساره\طيب خلاص أسكتوا وصلنا...

سوزان\وبنات عمي مش موصلهم...

خالد\الا بوصلهم بس أول أنتوا لأني مواعد نواف 

ساره\أوكي بنات عمي مع السلامه...

رهف\مع السلامه..


نزاوا البنات ومابقى غير ترف ورهف في السياره ..عم الهدوء في السياره...

رهف تفكر في بكره وعرس ولد عمها..

وترف تفكر كيف تقهر ولد عمها المغرور

وخالد مطنش زعل ترف بس أنه مستانس عليها...

كلها خمس دقايق ووصلوا البنات بيتهم ونزلت رهف بسرعه البيت ونست أن ترف 

صعبه تنزل وهي بأيدها الحنه...


والمسكينه ترف تحاول أنها تفتح الباب بس مش قادره ..حاولت أكثر وأكثر بس بدون 

فايده الحنا لسه ماجف.. وهي تدعي على أختها رهف اللي تركتها مع المجرم خالد 

...وهو مستغرب منها ..نسى سالفة الحنا وينتظرها تنزل ويوم طال الأنتظار كلمها

خالد\ترف جاعبتك القعده..مادريت أنك مره تحبيني وماتبين تنزلين..!!

ترف وهي متجاهله كلامه لأنه ماتبي تخوض معركه كلاميه ثانيه\أوووف....مش قادره 

أفتح الباب بأيدي..


خالد وتوه متذكر\أأأأوه نسيت ..سوري بنت العم وقام خالدمن كرسيه وفتح باب 

السياره\تفضلي آنسه ترف...

طالعته بنظره بعدين أسكتت..

خالد\أشيلك بعد...تراني حاظر..... أنتي أمري بس....

ترف بصوت واطي وهي منحرجه منه ومنقهره في نفس الوقت\سخيف تنكت بعد...

خالد\نعم...

ترف\ولا شيء...!!وخر شوي أبي أنزل..

خالد\مش موخر وش بتسوين يعني..

ترف\خالد

خالد\ها

ترف\والله مش فاظيه لخناقه ثانيه أجلها بعدين يكفي اللي فيني...

خالد\أن شاء الله من عيوني...وهذاني وخرت سمي..

طلعت ترف من السياره ومشت بسرعه لباب بيتهم ويوم بتدخل لفت عليه

ترف\خالد

خالد\ها

ترف\مالت عليك...ودخلت...


خالد\ههههههههههههههههههههههههههههههههههههههههههههه ههههههههههه والله 

هالبنت خبله..وأنا خبل ثاني لأني ساكت عنها...

دخل خالد سيارته وهو يضحك على بنت عمه اللي سماها الخبله..



\تسلم عليك...

لافي\منوا...!!

ريم\العنود

لافي\الله يسلمها ويسلم غاليها يارب..

ريم\ومين غاليها!!!

لافي بزهو\أنــــا

لافي\شخبارها...

ريم\زينه..بس تحاتي فستانها اللي ماطلع من الخياط...

لافي\ليه...!!

ريم\خربه عليها...وهي مسكينه متضايقه حييل...والمشكله أنا بعد بكره الزواج يعني اذا 

أخترب الموديل مافي أمل تدخله ثانيه...

لافي\حبيبتي والله..

ريم\عيــــــــــــــب...أستح توك صغيرون على هالكلمات..

لافي\شوف من يتكلم...ترى أنا لافي في الجامعه السنه بتخرج..وأنتي ريم في ثاني 

ثانوي..والا نسيتي!!وبعدين عادي أقول هالكلام هي أصلا زوجتي من زمان بس مااحد 

يدري

ريم\أيه في الحلم...

لافي\في الحلم ايه..بس بعدها بيصير حقيقه... مافي أحد معنا...أنا والعنود وبس.....

ريم\والباقي ياكل خس...

لافي\هههههههههههههههههههه أيه ...الباقي ياكل خس...



اليوم الثاني...

\ياربي هالبنت مفشلتنا ..

العنود\وشفيك يمه ..عسى ماشر...

أم حنين\أم فيصل داقه من شوي..وقالت بترسل واحد من العيال عشان ياخذون أغراض 

حنين..ورحت قلت لأختك العنيده ويوم درت أنه أحتمال يجي فيصل..سوت لي حرب 

مالها داعي...وقالت لي الأغراض بشيلها معي بكره..الحمد لله والشكر عمرك شفتي 

متزوجه مثل أختك..

العنود\هههههههههه والله نكته هالعنود شكله فيصل مسوي لها فلم مرعب

أم حنين\ودقيت على ام فيصل وقلت لها اللي قالته أختك..والله أني منحرجه من الحرمه..

العنود\معليش يمه ..وسعي صدرك أذا بتمسكين أفعال حنين منتي مخلصه..وبعدين 

لاتلومينها يمه.هي عايشه بظغوط نفسيه وبكره زواجها يعني معليش سامحيها..

ام حنين \الله يهديها ويصلحها..



جالس في قسمي الجديد..هو مو جديد جديد ...بس سويت له new look....يعني غيرته 

كله على بعضه...وحطيتله أثاث جديد..أثاث يليق بمتزوجين جدد... حتى اليوم رحت 

الحلاق وظبطت شكلي وسويت تنظيف بشره وأشياء كثيرة مالها آخر..أنا دايما أسويها 

لأني من المهتمين بشكلي من الدرجه الأولى..مش بس البنات اللي يهتمون في شكلهم 

حتى الأولاد يحبون يجددون..شسالفه!!

أيش فيني على كلمة جديد!!الله حاله...!!!يمكن 

لأني غيرت كل شي فيني ..حتى الأشياء اللي متعود أسويها يوميا ماقمت أسويها..مدري 

ليش!!! كل هذا عشان حنين !!!وياليتها عاد حاسه فيني!!الا ماعطتني أكبر طاف...أنا 

مدري هالأنسانه متى تضحك!!او تبتسم حتى!!شكل اليوم اللي بشوفها فيه تبتسم 

بصورها وبكتب على الصوره (يوم تاريخي)...ههههههههههههههه ياحليلك يافيصل 

بكره زواجك على ستة الحسن والجمال حنين هانم.. حلو اللقب صح!!!مين يصدق!!أنا 


فيصل اللي ضاربين فيني المثل في العزابيه وحاطيني القدوه في العايله 


أتزوج!!وبسهوله...خلال شهرين ونص ..قررت وخططت وعزمت..وبكره بتبتدي حياه 

جديده بالنسبه لي ..حياه ماأعرف وش نهايتها ..لأني بالأساس منصدم لحد الآن أني 

أتخذت هالخطوه الكبيره..بصراحه أقولها وأعترف لنفسي أني مش عارف وش بيصير بحياتي 

مع حنين!!هل بيتوفق هالزواج وبيستمر..أو بصير زواج فاشل لأن أساسه غلط في 

غلط..الله يعلم وش تخبي لنا الأيام...!!والله يستر من حنين وعنادها..أبدا أبدا

مش سهله هالبنت..أدري .....أدري أنها كذه من يوم هي صغيره وعيشتها والمسؤليه اللي 

انحطت فيها خلتها جامده وقويه مايهزها الريح..بس ولو..مش كذه تعاملني..اللي يشوفها 

يقول كأني سارق حلالها...اووف من هالبنت مجننتني..صح أنها عانت كثير بحياتها ويمكن

تعقدت بعد من المصايب اللي تنحط على راسها ..بس ولو لازم تقدرني... انا صرت 

زوجها اللحين..يوم شفتها كنت ولهان عليها مره ..وزين أني مسكت نفسي.. ماأبي أبين 

لها أني مهتم مره فيها لأنها هي تفكر أني ماخذها تسليه وعناد فيها..زين اني ماطعت أمي 

ورحت بيتهم مره ثانيه..والا كانت بتصير علوم ثانيه..لأني مستحيل أقدر استحمل 

مزاجها البايخ..وأكيد أني بقط عليها كلام يخليها تعرف من أنا!!مش هي بس اللي 

تتحكم وتأمر على كيفها..حتى أنا أمر وأتحكم بعد...أوووف!!!...ماتدري هالغبيه وش 

معزتها بقلبي..!!آآه منها بس...



واقفه وسط الغرفه ..وشوي بينكسر ظهري..من صبح الله وأنا أجهز الشنط مع أختي 

العنود اللي جايه تساعدني ..لي ثلاث ساعات جالسه أدخل أغراضي في 

الشنطه..والمشكله أن بقى أغراض كثيرة مالهم مكان..ومدري وين أوديهم فيه..!!حتى 

الغرفه مزحزمه مره وصايره ضيقه حييل..ليتني طاوعت أمي وخليت فيصل ياخذ 

الأغراض..على الأقل كان أفتكيت من هالبلشه!!بس شسوي !!والله يوم دريت أن فيصل 

هو اللي بياخذ الأغراض عصبت حييل وقلت لا وألف لا ..ماله داعي..والزواج 

بكره..يعني مش مهم هالمشوار...أنا أدري أنه يبي يجي لبيت عشان يراقب تصرفاتي 

وجياتي وروحاتي...مدري مين مفكر نفسه الأخ ..!!صح زوجي..بس مو معناته أنه 

يتحكم ويسأل ..أنا لسه ماتعودت عليه..وماأبي أتعود أصلا...!!لأني بالأساس ولا مره 

أحد سألني وين بتروحين ومع من!!انا اللي أتعودت أسأل..لأن ظروف بيتنا ..حتمت 

علي هالشيء..وفرضته علي فرض...آآه بس...بكره زواجي من فيصل ..والله يستر وش 

بيصير..والله أني مرعوبه منه هالولد خبيث ..أحس بهالشيء!!مدري ليه!!!



العنود\حنين...

حنين\هلا..

العنود بعبره مكتومه\خلاص...

حنين\خلاص أيـــ........

أسكتت..ماقدرت تكمل..عرفت..وش تبي تقول لها أختها...

خلاص....بتطلع من هالبيت..والله العالم متى برد له مره ثانيه...!!!يمكن بكره أوبعده كل 

شيء جايز.. ياترى متى بترجع عند أهلها..عند عزوتها!!عند ناسها!!..!!

حنين(يالله يالعنود..ليه 

ذكرتيني...خليني أنسى شوي....)



العنود وهي تكابد الدمع اللي بعيونها\خلاص ياحنين..اليوم أخر يوم تجلسين في 

هالبيت... اليوم أخر يوم بتنامين بهالسرير وأشرت على السرير...اليوم أخر يوم بسمع فيه صوتك عشان أنام 

مرتاحة البال...اليوم اخر يوم بشوفك فيــ ...أخنقتها العبره وصاحت من قلب على أختها...


لكن حنين وينها !!وينها من هالشيء!!وش ردة فعلها وهي تسمع كلام أختها اللي يقطع 

القلب...

ماصاحت..حنين ماصاحت..كابرت..ايه كابرت وضمت أختها...

وقالت في نفسها..هادموع لايمكن تنزل بعد هاليوم عشان واحد أسمه فيصل بيبعدني عن 

أهلي...مستحيل أبتعد عنهم مدام أنا حيه..أنا لهم وهم لي...



حنين..بكره زواجها من الجنتل فيصل....توقعاتكم !!وش بيصير بكره!!بيستمر الزواج...


الجزء الرابع والعشرين

أشرقت الشمس..وطلع النور وأقتحم غرفتي الكبيره..ولحد الآن ...أنا مانمت....

أدري..أدري أني مجنون..وأهبل بعد لوتبون...في واحد عرسه اليوم..وماينام!!!على 

الأقل ساعه ساعتين بالكثير...مو أبد..ولاشيء....!!الحمد لله..والشكر..تحمدو 

بس..لا تصيرون مثلي...عفانا الله...

شسوي...والله من زود التفكير..احس راسي بينفجر...مو قادر أستوعب لحد اللحين 

أنا عرسي اليوم..وعلى مين!!على بنت عمي...حنين....

ياترى..وش بيصير الحال!!!وش بسوي اليوم !!كيف بتعامل معها!!اليوم أنا بصير 

جنبها..لوحدنا... بغرفه وحده..مافي غيرنا..انا وهي...فيصل وحنين.. فاهمين!!فيصل 

مع حنين...بمكان واحد.... وحتى النفس اللي أتنفسه هي بعد تتنفسه...ياربي 
ساعدني..


خليني أقوم أحسن لي أخلص أموري وأصحي خالد...يساعدني...بس الساعه 

8....قويه الصراحه أصيحهم اللحين!!!كيفهم...اليوم عرسي..وأكيد هم ناموا 

شوي..مش مثلي...!!

بروح أصحي البيت كله...مالي شغل أيش معنى أنا صاحي...كيفهم...يذوقون اللي 

أذوقه...!!

دخلت غرفة خالد ..وأنا بموووووووووووووووت من البرد....وش ذه!!صقيع مو 

برد...شكلي في الأسكيموا وأنا مدري...!!هههههاي...وشفيه لاوي على المخده 

الخبل...!!كأنه ماسك شي غالي ومايبي يهده...الحمد لله والشكر...

حاولت أمسك المخده اللي لاوي عليها بس ماقدرت..شديتها أكثر بس برضوا 

ماسكه بكل قوته..الله عليك ياخالد ..شمسوي بحالك!!!

طفيت المكيف لأني أحس شوي وأتجمد..والمشكله أنا البراد جاب لي النوم..بس مش 

وقته اللحين وراي أشغال كثيير ه أسويها....قربت من خالد وجلست على سريره 

وصرخت بأعلى صوتي عشان يصحى ...

فيصل\خــــــــــــــــــــــــــــالـــد
قام وهو مفزوع وترك هالمخده اللي لاوي عليها ..مسكين أخوي خرعته...

خالد\هــا شصار..مين مات!!شفيكم!!!

فيصل\بسم الله علينا...حرام عليك الليله عرسي...شالسؤال البايخ!!قم بس قم..

خالد\فيصل....

فيصل\هلا

خالد\شفيك!!

فيصل\مافينا شي..قم ورانا أشغال نسويها..

فرك عيونه خالد حوالي نص دقيقه..وبعدها قال

خالد\كم الساعه اللحين!!

فيصل\أممم أتوقع ثمان وشوي..


خالد\ثمـــان......حرام عليك فيصل..ليه مقومني هالحزه....!!!

فيصل\أقولك ورانا أشغال كثييره قم اشوف..

خالد\مش قايم بكمل نومتي...خربت علي حلمي الوردي..

فيصل\تكفى ياأبو حلم وردي..قم لا بالعقال يأدبك..

خالد\فيصــل..

فيصل\قلت قم مافي مستحيل أخليك تنام..

خالد\يارب ..أرحمني...

فيصل\قلت لك قم..

خالد\زين زين...

فيصل\عفيه عالشاطر..يالله تسبح وبروح أصحي البنات..

خالد\أيه أيه صحهم ..مش أنا بس اللي أقوم من عز نومي...

طلعت من الغرفه وعلى طول رحت قسم خواتي وكانت الغرفه مقفله ..وطقيت 

الباب لمن قامت أختي ساره وأفتحته وخليتها تصحى غصبن عنها وتصحي سوزان

معها ..حتى ميس ماخليتها بحالها صحيتها...الكل لازم يقوم...<<نذل الولد







صحيت من النوم بعد ماقضيت أخر ليله حلوه مع أختي حنين...كانت ليله بالفعل 

جميله وكلها كانت عن المواقف اللي تصير لنا وأحنا صغار مع عيال خالي 

عادل....وطبعا هالليله ماتخلى من الدموع والمواقف الحزينه اللي لازم تنوجد في كل

سالفه أقولها مع حنين..بس الدموع مره تكون دموع فرح ومرااااات تكون دموع 

حزن وألم وشتات وضياع مستمر..بس يالله هذا حال الدنيا يوم لك ويوم عليك..

قمت من السرير اللي نمت فيه مع حنين وكنت بصحيها بس في آخر لحظه كسرت 

خاطري لأنها مانمت زين أمس...ففضلت أني أتركها تنام وأصحيها الساعه عشر...

رحت الحمام وتسبحت عشان أصحصح شوي..ويوم خلصت طلعت بره الغرفه 

وشفت أمي جالسه بالصاله وتكلم تليفون وشكلها تكلم خالتي أم لافي...

وعلى طاري لافي...أتمنى من كل قلبي أني أشوفه اليوم..!!بس كيف الله يعلم!!

يووه نسيت الفستان..بيطلع اليوم..ويارب يكون زين..خليني أستعجل أمي عشان 

أدق على الخياط..



صحيت من النوم...وان تعبانه حييل..ودي أقوم من الفراش بس مش قادره !!جسمي 

متكسر مره...وبالأخير أستجمعت كل قوتي وقمت من على السرير..

وينها!!! وين العنود..!!معقوله صحت!!غريبه...ليه ماصحتني...شكلها تبيني أنام

أكثر..بس خلاص أحس أني أكتفيت بالنوم..4 ساعات نوم..والله نعمه..وأصلا زين 

اني نمت هالساعات القليله.أصلا مأأتوقعت أني أنام أبدا ..بس شكله من التعب نمت بدون 

ماأحس...طلعت من الغرفه ودخلت الصاله وشفت أمي مع 

العنود..جالسين..أنضميت لهم وأنا أرسم أحلى أبتسامه على وجهي الشاحب..




شفت الساعه ولقيتها 12 ونص..زين اني صحيت على المنبه ...ولا طفيته 

كالعاده..أنا اليوم لازم أروح البيت ..وأكون معهم...هالوقت...صح أني مقصر 

بشكل مو طبعي ..بس ولو لازم أكون متواجد خصوصا هالوقت...لفيت وجهي 

على اليسار وشفت صالح بسابع نومه وجنبه هالغرشه اللي سهرنا عليها البارح ويوم 

بتخلص القرشه ومابغى الا نهايتها تخانقنا أثنينا عليها ..كل واحد منا ماسك من 

صوب ويشده عشان يشرب الباقي..وفي الأخير شربها صالح لأني كنت تعبان حييل 

ومافيني على المنازع..جسمي منهد ومش قادر أوقف على طولي..وبعدها نمت 

..وماحسيت بنفسي الا بالمنبه وهو يدق على راسي..زين أني ركبت على الساعه قبل 

ماأشرب والا كان رحت بخبر كان...خليني اقوم اللحين قبل ماأضعف وأنام مره 

ثانيه..


\يالله مافي وقت...

لافي\زين ..أصبري شوي...

ريم\لافي الله يخليك الكوافيره جايه من زمان وأنا أتأخرت عليهم..

لافي\أووف زين خليني أبل ريجي والله حتى الماي ماشربته..

ريم\أوكي سريع..

لافي\حلفي..

ريم\والله..

ريم\نسيت أقولك..

لافي\هلا

ريم\قبل مانروح بنمر على الخياط عشان ناخذ فستان العنود

لافي\من عيوني تامرين امر أنتي..

ريم\أيه مش لله هالكلام..

لافي\ريم..حبيتي أنتي..

ريم\أيه أخلص..

لافي\ياختي صايره طويلة لسان هالأيام..

ريم\مو قلت لك طالعه عليك..

لافي\زين ياريم..بنسى السالفه ..احم..عادي لو يعني لو مثلا نفرض أن...أني أشوف 

فستان العنود...

ريم\أيه عادي..

لافي بابتسامه كبيره\أمووت فيك انا...والله مااحد فاهمني غيرك..

ريم\أكيد أكيد..أصلا وشفيها ..انت بتشوف الفستان مش العنود صح!!

لافي\صح...يالله مانبي نتأخر..

ريم \أيه اللحين ماتبي تتأخر..ها!!

طلعت ريم مع أخوها للسياره..وأركبوا وأتجهوا للخياط عشان يجيبون الفستان..ويوم

وصلوا خذوا الفستان من عند الخياط وتوه بيشوفه لافي الا جاته ضربه بأيده من 
ريم..

ريم\لا تحلم كثير

لافي\نعــم نعم..عيدي ماسمعت..

ريم\لا أخوي أظن أنك سمعت اللي قلته ويالله بسرعه بيت عمتي ينتظرنا 

لافي\طيب طيب ياالعنود..تقصين علي ها!!أنا أواريك...وبنشوف مين بيشوف 

هالفستان..ومردي بشوفه غصبن عنك وعن صاحبته بعد...

ريم\بنشوف..

لافي\الأيام بيننا...





سوزان\شرايك!!

ساره\روعه..

ترف\تهبلين الله ياخذك..

سوزان\طيب درينا أني اهبل..ليه الله ياخذك ذي!!

ترف\ههههههههه هذه من كثر منتي تهبلين قلتها..وبعدين أشفيك لاتدققين على كل 

شي أقوله..

رهف\أقول ماخلصتوا ترى أتأخرنا...والوقت تأخر...

ساره\أي والله أتاخرنا..يالله

سوزان\امي راحت الفندق!!

ساره\أي خذها خالد وراح !!

سوزان\طيب وأحنا مين بيودينا..

رهف\نواف بيجي دقيت عليه..

ساره\زين ..أمشوا نجلس في الرسيبشن..

ترف\منتوا لابسين هنا!!

سوزان\لالالانلبس اذا رحنا ..حجزنا جناح لنا هناك..

ترف\أشوه عشان مايخترب الفستان..




دق نواف على جوال البنات وقالهم يطلعون ..وهم على طول طلعوا عشان 

مايتأخرون...طبعا أنتوا بتسألون وين الآنسه مرام!!الآنسه مرام مارضت تروح معهم 

لأنها ميته قهر ومش قادره تسوعب أنا خلاص فيصل بيتزوج...وكانت مش رايحه 

العرس بس يوم درت عمتها مارضت لها وعرفت أن مرام تحب فيصل وحلفت عليها 

أنها تروح معها المشغل ..وبعدين يحظرون الزواج...



جاء بو حنين لعياله وجلس معاهم شوي وتغدى معهم بعد أصرار عياله له وخصوصا 

عمر..أما حنين ماشافته أبد لأنها منشغله مع الكوافيرا وأخذتها حجه عشان ماتشوف 

أبوها...ماتبي تواجهه اللحين ..ماتبي تشوف شكله ..تخاف تضعف وتصيح ...لا 

الوقت ولا المكان يناسب للكلام والعتاب..خلاص كل شي بهاللحظه مش مهم 

بالنسبه لها ...زواج وأتزوجت غصبا عنها...ومابقى الا ساعات وتنزف لزوج 
المستقبل 
فيصل ولد عمها اللي كانت رافضته نهائيا وكارهه أخلاقه الخبيثه وشخصيته المتسلطه 

على الجميع..

أبدا..ماتحس أنه جيت أبوها لهم لها فايده..بل بالعكس جاي يفتح جروح تنزف 

وروح تتعذب كل لحظه ..مالها فايده أبدا ..الفصل الجديد بدى وبدت الامه 

..ومابقى غير المواجهه والحظور الدائم..


وصلوا البنات القاعه وأول ما دخلوا الفندق شافوا الشباب كلهم مجتمعين يرتبون الكوشه 

اللي توها جايه من عند المحل اللي حاجزينها عنده.



نواف\أحلــى ...امووت أنا على اللي جالسين يشتغلون..أقول رفيق كم يعطونكم 

بالشهر..!!

خالد\أقول أنطم وأكل خراك وتعال ساعدني بدال منت جالس تتطنز...

نواف\وليه اساعدك..ماشاء الله ريان وزياد قايمين بالواجب..

وكان توه زياد اخل عليهم وسمعوا صوته من بعيد\أحلف أنت بس!!وينك ..كل هذا 

عشان تجيب البنات...

نواف\شسوي بعد ياأخوي الشوارع زحمه..شكل الشرقيه كلها تذري بزواج فيصل..

نواف\الا وين فيصل !!

خالد\فيصل توه طالع..والله مسكين أخوي من الصبح وهو من مكان لمكان..وان شكلي 

الحين بروح مافي وقت...

زياد\حتى أنا بروح ...يبلي وقت عبال ما أتجهز...

نواف\وانا..

خالد\أنت أجلس مع ريان كلكم مخلصين..وشوف العمال ..لاتروح وتهدهم...

نواف\زين لا تتأخرون..

طلع خالد مع زياد للسياره بس خالد قبل مايركب راح لأمه فوق عشان يقولها أنه 

بيمشي البيت ويشوفها اذا بغت شي...




ترف\حسبي الله على بليسكم بسرعه خلصوا أبي ألبس..ياناس ياعالم 

..تكفون...ياهـــوااا

سوزان\ياختي تراك صايره أذيه أنتظري شوي ..والا روحي أنخشي بأي قرنه بالغرفه 

ولبسي..

ترف\أي قرنه الله يخليك كل وحده ماخذه مكان وجالسه تلبس...طلعوا بسرعه أبي 

ألبس..أبي أروح أشوف الأجواء بره..

وبهاللحظه طق الباب خالد لأنه كان مقفول والا كان بيدخل عادي عنده الولد...


سمعت ترف صوت الباب وكان شوي بعيد ورحت تفتح وعبالها وحده من البنات أو 

عمتها أم فيصل وأول مافتحت الباب سكرته باقوى ماعندها ...

ترف\يمـــه..خالد...ياحسرتي ....بدون شيله ولاشي..ولا والمكياج ناري...

خالد\بسم الله...منوا هذه !!منوا هذه !!ليكون أنا غلطان بالغرفه...!!بس والله عليها 

جمال مو طبيعي ...يدوخ.....

سوزان\ترف...منوا على الباب!!


خافت ترف كثير يوم سمعت صون سوزان...وقلبها شوي وبيطيح..


ترف بارتجاف\هذه ..هذا خالد..

سوزان\طيب شوفي وش يبي..!!

ترف\زين..

قربت ترف من عند الباب وتكلمت بصوت خفيف..

ترف\أحم....خالد تبي شي...

خالد(لا وبعد تعرف أسمي هالمزيزنه..ياويل حالي عليها..)

خالد\أنتي منوا!!

ترف\شتبي أخلص...!

خال\أول أنتي منوا!!



ترف\يامدمغ...أنا ترف..بنت عمك...




خالد وهومصدوم (ترف.....لا مستحيل...بس لحظه هذا صوتها..ليكون 

.......!!!!اي والله صج ترف..)

خالد\فتحي الباب..

ترف\مش فاتحه..!!وش تبي ..ماني فاضيه..

خالد\أقولك فتحي...شكلي غلط وأنا واقف بره...فتحي بسرعه..

ترف\زين ..زين لاتصارخ...

أفتحت ترف الباب بعد ماتحجبت عدل وزين انها لابسه عباه..وعيونها في الأرض..

ترف\هلا خالد تبي شي!!

خالد وهو مصدوم أكثر من أول\أحم....متأكده أنك ترف..

ترف ورفعت عيونها\خالد..علامك...فيك شي..قلت لك أنا ترف...

خالد\متأكده..

ترف\أيه متأكده..

خالد\أنتي ترف بنت عمي الخبله اللي لسانها طويل!!

ترف\خالد

خالد\ها..

ترف\ممكن تعجل لأني مشغوله..

خالد وحس أنه مصخها\أيه..ان أبي شي..أمممم أيه صح انا أيش أبي!!تصدقين 
نسيت!!

ترف\خالد..


خالد وهو هيمان وعيونه شوي وبتنفجر من كثر مايدقق بترف\هــا!!


ترف\أنقلـع .......وسكرت الباب في وجهه..

خالد\هههههههههههههههههههههههههههههههههههههايهههههه ههههههههههههه

هههههههههههههههههههههههههههههههههههههههههههههههههه ه ..أيه هذه بنت 

عمي....اللي أعرفها..بي والله شي هالبنت...ولأول مره اشوف ترف الخبله أم كشه 

سايقا طبعا بهالحلاه والرقه..مين يصدق ترف ..اللي من شوي..هي تر ف 

قبل...هههههههههه والله البنت بتجنني...أوووه نسيت زياد بره ..ياويلي أكيد 

بيذبحني..الله يقطع بليسك ياترف ..نستيني كل شيء...

طلع خالد من الفندق وشاف زياد وهو معصب حيييل وحتى نسى يكلم أمه اللي راح 

علشانها..
جاء بو لافي بيت أم حنين وخذ معاه البنات ومعهم العروس لأنها خلصت تقريبا من 

كل شي..والكوافيرا بتروح معهم للفندق للأحتياط اذا خرب شي..

وصلوا الجماعه الفندق وأنتشر الخبر بسرعه...ودخلوا حنين يغرفه خاصه للعروس 

ومعها البنات..




اما فيصل يوم درى أن حنين وصلت..طار من الفرحه..لكنها الفرحه ماأكتملت عنده 

لأنه تذكر المشاكل اللي عشاها مع حنين والمشاكل اللي بتصير في الأيام الجايه..لكن 

مع ذلك كانت فرحته كبيره ..يحس أنه وأخيرا رسى على بر مع حنين..وأخيرا حنين 

بتكون له وحده..بتشاركه حياته وكل شي..بيكون معها في كل مكان تحت نظر 

عينه..ماأحد بيمنعه منها..خلاص صارت زوجته قدام العالم والناس..بس اللي مخرب 

عليه أنه يعبر عن فرحته...تعبه الشديد..والأرهاق اللي كان واضح على وجهه,,هو 

من أمس مانام ولا ذاق طعم النوم..ويحس بالتعب والام في مفاصله لكنه 

يقاوم..يقاوم..كثير..حتى اذا حد كلمه مايحس باللي يقوله يقول أي شيء المهم أنه 

يبتسم ويضحك للكل...




كانوا المعازيم منبهرين من بنات العايله ..وكل وحده منهم أحلى من الثانيه..بس جميع

الأضواء كانت متسلطه على العنود وسوزان ...لأنهم تقريبا أكثر بنات العايله جمال 

بعد حنين طبعا..
كانت العنود لابسه فستان وردي جنان وكان مناسب كثير لجسمها ومخليها أميره 

قدام الكل والكل أستخف على نعومتها وجمالها الصارخ والكل يقول اذا هي كذه 

اجل كيف أختها بتطلع...

أما سوزان كانت لابسه فستان أحمر قصير نوعا ما وفيه شك خفيف ومطلع شكلها 

غريب ومختلف عن قبل يعني شكل جديد..


أما ساره فستانها أيضا حلو كان لونه سماوي وجاي حلو مع لون شعرها والتسريحه 

البسيطه اللي سوتها على شعرها..

وترف ورهف كان قماشهم نفس الشيء بس الموديل واللون يختلف ترف وردي أما رهف كان زيتي غامق..
ومرام كانت لابسه فستان لونه أسود لأنه أصرت على هاللون بس برضوا طالع حلو عليها.



البنات على المسرح يرقصون على أغنية آه ونص وكل وحده تستعرض رشاقتها وعلى

طول العنود ماكذبت خبر وقامت ترقص..وصار تحدي بين سوزان والعنود لأن 

سوزان تحب الرقص زي ماذكرت في الأجزاء الأولى..وحتى وهم يرقصون كل وحده 

منهم تخز الثانيه وتقول أنا أحسن منك...





المهم جاء الوقت اللي يدخلون فيه المعرس فيصل..وأول مادرى أنه بيدخل حس أنه 

رجله بتخونه ومش متحركه ...لكنه نسى موضوع الأرتباك بسبب الشباب اللي 

كانوا مجتمعين حوله وكل واحد منهم يقط عليه كلمه تخليه يحرم أنه يدخل بس هو 

حاول ينسى تعليقات الشباب ويستعد للدخول...


دخل فيصل قاعة الحريم وكان معه أبوه وأبو حنين وخالد وريان وعمر وكانوا 

حاطين اغنية هب السعد التقليديه..

حاول فيصل يخفي أرتباكه ورجفة أيده وتعبه اللي كان مبين على تقاسيم وجهه 

وحاول يسرع بخطواته عشان يوصل للكرسي ويجلس لأنه خلاص مش قادر يستحمل

تعبه زاد عليه أكثر من أول...


وأخيرا وصل على المسرح والكل قام يلولش ويصلي على محمد....وبعدها جاء 

رقص الشباب خالد وريان وعمر وأبدعوا قدام الكل<<العايله الكريمه تحب الرقص..


والبنات مستخيفين على فيصل اللي جالس ساكت ويوزع ابتسامات ..مره يشوفونه 

ومرات يشوفون عمر وخالد وريان اللي يرقصون ..وريم ميته قهر لأنه كذا مره 

شافت عمر يبتسم للحريم وهو المسكين من الأرتباك ولأنه أول مره يدخل على حريم 


كثار قام يبتسم غصبن عنه...




طلعت العنود من القاعه مع ريم وراحوا للغرفه اللي فيها حنين وشافوها ساكته تطالع 

المرايه اللي قدامها..وكان شكلها ملائكي بالفستان الأبيض والمكياج اللي معطي شكل 

جديد لــحنين لأنها أول مره تحط مكياج هالكثر وغامق يغلب عليه اللون العنابي 


مع الأسود..وكان شعرها ملفوف بحركه حلوه وخصلات من شعرها نازله على 

وجهها المنور وحاطين على شعرها أكسسوار على شكل ورد عنابي مع 

ذهبي...وفستانها مش عاري حييل ..كان بسيط وناعم لكنه فخم شوي وفيه ورد 

منثور بشكل حلو في أطراف الفستان اللي تحت..وكانت باقة الورد جايه مع الفستان 

لأن حنين صممته بنفس ألوان الفستان وعلى شكل سله من الورد بس كانت مجسم 

وخفيفه شوي..


حنين\زين أنكم جيتوا ملييت لوحدي.. 

ريم\والله لو تشوفين الهيصه اللي صايره بره شي...كلن يرقص...بس زوجك ماشاء 

الله عليه صاير أحلى وأحلى

أعتفس وجه حنين يوم جابوا طاري فيصل وبان على وجهها الأرتباك..

العنود\في هذه صدقتي ياريم..شكله جنان...

حنين\وأنتوا هذا شغلتكم التبصيص في الرجال..

ريم\ليه تغارين,,,!!

أضحكت حنين ضحكة استهزاء..على كلام ريم..وعلى حالها وحياتها الجديده اللي قربت 

تبتدي..\أيه أغار...كثري منها ياريم..


دخلت ساره بهاللحظه وكانت أول مره تشوف فيها حنين لأنها كانت منشغله مع أمها..

ساره\قمر ياناس وربي قمر..

حنين\هلا ساره..

راحت ساره تسلم على حنين وتبارك لها..


ساره\اذا صار في أخوي شي..أنتي السبب..

حنين بحزن أكبر\يصير خير...وسكتت..

ساره\أمممم يالله طلعوا الشباب واللحين زفتك حنين..

العنود\مين بقى!!

ساره\أبوي وأبوك...يالله حنين..

حنين\أن شاء الله ..بس معليش تركوني شوي اللحين وبطلع لكم..

أستغربوا البنات من حنين ....بس ماعندهم شي ثاني يسونه غير أنهم يطلعون ويخلونه 

لحالها..



طلعوا البنات وتركوا حنين لوحدها شوي ..وأول ماسكروا الباب..مسكت ايدها الثنتين

وحطتهم على بعض عشان تمنع نفسها من الرجفه...وتبعد هالتوتر اللي أقتحمها 

فجأه..وأول ماغمضت عيونها نزلت دموع حاره على خدها...ماتقدر تخبي...على الناس 

ولا على نفسها أنها خايفه حييل ومتوتره أكثر..لحد الآن وهي مغمضه عيونها ..تتمنى أن 

كل اللي صار لها حلم..تتمنى أنها تفتح عيونها وتشوف نفسها على السرير وتوها صاحيه 

من حلم مزعج...تتمنى أن القدر مالعب معها هاللعبه اللي مصيرها التضيحه والخساره 

الكيبره اللي خسرتها..خسرت نفسها وهذا أهم شيء بالنسبه لها..وبتخسر أكثر اذا تمتت 

مع فيصل زوجه له...هي تدري أن الزواج غلط وأكبر غلطه أرتكبتها في حياتها بس 

ماتقدر تسوي شي..

عيونها تدمع وشفايفها ترتجف وايدها ماسكتها بقوه..تحاول تمنع 

هالحاله اللي مسيطره على مشاعرها وعقلها بس مش قادره..الوضع اللي هي فيه أكبر من 

طاقتها...



بعد ثواني معدوه هدأت شوي وقرت آية الكرسي وقامت من مكانها ومسحت الكحل 

اللي نزل من عيونها وظبطته..وطلعت من الغرفه وأول ماطلعت شافت البنات ينتظرون 

أشاره منها عشان يعلنون دخول العروس هالوقت..





توه اللحين طالع من بيته أهله ومودعهم والعبره خانقته..موعد الطياره قرب ولازم 

يكون متواجد في المطار حتى أخوه فهد لزم عليه يوصله المطار بس هو رفض لأنه صديقه 

محمد بيكون معه ومايبي يتأخر عليه..لكن السبب الحقيقي أنه مايبي يضعف ويشوف أخوه 


مره ثانيه يخاف الدموع تخونه قدام أخوه ..يبي يكون جامد وقوي قدام الكل..هو قال أنه 

بيتغير ولازم يثبت هالشيء ...اليوم بيسافر والله العالم وش بتخبيله هالسفره ..هل بتكون 

من صالحه وبيتوفق فيها وبينسى حنين ومراهقته المتأخره..والا بيعيش على أمل لقاء 

هالحلم مره ثانيه وبنفس المكان...!!الله العالم وش بيصير بمتعب وحبه اللي جاي بوقت 

متأخر وحرج جدا.....!!!





آنا وإنْ طوّل غيابك،،،

أرفض اتـْــشكى وانوح ،،،

آتظاهر بانّي سالي ،،،

بس انا ،،،

كلـّـي جروح ،،،

أسلى واسولف واغنـّي ،،،

رافضٍ مبدا السكوت ،،،

وآنا في أقصى الحنايا ،،، 

ألف مرّه ،،، 

مـنْك اموت ،،، 

*

*

*

ليه اشكي لك ،،، 

حبيبي ،،،

وانت عن عيني ،،، 

بعيد ،،،

ليه اساومك بقليبي ،،، 

ليه أكرّر لك ،،،

واعيد ،،،

إنسى يا قلبي وتسلّـى ،،،

دامه عن خبرك ،،، سلى ،،، 

كابر وهيم وتعلّى ،،، 

واسلى معْ ،،،باقي المَلا ،،، 

ردّد الكلمه الأخيره :- 

آنا وإنْ طوّل غيابك،،،

أرفض اتـْــشكى وانوح ... 
*

*

*

دامها ،،،

...........هذي البدايه ،،،

ببتعد،،،

............. عنّك كفايه ،،،

بمسك،،،

...........اطراف النهايه ،،،

واعلن ،،،

.............انهاء الروايه ،،، 

خذها من قلبي / أخيره : - 

آنا وإنْ طوّل غيابك،،،

أرفض اتـْــشكى وانوح ،،،

آتظاهر بانّي سالي ،،،

بس انا ،،،

كلـّـي جروح ،،،








دخلت حنين القاعه على أبيات شعريه جميله..وكانت هذه مفاجأه لها من فيصل بس 

ماكان أحد يعرف غير ساره أخته..كانت تمشي بكل هدوء وسكينه...لكن ماأحد 

داري وشفيه داخل هالقلب اللي ينزف ويصرخ أنواع العذاب...


قربت حنين أكثر للكوشه وكل ماتقرب تزيد سرعة دقات قلبها..ومن الجهه الثانيه 

فيصل يشوف حنين وهي تقرب بس الصوره مش واضحه له لأنه بعيده شوي 

والأضاءه اللي متسلطه عليها تألم عيونه ..والتعب يزيد عليه ..لكنه مسرع مانسى 

الصداع والتعب يوم شاف حنين قربت أكثر ووضحت الصوره..وشاف ملاك نازل 

من السماء...حنين صايره أحلى من أول بالف مره ..كل مره تحلى صورة حنين قدام


فيصل..وهو يتولع فيها أكثر..هو ماينكر أن أحد الأسباب اللي خلته يتزوج حنين هو 

جمالها بس ولو اللحين كل شي طاغي فيها وجمالها اليوم غطى على كل شي في 

حنين..كان مايشوف أحد مايشوف غير حنين اللي كانت تتقترب أكثر وأكثر 

وماوعى الا بأحد يمسكه من كتفه وكانت ساره تأشره له أنه يقوم اللحين ويسلم على 

حنين ..


وبالفعل قام فيصل بالوقت المناسب وصار جنب حنين ومسك ايدها اليمنى وحس فيها 

..كانت أيده باره زي الثلج وتترتجف حييل وهو المسكين مش أحسن منها برضوا 

أيده ترتجف وترتعش من لمسة حنين له..


كلمتهم ساره عشان يجلسون بعد ماأنتهت الأبيات الشعريه وكان أخر مقطع يقول


...يعلم الله حبها في قلبي غالي...أغلى عندي من الدنيا ومافيها...
...حنين لي...وأنا لي حنيني..عسى ربي يحفظها ليا...

والكل قام يصلي على محمد والبعض يلولوش والبعض يصفق...كل واحد يعبر عن 

فرحته بطريقه..أما العنود كانت مختفيه..كانت بعيده كثيير ..جالسه في غرفه من 

الغرف وجالسه تصيح حييل على حنين أختها وريم تهديها بس بدون فايده...



جات أم حنين تبارك لبنتها ولــفيصل وأول ماشافت حنين أمها...أنتهت.زبدت 

بنوبة بكاء ثانيه..وساره تهديها ..وتقولها كلام يضحك ..عشان تنسى شوي..بس 

هي مش قادره...وبعد ماتركت أم حنين بنتها جاء أبوها وعمها يسلمون عليهم...


وسلمت حنين على عمها بعدين سلمت على أبوها وهي منزله عيونها ماتبي تطالع 

فيه,,وهو حز في خاطره هالشيء..بس سكت ماعلق..وسلموا على فيصل اللي كان

يناظر حنين وموقفها اللي صار مع أمها...وتضايق شوي عشانها وعشان لأول مره 

يشوف حنين تصيح وهو موقادر يسوي شي..لأنه هو سبب عذاب حنبن اللحين..تألم 

من الخاطر على هالشيء..بس ماسرع ماتناسى الموضوع يوم شاف الفرحه في عيون

أمه وخواته ..



بعدها طلع أبو حنين وبو فيصل عشام البقيه ياخذون راحتهم..وحنين فقدت أختها 

لأنها ماشافتها وناظرت ساره عشان تجيها...


ساره\ها العروس بغيتي شي..

حنين بصوت مبحوح\أيه ..وين العنود ماأشوفها..

ساره\والله مدري بروح أدور عليها..



تركت ساره حنين وفيصل والكل التهى بجو الأغاني والربشه لكن في عيون جالسه 

تطالع فيصل وحنين بحقد وكره عميق..ومن أول ماجلست وهي تدعي على حنين 

بالشر وعدم التوفيق...





فيصل\حنين....ألف مبروك...

حنين\................الله يبارك فيك...

فيصل\أمممممممم شخبارك؟؟؟

حنين\زينه...وأنت!!

فيصل\مستانس...

حنين وهي حاقده\الله يهنيك

فيصل\وأنتي معي أن شاء الله..



جات ساره تطمن حنين عن العنود..وبعدها حطوا العشاء والناس قاموا يتعشون..

والمصوره جات عشان تصور المعاريس مدام الكل قام يتعشى وفضى المكان...ويوم 

درت حنين تضايقت شوي لأنها أكيد بتكون قريبه من فيصل..اما فيصل كانت ردة 

فعله عاديه لأنه شي طبيعي بيصور مع حنين...


بدت المصوره تصور صور جماعيه مع خوات فيصل وأمه وحنين..وبعدها صورت 

حنين لحالها مع فيصل.. ومره ماسك أيدها وبعض الصور كانت حميمه شوي..لأنه 

هالمصوره قليلة الأدب وفري عندها...


المهم بعد ماأنتهوا من التصوير بدت اللحظه الحاسمه ونادى فيصل أمه عشان يطلعون

لأنهم وراهم سفره طويله..وموعد الطياره بقى له ساعه...وطبعا حنين ماتدري 

بالموضوع..الله يستر اذا درت وش بتسوي...



طلعت حنين مع فيصل بأغنيه شعبيه بس مش قايله اسمه..المهم وطلعوا معاهم الأهل في 

الغرفه والكل أجتمع في الغرفه ولحد الآن حنين ماشافت العنود...


ترك فيصل حنين عشان تاخذ راحتها شوي مع البنات وطلع للشباب وينتظرها 

تنزل...




حنين\بنســافر...

ساره\أيه..بتسافرون..

حنين\وليه ماقالي..!!
.
ساره\تدرين ..يمكن حاب يسويها لك مفاجأه...

حنين\طيب أنا ماجهزت أغراضي..

ساره\أوكي اللحين بنجهزهم..وهذه جات العنود..

حنين\وينك أنتي!!

العنود\أنــا...موجوده....

حنين\خوفتيني فكرت صار لك شيء..

العنود\مافيني الا العافيه شوفيني..

حنين\زين تعالوا جهزوا معي أغراضي..لأني بسافر

العنود\بتسافرين!!!


حنين\أيه..يالله 


راحوا البنات يجهزون أغراض حنين ويساعدونها وهي أستغلت الفرصه وغيرت 

ملابسها ولبست فستان أحمر ناعم وحطت العنود لها مكياج أحمر خفيف...


وأتصل فيصل بـ ساره عشان ينزلون اللحين..

والبست عباتها حنين ونزلت مع البنات..بعد ماودعت أختها وأمها والبنات الوداع 

الأخير....

جاء عمر عشان ياخذ شنط حنين ويحطها في سيارة فيصل...

كان الكل واقف في الرسيبشن اللي تحت عشان يسلمون على حنين وفيصل ..وطبعا 

بدى الصياح المستمر وهالمره حتى ساره وأم فيصل صاحوا وسوزان صاحت بس مسرع 

ماسكتت عشان مايخترب المكياج.






عمر\هالله هالله بــ حنين يافيصل..تراهي أمانه عندك..

فيصل\لا توصي حريص ياولد عمي..

أم حنين\أنتبه لها يافيصل وانتي ياحنين أنتبهي لولد عمك يابنتي وطيعيه..

حنين\أن شاء الله يمه...

أم حنين\روحوا ياعيالي أمنتكم الله مع الف سلامه 

أم فيصل\فيصل أول ماتوصلون دق علي ..

فيصل\حاظر يمه...ها تبون شي قبل مانمشي..

ام فيصل \لا ياولدي بس دير بالك على بنت عمك...

فيصل\أن شاء الله..مع السلامه...

ركب فيصل مع حنين السياره والله العالم وين بيسافرون...!!!


تبون تعرفون وين بيسافرون!!!



الجزء الخامس والعشرين

من أول ماركبنا السياره وأحنا ساكتين..وماينسمع غير صوت المكيف اللي يجيب 

النوم...طبعا بيجيب النوم!!هدوء وبراد..في أحسن من كذه!!خلاص النوم 

وصل..ومابقى غير فراش أتلحف فيه..

هذا حالتي أنا مع حنين..من كثر السولف..قمت أفكر بالنوم!!بالله عليكم أكوا 

مزوجين في ليلة زواجهم ساكتين وكل واحد ماد البوز شبرين...!!خلوها على الله 

بس...!!

شغلت الراديوا على أف أم عشان أغير هالجو المعكر واللي شكله بيعكرني معه...وكانت 

أغنيه لــ عبد المجيد عبد الله...


روحي تحبك غصب عني تحبك .. والمشكله حبك في روحي جرحني
واذا شكيت اتقول اش كان ذنبك .. ذنبي هويتك يوم حبك ذبحني
ونيت من قلبي في لوعه تعذبك...سلبتني قلبي وجرحك سرقني
اقول قلبي اتقول وش عاد قلبك .. وان جيت ابي اخفي الحب جرحك فضحني
اجيك انا عاني ادور لقربك .. تبعد كأن القلب ما قد عرفني ..


وان رحت عنك تموج والريح دربك .. واتقول شفت اليوم قلبك تركني

وقمت أدن أدن مع الأغنيه اللي أعجبتني كلماتها لمن وصلنا المطار بسلام...





فيصل\وصلنا...

أكتفت حنين بأنها تعطي نظره لــ فيصل..ونزلت من السياره ونزل وراها 

فيصل وهو يقول بخاطره يالليل ماأطولك....




كل المعازيم راحوا..والقاعه تقريبا فضت ومابقى غير أهل العرس...


والشباب جالسين يحملون باقي الأغراض عشان يرجعون البيت..وكل واحد فيهم يحط 

شغله على الثاني ويتهرب ...والبنات جالسين على جنب ويضحكون عليهم..

خالد\يالله عاد والله زهقت وظهري أنكسر من كثر ماأشيل وأحط...


ريان وهو يقط الكرتون اللي على كتفه\أجل أنا شقول حاطيني حمالي ...الأغراض اللي 

ماتبونها تغطونها علي...

نواف\هههههههههههههههاي لازم بعد ..ولد عم على الفاضي مايصير..!!

زياد\أقول حرام عليكم أرأفوا بحال هالمسكين..هو خلقه يالله يشيل نفسه...ريان أترك 

اللي ماسكه وخلهم يشيلونه...

خالد\أحنا اللحين ماصدقنا على الله أحد يشيل تجي أنت وتخرب علينا!!!

زياد\عمتي...

أم فيصل\هلا ولدي..

خالد\أبوس أيدك ..أسكت فضحتنا..

زياد\أيه زين استعدل..

أم فيصل\ها ياولدي تبي شي!!

زياد\سلامتك...بس حبيت اسمع صوتك...

خالد\أقول زياد..عيب ..ماأرضى هذه امي..

زياد\أحلف بس!!! ولف على نواف وقال \ماصخ هالولد..

خالد\زيد علي سكر...

نواف\ههههههههههههههههههههههههاي حلوه..

زياد\أقول قم قم...شيل خلنا نخلص...

خالد\آآه بس ..فيصل متنعم في أم الدنيا وأحنا اللي نتورط بعرسه..

زياد\الا أقول وين عمر!!

نواف\بره مع لافي ...

خالد\ياسلام أحنا نشيل وهو بره...لالالالا مايصير بروح اناديه..وراح

زياد\فضحنا هالولد..ماعندنا مجملات يقطها بوجهك...






رهف\شافك!!

سوزان\منوا!!!

رهف\زياد...

سوزان\وليه يشوفوني!!!في شي!!

رهف\أبد..أبد سلامتك..سوي نفسك ماتدرين..

سوزان\وش اللي ماأدري فيه...!!

رهف\ولا شيء..أنسي..

سوزان\زين.....................يمه يالله..

أم فيصل\صبري خلينا نخلص هالأغراض...

سوزان\يمه حشى مو أغراض ذي..عفش..أوووف


في الجهه الثانيه من القاعه....

ريم\والله أنه مزيزن...

العنود\منوا!!

ريم\هذا اللي لابس شماغ ولافه على راسه...

العنود\منوا...زياد..


ريم\ايه أيه أسمه زياد...!!!

العنود\اي عاجبك!!!

ريم\حيييييييييييل..

العنود\خلص بروح أقوله ياولد عمي ريم معجبه فيك

ريم\أقول أنثبري مكانك..فضحتينا..




نواف\تتحدى اذا ماكانوا يتكلمون عنا...

زياد\منوا!!

نواف\هذيلا..وأشر عليهم..

زياد\وأنت أيش يخصك..أستح على وجهك ..لا تطالع فيهم...

نواف\وأيش فيها !!عادي..

زياد\أيه زين عادي..




سوزان\شفتيه كيف يطالع في العنود!!!

رهف بابتسامه خبيثه\يعني كنتي تطالعين فيه ها!!

سوزان\لا أنا ماكنت أطالع فيه ..بس هو لفت نظري...وعلى طول ماصدق أن نواف 

يأشر وشافها ..من زينها عاد...

رهف\لا عاد ..والله أنها تجنن وتهبل بعد

سوزان وقامت من مكانها\طيب روحي أتهبلي وأتجنني فيها...

رهف\لا وتقول ..مايهمني...علينا ياسوزان!!!








جالسه على كراسي الأستقبال..أنتظر أشاره من عريس الغفله عشان أقوم...


ياربي...ياناس..أكرهه..أكرهه..من قلب بعد..أحس أنه ثقيل دم..وماخذ المسأله 

تطنز في تطنز...لا ويغني بعد..ياأخي من حلاة صوتك عشان تغني..ومسوي 

روحه رومانسي ويحب أغاني عبد المجيد..والله يخب عليه روبي وشلتها..!!

واللي قاهرني أكثر وأكثر أنه ماقالي وين بنسافر!!!ولا حتى كلمني عن 

السفره..مسوي نفسه بو زعم زعلان...!!ياأخي بالطقاق أزعل ..عندك أربع 
جدران طق راسك فيها...

وانا ليش!!أفكر..كيفه.هو حر...يسوي اللي يبيه...!!وأنا شعلي...!!

آآه يايمه!!ياترى اللحين شتسون!!طلعتوا ورحتوا البيت والا لسه!!ودي ادق عليهم 

وأعرف أخبارهم..!!بس لا مايصير أدق..!!اذا دقيت بيحاتوني أكثر..خليني أجل سالفة 

الأتصال بعدين...!!




فيصل\حنين...
حنين وهي مخترعه\بسم الله..انت من وين طلعت!!

فيصل\أنا اصلا وين رحت عشان أطلع...!!<<مو قلت لكم يستخف دمه

حنين(ياشينك)

فيصل\ بقى ربع ساعه على موعد الطياره......تعشيتي..

حنين\لا....أيه..أنا اسوي ريجيم ..ماكل الا قليل..

فيصل\يعني ماتبين تاكلين..

حنين\لا..

فيصل\طيب امشي نروح كوفي هذا أنا جوعان وماتعشيت..

حنين\لازم أقوم...

فيصل وبعد تنهيده\أيش رايك يعني!!تجلسين لوحدك هنا...

حنين\عادي...

فيصل\لا مش عادي..قومي معي..

قامت حنين معه وهي بداخلها بتموت قهر منه...

طلب فيصل له كروسان وقهوه وحنين أبت أنها تطلب شي 

حنين\فيصل

فيصل(وأخيرا نطقتي)

فيصل\هلا..

حنين\أحنا وين بينسافر!!

فيصل أكتفى بابتسامه وشرب قهوته

حنين\فيصل..أنا أكلمك..

فيصل\مفاجأه..

حنين\طيب ليه ماقلت لي من قبل أنا أحنا بنسافر ..

فيصل\أصلا أنا اشوفك عشان أقولك..

حنين\جيت ذاك اليوم ولا قلت لي!!

فيصل\أنتي تعطين الواحد فرصه يتكلم...!!

حنين\هذا مو عذر..

فيصل\ماعلينا...دقايق وبتعرفين وين بنسافر..

وبكذه أنتهى النقاش الشبه حاد بين فيصل وحنين وماهي الا دقايق وأعلنوا عن الرحله 




فيصل\سمعتي اللحين...بنروح مصر...

حنين وهي متفاجئه\مصر..!!!

فيصل وهو يبتسم بتعب\أيه مصر...أنا احب أروح هالبلده كثير يعني لازم كل سنه 
طاب فيها..

حنين باستهزاء\ايه..قالوا لي أنك تحب السفر وهذه هوايتك...ياولد عمي..



عصب فيصل حييل عليها ..أولا بسبب عدم تجاوبها معه .. واذا تكلمت تتكلم بالقطاره 

وبالمووت وثاني شي على أستهزائها الواضح فيه ..وثالث شي لأنه مزاجه صج أتعكر 

والصداع اللي في راسه يزيد أكثر وأكثر...

بس هو ايش يتوقع منها...أنها تاخذه بالأحضان مثلا..هذا شي طبيعي اللي تسويه 

حنين...وزين منها أنها ماسكه أعصابها لحد هالوقت...الجرح اللي سببه لها كبير ..كبير 

حييل وصعب أنه يبرى..



قام فيصل من الكرسي بعد ماحاسب ولا رد على حنين وقامت هي بعده واتوجهوا 


للبوابه ..وفضل انه يسكت لمن تهدى اعصابه شوي ...




جلست أناظر الشاشه الكبيره اللي حاطينها في الطياره ..وأحاول أني اتبع الخطوات عشان 

اسكر الحزام..وكل ماأسكره يفتح ثانيه..حاولت أكثر من مره بس ماطاع..حاولت اكثر 

وأكثر لمن حسيت أن الدم تجمع في يدي بس رضوا ماطاع...وبعدها هديت الحزام 

وقطيته..

واللي قاهرني أكثر ومفور أعصابي أن الشيخ فيصل أحسه يطنز علي ويخفي ضحكه كبيره 

بتنفجر بأي وقت...الطياره بتقلع بعد دقايق وانا لسه ماربطت الحزام...

صحيح أني ماركبت الطياره أبدا...لكن مو معناها أني خايفه ...بالعكس أنا أحب دايما 

أجرب أشياء جديده..لأني يمكن تعودت على الجديد في حياتي وأغلب مستجداتي أمور 

تعور القلب...

لكن أني أركب الطياره شي حلو بالنسبه لي..ويمكن أحسن شي صار لحد اللحين...

بس اللي مخرب الرحله هو وجود هالفيصل بحياتي...ليت هالرحله كانت مع أخواني أو 

مع خالي عادل وعياله..كنت بطير من الوناسه وبتصير الرحله أحلى وأحلى...

بس القدر المحتوم يحتم علي أني أنهي هالحلم الوردي بسرعه لأن الطياره بدت تطير وأنا 

شكلي بطير وياها..

رجعت أحاول مره ثانيه أني أربط الحزام..بس لاجدوى..خلاص من جد تعبت...طفح 

الكيل..لكني لايمكن أطلب منه مساعده..لايمكن...!!



فيصل\ممكن....

حنين\لا مش ممكن...

فيصل\مش على كيفك زين...

مسك الحزام وربطه بحركه سهله وسريعه...أيا القهر وأنا اللي جالسه فتره عليه 

ومانفع..!!!

فيصل\أنتهينا...ولف وجهه الجهه الثانيه..




تنهدت تنهيده قويه كلها مراره وتعب...وحسيت هالتنهيده طلعت كل الضيقه اللي 

حاسه فيها..بس كتمتها وهي في نهايتها..ماأبيه يحس أني ضعيفه ومافي أحد غيره استنجد 

له..ماأبيه يفكر لحظه أني محتاجه القليل من عطفه... ماأبيه يحس أني بحتاجه وأنا بعيده عن 

أهلي..ماأبيه يقول وأخيرا خضعت لي وأستسلمت للأمر الواقع ..ورضت فيني غصبا 

عنها..أهم شي أني أكون حنين...حنين اللي تساعد وتعاون..مش اللي تستنجد 

وتطلب...حنين اللي مرفوعة الراس ..وعزة النفس أهم شي عندها...حتى لو أطلب الأمر 

على دفع ثمن غالي وهو عمري الباقي..


آه بس...وش تنفع هالسوالف اللحين..اللي صار صار..ومابأيدي أسوي شي...

غمضت عيوني وحاولت أني أنام..لأن شكل الرحله طويله ومتعبه..وانا أصلا تعبانه 
حييل..




حاولت ريم تقنعني أني اروح معها بسيارة لافي البيت ...بس أنا رفضت رفض 

قاطع...صح أني تمنيت أني أشوفه اليوم..بس مش قادره ياناس..!!أنا لحد اللحين 

مضايقه على حنين..وبظل مضايقه أكثر وأكثر...مش مستحمله فكرة أني أرجع 

البيت وماأشوفها!!مش متخيله الوضع أصلا!!ياناس هذا أختي ..أختي 

الكبيره..أمي الثانيه..اللي تعرف كل أسراري...اللي ما تغمض عيوني الا وأنا 

شايفتها قدامي عشان انام..كانت معي بغرفه وحده..وكنا مع بعض أمس بسرير 

واحد ..أيدي على أيدها ..وعيوني تشوف عيونها..حرام..والله حرام...!!قلبي 

مايقوى على فراقك ياحنين..مايقوى...



ريم\ها وشقلتي...

العنود\معليش ريم..بروح أركب مع خالي..

ريم\طيب هو يبي يشوفك..!!حرام عليك ياالعنود..

العنود\ريم.أنتهينا .قلت لك بركب مع خالي...

ريم\أوكي على راحتك..بس أنتي الخسرانه...

العنود بضيق\أدري,,,والله أدري..بس صدقيني ياريم,,مالي مزاج لأي 

شيء...أحس أني مخنوقه..في شي خانقني مدري ليه!!أحس أني أبي أصيح 

وأصيح ..أختي غاليه علي..وبتظل غاليه أكثر وأكثر...فكيف بتحمل فراقها!!والله 

العالم متى بيجون من السفر...! 




طلعت العوايل من الفندق الساعه 4 الفجر بعد ماحملوا باقي أغراضهم وأتجه كل واحد 

في طريقه..وطبعا لافي مات قهر يوم شاف العنود ركبت مع أبوه وتمنى أنه يذبحها عشان 


يطلع كل حرته فيها ..كان مشتاق لها كثير ووده بنظره وحده منها بس.. عشان تطفي 

هاللهفه اللي مكبوده بصدره

وهي مشتاقه أكثر وأكثر بس لاالوقت ولا المكان ولا 

النفسيه تسمح لتبادل هالمشاعر اللي يوم عن يوم تتضاعف..



حاولت أنام..بس ماجاني النوم..تقلبت يمين يسار ..بس مافي فايده...حاولت ألهي نفسي 

بأي شيء عشان بعدها أحس بالتعب وأنام..لكن النتيجه أني مانمت..وتعبت أكثر..أحس 

أني من كثر ماني تعبان مش قادر أنام..أحس بأرهاق وألم فظيع براسي..طلبت لي بندول 

من المضيفه وخذت لي أكثر من حبه بس برضوا الألم ماراح مني .. بل بالعكس أحس أنه 

تضاعف زياده..والمشكله أني لازم أنام..لأني صار لي أكثر من 24 ساعه مواصل..هذه 

أول مره تجيني هالحاله ولا عمري واصلت يوم كامل...مدري أيش فيني !!شكلي من كثر 

ماأفكر مش قادر أنام..وجسمي نار..شاب ضو بسبب قل النوم وخصوصا في الأيام 

الأخيره ماصرت أنام كثير لأني كنت مره منشغل بتجهيزات زواجي..


واللي متعبني أكثر وأكثر معاملة حنين لي...!!

احس أنها كل مره تتمادى في سوء المعامله والمشكله أنه ماصار لنا ساعتين الا وأحنا 

متخانقين!!وزين أني مسكت أعصابي ومارديت عليها..والا كانت علوم بتصير..والأدهى 

من كذه أني أنا مو من طبايعي أني أسكت اذا عصبت من أحد....!!


بس حنين غير..!!

حنين صارت زوجتي...!!اللي كنت أتمناها لي..ولازلت أتمنى أني أسكن هالقلب اللي 

مقيدته بأنواع الحواجز المقفوله ..بس كيف ..!!كيف أكسب هالقلب ..وهي معارضه 

بأقل شي يقدر يقوله أي زوج بليلة زواجه لزوجته..حتى الكلام مختصر ورسمي جدا واذا 

تمادينا أكثر أسمع منها كلام يسم القب قبل الروح..أنا أدري أنا حنين صعب الوصول لها 

وخصوصا في هالفتره الحرجه..!!


بس ولو مافي شي مستحيل..مدام أني قدرت أتزوجها ..أقدر أكسبها كزوجه 

وحبيبه..!!بس أنا..!!ماأضمن نفسي...أنا ماأقدر أسيطر على مشاعري سواء كانت 

مشاعر فرح أو مشاعر غضب..أنا ياأحب ياأكره..!!ماأعرف أعيش هالمشاعر بنفس 

الوقت.. أحس اذا عشتهم أثينهم أصير متناقض المشاعر..!!وأنا بصعوبه أمسك أعصابي 

مع حنين ..اخاف أنها تنلفت فجأه..وصير اللي ماأبيه يصير...وأنا عصبيتي أبينها أكثر من 

أي شي ثاني...!!


واذا حنين أستمرت بهالمعامله السيئه..ماأتوقع أني أقدر أصمد للنهايه..لأني سريع الغضب 

..والله يستر من حنين ....بس بحاول قدر الأمكان أني أكسب 

على الأقل الأحترام منها والتقدير..والأشياء الثانيه لاحقينها عليها..أهم شي يكون بينا 

أحترام متبادل عشان نعيش حياه هاديه مع بعض..بدون ازعاج من أي شخص..


ليتك ياحنين تدرين باللي يجول بخاطري...!!كان ماعاملتيني هالمعامله..!!


بس كيف بتفهم !!وكيف بتقدر!! وأنا كل شي اسويه لها بالغصب وماافكر حتى 

بمشاعرها أو وجهة نظرها..!!

أنا أدري أني غلطان أني غصبتها بكل شي..!!

بس شوي هذا شي غصبن عني ..أنا كذه من يوم وأنا صغير ..اللي أبيه اسويه..وماهمني 

النتايج سواء كانت زينه أو شينه أهم شي اللي أبيه يصير بدون نقاش..حتى لو كان تحديد 

مصير لي..

ويكفي أني ملت...ملت كثير لــحنين وأحسي اني كل مالي وأنجرف أكثر لها...حتى 

وهي بعيده تزيد معزتها عندي...انا ماأقول أني أحبها..وأصلا ماوصلت لدرجة 

الحب...!!


بس أول مره أتخذ قرار شخصي وأنا مرتاح كثير منه..يكفي أنها بنت عمي اللي ياما 

سمعت عنها الكثير وكنت أتمنى أوصل لها بشتى الطرق ..بس ماكنت أدري ليه..!!ولحد 

الحين مدري ليه!! لكن يكفي أني مرتاح كثير لــ هالقرار.. هذا أهم شي..وأن شاء 

الله مع الأيام بتتحسن علاقتنا..بس أهم شي انها ماتفور أعصابي..لأني عن جد ماأتوقع 

استحمل هالمعامله الجديده اللي أول مره أحد يعاملني أياها...!!

وبعد هالأمور اللي كنت أفكرها ..تذكرت التعب...اللي لازالت احس فيه..بس سبجان 

الله ..يوم طريت سالفة حنين نسيت التعب كله...

عقدت حواجبي أكثر وأنا مغمض عشان أخفف الألم...وسمعت صوتها...صوت حنين...




حنين\فيصل!!

فيصل وهو مغمض\همم

حنين\.............أنت نايم..!!

فيصل(سؤال غبي...كيف نايم وانا أتكلم معها..)<<ياحبه للتطنز

فيصل ولا زال مغمض\أنتي أيش تشوفين!!

حنين\...مدري والله..بس فكرتك نايم...ووو مدري حسيتك...تعبان لأنك مغمض 

عيونك بقوه وعاقد حواجبك...

حنين\فيصل..................فيك شي!!!

فيصل\حنين...أنا تعبان....

فيصل\بس اللحين ........................................

خفيت..............خفيت لأنك يكفي أنك ................سألتي عني...!!







كانوا أثنين جالسين مع بعض....في أحدى الجلسات العربيه وكان المجلس مليان أشخاص 

مثلهم وأردى بعد..لعب وسهر وشرب...أيه وشي ثالث معهم..الخمر..اللي كان أساس 

جلستهم وسهرتهم الحلوه...وهوالشي الوحيد اللي محلي جلستهم...هذا غير الأغاني اللي 

كانت تنسمع في كل المزارع اللي جنبهم...

كلامهم غريب وتصرفاتهم أغرب...كانول يقولون كلام مش مفهوم..يمكن تفهمون 

أوله..لكن صعب تفهمون تاليه...وأجسامهم تتمايل ..يمين ويسار..


وهو الوحيد اللي من بينهم واقف ويهذي بأشياء صعب تنفهم ..كأنها كلمات 

متقاطعه..بس من النوع الصعب ..واللي مستحيل ينحل...لكنه هو الوحيد اللي يقدر يحل 

هالكلمات المتقاطعه...


كان يهذي بأسم بنته...بنته حنين...كان ضميره يأنبه...يأنبه حييل ..كان يحس أنه قلبه 

يعوره..كان يحس بجرح بنته اللي ينزف دم ..كان يحس بعذاب بنته الأبدي...كان يبي 

يسوي أي شي..اي شي ء عشان يخفف الألم اللي يحس فيه واللي كل ماله يقوى أكثر 

عليه..ومالقى ..ومالقى غير في النهايه..قرشة خمر..قرشة خمر..تنسيه روحه...تنسيه 

روحه المتعذبه ..لكن قلبه..!!!لكن قلبه..هيهات ينسى هالجرح اللي أنبشه بأيده 

الثنتين...كان يتألم.... ومازال يتألم على حال بنته وعياله الضايعين بعده...

صــاح ..ايه صاح...ولأول مره يصيح...كان يصيح على حال بنته اللي ماتهنت لا 
وهي كبيره ولا وهي صغيره..في كل الحالتين متعذبه...

كان يبي يعبر بأي شي عن حالته اللي يحس فيها...ومالقى غير هالطريقه...!!

كان يصيح ويضحك ويشرب ويهذي في نفس الوقت وجسمه يتمايل أكثر وأكثر لمن 

جات لحظه...وطاح...


طاح من كثر الخمر اللي شربه والتعب اللي يحس فيه..وحتى وهو طايح كان يهذي 

..ويصيح ويضحك..ويشرب ..............للأسف...


بو حنين وهو يصيح ويشرب\صالح...بنتي....بنتي حنين...الكبيره وسكت فجأه 

..وبعدها ضحك....وقال..بنتي اللي تصرف على بيتي...ومسح الدموع اللي عورت 

عيونه...بنتي اللي تحبني..وماتحبني....بنتي حنين عرفتها ياصالح...!!

صالح وهو شبه سامع\أيه...خلصنا ياأخي أيش فيها بنتك!!

بو حنين\بنتي اليوم ياصالح....قضيت عليها..........وضحك بأعلى صوته..

صالح وهو متفاعل\ليكون....ليكون سويتها ياسعد وذبحتها...!!ترى كل شي منك 
يصير...!!بس ..عسى ماعلمت أحد..!!!أنك هنا!!

بو حنين ويصيح\ذبحتها....أيه ذبحتها من زمان.......بس اليوم قضيت على اخر نفس 

فيها...اليوم موتها....موتها من على الدنيا..بدون رجعه,,وهو يطالع لبعيد ويمد أيده 

.....بدون رجعه....خلاص ياصالح..بنتي حنين راحت..راحت 

بعيد....بعيـــــــــد...بنتي حنين ماتت..ويأشر على نفسه وأنا اللي موتها....ويصيح 

أكثر,,موتها بايدي ..بأيدي هذيلا ويأشر على أيده شفتههم ياصالح..بأيدي 

هذيلا...موتها...وهي مسكينه..ويضحك..تقولي أبوي تكفى ..لا تزوجيني فيصل 

ياأبوي..الله يخليك اذبحني بس لاتزوجني فيصل الله يخليك يبه..واللي يسلمك..أرجوك موتني سو أي شي بس لاتزوجني فيصل أنا ماأحبه.. ويصيح..كانت تترجاني ياصالح تترجاني 

..حتى..حتى مسكت رجلي وكانت بتحبهم........بس أنا منعتها..ايه 

منعتها...واليوم...واليوم..ذبحتها...ذبحتهـــا..وشفت ها قبل ماذبحها ..بس هي ..هي 

مارضت تطالع فيني... مارضت تطالع فيني...بس مدري ليه..يمكن لأنها زعلانه 

علي..أوو...أو يمكن لأنها ماتحبني ..أويمكن لأنها ماتبي تشوفني....مدري ليه..بس 

أنـ ـا..أنا يوم شفتها ..يوم شفتــ ـها ..ماعرفت أيش أسوي...سويت نفسي 

اني ماأطلعها...وسكتتت..وسكتت..وكنت أبي أجي هنا بسرعه..عشان انسى..وياشر 

على قلبه..عشان انسى الجرح اللي هنــ ــا..اللي موجود 

بصدري..ويصيح..وخلاص.. هي أصلا أستسلمت وعافتها...وعافت الدنيا.. ياصالح 

قبل ..قبــ ــل

ماأذبحـ ـها...............وصاح أكثر وأكثر وأكثر لمن أغمى عليه 

ونــــــــــام .....



نام..وهو على الأرض....... وقرشة الخمر بأيــده...... والدموع بعيــونه .......
.
.
جلست أطالع فيه..وأنا أتنفس بالقوه..ياربي..أنا ماأستحمل..هذا ثاني مره أحس أني 

أخجل منه...وأنا مش من طبايعي هالشي..!!مدري أيش فيني..!!يمكن لأن أول مره 

أحد يحسسني بشخصيتي..شخصيتي كبنت..شخصيتي كأنثى تحب أحد يدلعها ويقول 

لها كلام معسول كله رقه ودلال..صحيح كل اللي يعرفني يعاملني باحترام 

وحب..لكن ولامره أحد قالي هالكلام..!!وأنا الصراحه ماتعودت على 

..!!أحس أنه هالكلمات تأثر فيني حتى لو كان من شخص أكرهه..!!مدري 

ليه!!!المهم أنها تأثر فيني..وأنا الصراحه ماأبي هالشيء..وخصوصا لو كان من 

فيصل...!!أدري أنه هالشي طبيعي ينقال ..بس ولو أحس أني مش متقبلته..في 

هالوقت..

وبعيد ليش يفكر أني أتمنى له الشر..صحيح اني مغصوبه عليه وماأستلطفه..بس مو 

معناها أني أنسى واجباتي كزوجه له...!!وأنا أصلا مش صغيره عشان أتدلع وأسوي 

حركات بنات هالأيام..أنا كبيره وفاهمه كل شيء...بس يمكن أني مش متأقلمه مع 

الوضع الجديد..وأصلا مش متقبلته ابدا ابدا..


اللي علي كواجبات بسويها..حتى لو كان هالشي غصبن عني..بس أخاف أني ماأقدر 

..أخاف أني ماأقدر أصمد اكثر وانفجر بوجهه وأطلع كل اللي

بخاطري..لأن الصراحه مااستحمل منه ولاشي..والدليل أني كل ماماتكلمنا عن سالفه 

معينه نتخانق ويتسكر الموضوع...!

يارب أرحمني..أنا لازم استحمل..واتعود على فيصل..البدايه صعبه والله يعيني..

فيصل\بتظلين كذه....بتظلين كثير تطالعين فيني...!!



حنين\هــا..

فيصل\شكلك سرحانه....صح!!

حنين\..ايه..

فيصل\في مين!!!...فيني!!

جلست أطالع فيه وانا مفتحه عيوني على الآخر...!!من صجه هذا!! كثير مصدق 

نفسه!!!بس صح ..أنا كنت أفكر فيه...!!


حنين\لايروح فكرك بعيد..


فيصل\حنين..

حنين\همممممممم

فيصل\حنين

حنين\أيوه..

فيصل\حنين

حنين\ نعم

فيصل\حنين حنين حنين ..تصدقين اسمك حلو....!! وابتسم ........وغمض 

عيونه...




لا والله فيه شي...!!مو طبيعي فيصل..!!أحس أنه موب صاحي...شكله 

نايم..وجالس يتكلم..معقوله !!!يمكن..ليه لا!!!وبعدين واضح أنه مانام زين..وشكل 

حبة البندول اللي خذها اثرت عليه وقام يسولف وهو نايم...لا وبعد 

يبتسم..ههههههههههه ياحليلك يافيصل..صدق هالأنسان طفل..بس طفل كبير..

ههههههههههه اشفيني أنا أضحك...شكل العدوه أنتقلت لي....!!وقمت أهذي 

مثله....!! 



وبعد سااعتين

وصلوا مصر وكانت الساعه سته ونص..نزلوا من الطياره وأتجهوا للمطار وفيصل 

تعبه يزيد أكثر وأكثر لأنه مانام الاساعتين بس حاول مابين هالشيء لــ حنين اللي 

واضح أنها كانت خايفه عليه<<واثق كثير الولد
..خذوا شنطهم وأركبوا أول تاكسي شافوه وأتوجهوا 

للفندق اللي حاجزينه من قبل مايجون مصر واللي زاد الطين بله أنه الفندق كان بعيد 

عن المطار وهذا غير حرارة الشمس اللي تذبح ..باختصار كانت الرحله بالنسبه لهم 

متعبه وخصوصا عند فيصل ..وبعد ساعه الا ربع وصلوا الفندق ونزلوا أغراضهم 

معهم .وخذوا مفتاح الغرفه وأركبوا المصعد 


واخيرا وصلوا الغرفه وأول مادخل فيصل الغرفه راح لأقرب كنب جنب الباب ورمى 


نفسه عليه...وهو مش حاس بعمره..
أستغربت حنين منه ..ماتوقعت لهدرجه أنه تعبان وعلاجه هو النوم...!!!


ماعلقت على الموضوع وراحت صوب الغرفه اللي قبال الصاله..وأول مافتحتها شافت 

غرفه أكبر من اللي بره وعرفت أن هذه غرفة النوم..جلست تتأمل لحظات بالوان 

الغرفه اللي يغلب عليه اللون البني مع البيج وكانت فخمه بعض الشيء..


وضحكت فجأه....تتوقعون ليه!!!لأنه كان السرير صغير بشكل مو طبيعي لكنه طويل 

ورفيع...يعني كان شكله غلط في غلط.. ويضحك اللي ماله خلق يضحك...

كان ودها تنام على هالسرير اللي من شافته تذكرت النوم والتعب اللي في جسمها..بس 

فضولها خلاها تنسى النوم هالوقت وتكمل أستكشافاتها ..وراحت صوب الحمام اللي 


بالغرفه وفتحته...وكان متوسط الحجم...أستغربت كثير من هالغرفه العجيبه لأن اللي 

يشوف المبنى اللي بره يتوقع يشوف غرف اكبر في الداخل بس طلع العكس تماما..طلعت 

من الحمام وراحت صوب النافذه وفتحتها واول مافتحتها سكرت اذنها من الأزعاج اللي 

تسمعه في الشارع بس ماأستغربت هالمره لأنها تعرف ان مصر في الصيف والا في الشتاء 

دايم مزحزمه بالسكان وخصوصا القاهره.







جالسه على السرير وماسكه التليفون ..أنتظر مكالمه منه..هو قال بيدق هالوقت ..بس 

شفيه تأخر...معقوله لحد اللحين ماوصل المطار...ياربي...الله يستر..المشكله أني 

محرصه عليه يدق عشان يطمنا...واذا مادق اللحين شكلي بنام..أنا أعرف نفسي 

أمووت على النوم..!!ياربي..ياليت يدق اللحين..أوووف أبي أنام...


ودق الجوال وكانت رساله..

معقوله..ليكون راسل مسج..بس لحظه...

الرقم قريب..منوا هذا!!!أنا أول مره اشوف هالرقم..!!

وأيش الرساله الغريبه..وايش معنى هالوقت أنرسلت...!!

كانت الرساله..


... نار الموده وسط قلبي سعاير و حبيبي سالي مادرى عن عذابي...


وجات بعدها رساله ثانيه...


...رغم جفاف الندى ما تيبس أزهارك يا حب وصدق ووفـا وحشتـني أخبارك...المرسل...بدر

منوا..هذا!!معقوله واحد غلطان..بس ليش يرسل مرتين..!!

ليكون بدر الـ....!! لالامستحيل....أكيد واحد غلطان...

لالا شكلي من كثر النوم اللي فيني قمت أتخيل اشياء..خليني أروح أنام احسن...


الجزء السادس والعشرين

فصخت العباه والشيله وعلقتهم..وجلست على السرير...وانا محتاره...أيه 

محتاره..مدري أيش أسوي..!!ولا أعرف أيش اللي واجب علي أسويه ..!!ودي 

أصيحه ,اقوله ينام على االسرير..وودي أنه يكمل نومته على الكنبه...


أكيد ان الشيء الثاني بريحني...!!بس ولو..أحس أني مجرمه اذا خليته ينام على الكنبه 

وهو تعبان..




أوووف كيفه..هو حر...ماحد قاله ينام بره...خليني أغير ملابسي أحسن لي 

وانام..بدال ماني جالسه أفكر وأحاتي...



بس حرام..احس أنه ضميري يأنبني كثير..!!

يارب شسوي..أول مره أطيح بهالموقف المحرج...!!


اوهوااا وانا شعلي ..ًأصلا كيفه أبركها من ساعه انه بعيد عني...


وبالفعل قمت وفتحت شنطتي وخذتلي جلابيه عاديه ودخلت الحمام وبدلت وعلى 

طول رحت للسرير...وحاولت اني أنام ماقدرت...

أكيد بتقولون اني خايفه عليه صح!!لا والله لايروح فكركم بعيد ..انا بس مش من 

عوايدي أسوي هالحركه لأي شخص كان..لأني أحس بالمسئوليه أتجاه الكل وهذاللي 

أتربت عليه من يوم وأنا صغيره..فما بالكم بزوجي...!!!صح أني ماأطيقه..لكن حرام 

علي أخليه نايم بدون فراش ولا مخده...

مافي الا أني أجيبله لحاف وبكذه ارتاح شوي...

وبالفعل قمت وخذت له فراش وطلعت من الغرفه ...


قربت منه أكثر وشفته بسابع نومه ...نايم وشكله متضايق حتى بالنومه والعرق يتصبب 

من جبينه... شكله ميت حر خذت الفراش وغطيته وانا ميته خوف ومرعوبه لأني 

خفت أنه يقوم هالوقت وأروح فيها..بس أشوه ماقام...خذت ريموت المكيف وشغلته 

له..ورجعت للغرفه بهدوء مثل ماطلعت بهدوء...وبكذه حسيت بالراحه وماقاومت 
ونمـــت.................






عزمت أم فيصل أخوان زوجها على الغداء في بيتها ..

وحاولت تقوم عيالها بس ولا واحد راضي يقوم...وكلن قافل الباب على نفسه لأنهم 

يدرون بالعزيمه ..واللي حالف أقسام وايمان أنه مايقوم الا أذا شبع نوم..كان حبيب 

الجماهير خالد...كان محلف على أمه من أمس أنه مايقوم ولا أحد يطق عليه 

الباب...لكن أمه ماهدته وماخلت خدامه الا وهي طاقه عليه باب غرفته...وهو أبد عمك 

أصمخ...ولا كأن سامع شيء...


صح انه يسمعهم بس يكابر..ويسوي نفسه نايم..لمن جاته رئيسة الخدم اللي أسمها عفره 

وكانت حبشيه وطقت الباب بأقوى ماعندها وهو مات من الخوف وفكر أن في شي 

صاير..وقام على طول من سريره وفتح الباب ..

خالد\اشفيكم..أيش صاير..

عفره وهي حاطه ايدها على خصرها وتصرخ عليه\قوم يالله..أنت في واجد نوم..ومستر 

عبدالله يبيك تحت..



خالد..كان بيذبحها..والود وده يزنطها ويفتك منها...هذا ثاني مره أحد يصيحيه 

بهالشكل أولها فيصل اللي أخترع من قلب يوم صحاه وثانيها الخبله عفره..صرخ بأعلى 

صوت عنده\أنتي بقره!!ماتفهمين!!أحد يصحيني كذه!!ماعندك مخ يالغبيه!!روحي 

وسكر عليها الباب بأقوى ماعنده..وطلع صوت كبير من اباب حتى هو نفسه خاف من 

اللي سواه


قربت عفره من الباب اللي نصك في وجهها وضربته مره ثانيه بكل قوتها وصار أعصار 

ثاني في البيت\خالد ..قوم يالله...والا بعلم عليك مستر عبدالله..


خالد وهو يسوي نفسه خايف ويرتجف\يمـــه يمــ ــه خرعتيني ياعفره 

هانم..روحي بس...مالت عليك من خدامه...


جلس خالد على السرير لأنه ناوي يكمل نومته مره ثانيه بس للأسف خالد من النوع 

اللي نومه خفيف يعني اذا صحى مايقدر ينام ثانيه.........وقام من سريره وهو يدعي 

على عفره واللي جاب عفره...






العنود\تصدقون احس أنه هالزواجه خلتنا نتقرب من بعض أكثر...


رهف\أي والله صادقه يابنت عمي الله لايفرقنا..

ساره\آمين أن شاء الله..

العنود\تدرون أمس بغيت أغلط فيك أنتي وترف والله ماعرفت أفرق بينكم..


ترف\لهدرجه يابنت عمي ماعرفتني..أفا والله أفا..

العنود\مدري شلون يمكن لأنك كنتي حاطه مكياج وفساتانك انتي ورهف نفس الشيء 

...بس ماشاء اله عليكم كل وحده احلى من الثانيه ..بس اللحين عرفت افرق..


سوزان وهي تتكلم بطرف خشمها\عادي أصلا ترف ورهف مايتشابهون كثير..

العنود\يمكن بالنسبه لم مايتشابهون لأنك دايم تشوفينهم ..

سوزان\ايه أيه...

رهف\الا أقول ساره فيصل ماأتصل..

ساره\لا والله لسه ماتصل..شكله غرقان بالعسل..

ترف\ههههههههههههههههاي يحق له ولد عمي ماخذ حنين الله يسعده أن شاء الله..


الكل\أنشاء الله







جالسه بغرفتها..وفاتحه النافذه ...عشان تشم الهوى..وتستنشق عبيره الفواح...هذا غير 

الموسيقى الهاديه اللي ترن في أذنها وتسمعها بكل حب وسكينه...

كلن يقول أنها رومنسيه ........................

..وشاعريه من الدرجه الأولى...وكلن خايف عليها...لأن أحلامها كبيره..كبيره كثير 

فوق الخيال...تحب تحلم...تحلم لبعيد والأبتسامه ماتفارق وجهها..حتى وهي صاحيه تحلم 

..أحلام ورديه..أحلام حلوه...وغريبه نوعا ما...كلن يقول انها مش من الأرض..من 

كوكب ثاني...كوكب مافيه الا هي وفارس أحلامها...ياما تمنت ..وياما سهرت 

الليالي..عشانه..عشان حلمها الأبدي ..ومستقبلها المشرق..اللي كله تفاؤل وأمل...


كانت دايم تقول...مش مهم نرضى بالواقع..أهم شي نحلم...ولا أحد يكدر علينا صفو 

هالحلم ..أمنياتها كثيرة...وأمالها كبيره...بس كل شي مكتوب ومحفوظ..بكتاب 

أبيض..كتاب أبيض..صافي مافي غير خواطرها اللي تكتبها ليل نهار ..بدون ملل..كانت 

تكتب وتكتب لمن تتعب وتسكر قلمها اللي ولا مره أشتكى من كثر الكتابه..كانت 

رومانسيه..رومانسيه وشاعره ...والشعر منها وفيها...القصايد تنقال عليها..وهي ترد 

بهالقصايد بكلام ولا أحلى...


حياتها كلها أحلام كبيره وجميله ..لدرجة ان خلت اللي حوليها يحلمون مثلها..ابعثت 

التفاؤل بقلوب اللي تحبهم ..وحتى اللي مايعرفونها يحبونها من أول نظره.. لأن كل وجهها 

نور ..نور ساطع يبعث الطمأنينه والراحه في النفس الطيبه لأنها وبصراحه تدخل القلب من 

أوسع ابوابه..واللي مايعرفها معذور أنه يتشائم من هالدنيا السوده..واللي يعرفها 

محظوظ..محظوظ كثير ويابخته...ببساطه وبزهو ملحوظ...مافي مثلها في هالكون الكبير...

تبون تعرفونها...!!


هذه أمــل ..أمل الدنيا...تقدرون تسمونها هالأسم...لأنها بالفعل أمل لدنيــا كئيبه 

مسوده متعذبه من ظلم الحياه له...ياترى عرفتوا مين اللي أنظلم وقست عليه الدنيا...!!!


لاتستعجلون ..راح تعرفون مين في الأيام الجايه...وان شاء الله تكون صفحة ألم وأنطوت 

بالنسبه لشخص فاقد الحياه..وضايع ..ومسافر لبعيد..بعيد مع أحزانه...!!






صحيت من النوم وجسمي متكسر مره..ماني قادر أحركه لايمين ولايسار...بس 

أرتحت..احس برحه ونشاط مو طبيعي ..سبحان الله..قبل كم ساعات بغيت امووت من 

التعب والأرهاق واللحين غير..سبحان اللي يغير ومايتغير...


قمت من الكنبه ووخرت عني الغطاء..بس لحظه ...!!!أنا ماأذكر أني خذت لي فراش 

وأتغطيت...!!ليكون حنين هي اللي غطتني..!!لالا ماأتوقع ..!!طيب ليش ماأتوقع 

..!!!يمكن صحيح هي..!!وأكيد هي أجل مين..!!بس والله ماينعرف لها 

هالحنين..!!ساعات أحسها مغروره وتتكلم بالقطاره ..وساعات أحس أن حنان الدنيا كله 

بعيونها...!!!هههههههه شكلي خرفت..اللي يشوفني يقول جالس معها سنه..توني 

ماخذت يوم كامل عشان اعرفها أكثر...!!


خليني أقوم اشوف وينها ...!!رجعت شعري لوراء لأني أدري أنه معتفس وشعري شوي 

طوييل ورتبت شكلي المبهدل ودخلت الغرف..غرفة النوم...وكان الليت مسكر 

...شغلت الأبجوره اللي جنب الباب ..وأول ماطاحت عيني عليه..حنين...

كانت نايمه وشكله كيووت زي الطفله متكوره ..وحاطه ايدينها الثنتين على وجهها من 

الجهه اليمنى..قربت منها اكثر وجلست على طرف السرير..عشان اشوفها عن قرب...

جلست أتأمل فيها لحظات ..لحظات طويــله...ياحلوها وهي نايمه...

لا أرادي أيدي قربت لوجهها وتوني بلمسها ..وعلى طول شلت ايدي...

الصراحه خفت...خفت تصحى وتعصب زياده...وانا ابيها ترتاح شوي من تعب 

السفر..ويصير خير اذا صحت..وراي العمر كله عشان أجلس جنبها وتسمعني واسمعها..


قمت من السرير وخذت شنطتي عشان أخذ شاور وأتنشط..لأني بصراحه اذا جلست 

جنبها أخاف ماأقاوم ويصير شي اندم عليه ساعتها..







\يمـــه...

أم متعب\حبيبي ولدي....شلونك...وشخبارك..طمني عليك....

متعب\أنا بخير يمه...مافيني الا العافيه...,انتوا علومكم...

أم متعب\أحنا بخير ياولدي..بس والله خو فتنا عليك...وليه توك تكلم..حرام عليك 

ذبحت قلب أمك من المحاتاه..

معتب\أعذريني يمه بس عبال مااستقرينا وظبطنا أمورنا ضاع الوقت وخصوصا أني كنت 

واصل بالليل..

أم متعب\أوه طيب انتظري..لحظه يابنت..خذ خذ هيفاء تبي تكلمك وهاالله هالله 

بنفسك يمه ولاتقاطعنا يالله مع السلامه

متعب\مع السلامه يمه..

هيفاء\يالسخيف ...والله والله أني حلفت أني ماأكلمك..

متعب ويضحك على أخته\هههههههههههه طيب هذا أنتي كلمتيني ..

هيفاء بابتسامه\شسوي قلبي طيب...بس والله مت قهر لأنك ماكلمت امس وخليتني 

سهرانه طول الليل..المهم شخبارك..والرحله عسى ماتعبتك..

متعب\الحمد لله عايش..والرحله ماتعبتنا كثير بس طولنا 6 ساعات بالطياره عشان 

نوصل لألمانيا ...بس الله سهل..المهم ماأبي أطول عليك..وين فهد بكلمه..

هيفاء\فهد مش بالبيت طالع مع ربعه..

متعب\خلاص أجل بكلمه بالجوال..يالله تامرين على شي..

هيفاء ودمعت عيونها\ايه..دير بالك على نفسك ياأخوي...ولا تقاطعنا

متعب\من عيوني ياأغلى من الغلا يالله مع السلامه...

هيفاء\في حفظ الرحمن...


وسكرت هيفاء من أخوها وهي شبه مرتاحه لأنها تطمنت عليه وحست من صوته أنه 

مرتاح....بس ياترى هل هو صدق مرتاح ونسى..حنين....!!!




\حرام عليها ..والله حرام....

ريم\ليه بعد....!!

لافي\بنت عمتك ذي ماتحس!!ماتفهم!!!ماعندها مشاعر..!!ماتدري أن في واحد بيموت 

عشانها ..وبيحيا عشانها..لها أكثر من أسبوع..وأنا ماأعرف عنها ولاشيء..ويوم جاء ذاك 

اليوم اللي أقدر أشوفها وأكون بقربها ..تصدني وتروح وتركب مع ابوي..!! آآه 

يالقهر..حتى صوتها..صوتها منحرم منه...!!!والله ..والله تعبت منها...

ريم وهي مصدوه من رد اخوها\الله يااخوي كل هذا حامله بقلبك ولاتعلمنا..وربي لو 

أدري أنك مشتاق هالكثر كان جريتها من عباتها وركبتها معك..

لافي\تخسين تجرينها...

ريم\نعم نعم نعم..عيد ماسمعت....

لافي\أوهوااا..ريم حبيتي أبوس أيدك..تكفين كلميها خليها تحن علي أشوي...

ريم\ياعمري والله كسرت خاطري...بروح اكلمها..

لافي\يالله بسرعه كلميها..

وراحت ريم تجيب الجوال..وتوها بتروح الا تراجعت وكأنها تذكرت شيء...

ريم بخيبة امل\أوه نسيت اقولك شي...

لافي وهو فاقد أعصابه\اللي هو !!

ريم\هم معزومين بيبت عمهم ....للأسف..

لافي بجنون\لاااااااااااااااااااااااااااا ورمى نفسه على الكرسي...

ريم\لحظه لحظه..هي عنده جوال اختها حنين...بس مش متأكده اذا جابته معها...

لافي بأمل\تكفين..واللي يرحم والديك روحي تأكدي..والا أقول تعالي أتصلي بجوالي 

..وبسرعه طلع جواله وأعطاه ريم...

لافي\دقي...

ريم\حشى كل شي عندك جاهز...

لافي\خلصينا..دقي..

ريم\زين زين...
ودقت ريم على العنود وشافت العنود الرقم وعرفت أنه جوال لافي وترددت ترد والا 

لا!!!بس مع كل رنه قلبها تزيد دقاته أكثر وأكثر ...وطال تأملها بالجوال لمن أنتهت 

الرنه..وتوها أستوعبت الوضع..وخاب أملها..وكرهت نفسها لأنها ماردت عليه..وبعد 

ثواني دق مره ثانيه وأرتسمت الأبتسامه في وجهها وعلى طول ظغطت على رد...

العنود بصوت واطي \الوا

ريم\هلا وغلا

العنود بقهر بين على ملامح وجهها\أهلين ريم..

ريم\وينك يالسخيفه ليه ماتردين... 

العنود\أممم مدري..المهم ماعلينا أنتي شلونك وأخبارك..

ريم\أنا زينه الحمد لله..بس في ناس جنبي يناتظرون كلمه منك ..ترد الروح لهم...!!

العنود بابتسامه\هي جنبك..



ريم\أيه..وودها تكلمك..

العنود\لالا من صجك أنتي ...

ريم\شسوي ذبحتني...الا تبي تكلمك..

العنود\لا الله يخيلك ريم..لاتعطيني أياها وسلمي عليها لأني بسكر الحين كلهم جالسين 

يطالعون فيني

ريم\أوكي...حتى هي تسلم عليك..

العنود\الله يسلمها ويسلم غاليها يارب..

ريم\هههههههههه زين يالله مع السلامه..

وبعد ماقفلت...

لافي\ليه سكرتي منها..!!

ريم\تقولك ان جنبها ناس وماتقدر تتتكلم أكثر وتسلم عليك..

لافي وبعد تنهيده\الله يسلمها...المهم أني سمعت أخبارها...

ريم\ها يالحبيب أرتحت اللحين ..

لافي\وبرتاح أكثر اذا صار اللي في بالي..

ريم\الله يديمها راحه...

لافي\ريم..هو الجوال بيكون معها كل الوقت...

ريم\أيه ليش تسال..!!

لافي بابتسامه\ولا شي عن أذنك..




فتحت عيوني بتعب وأنا ارجع شعري لورى لأنه جاي على عيوني..وحكيت راسي وأنا 

أحاول أتذكر أنا وين...فكرت نفسي بغرفتي وانا مغمضه عيوني وعلى طول مديت أيدي 

عشان اشوف الساعه كم...!!دورت على الساعه ماحصلتها..فتحت عيوني مره ثانيه 

لكن بنظره غير هالمره...لأني عرفت أني مسافره بعيده عن بلادي وعن عزوتي 

وناسي...وتذكرت كل شيء مر علي أمس واليوم..صح أنها ساعات قليله مرت..بس 

توني أذكر كل شي وكأني أتذكر شي فات من زمان وانتهى..تكدرت وضاق خلقي 

أكثر..وانا أوقف على اخر مقطع شفته بذاكرتي قبل ماأنام..يوم غطيت فيصل ونمت 

بعدها...مدري ليه تضايقت..!!يمكن لأني رجعت للواقع المر..واقعي مع فيصل ولد عمي 

وزوجي..


ياترى لسه نايم...!!والا صحا من نومه...بغيت اقوم عشان اشوفه لكني أترددت كثير 

..مدري احس بمشاعر متناقضه ..الواجب يخليني أشوفه ..وقلبي يقول كيفه هو حر صحا 

والا ماصحا..اللي يبيه يسويه..وماوعيت من أفكاري الا بصوت باب الحمام ينفتح 

وسكرت عيوني بقوه وسويت نفسي نايمه وعرفت انه فيصل بيطلع من الحمام..بس اللي 

أستغربت منه كيف دخل الغرفه وماحسيت فيه...فجأه أنتابني شعور مرعب...ياترى وش 

سوى فيصل يوم شافني نايمه...!!!


تناسيت الأجابه وأنا اشوف فيصل من طرف عيني جالس يمشط شعره...!!

مدري ليه...!!!حسيت بالخوف..!!يمكن لأني أول مره أحس أنه زواجي من فيصل واقع 

وهذا مصيري معه..يمكن لأنه أول مره أحس أن في غرفه تجمعنا أنا وهو بس لوحدنا 

ومافي أحد معنا..من جد أنا اللحين ميته خوف ومرعوبه..مدري كان ودي أفتح عيوني 

وأقوم..بس في شي يمنعني ..أحس أنه من كثر ماني خايفه ماأقدر أقوم...ولا اقدر أحرك 

جسمي...خلاص بهاللحظه حسيت بأني صحيح زوجه لفيصل وأنا زوجه له..وشعور 

الخوف يتعبني أكثر وأكثر...

سميت باسم الرحمن وتعودت من أبليس وفتحت عيوني ببطء..

وحس فيني فيصل بسرعه ولف وجهه علي...

فيصل بابتسامه\عسى ماأزعجتك..!!

عدلت جلستي ورديت عليه\..........لا ....أصلا انا كنت بقوم...ونزلت عيوني في الأرض...

فيصل\طيب..حنين..أمم روحي صلي وجهزي أغراضك لأن بنتعشا بره


حنين\نتعشاء هالوقت!!وبره..!!

فيصل\أيه اشفيك..

حنين\ لا ..بس ماتحس أن الوقت متأخر..

فيصل\أصلا توها تبدى السهره في مصر...تشوفين الناس بالليل أكثر من الصبح..

حنين\أن شاء الله..وطولت في جلستي لأني عن جد ماأقدر أقوم وهو جالس

فيصل\أوكي أن بره بتفرج على التلفزيون لمن تخلصين..

حنين\طيب...

وماصدقت على الله يقوم وقفلت وراه على طول..وحتى هو حس بهالشي.. لأني غبيه 

مانتظرت شوي .. بس شفته طلع قمت وقفلت الباب..

وأنا اللي من شوي مش قادره رجولي تشيلني...صج هبله!!اللحين وش بيقول عني.!!أكيد 

بيفكر أني خايفه منه....!!أوووف...والله أني أتصرف مثل البزارين..مدري أيش فيني !!






طلعت من مجلس الرجال وأنا أيدي بتنكسر من كثر ماسلم...حشا..الناس اللي جاين 

اليوم أكثر من اللي جاوا أمس في العرس...أنا مدري من وين ابوي واخوي متعرفين على 


هالأمه..وكل واحد أستغفر الله أردى من الثاني..اللي يشوف شياكتهم ورزتهم يقول 

ماشاء الله ماعليهم كلام..بس خلك تجلس معهم تكره حياتك كلها...!!وتتمنى انك 

ماتعرفت عليهم...ومافي أوقح من كلامهم ..على الأقل أحشموا في شباب معكم..أبد 

ولا كأنهم يشوفونا كأن العيد عندهم...

المهم وصلت للمطبخ اللي يطل اللي ورى بيتنا عشان أجيب القهوه اللي طلبها ابوي..والله 

كثرت طلبات هالأبو...من راح فيصل والشغل كله علي..والمشكله أن في صباب 


للقهوه..بس هالصباب مسكين مايدري يعطي مين والا مين...

وأول مادخلت المطبخ سمعت صوت و تحنحنت وتوني بدخل الا طلعت لي عفره هانم 

عفره\ها خالد تبي شي!!

خالد\أيه أبي!!

عفره\أيه

خالد\عطيني مقفاك..

عفره\أنت واجد مشاكل..انا بعلم ...

خالد\أقول وخري..وأبعدها ودخل وشاف ترف 

خالد\هلا باطش والرش...هلا

ترف\هلا خالد...وتوها بتطلع الا ناداها

خالد\ترف

ترف وهي مستحيه من موقف أمس\نعم..

خالد\أمممم أيه شلونك..!!

ترف\الحمد لله,,

خالد وهو يدور سالفه عشان تجلس أكثر\مين داخل!!!

ترف\مافي أحد بس الأهل..

خالد\أها..

ترف\عن أذنك..

خالد\ترف

ترف وبعد تنهيده\اللهم طولك ياروح..شتبي,,أخلص..

خالد بابتسامه\أيه هذه ترف بنت عمي اللي دايم تسبني مش ترف اللي من شوي..

ترف\أيوه خالد..

خالد\ترف ايش فيك...فيك شي!!

ترف\خالد أنا مافيني شي..انت اللي أيش فيك كل ماأبي أطلع تناديني...صح عفره..

عفره بكل حقد العالم\صــــــــــح..

خالد\بل بل بطيتي أذني ..أنتي هي لاتتكلمين صدقيني تتسبين أنشقاق في الكره الأرضيه 

اذا تكلمتي..

هنا ترف ماتت ضحك على كلام خالد اللي مايترك أحد الا ويتحرش فيه

عفره\ترف..ايش يقول خلود...

خالد\خلود في عينك ..وياهالوجه...!!

عفره\شوف خلود أنا في يستحمل كثير ..واذا ماسكتت بضربك في هذا مكنسه..

خالد\لا بالله طالت وشمخت..روحي أنقلعي زين..وأنتي هي ليش تضحكين..

ترف\تدري ياخالد !!

خالد\أيه!!

ترف\أنا ماعندك سالفه..وأنا الغبيه اللي جالسه معاك..

خالد\والله ياآنسه ترف ماأحد قالك تجلسين معي..أنتي الللي ميته على شوفتي..!!

ترف\لا!!!

خالد\أيه!!

عفره\يالله روح روح هذه قهوه خلصت روح مجلس..

خالد\شف هذه تطردني من بيتنا...

ترف\والله ماألومها...أصلا مدري كيف مستحملتك ...15 سنه وهي جالسه بهالبيت 

صدقيني اذا طلبت انها تسافر والله بتسافر بسبتك...

خالد\تكفين.....تكفين لايطيح نصك وأنتي تتكلمين...

وهنا دخلت ساره

ساره\أيش فيكم وش صاير!!تدرون حسكم واصل للصاله..

ترف وبدلع\ساره شوفي اخوك كله يحب ينرفزني..مالت عليه..

خالد\شوف الكذابه...

ترف\شفتي ويقولي كذابه..بعد..أصلا مدري من وين يتعلم هالكلمات الصراحه 

سوفاج..

خالد وهو يقلد صوتها\ياي..ماأقدر على الدلوعات...مالت عليك ياترف وسليمه 

صكتك..خليني اروح المجلس أحسن لي...

ترف\أبركها من ساعه يا..خــالد...

ساره\أمشي ترف معي...الصاله..

ترف\يالله سارونه أصلا أحنا ماتنجلس مع هالأشكال...وطلعوا مع بعض...

خالد\من حلاتك زين..ولي...أقول عفروه يالله جيب قهوه...

عفروه\انا أسمي عفره مش عفروه...وبعدين ترف حلوه أحسن منك يامدمغ...

خالد\ههههههههههههههههههههههههههههههههههههههههههههه هايههههههههههههه

هههههههههههههههههههههههههههههههههههههههههههههههههه هههههههههههههههههههههههاي عديها عديها ثانيه...
عفره\وش أعيد!!


خالد\ههههههههههه أخر كلمه قلتيها..عيديها تكفيـــن,,,
عفره\يامدمـغ..............

خالد\ههههههههههههههههههههههههههههههههههههههههههههه ههههههههههههههه

هههههههههههههههههههههههاي..والله وقمتي تتكلمين مثلنا ياعفروه..قالت وشوا 

قالت مدمغ..ههههههههههههههههههههههههههههاي<<مجنون هالولد






أنتظرت....وأنتظرت ..وأنتظرت..وأنتظرت...وطال أنتظاري..أنتظر ست الحسن 

والجمال الأميره حنين تطلع عشان نروح نتعشى..


أكيد بتقولون عصبت..ايه عصبت وعصبت وعصبت مليون بعد...اجل أنا يتسكر الباب 

علي..!!أنا ينخاف مني..!!!أنا ماتطيق تشوف وجهي..!!ليه ياناس أيش فيني 

..!!أشحلاتي أهبل...!!والا يعني مش من مقام الهانم حنين..طيب درينا أنها جميله وجميله 

حييل بعد ..ودرينا أنها ماتحبني ودرينا بعد أنها ماتستلطفني بس مو معناتها ..تقوم وتسكر 

الباب ..أصلا واضحه الحركه ..أكيد قاصدتها ..يعني أفهم يافيصل لا تدخل الغرفه مره 


ثانيه...من زينها اللحين ..أكيد تفكر أني ميت عليها..وبعدين أنا رحت أتطمن عليها 

ويوم رحت تطمنت عليها قلت خليني أتسبح فيها شي ذي بعد..واهم شي أن هذه 

غرفتي مثل ماهي غرفتها يعني مش على كيفها تتحكم...!!

ياربي قاهرتنيي ياناس ...قاهرتني!!



حنين\ فيصل............... أنا جاهزه..

رفعت راسي عشان أشوفها ويوم رفعته .....



الجزء السابع والعشرين



\شفيك!!


حنين\فيصل فيني شي!!!

كان فيصل يطالع شكلها الفظيع وهي لابسه البدله اللي بلون زهر وحاطه شدوا 

زهري وروج وردي وماسكه عباتها بأيدها

وبعد ماطول سكوت فيصل تكلم أخيرا..

فيصل بفكر شارد\...ها..ولاشيء...بس ...بس تذكرت شيء ..

وقام من الكرسي\مشينا..

وسلموا مفتاح الغرفه للرسيبشن وطلعوا لأول مطعم شافوه قريب للفندق..

وبعد ماجلسوا ....ظلوا ساكتين فتره طويله حنين تطالع الناس الللي حواليها 

وخصوصا الخليجين اللي محتلين نص المطعم وكانت مره مستغربه من هالتجمع الكبير 

وحست نفسها كأنها جالسه في السعوديه مش في مصر...

أما فيصل كان معصب على حنين لكنه يوم شاف شكلها وهي واقفه قباله بالفندق 

أندهش منها ومن جمالها الملفت ..صح كانت لابسه لبس عادي ..لكنها كانت أجمل 

وأجمل ببساطتها اللي مغطيه على كل شيء..كل شي فيها بسيط ومريح للنفس 

شكلها النعوم كلامها الهادي والرقه اللي في أسلوبها حتى ابتسامتها حلوه وتريح 

الأعصاب..


فيصل\ حنين...تبين شي معين زياده على اللي طلبته...!!

حنين\..لا مشكور ..وسكتت والتفتت على أي جهه ثانيه المهم أنها تتهرب من 

نظرات فيصل لها..

واخيرا جاء الطلب اللي أطلبوه وبدوا ياكلون لكن حنين استحت تاكل وبالمووت 

كلت قدام فيصل وكانت جيعانه مره مره مابينت هالشي..بس أكتفت تشرب العصير 

اللي طلبه فيصل..

اما فيصل كان عادي عنده ..ولاحظ أن حنين ماكلت كثير 

فيصل\خلصتي!!

حنين\ايه الحمد لله..

فيصل\مسرع شبعتي...على كذه بتخليني ماأكل شي..والا ماعجبك اكلهم!!

حنين\لا بالعكس الأكل حلو ..بس زي ماقلت لك أنا مسويه ريجيم..

فيصل وبدون مايحس\وليه تسوين ريجيم ماشاء الله عليك جسمك حلو ..أحلى من 

جسمي..

أستحت حنين...أستحت كثير كثير ....لدرجة أن ماقالت ولاشيء..ووفضلت انها 

تسكتت ..وعرف فيصل أنها أستحت لأن وجهها فضحها...

فيصل يبتسم\حنين ..ماكنت اقصد...

حنين\...................لاعادي خذ راحتك...

أبتسم لهافيصل ولف الجهه الثانيه 




كان في لمة شباب جنب طاولتهم وكانوا جالسين يطالعون حنين .وخصوصا عيونها 
اللي مبينه بالنقاب ..وكانوا بياكلونها أكل من كثر مايطالعونها ..ويوم شافهم فيصل 

..ماتحمل ابدا بحكم غيرته اللي مو طبيعيه ..وقام يخزهم عشان يبين أنه شافهم وهي 

يوم شافوه على طول لفوا جهه ثانيه ..وهدى شوي...

فيصل بدون نفس\خلصتي...

حنين وهي مستغربه من تغيره المفاجىء\..ايه

فيصل\يالله مشينا ..

دفع فيصل الفاتوره وطلع مع حنين ..وأيضا شافوا شباب خليجين جنب المطعم 

ويطالعون فيهم وخصوصا حنين ..وهنا فيصل ماأتحمل أكثر ..ومسك يد حنين 

وجرها بقوه..

حنين وهي معصبه وتحاول تفك ايد فيصل\أيدي لو سمحت..

فيصل\أسكتي أحسن..

حنين وبعد مافكت أيده منه\وليه اسكت أنا ماسويت شي غلط ياأستاذ فيصل!!

فيصل وهو معصب أكثر من حنين\لا ماسويتي شي..بس يكفي هالحيوايين يطالعون 
عيونك وأنت تتفرجين..

حنين وهي لافه عليه\وأنا أيش ذنبي أنهم يطالعون فيني!!شرياك يعني تبيني أقولهم 

لاتطالعون!!لو سمحت رجعني الفندق اللحين ..

فيصل\وهذا اللي بيصير اللحين..

حنين\فكه...

طالعها فيصل وهو ميت منها ودها يذبحها على هالكلمه اللي قلتها بس مسك نفسه 

لأنه بالشارع وأول تاكسي شافوه أركبوه وتحركوا..ويوم وصلوا الغرفه دخلت حنين 

غرفتها وسكرت الباب بقوه..

وهنا فيصل ماقدر يستحمل أكثر..ودخل الغرفه وصرخ بأعلى صوته..

فيصل\أنتي أيش مفكره نفسك ها!!وبعدين ليش تلطخين الباب!!ليش هالغرور!!

حنين\لو سمحت لاتصارخ في وجهي..واذا أنت معصب لاتحط حرتك فيني !!

فيصل\الا بحط حرتي فيك..وبصرخ بأعلى صوتي ومش مهم ترضين يامدام...

حنين بألم \صح أني عانيت يوم وانا صغيره..ولحد يومك أنا أعــاني..لكن عمره 

ماأحد صارخ بوجهي يافيصل..وأنا مأسمح لك تصارخ وجهي..


فيصل\مش مهم تسمحين والا ماتسمحين أنتي فاهمه...!!

حنين\لو سمحت اطلع بره بغير ملابسي..

فيصل\..ماأني بطالع وهذه غرفتي مثل ماهي غرفتك...واللي تبينه سويه ياحنين..

حنين\أوكي فيصل أنتهى النقاش والكلام معك ضايع..ولا تطلع مش مهم بغير 

ملابسي بالحمام...

وبالفعل خذت حنين ملابسها ودخلت الحمام حست بارتجاف أيدها وشفايفها 

وحاولت تقاوم هالرجفه بكل قوتها لأنها ماتبي تصيح ماتبي تضعف عشان شخص 

مايستحق ولا دمعه وحده من عيونها..وبالفعل قاومت وقاومت .....






طلعت من الصاله ورحت لغرفتي وأنا خانقتني العبره لسببين أولهم أني واخيرا وافقت 

على خطيبي ورحت لأمي وقلت لها وفرحت كثييييييير لأني وافقت وكلمت أمي 

روابي وقالت لها وأنشرت الخبر للبيت كله 


.. بس مدري أحس أني أبي أصيح...مدري ليه!!!والشيء الثاني أني كلمت مروى عن 

سالفة المسجات وقالت لي مستحيل أخوي يسويها...!!بس ليش كاتب أسمه!!ياترى 

الحركه قاصدها والا لا!!!ليتني...ليتني تأخرت شوي عشان أتأكد أكثر...بس لين 

متى!!!صار لي أكثر من 3أسلبيع ينتظرون ردي ..وأنا مارديت الا اليوم..والله 

فشله...بس شسوي أبي أفكر أكثر...أصلا لو علي كان جلست شهور أفكر هذا 

زواج مو لعبه...!!

أوووووووووف..خلاص ياهيفاء...أنسي أنتي وافقتي واللي صار صار ..ماله داعي 

تتندمين اللحين...!!








انا شسويت...!!!ليه صارخت عليها..!!! هي وش ذنبها...!!

وش ذنبها أن الشباب جالسين يطالعون فيها!!!بدال ماأروح أتهاوش معهم ..حطيت 

حرتي فيه..!!ياربي هذه بدايتها كذه!!الله يستر من الجاي...!!لا وانا الحبيب مخطط 

أني أتعامل معها بأسلوب حلو عشان أنقرب منها وأكسبها ..طلع العكس 

صحيح..هي المسكينه اللي ماسوت شي...وأنا اللي جالس أحارب ضدها...!!


المشكله اللحين كيف أتعامل معها اذا زعلت ..انا أدري أنها متضايقه مني أكثر من 

أول..يكفي كلمتها...لحد اللحين أذكرها...أحس أنها ذوبت قلبي..من كثر ماهي 

حزينه..كنت اتمنى أني ماسمعت هالكلمه منها..كنت أتمنى تكون أقوى من كذه..!!


....أعاني.....انا أعاني من يوم وانا صغيره..ولحد يومك...ولحد يومك هذا أعاني....

ياربي هي تعاني...وأنا السبب...شسوي اللحين...


خليني اطلع للصاله عشان تهدى شوي وبعدين يحلها ألف حلال




طلعت من الحمام..وأنا جامده..حتى التنفس ماأتنفس...


دارت عيوني على الغرفه كلها ..بس ماشفته..ماشفت فيصل....


أحسن بعد..خله يولي...اذا هو مايبي يشوفني فأنا ماأبيه ألف...


قربت من الباب..وأنا في بالي فكره,,ومعزمه اني أسويها..وسويتها.....قفلت الباب على 

فيصل,,,وونمـــت................................... 



سمعت ..سمعت صوت الباب وهو يتقفل,....

طيب ياحنين أنتي شكلك ناويه على الحرب,,,أوكي فالك طيب ..قفلي الغرفه...قعدتي 

هنا أحسن من مقابل وجهك...





هند\واخيرا..وأخيرا بنعرفها...واي ..ماني مصدقه..

العنود\أجل أنا وش أقول بمووووووت أبي الفسحه تجي بسرعه عشان اشوفها...


هند\أنتي أدعي بس الأبله تطلعنا..شكلها كذه مش مطلعتنا....

العنود\لاااااااااا حرام عليك أتفائلي بالخير...

هند\والله ماأكذب عليك وتدرين أنتي أبله سهيله مرررررررررره ماتصدق على الله 

تكون فسحه ورى حصتها عشان تكمل الدرس...


العنود بضيق\أووووف منك ...لازم تنكدين علي....



وبعد ربع ساعه من الحصه دق الجرس وجت الفسحه وابلتهم ولاكأنها تسمع أن الجرس 

دق والبنات ينحزون لها ويتأففون وهي مره كأن العيد عندها لمن راحت نص الفسحه 

وطلعت الأبله بالموووت ويوم نزلت العنود مع هند دوروا على البنت المجهول بس مالقوها 


..ودق جرس الحصه الرابعه وهنا العنود ماتت قهر ودعت على أبلتهم لمن قالت بس....






صحيت من النوم وأنا مفزوعه الساعه 9 اللحين ولاصليت الفجر ...ياربي أستغفر الله 

العظيم ..يارب سامحني...رحت الحمام على طول وتوضيت وصليت الفجر قضاء...وبعد 

ماخلصت صلاه ..تذكرت فيصل.. وتذكرت اني ماقومته للصلاه ..شكله حتى هو 

راحت عليه نومه..وتذكرت خناقتي معه أمس ...جلست افكر باللي صار أمس كله 

..يس حسيت أن السالفه ماصخه ومالها داعي وعندي أمور أهم من كذه ومش مهم 


أنكد على نفسي عشان واحد مايستاهل...طلعت من غرفتي عشان اصحي فيصل للصلاه 

..وشفته نايم على نفس الكنبه اللي كان نايم عليها أمس...الصراحه..يوم شفته خجلت 

من نفسي كثير ..وحسيت بشعور كريه جدا..حسيت أني ظالمه...كيف سمحت لنفسي 

أني أخليه ينام مره ثانيه بره..الصراحه توني أدري أنا قلبي قوي...قربت منه وحاولت 

أصحيه بكل الطرق بس هو ماصحى...ويوم ناديته بصوت أعلى من قبل فتح عيونه..وقام 

يطالع فيني وهو متفاجأ..شكله متفاجأ مني أني صحيته...جلس كثير يطالع فيني ..ومدري 

حسيت من كثر ماهو مبحلق فيني أن في شي فيني غلط..


بس بعدها غمض عيونه..وقال


فيصل\كم الساعه!!!

حنين\الساعه 9 ونص...

قام من مكانه بسرعه...

فيصل وهو معصب\الساعه تسع ونص...تسع ونص..ماصليت...


حنين\حتى أنا ماصليت الا من شوي...

طالعني بنظره...مافهمت معناها..بس حسيت أن الشرار يطلع من عيونه وراح الغرفه 

عشان يصلي..


هو طلع من هنا..وانا جلست مكانه ..وجلست افكر وأعيد النظر بكل شيء..بس مره 

ثانيه حاولت ابعد كل الأفكار من راسي..وفتحت التلفزيون عشان اتسلى وأضيع الممل 

اللي يحتويني..




بعدها شفت فيصل طالع من الغرفه وشكله متسبح لأن شعره مبلل ويحاول يرفعه عشان 

مايجي على عيونه بس كل مره يطيح..مالت عليه يفكر بس هو اللي شعره ناعم وحلو...

سويت نفسي أني مندمجه بالبرنامج اللي أشوفه..وأنا اصلا جالسه اراقب كل تحركاته 

مدري ليه...!!


فيصل \قومي...بنفطر بره..

حنين وهي تطالع التلفزيون\بس أنا ماأتجهزت..


فيصل بدون نفس\بنفطر تحت بالفندق..يعني ماله داعي تلبسين..يالله روحي جيبي 

عباتك..أنتظرك بره...وطلع من الغرفه..

حنين\يتأمر بعد الشيخ...أووف والله لو ماني جيعانه كان مارحت معك...

لبست عباتي وطلعت بسرعه وشفته واقف جنب المصعد ينتظرني...ركبت معه المصعد 

ونزلنا تحت نفطر..


فيصل وهو ياكل\جهزي أغراضك لأن في الليل بنروح شرم الشيخ..


حنين\أن شاء الله...بس ...ليه مانروح اللحين ..صعبه بالليل نمشي..

فيصل\ خايفه..!!

حنين\لا مو خوف بس آه ,,,مدري...خلص على راحتك..

فيصل وهو يطالع فيها\......تهمك راحتي....!!





سكت...الصراحه مدري أيش أرد عليه والا أيش اقوله....

وهو فسر سكوتي شي ثاني....وبكذه أنتهى النقاش اللي بينا وصار الجو متوتر أكثر من 

أول...وبعد ماخلصنا طلعنا للغرفه وأنا على طول رحت أتسبح وأغبر ملابسي..


وهو طلع مدري وين راح...!!!





طلعت من الغرفه وأنا أتنفس الصعداء..أحس أني لو جلست معها أكثر من كذه 


بنفجر..حياتنا صارت ممله..واللي يشوفنا يقول مش عروسين في بداية زواجهم..أمحق 

شهر عسل..يكفي أني ماسك نفسي عشان سالفة أمس..تجي اليوم وتكملها..توقعتها ترد 


علي بأي شي..بس ماتسفهني وتسكتت..أنا مدري وش مصبرني عليها..شفت كوشك 

يبيع زقاير خذتلي علبتين لأني ناوي أقضي عليهم اليوم...وانا اللي كنت ناوي 

أتركهم..بس رجعت لهم مره ثانيه بسببها..دخلت الفندق مره ثانيه وطلبت لي قهوه لأني 

أحس راسي مصدع...ودق تليفوني هاللحظه ولا أراديا أبتسمت...ورديت






فيصل\هلا وغلا بالغاليه.
.
أم فيصل\حبيبي فيصل شلونك..!!!

فيصل\تمام بخير..أنتوا شعلومكم...واخباركم..

أم فيصل\أحنا بخير دامك بخير ياقلبي شخبار حنين عسى مازعلتها...!!


فيصل ..آآه يمه..مدري مين اللي مزعل الثاني..

فيصل\حنين بخير يمه تسلم عليكم..شخبار البنات وخالد وريان وابوي..

أم فيصل\كلهم يسألون عنك..,انت مره ياولدي شكلك ماصدقت على الله تسافر 

..ولاكلمتنا تطمنا حتى..


فيصل\معليش يمه عذريني هالمره..عطيني ابوي جنبك هو..

أم فيصل\هو متى أصلا يجلس في البيت ..كله في الشغل او مسافر..بس جنبي ساره تبيك 

خذها..يالله مع السلامه

فيصل \في حفظ الله...

ساره\الوا..فيصل..

فيصل\هلا ساره شلونك...!!

ساره\الحمد لله..أنت شخبارك وشخبار حنين..

فيصل\الحمد لله أنا وحنين بخير..

ساره\وراك يالقاطع ماتسأل عنا..والا حنين نستك أهلك..

فيصل\لا حنين ولاغيرها ينسوني أهلي..وحبايبي..


ساره\أووه شكلكم مو شي..فيصل صار شي مع حنين

فيصل\خليها على الله ياساره..بنت عمك بتجنني...

ساره\خير فيصل خوفتني...وش صاير..

فيصل\غيري الموضوع ساره..

ساره\هي جنبك اللحين..!!

فيصل\لا أنا تحت ..خلص كلميني بعد خمس دقايق لأني بطلع للغرفه..

ساره\اوكي..فيصل مع السلامه..

فيصل\مع السلامه...



طلعت فوق ودخلت غرفة النوم وشفت حنين جالسه على التسريحه وشعرها فاتحته وجالسه تحط كحل..

يوم شفتها...بهت..وقف قلبي..هذه ثاني مره اشوفها فاتحه شعرها..لكن اللي جنني زياده 

عيونها..عيونها هي كبار بس كبرتهم زياده لأنها حاطه كحل كثير ولابسه عدسات عسليه 

على لون بدلتها البيجيه..ياربي هالبنت بتذبحني بجمالها...الله يصبرني...


حاولت أشيل عيوني منها بس ماقدرت ...احس أني منوم مغناطيسي...وهي اللي 

منومتني...وبعد تأمل طويل..دق التليفون وكانت ساره أختي...

مديت لها التليفون وكان واضح أني مرتبك ومتشتت ...

حنين\منوا!!

فيصل\ساره...أختي..

خذت مني التليفون وبحركه غير مقصوده لمست أيدها ...وهي أرتجفت ايدها وأرتبكت 

أكثر مني..والتليفوت يرن ويرن...واحنا نطالع بعض..مرت ثواني كثيرة واحنا نطالع بعض..والتليفون يرن ويرن....وبعد مادق ثانيه أنتبهت

و طلعت من الغرفه..خلاص ماأقدر استحمل.... أحسن لي أبتعد منها..


...ياربي قربها عذاب وبعدها عذاب وعذاب...


جالسه في غرفتي واسمع أغنية شيرين ..عرفتوها بتوحشني..بتوحشني وأنا وياك..

وافكر,أفكر وأفكر...أفكر بــ خالد...خالد الخبل..جالسه أتذكر كل مواقفه 

وياي..من يوم وأحنا صغار وهو يمسك شعري ويمشعه..ولحد أخر موقف يوم شفته في 

المطبخ...


أحس نفسي غير ..أحس أني مو ترف..ترف الأوليه اللي اذا قالو لها لا..تقولهم أي وبعناد 

بعد..مدري وش اللي غيرني...يوم واحد بس أنقلب حالي...صرت أحب أكشخ..صرت 

احب أحط مكياج وألبس أحسن لبس...تدرون ليه!!من يوم قالي خالد ذيك الكلمه وانا 

غيرررررررررر....صرت زي المجنونه اذا عرفت أنه موجود أتحرقص بمكاني...صارت 

تجيني حالات مو طبيعه..أضحك وأحزن في نفس الوقت..وكثير أسرح..أسرح 

لبعيد...أسرح لذكريات قديمه عشتها مع خالد...


يارتى هل هو يفكر نفس تفكير والا بس أنا المجنونه اللي أفكر فيه!!!




سكرت من ساره وأنا كلمتين على بعضهم مش قادره اقولها لها...هي تتكلم وتتكلم وأنا 

في عالم ثاني..


وأنا أيش فيني أن شاء الله كل مايقولي كلمه أويلمسني برتجف زي البزره...!!


وش بيقول عني..!! والله أني متفشله من عمري..!!ليتني ماخذت منه التليفون والا 

أنحطيت بهالموقف البايخ..


بس الحمد لله انه طلع وخلاني أتكلم مع ساره براحه...!!

أي راحه ياحنين..مدام فيصل موجود بحياتك...!!

طلعت من الغرفه وشفت فيصل ماسك الزقاره ويدخن...الصراحه أتفاجأت ماأتوقعت أنه 

يدخن...هذه أول مره أشوفه يدخن..!!وليه استغرب..واحد مثل فيصل يسوي اعظم من 

كذه...!! الله يستر منه..

سويت نفسي اكح عشان ابين له أني موجوده بس شكله ماأنتبهلي..شكله 

سرحان..ياترى تفكر بأيش يافيصل...!!

وبعد دقايق من وجودي لف وجهه علي..وقالي ..


فيصل\خلصتي...!!

حنين\الأغراض..!!

حنين\أيه جهزتهم.

فيصل\أوكي اللحين بنطلع نتمشى وبنتغدى بره...ومش راجعين الا بالليل..اذا تبين شي 

خذيه من اللحين.

اكتفيت بأني أهز راسي بمعنى أني ماأبي شيء..

وماهي الا دقايق وطلعنا بره نتمشى ...على قولته..





\ياربي هالبنت ماأتصلت...والله أني خايفه عليها...

عمر\يايمه..أذكري الله وأكيد اذا لقت فرصه بتدق هي...


العنود\أي والله صادق عمر اذا لقت فرصه بتدق ..لاتخافين على حنين...


ام حنين\بس على الأقل تطمنا أنها بخير ووصلوا...

عمر\يمه أكيد هم وصلوا...لا تحاتين الله يهديك..


أم حنين\طيب تكفين العنود دقي على ساره أو سوزان أكيد كلمهم فيصل...


العنود أن شاء الله يمه..بدق عليهم بس أنتي هدي...

دخلت الغرفه عشان أدق على ساره من جوالها..

واول مافتحت الجوال لقيت مسج من لافي...خفت..خفت كثير مابغيت أظغط على 

الرساله...بس فضولي خلاني أظغط وأنا ميته وناسه..لأن لافي....رسل..

وأول ماقريت الرساله أستغربت..قريتها مره ومرتين أحاول أستوعب اللي مكتوب..

لا الولد مب صاحي ..يبيني أكلمه...مستحييييييييييييييييل...


(العنود ....الساعه 8 بدق عليك...وتكفين ...ردي علي.....لافي....)







رحنا الأهرامات وشفنا أنواع الأجانب هناك ...مدري ليش الناس منهبلين على 

الأهرامات أحس أنها عاديه..وماكان ودي أروحها بس قلت لازم أودي حنين جميع 

الأماكن اليوم ..حاولت فيها تركب الحنطور بس هي مارضت ..على قولتها مش لابسه 

بنطلون ..سكت عنها ...شكلها تخاف بس ماتبي تبين لي..


رحنا لمحل قريب من الأهرامات يبيع عطور ودهون للجسم واشياء كثيرة..خليتها شوي 

لوحدها ورحت أشتري بعض العطور لأهلي ..


ويم خلصت شفت حنين جالسه تشم بعض العطور المصفوفه بره 


فيصل\عجبتك ..!!


حنين\يعني..

فيصل\طيب ماودك تشترين..!!

حنين\لا مشكور

حاسبت اللي شريته وطلعنا ....

في السياره

فيصل\تبين ناكل اللحين ..والا بعدين..

حنين\كيفك

فيصل\والا نروح السينما قبل...!!

حنين\عادي..

فيصل\حنين

حنين\نعم

فيصل\ممكن سؤال..!!

حنين\تفضل..

فيصل\أنتي ماعندك غير هالكلمات


حنين\أي كلمات!!

فيصل\عادي ..على راحتك..اللي تبي..كيفك...ماتعرفين شي غيره...

حنين\ليه !!مو عاجبك كلامي...!!

فيصل وبعد تنهيده\الا ...عاجبني كلامك بس يابنت الحلال..حسيسيني أنك موجوده 

معي..خليني ..خليني أحس أنك زوجتي..!!

حنين\وش تبيني اسوي يعني!!

فيصل وهو قاطع الرجا منها\ولا شي..ولاشي حنين..يالله وصلنا...




في المساء 
يتفتح شوقي أليك..
حقلا من أزهار الجنون الليله
آه تلك كل الأسوار بيننا
آه بيني وبين وجهك
ليل طويل من الفراق
وريثما يطلع الصباح
ستلفني الكوابس كالكفن
وسأستقيظ كالعاده على صوتي
وانا أنادي بأسمك
وتحلم بك أحلامي!

أيها البعيد كالمناره
أيها البعيد كذكرى الطفوله
أيها القريب كأنفاسي وأفكاري
أحبك..أ.ح.ب.ك
واصرخ بملىء صمتي أحبك
وأنت وحدك ستسمعني
من خلف تلك الأسوار
أصرخ ..وأناديك بملىء صمني
فالمساء,حين لا اسمع صوتك : مجزره
والليل حين لاتعلق في شبكة احلامي:شهقة احتضار واحده
المساء,
وانت بعيد هكذا
وأنا أقف على عتبة القلق 
والمسافه بيني وبين لقائك
جسر من الليل
لم يعد بوسعي
ان اطوي الليالي بدونك
لم يعد بوسعي
ان اتابع تحريض الزمان البارد

في المساء يقرع شوقي اليط طبوله
يهب صوتك في حقولي
كالموسيقى النائيه القادمه مع الريح
نسمعها ولا نسمعها
يهب صوتك في حقولي
وأتمسك بكلماتك ووعودك
مثل طفل
يتمسك بطائرته الورقيه المحلقه
الى أين ستقذفني رياحك!!
الى أي شاطىء مجهول؟
لكني كالطفل
لن أفلت الخيط
وسأظل أركض بطائرة الحلم الورقيه
وسأظل الاحق ظلال كلماتك

ليلة 19\5 أمل.أمل الحياه....


الجزء الثامن والعشرين

تغدينا بعدين رحنا السينما وشفنا فيلم مصري كان يضحك مره وأنا ماقدرت أمسك 

ضحكتي اللي فقدتها يوم سافرت ..حتى فيصل استغرب مني كثير وقالي كلمه حسيتها 

يقولها بكل حنيه وعفوبه قالي:

(...لو أدري أنك بتضحكين هالضحك كان من زمان 

جبتك السينما... يعلها هالضحكه دايمه ياربي...)



وطبعا أنا الغبيه أنحرجت غصبن عني وسويت نفسي ماسمعه وكملت باقي الفلم 

...وياليتني ماكملته ...طلعت لقطه وقحه جدا جدا جدا...وانا ماعرفت وش 

أسوي...أستحيت مررررررره خصوصا لأن فيصل جنبي ويطالع اللي أطالعه..بحركه لا 

أراديه لفيت وجهي عليه وشفته يبتسم ويطالع السقف...الصراحه كان شكله يضحك 

وهو يناظر السقف ..أخفيت ظحكتي اللي كانت بتفضحني وأكتفيت بالأبتسامه ...

وكملنا الفلم...


وبعد ماخلص,..طلعنا وقال فيصل مدام الفندق قريب خلينا نروح عشان نصلي 

ورحنا..

واول مادخلنا دخل فيصل غرفة النوم وقط نفسه على السرير..

دخلت معاه عشان اتوضى واصلي...

فيصل وهوحاط المخده على وجهه\حنين..

حنين \هلا

فيصل\كنت أبي اقولك عن ....والا أقولك ولاشيء..

حنين بغرور\كيفك..ودخلت الحمام..





والله أنها بتجنني...بس ماعليه ياحنين ..أنا وراك وراك والزمن طويل...ولازم اكسر 

هالغرور اللي تمتلكينه...خليني انام شوي والله أني تعبان...

وبعد دقايق

حنين\فيصل..

حنين\فيصل...

فيصل\نعم..

حنين\لاتنام صلاه..

فيصل وشال المخده اللي على راسه\أن شاء الله...وقام من السرير وقبل مايدخل 
الحمام

فيصل\في شي ثاني مدام حنين..

حنين\..أممم ..ايه..

حنين\ممكن تليفونك ..عشان بكلم أهلي...

فيصل\شوفيه على السرير...كلميهم .بس لاتخسرينا...ترى المكالمات هنا غاليه..

حنين وهي تطالعه بنص عين\..خلص ماأبي شي..

فيصل\ههههههههههههههههههه والله أمزززح ..التليفون وراعيه كله لك...أنتي بس 

أمري....



لحظات سكوت....يمكن مرات دقايق...... بس الصراحه ماعديتها....

راح فيصل الحمام وترك حنين في غمرة تفكيره وتفاجأها من عمايله..





لحظه...لحظه..لحظه....وشفيه ..والله انه مو طبيعي اليوم....يقط كلمات 

كبيره..والمشكله أن تاثيرها قوي ...هذا غير نظرتة الخبيثه....والله أنك تخوف 

يافيصل....!!شكلي مهما جفيت بطريقة تعاملي معك ماراح تتأثر..ياترى ليه 

يافيصل..!!هذا مو طبياعك اللي أعرفها..!!وش ورى هالأبتسامه...!!وش ورى 

هلأسلوب وأحترامك لي...!!تصرفاتك غريبه...وطبايعك جديده....!!وش تبي مني 

يافيصل وش تبي...!!...لاتفكر اني يوم راح أتسامحك معك....والا 

أتساهل....حقوقك بتجيك كامله على عيني وراسي..بس شي ثاني..لا ..لا يافيصل 

لا...مش أنا اللي أستسلم بسهوله..مش أنا....!!!!!

اووووف ...خليني أتصل على اهلي أحسن...

حنين\الو..

العنود بفرحه كبيره\حنيـــــــــن ..

حنين\عنود..حبيبتي...شخبارك..

العنود وهي تمسح دموعها اللي نزلت فجأه\أنا بخير أنتي شلونك وشخبارك..وحشتيني 

حنين وحشتيني كثير..ماتتخيلين البيت كيف بدونك ياحنين ..حنين البيت بدونك 

مايسوى والله مايسوى....

حنين ووهي متأثر ه حييل\أنا اكثر ..والله اني فقدتكم وأحس نفسي ضايعه بدونكم 

..
العنود\طيب ليه ماكلمتينا من زمان..

حنين\ماقدرت يالعنود ماكان عندي تليفون ولا كنت أبغى أطلب من فيصل

العنود\الا على طاري فيصل ..شخباره ..!!وكيف حالك معه...!!

حنين بضيق\الحمد لله.....الحمد لله يالعنود...

العنود\حنين شفيك ..!!

حنين\مافيني شي ...صدقيني مافيني الا العافيه..ويني أمي أبي أكلمها أبي أسمع صوتها..

العنود\أن شاء الله بروح اناديها لكز.بس اذا خلصتي كلميني أوكي...

حنين\من عيوني حبيبتي ...

وراحت العنود تنادي أمها اللي ماصدقت أن حنين أتصلت وكانت وهي تكلم بنتها 

ترتجف وتصيح في نفس الوقت ...كان ودها تشوف بنتها..كان ودها تكون جنبها 

هاللحظه ..قريبه منها...تطالع فيها بدون ممل..تحضها بصدرها بكل قوتها..كان ودها 

تمسح دموع بنتها وتطبطب عليها...تمنت ألف مره انها تشوفه لحظه وحده بس...تمنت 

تحبها وتمسح على شعرها...وتهون عليها غربتها ...لاتلومونها بنتها الكبيره..بنتها اللي 

عانت عشان تشوف الفرحه بعيون الكل..بنتها اللي ياما تعبت وتعبت عشان أهلها 

..وبتظل تتعب وتتحمل عشانهم...

سكرت حنين من أمها وهي تصيح على حظها العاثر اللي خلاها بعيده عن 

أهلها..سكرت وهي مش مطاوعها قلبها على اللي يصير بحالها ....كانت تتمنى تكون 

قريبه من أمها واخوانها..كانت تتحسف كثير أنها وافقت على الزواج وأبتعدت عن 

أهلها...تتمنت وتمنت أن الزمن يرجع لورى وتكون بحضن أمها اذا بكت...أو تكون 

عند العنود عشان تهون عليها..أو حتى تكون بغرفتها تشكي حزنها لوحدها...بس أهم 

شي تكون جنبهم وقريبه منهم.....!!!


طلع فيصل من الحمام هالوقت وشاف حنين جالسه على السرير وهي ملتويه وحاطه 

أيدها الثنتين على وجهها وهي تبكي بمراره ودموع وقهر...

مات هاللحظه...وهو يشوف حنين تصيح...وبأقل من ثانيه قرب منها وجلس جنبها 

على السرير...

فيصل\حنين....حنين..شفيك..حنين ..رفعي راسك...الأهل صاير لهم شيء....حنين 

...تكلمي...

حنين هاللحظه رفعت وجهها ودموعها تنزف من عيونها المحمره...وهي تصارخ على 

فيصل..

حنين\أنت السبب..انت السبب...يافيصل كل اللي جرى لي ..بسببك أنت..وبس 

ولو...وو...وأخنقتها العبره ذيك اللحظه وأمنعت نفسها من الكلام....


كان ودها تفضفض باللي كابد بصدرها ..كان ودها تتكلم وتتكلم لمن ترتاح 

شوي..بس سكتت ..وامنعت نفسها من أي كلمه وتحس أنها اذا تكلمت بتهين 

نفسها قدام فيصل..كانت تحس أنه مايستاهل حتى كلمه وحده بس منها.. ..كانت 

تبي تعذبه مثل ماعذبها كانت تبي تقهره مثل ماقهرها من أول ماخذها...كانت تبي 

تعطيه من الألم اللي يعتصر قلبها اليوم وبكره وبعده...مثل ماحطمها بتحطمه 

وبتهينه...هو السبب ولازم يحتمل مثل ماهي تحملت....هذا الكلام كان يدور في بال 

حنين وهي مصره أنه تذوق فيصل كاس المر اللي ذوقها أياه..



فيصل وهو متفاجأ\..أنـــــا...أنا ياحنين..ليش..!! وش سويت...!!ماأظن أني 

سويت جريمه عشان تتهمني كل الأتهامات,,,ممكن توضحين لي...!!أرجوك ..با حنين 

لا تسكتين....!!تراني مليت ..ماعدت أستحمل..خلاص..ياحنين...انا تعبت...

صدقني تعبت معك...تعبت..وطلع من الغرفه وهو متضايق من تصرفات حنين ...







كان جالس في حديقه قربيه من السكن حقه...يبي يتكلم..يبي يصرخ....ويقول باللي 

جاثم على صدره..يحس بضيقه مو طبيعيه...يبي يتنفس مش قادر...الدنيا نهار ..لكن 

بنظره هو أنه أحنا بالليل..كل شي يشوفه أسود..وماصار يميز بين الأشكال ..كل شي 

يشبه بعض..غيوم وهموم وجروح...هذا اللي صار يعرفه..اذا طالع فوق يشوف 

غيوم..واذا لف يمين ويسار يشوف هموم واذا رجه لورى يشوف جروح قديمه...


وماعرف يعبر الا لورقه ..ورقه كانت فاضيه وتتنتظر حبر يقتحم بياضها الباهت 


وكـأنها هالصفحات صارت متعوده كل يوم تنكتب فيها مأساه جديده...




هموم وليلة ن سودا واشاهد في سماي اغيوم 
اعيش الليل ظلمه يمكن القى النور في باكر
احاور صمتي القاسي واجاوب بوحي المهموم
احاول اخفي آلامي ويظهر حسي الماكر
نعم اضحك مع اصحابي ولكن داخلي مسموم
على كل الجروح اللي بقلبي يا الغلا شاكر
اشوف ان الفرح كذبه على وجه الزمن مزعوم 
واذا عشت الفرح لحظه اشوفه للوفا ناكر 
اعيش الحزن في ليلي وكيف انسى وهو مرسوم
واذا حاولت ابي انساه يرجع لي وهو فاكر
صباح الهم ياجروحي اصبحكي وانا مرحوم 
صباح ن ماظهر وجهه اذا كان الزمن عاكر
وليل ن طال بي وقته يداعبني وانا مكتوم 
ومع كل العنا برجع واقل لك يا الغلا شاكر 









...منذ عرفتك...
عادت السعاده تقطنني
لمجرد أننا في كوكب واحدا وتشرق علينا شمس واحده
رائع أنني عرفتك
أسميتك الفرح,الفرح
وكل صباح ..أنهض واستيقظ على صوتي لك...وانا أقول 
....صباح الحب أيها الفرح....
ولأني أحب صار كل مالمسه بيدي
يستحي لي ضوءا
ولأني أحبك
أحب العالم كله..
واحب أطفاله واشجاره وبحاره وكائناته
وصياديه وأسماكه ...
لأني أحبك
عاد الجنون يسكنني
في الفرح يشتعل
في قارات روحي المنطفأه
لأني أحبك
كل شي صار أسمك
صار صوتك
وحتى حين أحاول الهرب منك
الى براري النوم
ويتصادف ان يكون ساعادي
قرب أذني
أنصت لأكاد اسمعك
فهي تردداسمك
ثانيه بثانيه
ولم أقع بالحب
لقد مشيت اليه بخطى ثابته
مفتوحة العينين حتى أقصى مداها
أني واقفه في الحب
لا واقعه في الحب
أريدك
بكامل وعي
.....أو بما تبقى منه بعد أن عرفتك أنت.....!

أمل..أمل الحياه....
فهد\يمه حبيبتي..أنتظري عليه شوي...خليه يستقر أول وبعدين كلميه...

أم متعب\وليه ياعيون أمك....!!يعني لي متى بيظل أعزب..الولد خلاص شيب 

راسه...واللي بكبره بيجيبون عيال

فهد \يمه أنتي تدرين أنه فكرة الزواج اللحين رافضها رفض قاطع..فلا تزودين عليه 

أكثر..خليه اللحين يرتاح ويضبط اموره وبعدين فاتحيه بالموضوع...


أم متعب\وليه ماأكلمه اللحين...!!وبعدبن أحنا خذنا رايكم من البدايه ...وشوف 

أيش صار بأخوك..واللحين ماأبي أي نقاش زايد وكلام ماله داعي...خلوني أتصرف 

براتحتي...واللي في بالي بسويه...رضا والا مارضى بسويه...وياويلك أن جبت سيره له 

او كلمته أنا اللي بكلمه...فاهم..

فهد بضيق\حاضر يمه..على أمرك..اللي تبينه سويه...


أم متعب\أيه كذه اصطلب...ويالله كلها كم شهر وبزوجك بعده...

فهد وهو متفاجأ\لالالالالالا يمه تكفين....هنا ستوب....حطي علي أكس وكبير 

بعد...انا ماني متزوح الا أذا أستقريت بوظيفتي...وبعدين الله يلحقنا خير ...وراي 

درب طويييييييييل...أنتي بس أدعيلي أتخرج..هذا اللي أبي منك...

أم متعب\أقول بس مالت عليكم...صايرين لي عوانس انت مع أخوك..انا مدري 

طالعين على مين انتوا الأثنين..

فهد وهو يبتسم\على مين بعد يايمه على الوالد الله يرحمه...حسب اللي سمعته انه جنن 

اهله وبالمووت تزوج..

أم متعب\ومين قالك هالكلام...!!

فهد\وفي غيرها حبيبة قلبي روبه...

أم متعب\روابي ياولد استح على وجهك..

فهد\أنشاء الله روابي روابي المهم الغاليه ماتزعل علينا؟؟؟





مرت ساعتين ثقال على قلبي حسيتهم كأنهم دهر بالنسبه..كل ماأبي أقوم عشان 

اراضيها غروري مايسمح لي وارجع مكاني مثل اول وأردى..لين متى 

يعني..!!لين متى بظل اتحمل أسلوبها معي وبرودها ولا مبالاتها...!!!أحس أن 

الوقت يمر بطيىء جدا وماله فايده...أحس ان الوقت ضايع وقصير 

حييل..حاولت فيها أكثر من مره وجيتها بكل الوسائل عشان اكسب ولو القليل 

من رضاها...لكنها تصدني بأقوى الأسلحه اللي تمتلكها..عايشه معي ولا كأنها 

عايشه....!!واذا كلمتها عشان أحس بوجودها ترد علي بكلمتين عشان تنهي 

الحديث اللي بينا...!!أنا أدري أني غلطت وغصبتها...بس مو معناها أتحمل 

الغلطه طول العمر..انا بشر ياناس من لحم ودم...عندي أحاسيس ومشاعر 

...أتمنى كل اللي يتمناه أي زوج باول أيام زواجه...لي حقوق عليها مثل مالها 

حقوق علي...والأدهى من ذلك تخليت عن اشياء كثيره بحياتي وماعارضت 

مثلها...بالعكس تقبلتها بكل رحابة صدر..

وهي تعاملني بكل طرق الصد الي تعرفها...!!آآه منك ياحنين..



يعني شتفكر يافيصل..!!!وأيش كنت متوقع منها...!!تتوقع انها ترضى عليك 

بسهوله وأنتوا ماخذتوا على زوجكم الا كمن يوم...!!!!تتوقع انها تنسى الجرح 

اللي لحد اللحين ينزف منها..!!تتوقع تنسى مرارة وألالام 24 سنه مضى من 

عمرها..!!تتوقع أنها تجيك وتقول خلاص يافيصل ماعدت أستحمل ورضيت 

بالأمر الواقع..تتوقع أنها بتتقبلك كزوج وبتنسى الحرمان اللي عاشته طول 

حياتها!!!!وش تتوقع يافيصل...!!ها.,!! قول وش تتوقع..!! حنين ذاقت اللي 

ماذاقه بشر..وصبرت وكابرت..ولا نطقت بأي كلمه...!! ويوم تحدد مصيرها 

..أستسلمت للأمر الواقع بنظركم...لكنها لا وألف لا..بداخلها عافت الدنيا كلها 

وكأن العالم كله وقف..يوم درى أن حنين أنتهت حياتها.. مات أخر أمل كان 

ينبض بقلبها...حتى الأرض بسماها ونورها شاركوها هالحزن اللي كان محتوي 

قلبها وروحها... ..وخلاص أنتهى كل شي حلو بالنسبه لها..حتى لو هالشيء 

الحلو قليل ..بس أهم شي يمهل الصابرين أمثالها...واللحين وبهاليوم..قلبها 

ماعاد يتحمل أي شيء...اللي جاها من هالدنيا كفايه...وكل أنسان له طاقه 

بالتحمل...وهي نفذت طاقتها...!!


هذا كان الكلام يدور في بال فيصل...بلسان شخص ثاني...ونتيجة هالكلام صحى 

فيصل من غفلته...وقام يعيد حسباته من جديد..وحن على حنين...وتذكر 

دموعها اللي تنهمر ووجها المحمر ..هذا غير صوتها اللي خنقها مره 

وحده...واشفق عليها...لأنه تذكر كلمتها اللي قالتها أمس....تعاني ولا زالت 

تعاني....كانت كلمات بسيطه...لكنها قويه بالنسبه لها ولحد اللحين ترن في 

أذنه..وهو يتذكر صوتها الحزين ..اللي عذبه...

قام من كرسيه وهالمره مارجع مثل أول وجلس ..وعلى طول دخل الغرفه عند 

حنين وهو مصمم أنها يرق قلبها عليه...


فيصل\وينــها..!!!

لف نظره مره ثانيه على الغرفه ومالقاها...مشى لعند الحمام وسمع صوت 

الماي...وارتاح شوي...

وبهاللحظه...فتحت حنين باب الحمام,,وشافت فيصل قدامها...

طال التأمل بينها وبينه..وكلن ساكت,,,,

فيصل يشوف عيونها المتعذبه ..

وحنين تشوف فيصل وتحاول انها تعرف أي شي من تعابير وجهه بس 

ماقدرت..

وبعد ثواني..

مسك فيصل ايد حنين ..بس حنين على طول جرت أيدها منه...وكانه شي وصخ 

ماتبي تسلمه..

فيصل \أوكي..أوكي..ممكن نتكلم...!!

حنين\...لا يافيصل راسي مصدع وماأبي أتكلم لشيء...

فيصل وهو يترجاها\حنين صدقيني مش ماخذ من وقتك الا القليل..

حست حنين بترجي فيصل لها وانكساره الواضح..

بس ماسرع ماتذكرت كرهها للشخص اللي وقاف قدامها...

حنين\....اسفه فيصل...بصلي ماأبي أتكلم باي شيء....وابتعدت عنه وخذت 

المصلى عشان تصلي..وصلت..

طبعا هالحركه أقهرت فيصل زود لأنها مو أول مره حنين تسفهه بس أستغفر 

ربه..وحاول يكتم أعصابه..وهو يقول بنفسهالأيام بيننا ياحنين...


ودخل الحمام عشان يتوضا وهو مضايق مره..

خلصت حنين من صلاتها وهي تحس براحه خفيفه ..بس مشرع ماتكدرت يوم 

شافت فيصل واقف قدامها..ولا يبتسم بعد.....!!!

فيصل\حنين...

ماردت عليه

فيصل\حنين..

ماردت عليه..

فيصل\أوكي لا تردين..بس قومي لبسي عباتك عشان نطلع...

وتركها وراح غرفته عشان يغير ملابسه ...لأنه ناوي بطلعه مختلفه اليوم...

بعد ماأتجهزوا وبعد اصرار فيصل وعناد حنين...طلعوا من الفندق وأركبوا اول 

تاكسي شافوه...


السواق\أيوه انا بعرف مكان أنما أيه ..كل السياح يروحوله وفيه مراكب كتير...

فيصل\طيب مافي غيره!!أحس أنه بعيد شوي..
.
السواق\لا هو الصراحه بعيد شويه بس صدقيني ماحتندم ...

فيصل\أوكي ...شورك وهداية الله...


وبعد ساعه الا ربع وصلوا البحر اللي كان مليان اللي كان مليان مراكب فاضيه 

مافيها أحد...

حجز فيصل واحد من المراكب اللي توصل الى قريه صغيره يبيعون فيها بعض 

الأغراض المصريه القديمه..والملشتت وبعض الأكلات الغريبه...هذه كانت من 

عادات المصريين ..الصعيده بوجه خاص..


وقبل مايركب فيصل المركب..كان متردد مره..مايدري ليه..!!يمكن لأن مافي 

أحد من الناس...أو يمكن لأن هذا أول مره يجي هالمكان الغريب..او يمكن لأن 

المنطقه كانت بعيده كثير عن العاصمه...وشاف نفس التردد في عيون حنين 

..وحس أنها ماتبي تركب معه..بس ماسرع مابعدت حنين هالنظره لأنها ماتبي 

تبين أنها خايفه...




كانت جالسه على سريرها وهي متفاجئه من الخبر اللي قالته لها 

مروى...صح أنها وافقت..بس مش على طول..يبون يزرونهم ويسون كل شي 

رسمي...توها موافقه على بدر...والأدهى من ذلك أنه يبي يشوفها....يعني يبي 

نظره شرعيه...هذا اللي قهرها زود أنها يبي يشوفها...وباسرع وقت 

ممكن..وبيجي بكره.... وهي تحس أنها ماستعدت...أبدا..وماتبقى شي على 

بكره..خافت مره من هاللقاء.وأنقهرت حييل لأن اهلها ماقالوا لها..وعرفت من 

مروى...وتوها بتطلع من غرفتها عشان تسال امه الا ورجعت ثانيه...


أستحت...حست أنها اذا قالت لأمها ,...بتستحي....وقررت أنها ماتستعجل وأكيد 

امها بتقول له كل شي..






كانوا ساكتين طول الوقت...وماينسمع غير صوت الهواء والأمواج اللي اللي 

تتلاطم مع بعضها البعض..وكانوا تقريبا بعيدين شوي من بعض حنين من جهه 

وفيصل من جهه ثانيه..والشمس بدت تغرب وتعلن عن وصول خيوط 

الليل...وبدى المكان يظلم..وشعور الخوف مسيطر على حنين...لأنها من جد 

توحش عليها المكان...وحست أنه الليله مش معديه على خير...واللي مخوفها 

أكثر وأكثر أنها مش قادره تعبر عن شعور الرعب اللي تحس فيه...



غربه...خوف ...الم ..ضياع....هذا اللي كانت تحس فيه حنين...وكانت تتمنى 

أنها تبعد ألأفكار السوده من مخيلتها..وتحس بشوية أمان..لكن لا الجو ولا 

المكان يساعد على النسيان..حتى فيصل تحس أن مستوحش المكان مثلها...


مرت النص ساعه الأولى وهم جالسين في المركب وكان الوقت يمر بطيء 

جدا..وكل مامضى الوقت اكثر تخاف اكثر ..وتحس أنها مختنقه...حتى العرق 

قام بتصبب من جبينها... 


وحس فيها فيصل وكان يبي يواسيها أو يخفف عليها شوي..بس ماقدر يسوي 

شي..لأن الحواجز اللي بينهم كبرت اكثر من أول وخصوصا سالفة اليوم للي 

زرعت الحقد في نفس حنين..



ظلوا على هذا الحال..نص ساعه ثانيه..وحنين خافت أكثر واكثر وغربت 

الشمس..وظلم الليل..وخلاص حنين الدموع بعيونها متحجره وشوي وبتنزل...

وشاف فيصل عيونها كيف حمر..وعزم انا يكلمه..وحتى لو صدته المهم أن 

يوسيها ويطمنها شوي..

قرب منها وجلس جنبها بالظبط..وهنا حنين أبد ماعارضت...لكنها لفت الجهه 

الثانيه...




فيصل\..................حنين..

فيصل\حنين ...تكفين شوفيني...بقولك شيء..

فيصل\ طيب..لاتردين...بس حبيت اطمنك..لاتخافين أحنا شوي 

وبنوصل....وصدقيني مش صاير لنا أي شيء...




الكلام اللي قاله فيصل لــ حنين...كان متوقع أنه يهديها ويريح بالها..بس هي 

بالعكس..حست بالخوف أكثر..ماتدري ليش...يمكن لأن فيصل حاس مثلها 

بالرهبه..أوي مكن لأنه كلامه فيه نوع من التردد ..ماعرفت ليه هي خافت من 

كلامه..لدرجه أن أيدها أرتجفت ..وحس فيها فيصل..وبحركه غير مقصوده 

مسك ايدها وظغط عليها عشان يحسسها بالأمان......


وبهالحظه... غمضت عيونها بقوه ونزلت دموعها..وكأن هالدموع تنتظر لمسه 

من فيصل عشان تنزل...



وطالعها فيصل..وحس بالذنب..وتمنى أنه ماطاوع السواق ..وراح بحر ثاني 

أحسن له...


البحر عن جد شكله كان يخوف في الليل وخصوصا اذا كنت أنت بوسطه..يعني 

كأنك داخله...لأنه اذا بغيت تمر هالقريه لازم تدخل داخل البحر وهذا اللي كان 

مخوف حنين..وزياده على كذه ماكان في مراكب جنبهم...الا هم...واللي يسوق المركب..



حنين ودموعه بعيونها\فيصل...

فيصل\عيونه...

حنين وهي تمش دموعها بطرف كمها\متى بنوصل...!!

فيصل بحنيه\اللحين بنوصل...أنتي بس أذكري الله..,وكل شي بيصير أوكي...

حنين\فيصل.....أنا..انا..خايفه...

فيصل\حنين....طالعيني...

حنين\همم

فيصل\صدقيني مدام أني معك..مراح يصير أي يشء لك..كوني واثقه ...واذا 

صار لك شي لاسمح الله بضحي عشانك أنتي بس...



سكتت حنين..وماردت عليه....حست براحه غريبه ...يمكن لأنه كان صادق 

بكلامه هالمره...ويمكن لأنه شافت أنه المصدر الوحيد للأمان بالنسبه لها...لأنه 

مافي أحد غيره ممكن أنه يدافع عنها...




ترك فيصل أيد حنين وقام عشان يكلم الصبي اللي يسوق المركب ...بس على 

طول مسكته حنين...

حنين بخوف\...وين بتروح...!!







ماقدر..ماقدر فيصل...ماقدر أنه يشوف نظرة الترجي بعيون حنين ...ماقدر 

يشوفها وهي ماسكه أيده بقوه وكانه تقوله لاتخليني بروحي..ماقدر يشيل عينه 

عنها...يحس أن الوضع اللي هو فيه أكبر من اللي كان يتمنى....

حنين تشوفه بنظره غير عن أي نظراتها اللي قبل..ولا ...وماسكه أيه بعد...


كم بتعيش يافيصل!!!

حسد نفسه الف مره وحمد ربه مليون مره على هالوضع اللي هم فيه و قربه 

من حنين اللي ياما تمنى ولو القليل من حنانها وعطفها عليه...

سبحان الله كل ضره نافعه....


بس اللي معذبه أنها لازالت خايفه...


توها تحس حنين أنها ماسكه فيصل وتطالعه..وعلى طول شالت أيدها ونزلت 

عيونها...واللي يشوفها يقول كأنها مسويه جريمه يعاقب عليها...


فيصل بابتسامه\لاتخافين....بروح أكلم الصبي بسأله متى نوصل..وبجي..

حنين وبدون ماتحس\بجي معاك....

فيصل ولازال مبتسم\خلص ..مش رايح..بخليه يجينا هنا.....بس ...

حنين\بس أيش!!

فيصل\تغطي عشان يجي..وضحك

شافته وهو يضحك وقالت في نفسها والله أنك فاضي ومروق

حنين\طيب ..وتغطت

نادى الصبي وقاله أنه ربع ساعه وبيوصلون...

ومرت ربع ساعه...ومرت ربع ساعه ثانيه وماوصلوا ولا حتى شافوا من بعيد 

أثار القريه....








\يااختي والله أني ميته طفش...


سوزان\حتى انا ملانه,,,واختك العنيده مدري شفيها مش راضيه تكلمني...

رهف\طيب شرايك انتوا تجونا ..او نطلع مع بعض...!!

سوزان\وين يعني...!!


رهف\مدري أهم شي نطلع...!!

سوزان\طيب ياحسره مين بيطلعنا!!

رهف\أحد من الأولاد....

سوزان\مالت عليهم كلهم...مااحد راضي...وخالد لاهي مع نواف...

رهف\طيب شرايك نقول ...لــ زياد.....بس لحظه حتى زياد طالع...أوووف 

ملل...

سوزان\طيب خلينا نروح مع السواق السوق...

رهف\لالالالا ماأقدر زياد محلف علينا مانروح لوحدنا مع السواق..

سوزان\وليه ان شاءالله أحنامش رايحين لوحدنا معنا البنات كلهم..

رهف\ولو مش راضي...

سوزان\طيب خلص خليه هو يطلعنا مدام مش راضي الأخ زياد..

رهف وهي تبتسم\متأكده..تبين زياد يطلعنا..!!

سوزان\أيه عادي مافيها شي ولد عمي أولى من السواق...

رهف\ههههههههههههههههه ولا يهمك اذا جاء بقوله...

وتوها بترد سوزان الا شافت يوسف على الخط الثاني 

سوزان\أوكي رهف أنتي شاوري خواتك وردوا علينا...يالله مع السلامه...

رهف\وشفيك مستعجله...

سوزان\مافيني شي بس معي خط...

رهف\أوكي بااااي

سوزان\باااي




الأعصاب صارت مشدوده ..وفيصل عصب حييل على هالصبي الكاذب اللي كل 

مره يقول ربع ساعه ونوصل....وماقدر فيصل أنه يكتم غيظه خصوصا أن حنين 

رجعت تخاف أكثر وأكثر...وفقد أعصابه فيصل وقام يصارخ على الصبي 

ويتهاوش معه...



وبعد وقت طوييل وصلوا هالقريه ...وكانت ماتبعد عنهم الا متر...

ويوم قربوا أتضحت الصوره لأهل القريه اللي كانوا ملتمين على شكل مستطيل 

..وكانوا شكلهم مرعب جدا وماتفرق بين الحرمه والرجال ..الرجال لابسين زي 

الصعيد المعروف الجلابيه واللفافه على روسهم والشنب اللي واصل 

رقبتهم..والحريم لابسين أسود في اسود هذا غير الوشم اللي في وجهم من جد 

كان شكلهم جدا مرعب...



صاروا قبالهم وطلع فيصل مع حنين لهم ..

وحنين هنا ماتت خوف لأن شافت الحريم يطالعونها من فوق لتحت وكأنها شي 

غريب بالنسبه لهم...

ماطول فيصل شرى الملشتت (خبز مشهور فيه الصعيد) اللي كانوا يبيعونه 


وحس فيصل أنهم جالسين يتغامزون مع الصبي ..وقال بنفسه شكلهم وراهم 
شيء...


عشان كذه فيصل سرع على الصبي عشان يوصلون مبكر.
..
وراح الصبي يكلم الرجال وبعدين رجع عشان يمشي..



واخيرا مشوا وابتعدوا من هالقريه العجيبه...وأرتاحت نفسية حنين شوي...لكن 

فيصل ماارتاح من نظرات الرجال وكلامهم مع بعض وحس أنه في شي بيصير 

...

مد فيصل لــ حنين عشان تاكل 

فيصل\خذي ...وقولي بسم الله..

وماعارضت حنين وكلت لأنها كانت بالفعل جوعانه..







(العنود..بدق اللحين...ردي لاتسفطيني..)

ترددت العنود ترد عليه والا لا...بس في النهايه خافت,,,,وماردت يوم اتصل,,,,


بس هو دق ثانيه وثالثه ورابعه...والعنود حاطته على الصامت...


وبعدها جاها مسج من لافي.....!!يقول فيه..

(أرجوك ردي علي...الأمر ضروري...)

ودق لافي...وبالأخير ردت العنود...

.
.
.
.
.
.
.
.
.
.
.
حنين وفيصل تتوقعون هالرحله قربتهم من بعض...!!وبيرجعون سالمين!!


ولافي وش يبي من العنود....!!

زياد ..بيطلع البنات يتمشون.!!والا بيسفطهم!!


الجزء التاسع والعشرين



مر الوقت علينا بسرعه وماحسينا فيه لكن من تعابير وجهها عرفت 

انها لازالت خايفه ومش مطمنه الا لحد مانوصل الفندق..حاولت 

أجرها بالكلام واقولها بعض السوالف اللي تضحك ..والحمد لله 

اندمجت معي بصعوبه ..بس كل ماتتذكر انه أحنا لسه على البحر 

يرجع هاجس الخوف يقتحمها من جديد..بس أحلى شيءانها نست 

أو تناست أني فيصل زوجها أكبر عدوا بنظرها...وحسستني كأني 

صديق تستنجد فيه ..بس ماعليه كل شي منها حلو..أهم شي أنها 

تشوفني مصدر الأمان بالنسبه لها...هذا الشيء يسعدني ..يسعدني 

بشكل مو طبيعي ..وياليت هالشيء يستمر طول العمر...!!

وبعد مامر الوقت بدى الجو يبرد أكثر من اول...وشفت حنين وهي 

تضم ايدينها حول جسمها ..شكلها ميته برد..وانا للأسف كنت 

متحسف اني ماجبت معي جاكيت عشان أعطيها أياه...

فيصل وهويبتسم\بردانه...

حنين\..أيه.......وانت.........وطالعت فيه......بردان!!!

فيصل\الصراحه..... ميت برد..




حس فيصل أنا هذه فرصه عشان يتكلم مع حنين ويبدى معها صفحه 

جديده ..وتوه بيتكلم الا سكتت..لأنه توه ينتبه أن الوقت مايسمح له 

يتكلم في هالأمور..صحيح أن حنين بدت تحس فيه..بس لسه ماجاء 

اليوم اللي تكون فيه راضيه عليه كل الرضى...تنهد بضيق وهو 

يتمنى من كل قلبه أن حياته مع حنين تتعدل ويصيرون مثل أي 

متزوجين عايشين بسعاده وراحة بال...





\الوااااا

لافي\.........العنود....

العنود وهي بتمووت من الأحراج\هلا

لافي وهو يبتسم\هلا وغلا...شخبارك....يالعنود!!

العنود\.......بخير

واسكتوا...لافي مش عارف كيف يبدى الموضوع معها...

وحنين من كثر الأحرج ماهي قادره تنطق بكلمه...

وبعد دقايق

لافي\عنود...

العنود\هممممم

لافي وهو مغممض عيونه\..وحشتيــــــــني

.................................................. .................................................. ...



مر وقت طوييييييييل بالنسبه للعنود...هالكلمه ياما تمنت انها 

تسمعها...تحس أنها فاقدتها...من زمان ماسمعتها....كانت تتمنى 

تصرخ وتقول بأعلى صوتها..وأنا مشتاقه أكثر واكثر...كانت تتمنى 

تقول له أنها فقدته وفقدت حسه من زمان..كانت تتمنى تقوله أنت 

وينك عني ..!ليش ماتسأل ..!! ليش صرت قاطع ...!! أنا محتاجه لك 

كثيير..!! أنت غبت وغابت أختي معك..!! وحاسه بفراغ 

كبير...فراغ كبير يعذبني..يذبحني ويصرخ ويقول الآهات..!!




لافي\العنود...انت معي!!


العنود\...........ايه معك يالافي..

لافي\طيب تكلمي ..قولي شي....!!

العنود\...مثل أيش يعني...!!

لافي وهو متضايق\..قولي أي شي بس لاتسكتين..خليني أسمع 

صوتك اللي انحرمت منه طول هالأسابيع..العنود...فقدتك..وربي 

فقدتك وهو شاهد علي...

كنت العنود متضايقه ومنقهره..

متضايقه لأنها لحد اللحين زعلانه منه

ومنقهره لأنهاماتقدر تقول له عن اللي بخاطرها من شوق ووله 

..ففضلت السكوت أحسن...

لافي\الله يخليك العنود تكلمي...

العنود\لافي..معليش أنا بسكر اللحين..

لافي وهو يتنهد\.......براحتك....بس أوعديني أني أسمع صوتك..

العنود\أسفه لافي ماأقدر

لافي\ليــه..

العنود\أنت تعرف ليش!!

لافي \بس أنا ولد خالك مو غريب...وقريب أن شاء الله بصير زوجك 

وانتي تعرفين بهالشيء

العنود هاللحظه حست بحراره موطبيعه..تحس أن الأكسجين خلص 

بالغرفه...بكل سهوله يقولها بصير زوجك

..بصير زوجك...

بصير زوجك...

ياويلي عليك يالافي...<<<صج الأولاد ماينعطون وجه

وعلى كول سكرت السماعه بوجهه..بدون ماتحس...وحبت الجوال 

وهي تصرخ وتقول ..أحبك يالافي..

وظلت سرحانه بأحلامها الورديه...

لمن قطع سرحانها صوت المسج..وطبعا كان من لافي حبيب القلب




...لو انك جمره تحرق كفوفي....لضمك دوم في كفي...

واسوي نفسي ماحسيت.....












حنين\فيصل....تكفى..خله يسرع..انا خلاص فقدت اعصابي ماني قادره 

استحمل...


فيصل\حنين...الكثير راح ومابقى الا القليل ..صبرتي كل هالساعات 

وماتقدرين تصبرين كم ساعه ..!!


حنين والعبره خانقتها\..بس أنا أنا خايفه...

فيصل\ياحنين لا تخافين انا بجنبك مارحت...أنتي أدعي ربك ان نرجع 

سالمين....مالنا الا الدعاء...

حنين وهي تطالع السماء \يارب يارب...


طالعها فيصل ومهو متحسف ومتندم اشد الندم أنه طاوع هالسواق...


حاول ينسى هالسواق ويقول في نفسه خليني اشوفه بس اذا رجعنا 

والله لأذبحه أكيد اللحين ينتظرنا..يصبر علي...

أبعد هالأفكار من باله وهو يشوف حنين كيف مغمضه عيونه وتدعي 

ربها ..وسوى مثلها ودعى ربه يوصلون بالسلامه..


واخيرا وصلوا للشاطىء ونزلوا من المركب لكن المفاجأه اللي 

ماتوقعوها أبدا....أن ............








جالسه تحاول تقنع في أخوها أن يطلعهم من هالملل اللي عايشه فيه..


البيت كله مش حاس فيها...


مرام كله صاكه عليها باب الغرفه وتفكر بــ فيصل وشلون تنتقم 

منه..!!أو أنها بيت العمه..


وأمها أربع وعشرين ساعه بره البيت يا في الكوافيرا تعدل قصتها

الجديده أو لاهيه مع صديقتها من سوق لسوق..

ونواف ماينشاف كله طالع بره مع ولد عمها خالد..


وابوها مايدري وين الله حاطه فيه يا بالشركه أو مسافر خارج البلد


أما ترف كل مره تطب عليها وهي سرحانه وبعالم ثاني وماتدري وش 

الشيء اللي مغير طبايع أختها..!!

وبعد أصرار شديد ومحاولات رضى أخوها يطلعهم بكره مدام فيها 

السالفه سوزان بنت عمه...وعلى طول راحت رهف تبلغ البنات هالخبر 

واولهم سوزان....








فيصل وهو مايشوف اللي قدامه من العصبيه\نعـــــم..شتقول 

أنت...!!!


الصبي\أأٌولك ياحضرة البيه انا السواق رح يوصل العايله اللي 

ابليكم.وكلها كم ساعه يوصل..

فيصل\لا والله....وهالحيوان مايدري أن كلها وكم ساعه وبنرجع !!

الصبي\أوقلك ايه..بلاش تطاول لسانك احسن لك..حنا ناس محترمين 

ونعرف الواجب أوي..

فيصل\ايا النذل يالحقير...أنتتوا تستغفلوني ها...يلعن الساعه اللي جينا 

فيها بلادكم

الصبي\لا بأه هالليله مش معديه على خير...وطلع السكين من بنطلونه

وتوه بيقرب منه الا جاوا أهل الصبي اللي كانوا ساكنين في بيت قريب 

من البحر ومسكوا ولدهم ..وحاولوا ياخذون السكين منه بالقوه وهو 

مارضى لأنه كان أقوى منهم كلهم.

أما فيصل فقد اعصابه كلها والود وده يذبحه ويتخلص منه..

وحنين تحاول تمسكه بكل قوتها عشان مايتهور بس فيصل معاند ونسى 

أنا أصلا معاه حنين...لأن يحس أنه مغفل وضحكوا عليه يوم رضى 

يركب المركب حقهم..وعرف اللحين أن هذه كانت خطه مدبره من 

السواق والصعايده..



وصارت خناقه كبيره بين فيصل والصبي والرجال يحاولون يفككونهم 

بس كل واحد فيهم يعرض قوته قدام الثاني والضحيه حنين اللي تحس 

أنها في جلم مزعج ومش قادره تصحى منه..هذا غير الكلاب اللي 

تنبح وكانت تنسمع بشكل واضح جدا



وبلحظه غير متوقعه جرح الصبي يد فيصل وعلى طول نزف دم كثير 

منه...وحنين ماستحملت وصرخت بأعلى 

صوتها....فيصــــــــــــــــــــل..





وماوعوا الا بطلق مسدس كان جاي من نهاية الشاطي...وكلهم أرتجفوا 

من هالطلق ..وفيصل حاول يمسك نفسه ويرص على الجرح..بس كان 

الجرح أقوى منه وماتحكم بنفسه وطاح وجات على طول حنين مسكته 

من ورى ظهره..وقعدته على الأرض وهو ميته صياح ..وتحس أنها 

صارت مجنونه هاللحظه..لأن الموقف كان أكبر منها



..خناق ...دم...وضرب نار...


حنين وهي تصيح\فيصل..فيصل قوم..قوم يافيصل..حرام عليك ليه 


تسوي فيني كذه...انا قلبي صغير ومايتحمل..فيصل قوم الله يخليك 

قوم...خلاص أوعدك..أوعدك..اني ماتخانق معك مره ثانيه ولا 

أنرفزك..بس قوم الله يخليك..قوم نرجع الفندق..وبخليك تدخل الغرفه 

وتنام على السرير وبسويلك الفطور وبجهز ملابسك وبعطرها .. 

..وبسويلك أي شي تبيه..بس لاتتركني..لاتتركني وحيده..لا تتركني 

وحيده يافيصل أرجوك قوم..وتمش دموعها اللي ملت وجهها ...فيصل 

..اذا رجعت السعوديه أمك وخواتك بيسألون عنك وبيقولون وين 

فيصل..ايش أقولهم..!! بيقولون لي أنتي ذبحتي فيصل ..فيصل يحبك 


بس أنتي ماتحبينه...فيصل يبيك بس أنتي ماتبينه... وتصرخ 

حــــــــــــــــرام عليك أنا مااقدر استحمل..وبعدين 

لسه احنا في بداية زواجنا...وانت..وانت ..وانت ماعشت معي يوم 

حلو...يافيصل..كل مره نتخانق على اشياء سخيفه وتافهه ..فيصل 

اوعدك أوعدك أني أكون الزوجه المطيعه بس قوم الله يخليك لاتتركتي 

لوحدي..أنت الأمان يافيصل..أنت الأمان لاتروح...لاتروح 

يافيصل.لاتروح..وضمته بكل قوتها..


وفيصل مايسمع شي كان غايب عن الوعي لأن الدم اللي نزف منه 

كثييير ..


اللي أطلق النار كان عمدة القريه يوم سمع أن في هوشه صايره قريبه 

من الشاطىء ..بس للأسف ماجاء الا في النهايه واللي صار صار...

جاء العمده واخذ هذا الصبي وبعض الأشخاص اللي كانوا موجودين ..


وطلبوا الأسعاف من المستشفى اللي كانت قريبه من القريه وركبت 

حنين مع فيصل...



والحمد لله ان المستشفى كانت نوعا ما قريبه ودخلوا فيصل على 

الطوارىء ..وكانت المستشفى فاضيه ومافيها الا أشخاص قليلين .. 

وحاولت حنين تدخل معا زوجها بس مارضوا لها خلوها تجلس بره في 

الأنتظار..


كل هالأشياء كانت تصير وحنين مش حاسه بأي شيء ..لحد اللحين 

تفكر أنها بحلم..حلم مزعج ويخوف..واللي كان حاس فيها فيصل كان 

يتألم من الجرح اللي ينزف ..كان يتألم من اشياء كثيرة..بس نسى كل 

شيء يوم تذكر صرخة حنين اللي هزت كيانه وروحه..كانت صرختها 

طالعه من قلب ..وكان صوتها وحتى وهو عالي مؤلم..مؤلم كثير ..


كانت تصرخ بدون شعور ..كانت تحس أنها بتموت في ذيك اللحظه...

ماقدرت تقاوم أكثر...




يكفي أنها في غربه..وبعيده عن أهلها..لازم تخاف..لازم تخاف من 


هالدنيا...اللي حتى وهي قريبه من ناسها اللي يحبونها تعاني أنواع 

الظلم والعذاب...أجل كيف لو صارت بعيده ومسافره ..والشخص الوحيد 



اللي يحسسها بالأمان وهو معذبها ..بلحظه..بلحظه وحده بس كان 

بيضيع بين أيدينها...!!!!!

صعب...صعب وصوف شعور حنين هالوقت....!!!






\أقول عالعنود....!!!

عمر\عنــــــــــــــود...


عمر\عنود وصمخ أن شاء الله...

العنود وهي توها تستوعب أنها في الدنيا\وعمى.....أنت ايش 

!!!ماتحس..كنت بتفقع طبلة أذني...!!

عمر\شسوي فيك أناديك من زمان..وماأنتي حاسه فيني!!

العنود\شتبي أخلص..ماعندنا وقت...

عمر\هذه من بدايتها وتقولين لي شتبي أخلص,,اجل لو أقولك وش 

بتسوين فيني!!!


العنود\يعلك العافيه أن اشاء الله شتبي,,والله مالي خلق لك...

عمر\ليه أنسه العنود..وش شاغلك يالغلا..

العنود وهي متنرفزه\أوووووووووووف يبى قول شتبي وفكني يرحم 

والديك...,الله مالي خلق لك...يكفي أنك صحيتني من حلمي الوردي..


عمر\تكفييييين ياأم حلم وردي....أحم...أقول العنود


العنود\عمـــــــــــــر..شفيك...!!

عمر\مافيني شيء..انتي ألللي أيش فيك...كلتيني بقشوري.الله يهديك..

العنود وهي تحاول تحس فيه\أوكي عموره...حبيبتي أنتي...قولي أيش 

تبين..

عمر\أحم أحم...

العنود\أيه تنحنحي حبيبتي خذي كل الوقت..بس فكينا..

عمر\آآه...أمم شخبار..بنت خالي...

العنود\منوا...!!منوا بنت خالك!!

عمر\في غيرها..ريم...شخبارها من زمان عنها!!

العنود هنا فقدت اعصابها..جاي الحبيب ومزعجني...وأنا أرسم أحلى 

الأحلام الورديه مع حبيب القلب لافي...ويسال عن ريم..مالت عليه 

وعليها...



تبي أي شيء عشان تضرب فيه وتفتك منه ومالقت الا مخده كانت 

قربيه منها..وضربته بكل قوتها..وهو يوم درى أنها بتجيه هالمخده 

نزل راسه وطاحت المخده..وبعدين خذها من الأرض ورماها على 

العنود....وقال


عمر\أنت مو وجه أحد يسولف معك....مالت عليك...

وطلع وهو معصب 

لأنه ماعرف ولاشيء عن ريم اللي له فتره مايدري عنها...!!




طلع الحارس اللي كان ملازم لــ فيصل وخذ أقواله مع الدكتور اللي 

أشرف على علاج فيصل من الغرفه وأول ماشافته 

حنين فزت من مكانها وسألته عن فيصل وقالها ان الحمد لله الجرح 

ماكان عميق وقدرنا نخيطه بس أنه ينزف بشكل قوي ..ويبيله يجي كذه 

مره عشان نتابع حالته ونظف الجرح..



وأول ماتطمنت عليه دخلت عليه الغرفه بعد ماأستأذنت من 

الدكتور...وحاولت تدوره بين الأسره لأنه كان فيه كذا شخص موجود 

بالغرفه الكبيره..

وأخيرا لقته جالس على السرير ومغمض عيونه...


قربت منه لمن صارت قبال وجهه اللي باين عليه التعب..


وهو حس فيها وفتح عيونه

واول ماشافته مفتح دمعت عيونه لاأراديا...




وكانت هالمره دموع فرح وراحه كبيره ...كانت تبي تعبر بأي شيء 

ومالقت غير هالدموع اللي تغني عن أي كلمه وكلمه ممكن تنقال 

بهالوقت وبهالموقف الصعب ..


كانت تدمع باستمرار وبدون شعور...يكفي أنها شافته وتطمنت 

عليه..هذه أكبر نعمه ممكن تعوضها عن اللي صار اليوم من عذاب ...

مد ايده اليمنى ومسح دموعها اللي كانت تنزف ...

فيصل بحنان\حنين....أنا موجود...خلاص....ملا داعي هالدموع..



بس هي زادت دموعها أكثر واكثر...يمكن لأنها لمست الحنان والأمان 

اللي كانت فاقدته وهي بأمس الحاجه اليه..

فيصل يوم شافها زادت كره نفسه لأنه حس بتأنيب ضمير قوي 

هالمره...وقال أكيد بتكرهني أكثر اللحين...

حاول أنه يضحكها بشتى الوسائل وقال


فيصل بصوت واطي\وبعدين شوفي..شوفي الناس كيف 

يطالعونك....يقولون من هالمجنونه اللي تصيح كذه!!


أبتسمت شوي من بين دموعها ..وحمدت ربها أنه عدى اليوم على 

خير.... 

وبعد نص ساعه شالوا المغذي من فيصل وكمل أجراءته وخذ الأدويه اللي أعطاه أياه الدكتور

وخذوا لهم 

سياره مؤجره وراحوا الفندق...وانتهى اليوم بسلام...

والصبي خذ جزاءه واكثر لأنهم قبضوا عليه وحجزوه







صحيت من النوم وشفت الساعه 12 الظهر وانا ميته تعب...اول مره 

أنام على الكنبه واحس ان رقبتي تألمني...قمت ورحت الحمام وأنا 

أحاول قدر الأمكان أني ماأسوي أزعاج وأصحي فيصل اللي بالمووت 

نام عقب اللي صار أمس...كنت أسمعه بالليل وهو يلتوي من الألم اللي 

يحس فيه بس كان مخفض صوته عشان مايبيني أسمعه وهو يتألم 

...!!ويوم حسيته أنه نام أرتحت نفسيا ونمت عقبه وكانت الساعه 4 

الفجر ذاك الوقت ...




كنت اتمنى أجلس جنبه واواسيه وأخفف عليه..بس ..بس ماقدرت 

اسوي ولاشيء ..انا لحد الحين أنحرج منه وغير كذه مانسيت الحرمان 

اللي عشت بسببه ...وأحاول قدر الأمكان أني ماأحتك فيه كثير ..واللي 

صار أمس ردة فعل طبيعيه..واي أحد مكاني تعرض لـ هالموقف 


بسوي مثلي واكثر...أنا ماأنكر أني أمس كنت بين الحيا والمووت يوم 

شفت الدم يسيل من يده وغير كذه حسيت بالأمان والراحه اللي كنت 

محتاجه لها وهو ماقصر معي لأول مره أحس أنه طيب وحنون...أبدا 

أبدا ماتوقعت كذه ..كنت راسمه شخصيته في بالي غير ..كنت دايم افكر 

انه هو مع عمامي سوى ..بس اللي شفته أمس شي ثاني...الصراحه 

تفاجأت منه..وتفاجأت أكثر من نفسي...أحس أني تقبلته ...تقبلت قربه 

لي...تقبلت لمساته العفويه..



ويوم شفته بالمستشفى حسيت اني بفقد شي.شي غالي..قلبي حسيت 

بلحظه انه مات...مات من كثر الألم اللي يعتصر فيه...بس يوم شفته 

وهو مفتح عيونه..نسيت كل شيء..نسيت ظلمه.. نسيت تحكمه فيني 

نسيت العذاب اللي عشته..ونسيت نفسي معاه..وعرفت شي واحد بس..


أن فيصل رجع ..رجع للدنيا..مش مهم أنه رجع لي..المهم انه حي 

مامات...!!!


طلعت من الحمام بعد ماخذت دش دافي..وشفت فيصل صاحي و جالس

على السرير ويكلم تليفون وشكله يكلم اهله ...

بدون شعور أبتسمت له لأني شفت الراحه مرسومه على وجهه ..الحمد 

لله شكله احسن من أول..!!



خذت السجاده عشان اصلي وهو لازال يكلم بالتليفون...







زياد\ترف ..رهف .مرام...والله العظيم خمس دقايق وان 

ماطلعتوا بروح واهدكم..


مرام\أصلا أنت ماصدقت على الله نتأخر عشان تهدنا....

زياد\ههههههههه كاشفتني.بس تصدقين ماأسويها لو وشوا!!!

مرام\أكيد ماتسويها مدام الحبايب بيرحون معنا..!!!

رهف توهاتنزل من الدرج\وتوك تدرين بالحبايب ..مسكينه بنت عمي 

لها أيام تكلمك وانت ماتردين عليها.

زياد وهو مستغرب\ليه!!! أشفيك ماتردين عليها..!!


مرام\بس ..مالي خلق...مش فاضيه عشان ارد عليها..المهم يالله 

البنات ينتظرونا...!!

ترف\لحظه يبا لحظه....كاني جيت بتروحون وتهدوني


زياد\واحنانقدر نترك الغلا كله!!!

ترف\متأكد!!!

زيادوهو يبتسم\وابصم بالعشره بعد...يالله عاد أكيد خالد ونواف 

بينتظرونا....

رهف\ليه هم بيرحون معنا!!!

زياد\أكيييييييييييييد ...أجل مين خذ بنات عمي خالد...

مرام\وأنا اللي مفكره أنه بنروحح ناخذهم...

زياد\ياليييييييييييييت..بس يوم درى خالد أنا بنطلع قال بيطلع 

ويانا...وخذهم...



يوم أنقال أسم خالد...في قلب فقد دقه من دقاته,,,بس ماسرع الجياه 

عادت من جديد لها...

خالد..موجود بنفس المكان اللي بتروح له...يعني بتشوفه.. بيكون 


قريب منها...!! وبتسمع صوته...!!ياحظكـ يا ترفـ 





في المطعم الصيني كانت الأجواء ربشه في ربشه ..

ضحك وناسه سوالف نكت...اللي تبي بتشوفه...

واللي يضحك أكثر وأكثر...

أن المطعم كان مافيه الا كم عائله..يعني تقريبا شبه فاضي...<<الناس 

ظهر وهو لهم خلق مطاعم

هذا غير أنهم ماخذين أكبر طاوله في المطعم....على قولت نواف يبي 

ياخذ راحته الولد..

البنات جالسين بطرف والأولاد بطرف ثاني..والجو ولا أحلى...


لكن في عيون تراقب وتسرق بعض النظرات اللي تقدر عليها المهم 

شوفه بعد طول غياب...

ساره\أحم أحم شرايكم بذوقي...!!الأكل حلو صح..!!

خالد\اللي يشوفك يقول أنتي مخترعه المطعم أخنا دايم نجيله..

ساره\عــاد خالد أحترمني شوي..قول ياأختي ذوقك 

جنان..رهيب..شي من هالقبيل...مو..وتقلد صوته....اللي يشوفك يقول 

أنتي مخترعه المطعم أحنا دايم نجيله..

نواف\تصدقين عاد يابنت العم هذا حالتنا يالشباب من نعرف أنا في 

مطعم فاتح بالشرقيه تشوفين طابور على هالمطعم..هو زين 

شين..المهم أنا أحنا رايحين له....


مرام\هههههههههههه يعنني أنتوا أول ناس رايحين هالمطعم..

نواف\عليك لمبه حمره يااختي هذا قصدي...

زياد\الا تعالوا ليش ماجبتوا ريان وياكم...!!

خالد\ريان بالبيت يلعب بلي ستيشن ...بزر هالود ماكبر..


مرام\عادي ترف ورهف دايم يلعبون بلايستيشن...




خالد هاللحظه ماصدق شي ينقال عن ترف وبدى بالهجوم لأنه مش 

عاجبه هدوء ترف اللي مو طبيعي...


خالد\يؤيؤؤيؤ ..ترف .تلعب بلاي ستيشن...أجل والله مالوم ريان اذا

لعب كلكم بزارين...ههههههههههههههههههههههههههههاي 


رهف\عادي خالد حتى انا العب مافيها شيء..بس في الأيام الأخيره 

ماقمت العب كثير...


خالد\لا زين في تطور البنت كبرت..



ترف هالحظه ماتت قهر من خالد وتندمت أنها فكرت فيه لو دقيقه 

وحده..وكان ودها ترد عليه..بس في أشياء كثيرة مانعتها وتحس أنا 

لسانها مش قادر ينطق..تمنت ترد عليه مثل قبل وأكثر...وحاولت 

تستجمع قوتها الي باقيه..بس في النهايه فشلت
وماتكلمت...

وخالد أستغرب اكثر واكثر...


خالد(معقوله هذه ترف أكيد فيها شي..مو طبيعيه البنت...وانا شعلي 

طبيعيه والا مو طبيعيه كيفها ..يمكن كبرت البنت وانا مدري.!! 

لالاأكيد فيها شي...أوهوااا وانا ليه راز وجهي بالطقاق...!!) 

أنتهى الحوار الي كان يدور في بال خالد لأن وصل الطلب...


سوزان\مرام ..ليه ماتردين لى مكالمتي..!! كل هذا زعل مايسوى يابنت 

العم...

مرام\لا عادي ماتشوفيني أسولف واضحك..انسي..انسي ياسوزان...


سوزان\ولو أني شاكه انك تغيرين الموضوع بس بنسى هالمره 

بمزاجي...


مرام\ياشينك اذا تدلعتي..


سوزان بغرور\شسوي...طالعه على بنت عمي..

مرام\ههههههههه في هذه صدقتي..

سوزان\ اقول خلصوا علينا الأكل.خلينا ناكل...

مرام\زين ...يالله ناكل قبل مايخلصه نواف..

سوزان\أقول مرام تكفين قولي لأخوك يجيب الشوربه اللي جنبه..

مرام\وليه ماتقولين له أنتي !!

سوزان\مراموا ..استحي عاد..يالله قولي له!!

مرام\أوكي..زياد

زياد\هلا..

مرام\جيب الشوربه اللي جنبك.تبيها سوزان...

ضربت سوزان مرام في رجلها وهي ميته قهر من الفشيله

ابتسم زياد هالوقت على خجل بنت عمه الواضح...وأعطاها اللي تبيه..



خالد\أقول ...وين بتروحون بعدين...

رهف\ويبيلها كلام ياولد العم.السوق طبعا...!!

خالد\من عيوني الثنتين....أنتي أمري بس...!!

ولأول مره ترف ترفع عيونها لــ خالد...من القهر....تحس أنها 

أنقهرت من كلمة عيوني..

ترف( ياربي والله اني مجنونه...معقوله وصلت معي أني أغار من 

أختي...اوووف كله منك ياخالد..)

وخالد شافها وهي تطالعه وهي معصبه..وكبرت تسائلاته أكثر واكثر..

خالد(لا بالله البنت غريبه..شالنظرات بعد ..تعرف تخز.....!! والله مو 

هينه أنتي ياترف....بس مردي أعرف وشفيك متغيره..!!)


ساره \ترف ..ايش فيك ساكته..والا مش عاجبك الأكل...

ترف\لا بالعكس ..حلو الأكل.بس شبعت الحمد لله..بروح اغسل ..احد 

يجي معي...

سوزان\حتى انا شبعت..بجي معك..

ترف\يالله..

أستغل خالد فرصة طلوع ترف ولحقها عشان ينرفزها ويعرف أيش فيها 

متغيره..








فيصل\حنين...تعالي شوي أبي أكلمك...

قربت حنين منه لمن جلست على طرف السرير

حنين\خير فيصل ..في شي صاير..!!

فيصل بابتسامه\تطمني...مافي يش..بس توه داقين الفندق اللي حجزت 

فيه غرفه بشرم الشيخ...يستفسرون ليه ماجينا أمس وقلت لهم انا كان 

عندي ظروف بس هم أحسبوا الليله لأنا كنا بنجيهم وسألوني نكنسل 

الحجز والا لا..!!

أنت أيش رايك!!!

حنين\وأنا اللي فكرت أنك تكلم أهلك...

فيصل\لا ماكلمتهم مابغيت يحاتونا كذه احسن...أيوه مارديتي...!!

ظلت حنين ساكته...تفكر توافق والا لا!!!هي ودها وماودها...تدري اذا 

وافقت على هالطلب بيصير فيصل قريب منها كثييير واكيد بيظلون اكثر 

من يوم هناك..!!وودها ماتوافق لن اللي صار أم س مو شويه عليهم...


ولو عليها ترجع السعوديه أحسن لها ..لأنه كرهت مصر باللي فيها 

بسبب مأساة امس...


أحتارت كثير..وكان باين على وجهها هالحيره..

فيصل بضيق \خلص حنين اذا ماتبين نكنسل مو مشكله...

حنين \..لا أنا موقصدي..بس ..

فيصل\بس أيش!!

حنين وتحس بصعوبه بالكلام\يعني...اللي صار امس موقليل علي ولا 

عليك...عشان كذه..كرهت الجلسه في هالبلده..

فيصل\يعني رايك نمشي من هنا!!

حنين وبالمووت تتكلم\لا خلص فيصل..نروح ...بس بس..بعدها نرجع السعوديه 

ممكن..!!!



فيصل\ممكن

أبتسمت حنين أبتسامه كلها رضى...



فيصل. هنا..ماأستحمل...ذاب من كلامها الهادي هذه غير ابتسامتها 

المنوره ..

ماقدر يخفي مشاعر الحب اللي فاضحته...خلاص اليوم تأكد اللي يحسه 

صوب حنين هو حب وهيام من الدرجه الأولى...

تأكد أنه مايقدر يستحمل ولو لحظه تكون حنين بعيده فيها..


تأكد أن حياتها مع حنين ..وبدونها ماتسوى....


وبيظل يحارب ويحارب عشان يكسب هالحب اللي من يوم ماعرفه وهو 

في دنيا ثانيه دنيا غير واحساس جديد ..أحساس حلو ومعذب في نفس 

الوقت..!!





رحت دورية المياه وغسلت...وطلعت بسرعه انتظر الآنسه ترف تطلع 

عشان اكلمها...أنتظرت كثييير ولسه ماطلعت,,,,

الصراحه زهقت..وقلت بدخل داخل بلا ترف بالا بطيخ...


وتوني بدخل الا اشوفها طالعه ..

أخيرا..

طالعتني وهي متفاجأه...ومليون سؤال احس انه يدور في بالها..!!

قبل ماتسال بديت بالهجوم..وقربت منها كثير وهي خافت ورجعت على 

ورى....

انقهرت...شالحركه البايخه!!

لهدرجه انا أخوف وأنا مدري!!!

تجاهلت الكلام اللي يدور في بالي وحبيت أخفف التوتر

خالد\شفيك ..تراني ماأخوف....اللي يشوفك يقول مو ترف بنت 

عمي...!!

ترف\لا..عادي....وسكتت حسيت انها مرتبكه مره....ياربي أيش 

فيها,,,أنا ماأذكر أني سويت لها شي..أصلا أنا من زمن ماشفتها!!!

خالد\الا اقول وين سوزان..طلعت...

ترف\أيه ...عن أذنك...

خالد وبسرعه\لحظه ترف...

ترف وهي لافه وجهها\نعم..

خالد\ترف....فيك شي!!! تعبانه..أحد مضايقك..سويت لك شيء...!!

ترف\لا خالد..مافيني شي...


خالد\طيب شفيك تكلميني وأنت معطتني ظهرك..ترف تراك مو 


طبيعيه...شفيك تكلمي!!

ترف\مافيني شي..مافيني شي.....وراحت بسرعه قيبل مايسألها سؤال 

ثاني..







لبست بدله عاديه ووسيعه شوي...يعني لبس محتشم وماحطيت ولاشي 

في وجهه ماعاد مرطب وكل خفيف..يعني شكلي عادي...كأني طالعه 

بره...

وجلست في غرفتي ..أنتظر فهد يدخل عشان يناديني,,,

وبالفعل فهد لأن الأخ بدر وصل ...من زمان بس أنا تأخرت في 

لبسي...

طلعت معاه للمجلس وانا أرتجف...ارتجاف مو طبيعي ...ظحكت على 

نفسي شوي..والمشكله الموقف مايستدعي الضحك..معليش طوفوها 

تجيني حركاات خبال أحيانا...من كثر ماني مرتبكه اسوي أشياء غريبه...


سميت بسم الله ودخلت المجلس..وأنا عيوني في الأرض مارفعتها وقلت 

بصوت واطي \السلام

وسمعت صوت جاي من بعيد ....شكله هذا زوج المستقبل بدر

بدر\وعليكم السلام...

جلست بكنبه بعيده شوب عن فهد وبدر ,انا لحد اآن منزله عيوني..



بدر\شخبارك هيفاء!!

هيفاء\الحمد لله..

بدر\وشلون الجامعه معك...

هيفاء\الحمد لله...

بدر\وأخبار مرام معك زينه...!!

هيفاء\الحمد لله...وهنا جاتني الضحكه...لأني توني أحس أني كررت 

كلمة الحمد لله ثلاث مرات...

سمعت صوت ضحكه خفيفه ويم ناظرت على جنب شفت فهد ميت 

ضحك علي وبدر ماسك ضحكته...

مالت عليهم يطنزون علي..اوريهم...

طلعت من المجلس على طول ورحت غرفتي وسكرت الباب وقفلته...

فهد\أعذرني بدر البنت مستحيه

بدر\لا عادي...

بدر\فهد!!

فهد\سم

بدر وهو منحرج\...................أبي أملك!!!

..
.
فيصل ومشاعر الحب اللي أتفجرت أخيرا.حنين واسلوبها الجديد وتعاملها مع فيصل . ..وروحتهم لشرم الشيخ ...هل بيصير تغيير في مجرى قصتنا!!

لافي والعنود عصافير الحب ..ونهاية الحب الكبير....تتوقعون ناهية هالحب سعيده!!

خالد وترف ومشاكلهم اللي كل مالها وتكثر وش مصيرهم..وهل بيواجهون عقوبات!!

متعب واوراقه اللي تبين مدى حزنه ...بتبتسم له الدنيا ثانيه..!!

أمل ..أمل الحياه..من تكون هالآنسانه الصبوره..!! ووش علاقتها بقصتنا!!

هيفاء وخطيبها الجديد بتتوفق معه وبترسم مخطط لمستقبلها!!

عمر ورفقاء السوء اللي أبتعدوا هالفتره ..بيرجعون مره ثانيه بنوايا خبيثه!!


الجزء الثلاثون
الفصل الأول
.........................


(1)


أربع شهور مرت على رجعتنا من السفر .وحسيتهم كأنهم يومين..!!وكل المواقف اللي مرت علي كأنها شريط ينعاد قدامي…
الحادث الغير غير متوقع اللي صار بالشاطي..وجرح فيصل اللي صار له ماله أثر ..وروحتنا لشرم الشيخ ..
وجيتنا للسعوديه
…وأهل فيصل ومعاملتهم وحبهم أحترامهم لي..
كل هالأمور …خلتني أتقرب من فيصل بشكل غير عادي…
خلتني أحس فيه كزوج ..واهتم بأدق تفاصيل حياته..
شي غير متوقع..ولاجاء على الباب ولا على الخاطر..
أنا أحس بفيصل…
أنا أتضايق اذا تضايق…
أنا أضحك اذا ضحك…
معقوله تأثيره قوي علي…!!!
بسهوله قدرت أعيش بجو مختلف عن جونا!!
بسهوله قدرت أنسى الالام وجروح فيصل اللي سببها لي.!!
سبحان الله دوام الحال من المحال…!!
واللي مخليني مرتاحه أكثر وأكثر أني قدرت أغير بعض من طبايع فيصل التقليديه…
شي جميل ..ومبشر …
صار هادي..ورمانسي بعض الشيء…مايعصب على أقل شيء…
بس اذا عصب أخاف منه...يتغير شكله ووجهه يحمر...
لكن احاول قدر الأمكان أني أمتص غضبه بكلمه أو كلمتين...!!
جلساته بالبيت أكثرت عكس قبل زواجه كانوا خواته نادر مايشوفونه جالس أسبوع على بعضه بالبيت…
لكن اللي مضايقني كثير وعجزت القى له حل …
هو تدريسي وروحتي لبيت اهلي كل يوم أحد وثلاثاء… 
صح أنه صعبه علي الروحه والجيه وخصوصا أنه هالشي وقت الصبح..
لكني مغصوبه على هالشيء ..
ودايما القى المعارضه على وجه فيصل وأهله … خصوصا أمه ..أنا ادري ان الذنب مش ذنبها لكن كل اللي يشوفونها يسألونها وش أشتغل وتتضايق اذا ردت عليهم..
وأنا متأكده أنه بيجي يوم وبيناقشني فيصل..لكن لا والف لا..تدريس بدرس حتى لو فقدت أعز مااملك..
يكفي أنه حالة أهلي الماديه ضعيفه..
والمشكله انه المسئوليات كبرت والدنيا أتغيرت…
هذا غير وظيفة أختي العنود في مشغل لأم صديقتها هند 
كانت تمكيج بشكل رهيب ودايما اذا تمللت تحط حرتها بالمكياج وأغراضه..
صحيح انها ماتجيب دخل كبير في الفتره الأولى بس يوم أنعجبوا بطريقة رسم العنود زاد عدد الزباين وفي نفس الوقت زادوا من راتبها…
الكل عرف بوظيفة أختي في المشغل والكل عارض ووقف بوجهها حتى أمي عارضتها وخالي وزوجته بس هي أتمسكت برايها لمن حاولت تنقنعهم ..
أما عمامي وأولهم عمتي يوم درت قامت تعايرنا وتغط كلمات زي السم وماأنسى كلمتها اللي دايم اسمعها تقولها لنا :

الأولى تدرس خصوصي والثانيه حلاقه …مصاروه على غفله..!!
لكن جاء يوم ووصلت حدي فيه وماقدرت أمسك نفسي ورفعت صوتي عليها بدون ماأحس ..ومدري حتى ايش قلت..!! المهم أني طلعت حرتي فيها ..!!
ومن بعدها صارت تتجاهلني وكل ماتشوفني تبعد ناظرها عني…!!
فكه..!! هذا أحلى شي صار..!! أني أبتعدت عن شرها بهالفتره..!!
وياليت هالشيء دوم ….!!
أما ست الحسن والجمال مرام كل ماتشوفني مع فيصل تحاول تبرز وجودها وتخلق أي سالفه عشان الكل ينتبه لها…
بس الحمد لله فيصل مطنشها على الأخير ومش عامل لها أي حساب….!!
فيصل\قولي والله!!!
حنين بابتسامه\والله..بس ليش أحلف!!!
فيصل\هذا أنتي حلفتي بعد ليش تسألين!!
حنين\زين….أنت من متى جاي..!!
فيصل\من أول ماعبس وجهك وضاقت عيونك…!!
شكلك كنتي تفكرين بشي مو زين!!صح!!

حنين\يمكن….المهم تغديت…!!
فيصل\لا والله ميت جوع ….أنتظرك تتكرمين وتحطين لي أحلى غداء من ايدك الناعمه..بس ليكون أتغديتي عني!!
حنين\لا تطمن مااتغديت ..يالله أنت بدل وأنا بحضر لك الغداء






ساره\والله مش عاجيني حاله!!
سوزان\طيب أنتي سألتيه ….!!
ساره\حاولت أكلمه بكل الطرق بس مش راضي يرد علي…مدري أيش فيه الولد أختبص مره وحده..!!
سوزان\تصدقين مدري ليه احس أن ترف لها دخل بالسالفه !!
ساره\شلون!!
سوزان\تذكرين يوم جبنا طاري خالد وتغيره الملحوظ على الجميع…
ساره\أيه..
سوزان\حسيت انه أختبصت مره وحده يوم سمعت أسمه وعبس وجهها…!!
ساره\تهقين في سالفه بينهم !!
سوزان\أكيد….وأنا اتوقع أن ترف لها مكانه مختلفه عن باقي البنات بالنسبه له..
ساره\بحاول أكلمه مره ثانيه ..وان شاء الله مايفلت مني هالمره…
سوزان\أوكي يالله بروح أكلم صديقتي أكيد تنتظرني اللحين…
ساره\ياكثر مكالماتك لصديقتك…
سوزان\شسوي بعد صديقتي…







في بيت بو متعب صارت احداث كثير ومنها 
ملكة هيفاء على بدر من3 شهور ونصف..
ورجعت متعب من المانيا وتحددت ملكته غصبن عنه وماقدر يرفض طلب أمه..واذا هو ماتقدم خطوه الى الأمام ..الأيام بتركض وهو بيكون على حاله..وحب حنين بالأخير بيكون حبه من حبات رمل متمرده بتطلق لنفسها الهبوب والترحال …
والنسيان نعمه عظيمه ..ومابقى غير الذكرى..
الذكرى الحلوه ..اللي تجمع اطياف المحبين...

بدر\قلت لك ألف مره أني بسافر...لكن أنك تدخلين في أموري وتقولين لي على وين مسافر ...أسف مدام..مش قايل لك...
هيفاء\أتوقع يابدر أن هذا الشيء من حقي..صح والا لا!!
بدر\مابقى الا حريم يمشون كلمتهم على الرجال....أقول تراني معطيك وجه زياده عن اللزوم باااي..وقفل السماعه في وجهها..

هذا حال بدر مع هيفاء من أول ماملكوا كان معها هادي زي العسل ...لكنه من بعد أسبوع على ملكتهم كشر على أنيابه الولد وظهر على حقيقته...
وكل يوم هيفاء تكتشف خصله جديده سيئه..
بس ماكانت تقدر تتكلم خصوصا لأنه ماصار الزواج رسمي..وماتبي تزعج أهلها بأمورها الخاصه..لأنهم جالسين يحضرون لملكة متعب اللي بعدها بيوم واحد بيصير العرس...
وتتوقعت أنها تقدر تحل مشكلتها مع بدر..
بس للأسف اللي صار أن بدر تمادى في أسلوبه الكريه وماعاد يهتم فيها ..أزعلت رضت بالطقاق أهم شي وناسته وراحته...





غفيت..وليتني ماغفيت..!!
بسم الله الرحمن الرحيم..
معقوله..!!
معقوله هالحلم اللي حلمته..!!
أي حلم ..هذا كابوس مو حلم..!!
بس لحظه..!!
سوزان..!!
أيه سوزان..!!أنا حلمت فيها..!!
بس ليه ..ليش شكلها كذه.!!
يارب ..!!
أن شاء الله خير...
خليني أقوم بس..
الساعه 5 ومابقى على دوامي الا ساعه..







..بعد مرور يومين على الأحداث السابقه..

\شنوا..!!
فيصل وهو يجلس جنبها\أقولك بكره بنروح الشاليه...
حنين\أيه...
فيصل\شكلك ماتبين تروحين...!!صح والا أنا غلطان..!!؟
حنين\لا....عادي..
فيصل\لا تنسين قولي لأهلك يروحون معنا..!!
حنين باستعجال\لا..
فيصل\..ليه لا..!!!
حنين\بس..ماأبيهم يروحون معنا..!!
فيصل\غريبه..
حنين\وش الغريب..!!؟؟
فيصل\في أحد مايحب يروح مع أمه وأخوانه..!!
حنين\أيه..أنا..
فيصل\أوكي...اللي يريحك...
بعد ثواني معدوده....
فيصل\حنين..
حنين وهي سرحانه\همم
فيصل بصوت هادي\همم
حنين\هممم
فيصل بصوت اهدى\شكلك ماتبين تروحين حتى أنتي...
حنين\صدقني عادي...
فيصل\أكيد
حنين بابتسامه\أكييد..
فيصل\عاشت أم تركي...
حنين وهي مفتحه عيونها بقوه\منوا..أم تركي...
فيصل وهو يأشر عليها\أنتي....وأنا ويأشر على نفسه بو تركي..
حنين\وليه بالذات اسم تركي..
فيصل وهو يهز كتوفه\مدري..بس اللي أعرفه أني أحب هالأسم..وكلهم يسموني بو تركي



سوزان\ياعيني ياعيني ..ياعيني على الحب وسنينه..
فيصل وهو منحرج بس مقوي نفسه\عذال الهوى شنوا تبين..ماتشوفين رجال يتكلم مع حرمته..
ابتعدت حنين شوي عن فيصل وانحرجت أكثر منه لأسباب كثيره
وأهمها أنها شافت الخجل بعيون فيصل...
صحيح مضى على زواجهم 4شهور 
لكن هالأربع شهور أستفادت منهم الكثير..
وخصوصا أنها عرفت شخصية فيصل زيين..
لكن فيصل ولاعمره صرح لتـ حنين عن مدى حبه لها..
لكن كان يبين هالشيء بأفعاله الواضحه..

سوزان\المهم ..فيصل..تكفى قولي..صج بنروح الشاليه بكره...
فيصل\لا..وتتصمخ بعد...
سوزان\الله يخليك قولي.لاتخليني أتحرقص..
فيصل\أيه..بنروح بكره...
سوزان\وااااااااااي وناسه...بروح اقول لــهم
فيصل\زين..يالله فكينا...




\أقنيعيها....أرجوك حاولي..
هيفاء\ماأقدر.ماأقدر يامتعب.أرجوك أفهم موقفي..
وأنت تدري أن أمي ملزمه على زواجك من مريم..
متعب\يعني مافي أمل...
هيفاء بحزن\أبدا..
عاد تصدق ..أنا ماأبيك تتزوح مريم....!!.؟؟
متعب\غريبه...أنت أول وحده تعارضين الفكره معي...
بس في شي أنا ماأعرفه..!!؟؟
هيفاء\لا أبد....بس مريم شوي مغروره وشايفه نفسها مدري على أيش..!!
متعب\ليه..هي حلوه ...!!
هيفاء بقهر\مووت...
متعب\آآآآآآآآه بس ياهيفاء...وين أحلامي...وينها..!!وين اللي تمنيته...!!
كنت أتمنى على الأقل بعض المواصفات اللي بيخيالي تكون موجوده بالأنسانه اللي بتزوجها...
تذكريين..!!
هيفاء\أيه أذكر يامتعب..بس شتسوي... وبصوت مؤلم...أحيانا لازم نمشي مع القدر ..
متعب\ هيفاء......ليه هالحزن بعيونك...!!
هيفاء وهي تضحك باستهزاء\وش دراك بعيوني..ليكون تقرى كلام العيون...!!؟؟
متعب\وأنا أيش اللي معذبني غير العيون..!!

المهم....هيفاء بس أسالك سؤال...!!
هيفاء\امر ياخوي...
متعب\السالفه فيها..بدر صح...
هيفاء\.......................
متعب\اكرر مره ثانيه السالفه فيها بدر..
هيفاء\متعب صدقني هو خلاف بسيط وبينحل..لاتشيل هم..
متعب بصوت حازم\هيفاء....أسمعي..صحيح أنا توني راد من السفر..
بس صدقيني كل اللي صار في غيابي اعرفه زين..
ولاتفكرين اذا سكت أني راضي بالموضوع...
لا يا هيفاء..أنا ساكت بس علشانك..والا لو علي كان صار تصرف ثاني معاه..
هيفاء بخوف\ليه أنت وش تعرف.!؟؟
متعب وهو قايم\كل شي ياهيفاء..كل شي ..
قال هالكلمه وبعدها طلع من الغرفه وهو تارك أخته بحيره كبيره....





\أبي أتزوج
ريم\أحلف أنت بس...!!
لافي بثقه\والله..
لافي\ياولد اعقل..
لافي\هو بقى فيني ذرة عقل يايبه..!!
أم لافي بابتسامه\ومنوا هذه سعيدة الحظ..!!
ريم\هههههههههههه منوا يعني..العنــــود..
بو لافي بحيره\..بــس..!!
لافي\بس أيش يبه..!!
بو لافي\ياولدي فكر عدل..انت لسه ماأكدو لك قرار وظيفتك...!!
وأخاف..
أم لافي وهي تقاطعه\ياأبو لافي...تفاؤلوا بالخير تجدوه...وان شاء الله لافي قدها وقدود...أنت لاتشيل هم....
لافي\يبه...لاتخاف..وباذن الله وظيفتي بتكون مضمونه طول عمر...أنت قول تم ومش صاير الا الخير...
أم لافي\هاياأبو لافي...وش قلت..!!
عم الهدوء لحظه..وعيون الكل مرتكزه على بولافي...وكأن هالعيون تترجاه أنه يوافق...
بولافي\..تــــم...
ريم\واااااااااااااااااااااي بصير عمه...
أم لافي وهي تصارخ على بنتها\عيب يابنت استحي على وجهك الولد لسه ماتزوج...
قرب لافي من أبوه وهو طاير من الفرحه وحب راسه
بولافي\مبروك يالافي...
لافي بعيون حالمه\الله يبارك فيك يبه..








فـي الشـــاليـــــه..
...............................

ساره\بتجي عمتي...!!
أم فيصل\أيه..هي أول المدعويين...
ساره\الله يستر..
أم فيصل\أسكتي..أسكتي هذا هم جوا....

واقفه وسط الشاليه..وماسكه الجوال بأيدي أنتظر مكالمه منه...

أنتظرت ساعه..ساعتين...بس لسه ماجاء..!!!
فكرت أني أروح وأنهي هاللقاء...بس أني ماتسمح لي الفرصه أني أتقابل معه مره ثانيه..
ولما يأست....!!
قررت أني أرجع ...
بس حسيت ان في أحد يناديني ..لفيت ورى...وشفته...وبنفس الوقت رن تليفوني...
وابتسمت أخيرا\هلا...
يوسف\هلا وغلا..علومك حبي...!!؟
سوزان\تأخرت وينك..اناأنتظرك من ساعتين...!!
يوسف\آسف\سوزان..بس كنت انتظر خوي يروح معي..وبالمووت رضى ...والحمد لله أنه في حجز على أخر وقت..
سوزان\المهم..شخبارك..!!!
يوسف\تمام..تصدقيين شكلك كووول..كل مره تحلويين اكثر..
أستحت سوزان وحاولت تبعد عنه خطوات معدوده...
يوسف\ياحلو اللي يستحون ويبتعدون...

ساره\ســــــــــوزان....
سوزان\بااااااااي أختي تناديني...
يوسف\أوكي باااي بس لاتنسين ابي اشوفك اليوم..
سوزان\طيب بس روح الله يخليك لاتشك فيني أختي...
لف يوسف الجهه الثانيه ورمى نظره على ساره ..وراح
وساره أنتبهت له..
وحست باحساس غريب..وعورها قلبها..بس ماتدري ليه..!!

أرتبكت سوزا وشكت أن ساره عرفت...واشرت على أختها عشان تنتبه لها...!!
سوزان\ســأره..
سوزان\ساره..شفيك...!!
ساره\ها..ولاشيء..خلينا ندخل داخل البنات يسالون عنك...
أرتاحت سوزان شوي..بس لسه متوتره ...!!









جالس على التراب..قدام البحر اتامل فيه...واتنفس هواه...والسماء جوها مغيم...وشكلها بتمطر..!!
واللي أحلى من كذه أنها معي...معي حنين...!!وأيدي بأيدها...
مدري ليه ..جاني شعور قوي أني أبي أحط راسي على كتفها واغمض عيوني...
وبالفعل ماقاومت هالشعور..وحطيت راسي وغمضت عيوني..

وبصوت واطي تكلمت...\تحبين البحر..!!؟
حنين وهي تناظر للبحر\ايــه..
فيصل ولازال مغمض\وش اللي تحبينه فيه..!!
حنين وهي مركزه على البحر\أحبتـه ..اذا تلاطمت الأمواج....
مدري ليه...مدري...أحس بقشعريره ورجفه...وبنفس الوقت أحس أنه هالموج حياتي...

فيصل\كيف ..كيف يعني حياتك...!!؟
حنين\أنا قصدي..أحس أن حياتي..زي الموج اذا تلاطم مع موج ثاني..
يعني..حياتي مش ثابته...مش مرتكزه على شي معين...!!
متغيره..وباي حركه بيتغير مجراها....!!
فيصل\وبان على وجهه الحزن\طيب...واللحين..وبهالوقت بالذات....حياتك... أمــــواج..!!
حنين\ودك تعرف الأجابه..!!
فيصل\..أرحمينـــــي...!!
حنين\أعذرني فيصل..الجواب مش مناسب لابهالوقت..ولا بهالمكان..!!بيجي يوم وبتعرف الأجابه...
فيصل\واذا تأخرت الأجابه...
حنين\لاتخاف مش متأخره..لأن النهايه قربت...!!
فيصل وهو رافع راسه ويناظر حنين\أعطي الهوى جزره ومده..صبري وصل يازيين حده...للصبر قالوا حدود..
حنين\يامصبر الموعود
فيصل\نمشــــي...
حنين\على راحتك..
فيصل\وراحتي..معك....
حنين\خلص نمشي..
فيصل بابتسامه حلوه\يالله...







كانت معهم في الشاليه لكن قلبها وتفكيرها مش معهم.!!
كل تفكيرها عند الللي جالسين بالبحر..
تذكرت خواتها يوم دخلوا وسألوا عن حنين ..وماتت قهر يوم درت أنها معه...
وهذا القهر لازم تفجره اليوم على حنين وعلى اللي جاب حنين..
فكرت في أشياء كثيره وخطط خبيثه..لكن للأسف كل خططها سخيفه مثلها وماتجيب أي نتيجه..
وزادت حقد وكره عليها يوم شافتها واقفه قبال باب الشاليه الزجاجي ومساكه أيد فيصل
وكان الود ودها تقوم تذبحهم وتفتك من هالقلب اللي يألمها اذا شافتهم مع بعض...
بس مسكت نفسها وحاولت تبرد أعصابها لمن ينتهي اليوم على خير...





مهمومه..حزينه..بس ماأدري ليه..!!!؟؟
معقوله كل هذه غيره من أختي.!!
والا علشان عرفت أشياء جديده عنه ماكنت أعرفها من قبل..!!؟؟
والله محتاره ومش عارفه أيش أسوي..!!
والا كيف لأتصرف بطبيعيه..!!
ماني عارفه أرجع ترف الأوليه...ترف البشوشه..ترف اللي ضحكه ماتفارقها..!!

تميت مع البنات لأنهم بيطلعون على البحر ...
بس صدقوني ماكنت معهم...
كنت عضو يتحرك...بس مايدري وين بيروح..والا وين بيوقف..!!
لا تسألوني ليه أرجوكم...!!لأن وبكل صراحه ماأعرف الأجابه..!!
لحظه...شكلي ضيعتهم من كثر تفكيري وغبائي الزايد...
زين أني ماطحت على احد بدون ماأدري...(والله تسوينها ياترف زمانك)
هههههههههه الله عليك ياترف...حتى وأنتي متضايقه تتطنزين..مالت عليك!!
أووووف أخيرا وصلت....
ويه..منوا هذا اللي جالس معهم...
ليكون..ليكون خالد....!!
ياربي لا..يارب...
ماأبي أشوفه..ماأبي...
قربت منهم أكثر وأتضحت الصوره ....
نواف\هلا والله هلا بأختي اللي جالسه معي بالبيت ولا أشوفها الا نادر هلا...
واذا شفتها لازم رافعه خشمها لفوق..يعني سمعوا لحد يكلمني...!!
مرام\لا والمشكله أنها بتروح ثالث ثانوي...مصدقه نفسها...!!
ترف بصوت عالي\وليه ماأصدق نفسي...بسم الله علي نجحت وصرت احسن من غيري ..
نواف\أيه هذه ترف أختي اللي أعرفها أم لسانين..
سوزان\وأيش قصدك بأنك أحسن من غيرك..!!!
ترف\والله اللي على راسه بطحه يحسس عليها...
ساره\ههههههههه والله أنك يارتف شي...
بس زين منك يانواف أشكرك الصراحه رجعت ترف الوليه..
سوزان\أيه على حسابي..
نواف\والله محد قالك يابنت عمي تسقطين في نص المواد..
سوزان بغرور\وأنا شوراي شهاده وباخذها وجامعه وبدخلها...ليه احرق أعصابي...!!
وقطع كلامهم صوت تليفون نواف
نواف\وينك ياأخي...أحنا قدام شوي...أيه..على البحر..قريب...كلنا...ننتظرك...سلام...
رهف\منوا اللي تنتظره..!!
نواف\وأنتي ايش لقفك..!!
رهف\يمه منك..ماأحد يطيح في لسانك..
نواف\شسوي.بنات مايجون الا بالعين الحمراء..
نواف\هذا هو جاء.....
ونادى بصوت عالي...خـــــــــالـــــد...







سمعت احلى خبر بحياتي..سمعت كلمه ياما كانت تتمنى تسمعها..
كلمه حلمت فيها ليل ونهار...
كلمه تبرد قلوب تعبانه من كثر الوله والشوق...
حلم قرب يبتدي...
وشموع بدت تضوي...
,,....أنا لي لــ لافي..ولافي لي أنا....,,
في أحلى من هالكلمه...!!
وفي أحلى من هاليوم..!!
يارب مش مصدقه...
واخيرا القلوب بتجتمع...
وأخيرا النفوس بترتاح...
واخيرا بكون لــ لافي...

أم لافي\ها يابنتي وش قلتي..ماعطتيني رأيك.!!
العنود\موافقه.....موافقه يمه..
أم لافي والعبره خانقتها\مبروك يابنتي ألف مبروك...
العنود\الله يبارك فيك يمه...


حاولت أدقق النظر فيها...حاولت أبين مدى شوقي لهالأنسانه....
حبيتها...!!أعترف أني حبيتها....!!
بس متى ...!!وشلون..!!وكيف..!!مدري...!!
ماكنت أدري من متى أحبها..!!ماكنت أعرف أن المشاعر اللي تخليني أغتاضها هي مشاعر عاطفه مدفونه بشكل عكسي..
كنت افكر أن تصرفاتي وعصبيتي الطبيعيه مشاعر باهته وروتينيه..
كنت اترجم أحساسي لها باحساس أخوي...!!

كثير سألوني ياخالد ..علامك متغير...!!علامك صرت جاف وهادي الملامح...!!
وفي ساعتها كنت أتذكرها...هي بحد ذاتها..!!
وأعصب زياده ...واتنرفز..ليه ..!! وأقول ليه أتذكرها..!!
ماعندي جواب...

واليوم....يوم شفتها قبالي ..عرفت ليه اتذكرها...!!
طلعت أحبها.....وأنا مدري...!!
واللحين لهفتي لها وصلت حدها...
لكن اللي قاهرني ومفور أعصابي...أني مشتاق لها حيييل ...وهي ولاعبرتني...ولاسلمت علي حتي....
والمشكله أنها منزله راسها وحاطه ايدها الثنتين على بعض....
واللي يشوفها يقول ماعمرها شافت أيدها....
غبيه....!!
بس هالغبيه أحبـــــــــها...

سوزان\خالد..خالد..خالد..خالد..خـــــــــــــــالد. ..خالد...وصمخ...
خالد\سوزان شفيك...فقعتي طبلت أذني...!!
سوزان\من متى وأحنا أناديك وانت ولا داري عنا...!!
خالد\أوكي شنوا تبين..
نواف\خالد البنات يبون يلعبون بالدبابات...!!
خالد\لا...ماينفع اللحين...!!
رهف\ليـــــــــه!!
خالد وهو يطالع بترف\لسه الوقت ماظلم والشباب ياكثرهم خلوها بالليل أحسن...
رهف\خساره أبي أروح اللحين...
نواف\صادق خالد..بالليل أحسن..
سوزان\أووووف..ننتظر ..بس المهم نروح..



رجعوا البنات والشباب الشاليه عشان يصلون المغرب..
وكانت طول الوقت القعده حلوه لولا الكلمات اللي تقطها العمه على حنين...
لكن حنين ساكته لها أحترام للموجوديين وماكنت تبي تعكر مزاجها وهي رايقه...
سوزان\يالله يالله بسرعه..مالي شغل اللحين نروح....
ساره\أنتظروا شوي الأولاد مادقوا علينا...
سوزان\يووه لين متى أنا بنتظر....
مرام\طيب دقوا عليهم يمكن نسوا الموضوع...
ساره\لا ماأتوقع...
مرام\وش اللي يخليك ماتتوقعين أنسه ساره...
سوزان\طيب منوا بيدق عليهم..
رهف\خلص أنا بدق على نواف....
حنين\ساره وين بتروحون...‍‍‍‍‍‍‍‍‍؟؟
ساره\بنروح نلعب دبابات تجين معنا...‍‍؟؟
حنين\لالالا ماأتوقع...
ساره\ليه..؟؟عشان فيصل يعني قولي له حتى هو يحب الدبابات..؟؟
حنين\لا ماني قايله له..
ساره\على راحتك..





رهف\الوا..منوا زياد...‍‍؟
زياد\هلا رهوفه ..
رهف\أجل وين نواف ليه مارد علي...
زياد\نواف بالحمام تبين شي..
رهف\أيه الأولاد مواعدينا نروح الدبابات ومادقوا علينا...
زياد\أوكي اذ طلع بقول له..
رهف\بتجي معنا..؟؟
زياد\أنتي تبيني أجي..؟؟
رهف\أكييييد...
زياد\خلص ولا يهمك بروح معكم..
رهف\أوكي لا تنسى قول لهم...احنا ننتظركم...
زياد\أن شاء الله مع السلامه..
رهف\مع السلامه..

مرام\ها وش قال...؟؟
رهف\بيودونا...يالله تجهزوا..؟؟
طلعوا البنات بعد مادق لهم زياد 
وكلهم راحوا ماعدى فيصل لأنه بيستقل الفرصه وبيتمشى مع حنين...
وركبوا كلهم بسياره وحده وكلها دقايق ووصلوا ..
والحمد لله ماكان فيه أحد زي ماقال خالد ...
قرب خالد لكل واحد دباب وطبعا البنات كان لهم دباب حجمه صغير عشان مايطيحون أما الأولاد كان الأكبر لهم..
بدى الكل يلعب وهو فرحان وكل واحد من الشباب يسوي حركااات روعه..اللي يكون واقف وهو يلعب واللي يفحط عشان الغبار يطلع للبنات..واللي يتمايل عشان يطيح اللي جنبه...
كان الجو ولا أروع...وخصوصا أنه بالليل ومافي احد جنبك..والبنات خذوها فرصه وأرتاحوا أكثر
أما رهف حاولت تكون بعيده عن الشباب وخصوصا خالد وحاولت تمشي لوحدها...
لكن حصلت المفاجأه اللي محد توقعها...
سوزان وهي تمشي علقت العباه بالدباب بدون ماتدري....وحاولت توقف الدباب وتشيل عباتها بس بدون فايده...
وقامت تصارخ عشان يجونها..بس محد داري عنها لأنه ظلام...
لكن اللي كان حولها هو زياد...وحاول يقرب منها عشان يشوف شفيها...
زياد\سوزان..شصاير...‍‍؟؟
سوزان\مدري..العباه نصها علقت بالدباب...
نزل زياد من الدباب وقرب منها وحاول يفك العباه..وسوزان ميته من المستحى...
لكنه حاول وحاول..بس بدون فايده..
زياد\سوزان معليش...
سوزان\شنوا..؟؟
رفع زياد الدباب وسوزان راكبه فيه وشد العباه ونزل الدباب...
لكن للأسف أغلبها تمزعت وتوصخت..
هنا سوزان ماهتمت بالعباه..لأنها خلاص ودها تموت من الأحراج ..
وكل أنواع الجرأه اللي كانت ممتلكتها نستها يوم حصل لها هذا الموقف..والمشكله أنه كان قدام زياد...
وكانت تبي تقول كلمه لى بعضها..بس خانها التعبير وأنخرست...
حس زياد بخجلها وحاول يدارك الموقف...
أبتسم وهو يركب الدباب ويقول
زياد\حصل خير سوزان...كملي لعبك...ومشى...
غطت سوزان وجها بأيدها الثنتين وهي ميته من الضحك...
سوزان\ليتني مت ولا تعرضت لهالموقف...وركبت الدباب...



ظلوا الشباب يلعبون ثلث ساعه بعدها جاء الهندي راعي الدبابات عشان ينزلهم..بس ولا واحد مفتكر فيه..وكلن معطيه طاف...
يوم زهق منهم الهندي حاول يلحق كل واحد بالدباب..لكن برضوا ماعطوه أي أهتمام..
وأختموها الشباب بسباق منوا أول واحد يوصل للبدايه وكانوا معهم البنات بالسباق ويوم بدوا 
كانوا أول المتحركين الشباب لأن سرعتهم أقوى اما البنات وراهم وهو ميتين ضحك...
واللي فاز طبعا خــالد ...وقامت التصفيرات...

رهف\مالي شغل أبي العب ثانيه..تكفون خلونا نعيدها..
نواف\حلا هو نعيدها كل مره..صج ماتنعطون وجه يالبنات..
مرام\سوزان شفيك...ليه عباتك متقطعه..؟؟
سوزان\أسكتي فضحتيني..وبصوت واطي أقولك بعدين...
ساره\سوزان ليكون تقطعت عباتك..!!
ترف\أي والله صدق عباتك متقطعه...
هنا سوزان ودها تذبحهم وحده وحده.هي ماكانت تبي تقول لهم عشان تنسى السالفه..بس بسببهم حمر وجها مره ثانيه...
لأنها تذكرت الموقف ...
بس زياد أنقذ الموقف وقال ...
زياد\يلا شباب تأخرنا....ومشى للسياره...
وبكذه تناسوا سالفة سوزان....لكن مرام مستحييل تتركها لازم تعرف سالفتها ...!
رجعوا الشباب والبنات للشاليه 
وشافوا فيصل مع حنين جالسين يرتبون عدة الشوي وبدوا يحطون الجمر عشان اليوم بيشوون...
نواف\يعطيك العافيه فيصل...لأني ميت جوع...
فيصل\أيه مو لله تتمنى لي العافيه مع هالويه...
نواف\شسوي بعد ياولد عمي الأكل سلطان...
خالد\أنا خبري النوم سلطان مش الأكل.....!!
حاولت حنين تدخل للشاليه بدون ماحد يدري لأنها لحد الآن ماتعودت على عيال عمها..شافها فيصل وابتسم لها...

وعلى طول تبعتها ترف..ودخلت ..وكان طبعا خالد..عقله وروحه وقلبه معها..وحس فيها..لكن هالمره أعتصر قلبه...

يحس بمراره بس مايدري ليش....!!
وصمم على رأي فيه خطوره.. لكنه معزم على هالشيء....






\شفيك ماجلستي مع زوجك......ليكون زهق منك..!!
أم فيصل\أفا والله فيصل يزهق من هالقمر...معقوله ..!! مايصير..!!هذه حنين مو أي وحده..
حنين\لا بس قلت حر بره خليني أدخل شوي...
العمه\أوووه نسينا حنين ماتحب تجلس الا مع المكيف.....تخاف بشرتها تخترب...
حنين بتحدي\عليك نور ياعمتي..اخاف بشرتي تخترب..تدرين الزم على الأنسان صحته وجسمه..
العمه\أيه ايه ..الزم على الأنسان صحته وجسمه...زين انك أعترفتي ياحنين...
الا أقول شخبار أختك العنود لحد اللحين حلاقه...وامك لحد اللحين تبيع هالبخور اللي يضيق الصدر...!!
حنين\اذا كان يضيق صدور ناس ..فمحد قالهم يشترونه...واذا ماعجبك ياعمتي..محد ضربك على أيدك وقالك اشتريه...
كل واحد حر بنفسه وبتصرفاته...
وقامت من مكانه ودخلت غرفة النوم...
العمه\صج ماتستحي على وجهها ...لسانها طوييل ويبيله قص....والا شرايك ياام فيصل...
أم فيصل\الله يهديك بس...أنتي اللي خلتي البنيه تفلت اعصابها ..
العمه\يعني أنا اللي غلطانه..!!
أم فيصل\أنا ماقلت أنك أنتي الغلطانه ...بس أنتي غلطتي على أمها والواحد مايرضى على أمه...




دخلت حنين الغرفه وهي خانقتها العبره...!!
مش مصدقه أنا في عمه بهالقساوه...!!
تحس أنها تتلذذ في تعذيبها..!! 
تحس أنها تموت من الفرحه اذا تضايقت..!!
وعلشان شنوا..!! 
ماتدري..!!
معقوله في ناس همهم بهالدنيا أنهم يجرحون ناس بدون سبب..!!
معقوله في قلوب من حجر...قاسيه...ماتذوب..!!
حاولت أكثر من مره أنها تكف شرها ..وتسكتت لاتقول لاخير ولا شر...
بس مع ذلك الشر يجيها وهي ساكته..!!
ماتدري وش تسوي....!!
ماتدري تضحك ولاتبكي...!!
أحس لها أنها تبتعد عن هالناس..عن أصحاب القلوب الخبيثه..!!
بس كيف...!!
اذا حياتها تحتم عليها أنها تقابل هالأشخاص كل مره...!!
كيف تبتعد عنهم...!!
بين هالحزن وهالدموع وهالجو الكئيب....دق جوالها وشافت رقم بيتهم...وردت عليه وهي تمسح دموعها...
حنين\ألو...
أم حنين\هلا حنين..شلونك يمه..!!
حنين وهي تجاهد بتغيير صوتها\أنا بخير..دام أسمع هالصوت اللي يبرد الفؤاد...
أم حنين\يابعد هلي والله...شخبار الجو عندكم..عسى مستانسين...!!
حنين\أيه وناسه يمه..ماناقصنا الا شوفتكم...
ام حنين\حنين..
حنين\نعم..
أم حنين\أختك العنود خطبها خالك لولده لافي...
مرت لحظات طويله ماينسمع فيها غير صوت هوى الغرفه...
وبعدها...طلع صوت حنين وهي تصيح بصوت مسموع....
أم حنين\ألو حنين أنتي معي..
حنين\صج يمه...صحيح الكلام اللي قلتيه...!!
أم حنين\أكيد ياحبيتي هذه سالفه ينلعب فيها!!
حنين وهي تصيح\الحمد لله..الحمد لله...مبروووك يمه ألف مبروووووك...
أم حنين\الله يبارك فيك حبيبتي..
حنين\آآه يايمه...مابعد صبر..مابعد وقت طوووووويل جاء الفرج....ياكثر فرحتي يايمه...
أم حنين\أي والله صادقه ياحنين...يالله الله كريم...
أم حنين\المهم حنين ماابي أطول عليك وأنتي جنبك الناس...سلمي عليهم...
حنين\ان شاء الله يمه يبلغ....سلمي على العنود وان شاء الله بكلمها بعديين...
حنين\مع السلامه..
أم حنين\الله يحفظك..
سكرت حنين من أمها وهي شاكره ربها ألف مرره...
قبل لحظات كانت في قمة حزنها ...
وبعدها بلحظات صارت أسعد وحده بالدنيا,...!!
سبحان الله...!!
دوام الحال من المحال...!!

...يادنيــــــــا....كم تسوين...!!

طلعت حنين من الغرفه وراحت للصاله وهي على وجهها احلى ابتسامه...
حاولت تتناسى كلام عمتها وتفرح بالخبر اللي سمعته....







\أنت من صجك..!!
خالد\أيه من صجي وبكامل قواي العقليه...
ساره\آسفه خالد أخاف البنت تزعل علي....!!
خالد\وهي شدراها انك أنتي تدرين...لاتصعبين الأمور..!!
ساره\طيب أيش تبيني أسوي...!! كيف أخليها لوحدها وبعيده عنا...!!
خالد\مدري..مدري ياساره..أنا أستنجد فيك..ولا ترديني الله يخليك...
خالد\تكفييييين..
خالد\أول طلب واخر طلب...
ساره\أوكي....بس تعال أنت ليش تبي تكلمها...!!!أعترف..!!
خالد\لاتسألين الله يخليك...أنا حدي متوتر ومرتبك...
ساره\والله وكبرت يأخوي وقمت تتوتر وتهتم...قول..قولها وارتاح...!!
خالد\شقول..!!!
ساره\قول أنك تحبها...!!!
أنتظرت ساره رد من أخوها وبعدماطال الأنتظار....
خالد بابتسامه حياء\أيه..أحبها...
ساره\أخيرا حسيت على وجهك من متى واحنا ننتظرك....
خالد\يعني أنتي كنتي تدرين...!!
ساره\أصلا ملامحك...لهفتك ...نظراتك...فاضحتك ياأخوي...!!
خالد\لهدرجه انا شفاف...!!
ساره\جدا....
خالد\طيب تهقين هي لاحظت اني أحبها....!!؟؟
ساره\لاماأتوقع....!!
خالد بخيبة أمل\ليـــــه..!!؟
ساره\لأنها طول هالفتره بعيده ..مو ترف الأوليه...اللي الضحكه ماتفرق شفايفها...!!
ترف تغيرت ياخالد....
خالد\أدري...وهذا اللي ذابحني...
ساره\الله يعينك ياخوي..

فكرت ساره بمكان هادي وبنفس الوقت قريب...عشان يتلاقون ...
ويوم فكرت أكثر لقت مكان مافي أحسن منه...
وبنفس الوقت مافيه شبهات...
رجعت للبنات وهي تبتسم لأخوها ..وفرحانه حييل ودعت ربها أن هاللقاء يجمع بين قلبين..





حطوا الجماعه العشاء وطبعا اللي كان مسويه فيصل وشوي الشباب...
وطبعا كان الوقت متأخر ..لكن كان عادي لأن حلات هالمكان بالليل...
ولمن خلصوا العشاء قرروا مره ثانيه يطلعون بره لكن هالمره فرشوا لهم سجاده وجلسوه قريب من الشاليه لأن الكل كان معهم حتى الحريم الكبار...
وكان الجو حلو وبارد شوي...
هذا غير المسجل اللي كان بأيد ريان وكل مره يغير الأغنيه لمن أستقر على أغنية للجسمي عالي مستواه...
وارتبش الكل على هالأغنيه...
فيصل\حنين...
حنين\هلا...
فيصل\سمعي الكلمات زين...لأنها أهداء لك انتي...
سوزان\شتقولون ها...أبي أسمع....
فيصل\عيب..اذا تزوجتي خلي زوجك يقولك..هذا كلام كبار ياماما..
سوزان\أنا أصلا سمعت اللي قلته..
فيصل\ومدام سمعتي ليه تتلقفين...!!
سوزان\بس...كذه..
فيصل\غــرور..
سوزان\ياحلو الغرور مدام أنها مني...
وبعد ماخلصت الأغنيه حطوا أغنيه ثانيه وهالمره حطها خالد وكانت أغنيه لعبد المجيد عبد الله 
منت رايق...وطولوا على الصوت حده...
ويوم شافت ترف أن خالد اللي حاطها أندمجت مع الأغنيه ودققت في كلماتها..
بلحظاتها حست أن هالأغنيه مقصوده لها ...
رفعت نظرها لــ خالد وشافته يطالع فيها بعيون حزينه...
وكان هالوقت مقطع الأغنيه يقول
التفت لي شوي....محتاج لدقايق....
أنا ماصدقت اشوفك ونتواجه...
منت رايـــــق..
أكسرت ترف النظره وحاولت تلهي نفسها بأي شي..
المهم أنها ماتشوف خالد....!!






ساره\أقول بنات..شرايكم نتشمى..!!وتغمز لــ خالد..
سوزان\لا أنا مالي خلق..خلوها بكره..أحس جسمي متكسر
رهف\أي والله صادقه خلوها بكره..
ساره\حرام عليكم والله ودي أتشمى..!!ترف تقومين معي..!!وتغمز لــ خالد
أحتارت ترف..تقوم والا لا..
بس بعدها رضت أنها تقوم عشان تشرد من خالد ونظراته..
ترف\يالله..
مشت ترف مع ساره مسافات طويله..وهم ساكتين..
ترف تطالع الفراغ اللي قدامها..
أما ساره تناظر النجوم وتبتسم أبتسامة رضا..
ساره وهي تناظر الجوال\أقول ترف..!!
ترف\هلا
ساره\مو كأن مشينا كثير...!!
ترف\عادي ..المهم نبتعد..!!
ساره\من منوا..!!
ترف\من الجو الكئيب ..أحس نفسي مختنقه..
ساره\بالعكس ياترف...مافي أحلى من هالجو...براد..ووناسه..قولي الحمد لله..
ترف\الحمدلله..
ساره\أمشي نتمرج...نفسي العب شوي..
ترف\أوكي..
وبهاللحظه دق جوال ساره وكان خالد يسألها وينهم..
قالت له ساره أنهم جنب الألعاب..
ترف\منو تكلمين..
ساره\خالد..!
ترف\منوا خالد..!!
ساره\في غيره خالد اللي بالعايله...
ترف\خالد أخوك..
ساره\أيه..بيجينا اللحين..
ترف وهي معصبه\نعم..أيش يبي...!!
ساره\سمعي ترف...بس تكفين لا تعصبين..
ترف وبقلة صبر\أسمعك..
ساره\خالد بيجي اللحين..عشان يبي يقولك شي وبيروح...
تكفين ياترف..سمعيه لحد النهايه ولا تقاطعينه..
ترف\ليه..شيبي مني..أنا أصلا مابيني وبينه أي كلام...
ساره\ترف..الكل مستغرب من تصرفاتك مع خالد,,والكل يتسائل..فلو سمحتي سمعيه بعدين سوي اللي تبينه..
ترف\بس ياساره..
ساره وهي مقاطعتها\ترف ..أحنا وش قلنا..!!
ترف\طيب ..تعرفين ..شيبي مني..!!
ساره\اذا جاء أسأليه...هذا هو جاء..



شافت ترف خالد من بعيد وهو يمشي قدامهم بخطوات سريعه..
ماتت خوف..
تحس أنه دقات قلبها مش منتظمه..
تحس بحراره..وعرق بجبينها...
تحس باظطراب وارتجاف بجميع أنحاء جسمها..
المشكله أنها لسه ماكلمها..وهي تحس بهالأحاسيس..!!
أجل اذا كلمها..
وش بتسوي..!!
خالد وبعد ماخذ شهيق\السلام ..عليكم..
ساره\وعليكم السلام..هلا خالد..بروح شوي وبجي ..
خالد\أوكي
مسكت ترف أيد ساره ..وكأنها تقول لها..وين بتروحين وتخليني..
ساره بابتسامه\مش رايحه مكان بجلس على البحر شوي ..بصير قدامكم..
ترف\ساره..حرام عليك..
ساره\ترف..ايش قلنا أحنا..!!يالله مع السلامه..
كل هالحوار يدور ..وخالد يناظر فيهم..ينتظر أنهم يخلصون كلامهم..
لكن في نفس الوقت ..وده أنهم مايخلصون..
لأنه توه يحس أنه مرتبك ومتوتر..وهالشيء واضح كثير عليه..






الأغلبيه راحوا ينامون عشان يقومون الصبح
..ومابقى غير الشباب اللي داقينها طرب...
وكان عند باب الشاليه فيصل حنين يسولوفون..أووه قصدي يتخانقون..
فيصل ..مش راضي يترك حنين تروح تنام..
لأنها اذا راحت بيظل لوحده..وهو مايبي هالشيء..
فيصل\حنين..حنينوا..غيري رايك..صدقيني بتسهرين علي سهره موب صاحيه..
حنين\فيصل..حرام عليك..والله فيني النوم..تكفى أجلها لبكره..
فيصل\لا..يعني لا..
حنين\يالدلوع..
فيصل بترجي\تكفيين..
حنين\ماأبي..
فيصل وهو مسك عباتها\تعالي..
حنين\فيصل..تكفى هد عباتي...لا تفضحنا..اللحين أحد يمر ويشوفنا..
فيصل\وش فيها يعني..زوجتي وكيفي..
حنين\فيصل..خلص عاد..
فيصل\لا..
حنين\أصلا وش السهره اللي بتسهريني أياها..تذكر أيام شرم الشيخ..والا تبيني أذكرك..
فيصل\واللي يرحم والديك..تراك ذلتيني بهالموقف...صدقيني هذه أخر مره..
حنين\لا..لازم اذكرك..عشان تتفشل..تذكر يوم جلسنا على البحر بالليل..وكنت اقولك ماابي أطلع..وانت كنت تغصبني على الطلعه..وبعدها يوم طلعنا على البحر..جلسنا شوي..وبعدها نمت..ولا حسيت بروحك..ههههههههه والله كنت تضحك يافيصل..
الناس طالعين عشان يتأملون بالبحر وأنت رايح عشان تنام..ههههههههه
فيصل\يعني لازم تذكرني.أصلا كنت ذيك الحزه فيني النوم بس كنت اكابر عشانك..
حنين\لا والله..!!
فيصل بابتسامه\أي والله..
حنين وهي تجر العباه\خلص فيصل..تكفى خليني أروح..
فيصل وأخيرا ترك عباتها\خلص روحي..بس لاتكلميني بكره لأني زعلان عليك..
حنين بابتسامه\ماتقدر..
فيصل\الا بزعل..وبزعل وبزعل..وبعدها تجين وتراضيني غصبن عنك..
حنين\وثوق..
فيصل\أكييد..يالله عمري..تبين شي بروح أنام..
حنين\لا سلامتك..بس تلحف زين..
فيصل\لا.مش متلحف.. كيفي
يالله تصبحين على خير
حنين\وانت من أهل الخير..
فيصل\مع السلامه
حنين\مع السلامه
فيصل\يالله روحي..
حنين\لاأنت روح قبل..
حنين\لالالا.أنت قبل..
فيصل\لا أنتي قبل..بعدين انا..
حنين\فيصــــــل
فيصل\حنيــــــــن
حنين\روووح
فيصل\روحي..
حنين\خلص استسلمت..بروح باااي
فيصل\بااااي 
وأخيرا راحت حنين..ودخلت الشاليه 
وفيصل يناظرها..لمن دخلت وأختفت عن عينه..
أبتسم وهو بعد راح ينام..









\خايفــــــــــــــه..صح..!!
ترف وهي مرتبكه وتسوي نفسها عاديه\.....لا....أصلا..ليـ ـــش..ليـ ـش..أخــ ـــاف..!!
خالد\واضح..
ترف\نعم..
خالد\لا..ولا شيء..
وسكتوا...
وطال السكوت..
مرت نص دقيقه...مرت دقيقه..دقيقتين..ثلاث..أربع...ولحد اللحين ساكتين..ولا أحد راضي يتكلم..
وبعد لحظات..
تكلم خالد..
خالد\أممم..ترف..
ترف\هلا
خالد\طالعيني..
طالعته ترف..
ترف وهي تناظره\نعـ ـــــــم..
خالد\ليش..ليش ياترف متغيره.أحنا سوينا لك شي..غلطنا عليك..أحد مضايقك..قولي لي..!!
ترف وهي تبعد النظر عنه\لا..منوا قال أني مضايقه..عادي مافيني شي...ليه السؤال..!!
وفتحت عيونها..
أنت لاحظت شي..!!؟؟
خالد\ترف..تكفين...كلن يسال ليه أنتي متغيره..يعني الكل لاحظ مش أنا بس..!!
ترف\صدقني مافيني ..مافيني شي..
خالد وهو بدى يعصب \ترف..وبعدين معك..تكلمي تراك ذبحتيني..لي أكثر من شهر ..وانا اسال نفسي..ليه انتي متغيره علي..ليه صارت معاملتك لي جافه..باره..مالها طعم..
حتى..حتى..أنا صرت مثلك..صرت هادي ..وعصبي وعلى أي شي اتنرفز...!!
ترف\ليه..ليه تبي تبي تعرف ياخالد ليه..تبي تعرف اللي فيني..!!
خالد\بس كذه أبي أعرف.!!
ترف\روح أسأل اللي ترابعهم..روح..وبتلقى الجواب..
خالد وهو مستغرب\منوا..منوا اللي أرابعهم..
ترف\أسال نفسك...
خالد\ترف لا تجنيني..ترى اللي فين كافيني..!!يالله ردي علي
ترف\حتى أنا اللي فيني كافيني ..!!
واذا قلت لي ليه تسأل برد عليك..!!
يالله أستأذن.. وقامت وهي ناويه انها تمشي...
لكن كان خالد اسرع منها ..ومسك يدها بقوه..
ترف\خالد أتركني..أتركني لو سمحت..
خالد وهو متجاهل كلامها ويطالعها بعيونه\تبين تعرفين ليه أسال..!!
ترف وهي طالعه\أيه..أبي أعرف..




خالد بعيون حزينه\لأني..لأني أحبك..أحبك...وأحبك..........بس...... هذا اللي أقدر أقوله..
ناظرها نظره اخيره..ومشى...وين...!!
مايدري....!!؟بس المهم أنه يبتعد عنها..!!




رجعت ساره لــ ترف بعد ماشافت أنه أخوها راح...
ساره\ها ترف..وش صار..!!
ترف وهي مخدره\يحبني...قال يحبني أنا..!!
ساره بفرحه\مبروووووووووك..
ترف وهي تمشي للشاليه وتررد الكلمه الأخيره\يحبني..يحبني..خالد يحبـــني..

صحوا الجماعه بدري اليوم الثاني وقرروا أنهم يستقلون الصباح لأن العصر لازم يطلعون من الشاليه
راحوا الحريم البركه بعد مافطروا 
ويوم رجعوا حنوا على الأولاد مره ثانيه يروحون الدبابات لكنهم مارضوا..
حنين وفيصل مشوا أول الناس عشان حنين تبي تروح بيت اهلها وتبارك لهم
أما البقيه جلسوا لحد أخر الظهر وتغدوا وبعدين كل واحد راح بيته...






أول ماجينا من الشاليه رحت بيت أهلي مع فيصل..
ويوم شفت أمي على طول ارتميت في حضنها وأنا أبارك لها ..
فيصل\أقول ..نحن هنا ..حتى أحنا ودنا نبارك...!!
أتركت أم حنين بنتها وسلمت على فيصل..
ام حنين \شخبارك ياولدي ان شاء الله بخير!!
فيصل \الحمد لله ياعمه..مبروك وعقبال الصغيرونه سمر...
سمر\لالا أنا ماأبي اعرس..أبي أجلس مع أمي وحضنت أمها..
ضحك الكل على سمر وحركاتها الطفوليه..
جلس فيصل معنا شوي بعدها راح عشان عنده شغل بالشركه
حنين\أقول يمه..وين العنود..!!
ام حنين\منخشه بغرفتها..!!روحي شوفيها..!!
العنود\وليه تروح انا اللي أجيها...!!
حنين بفرحه كبيره\عنـــود..
سلمت العنود على أختها وتركتها على اساس أنها مستحيه..
وبعد ماجلست قامت مره ثانيه وحضنت أختها بكل قوتها ..
حنين\مبروك حبيبتي ..ألف ألف مبروووك..
العنود\الله يبارك فيك..!!
دمعت أم حنين عيونها وهي تشوف بناتها قدامها
حنين\متى بيجي خالي..!!
أم حنين\بعد المغرب بيجون..قلتي لزوجك...!!
حنين\لا والله نسيت اقوله..
أم حنين\طيب دقي عليه
حنين\بعد شوي يمه...خليني أسولف معكم..
جلست أسولف مع أمي والعنود كل شي صار لي بالشاليه ..بس ماذكرت لهم عن سوالف عمتي الماصخه..لأني ماأبيهم يضايقون عشان شي مايسوى..
حنين\صحيح بكره ملكته..!!
أم حنين\أيه بكره..وبعده على طول زواجه ..
حنين\الله يوفقه ان شاء الله..ومنوا بياخذ..!
العنود\أخت زوج روابي..اسمها مريم..
حنين\أها..بتحظرين يمه..!!
أم حنين\مدري يابنتي ,..بس شكلي مش رايحه..مافيني حييل..
العنودأقول حنين تعالي معي الغرفه..
حنين\ليه..!!
العنود\يعني ليه بالله عليك..الوقت تأخر وماسويت شي..
حنين\ههههههه طيب ياعمتي يالله







\سويتها بدوني يالخاين..!!
لافي\شسوي فيك أنت اللي مش راضي تتزوج..قلت خليني أدقق الحديد وهو حامي...بعدين اللي يسمعك يقول ودك تتزوج..الناس كلها بتتزوج الا أنت..!!
فهد\وليه ألأستعجال ماوراي شي...خلي متعب يتزوج وبعدين يصير خير..!!طيب اللحين قولي متى الملكه..!!
لافي\مدري يافهد لو علي أنا أبي كل شي بيوم واحد.. 
فهد\ومتى بتروح بيت خالتك..!!
لافي\بعد المغرب باذن الله..
فهد\الله يسهل عليك ياأخوي..
لافي\أيه ايه كثير من دعواتك اللله يخليك..
فهد\ههههههههه أوكي يالله ماأطول عليك أبيك تشوف أمورك أكيد الحين مشغول..أشوفك بالليل
لافي\طيب ..فمان الله..






الساعه سبع بالمغرب جاءت بو لافي مع عياله 
والفرحه مرسرومه على وجه الكل..
لأنه أخيرا هالرباط اللي يحلمون فيه من سنين بيتحقق 
اشخاص يسولوفون..واشخاص يضحكون..
أما اشخاص طايريين من الوناسه والود ودهم الزمن يمشي بسرعه عشان ترتاح قلوبهم..
العنود وهي مرتبكه وبصوت واطي\أقول حنين...شكلي عدل...!!
ريم\سمعتك يالسباله..لاتخافين قمر ..قمـــر..
العنود\الله يقطع بليسك..احد كلمك أنتي...!!
ريم\أوص ..أوص أحسن ترى في رادار قريب جالس جنبك أي سبه عند حبيب القلب لافي...
أم لافي بابتسامه\ها يالعنود..متى تبين الملكه..!!
العنود\مممممـ ــدري...على راحتكم..
ام لافي\وراحتنا راحتك..أنتي أمر بس...
العنود وهي مستحيه\كيفكم...
ريم\بس يمه أحرجتني البنت من اول مادخلت علينا وانت ياطالعينها ياتحرجينها بكلامك..
الخبله ريم تفكر انها بهالكلام بتخفف التوتر ..بس ماتدري أنها زادت الطين بله...
حنين\عليك لسان ياريم..عســل..هههههههه
ريم\ليه..ليكون غلطت..!!ماقلت شي..
العنود بصوت واطي\هيين ياريم..مردوده ياحبيبتني مردوده..
دخل عمر هالوقت وهو يتحنحن وسلم عليهم 
عمر\خالي لافي وولده بيدخلون اللحين
زقبل مايكمل عمر كلمته قامت العنود ودخلت غرفتها والكل ميت ضحك عليها 
حنين\شسالفتكم أنتوا..اليوم كله تحرجون البنت...مره أنت ومره ريم..!!
ريم بدلع\ليه ياحبيبتي وش قلت أنا,..!!
حنين\أبدا ماقلت شي..خليني أروح اشوفها
شاف عمر ريم وهي تتكلم وأبتسم لها بس ماسرع ماأبعدها عن تفكيره..
لأنه مايبي يفكر فيها ولو دقيقه وحده..
يبي يبتعد عنها..
مايبي يحبها اكثر...
يخاف يتعلق بوهم..ماله امل..
لاحظت ريم تغيرات وجه عمر وأختفت الضحكه من مبسمها..
وهي تفكر وشفيه عمر متغير..
حتى سلام ماسلم عليها ..والمشكله صار لهم فتره ماشافوا بعض..
عمر\واللحين يدخلون والا لا..!!
أم حنين\أيه قول لهم يدخلون..
دخلوا بو لافي وابوه وسلموا على الموجوديين..
وسولفوا عن أشياء كثيره
ولافي يتحرقص يبي يشوف العنود..
أبو لافي\وين العروس...!!
لافي بصوت واطي\أخيرا تكلمت يبه..!!
أم حنين\العروس مستحيه ..مستحييل تطلع لكم..
بو لافي\ياحليلها عنود..كبرت ...
لافي بصوت واطي\لا حرام عليكم..صدقوني برتكب جريمه...جيبوها لي أبي أشوفها..
ريم حست بأخوها وحزنت عليه كثير لأنها تعرف أنه اخوها يبي يشوف العنود من زمان وشكله مش شايفها..









\هلا وغلا
حنين بزعل\ليه ماجيت..!!
فيصل\الصراحه..!!
حنين\الصراحه..
فيصل\الصراحه كنت أبي تخذون راحتكم..عشان كذه ماجييت..
حنين\طيب ليه ماقلت أنك مش جااي..!!
فيصل\طافتني هذه ..سوري...
حنين\وهالسوري هذه وين اصرفه..
فيصل\عند اللي قلبها حنون ويسامح..المهم بمر اللحين أخذك..!!
حنين\الحين..!
فيصل\ليه ماشبعتي..!!
حنين\أحد يشبع من اهله..!!
فيصل\لبسي عباتك انا جنب الباب 
حنين\من صجك..!!
فيصل\يالله عاد طلعي...أنتظرك وسكر السماعه في وجهها...


على كثر الشهور اللي مرت..
لكن لحد الآن علاقة فيصل بــ حنين متحفظه..
يعني مايقدر يعبر بكلماته بمدى حبها عنده..لكن يحاول يبين هالشيء بأفعاله وتصرفاته..
وحنين نفس الشيء..ماتقدر تتجاوز حدود الأحترام..هذا غير الحياء اللي تحاول قدر المستطاع أنها ماتبينه..





بعد ماطلعت من بيت اهلي رحت مع فيصل البيت وأول مادخلت شفت الكل نايمين..
مسكني فيصل بأيده وطلعنا مع بعض لــ فوق بدون محد يتكلم..حتى بالسياره..محد تكلم..
ياترى شفيه ساكت..!!
مش من عوايده..!!
راح غرفة الملابس وبدل ملابسه ..وأنا رحت أفصخ عبايتي..وجلست اتفرج على التلفزيون..
و أفكر فيه ..احس أنه فيه شي..يبي يقول شي بس مش قادر...

وبعدها بعشر دقايق جاء وجلس جنبي ...ونفس الشي ساكت..
وبحركه جريئه حط راسه على حضني...وغمض عينه
وانا هنا..توترت..
أولا بسبب الحركه اللي سواها..وثانيه لأنه لحد اللحين ساكت...
جلسنا فتره كذه ...هو ساكت وأنا ساكته..
اللي يشوفنا يقول اليوم ليلة زواجنا..



فيصل\حنين...
أخيرا تكلم...
فيصل\شفتي هالأربع ساعات اللي جلستي فيها بيت اهلك..!!
حنين\أيوه..أنتظره يكمل
فيصل\وحشتيني فيها...البيت كان فاضي بدونك ماله طعم..
أنصدمت..ماتوقعت أبدا هالكلام بيطلع من فيصل..
أنربط لساني هالوقت وماقدرت أتكلم..
فيصل\حنين..ليش ساكته...!!
حنين بصوت وطي\شتبيني أقول..؟؟
فيصل\أي شي..لا تظلين ساكته..
حنين\........
فيصل\أوكي على راحتك لاتتكلمين..مابي استعجل على شي...
وعدل قعدته..
فيصل بابتسامه\شسويتي اليوم أحكيلي والا هذه بعد ممنوع..
أبتسمت له..بعدها قلت له كل شي بالتفصيل..
ومن بين سوالفنا قلت له عن عرس متعب وأني أبي أحضره
شفت على وجهه الضيق والكآبه..
شكله لسه مانسى الموقف..
وطال سكوته وأنا أنتظر منه الجواب..
فيصل\أوكي ..روحي .بس أنا مش رايح ..
حنين\ليه..!!
فيصل\بس كذه..لاتسأليني أكثر..يالله تصبحين على خير..









\ألف مبروووك..
متعب\الله يبارك فيك...
روابي\لولولولولولييييييييييش مبروك يامتعب ...أخيرا بنفرح فيك..
متعب\الله يهديك ياروابي...ويظغط على راسه..شوي شوي علي ..صوتك عالي..
روابي\أقول أخ متعب اليوم ملكتك..خلك مبتسم شوي..
متعب بابتسامه\هاهاها بايخه..ندري أن اليوم ملكتي..
هيفاء\خذ المدخن بخر نفسك..
متعب\مو تقولون اليوم ملكتي..بخروني يالله...
هيفاء بابتسامه\ولا يهمك...
بخرت هيفاء أخوها وعطرته بعد..
لمن قال بس..
متعب\أقول وين حبايبي,,,ماجبتيهم..
روابي\بتشوفهم تحت..يالله مافي وقت تأخرنا...بروح اشوف أمي..
طلعت روابي من الغرفه..وجلس متعب على السرير وهو يتنفس الصعداء..
متعب وبعد تنهيده\خلص..من اليوم ورايح..كل شي بيتغير..
متعب بيحاول يتغير...
هيفاء\عشان ايش..!!
متعب\عشان نعيش ياهيفاء..عشان نعيش..
هيفاء\وانت وينك من هذا كله..!!!
متعب\أنا....!!مش مهم أنا ويين ..المهم أمي ترتاح..ماأبي أصير أناني ياهيفاء...أبي أفرحها..الزمن يمشي..وأنا لازم امشي مع التيار..
هيفاء بابتسامه\الله يوفقك يامتعب...الله يوفقك..
متعب بابتسامه\محلى دعوه تجي من قلب صادق....
وبعد فتره
متعب\يالله قومي ..تأخرنا..
هيفاء\يالله..

راح متعب واهله بيت مريم ولما وصلوا الكل درى بحضورهم حتى المعرسه..
ومريم تكون بنت اخت نايف زوج روابي...يعني نايف يصير خالها..
كانت الخطبه سريعه وكل شي صار رسمي 
ومريم صارت زوجة متعب على سنة الله ورسوله..




كان رافض متعب أنه يشوف زوجته وقال هالشيء لــ روابي من زمان ..
بس روابي أصرت عليه يدخل يشوفها ..لكنه رفض مره ثانيه لأنه بكره بيشوفها..
فماله داعي يشوفها اليوم..
وارسل الشبكه والهديه لــ روابي..وهي تتكفل بالموضوع وامه تلبسها الشبكه..

لكن اللي طلع حتى مريم كانت رافضه تشوف متعب الا في ليلة العرس 
ويوم درت عن هالشيء تضايقت شوي.بس ماسرع مانست الموضوع مع تجمع الأهل

ويوم خلصت الملكه وأمورها الرسميه طلع متعب وخذ أهله ووصلهم البيت ..
وبعدها طلع بسيارته لوحده..
مــــــريـــــر هذا الأحساس 
بشوق ناري لايهدأ,,,
لا اللقاء يطفىء وهج نيرانه..
ولا الفراق..

دوما دوما أفتقدك
باستسلام كوكب
لمداره حول الشمس

وحين اسمع صوتك
يتناسل شوقي اليك ويتكاثر
وحين يغيب صوتك..
ماذا اقول قبيلة الشوق..!!
التي تقلع طبولها داخل راسي..
دونما توقف..

أناديك
والليل جاثم خلف الجدران
والفراق قد شهر مخالبه
أناديك
والنوم يتقدم مني مهددا
بعشرات من كوابيس الوداع

آه كم أفتقدك..
أنا التي ودعتك للتو
وكيف اتحمل رحلة الليل 
ريثما تشرق في عالمي..؟؟

امل الحياه..









صحيت الظهر وأنا مضايقه....ليه..الصراحه مدري...!!
حلمت حلم مزعج..وعشان كذه صحيت بدري...
طلعت لأمي بالصاله وشفتها جالسه لوحدها...
العنود\صبــــــــاح الخير على أحلى أم...
أم حنين\قولي مساء الخير
العنود\ههههه أوكي مساء الخير...تغديتوا والا 
ام حنين\أيه تغدينا..بس عشان دواي والا أنا مالي خلق حق الأكل..تبين احط لك غداء
العنود\لا يمه مالي نفس اللحين..
العنود\..الا اقول يمه...ماتلاحظين شي...
أم حنين\شنوا يابنتي..
العنود\أبوي..
أم حنين بحزن\شفيه ابوك..
العنود\من زمان ماشفناه..ولا سأل حتى...
ام حنين\والله مدري يابنتي عنه..ولا أعرف اخباره...وأنا من زمان وأنا احاتي..بس ماباليد حيله..
العنود \مو معقوله كذه يمه..أبوي مانعرف اخباره من شهور...وهو حتى مافكر يسأل عنا...ولا يدري أحنا ميتين أحنا عايشين..
يكفي أنه مايصرف علينا..بعد مايسأل...!!
أنا ماعمري شفت اب مثله..!!ماعمري..
قطت العنود هذه الكلمت على أمها ودخلت غرفتها ثانيه...
هي خلقه اليوم مالها نفس لأي شيء..وتضايقت زود يوم عصبت على أمها..
هي تدري أنه أمها مالها ذنب..بس عصبيتها نستها كل شي..









\وش فيك متوتر...!!
عمر\لا..أبد ..مافي شي..بس المكان اول مره ادخله..وناس كثار داخله وطالعه..أحس شكلي غلط..
أحمد\طيب انت مو اول مره تطلع معنا,,
عمر\أيه بس هذه أول مره اروح مزرعه..ولا مع ناس غرب...
أحمد\أفا ....عديت اخويائي غرب..!!
عمر\لالالا مو قصدي والله..
أحمد\المهم ماعلينا..أمش نلعب ورقه مع الشباب ..بقى وقت على غداهم..
عمر\أوكي يالله..

قمت العب مع الشباب ورقه..بس أحس نفسي صغير قدامهم..
بس مش هذا السبب اللي يخليني أضايق..!!
مدري حسيت جو المزرعه غريب..فيه شي موطبيعي
والشباب اللي يجون كبار ..ودخلتهم وراها شي..
حتى ضحكهم مغزز..أنا اول مره بحياتي أشوف ناس مثل كذه..
ومستغرب كيف احمد ماصر يرابعون هالأشكال..
واللي مستغرب منه زياده..ناصر وينه..مختفي له ايام..!!
الله يستر بس..ليتني أطلع من هنا..
بس كيف...!!
أحمد ملزم علي أتم لحد الليل..






\لا..مش رايحه العرس..
ريم\لييييييييييه...!!
العنود\بس كذه مالي خلق...
ريم\طيب أيش اللي غير رايك..مو انتي قلتي بتروحيين..!!
العنود\صحيح ..أنا قلت..بس اللحين مالي مزاج..وماتجهزت...
ريم\طيب عمتي تدري أنك مش رايحه..
العنود\أيه تدري...
ريم\أجل حتى انا مش رايحه...
العنود\ليه..!!
ريم\بس كذه..شسوي أروح..اجلس مع الجدران..
العنود\أوكي أجل تعالي عندي...
ريم\وليه انتي ماتجيين عندي...!!
العنود\لا ماأقدر...
ريم\ليه..!!!؟
العنود\أولا لأني أستحي...توكم امس خاطبيني..
ريم\أحلى احلى..البنت كبرت..وصارت مره..
العنود\هههههه بايخه...المهم وثاني سبب والأهم..عمر طالع من الظهر ولسه ماجاء..واذا رجع لازم يشوف احد في البيت..
ريم\أقول بلا خراط..عمر عنده مفتاح ومهو بزرعشان يجلس لوحده...
العنود\لا تحاوليين أنا مش جايه..وأنتي بتجيين غصبن عنك..
ريم\غرور...وربي غرور بس أمري لله بجي..شسوي فيك..!!








تعبت من التفكير...لين متى بظل ساكت..!!
لازم اكلمها..
أمي زهقتني..كل يوم تعيد لي نفس الموال...
أنا أدري أنا أمي معها حق..بس برضوا حتى حنين ماأقدر اغصبها على شي هي ماتبيه..
بس لين متى بتظل كذه..!!
لازم تتفرغ لي..موكل مره بتروح وتجي من بيت لبيت..!!
فيصل..؟؟
علامك...!!اللحين توك تحس...!!أنت تدري أنه هذه شغلتها ومستحيل تتركها..!!
ليه الحين بالذات بتكلمها..!!والا تعبت من هالموال..!!؟
أيه تعبت منه..مره امي ومره عمتي..حتى البنات ماودهم بهالشيء يصير..
وانا بعد ماودي الف...
لازم اكلمها..لازم..

طلعت الطابق الفوقي ودخلت غرفتي..
وشفتها جالسه على التسريحه تتمكيج..
كان شكلها جنـــــــــان..
لابسه فستان أسود ورافعه شعرها لفوق...وخصلات طايحه من شعرها..
أبتسمت لها ..ونسيت كل شي...وقربت لها وتساندت على التسريحه..
فيصل\شكلك...وأشر بأيده ...كذه..
حنين\شكرا..أدري أني حلوه..
فيصل\لا..ومغروره بعد...
حنين\منت مغير رايك..!!
فيصل\في أيش..؟؟
حنين\منت حاضر الزواج..!!
نسيت ان اليوم عرسه..ورجعت لي الضيقه من جديد..
وتذكرت كل السوالف...من أول خطبته لــ حنين لأخر سالفه..سالفتي مع حنين..
آآه بس شقول لها اللحين..
فيصل\لا..مش رايح..حنين
حنين\نعم..
فيصل\..ماودك تفتكين من هالتدريس..!!
حنين\فيصل..اتوقع أن مش وقته نتكلم في هالأمور..أنا اللحين بروح الزواج..
فيصل\يعني عندك العرس أهم...صح..!!
حنين\فيصل...شفيك..!!
فيصل\أبيك تتركين هالشغله..وماأتـوقع أني مقصر معك بشيء..رصيدك بالبنك كل مره يزيد والحمد لله مستوره..
حنين\أدري ..أدري أنا اللي عندنا يكفينا وزياده..بس هذا مو معناته أني أترك شغلي اللي جلست فيه سنين..
فيصل\أي شغل اللي تتكلمين عنه...هالدروس الخصوصيه تسمينها شغل...من بكره أقدم لك أي وظيفه بس تتكرين هالشغله..
حنين\فيصل..أرجوك..أرجوك يافيصل..تدريسي مش تاركته..لا تعب نفسك...وانت تعرف من زمان هالشيء
وقامت من الكرسي..وهي معصبه من موقف فيصل...
فيصل هنا عصب أكثر منها..أولا لأنها معانده وثانيا لأنها قامت وتركته...
مشى ورها وجرها من ايدها..
فيصل\أتوقع أن كلامي ماخلصته عشان تقومين...!!
حنين وهي تشيل ايده\وأنا ماعندي كلام أقوله لك...
فيصل بصوت عالي\حنين..لاتعانديني تراك منتي قدي...
حنين\لو سمحت لاتصارخ علي...أنا ماأرتكبت جريمه عشان تعصب ..
وأنا من زمان قايله لك...ولحد اللحين اقولك تدريس مش تاركته ..فهمت مش تاركته ..!!
وبعدين انت تعرف هالشيء من زمان..ليه توك تتكلم..!!
فيصل بصوت حاد\صحيح معك حق ..أنا أعرف هالشيء.بس توقعت بيجي يوم وتتركين شغلك عشاني...توقعتك انتي اللي تجين وتقولين..خلاص أنا تعبت..
بس شفتك أنك مصممه ولا على بالك باللي صاير حولك..اهم شي ترضين نفسك...
ولا تحطين لي حجه أهلي واهلي..
أهلك ماعليهم قصور..معاك والا بدونك..!!
وبعدين يكفي أنانيه..فكري فيني شوي...
حنين بألم\أرضي نفسي...!!ولا على بالي باللي صاير حولي..!!أنانيه..!!
أنا ..!! أنا يافيصل...!!
..وين كلامك اللي كنت تقولي أياه...
والا تبيني أذكرك..
وين اللي يقول بنسيك كل اللي فات...
مستحيل أخليك تعيشين بهموم..
وين اللي يقول بتغير..!!
انا رضيت فيك ...وتحملتك..تحملت قسوتك وطيبتك..
تحملتك وأنت معصب..
تحملت أسلوبك وطبعك...
وماقلت شي..سكت وحمدت ربي...
وفرحت..وفرحت لمن الله هداك وصرت احسن..
واللحين لأني صبرت ووفيت..تجي وتقول ..بسهوله لاتشتغلين..
وأهلي..!!
نسيت اهلي..!!
وبدت دموعها تنزل
أنا اللحين اشتغل واختي تشتغل وامي ماتقصر تسوي اللي عليها..وأحنا مش قادرين نلحق على شي..
كيف اذا تركت شغلي...!!
مين اللي بيساعدهم..!!
مين اللي بيعتمدون عليه..!!
أمي اللحين بالمووت تشيل نفسها..
العمر يمضي..وامي كبرت..لين متى بتظل تشتغل ..وتروح تبيع من بيت لبيت..!!
من صبح الله تطلع عشان تجمع لأخواني كم فلس...!!
هذا بعد اذا أحد شرى منها..!!

أنت تتوقع أني ماأسمع الهمز واللمز اللي يقولونه عني...!!
أنت تتوقع ماعندي أحساس..!!
مأنجرح...ماأتألم...!!
حجر..!!
والله يافيصل..أن كلام الناس كأنه سكين ينغرس بصدري..وكل مره هالسكين ينغرس أكثر واكثر..
يعني يكفي كلام اهلك ..حتى أمك وابوك وعمتك وخواتك..أغلبهم ماخذيني طنازه ..
ماخذيني علك حلو ..اذا ودهم يضحكون يجبون سالفتي أنا مع أهلي..وخذ من الكلام اللي يسم البدن...!!
وأنا ساكته..منطمه...عشان ماأبي مشاكل ..ماأبي أصير قثيثه على قلوبهم...
وبعد هالسكوت والصبر..تجي أنت وتقولي تركيه..
بدال ماتهون علي!!بدال ماتريحني...تزيدني..!!
ماكان العشم فيك يافيصل...!!
صرت مثلهم...
كلكم نفس بعض..نفس بعض
أهم شي نفسكم...
أما أحنا بالطقاق ...نموت ...نحيا..
أهم شي أنكم ترضون غروركم..
وهذا أخر كلام عندي يافيصل..اذا تبيني لازم ترضى في كل شي اسويه...
واذا ماتبيني..الفراق احسن حل...
سو اللي يريحك...!!............عشان ترتــاح ..
وبعدها ضحكت من بين دمـــوعــها....وقالت
حنين\آآه يافيصل..حياتي أمواج...وبتظل أمواج...مو قلت لك...!!



كان هذه اخر كلمه قالتها لي ..وبعدها طلعت للصاله..
وأنا ظليت منصدم..أفكر بكلامها..مره وحده أنفجرت..
ماتوقعت أنه كل هذا مكبوت بقلبها...
جلست على أقرب كرسي..وأنا متشتت ..أحس برعشه كبيره..
هزتني..
هزتني كلمتها الأخيره..
نفترق...معقوله نفترق...!!
..حياتي..
..أمواج..
..نفترق..
مستحيييييييييل..





مرت نص ساعه وأنا على هالحال أفكر بكلامها..وهي لسه ماطلعت...
لكن أحس فيها..اسمع صياحها وشهقاتها اللي ماتنتهي...
قسيت عليها..أعترف أني قسيت عليها...
بس مش جيتني الجرئه عشان أقوم وأتسامح منها...
أحس أنفسي صغير جدامها...
ودي أضمها..وأقول لها أنا آسف سامحيني....سامحيني على كل جرح سببته لك..!!
شلت الشماغ من راسي وضغطت على راسي بأقوى ماعندي...
صداع ..صداع فضيع...
والم بصدري...
سمعت طرقات على الباب..
وكنت متعيجز..بس بعدين قمت وفتحته وشفت امي واقفه على الباب...
فيصل\هلا يمه...
أم فيصل\ هلا ياولدي ها جهزت حنين...!!
فيصل\حنين...مدري..!!
أم فيصل\كيف ماتدري..!!
حنين\أيه أنا جاهزه ياخالتي...
شفتها واقفه وراي ولابسه عبايتها 
ومشت وتخطتنا ...
أم فيصل\يالله يابنتي..
نزلت مع امي وانا واقف ماتحركت...
وبعدها هزيت راسي..ونزلت وراهم...وشفتهم بالصاله ..
خذت مفتاح السياره وقلت لهم أنتظركم...
ركبنا السياره..ووصلتهم الفندق وانتظرت أمي تنزل عشان أكلمها..
وتوني بناديها..الا نزلت بدون ماتسمعني...
تضايقت..مت من الضيقه...
بس أستاهل..أستاهل كل اللي يصير لي...!!










طلعت أمي مع خالتي أم لافي للعرس وظليت مع ريم لوحدنا في البيت..
جلسنا نسولف ونضحك..بس مدري..لحد اللحين مضايقه..
كل مره اشوف الساعه..
كانت 8..واللحين تسع..وعمر لسه ماجاء...
طالع من الظهر ولا جاء..
هو مش من عوايده يتأخرمع ربعه..
غريبه أول مره يسويها..
زين ان أمي راحت العرس..والا هي أصلا ماكانت بتروح عشان عمر...
بس الحمد لله خالتي أصرت عليها لمن أقتنعت وراحت..
العنود\ريم..تصدقين...أحس أني..أني ...
ريم\ايه..
العنود\أبي أصيح...ليش..مدري..!!ووصاحت...
تأثرت ريم...وحضنت العنود وهي تهديها..
حتى ريم متضايقه على عمر..لأنها درت أنه طالع من الظهر ولسه ماجاء...
ريم\طيب..العنود..سمعيني ..سمعيني شوي..أنتوا ماتدرون مع مين رايح...!!
العنود\أصدقائه..
ريم\طيب أصدقائه هذيلا وين ساكنين...وش عايلتهم... ماعندهم أرقام تليفونات..جوال..أي شي..!!
العنود وهي تصيح\ماأعرف.لا تسأليني...ماأعرف شي...أنا اول ماصحيت وأنا متضايقه ..أحس أنه بيصير شي...وخايفه..خايفه على عمر...
ريم\حرام عليك يالعنود لاتخوفيني أن شاء الله عمرمافيه الا الخير أنتي بس ذكري الله...وأدعي أنه يرجع لنا..
العنود\يارب يارب..
ريم\تبين ادق على لافي يدور عليه..
العنود\ياليت..بس هو في العرس اللحين...
ريم\لا أكيد طلع من زمان...لافي مايحب العروس..بدق عليه..
العنود\أوكي بسرعه...
دقت ريم على لافي وقالت له كل شي..
وقال لها بيدور عليه وبيدق عليهم...








مرت ساعات طوييييله وعمر لسه ماجاء...ولافي مااتصل...
والتوتر والخوف خيم على ريم والعنود...
وكل وحده منهم تنتظر كلمه أو أي شيء يدل أنه عمر بخيير..
فكروا أنهم يدقون بــ حنين..بس ماسرع ماتراجعوا عشان مايبونها تحاتي مثلهم..
ويوم جات الساعه 11 دق جرس البيت وكان لافي...


العنود\ريم...لافي على الباب ..
ريم\فتحتيله..!!
العنود بخوف\لا...
ريم\أيش تنتظرييين أمشي نفتح له الباب بسرعـــــــــــــه..يمكن معاه عمر...
العنود\يالله..
فتحت ريم الباب وظلوا ثنتينهم يطالعون ورى لافي...يمكن يشوفون ظل عمر..
يمكن يسمعونه يقولهم أنا جيييت ويضحك...
بس للأسف ماله اثر..
لافي\السلام عليكم
العنود\وينـــه..وين عمر..!!
لافي بابتسامه\الناس يردون السلام أول...
العنود وريم\وعليكم السلام...
لافي\شفيكم ساكتين..منتوا مدخليني...!!
العنود\تفضل...حياك..
دخل لافي مع البنات وجلسوا بالصاله...
وكل وحده منهم ساكته ينتظرون لافي يتكلم
لافي\شفيكم.....طرمان...!!لحظه,,,وبعدين وش في عيونكم منتفخه...
ريم\لافي ترى والله مالنا خلق..تكلم شفت عمر...
لافي\لا..الصراحه ماشفته..تلاقينه مع ربعه..اليوم خميس..والناس بره...ريم جيبي لي مااي عطشان..
قامت العنود من عندهم وهي معصبه وجلست على كرسي بعيد بالزاويه..وهي مضايقه من لافي...
أحر ماعندهم أبرد ماعنده...
قام لافي لها ..وجلس على كرسي قريب منها
لافي\العنود..شفيك...قلت لك عمر مافيه شي وان شاء الله هو على جيه..
العنود\لافي..انا..انا..واخنقتها العبره..أنا خايفه...وصاحت مره ثانيه...
لكن هالمره بدون توقف..صاحت وطلعت كل اللي بقلبها من خوف ورهبه..






شاف لافي منظر العنود وهي ميته من الصياح وتقطع قلبه عليها قطعه قطعه..
يحس قلبه ذاب بين ضلوعه..
أول مره يشوف العنود تصيح...أول مره..
كل مره يشوفها تضحك والأبتسامه ماتفارق شفايفها..
واللحين الموقف أكبر منه..حبيبته ..خطيبته تصيح..وهو مش عارف أيش يسوي..
قرب منها وكان بيضمها بس ماسرع مامسك نفسه وتعوذ من أبليس ...واستغفر ربه..
لافي\العنود..العنود..تكفين ناظريني...
ناظرته العنود وهي تمسح دموعها..
لافي بصوت واطي\أنا هنا...لاتخافين..وعمر مراح يصير له شي...
العنود وكأنها رجعت زي الطفله\طيب...هو ليه ماجاء...؟؟
لافي\تلقينه عازمينه ربعه على العشاء وبيجي...أنا أعرف حركاات الشباب...لاتخافين..
يالله لاتصيحين ومسحي دموعك...
العنود\ماأقدر..
لافي\واذا قلت لك عشاني أنا...
ريم\أيـــــــــوه..أيــــــــــــــــــوه..اق ول شباب..ترى أحنا تونا صغار...عيب...عيـــــــب...
قدروا شووي...وعطته كوب الماي
لافي\والله محد قالك تطالعينا روحوا حطي على سبيس تون..جابوا البرنامج اللي أتابعينه.
ريم\هههههههههههه ظحكتني ..أقص أيدي ان تركتكم لوحدكم مره ثانيه...
مالي شغل بجلس معاكم ممنوع الخلوه...
لافي\والله ياحبيبتي العنود خطيبتي وكلها ايام بتصير زوجتي..يعني ورينا مقفاك بدون مطرود..
ريم\لاتحلم كثيييييييير ياأخوي الأحلام موزينه هلأيام ماتمشي بالسوق...
لافي\ماعلينا منها..وبصوت واطي..أقول العنود...أنا زعلان..!!ويسوي نفسه زعلان
العنود مستغربه\لييييييش..!!
لافي\ليش أمس مارضيتي تطلعين لي..!!
العنودوهي منحرجه\بس..كذه...
لافي\افا يالعنود..أفا والله وأنا اللي متلهف بشوفتك..وأنتي بسهوله ماتبين تشوفيني..
العنود\لافي..خـلاص..والله استحي..
لافي\العنود..
العنود\هلا
لافي\ماأقدر..ماأقدر..
العنود\على أيش ماتقدر...
لافي\أرحميني...لاتقولين هالكلام مره ثانيه..الا يوم العرس..
أستحت العنود أكثر وقامت ..بس لافي مسكها من ايدها يبيها تجلس...
لافي بابتسامه\قعدي...أبي أسولف معك...
أبتسمت له العنود..وبعدها دق تليفون البيت وكلهم قاموا يطالعون التليفون...
وركظت العنود ترد عليه



العنود\ألــو...أيه..هذا بيت بو عمر...منوا...!!
أبوي..!!وعمر...!!وتصرخ لاااااااااااااااااااااااااااااااااا وطاحت 
ومسكها لافي قبل ماتطيح وهو ينادي بأسمها..
لافي\عنود..عنود..اصحي..أصحي ويضربها على خدها...ريم..ريم مسكيها...
لافي\الو منوا معي..ايوه.. بوعمر...أي مغفر...!!أيه عرفته...
وعمر... مستشفى..!! ويتنفس بقوه طيب أنا جاااي مع السلامه...
ريم\لافي قولي ..قولي أيش صاير شفيه عمر..
لافي وهو مرتبك\مافي شي..لاتخافون...العنود..عنود قومي..جيبي الماي اللي هناك بسرعه...
جابت ريم الماي وهي ترتجف من الخوف ورشت بأيدها على وجه العنود..
وصحت اخيرا..
العنود\لافي..أبوي...ألحق على ابوي وعمر..الحق عليهم...
لافي\أنش اء الله..أنت أهدي اللحين...
العنود\لالالا بروح معك..مأقدر..لازم اشوفهم تكفى يالافي...تكفى ودني..؟؟
لافي\لا..العنود ماأٌقدر المكان كله رجال ومايدخلون حريم...أنتوا ظلوا وبدق عليكم..يالله سلام...وطلع بسرعه
العنود وتصرخ\لا يا لافي..تكفى خذني معك لاتروح الله يخليك لاتروح ..أبي أشوفهم..ابي أشوف ابوي..ابي أشوف عمر تكفــــــــى... وتصارخ لاتـــــــــــــــروح وصاحت أكثر وضمتها ريم..
وجلسوا ثنتينهم يصيحون وهم خايفين من اللي المجهول..

طلع لافي من البيت ودق على ابوه وقاله عن بو عمر وولده..
واتفق أنه يروح يجيب الحريم من العرس وبعدها يروح المستشفى لعمر ..وابوه يروح لـــ لأبو عمر..
خذ لافي أمه وخالته وحنين..والكل استغرب أنه حنين بتجي معهم بس ماعلقوا على الموضوع..لأنهم اللي في بالهم أكبر من حنين وسالفتها..
أم حنين\لافي..واللي يسلمك..حلفتك بالله قولي شصاير..!! العيال فيهم شي...!!
لافي\ياخاله..ياخاله قلت لك مافيه شي...بس الوقت متأخر وقلت خليني أخذكم...بس هذا السالفه...
أم لافي\متأكد يالافي...
لافي\ايه متأكد...شفيكم خلوني أسوق براحتي...
أم حنين\خلاص ياولدي سوق براحتك...
حنين كانت معهم..بس ماكنت تسمع لافي..كانت تشوف شكله وتحركاته..
هي تعرف أن اذا لافي فيه شي لازم يرتبك ومايتصرف بطبيعته..
عشرة عمر كانوا متربين ويابعض ..
واللي ضايقها زود أنه كان كل مره يمسح على جبينه ويحرك أيده..
وهنا تأكدت الف مره أنه فيه شي صاير...بس ماعلقت لأنها بتعرف كل شي بعد لحظات..













راح بولافي المغفر وسأل عن بوعمر...
وبعد ماقالوا له عن اللي صار ..
طلب أذن أنه يشوفه وبعد اصرار منه رضوا له بخمس دقايق..
راح مع العسكري عشان يشوف سعد..
وأول ماقرب من البوابه حرقته عيونه غصبن عنه وهو يشوف سعد كيف متكور على نفسه ويأن من الألم..ووجهه شاحب وأسود...وملابسه متقطعه..وشعره أبيض ...
تمنى ألف مره أنه مايشوفه بالهمنظر..!!
بس أيش كان يتوقع يشوف ..!!
أنسان مدمن...غير مصلي..قاطع أهله..
هذه أخرته...
الزنزانه قليله عليه..
لكن المنظر كان يقطع القلب والروح..
يذوب الصخر...
بو لافي\سعــد.....
لف سعد وجهه وهو يشوف صديق عمره اللي نساه مع زحمة ملاذ الزمن
سعد\عــــادل...عادل...
عادل وهو يسمح دموعه\شخبارك ياسعد...عساك بخيير..!!
سعد\آآآآآآآآآآه ياعادل...من متى ماشفتك...!!
عادل\تسألني..تسألني أنا...!!
سعد وهو يحك صدره\ماعلينا من اللي فات..أنا الحمد لله عايــش بهالدنيا...آآه ويتألم...
عادل\علامك...!!شي يعورك...
سعد\كليتي ..كليتي ياعادل ذبحتني...!!ويمسك على بطنه وكليته بقوه...ويتأوه..
سعد\عـــادل..!!
عادل ويقرب منه\سم ياسعد..تكلم اسمعك...
سعد وبالمووت يتكلم\عــــ ــــــــادل...عيالي عادل...قول لهم يسامحوني..أنا خلاص أحس نهايتي قربت..آآآآآآآآآه
عادل\لا ياسعد لاتقول كذه..أصبر خليني أنادي لك العسكري...ياعسكري ..وبصوت أعلى..ياعسكري...
سعد\عـــــــ ــــــادل..أسمعنـــ ــــي ويظغط على بطنه...وزوجتي ..قولها تسامحني...
جاء العسكري بسرعه وهو يشوف سعد كيف يتألم ..وماانتظر عادل يتكلم على طول طلبوا له الأسعاف..
وجاء الأسعاف خذوه..وركب معه عادل...
قاسوا له حرارته وظغطه وحطوا له أوكسجين...
سعد وهو يشيل الأوكسجين\عادل....حنين..قول لــ حنين أني أحبها..أحبها كثييير وأفتخرفيها..
قول لها تسامحني..أنا غلطت عليها كثيييير..قول لها أني أحبها وبظل احبها..قول لها تدعيلي أن ألله يغفر لي سيئاتي..قول لها كنت اتمنى أكلمها يوم عرسها..كنت اتمنى أضمها واقول لها مبروك ياأحلى بنت بالدنيا..كنت اتمنى أنها تسامحني..ويصيح..أنا أعرف أنها مستحييل تسامحني أعرف...
عادل\لا ياسعد..أنا مش قايل شي لهم..انت اللي بتقول لهم كلهم ..وبترد لنا سالم..أن شاء الله
ووصلوا المستشفى ونزلوه وودوه للطوارىء..
سعد\وعمر...وعمر قوله يتخرج ويجيب أحسن العلامات ويتوظف ويرفع راس أمه..قوله اني أحبه..قوله يسامحني..
عادل وهو يمسح دموعه ويجر السرير للغرفه\ بس ياسعد بس أرتاح..أرتاح ارجوك...أرتاح...
سعد\لا ياعادل خلني أتكلم....انا اعرف اني بمووت ويرص على بطنه بأيده..
وعرق جبينه وزادت حرارة جسمه وانتفض بكبره..
وكانت هذه رعشة قبضة الـــــــروح ....ومـــــــــــــات..



مـــــــــــــــــــــات..وهوحزيين...
مــــــــات وهو قاطع...
مات وهو مدمن..
مات وهو مايعرف ربه..
توه يحس بالأيمان...
توه يتذكر أنه له رب قادر على فعل أي شيء..
توه يتذكر أنه عنده عيال لهم حقوق وواجبات..
مــات ولا اهله..ولا عياله راضيين عنه...


اللهم أني أسألك حسن الخاتمه...
اللهم أني أسألك حسن الخاتمه....










كانت معاهم...كانت تحس فيهم...
رصت على عيونها ثانيه وهي تذكر أخر موقف صار ..
تذكرت توها أن عمر بالمستشفى...تذكرت أنه أبوها بالمغفر..
تذكرت أخر كلمه قالها..لافي....!!
وصحت على هالذكرى..
وماشافت احد حواليها..
وينها هي...!!
شالوايرات المحطوطه..!!
أنا بالمستشفى..!!
ليش..!!
شصاير...!!
شالت المغذي من أيدها وطلعت من الغرفه...
وشافت الكل مجتمع بره...
أمها تصيح وحاضنه العنود...لافي ماسك ابوه ..
وريم وخالتها...
شافتهم كلهم...


ام حنين\حنيـــــــــــن...
الكل ألتفت على ام حنين وشافوها تطالع حنين...
قربت أم حنين لبنتها وهي تصيح..
أم حنين\ليه قمتي من سريرك يابنتي روحي أرتاحي..تعالي معي...
حنين وهي تتجاهل كلام امها\يمــه...وين عمر...وأبوي...شصار عليه...!!
ام حنين\عمر موجود...
حنين\وأبوي...!!وينه..طلع...؟؟
أم حنين\أبوك ماندري عنه...خالك راح له..ولسه ماجاء...
حنين\طيب وين عمر أبي اشوفه...
أم حنين\هذا هو واشرت على الغرفه...نايم مش حاس فيك..
راحت حنين للغرفه تشوف أخوها..
واول مادخلت تجمعت الدموع بعيونها وهي تشوف أخوها نايم لاحول له ولاقوه...
وشكله كان متضايق لأن عاقد حواجبه...



غمض عيون صديقه ..وهو يترحم عليه من كل قلبه..
ومشى..!!
وين...!!مايدري...!!
أهم شي انه يمشي..!!
تذكر أخته..تذكر بناتها...وانعصر قلبه عليهم...
دق على ولده وقاله أنهم كلهم موجوديين بالمستشفى..
عطاه رقم الغرفه وطلع لهم....
وأول ماطلع...دخل الغرفه وشافهم مجتمعيين كلهم..
أم حنين\ها..يشر ياخوي...
نزل عادل عيونه اللي بدت تدمع...وقال كلمه وحده..
عادل\سعد يطلب منكم الرحمه..أدعـــوا له...






الجزء الثلاثين -- الاخير
الفصل الثاني والأخير..
....................................


مرت ايام العزاء بطيئه على الكل
وام حنين مسكت العده والحريم يتوافدون عليها من كل مكان..وهي صابره وحسابه أجرها عند اللي عيونه ماتنام..
عمر طلع من المستشفى بعد ليلتين وكره عمره على اللي صار له وحس نفسه غبي لأته ماعرف مين يصاحب..!!
وكل مايتذكر أيش صار له..!! ومين تعرض له..!!
يحس نفسه وصخ ..والود وده يموت ويفتك من هالأحساس الميت..
ويم درى أنه لولا الله ثم ناصر صديقه ..كان هو في حاله مايعلم فيها الا الله سبحانه...
لكن الحمد لله..ناصر بلغ بالوقت المناسب والشرطه هجمت على المكان ..
بس بعد أيش..!!
بعد مانولد أحساس القرف والأهانه عنده..
وماتوقع أبدا ابدا.. انا في اشخاص يفعلون هالعمل الخبيث
اللي لايرضي الله ولارسوله..
وهذا الشيء قانونا وشرعا صاحبه مجرم وملعون الا ذا تاب عند ربه..
والحمد لله أحمد ووكل اللي موجود بالمزرعه خذوا جزائهم واكثر بعد 
لكن اللي يعور القلب أن اغلب الأولاد بعمر الزهور..
ناس مايتعدون 18 سنه..
منهم قاصدين هالشي والأغلبيه جرتهم المتعه




العنود هي الوحيده اللي متماسكه بينهم وحاسبه أجرها عند ربها ..وكل لهم مستغربين منها ومن قوتها 
اللي جات فجأه...أبدا ابدا ماتوقعوا هالصبر وألأراده القويه عند العنود..
لكن بتلاقيها من وين..والا من وين..!!
البيت كله فوق راسها..وهي محتاره في أمرها وقلبها يتقطع كل ماتشوف أنه كل شي ينهدم يوم عن يوم..
لكن لحد الآن متماسكه بوظيفنها اللي ماتركتها..

أما سمر ..ماتدري عن شي...البنت تكسر الخاطر..
وكل اللي يشوفها يتحسر عليها..
اذا شافت أهلها صاحوا..صاحت معهم...وهي في بالها ليش أهلها يصيحون...!!
لكن اللي عرفته منهم ..
أنه أبوها اللي ماشبعت منه..ولاعرفته اساسا..
مــــات ومستحييل يرجع..
معقوله تتأثر ..!!
توها صغيره..!!
ماحست بطعم الأبوه..!!
ولالمست حنانه..!!
معقوله تتأثر..!!

أما الوحيده اللي ماتحس بطعم الحياه بالبيت...
أكيد عرفتوها...!!
حنين...!!
حنين من اول مادرت بالخبر...وهي حابسه نفسها بالغرفه..
واللي يبي يعزيها يجيها لحد غرفتها..
ماااات كل أحساس عندها..!!
لاتاكل ولا تشرب ولاتذوق طعم النوم..
جالسه بالظلمه وسرحاانه..
مايدرون وش تفكر فيه..!!
ودمعه ..وحده ماذرفتها لحد اليوم..
تحس نفسها ماتقدر تسوي شي..
تبي تعبر..
تبي تقول...وتتكلم..
.وتعزي نفسها...
تبي تصرخ ..وتقول لاااااااا
بس ماتقدر...
الكل يصيح...وهي دموعها جفت...
الكل يصرخ من الم القلب..وهي تحس أن قلبها ماات..
الكل ينام ويرتاح..وهي عيونها ماذاقت الراحه...

وكل ماتتذكر كلام خالها يوم جاء وعزاها وهو يقول لها أيش قال ابوها...!!
تموت الف مره...والسكاكين اللي في قلبها تقطعها أكثر وأكثر..

أبوها ذكرها قبل مايموت...
أبوها مانساها...
ابوها وصى عليها هي بالذات..
أبوها يحبها..!!قال يحبها...
أبوها يبي قربها.......ويطلب رضاها..
أبوها مااااااااااات وهي ماااتت بعده...
.
.
.
.
.
.
.
..

ماسكه دمعتها..وحرقتها...
مو قت دمووع اللحين..
وحاطه ايدها على خدها..
تنتظر نظره..
تنتظر كلمه..
تنتظر معنى..
تنتظر أحساس
..ييريح قلبها الضايع بين زحمة الهموم..
ملقت الا تشتكيبنت خالها..
يمكن تفرج كربتها..




\وبعديين...!!لين متى..!!
ريم\شنوا..
العنود بكآبه وتناظر الفراغ اللي حولها\مر شهر..وأحنا ضايعين..!!
ريم\اللي يسهلها أن شاء الله و راح الكثير ومابقى الا القليل..
العنود وتنهدت\أي قليل ياريم..!!أي قليل اللي تتكلمبن عنه...!!
امي السكر مرتفع عليها..وماتدري شالحل عشان نطلع من جو الكآبه..
وعمر...عمر مايدري عنا..اللي فيه كافيه..
وحنين..الله العالم بحال حنين...
زوجها كذه مره جاء عشان يكلمها وهي ماتسمع شي..
ولا كأن أحنا نكلمها..
وبا لأخير نستسلم...ونقوله حنين تعبانه...ويروح مثل كل مره يجي فيها...!!
تخيلي ياريم ماشافها الا يوم العزاء عشان يعزيها ..وهي بس ردت عليه ..وبعدها مانطقت بحرف..
وبعده اذا جاء يحاول يكلمها..بس هي ماتحس فيه..تظل سرحاانه وتفكر بشي ثاني..
وأحنا ماندري وش تفكر فيه..!!
ريم\ اللي جاء لــ حنين مو هيين وبعدين هي تلقت صدمه ورى صدمه يعني يكفي صدمة عمر...وبعدين ابوك ..وغير اللي ماندري عنه..أنتي تعرفين حنين بحر مكنون..
العنود\الله يهديها..ليتها تتكلم..أو حتى تعبر..المهم نسمعها..نحس أنها عايشه مابيننا..

ريم\وأنتي..!!
العنود\أنا..
ريم\أنتي وينك من هذا كله..!!
العنود\أنا..أنا ضايعه ياريم...ضايعه بينهم..مدري أوقف مع مين والا مين..
الكل تخلى عني وماأهتم الا بنفسه...
بس انا والله عذرتهم..حاسه بجروحهم..
حاسه بألمهم..
بس كل واحد له وقت وينفجر..
وأنا احس أني بنفجر...
كل شي فوق راسي..
حسيت بالمسؤليه وأنا صغيره..
حسيت أني لازم أكون اقوى..لأن الكل فجأه أنهار .وبقيت لوحدي
حسيت انه غصبن عني لازم اتماسك..!!
مدري من وين جاتني القوه هالشهر اللي مضى...
بس حسيت اني لازم اكون جامده..
لازم ماأنهزم من أول صدمه...
مدري...!!
مدري شقول...!!
يمكن لأن اللي صار فرض علي أني اكون كذه..
وحاولت ..وقدرت..
أو يمكن لأني مش حاااسه أني أبوي مات
أو لأني أصلا ماحسيت فيه..
كنت متضايقه منه وزعلانه...
زعلانه ليه ابوي يتصرف معانا بهالوحشيه..وأحنا عياله..!!

يمكن كرهته...
حقدت عليه...
بس صدقيني..

وارتجفـــــت شفايفها وهي تنطق ...

كنت..كنت احبــــــ ــــــه..
كان عندي مشاعر بداخلي تقول أني أحبه..
أحب أبوي..وابتسمت
كنت أتمنى يتغير ويصير مثل أي أب ..
مش مهم يكون مثالي..
المهم على الأقل نحس فيه...
نحس أنه عندنا سند نستند عليه..
نحس بوجوده وقت ألأزمه...
وقت مانحتاجه..
بـــس ...
أنا ماطلبت الكثيير..
كنت اتمنى أني أحس فيه...
أحس فيه..
لكن رااااح...
رااااح
وأنا حتى وجوده...
ماحسيت فيه...
الله يرحمك يايبه..
الله يرحمك...







غمضت عيوني بشده..
على أمل أني أنسى اللي صار...
لكن حتى وانا مغمض..
الحدث أعيشه 
وكأنه صار اليوم وبهالوقت..
عشت عذاب نفسي مابعده عذاب..
وأنا أتذكر اللي كل شي..
حاولت أنسى..
أبتعد
أقاوم
ألهي نفسي باي شيء...
لكن مافي أمل أني أنسى ..
أحس أني أتألم وانا اتذكر,,
أحس أني أحترق 
غيض 
وقهر

تذكرت العزيمه...الشباب..أحمد..الشيشه..الزقاير..الظحك..لي ن اخر شي...
مابعد الظحك..
عطوني شاي...
في البدايه مابقيته...
لأني كنت شاك ..
كان لونه غريب...
كثير غريب
مايل للسواد..
بس مع اقناع أحمد شربته...
وبعد الشرب اللي صار بصعوبه...
حسيت الكون دار فيني...
الدنيا صارت تدور ...
ماعدت أميز شي...
بس اللي عرفته..
أني بعد مافتحت عيوني
لقيت شباب مجتمعين حولي 
في غرفه منفصله 
وكان معهم أحمد...وكذا واحد عرفته....
تقريبا عشره أو أكثر حتى..
وكلهم يظحكون...
ويتكلمون بنفس الوقت
ويوم شفت اللي شفته 
صرخت بصوت عالي..
وانهرت..
واغمى علي...

بس هذا اللي اذكره...
مافيني أتحمل أكثر...
يكفي اللي شفته..

وبعدها ماحسيت بنفسي الا بالمستشفى وجنبي أهلي..
والظابط يحقق معي...
وانا ساكت...
والدموع متجمعه في عيوني...
حاول الظابط يكلمني..
يستدرجني بالكلام..
بس الموقف كان أكبر مني...
خلاص..
أحس مالي طاقه...
ماقدرت اقول شي...
أكتفيت بدموع الم وقهر

وبعدها
حسيت نفسي وصخ..
صرت مش طايق روحي
كرهت نفسي بمعنى أصح...
وماصرت أتحمل من أي شخص كلمه..أوحتى نصيحه...
ويوم دريت بالخبر اللي زلزل كياني..
أنهرت أكثر واكثر..
,,
وتعبت نفسيا..
وصار اقوى من التعب الجسدي..


أيام مرت علينا صعبه..
نحاول نتماسك الأمور...
لكنها تفلت من ايدينا..
وكله بسبب ..
الذكرى الأليمه اللي نتذكرها..
يكفي موتة ابوي..
اللي نحرمنا منه حتى في اخر أيامه...
من كان يتوقع هالشي يصير لنا..!؟
والله لاجاء على البال ولا على الخاطر...

واللحين...
أحس أني خسرت كل شيء..
خسرت أب ماعرفته...
خسرت صداقه كنت اعتبرها وفيه..
لكنها هزتني وقلبت كياني...
هذا اذا ماذبحتني...

مشكله اذا كنت تعتبر الوفي خاين
والصديق عدوا..


أنا اللحين جالس أرثي حالي..
لكن حتى وانا أرثي حالي..
أذكر الحادث المؤلم..
اللي طعن قلبي..

فتحت عيوني بصعوبه وظغطت على راسي وانا ابي أنسى اللي صار...
لأني تعبت...تعبت من التفكيير..
اللي ماله نهايه..


وجاني صوت قريب لي..
صوت حنون..
صوت مالي غيره في الدنيا..
صوت بعيش له وبظل اعيش...
صوت القلب الحنون..
صوت امي...
مسكتها من ايدها وجلستها جنبي...
وانا أتصنع الأبتسامه
عمر\هلا يمه..حياك..
ام حنين\وبعدين ياولدي....لين متى بتظل حابس روحك..
عمر\معليش يمه...سامحيني.
أم حنين\طيب ليه جالس لوحدك..تعال اجلس معنا
عمر\عادي يمه..أنا بس كنت افكر وبجيكم...
أم حنين\وشنوا اللي تفكر فيه...!!
أبتسمت بألم وقلت
عمر\في حالنا...
أم حنين\وشفيه حالنا ياولدي....الحمد لله احنا أحسن من غيرنا...واللي الله كاتبه بيصير..
لاتفكر كثير..فكر بدراستك بس...

يالله يايمه..وحتى وانتي حزينه..تبعثين ألأمل في قلوبنا..
عظيمه..ياأمي أنتي عظيمه...
عمر\يمه..
أم حنين\نعم..
عمر\الله يخليك لنا..ولايحرمنا منك..
أم حنين\وأنتوا بعد الله لا يحرمني منكم...عمر...حبيبي..لاتعب نفسك وحاول تنسى اللي صار...عشاني يمه..انسى..
حب عمر يد أمه وأشر على عيونه
عمر\من عيوني يمه..بحاول أنسى..
أم حنين\طيب يالله تعال اجلس معنا..بنت خالك بره...
عمر\منوا..ريم...
أم حنين\أيه...
عمر\أن شاء الله..شوي واجيكم...



ظلت ريم مع بيت العنود..وكانت تتمنى تشوف عمر...
أيام مضت وهي ماشافته..
المره الوحيده اللي شافته فيها قبل اسبوعين...
وبعدها لمحته مره وهو طالع للمجلس عند الرجال..
تحس أنها من زمان ماشافته..
ولهانه عليه..
وخايفه اكثر..
تبيه يرجع مثل اول..
تبيه يتغير..
وينسى اللي مضى...
تبي تشوف ابتسامته..
بس شكل هالشي مستبعد هالوقت...
ويوم زهقت ...
دقت على لافي وأستأذنت منهم..
لأن الوقت تأخر وهي من العصر موجوده...

في السياره
بصوت ملهوف\شخبارها...!!
ريم\الحمدلله..تسلم عليك..
لافي\الله يسلمها..ماتتوقعين قد أيش وحشتني...والشوق ذابحني...
ريم\الله يصبرك ويصبرها..هي بحاله صعبه ومتضايقه ومش قادره تتنفس ..كل المسؤليات فوق راسها..
لافي\ياعمري يالعنود ليتني أخفف عنها شوي..أو حتى اواسيها..لكن ماباليد حيله..بنتظر لمن الله يفرجها...
ريم\أن شاء الله..




سكرت منه السماعه بعد ماقطع اخر امل عندي...
مدري حسيت أنها المكالمه الأخيره..
كل شي خلاني أستنتج هالفكره...
وهذا شي مو جديد على شخصيته..
طبعه أناني وبيظل أناني..قصر الزمن ولا طول..
حاولت أكلم أمي واقنعها بأني ماابيه..بس ماقدرت..
حاولت أصرخ واقول لا..تعبت..ونفس الشي ماقدرت..
كلمت روابي وطنشتني..
أبي أحد يفهمني...
لأني خلص تعبت..طفح الكيل..
طفح الكيل منه ومن تصرفاته..
كرهته...أقسم أني كرهته...
وانا اللي ماعمري كرهت أحد..
لدرجة أنه كرهني بنفسي..
ماصرت اهتم بشكلي..ولا بأسلوبي..ولابشخصيتي..
اهم شي أني أدرس واكل وأنام..
هذه حياتي اليوميه..
صارت روتينيه...
وين ظحكتي..
وين راحتي..ووناستي..
ماعاد لهم مكان هالوقت..
فكرت أني أكلم متعب..لأنه هو الوحيد اللي فاهمني وحاس فيني...
بس بعدها تراجعت..
ماأبي أعكر عليه وهو في بداية زواجه..
والمشكله هو مايعطيني مجال أتكلم فيه..
كل أحاول أفتح الموضوع معه..وأساله عن مريم وزواجه..
مايرد علي الا بكلمه وحده..
الحمد لله..
بس هذا اللي يعرفه...
طالع على مين ياهيفاء...!!
طالع عليك...!!
كل واحد منكم ساكت ومنطم..
ومش عارف الأيام وش تخبيله بكره...!!

فهد\أنتي هنا وامي تناديك..!!يالخبل..
هيفاء\أنت خبل..
فهد \حلفي..
هيفاء\والله..
فهد\هيوفه..
هيفاء\ها...
فهد ويقلد صوتها\ها..الناس يقولون ..نعم ..هلا ..لبيه..مو ها..ماااااااااااالت عليك..المهم تعالي..العشاء..
هيفاء\طيب يالخبل..جايه..
فهد\بسرعه..
هيفاء\ان شاءالله
فهد\يالله
هيفاء\طيييييييييييييييب..فكنا..
فهد\أحترمي نفسك أنا اخوك الكبير..
هيفاء\أن شاء الله عمي..



فـي غيـبتك كل المـلا عنـدي أغراب
ماأحـــد أبي قــربـه..ولا أحـــد يبـني
لا يــا غـــلا القرابــــة والأصـحـاب
ضاع العـدل في الناس لـــو تظلميـني

ضايع بدونها...!!
أحس نفسي مو أنا...!!
أحس أني غريب..!!
تركت كل شي..وابتعدت..
شغلي..
بيتي..
أهلي..
.ديرتي...!!
كل شي تركته...
ماأتحمل أعيش لحظه بدونها..
وبساعتها سافرت من أي مكان يذكرني فيها..
ورحت البحريين ...
لعل أنسى الشوق اللي ذبحني..
بس هيهات يافيصل تنسى...
كنت متوقع أنساها بزحمة الجو ..
أنساها بالمكان اللي تعودت أجلس فيه قبل ماأعرفها..
لكن للأسف كل محاولاتي باأت بالفشل...
لأن خــــــــــلاص..
حبها تغلغل داخل ضلوعي..
صرت اسير له...
صرت ماأعيش بدونه..
صرت لــ حنين..
لها لوحدها..!!
لكن ..
وينها..!!
وينها ..اللي علمتني أن الدنيا غير..
وين اللي نستني كل شي..
كل شي وحشني فيها..!!
أبتسامتها..
حنانها..
جمودها..
شخصيتها..
كل شي وحشني فيها..!!
حنين..
تسمعيني..!!
وحشتيني ياحنين..!!
صرت ضعيف بدونها..!!
صرت ضعيف بالحب...

ساره\..فيصل ارجوك أرجع...
فيصل بملل\غيري الموضوع ساره...شخبار أمي وأبوي وأخواني..!!
ساره\أمي متضايقه علشانك...أنت تركت البيت..وحنين تركته قبلك...وابوي نفس الشي ماتغيروأكيد أنت تعرف أخباره اكثر مني.. ..
وسوزان وخالد..كل واحد فيهم لاهي بخصوصياته...
فيصل بتردد\طيب..ساره..
ساره وكأنها عرفت سؤال اخوها\هلا
فيصل وغمض عينه\مافي أخبار... عن حنين..!!
ساره\لا ياخوي ..حنين على نفس حالها ماتغيرت..ولحد الحين ساكته مش راضيه تتكلم..
الله يعينها..شكل الصدمه قويه عليها..
فيصل بخاطره\وانا اقوى ياساره...أقوى..
فيصل\أوكي ساره ..سلمي على أمي..مع السلامه..
ساره بحزن\مع السلامه

سكرت ساره التليفون..وهي متضايقه على حال أخوها مع حنين..
لحد اللحين زواجهم مش راسي على بر..
ماتدري توقف مع ميين..!!
مع حنين اللي تعبت من هالدنيا..!!
والا مع اخوها اللي حاس بالذنب أتجاه حنين..!!
وكل ماتتذكر وحدتها العميقه..تكره نفسها أكثر..
البيت صار فاضي..بعد ماكان ممزوج بالسعاده من كل جانب..
يأست من الصبر نفسه..
وزهقت من الأنتظار...
كل مره تقول الله بيفرجها عليها وحدتها..
ويوم تزوجت حنين من اخوها..فرحت كثيير لأنها بتلقى الأخت الللي بتعوضها الوحده..
(زي ماقلت لكم سابقا أن ساره من زمان مخلصه كليه ..ولسه ماجاتها وظيفه..)
وعاشت ساره في الأيام الأخيره سعيده مع تغيير جو البيت..
حتى اختها سوزان تغيرت وصارت قربيه منها...
وفيصل تغير بشكل ملحوظ جدا...
لكن اللحين..
وبهالوقت تحس نفسها وحيده...
وحيدة الأخت...
وحيدة الصداقه...
ومافي أحد حاس فيها..غير الله سبحانه...
عشان كذه..
بتظل صابره طول العمر...
يمكن الله بيفرج عليها وحدتها..
أم فيصل\ساره..!!
ساره بابتسامه حزينه\هلا يمه...
أم فيصل\شفيك يابنتي...
ساره\مافيني شي يمه...على فكره فيصل يسلم عليك..
أم فيصل بلهفه\كلمك..شخباره...ووينه اللحين..ومتى بيجي...!!
ساره\الحمد لله بخير يسال عنكم..والصراحه ماقالي متى بيجي..!!
أم فيصل\حرام عليه..والله أن قلبي يتقطع ..أبي اشوفه..حتى مافكر أنه يدق علي..
ساره\معليش يمه..فيصل متضايق هالأيام..وان شاء الله فتره وبتعدي..
أم فيصل\آميين..والله البيت ماله طعم بدون فيصل وزوجته..المهم أنا بطلع غرفتي..تبين شي..
ساره\سلامتك يمه..روحي أرتاحي...
طلعت أم فيصل لغرفتها..
وتركت ساره وحيده..
مثل ماكانت..






بين الدموع..والكتمان...
بين العذاب..والجروح..
بين الألم ..والأهات..
كان في قلب كبير وتعباان..
قلب شتته الدنيا من كل جانب..
قلب تعذب من صغره وبيظل يتعذب في شبابه..
قلب حنون..
قلب حي..ماماات..
قلب يون من الألم..
قلب يصرخ..
ويقول كافي عذاااااااب..

يادنيا أكتفيت...
يدنيا تعبت..
يادنيا أختسرتي لحظه..
أختسرتي فينا لحظة سعاده..
لحظة امان
لين متى بنظل بهالعذاب..!!
قبل مايموت مشتيتين..
وبعد مامات ضعنا...

أنجرفت
وانا اللي في وسط التيار..

صرخت..
ومحد منهم سمعني..

بكيت
وجفت دموعي من الصدمه.

مت أمس واليوم وبكره
ولا أحد درى عني

وبعدها يتسألون ويقولون علامها هالبنت..!!
وبسهوله يكملون
ترى عمركم الباقي..والحي أبقى من الميت..!!
وهو مانفعكم عشان تبكون عليه..!!
عيشوا حياتكم...!!
ولاتتذكرونه...
لابخيره..
ولابشره...

وأرد عليهم واقول..
أنا اللي ضحيت..بعد ماشكيت..
أنا اللي أبتليت بعد ماحييت..

يادنيا رسينا على بر...!!
والله مليييت..!!
.................................................. .............


أحداث قصتنا أنتهت بأحزان وبدت بأحزان جديده..
مرت الشهور عليهم غريبـه...صعبـه...بطيئـه
كلن تايه بجهه..
كلن ضايع بدوامه..
كلن ينتظر لحظة امل عشان يكمل مشواره..
ومرت ايام وأيام وهم على نفس الموال...
ومافي شي جديد يسعد حياتهم..
ياترى كيف بيكون الزمن معهم...!!!
معقوله بيوقف ضدهم بنهاية المشوار...!!


(2)

أم حنين\العنود يمه..روحي نادي أختك خليها تتغدى..
العنود\يمه أنتي تعرفين أنها مستحييل ترضى..خليها على راحتها مردها بتطلع وبتاكل ..
أم حنين\بس ياحبيبتي هي ماكلت شي من امس...
العنود\طيب هذا مو شي جديد..من متى هي تاكل أصلا...
أم حنين\عنود...ماهقيتك كذه..شاللي غيرك...
العنود بضيق\خلاص يمه..بروح اشوفها..
عمر\اذا ماتبين بروح اناديها
العنود\لا خلاص ياعمر بروح انا...
طلعت العنود من الصاله وهي متضايقه..
أمها فهمتها غلط..
تفكرها أنانيه...ومالها خلق لأتها...
بس اللي ماتعرفه أن العنود ماتبي تشوف أختها بهالحاله وتحاول قد ماتقدر أنها ماتناظر عيونها اللي الحزن بينفطر منها..

بس أكتمت بنفسها وهي تقوي نفسها عشان أمها ماتزعل.

فتحت الباب وشافت حنين نايمه على السرير..
وهذه عادتها ماتغيرها ..
تسوي نفسها نايمه عشان محد يكلمها..

قربت من اختها..وهي تتنفس بعمق..
العنود\حنين...حنين...حنين قومي الغدى...
العنود\حنين..حنين..
قربت أكثر وهزت كتفها 
العنود\حنين..حنين..
خافت العنود وأستغربت من هدوء أختها.. 
لفت الجهه الثانيه عشان تشوف وجه أختها..
واخترعت اكثر...
كان وجه حنين أصفر ومعرق وخصلات من شعرها مغطيه على عيونها المسكره..
مسكت ايدها وصرخت 
العنود\حنيــــــــــــــن....يمه لحق علي..
ركظ عمر ووراه أمه وسمر...بسبب صرخة العنود...
عمر\العنود ..شفيك...
سكتت العنود ..ماقدرت تتكلم...الموقف أكبر منها
قربت أم حنين لبنتها وشافتها وحضنتها
أم حنين\حنين يمه...شفيها بنتي...وأذرفت دموعها...يمه حنين..شفيك يابنتي ردي علي...ردي علي يايمه..
عمر\يمه...بروح أشغل السياره لازم نوديها المستشفى لبسوها عباتها بسرعـــــــــه...

لبسوا حنين عباتها بسرعه ولبسوا عبيهم 
وجاء عمر وحاول يمسك أخته من جهه والعنود من جهه ثانيه..
وركبوها بصعوبه السياره...

العنود تصيح على أختها وتمنت أنها تشوف أختها قبل ماأمها تطلب منها هالشيء...
حست بضيق بسبب تصرفها..
وندمت أشد الندم على هالشيء..

أما ام حنين ماسكه بنتها وتقرى عليها وهي ميته خوف ..بس تحاول تقوي نفسها...

وعمر كل شوي يطل من المرايه يطالع أخته اللي وجهها مافيه أي نوع من انواع الحياه...

الكل خايف..وخصوصا من المستقبل ..
ومايدرون وش تخبي لهم الأيام...
ولين متى بيعشون بهألالم..!!!

أخيرا وصلوا المستشفى 
ودخلوا حنين أقرب غرفه وأمها دخلت معها وهي متجاهله كلام الدكتور..
وبعد أقناع من عمر قدر يطلع امه..

وجلسوا ينتظرون الدكتور بره...






\أأأأأأأأأأأأأأأأي..يألم...مش قادره...بمووووت...
رهف\ترفوا شفيك يالخبله...
ترف\لحقيني رهف..راسي...أذني...أسناني..يألم..
رهف وتبرد أظافرها\شفيك أنتي...وش اللي يألمك بالظبط...أسنانك ولا راسك والا أذنك...!!
ترف \كلهم..آآآه كلهم يألمونــــــ ــــــي...رهف لحقي علي..بموووووت.. نادي أمي بسرعــــــــــــه
وجلست على السرير وهي ماسكه راسها اللي بينفجر بلحظات..

رهف ومبرده\زين لاتصارخين....صبري شوي..
ترف\رهفوا الله ياخذك..بموووت وأنتي مبرده...يالثلج يالبقـــــــــــــــــــره....نادي أمـــــــــــي بمووووت
رهف\أوكي..وقامت ببرود وهي تبرد اظافرها ولمن سمعت صرخة رهف ركظت زي البرق

رهف\يمه بنتك..ترف..
أم زياد\شفيها...!!
ترف\تعبانه...
وطلعت الأم أبرد من بنتها..

أم زياد\ياربي على هالترف دلعها زايد ..يعني شفيها..تعبانه!!كل يوم على هالحال...
رهف\لا يمه هالمره جد تعبانه..تعالي شوفيها تبيك...
أم زياد\زيين..

راحت أم زياد لــ بنتها وأول ماشافتها ترف صرخت اكثر وهي تدعي على رهف المبرده..
وعلى طول راحوا المستشفى..

ترف\دكتوره..مدري شفيني من يومين احس راسي يألمني وكله مصدعه وأسناني ذابحتني...
الدكتوره\أنتي من متى ماشديتي أسنانك ...!!
ترف\من أسبوعين..بس ماأتوقع هذا السبب...
الدكتوره\طيب خليني أسوي لك أشعه وأشوف...
ترف\لا دكتوره أخاف...!!
الدكتوره\يابنتي أشعه عاديه مافيها شي...
ترف\لا
ام زياد بصوت واطي\ترف بلا دلع..والأشعه ماتضرك..
ترف بضيق\أوكي..

طلعت ترف مع النيرس لغرفة ألأشعه...
وبعد جهد جهيد أنتهوا
وبعد ماخلصوا طلعوا على البيت لأن الأشعه نتيجتها بكره وأعطوا بعض الأدويه لـ ترف عشان الصداع..






≈ حـــــــــــــامــــــــــــل≈

رمى هالكلمه علينا وسكت....
حنين حامل وبالشهر الثالث...
ياربي...ياحبيبي...
شكثر أنت رحيم...
حضنت أمي ودموعها تسبق كلماته ..وهي مش مصدقه...
أخيرا بتصير جده...
وبعدها من فرحتي حضنت عمر اللي أول مره أشوف الفرحه بعيونه بعد هالحادث المشئوم...
ومسكت سمر وانا فرحانه..
واقول لها...
حنين حامل..
حنين بتجيب بيبي..
حنين بتصير ام...

الدكتور\بس لحظه..أنا ماكملت كلامي..
ام حنين\شفيه يادكتور...
الدكتور\المريضه تعرضت لنزيف قوي...وفقدت دم كثير
أم حنين بخوف\أيه..
الدكتور\لأنها كانت مهمله صحتها والواضح أنها ماكانت تاكل وبنيتها ضعيفه جدا..لذلك
لولا رحمة الله كان الجنين ميت من زمان وخصوصا أنه في اشهره الأولى..
عشان كذه أنا مظطر أخليها عندنا أسبوع لمن تستعيد صحتها ..
عمر\خرعتنا يادكتور الله يهداك...ولايهمك..أهم شي الجنين ماصار له شي..
الدكتور\خافوا على أختكم أول لأن هي اللي حالتها مدهوره جدا..عن أذنكم..وتقدرون تشوفونها..
العنود\واااي أنت فشلوه..
عمر\بل..اللي يشوفه يقول خايف على أختي أكثر مني.مالت عليه..

العنود\أمش ندخل ..أمي دخلت قبلنا وأكيد قالت لــ حنين...
عمر\أي والله أمشي...






حنين بهمس\صج يمه...!!
أم حنين وتمسح دموعها\أيه يابنتي..
حنين وتمسك بطنها\يعني...انا..بصير أم...
أم حنين\أنتي بتصيرين ام..وانا بصير جده...
حنين وأختقتها العبره\ياكريم ياربي..ياكريم...ماتتخيلين يمه شكثر أنا فرحانه..أحس أني طايره..طايره فوق...
مش مصدقه أنه بيجي لي ولد..مني أنا..ملكي أنا...أسميه.واعتني فيه..والبسه وأعلمه..واعلمه احس تعليم..وأكله أنومه..واغنيله وألعب معاه...
أم حنين\وذا صاح تسمين عليه...وضحكت بين دموعها..واذا ضحك تضحك لك الدنيا كلها...
العنود\واذا صرخ أشوته بره..واقوله صدعتنا نبي ننام...
عمر\أشوتك أنتي قبله يالبقره...شالرومانسيه هذه ويهالوجه.
حنين يوم شافت أختها أبتسمت بفرح\عنود...عنود بصير أم...!!
عنود\مبرووووووك حنين..مبروك..ويالله ياسمر بيطيح كرتك ..وبيجي الصغير..وطقتها..
سمر\ماما..شوفي عنود..!!كله تطقني...
أم حنين\عنود..تركي أخت..
العنود\مقدر..مقدر لازم أجننها...
حنين\سمر...
سمر\نعم...
حنين\تعالي..
سمر ببراءه\طيب..
قربت سمر من اختها وحنين مسكتها وضمتها لصدرها
وهي تدمع..
مشاعر...
مشاعر أنتهابتها...
مشاعر أنتابتها وهي في غمرة فرحها..
تذكرت الطفل..وفرحتها فيه..وشكثر هي ممتنه لربها..
وتمنت يجي اليوم اللي تشوفه وتملي عيونه بشوفته..
ولمن شافت سمر...
تذكرت ابوها..
وحزنت على سمر اللي ماحست بمشاعر الأبوه..
ماحست بحنانه..
ضاعت بينهم..
ضاعت ضحيه اب قاطع
وأسره مشتته..
ويوم ألتموا..
ورجعت الحياه طبيعيه..

مات اخر أمل..
مات اخر رجا..
مات الأبو..
وضاعواواتشتتوا
بوسط هالزحمه
.............................
واللحين
وبهالوقت..
التموا ثانيه..
وبنفس الألم والأمل...
ومايدرون الدنيا بتفرقهم والا بتريحهم..

أنتشر الخبر بيت بيت الخال عادل وعلى طول لافي وريم أسبقوا أمهم وابوهم وراحوا للمستشفى 
وحتى بيت بو فيصل دروا..وبكذه الكل راح يعرف..!

لكن وش موقف حنين من هذا كله...!!







\أها...وبعد..بس...أوكي...اذا تذكرتي دقي...أنا عندي بريك اللحين...مع السلامه..
سكرت السماعه من مريم وأنا اضحك على طلباتها اللي ماتخلص...
والمشكله أني ماأقدر عليها..
لازم أستجيب لها..!!
ليه...!!مدري...!!
وفي غمرة تفكيري جاني صوت من بعيد مألوف..
ويم قربت أتضحت الرؤيا...!!
عمر..!!
شعنده..جاي المستشفى..!!
الله يستر..!!
عمر\السلام عليكم...
متعب\وعليكم السلام..هلا والله عمر..شلونك..وأخبارك..!!
عمر\الحمدلله بخير وصحه..
متعب\طمني ..عسى ماشر..!!
عمر\الشر مايجيك...أختي تعبت علينا شوي..
مدري ليه حسيت برجفه...وأنتظرته يكمل وأنا عيوني منكسره..
عمر\وأتضح أنها حامل...





دارت فيني الدنيا..
تذكرت كل شي...
تذكرت أيام حبي لها..
وحاولت أطلع الأبتسامه غصبن عني..
ومدري شلون اطلعت الكلمات من لساني
متعب\لا..مبرووووك...والحمد لله على سلامتها...
عمر\الله يبارك فيك ويسلمك يارب...يالله مااطول عليك بروح اشوف ألأهل..
متعب\سلم عى الوالده ..واي شي انا حاضر...وان شاء الله بقول لأمي تمركم العصر...
عمر\يبلغ ..مع السلامه
متعب\الله يسلمك..



رحت لمكتبي وأنا محتار..
حنين..
حامل...
الله يادنيا...
شلون هي دواره..
من حال ..لحال...
وين كنا..!!
ووين صرنا...!!
الله يوفقها أن شاء الله...
هذا اللي أقدر أقوله...
أني أتمنى لها السعاده..





\واااااااااااااي حنين ..مش مصدقه..بيجينا بيبي أخيرا...
العنود\أجل أنا شقول بموووت من الوناسه...
ريم\طيب...حنين..اذا جات بنت..وأن شاء الله تجي بنت..وش بتسمينها...!!
حنين\تصدقين مدري...مافكرت...
ريم\وهي يبيلها تفكير..سميها ريم...وأفتكي...
حنين\أفكر..
ريم\طيب واذا ولد...وش بتسمينه..!!
حنين\ولــــد...
نزلت حنين عيونها وهي تتذكر فيصل..وكانت هذه المره الأولى اللي يمر فيها طيف فيصل من أول ماجات المستشفى..
وحتى يوم درت أنها حامل ماتذكرته... 
واللحين أنعصر قلبها من الضيقه..
ورجع الألم يحتويها بكل مكان...
تذكرت أنه كان يحب أسم ويتمنى اذا جاه ولد يسميه تركي..
وكيف هي فرحت يوم درت ان فيصل وده بطفل..
بس مابينت الفرحه لــ فيصل..وغيرت الموضوع بسرعه..

تذكرت..أيامها الأخيره مع فيصل وكيف كانت سعيده بحنانه وعطفه اللي مغرقها ومنسيها همومه...
تذكرت كل كلمه وكل أحساس ونظره كانت بينهم..
ويوم وقفت لأخر موقف ..والتوتر اللي كان مغطي على الجو..
دمعت عيونها وهي تتمنى تنسى هذاك اليوم الأسود..
اللي كانت المصايب تتحذف عليها من كل جهه.
أولها بزعلها مع فيصل ..
وأخرها بموت ابوها..
وماوعت الا بصوت العنود يناديها..
وكأنه يصحيها من حلم مزعج...
عنود\حنين...وين رحتي...!!
أبتسمت حنين بحزن وهي تهز راسها بالنفي..وكأنها تبي تصحى وتنسى همومها ولو دقايق معدوده..





ساره\يمه..يمه..يمه...مش مصدقه..حنين حامل...ياربي...وناااااسه..
أم فيصل\واخيرا بشوف أحفادي
ساره\طيب يمه متى بنزور حنين...!!
أم فيصل\والله مدري يابنتي...الود ودي اللحين نروح لهم...
سوزان\لا يمه فشله اللحين الظهر...
ساره\أي والله صادقه سوزان..فشله ...
أم فيصل\صح..نسينا نخبر فيصل..
ساره\وهو يرد على مكالمتنا أصلا...كيف تقوله يعني...
أم فيصل\الله يستر والله أني خايفه عليه...من زمااان ماكلمنا..
سوزان\طيب دقوا عليه يمكن يرد اللحين
ساره\أوكي..بدق..وان شاء الله يرد..
دقت ساره على فيصل..مره ومرتين..وثلاث...لكن لا رد...والجوال مقفل...
ساره\يمه مقفل جواله...
أم فيصل\مومعقوله...الجوال دايم مقفله,,لعنبوا شالولد...حتى ماسأل عنا..!!
ساره\والله أني خايفه عليه..هو بالعاده مره في الأسبوع يدق..بس اللحين صار له فتره مادق علينا...الله يستر..
أم فيصل\طيب واحنا بنظل كذه ساكتين...لازم نتصرف..
سوزان\يايمه...يعني أنتي ماتعرفين طبايع فيصل هذا هو رجع مثل اول قبل مايتزوج مانشوفه الا مره بالأسبوع وكله مسافر..يعني عادي..لاتحاتون..مرده بيرجع أو بيكلم...
ساره\يابرد اعصابك ياسوزان..
أم فيصل\ياخوفي فيصل يرجع مثل أول ..أنا ماصدقت يتغير...واللحين يرجع..!!
ساره\لايمه..فيصل تغير...
سوزان\أجل شتسمين اللي يصير اللحين..مر شهر كامل وهو مسافر وكان يدق علينا..واللحين مستخسر مكالمه وحده...
ساره\وانتي شعرفك بظروفه...!!يمكن فيه شي خلاه مايتصل علينا..
سوزان\وانتي تعلميني بأخوي..الكل يعرف فيصل وطبايعه...عن اذنكم بنام شوي أحس راسي صدع بما فيه الكفايه..
أم فيصل \ساره شنسوي...قلبي ماكلني على ولدي..
ساره\اهدي يمه..والغايب عذره معه..وانشا الله يدق علينا...
كانت ساره تهدي أمها..
لكنها من داخلها متضايقه من فيصل..
لأنه له فتره مادق ولاسأل..








\شخباره...!!؟
ريم \منوا..!!
العنود بصوت واطي\تتغيبين يعني...!!
ريم\لا صج منوا...!!
العنود\آآه..لافي...
ريم بلا مباله\الحمدلله..
العنود بقهر\لا..مادريت...
ريم\وهذا انتي دريتي...
العنود\طيب..شخبار شغله...مرتاح فيه...
ريم\ايه زين..
العنود وماتت قهر\ريـــــــــــــم..والله لأذبحك...
ريم\ياختي قوليها وفكينا...!!
العنود باستسلام\ماسأل عني...!!
ريم\ أخيرا...
العنود\ريممممممممم
ريم\أوكي أوكي...الا سأل ووده يشوفك بس تعرفين صعبه...
العنود\تهقين هو بره اللحين...
ريم\أتوقع
العنود\طيب امشي نتأكد...
ريم\أنتي من صجك..؟؟
العنودأيه من صجي..اجل أتغشمر...الله من ماشفته حرام عليكم..حسوا فيني شوي...
ريم\لا عنود..صبري شوي..فشله نطلع قدامهم...
العنود\ماااااااالت عليك...شعليك متى ماتبين تشوفينه شفتيه واليوم شبعتي من الشوف...كل مره يدخل ويطلع..
ريم\الله والشوفه عاد..حتى عينه مايحطه بعيني..ولا فكر حتى يسلم علي...والله أني ميته قهر..
العنود بضيق\أعذريه ياريم..أخوي لحد الآن مانسى الموضوع..ولاتفكرين اذا أبتسم لنا..يعني نسى..والله أحس أن الحزن صار منه وفيه..وحتى لو أخفاه...
ريم وأندمجت بالموضع\بس لين متى بيظل بهالحال...!!مايصير يالعنود..والله مو زيين عليه...
العنود بمكر\أعترفي...
ريم\بأيش...!!
ريم\أعترفي أنك تحبينه...
ريم\والله أنك فاضيه...انا وين وانتي وين..!!وبعدين مافيها شي اذا قمت أحاتي ولد عمتي أنتي نسيتي أنه ربينا سوى..
العنود\أيه واضح...
ريم\أنقلعي...
أم حنين\العنود..منت رايحه المشغل..!!
العنود\يووووووووووه..والله أني نسيت أووووف شالحاله...!!
أم حنين\طيب روحي قولي لأخوك..عشان ماينسى..
العنود\صبر يمه توه بقى وقت..
أم حنين\لا..روحي قولي له اللحين..أنتي تعرفين عمر أكبر نساي...
العنود\أوكي..


طلعت العنود من الغرفه وهي فرحانه لأنها بتشوف لافي
وأول ماطلعت أبعدت هالفكره وبان الأرتباك بعيونها وخصوصا انها ماشافته من فتره...
العنود\عمر...عمر..
لافي\العنود..أخيرا...
العنود\لافي...
ظلوا الأثنين يناظرون بعض بدون كلام
يمكن الشوق اللي بداخلهم يرتوي شوي..
ولافي ماصدق خبر...
وماأقدر يستحمل اكثر...
ورمى اول قنبله...
لافي\وحشتيني..وحشتيني عنود...شهر ..شهر ماأشوفك..حرام عليك...كيف طاوعك قلبك..
العنود بخجل\لا يالافي لاتقول كذه...بس أنت تعرف الظروف...
لافي\أي ظروف اللي تخليك حتى ماتسـألين عني.وأنا اللي كل يوم اطرر أخبارك طراره من ريم النذله..
العنود\حرام عليك..حتى انا أسال عنك..بس يمكن ريم ماتقول لك...
لافي\المهم..أنتي شخبارك..والحمد لله على سلامة حنين..
العنود\الله يسلمك يارب...وانا الحمد لله عايشه..وأنت كيف صحتك..!!
لافي\أنا..وبجراه..أنا تعبان وولهان..ومافيني صبر...





بو لافي\ياحليلكم والله..
لافي\يبه...!!
العنود\خالي..
بولافي\احنا قلنا مخطوبين ..بس مو لهدرجه...
العنود..ماتتت...
ماتت وهي تسمع كلام خالها اللي أحرجها
أم لافي\عادل..أحرجتهم خلاص تعالي سلمي علي ياالعنود...
العنود\هلا خالتي شلونك..
أم لافي\الحمد لله يابنتي...
بولافي\وأنا منتي مسلمه علي..!!
العنود\أكيد ياخالي أنتي الخير والبركه..
وسلمت على خالهاوهي تقوي نفسها..
بو لافي\الحمد لله على سلامة حنين..
العنود\الله يسلمك
أم لافي\في احد داخل..!!
العنود\لا خالتي..مافي غير أمي...
دخلت أم لافي وعلى طول دخلت بعدها العنود بعد مارمت نظره على لافي وكأنها تحمله سبب اللي تعرضت له من أحراج..
أما لافي أبتسم وهو يناظر العنود وتمنى الأيام تسرع وتكون العنود حليلته بدون قيود وحواجز..







جاء العصر وأمتلت غرفة حنين بالأهل..
أم فيصل جات مع بناتها..
ولحقتها ام زياد وبناتها..
لكن العمه ماجت لأنها مسافره دبي ..
وبعدها جت أم متعب وهيفاء أما روابي كانت بالرياض
وغير طبعا أم لافي وريم..
أما العنود في شغلها لسه ماأنتهى دوامها لأنها ماترجع الا بالليل..

ساره كانت تبي الغرفه تفضى وتجلس تسولف مع حنين وتحكي لها عن الأيام اللي مرت بدونها..
وكيف هي فقدتها وحست بالفراغ بعدها..
لكن لا الوقت يساعد..ولا المكان يساعد..
وحتى حنين شكلها تعبان وألأراهاق باين بعيونها
وأكيد مش متهيأه لها الموضوع..
واللي أستغربت منه اكثر..
أنا محد سأل عن فيصل وكأنهم يعرفون أنه مسافر ومش داري عن أي شي..

أما اللي ماكان أحد يعرفه أن حنين كانت تفكر بــ فيصل من أول ماطرى أٍسم تركي في بالها..
ويوم شافت ساره أكتئبت اكثر وخصوصا أنه مافكر يسأل عنها حتى لو عن طريق أخته...
وأول مره تحس بالضيق بسبب حمالها اللي جاء بوقت حرج جدا..
لكن ماسرع ماأبعدت هالفكره خصوصا يوم شافت نظرة أمها لها..
وهالنظره كانت حالمه وحنونه...
كأنها هالنظره تريحك من هموم الدنيا كلها..
وكرهت نفسها على أنانيتها ..
وحست بتأنيب الضمير..
لأنها ماسرع مانست فرحة أخوانها والأهل كلهم بهالخبر..
حتى عمتها ام فيصل..ماتدري ايش تسوي من الفرحه..
تحس أنها ودها تطير من الوناسه وهالشيء واضح من عيونها...
لكن الظروف اللي تعيشها هالوقت صعبه 
ولازم تحط النقاط على الحروف ..
لأن السالفه ماتتعلق بمصيرها فقط..
تتعلق بمصير طفل لسه مافتحت عيونه..
ولازم تاخذ القرار اللي بيريح الطرفين...
.................................................. .........................






طلعت من الفندق وأنا ناوي أني أتغدى..
صار لي يومين ماذقت أي شي..
وتوني أحس بالجوع
بس والله لاعت كبدي من أكل المطاعم وولهت على أكل البيت
جلست أفكر بالمصيبه الي أنحذفت علي..
وأنا ميت قهر من هالفندق المخرف..
أنا لازم أطلع منه..
من قبل كم يوم انسرق جوازي وجوالي..
وزين أنه المحفظه كانت بجيبي..
والا كان انسرقت مثلهم..
ويوم قدمت شكوى للفندق قابلوني بابتسامه غبيه وكأن هالحادث كل يوم يصير عندهم...
وأستلموا المهمه بنفسهم..
وقدموا طلب للشرطه..
وأنا اللحين غصبن عني منحجز بهالديره..
الجوال بستين داهيه ..مش مهم عندي...
لكن الجواز...
اذا ضاع كأني أنا اللي ضعت..
والسالفه شكلها بطول ...
وأنا لازم أسرع بالموضوع..
مو ناوي أظل طول عمري منحبس بالبحرين...
لازم أتفرغ لأشغالي..
شهر كامل طقت كبدي..
لازم أتصرف...!!
لكن شكل الأجراءات بطول..
الله يعين..

وبالصدفه شفت اللي ماتوقعت أبدا أني أشوفها..!!






\يالله يمه...الكل راح ..والوقت متأخر..
أم حنين\أصبر ياولدي...تو الناس ليش مستعجل...!!
عمر\يمه الله يهديك العنود أكيد جالسه تنتظرنا..
حنين\أيه يمه..خلاص روحوا..وتعاولوا لي بكره بدري..
ام حنين\بس ياحبيبتي قلبي مو مطاوعني أتركك لوحدك..
حنين\يمه لاتخافين أنتوا بتطلعون من هنا..وأنا بنام على طول لأني تعبانه..وودي أراتاح..وبعدين العنود مسكينه أكيد اللحين معصبه...
أم حنين\طيب أمري لله..بتركك اللحين وأي شي تبينه دقي علينا..وان شاء الله بكره نجيك الصباح..
حنين\طيب يمه..جيبوا لي شوية ملابس لاتنسون..
أم حنين\ان شاء الله ..تبين شي ثاني...
حنين\اذا بقيت بدق عليكم..لاتخافين..
أم حنين بضيق\طيب ياعمري ..ماتبيني أنام معك..!!أو حتى العنود..مايصير نخليك لحالك..
حنين\يمه الله يهديك أنا مش صغيره..أنتي بس لاتحاتين وكل شي بيمر بسهوله
عمر\يمه...يالله عاد تأخرنا...وسمر نامت..
أم حنين\خلاص ياولدي يالله شيل اختك..مع السلامه حنين..
حنين\مع السلامه





\خلاص أنا قررت ومستحيل ارجع بقراري...
فهد\طيب ليش..عطيني سبب واحد يخليك تنفصلين عنه..
هيفاء\بس ..كذه..مش مرتاحه له...ماأبيه..فكوني منه...أكرهه..
أم متعب\أقول بلا دلع بنات وأصطلبي..وبعدين الزواج مو لعبه عشان تنفصلين بدون اسباب..
هيفاء\معقوله..معقوله يمه ماتعرفين ليه أنا ماابي بدر...!!
ام متعب\وش فيه بدر ..!!رجال ونعم الكلمه ومايعيبه شي..
واذا على أنه ماقرروا متى العرس..فاأكيد ماستقرت أموره...
واذا على غيبته فيمكن منشغل...
هيفاء\أي أنشغال هذا اللي يخليني ماأعرف أخباره..وكل ماسألته وين رايح..مايرد علي..وكل أسبوع مسافر مكان...وغير كذه مايرد على أتصالاتي ..يمه..
أنا ما تزوجت عشان أبقى معلقه ..مش عارفه وين أرضي وسماي..
حرام عليكم حسوا فيني..
تراني مليت تعبت..
حسوا شوي...
مو كل مره بسامح زلاته..
الواحد له وقت ويمل من عيشته..
أنا تعبانه يمه..
تعبـــانه
أنهارت هيفاء وهي تبكي على حظها العاثر اللي علقها بزوج مايقدر وولايعرف أيش معنى المسؤليه
صبرت عليه كثير..
صار لهم 5 شهور وهم متزوجين..
وهو لسه ماتحرك خطوه وحده... 
فهد\هيفاء..هيفاء لاتصيحين..واذا على هالخسيس أنا بتصر ف معه..
بس أنتي خلي كل شي علي...
هيفاء\فهد..يمه...لاتفهموني غلط..بس أنا والله مليت من هالعيشه...مش قادره استحمل..
أحس أني مخنوقه...
ماعمري ضقت يوم حلو من أول ماملكت..
ومش مستعده أخسر باقي حياتي مع أنسان أناني...
ام متعب بصوت حازم\سمعي ياهيفاء..انا بكلم أمه وبقول لها عن تصرفات ولدها...وان شاء الله خير..
قومي غسلي وجهك يابنتي..ولانكدرين نفسك..
هيفاء فرحت لأن أمها حست شوي فيها\أن شاء الله..





فيصل\لينــا...
(لينا..صديقة فيصل قبل زواجه وعشان تتذكرون أكثر اللي كانت تونسيه وساكنه مع خالتها بالسعوديه)
لينا\فيصـــــــــل...مش مصدقه..واخيرا شفتك..!!
شو أخبارك..وكيف صحتك..!!
فيصل\أنا بخير والحمد لله..وانت أيش أخبارك وأخبار خالتك والأهل..!!
لينا\خالتي بخير ودايما تسال عنك..!!وبجرأه..اخبار مرتك..!!
فيصل وتو تذكر أنه متزوج\الحمد لله
لينا\هي معك ..والا..!!
فيصل\لا أنا جاي لوحدي..
لينا\شغل...
فيصل وبعجله\أيه شغل..المهم لينا ماأطول عليك..وسلمي على خالتك..!!
لينا\طيب فيصل..أنت ساكن بهالفندق..
فيصل\أيه..
لينا\لحد اللحين تتذكره هالفندق..!!
فيصل وتجاهل سؤالها اللي مش في وقته أبدا\عادي...انا متعود أجلس فيه..يالله مع السلامه..
لينا\مع السلامه





مر اليوم بأحداثه الكثيره وجاء يوم ثاني صعب للكل

أم حنين قومت عمر الصبح وعلى طول راحوا المستشفى لــ حنين..
فيصل طلع من .بدري عشان يمر المغفر ويستفسر عن جوازه..
وكره حياته يوم شاف لينا تعترض طريق حياته من جديد
ترف راحت مع امها المستشفى عشان تشوف نتيجة الفحوصات...
ساره تبي أحد يوديها عند حنين بس لحد اللحين مالقت أحد.
وكانت تبي تروح بدون أمها عشان تكلم حنين بهدوء..








\والله أني متوقعه أنك بتجون بدري..
العنود وهي تتثاوب\آآه بس..والله فيني النوم ..حنين وسعي لي أبي أنام..الوالده ماخلتنا ننام زين..
حنين\يمه الله يهديك ليه جايين بدري..!!أنا قلت الصبح بس مو لهدرجه..!!
أم حنين\وأنا اقدر أتركك ياحبيبتي..طول الليل مانمت وأنتظرت الصبح يجي عشان أطير جنبك..
حنين\الله يخليك لي ولايحرمني منك...





\لالالا..مستحييل...توني صغيره..ليه أطلعوا ليش...!!!
مرام\يمه ..بنتك ذي من وين جايبينها..!ولفت عليها..هي أنتي بالبزر...احد يخاف من ضروس العقل..!!
ترف\أيه أنتي شعليك..!! الــ أيده بالماي مش مثل الــ أيده بالنار...يمه تكفين واللي يسلمك..ماأبيهم يشلونهم..كيفي ماابي..أنا حره...
ام زياد\يابنتي ياحبيبتي ..هذا أنا شلتهم..وماعوروني ..هي عمليه بسيطه وبترتاحين..
ترف\لالالالالا أنا اعرف وحده من صديقاتي شالتهم وتنفخ وجهها...لالالا يمه مستحيل أشيلهم مستحييل...
أم زياد\ترف..ياعمري ياماما..بكره العمليه وكلها كم ساعه وبتفتكين من الألم..أنتي طول امس مانمتي والسبب أسنانك..شوفي حالت كيف..التعب والأرهاق مبين بوجهك..
ترف\لايمه ..والله مافيني شي..وخلاص انا مش تعبانه...حتى الصداع رااح...بس تكفون ماابي أسوي العمليه...تكفوووون..
زياد\يمه...شسالفه...ترف ..ليش تصيحين...!!
أم زياد\زياد..جيت والله جابك...خذ أختك تراهي جننتني..
زياد\شصاير..!!
مرام\أختك البزر طلعوا لها ضروس العقل وماتبي تسوي تشيلهم...!!
زياد\وكل هالصراخ والصياح عشان ضروس العقل..!!صحيح أنتي وعذرا يعني..بزر..
ترف\حرام عليكم..ليش محد راضي يفهمني.هذه عمليه مو سهله..ياربي شسوي..ماأبي ماأبي..
زياد هنا مااااااات ضحك على أخته وخلاص مش قادر يستحمل هالطفوله 
يحس أنه أخته مستحييل تكبر..
بس ياحلو دلعها ...يضحك..!!
زياد\ترف حبيبتي..
ترف ماردت
زياد\تروفه..سمعي هي عمليه بسيطه..وصدقيني مش حاسه فيها..
ترف\ليه انت جربتها!!
زياد\لا..
ترف بصراخ \أجل شدراك أنها بسيطه..ها!!
مرام\بروح اكمل نومي أحسن لي...هالخبله صدعت راسي..
ترف\روحي ..روحي لاتخترب بشرتك..آآه راسي..ألم...الم فظيـــــع...!!






فكرت أم حنين تسأل بنتها عن فيصل..بس ماعرفت كيف تبدى..
ماتدري وش بتكون ردة فعل بنتها..!!!
لأنها لحد الآ ن ماتعرف أيش سبب أبتعاد فيصل عنها وعدم سؤاله...
كانت تتوقع أن عشان موت أبوها ..
لكنها خست أن السالفه أكبر من كذه..
أقتمنت فرصة دخول العنود الحمام 
وايضا كان عمر طالع ..
فسألتها بصعوبه...
وهي ماتدري وش تقول وماطلعت منها الا هالكلمات,,,
أم حنين\حنين..
حنين\ها يمه...!!
أم حنين\أأ مش ناويه ترجعين بيت زوجك...!!
حنين\بضيق\ليه يمه مليتي ميني..!!
أم حنين\لاياحبيتي..بس ماتحسين أنك..آآآه والله مدري شقولك...
طيب ..فيصل ماسأل عنك...!!!ماقالت لك ساره شي...!!
حنين\لايمه..ماقالت شي...ولو سمحتي يمه ماأبي أتكلم بهالموضوع اللحين..
أم حنين\بس ياحنين..لين متى بظلين بهالحال..!!أنتي اللحين حامل ولازم تفكرين عدل..
واهم شي تفكرين باللي بــ بطنك..
حنين\هذه أنتي قلتيها باللي ببطني...
أبسألك سؤال...وين ابو ياللي بــ بطني ..ماأشوفه سأل عنه ..
والا هو خذها فرصه وأبتعد فجأه... 
أم حنين\طيب يمكن مايدري لاتظلمينه...!!
حنين\أي مايدري يمه..معقوله ماخبروه..تبيني أصدق..مستحيييل..
أنا أعرف فيصل..والكل عرفه على حقيقته..
و اكبر دليل أنا أهله متفشلين على سوالف ولدهم..حتى مافكر يسأل عني والا يكلم..!!
والا حتى يتحمد لي السلامه..
أم حنين\بس يابنتي..
حنين\يمه ارجوك..كفايه..انا ماأبي افكر بشيء غير ولدي اللي بيجي
واللي مايبيني مره أنا ماابيه ألف مره..






جلست ام فيصل تحاتي ولدها وتفكر كيف تلقاه..
ومره تلومه على عدم وجوده..
ومره تحن له وتشتاق له أكثر..
وظلت على هالحال فتره طويله..
وكل ماتتذكر يوم راحت المستشفى عند حنين ونظرات أم حنين لها تتفشل اكثر واكثر..
هي ماعمرها ضايقت أحد ولاكدرته..
لكنها تحس بسبب أفعال ولدها صغرت شخصيتها قدام الكل...
واللحين هي ماتدري كيف تتصرف..!!
والا كيف تبرر غياب ولدها عن الديره..
لكن اللي تعرفه انها لازم تلقاه...
وماتدري ليش تحس أنه ولدها هالوقت محتاس وفي مصيبه كبيره..
هذا أحساس الأم ومستحيل يخيب...











بعد ماطلعت من المغفر 
طلعت رقم جديد وجهاز..
وعلى طول دقيت على بيت
ورد عليه ريان
ريان\الوا
فيصل\هلا والله
ريان بفرحه\فيصـــــــــــــل..انت وينك...!!
فيصل\موجود ريان والله أني مشتاق لكم.....شخباركم وشخبار أمي وأخواني..!!
ريان\الحمد لله كلهم بخير يسألون..بس ماسألت عن ابوي والا محذوف من القائمه..!!
ريان \أبوي اعرف أخباره وحتى وأنا في البحرين مسلمني الشغل يا في شركاته أو المناقصات ..المهم ماعلينا سلمي على أمي وقولي لها لاتحاتيني كلها يومين وراجع..
ريان\صج فيصل بترجع...
فيصل\أيه...أوكي ماطول سلام..
ريان وتوه تتذكر\فيصل لحظه...لكن فيصل كان اسرع منه وقفل السماعه بدون مايقوله عن حمل حنين..
وسب عمره على غبائه اللي مو جاي بوقته...
ودق عليه عشان يخبره عن حنين..
ويوم دق شاف أن الجهاز مغلق ..
واستغرب...
وتساأل ..ليه فيصل قافل جواله وهو توه مسكر منه..!!

جات أم لافي مع ريم للمستشفى يوم أذن العصر..
وكالعاده ريم ماجلست مع العنود ولاحقت عليها لأن بدى دوامها..
وهنا ريم ماتت قهر..
كانت تتمنى أنها تشوف العنود وتجلس معها...
لكن ماحالفها الحظ والعنود راحت..
وجلست مع حنين تسولف معها شوي..
..
أم حنين\كلها ساعه وبجي..والأغراض اللي تبينهم بحاول القاهم..تبين شي ثاني...!!
حنين\لايمه سلامتك..
أم حنين\يالله ريم تعالي معي...
ريم تفاجئت\أنا!!
أم حنين\أيه تعالي ساعديني ..والا ماتبين تساعدين عمتك..!!
ريم\لا عادي بس مستغربه......
حنين\لاتتأخرون...
أم حنين\أن شاء الله
كل هذا يصير وعمر ساكت وبداخله مشاعره مختلطه ممزوجه بحزن فظيع وشوية سعاده..
ريم قباله طول اليوم وهو مش قادريقول لها كلمه على بعضها والا حتى يلتفت لها
شي بداخله يمنعه..
وهالشي كان قبل مايموت أبوه..
ويوم صار له هالحادث المشئوم
حس بالأشمئزاز من نفسه
وغير كذه يحس اللي حوله يحسون بنفس الأحساس اللي يحس فيه
وعشان كذه كرهه تفسه اكثر وأكثر
مايبي ييعلق البنت بأوهام هو مش عارف وش نهايتها
وخصوصا وأنه توه صغير وحالتهم الماديه سلبيه
ويوم توفى أبوهم ماات أخر أمل عند عمر
وكل مايشوف نظرة الألم اللي بعيون ريم يتضايق أكثر واكثر..
هو يعرف أنها تبادله نفس الشعور
لكن كل واحد منهم يكابر..
بس لين متى..!!
الله يعلم...
ويوم درى أنه ريم بتروح معهم..حس براحه غريبه..
براحه أول مره يحس فيها بعد كل اللي صار...
تنهد من قلبه وهو يتمنى هاليوم يعدي على خير 
ويبتدي يوم ثاني بعيد عن ريم كل البعد...
لكن هالدعوه ماكانت من قلبه ..أبدا
أبــــدا











طلعنا من المستشفى وركبنا السياره..
وأنا قلبي يدق طبول...
وينك عني يالعنود...!!
بس تخيلت أني أكون معه في بيت واحد وبسياره وحده..
تخليني أطير الفرحه..
خاطري أرقص ..بس الحيا مانعني..
مدري..شقول أحس أني أخربط من زود الوناسه..
بس يوم فكرت تواجدي معه..
خلتني أحس بحميمه
وهذا قبل مايصير أي شي..
وبحركه جريئه وغبيه ناظرت المرايه
وتوقعت أنه يناظرني زي كل مره اكون متواجده معه..
لكن للأسف خاب ظني..
وهو أصلا مافكر يناظرني حتى لو نظره وحده..!!
ضاقت بي الدنيا بعد ماكنت طايره من الوناسه..
وأعتصر قلبي بالحزن..
لين متى بيظل بهالحال...!!
حتى اذا ضحك مع خواته ..تحس أنه الظحكه مو من قلبه..
كل هذا عشان اللي صار له...
معقوله تأثر هالكثر..
ياقلبي عليك ياعمر...!!






طلعت ساره من البيت مع خالد وراحت للمستشفى
بعد ماواعدها بنص ساعه وبعدها بيجي ياخذها
وأول مادخلت الغرفه توقعت تلقى الكل موجود..
بس أستغربت يوم شافت محد غير حنين جالسه وشكلها سرحانه بعد..
أرتاحت كثير وحمدت ربها على هالفرصه الذهبيه اللي مستحييل تتعوض..
ومافي أحلى من هالوقت عشان تكلم حنين بموضوعها مع فيصل
حنين بابتسامه\هلا والله..
ساره\ أرتاحي أرتاحي لاتقومين..
حنين\تسلمين ياعمري..شخبارك..تصدقين ماتوقعت جيتك..!!
ساره\وأنا اقدر أني ماأزورك...وماعليك من أخباري...أنت اللي أخبارك ..أن شاء الله احسن من أمس..!!
حنين\الحمد لله..وين عمتي ماجبتيها معك..!!
ساره\الصراحه ...الصراحه أنا جيت لوحدي عشان أبي أكلمك في موضوع ضروري..
حنين\خير ساره في شي...!!
ساره\أولا ..تصدقين..وحشتيني..والبيت..
والبيت بدونك فاضي وممل..
حنين\ياعمري ياساره ..حتى انتي واحشتني مووت بس ...الظروف اللي مرينا فيها أبعدتنا..
ساره\طيب ..حنين..
حنين\نعم..
ساره\فيصل..فيصل صار من أول أيام العزاء وهو طالع من البيت..
لكن كان يكلمنا ونعرف أخباره بالتليفون..
واللحين صار له فتره ماكلمنا ولانعرف عنه أي شي..
وخايفين عليه مره..
والكل مستهم عليه..
وامي متضايقه من موضوعك أنتي وفيصل
ويوم درت عن حملك تضايقت أكثر واكثر
لأن المفروض يكون موجود بهالوقت..
وماتدري شتسوي..
عشان كذه ياحنين أنا جيتك اليوم وأن شاء الله ماترديني..
وبسألك سؤال واتمنى أنك تجاوبين عليه..!!

أنتي متهاوشه مع فيصل..!!!
.
.
.
.
سكتت حنين..وظلت فتره على هالحال..
وساره تتنتظر منها أجابه ..
أو حتى نظره أو أحساس..
لكن حنين كانت مشاعرها جامده ..ومابين عليها أي أثر..





ياربي ..شالبلشه..!!
لينا\هلا فيصل..
فيصل\اهليين..
لينا\شو أخبارك..
فيصل\تمــام..
لينا\تصدق يافيصل..ماني مصدقه أني شفتك..وكنت اتمنى اوتواجه معك مره تانيه..والحمد لله..
فيصل\أيه..
لينا بابتسامه\ماتعزمني على قهوه...!!
فيصل\لا..أيه..عادي..تفضلي..
لبست نظارتي ورحت معها لأقرب كوفي من الفندق
وطلبنا.
لينا\خبرني عن حياتك..وزواجك..
وقلت لها كل شي ..من بداية زواجنا..لنهايته..
رجعت لأحاسيسي قبل مااتزوج..
وكأنها هي الصديقه المفضله بالنسبه لي..
اللي دايم أسولف لها عن حياتي وأشغالي وسفراتي وطلعاتي..
ونسيت بلحظات أني متزوج وكأن الزمن رجعني لورى فتره مو بعيده..
..
وهي نفس الشي كلمتني عن وحدتها وغربتها بعد ماأبتعدت عنها..
وكيف عانت وتأثرت على فرقاي..
والصراحه أنحرجت منها..
أنحرجت لأني جرحتها وجرحت الف بنت غيرها,,
واعتبرت نفسي اناني من الدرجه الأولى..
هي مو ذنبها أنها تعلقت وبنت آمال على شخص مثلي
بالنسبه لها مثلي..
هي تربت على مفاهيم غلط وتعودت على قربي وصداقتي
ويوم ابتعدت عنها واعلنت زواجي 
أنهارت..
هذه أقل كلمه أقدر اقولها 
لأنه تقاسيم وجهها تبين أكبر من هالكلمه
وتفسر ألف معنى ومعنى

حاولت قدر الأمكان أني أواسيها بشتى الطرق وعلى أنا الوقت مش مناسب ..بس حاولت اخفف عنها شوي..
وأنا بداخلي مشاعر ممزوجه..
قلبي يقولي أسمعها..
وعقلي يقول انت متزوج ولازم تطلع من حياتك..
وبكذه أحترت ..ومش عارف ايش أسوي..

ومدري ليه تذكرت ساعتها مرام بنت عمي..
أكيد أنا جرحتها مثل ماجرحت لينا..
بس ياترى لحد اللحين مجروحه..!!

لينا\فيصـــل..!!وين رحت..!!
فيصل \ها..ولاشي..بس سرحت شويه..يالله لينا تأخرت..واكيد بعد أنتي تأخرتي
لينا\ايوه صحيح..ومشكوره على القهوه..
فيصل\العفو..
وبكذه أنتهى اللقاء على خير ..
وكل واحد منا راح لغرفته



دخلت عمتي تتسبح ومره وحده تتوضا لصلاة المغرب..
ودخلت أنا غرفة حنين عشان أصلي و أحضر أغراضها اللي تبيها
ويوم صليت وجهزت الأغراض حطيتهم بشنطه صغيره وطلعت بره انتظرهم يخلصون..

وأول ماطلعت شفت عمر جالس مع اخته سمر وشكله سرحان..
بالبدايه حاولت أني أرجع الغرفه..
بس الشوق غلبني وطلعت معهم للصلاه وأنا اكح عشان اصحيه من سرحانه

سمر\ريـــــــــــم...
ريم\حبيبتي...تعالي...
وجات جنبي وجلست بحضني..وقامت تسولف
سمر\تصدقين ريم...أنا فرحانه لأن حنين حامل.وناسه بيجي أحد ألعب معاه..
ريم بابتسامه\كلنا فرحانين..مو بس أنتي..
سمر \أيه بس انا اكثر...واذا جاء بعلمه أشياء كثيره وبنلعب بالباربي حقيني..
وبخليه يحترمني ..لأني بصير خالته ..
ريم\لا والله..ياحليلك اللي يشوفك يقول أنك كبيره...وأنتي توك نونو ..
سمر\عمر...شوف ريم تقول عني نون هي النونز صح...!!صح عمر...!!
رفعت عيني لــ عمر وانا انتظر منه أجابه أو حتى مداخلته معنا...
لكنه سكت وابتسم لــ سمر
وقام..
وانا هنا مت قهر..
يعني يكفي أنه مايكلمني وسافطني ..بعد يتركني لوحدي...!!
صج يوم قالت العنود...
عمر تغير ..
تغير بشكل خرافي..!!
سمر\ريم..شفيه عمر.!!
ريم\مافيه شي...
سمر\أووووف..كله زعلان..كله ساكت..عمر مايلعب معي مثل اول...أنا ماصرت احبه..
ريم\لاحبيبتي سمر ..لاتقولين كذه..بس عمر تعبان شوي..وبعدين بيرجع مثل اول وأحسن..
سمر\صج..عمر بيرجع مثل أول..وبيلعب معي..
ريم\أيه صج ...بس أنتي قولي يارب ترجع عمر مثل أول...
سمر رفعت ايدها وهي تدعي لأخوها عمر..
وكانت تدعي بكل صدق وبراءه..
وعمر شافهاوسمع كلامهم..وأنفطر قلبه عليها..
وحس بالضيق والكآبه..




حنين\وش تبيني أقول...!!
ساره\أي شي..بس لاتظلين ساكته..
حنين\تبيني أقولك أيه..أنا متخانقه معه..
ساره\والله اني كنت حاسه أنه بينكم شي..
لكن ياحنين مهما كانت المشاكل اللي بينكم ..
تقدرون تحلونها بالتفاهم..
مو معقوله كل واحد مايعرف أخبار الثاني ولاكأنكم متزوجين..
صار لكم بالشهور ماشفتوا بعض..!!
لين متى بتظلون على هالحال..!!
ياحنين فكري زين انتي اللحين حامل مش مثل أول
وهالطفل اللي بتجبينه محتاج لتواجدكم مع بعض..
وانتي أكثر وحده حاسه بقيمة الأب..!!
لاتخلين الكره تنعاد مره ثانيه ..!!
حنين وتقاطع ساره\ساره ..أرجوك أسكتي..ماأبي اسمع شي..لو سمحتي..
ساره\لاياحنين خليني أتكلم..أنا

حنين\أنتي شنوا...!!
وش تبون مني...!!
وبأي حق تفرضون رأيكم وتوجيهاتكم..!!
أنتوا ماتعرفون ولاشيء..!!
ولاشيء..!!
وجايه بعدها تقولين ماتبين تنعاد الكره ثانيه..!!
ياساره أنتي ماعشتي اللي عشناه..
ولاذقتي اللي ذقناه..
أصلا انا متى حسيت بقيمة الأب..!!
وبصوت عالي
قولي متى.!!
بأي عمر كان ابوي يرعاني..!!
وبأي وقت حسيت فيه ..!!
من أول ماجيت من على هالدنيا وأنا فاقده كلمة أب...
حتى ..
حتى ماأذكر أني سمعت منه كلمة يابنتي...
هالكلمه أنحرمت منها من يوم أنا صغيره..
ماعمره حسسني بحنانه...
حتى عيونه..
عيونه كلها كانت أتهامات وظلم لنا..!!
صدقيني ماشعرت بوجوده..
كنت اعتبره أنسان عدمه ووجوده واحد...
كان يحسسني بالأهانه..!!
ليه.مدري..!!
وكل يوم عن يوم يبتعد أكثر...
وبعدها صار ماله وجود...
صدقيني مافرق عندي موته..!!
لأنه كان ميت من زمان...
بس اللي ذبحني وقتلني
أنه في النهايه..
خاف ربه..
وتذكر انه عنده أهل الله بيسأله عنهم...
ومسحت دموعها...
والله العالم ...
والله العالم
كيف بيقابل ربه..!!

صدقوني
صدقوني أنتوا ماعشتوا اللي عشناه..
أحنا عشنا بظلم..
بظلم فضيــــــ ـــــع..
وغربه تذبح..
وأنا اليوم أشوف نظرة الظلم فيكم كلكم..
وأولكم فيصـــل...
لاياساره..
لااا
لاتزيديني أكثر..

ترى اللي جاني من هالدنيا كفايه...
السالفه مو سالفة فيصل بس...!!

السالفة سالفة عمر
ماعـــاش لحظه حلوه...






Ω..والله ولدي لسه ماجهز نفسه..ولاتفكرين أنه العرس يجهز بيوم والا ليله
خلي الولد يستقر أول عشان يتزوج..!!
واذا تبون حياكم الله..
واذا ماتبون نطلع بالمعروف مثل مادخلنا بالمعروف... Ω


هذا كان كلام أم بندر يوم كلمت ام متعب عن زواج هيفاء وولدهم..
وطبعا مثل أي تصرف أي أحد يتخذه بعد هالكلام الجارح
ام متعب قررت تنفذ كلام بنتها وتفكها من هالمصيبه اللي تعرضت لها...
الكل أنصدم من كلام ام بندر وأكيد هالكلام كان مأيده ولدها لأنه لايقل عن أمه وقاحه..
والكل وافق على هالأنفصال اللي بيريح هيفاء..



في المحطه
...........................
\مافي بنزين...
أم حنين\طيب ياولدي ليه ماقلت من البدايه...
عمر بضيق\يمه أنا قلت لك من قبل بس أنتي ماسمعتيني..!!
أم حنين\طيب شفيك معصب..!!انت ماعندك فلوس..!!
عمر\لا..ماعندي...
أم حنين\الله يهديك ياعمر من وين لي اللحين...!!
عمر\والحل..
أم حنين\والله مدري..
ريم\خالتي أناعندي...
ام حنين\لايايمه مايصير..
ريم\عادي خالتي..والا مش حاسبيني من الأهل...!!خذي الفلوس مابينا حساب...!!
ضاقت الدنيا على عمر بعد ماتعرض لهالموقف قدام ريم..
وخذ المسأله مسألة كرامه وطلع معصب من المحطه وهي تصفر ومابقى الا قليل من البنزين..
يعني أحتمال كبير توقف في وسط الشارع قدام الناس..
لكنه مستحيل ياخذ فلوس من بنت..
وحتى لوكانت بنت خاله..
وأم حنين أستغربت من حال ولدها ..
وماتوقعت منه هالحركه..
وتناست الموضوع لأنها لو تتعمق فيه اكثر 
بتلاحظ كيف حالتهم الماديه مدهوره..!!
لدرجة أنا الفلوس وبهالوقت الضيق 
صعبه تكون متواجده بين ايديهم..
حنين من زمان مادرست
وهي لها فتره ماباعت الأغراض اللي تصلحهم
ومابقى غير العنود ..
هم معتمدين عليها اللحين..

أما ريم حزت في نفسها هالحركه
وتمنت أنها ماجت معهم..
ولا شافت عمر..
لأنها بدال ماتصلح العلاقه أبعدتها أكثر...
ودمعت عيونها غصبن عنها..







شفيك..!!
\مافيني شي...بس شوي متضايقه..!!
خالد\شخبار حنين بخير..!!
ساره بضيق\الحمد لله..وسكتت
خالد\لا بالله منتي ساره أختي اللي أعرفها..سارونه...صدقيني فيك شي..قبل ماتروحين المستشفى كنتي متشققه من الوناسه ..واللحين اللي يشوفك يقول ميت عليها ميت...تكلمي.أنا اخوك وأعرف حركاتكم يالبنات اذا عصبتوا وجهكم ينقلب لوحه تشكيليه خخخخخخخخ
ساره\أوووف خالد والله مالي خلق لك ...أسكت أحسن..
وبكذه سكت خالد وهو مستغرب من حال أخته..
هو يعرف كيف ساره متعلقه بــ حنين ..
وأول ماقلت له ساره انها تبي تزورها وافق على طول ..
وكله علشان اخته..
لأنه يحس بأمتنان صوبها بسبب سالفته مع ترف 
ومش عارف كيف يرد لها المعروف..
وأول ماوصلوا البيت نزلت ساره من السياره
وتبعها خالد على طول...
ويوم دخلوا البيت شافوا ريان وسوزان جالسين بالصاله..
وساره على طول طلعت غرفتها...


ياعمري والله..!!
خانت حيلي قطعت خاطري...!!

خالد\منو هذه اللي قطعت خاطر سوزان عشان أعطيها هديه..!!
سوزان\مااالت عليك..أنا أدريبك تكرهني مدري ليش..!!
بس لاتخاف الكره شعور متبادل بيني وبينك..!!
خالد\شكرا شكرا ...عاد لاتطيحين علي من كثر الكره ....ياصخــــــــــله...
ريان\علميه...علميه مين اللي كسرت خاطرك..!!
سوزان\لا مش معلمه..موت حرررررررررررره...
خالد\يعني انا اللي مهتم بالطقاق اللي يطقك أنتي واللي كسرت خاطرك ...
ريان\أنا اللي بقول... وا عليه مسكينه بكره بيسون لها عمليه..
سوزان وبنفس الصوت\ياعمري
ريان\ياعمرها...
سوزان\ياقلبي..
ريان\ياقلبها..
سوزان\ياكلي...
ريان\ياكلها....للحين ماعرفتها..!!
خالد وأستخف\منوااااااااااااااااااا!!
سوزان+ريان\قلبـــــــــــــــك..
خالد\منوااااااااا!!
سوزان+ريان\ترررررررررررررررررررررف..
.
.
.
.
.
خالد\حلفوااااااااااااااااااااااااااااااا!!





حنين\وينه عمرماأشوفه...
أم حنين بصوت حزيين\مدري عنه..شكله راااح يجيب العنود من المشغل...!!
ريم\يالله خالتي أنا أستأذن...!!
أم حنين\وين وين..!!
ريم\لافي بره ينطرني..!!
أم حنين\تو الناااس..
ريم\معليش خالتي أجيكم بكره أنشا الله..مع السلامه...
حنين+أم حنين\الله يسلمك
أم حنين\مسكينه...
حنين\يمه..شفيها ريم...!!
أم حنين\ولاشي يابنتي لاتهتمين..!!
حنين\يمه شلون ماأهتم...البنت شكلها معفوس..
ام حنين\ولاشي..بس صار شي وشكلها زعلت منه..
حنين\أيه..شنوأ..!!
أم حنين قالت لبنتها السالفه كلها...
حنين\انا لازم أطلع بأسرع وقت..
أم حنين\ليش..!!
حنين\بس يمه لازم أدرس..لي فتره مادرست..
ام حنين\بس يابنتي أنتي تعبانه..وحامل مايصير أخليك تدرسين..!!
وبعدين ..مااظن فيصل يخليك تدرسين بهالوقت..!!
حنين بضيق\وهو شعليه...موعلى كيفه...!!
وتدرسي بدرس..
وبعدين يايمه أنتي ماصرت تقولين لي كل شي...!
واذا سألتك عن الفلوس تقولين لي 
مستوره والحمد لله..
يمه ليش قمتي تخبين علي..!!
نسيتي أني بنتك...!
والا علشان العنود أشتغلت خلاص كل شي بأيد العنود..!!
أم حنين\لايابنتي بس أنا ماأبي أثقل عليك..!!
حنين\تثقلين علي...!!
الله يايمه ..
مين أنا عشان تثقلين علي..!!
أنا حنين...
حنيــــــــــــن..
والا نسيتي...
أم حنين\لايابعد قلب أمك مانسيت...







ساره تكفيييييييييييييين تكفين خليني أكلمها..!!
ساره\لا
خالد\سارونه..
ساره\لالالا..وبعد لا
خالد\ساره عشان خاطري خليني أكلمها..
ساره\قلت لك لا ياخالد ..واذا تبين ازعل كلمها...
خالد\خلص بروح اكلمها بتليفوني..
ساره\نشوف اذا ردت عليك...
خالد\طيييييييييييييب طيب ياساره..
وطلع خالد...



وكلها ثواني ورجع محل ماطلع..
وجلس جنب ساره ..وهو يحط ايده على خده مثل أخته..
وبعد هدوء...
خالد بهمس\ســــــــــاره..
ساره\هممممممم
خالد بصوت حنون خلى ساره تتأثر\ليش هالدموع..!!
ساره ودمعت أكثر\خالد..
خالد\أمري ياساره..!!
ساره بدت تفرغ كل اللي بقلبها وكانت هذه أول مره تفتح فيه قلبها لأحد
\ليش الناس مايحبوني..!!
ليش كل ماأترقب من شخص يبتعد عني..!!
أنا شفيني..!!
أنا شفيني غير عن البنات..!!
ماعمري صادقت وحده الا وتخلت عني..!!
ويوم شفت الصديقه اللي تفهمني..
تخلت عني بأول موقف بيني وبينها..
والمشكله أنها فهمتني غلط..
وتقول أني ماأحس ..
أنا ..
أنا مااحس..
حرام عليها..
اذا هي جربت الفقدان مره...!!
فاأنا عمري ماجربت شعور العايله ولمتهم..
كل واحد فيكم لاهي بــ خصوصياته..
أنت دايم طالع مع نواف..
وفيصل مثل ابوي مانشوفه الا بالشهر ويوم تزوج تغير بشكل ملحوظ
ويوم طلعت حنين عن حياته رجع مثل اول..
وريان لاهي بدروسه ولاعمره فكر يطلع من غرفته الا بوقت الضروره
وسوازن ماعمرها حسستني بأنها اختي..
ماكنت تجيني الا اذا طلبت مني شي..
ماكانت تحبني..ومسحت دموعها
ماعمري جلست معها وحسستني أني أختها..
أماامي ضايعه بينكم..
أستسلمت للأمر الواقع وعاشت حياتها بعيده عنا وعن أبوي..
اللي مانشوفه الا في وقت الغداء أو العشاء..
شفت ياخالد كيف أنتوا بعيدين عن بعض..
الناس يحسدونا على قربنا ..
وهو مايدرون أنا كل حياتنا مظاهر..!!

كنت دايم أقول بيجي يوم وبنجتمع..
وكنت أحط أمال وأحلام على جمعتنا اللي بتكون بيوم من الأيام..
كنت دايم متفائله وصابره على وحدتي..
ويوم سكنت حنين عندنا بالبيت..
ماتتخيل قد ايش فرحتي..
وابتسمت بين دموعها
كانت سعادتي ماتوصف ..
كنت ولأول مره أحس بطعم العايله 
لأن حنين قدرت أنها تجمعنا كعايله مترابطه..
وكنت اشوف الدنيا حلوه بلمتكم وضحكم..
وحمدت ربي كثير على وجود حنين مابيننا..
لأنها ردتكم كلكم وأولهم فيصل..
واللحين 
كل كل شي رجع مثل اول..
وصرت وحيده..
ماعندي احد أشكيله..
والله العالم قد ايش أنا ضايعه بينكم..

آآآه ياخالد..
الحياه صعبه ..
صعبــ ــــــه..
ضم خالد اخته..وهو يحاول يهديها ويحسسها بانه موجود معها 
ولأول مره ساره تحس
بحنان الأخو وكأنها هي الصغيره وخالد الأخ الكبير..

خالد\كل هذا فيك ياساره...ياحبيبتي اللي يشوفك يقول شي ثاني..
الله يهون عليك ..الله يهون عليك..

ساره \خالد أنا ماأبي الكثير..
صدقيني أبي وجودكم بس...
ابيكم تصيرون اخوان لي..
أبيكم تحسسوني بوجودكم جنبي ..
انا مااطلب الكثير ياخالد..
ماأطلب الكثير..

خالد\ياعمري ياساره..خلاص لاتصيحين ..أعذرينا على تقصيرنا بحقك ..
أنا اعترف لك أنا أحنا بعاد عنك..
بس صدقيني ماكنا حاسين بهالشيء أبدا..
مدري كيف اشرح لك شعوري..
بس اللي أبيك تعرفينه أنك كنتي الأخت والأم لي...
ماكنت اعرف أتصرف الا بوجودك..
في الحلوه والمره ماالتجأ الا لك أنتي..
مو شي في أمي ولا في سوزان ..
بس أنتي غير عنهم..
أنتي بتفهميني أكثر..
وأكبر دليل يوم قررت اني ابي أكلم ترف ما كلمت أحد غيرك..
لأني أعرف أنك بتحسين فيني..
أنتي حنونه ياساره حنونه..
أنتي كنتي أمل لي..وامل لــ ترف..
وبتكونين باذن الله أمل لــ فيصل ولــ حنين..
بس لاتيأسين عن رحمت ربك..
واللي الله كاتبه بيصير..
وان شاء الله حياتنا ترجع مثل أول وأحسن بعد..





ساره\ريحتني ياخالد..الله يريحك ان شاالله..

خالد\طيب يالله أبتسمي..مو حلوه وأنتي كذه..
ساره\طيب وهذه احلى أبتسامه..

حمد ربه خالد على وجود اخت له مثل ساره
وماتفاجأ من رضاها السريع ..
لأنه يعرف أن قلب اخته كبير وسموح..

وبعد هدوء ..
خالد\طيب ساره..أحم..
ساره\ردينا
خالد\...تدرين أنها بتسوي عمليه ..!!
ساره\أدري..
خالد\ وليش ماقلتي لي..!!
ساره\مو كل شي بقولك اياه..
خالد\هي شفيها بالظبط..َ!!وعملية أيش بتسويها..
ساره\مافيها شي بس دلع بنات..بتشيل اسنان العقل وبكره عمليتها بس..!!
خالد\بس..!!
ساره بابتسامه\بس..
خاد\وتقولين بس بعد..هذه عمليه مو سهله..!!طيب ساره تكفيين كلميها..
ساره\من صجك ياخالد..الناس ليل وبكره بنزورهم ..
خالد\بس أنا مقدر أستحمل لين بكره..
ساره\والله هذا شي راجع لك..
خالد\وأهون عليك..!!!!!!
ساره\أيه تهون..
خالد\أفا..
ساره\خالد..ياخالد..انا اعرفك متهور والصراحه..ماابيك تكلم ترف...
خالد\آآآه بس..بصبر لبكره والله يهونها..أيه صج..وش درى سوزان وريان اني أحب ترف..!!
ساره\هههههههههههه أصلا الكل يدري أنكم تحبون بعض بس تكابرون وبعدين حركاتكم كلها مكشوفه..
خالد\بس فشله أحرجوني الصراحه..
ساره\قو قلبك...عادي ..وشفيها أنت ماسويت شي غلط..أنت تحب..وياحلو الحب..!!
خالد\ساره..
ساره\هلا
خالد\مره حبيتي..!!
ساه بابتسامه\ليتني أحب..!!
خالد وعصب\شنوا...!!!
ساره\هد أعصابك..وبعدين حلال عليك وحرام علينا..
خالد\لا..بس..!!مدري..
ساره\الحب مش عيب..بس أهم شي تكون المشاعر صادقه ومش بالحرام..والحب كل شي بهالدنيا..
خالد\طيب مارديتي على سؤالي ....!!
ساره\شوف خالد..تقدر تقول أنا أنسانه حالمه ورمانسيه بشكل ماتتصوره..ومش مهم أترجم أحاسيسي بشخص غريب...
يكفي أني أحب الحب نفسه..
وهذا كافي بالنسبه لي..!!
وبصوت عالي
ويعيش الحب..
خالد\ويعيش خالد وترف..!!
ساره\ههههههههههه ولايهمك..ويعيش خالد وترف..



وفي هذه الليله قلوب كثيره ماقدروا يذقون طعم النوم..
وأولهم ريم وهي تتذكر موقف عمر ناحيتها وقد أيش هو تغير..
وعمر يفكر بحالتهم الماديه المدهوره وقرر أنه يدور له شغله قبل ماتبتدي الدراسه
ولايعتمد على خواته وامه..
لأنه هو اللي صار رجال العايله اللحين..
وخالد يفكر بــ بنظر عينه ترف هانم..وكل مره يمسك جواله ويدق على رقمها وباخر رقم يسكر جواله وهو يسب عمره ..لمن طلع الفجر وعينه ماذاقت طعم الراحه..
أما ترف تفكر بعمليتها المتخوفه منها وبناحيه ثانيه تفكر بخالد وردة فعلها بالموضوه اذا درى بالخبر..
وبالأخير
حنين تلخبطت مشاعرها وماتدري ليش تحس أنها قست على ساره وتبي أي فرصه عشان تعتذر منها..لأنها هي مالها ذنب بكل اللي صار..

وبكذه أنكتب يوم ثاني على الكل وأولهم اللي عيونهم ماذاقت الراحه..

الساعه 10 عملية ترف ولازم تكون متواجده هناك بدري..
وراحت معها أمها ومرام ونواف ورهف.. وزياد لحقهم بعد ساعه وكل هذا عشان الأميره ترف ماتخاف لوحدها..

ترف\يمه ..لحظه.لحظه..شوي شوي.بس ..
أم زياد\ترف وبعدين يعني تراك أذتينا ..
مرام\ياربي على هالدلع الماصخ..هي أنتي كلها شخطة موس وتفتكين...
ترف بخوف\مووووووووووووس..!!
مرام وفيها الضحكه\أيه موس شفيك مخترعه..
نوف\ياحسريتي عليك ياترف ..توك شباب وقاموا يشلون ضروسك..!!
ترف وقامت من سريرها\لالالالا ماأبي ماأبي ردوني البيت..تكفون ردوني البيت..حرام عليكم..حرام
زياد\مراموا..تركي ترف..ترف حبيبتي ترى تقص عليك ..واذا جاء الدكتور لاتفشلينا وتقولين ماأبي..!!
ترف\كلكم ماتحبوني أنا أعرفكم..يااختي التوأم تكلمي ..قولي شي..نطقي بيموتوني وانتي ساكته..!!
رهف\والله ياحبيبتي في هالمسائل أنا مقدر أتكلم..وبعيدن وبعدين كان ودي أضحي بس تدرين العين بصيره والأيد قصيره..
ترف\ماااالت عليكم كلكم..
الكل\ههههههههههههههههههههههههه



\الو
سوزان\فيصـــــــــــل..!!
فيصل\هلا سوزان .شلونك..!!
سوزان\فيصل أنت وينك..خرعتنا عليك..ليش مادقيت علينا..وليش ماجييت!الكل يسأل عنك..
فيصل أ
فيصل\شوي شوي علي..سوزان أنا سالفتي طويله ماعليك مني انتوشخباركم وشخبار أمي..!!
سوزان\الحمدلله كلنا بخير...!!بس ..
فيصل\بس شنوا...أمي فيها شي..!!
سوزان\لا..مافيها شي...
فيصل\أجل شفيكم تكلمي..!
سوزان\حنين..
فيصل\شفيهـــا,,شفيها حنين..تكلمي...!!
سوزان\حنين ..حامـــــــــــل..
.
.
.
.
فيصل وغمض عيونه\حــــــامل..
سوزان\فيصل وينك..!!
فيصل \صج..سوزان..حنين حامل..!!
سوزان \أيه حامل..
فيصل\قولي والله ..قولي والله انها حامل..!!
سوزان\والله ..والله أنها حامل..
فيصل ومسح دمعه \الحمد لله..الحمد لله..
سوزان\فيصل..فيصل....!!
فيصل\صدقيني ياسوزان هذا أحلى خبر سمعته بحياتي .ماتتخيلين شقد أنا فرحان..!!
سوزان\طيب ..فيصل متى بترجع..!!أنت لازم تكون موجود..
فيصل\مقدر ياسوزان..مقدر أرجع اللحين..
سوزان\ليش.!!أنت تدري أن حنين بالمستشفى ماطلعوها..!!
فيصل\ بالمستشفى ..ليش..!!
سوزان\يقولون أنها تعبانه مره..ولازم تجلس كم يوم عندهم..!!
فيصل بعجله\طيب سوزان مع السلامه..
سوزان\مع السلامه

بعد ماقفل فيصل من سوزان دق على جوال حنين على أمل أنها ترد عليه..
لكن حنين شافت الرقم واستغربت..
ولأنها متضايقه ومالها خلق ماردت على المكالمه
لكن فيصل حاول مره ومرتين وثلاث..
وهي ماترد
العنود\شفيك ..ردي على التليفون..!!
حنين\مالي خلق...وين عمر..!!
العنود\مدري..قطنا ومشى..









هد أعصابك..!!
خالد\تدرين,,والله عيوني ماذاقت النوم..!!أبي أشوفها بأي فرصه..
ساره\أن شاء الله تشوفها..
خالد\يالله وصلنا..
نزل خالد مع أخته للمستشفى وأول ويوم وصلوا لقوا الكل مجمتع بره وعرف أنه العمليه بدت..
نواف\هلا بو الشباب...لكن تعبت روحك وجيت..
خالد واستحى\لا عادي..بس ساره أذتني من أمس تبي تشوف ترف..
نواف\حسافه مالحقت عليها..
عند البنات.
ساره\متى بدت عمليتها..!
رهف\تقريبا من ربع ساعه
أم زياد\شلون أمك ساره..
ساره\الحمد لله..كان ودها تجي..بس تعبت شوي 
أم زياد\أيه..واضح.
رهف وعشان تغير الموضوع\أمشوا نجلس قعدتنا غلط كذه..







متى بتطلع من الدوام..!!
لافي\ساعتين وطالع..!!
فهد\لافي..علامك..!!
لافي \ولا شي ..بس متضايق شوي..!!
فهد\عسى ماشر..!!الأهل فيهم شي..!!
لافي\لايافهد..مافيهم شي..
فهد\بس عرفنا...العنود..
لافي وهو يبتسم\تصدق عاد..كل ماأٌقول خلاص هالولد مستحيل أقوله شي..تلف فيني الدنيا وتدور وأرجع لك..!!
فهد..!!
الله لايحرمني منك..!!
فهد\ياحبيبي يالافي..وانت بعد حياتي بدونك ماتسوى..!!
لافي\هههههههههه فهد شفينا صايرين على الدقه ورومانسيه
صرنا بنات على غفله...؟؟!
فهد\لا والله يالافي هذه الأخوه اللي ماتتقدر بثمن ومستحيل أنها تنمحي مع الزمن..
لافي\صدقت يافهد..
تصدق اذا تزوجت وجبت ولد بسميه فهد عليك..!!
فهد\وأنا بعد ..بس لحظه ونعس عيونه....أسمك مو شي..!!
لافي\لا والله من حلاة أسمك اللحين..!
فهد\حدك عاد..أنا على اسم بو فيصل الله يرحمه..!!
لافي\ ونعم والله..الله يرحمه ويسكنه جناته..
فهد\آميين..تعال وش سويت على بعثتك..منت رايح..!!
لافي\عشان كذه متضايق ماأبي أسافر بدون العنود..بس أخاف أنها ترفض..!!
فهد\أنت كلم أهلها وشوف الوضع والله بيسهل عليك أن شاء الله
لافي\الله يسمع منك
كملوا الشباب سوالفهم وكل واحد ممتنن لربه على نعمة الأخوه اللي اللي مستحيل تتعوض ولو بكنوز الدنيا كلها..










نزلت ساره البيت وطلعت وأنا حدي معصب..
أجل أنا ماتبي تشوفيني..!!
مالت عليها..!!
يعني أنا اللي ميت عليها..!!
وشفيها يعني اذا شفتها وهي بالحال ..بتموت يعني..!!
والا بتجيها جلطه..!!
هي لو تدري شكثر أنا مشتاق لها..!!
كان خلتني متصنم عندها لبكره..!!
بس هي شعليها..!!
أنا اللي أحترق ..وهي صايره زي الثلاجه..!!
أنا لو خذتها.والله لكسر راسها بسببت دلعها الماصخ..!!
.
.
أجل أنا..
أنا..
خـــــالــــــــــد
ماتبي تشوفيني..!!







وشفيها يعني..!!شغله شريفه وبتكسبنا فلوس..!!
ام حنين\بس ياولدي..أنت داخل على ثانويه عامه..ولازم ماتفكر الا بدراستك..!!
عمر\يمه ارجوك ماأظن هالشغله بتلهيني عن دراستي..وبعدين انا عارف مصلحتي زين..!!
حنين\عمر..كلام أمي صح..وان شاء الله اذا تخرجت سو اللي تبيه بس اللحين ياأخوي التزم بدراستك أحسن لك..
عمر\وبعدين يعني لين متى بفهمكم أني أبي أعتمد على نفسي..والا انتوا عاجبكم هالحاله اللي نعيشها..!!
أصحوا شوي..
أحنا كل مره ونرجع لورى..
واليوم غير عن أمس..!!
أم حنين\ونسيت..!
عمر\نسيت شنوأ...!!
أم حنين\نسيت وصية ابوك لك..!!
عمر \أبوي..
أم حنين\أيه أبوك..والا حتى ابوك نسيته..!!
مارد عمر ولا أمه وطلع بره الغرفه ومن الغرفه لبره المستشفى بكبرها
وهي تنعاد كلمات أبوه براسه كل مره..
(وعمر...وعمر قوله يتخرج ويجيب أحسن العلامات ويتوظف ويرفع راس أمه..قوله اني أحبه..قوله يسامحني..
قوله يسامحني... )
عمر\لايايبه ..لا..انا لازم أرفع راسك..!!
بس شلون ...!!
شلون ياربي..!!



لافي ..مع السلامه..

لافي\العنود ..ليش..!!
العنود\شنوا ..اللي ليش...أنت من صجك..!!
لافي\أيه من صجي...يا عنود..حسي فيني...!!وأنا أبي نتزوج ونسافر ..البعثه مابقى لها شي..
العنود وتناظر الباب\لافي أرجوك..مقدر أكلمك أخاف احد يدخل علي...
لافي\مستحيييييييييل..مستحييييييييييييل اسكر قبل ماأعرف رأيك..
العنود وأنهارت\شتبيني أقول!!
لافي وهو هيمان\قولي كلمه من أربع حروف..
العنود\لافـــــــــي..
لافي\أنا تعبان ياعنود حرام عليك حسي فيني...
لافي\أسمعي عنود..بكره بكلم خالتي عن موضوعنا وبقول لها عن السفر..وماعندي غير هالكلام..سلام..
وقفل بدون مايسمع ردها
..وهو ينتظر بكره عشان يحسم الموضوع..

العنود رمت نفسها على السرير..
وجلست تفكر بتصرف لافي المتهور
أولها كلمها بدون قيود..
وآخرها رمى عليها خبر هي مو قده..








بعد يومين من الأحداث السابقه..


طلعت من المغفر والجواز بأيدي..
والحمد لله لقوه بالوقت المناسب..
مافيني أقعد الصراحه اكثر..
أبي ارجع بسرعه عشان أشوفها..
وشكلها ماعرفت أني أنا اللي داق عليها..عشان كذه ماردت..
يالله خيره..
يمكن المقابله احسن من أني أسمع صوتها...
الله كريم..
رجعت الفندق وجهزت أغراضي كلها
وطلعت للرسيبشن عشان ادفع باقي الفلوس..
وبكذه أنتهيت وكلها نص ساعه وارجع ديرتي...
وكل ماأتذكر أني بصير أبو..أطير من الوناسه..
يارب شقد أنت كريم..!!
وأحنا اللي مبتعدين عن رحمتك..!!
من أول ماتركتني حنين..
وأنا أتخذت قرار أني لازم أبتعد عن كل شي يذكرني فيها..
واللحين بعد ماسمعت الخبر..
مشيت اهرول لها ونسيت كل شي صار بينا..
لكن الله يستر ..
اخاف أنها ماتتقبلني..
وتتذكر كل اللي صار..
أو أنها تصير جامده..وماتحس فيني..
وأطلع من عندها مثل كل مره جيت فيها لها...
يارب ..ساعدني
لازم أرجع حنين لي..
لازم.
ركبت سيارتي وأنا أتذكر اخر مقابله بيني وبين لينا..
كانت مقابلة تصفية حسيبات قديمه
وشفت الحزن بعيون لينا لأني قلت لها عن حمل حنين..
لكنها لازم تعرف أني مستحيل أرجع لها ثانيه
وطول هالمده اللي جلست فيها كانت هروب بالنسبه لي..
ومردي برجع لها..
ومره ثانيه حسيت بجرحها ..لكني مش قادر أسوي شي..
وتمنيت اني أبدا ماأتعرض لهاالموقف السخيف لكن..
الله كتب انا نتقابل..وتقابلنا..
لكن الحمد لله أنتهينا بتصالح أبدي ..
وتفارقنا ..

لكن مع ذلك أنبني ضميري على خيانتي لزوجتي....
لأن حتى لوكان لقائنا عادي بس المفروض اني ماأخون .
على أنا كل لقائتنا كان محور حديثنا عن حنين ..
بس ولو هذا مو عذر..
لأني لو كنت أنا بدال حنين أكيد بنهار وبقلبها حريقه بعد..
بس في شعور بداخلي يقول ..
هي اللي أبتعدت عنك..وماتبيك.وتكرهك..
أتركها وخلها في طريقها..أريح لها..
لكن في شعور يمنعني وصار اقوى يقول
خلاص يافيصل..
لاتفكر باللي فات..
أنسى لينا..
وأفتح صفحه جديده ..
وتذكر حنين وحبك لها..
والمولود اللي جاي بالطريق..

وبكذه حاولت أنسى وأركز على حياتي مع حنين..






يمه ترى مليت..
أم حنين\خلاص يابنتي هانت وبكره بتطلعين..بس تصدقين الحمدلله ,..صحتك صارت احسن من قبل..
حنين\أي صحه يايمه..لولا الله ثم هالمغذي اللي حاطينه لي..كان صارت علوم..
أم حنين \بس لحد اللحين مارجعتي مثل أول الهلات مغطيه على وجهك..يابنتي أرتاحي ونامي لاتفكرين بشي..
حنين \الله كريم ..يمه
ام حنين\نعم يابنتي..
حنين\أنا قلت لــ العنود تدق على طالبه كنت أدرسها ومادفعت فلوس الماده..
أم حنين\ليكون مريم..اللي قلتي لي عنها..
حنين\أيه
أم حنين\بس يابنتي هذه ظروفها صعبه..
حنين\يعني أحنا اللي ظروفنا سهله..وبعدين لاتخافين صار للبنت اكثر من ثلاث شهور وأكيد قدرت تدبر المبلغ..
أم حنين\والله مدري شقولك..
حنين\لاتقولين ولاشي..واذا طلعت أنا الله بيسهلها أن شاء الله..
أم حنين\ا،تي لحد اللحين مصره..!!
حنين\ومستحيل اتخلى عن قراري مهما صار..
ام حنين وعشان تغير الموضوع\كأن عمر تأخر..ليكون صار له شي..
حنين\مسافة الطريق وجاي..

فيصـــــــــل..
فيصل\هلا يمه..وحب راسها وحضنها..وحشتيني..وحشتيني كثير..
أم فيصل دمعت عيونها فرح\وينك ياولدي ..حرام عليك..كل هالمده تاركنا ولا تسال عنا..لهدرجه قلبك صار قاسي علينا..!!
فيصل\آسف يمه..آسف أعذريني .انا أدري أنا مقصر..بس الله يعلم بحالي..
أم فيصل \لاتحاول يافيصل..شهرين وأنا مدري عنك..لهدرجه هنت عليك..!!
لهدرجه صرت رخيصه عندك..!!
فيصل بلوم شديد\آسفه..آسف ياغلى أم آسف..وحب أيدها..أوعدك ماأعيدها بس أرضي علي ارجوك..
أم فيصل\قلبي راضي عليك ..مهما قسيت وأبتعدت..
سمعت ساره صوت أخوها وعلى طول جات الصاله
ساره\فيصـــــــل..توه مانور البيت ..وركضت تسلم عليه..
فيصل\هلا ساره..شلونك ..!!
ساره ودمعت عيونها\اللحين أحنا بخير..وأخيرا رضيت علينا وجييت..
فيصل\أهم شي تكونون راضين علي قبل..
أم فيصل\أجلس ياولدي..تعال..شسويت طول هالمده..!!وليش ماقمت ترد علينا ..!!

فيصل\يمه سالفه طوييييييييييييله..بعدين اقولكم أياها..بس اللحين علموني ..حنين بأي مستشفى...؟؟!




جلست لحالي زي كل مره أهلي يطلعون فيها
جلست لوحدي وأفكر بالسالفه اللي أتظاهر للناس أني مش مهتمه فيها..
الكل يفكر اني متجاهله موضوع حملي ..
وهو مايدرون أنه هالشي كبير بالنسبه لي..
وخصوصا أنه قلب كل شي كنت أفكر فيه..
وبديت أراجع حساباتي من اول وجديد..
..
وبالنهايه رجعت مثل مابديت..
بدون هـــــــــدف



نزلت من السياره وانا قلبي تنسمع دقاته..
تلخبطت مشاعري بين شوق ولهفه ومراره..
ياترى كيف بتقابليني ياحنين.!!
ليتك تسامحيني على غلطاتي وتبتدين صفحه جديده مثل مابديت..
ليتك ترحميني وتحسين فيني..
آآآه ياحنين ..
وش سويتي فيني..!!

دخلت السمتشفى وأنا مرتبك..هذا غير الأرتجاف اللي يحتويني..
سالت عن رقم الغرفه 
وطلعت لها..
وأول مادخلت الغرفه
كانت مظلمه ومافي غير أضاءة السرير..
وشفتها
.
.
وعلى طول رف قلبي على منظرها اللي يقطع القلب..
كان شكلها تعبان ووجها أصفر وهذا غير الهالات اللي بعيونها.
ياحبيبتي ياحنين..
ليت اللي فيني فيك..

وبصوت واطي همست لها على أمل أنها تصحى 
فيصل\حنين..
وعلى طول فتحت عيونها..
شكلها ماكانت نايمه..
بس مغمضه عيونها..
حنين\فيصــــــــل..!!
فيصل\ايه فيصل وجلست جنبها على السرير..
فيصل\الحمد لله على السلامه..
حنين وهي لحد اللحين متفاجئه وماتوقعت زيارته\الله يسلمك..
فيصل وفرح برد حنين\حنين..مبرووك علينا أحنا الأثنين ..
حنين \الله يبارك فيك..فيصل..
فيصل\هلا..
حنين\فيصل..أنت فيصل..!!
فيصل\ايه فيصل.شفيك حنين..لحظه..(وشغل اللمبه..(تأكدتي أني فيصل..
حنين\أيه..
فيصل بابتسامه حزينه\وحشتيني..
نزلت حنين عيونها وماعرفت شترد عليها ...
كل الكلام اللي كانت بتقول له تبخر من أول ماشافته..
وماتري ليه كانت تبي تقول حتى انت وحشتني أكثر..
ماتدري ليه ..كانت تبي تضمه وتصيح في حضنه..
وتقوله ..معقوله هنت عليك كل هالمده..
معقوله ماصدقت على الله وابتعدت بأول موقف..
معقوله خذلتني ..وخذلت نفسك..وماقدرت تتحمل المسؤليه..
كلام كثييييييير في قلبها وتبي تفرغه قبل ماتنفجر..
لكن مثل كل مره..
دايم يخونها التعبير..
وهي في عظم حزنها..
وبالأخير..
نزلت دمعه من عيونها ..
وهالدمعه ممكن أنها تكون جواب لــ فيصل الغايب..
فيصل \ليش..!!ليش الدموع..حنين..يابعد هلي..تكلمي..لاتمين ساكته..ترى مافرقنا الا سكوتك.. صدقيني أنتي تذبحيني بسكوتك ..
حنين\ايش تبيني أقول..وأيش تبيني أسوي.. تبيني أقابلك بالأحضان وأقول ونعم الزوج اللي يفارق زوجته وهي أمس الحاجه له.. والا تبيني أضحك وامشي الموضوع بسهوله..
خلني يافيصل ساكته..
خلني ساكته أحسن لي ولك..

فيصل هنا تضايق أكثر واكثر..حنين أستزته بكلامها..وحس أنه هالكلام جرح على قلبه ..
ماقدر يستحمل..وقال كل اللي بقلبه

فيصل\لا ياحنين ..هذا مو حل .... أسألي نفسك ليه أنا أبتعدت قبل ماتسأليني..
أنا كل مره أحاول أتقرب منك وانتي تبتعدين أكثر واكثر..
وكل ماأجي أزورك تصديني وتتمين ساكته سرحانه وانا المغفل اللي ينطم ويسكت..
وكل مره على هالحاله..لمن تعبت..

صدقيني تعبت نفسيا..
ماقدرت أشوفك وانتي بهالحال وأنا مكتف الأيدين ..مش عارف كيف اطلعك من حزنك..
صدقيني تعذبت عشانك وأنتي مش حاسه فيني ولا حاسه بوجودي أصلا..
كنت أطلع وادخل وأنتي ماتدرين عني..
عشان كذه ابتعدت..
يمكن البعد يحننن قلبك علي..
لكن صدقيني وحتى وانا مبتعد عنك كنت أتعذب لفرقاك
كنت اتمنى أرجع وأشوفك..
لكن شالفايده مدام انك على حالك..
كنت أسأل خواتي عنك..
وهو يجيبون اخبارك ..
وكل مره قلبي يتقطع لمن اعرف أنك على حالك ماتغيرتي..

وبعدها لمن جابوا لي خبرحملك..
طرت من الفرحه ساعتها..
حسيت أني مجنون من الوناسه..
وعلى طول بعدها جيت اركض لك..
جيت اطلب سماحك حتى لو مابرأت جروحي..
...
حنين.. (ومسك أيدها..(
سامحيني..كلنا غلطنا..
ولازم نتحمل نتيجة أغلاطنا..
أرجوك سامحيني..
أنا حياتي من دونك مستحيله..
أرجوك ارجعي لي...

أنا بتركك تفكرين على راحتك..
واذا توصلتي لحل ..
بتشوفيني بنفس المكان اللي طلعتي منه..
بس تذكري شي واحد

أنا محتاج لك..وانتي محتاجه لي..


ماردت عليه حنين ولفت وجهها عنه..
وهو فكر أنه حنين بالحركه رافضته..
وطلع من عندها..
وركب سيارته..
"أعذريني ..ولو غلطت صعبه يعني تعذريني..
.....................................


جاء يوم ثاني...
وطلعت حنين من المستشفى وراحت لبيت اهلها
وفيصل درى ..وتضايق كثير..بس صبر نفسه وعرف أنها لسى ماأتخذت قرارها


أم حنين\ها ..وش قلتي.!!
العنود\ بس يايمه انتي تعرفين ظروفنا عدل وأنا اذا وافقت ورحت معاه بصير أنانيه في حقكم..
أم حنين\ياحبيبتي انتي لاتشيلين همنا..والله سبحانه ماينسى عباده..ولاتخافين ماأحنا ميتين جوع..وفكري بنفسك شوي..وبعدين أنا ورحت..وحنين بعد بترد تدرس وكل شي بيتصلح..
العنود بضيق\ولو ..ماأقدر..مأقدر..عن اذنك يمه..
أم حنين\الله يهديك ياعنود..أنا لازم اكلم حنين..
.
.
حنين\من صجها هذه..!!
أم حنين\والمشكله أني متفشله من خالك شقوله...ياحنين تكفين كلمي أختك..تراهي مصممه على رايها..
حنين مسكت ايد أمها\لا تخافين يايمه..بكلمها اللحين وان شاء الله توافق..
أم حنين\يارب..
وراحت حنين لعند أختها بالغرفه..وشافتها جالسه على السرير ومغمضه عيونها..
قربت منها وجلست جنبها ..
حنين\العنود..
حنين\العنود..أختي الصغيرونه..
العنود ومغمضه عيونها\حنين..ترى مالي خلق أبي أنام..
حنين بابتسامه\أفا...اللحين انا أجيك وأتواضع وتطريديني من غرفتي..!!مايصير..قومي يالله..وسحبت الفراش..
العنود\أوووه...حنين.وبعدين قلت لك خليني أنام...بليز اذا تبين تجلسين اسكتي ..
حنين\طيب يالعنود..مشكوره على كلامك ويجي منك أكثر..أنا بطلع..وقامت..وتوها بتمشي الا مسكتها العنود من ايدها..
العنود وهي تصيح\آسفه حنين ..لاتزعلين..بس أنا متضايقه شوي..
حنين سمعت صوت أختها وتأثرت..لهدرجه اختها مش وافقه..
تساؤلات كثير جات في بالها..
وماحست نفسها الا وهي جالسه وتمسح على راس أختها..
حنين\عنود..فيك شي...!!لافي سوى لك شي..تكلمي..!!
العنود عدلت جلستها وتكلمت\لا ياحنين؟؟لافي ماسوى شي..
لكن انا..أنا 
حنين\أنت أيش..؟؟
العنود\أنا مااقدر أتركم لوحدكم..وخصوصا بهالأوقات..
أنت عارفه ليش طبعا...!!
صدقيني فكرت كثير ..لكن ماتوصلت لحل..
ولافي ملزم علي أنا نتزوج..
أنا ماألومه..
صار لنا شهور وأحنا مخطوبين..
وهو صابر..وانا بعد صابره..
لكن ماأقدر..مااقدر أتركم واسافر..
مأقدر أبتعد عنكم..
لأني ماتعودت على البعد..
وبالنفس الوقت ودي أريح لافي وأرتاح..
بس ماباليد حيله..
وهو اللحين بدون مايعرف اني رافضه زعلان..
أجل كيف لو عرف..!!
أنا أحبه وماأبي أخسره..
لكن مش قادر اتخذ قرار..
احس أني تعبانه..منهاره..
حنين بحزن فضيع\ياحبيبتي ياعنود...أحنا وين رحنا..أنا الحمد لله برجع أدرس وامي نفس الشي تبيع اللي تقدر عليه..وربك كريم ماينسى عباده. .وهذه حياتك..لين متى بتظلون مخطوبين..الولد معاه حق..
وهو بعد مايقدر يترك بعثته..
وبنفس الوقت يبيك تكونين معاه بغربته..
واذا أنتي متضايقه عشانا ..لاتخافين..
ربك بيفتحها..
أهم شي انتي ترتاحين..
وغير كذه أنتوا مش ظالين طول عمركم مسافرين كلها كم شهر وبترجعون..
وبترجعين تشتغلين وتساعدينا..
العنود\بس ياحنين أفهميني..؟؟
حنين\ايش تبيني أفهم..خلاص مافي مشكله صارت عندك..وانت لاتعقدين الأمور أكثر..سهليها والله بيفرجها..
العنود\يعني هذا رأيك..!!
حنين\أيه هذا رأي..ويالله قومي غسلي وجهك أنتفخ من كثر الصياح..وأنا بروح ابشر أمي..
العنود\أن شاء الله..

قامت العنود تغسل وجهها وظلت حنين تفكر بكلام أختها..
هي معاها حق بكل اللي قالته ..وفلوس التدريس ماتكفي..
لكنها ماتقدر توقف في طريق اختها..!!
واذا على هالشهور اللي بتمر
جاتهم شهور أصعب وقدروا يتعايشون مع الوضع..
واللي الله كاتبه بيصير..بــ العنود او بدونها..







ومشت الأيام عاديه
مالها طعم..مالها حياه..
صارت روتينيه..
فيصل داوم بالشركه وخذ مسائي عشان يشغل نفسه بالشغل
ومايرد الا تالي الليل..
ويحاول انه يكلم حنين بالتليفون عشان يطمن على صحتها وصحت اللي في بطنها..
حنين رجعت للتدريس للي ماخذين دور ثاني ..وبنفس الوقت تلهي نفسها عشان ماتتخذ قرارها بظغوطات نفسيه..
العنود على نفس حالها تشتغل بالمشغل.. واذا طلعت منه تروح تروح السوق عشان تجهز لزواجها 


عمر مايحس أنه له هدف ..هو الوحيد منهم اللي ماقدر يتأقلم مع الجو ويحس نفسه ضايع وبحلقه مغلقه
الدنيا تدورفيه..وهو مش حاس بنفسه..أنعزل عن الكل ..حتى من خواته..والكآبه صارت عنوان حياته..

ترف وخالد ..على حالهم . لكن خالد لحد اللحين ماخذ على خاطره من ترف لأنهامارضت تشوفه وهو جايها المستشفى..وترف ماتدري شسالفه لأنها ماشافته من ذاك اليوم

سوزان..كبرت علاقتها مع يوسف ولحد اللحين محد كشفها على طلعاتها معه أما زياد حاط في باله أنه هذا الوقت المناسب عشان يتقدم لها ..وكلها مسألة وقت ويحسم الموضوع..


هيفاء تحررت اخيرا من المعصم اللي كابد في قلبها وفتحت صفحه جديده كلها تفاؤل..
وكانت خايفه انه علاقتها مع صديقتها تخترب لكن الحمد لله صديقتها تفهمت الموضوع لأنها تعرف مين اخوها مش حاس بمسؤلية زواجه..

متعب قدر يتعايش مع جو الزواج وحس بطعم المسؤليه وحلاوتها..وطبعا هالشي لازم يكون من الطرفين عشان ينجح الزواج..وبالفعل نجح..

ساره...أبتسمت للحياه مره ثانيه وطوت صفحة الحزن..ومتأمله خير لحياة حنين وفيصل..ودعت ربها أنه يردهم لبعض..

بعد مرور شهرين على الأحداث السابقه..


(3)

حنين\بطني ..بطني حسبي الله على بليسك..عنــوود ترى أنا صار له شي لأذبحك
العنود\شسوي لك يعني..انا ميته خوف وأنتي مبرده..شعري عدل والا..!!
حنين وهي تضحك\لا..مو عدل..
العنود وتناظر نفسها بالمرايه\سخيفه..والله سخيفه...وبعدين وخري عني أنتي ودبتك هذه..وينها ريموا..روحي ناديها الليله ملكتي...
ريم بصوت عالي\ها.ها شتبين..مصدقه نفسك أنك بتتزوجين يالعانس..اشوف شعرك..وععععععععععع ..أيش هذا..طايح..كأنك هنديه..الشي حلو بسيط ...لا هو ناعم..ولا هو خشن..مو طايح وعفست وجهها ..وعععععععع
العنود وشو يتصيح\مووتي حره..أصلا أنتي منقهره لأن شعري أحسن من شعرك..
حنين\أقول أنا بطلع بشوف المعازيم بره..
العنود\ريم..بلاه حركااات صبيانيه..تكفين شعري عدل والا لا..!!
ريم وفيها الظحكه\عنوود..شفيك..هذه ملكتك ,أذتينا..أجل اذا جاء بكره بعرسك شو بتسوين..!!
العنود\بمووووووووووت..أحس أني خايفه..وأنتي تخوفيني زياده..
ريم\ليه..عوعو على غفله..؟؟
العنود\لا..نونو..


ساره\شخبارك..!!
حنين\الحمدلله..أنتوا شمسوين..!!
ساره\كلنا بخير.ونننتظرك..
حنين\طيب..ساره..أنا آسفه..
ساره\آسفه على شنوا..!!؟
حنين\آسفه وبس..
ساره\كيف بس..؟
حنين\على الكلام اللي قلته لك يوم كنت بالمستشفى..بس صدقيني ياساره كنت بظغط نفسي لايحتمل.
ساره\لاتكملين ياحنين أنسي اللي صار وأحنا عيال اليوم..وأنا مقدره ظروفك..
حنين\يعني سامحتيني..!!
ساره\بسامحك بس على شرط..
حنين\أشرطي قولي اللي تبين أهم شي رضاك..
ساره\أنك ترجعين بيتك..
حنين ابتسمت\اللي الله كاتبه بيصير أنشاء الله..معليش ساره بشوف أمي وش تبي..
ساره\خذي راحتك..
حنين\ها يمه..تبين شي.
أم حنين\يابنتي روحي شوفي أختك..الرجال بيدخل وهي مش راضيه تطلع.
حنين\ليش..!!
أم حنين\تقول بكره زواجي ماله داعي اطلع..
حنين\هههه ياحليلها بروح اشوفها..

العنود\قلت لك ماأبي شفيك أنتي..!!
ريم\عنودوا لاتقهرين أخوي بملكته أستعدلي وطلعي له..
العنود\ماأبي ..ماأبي.. ماأبي..
ريم\حنين شوفي أختك ترى بذبحها..أنا طالعه..
طلعت ريم وتركت الأختين لوحدهم..
ظلت حنين تطالع أختها بحنيه..وكأنها مش مصدقه انها بتتزوج وبتاخذ لافي..
وبعد سكوت..
حنين\والله وكبرتي وصرتي عروس..بس ليش هالتكشيره..ليش ماتبين تطلعين له..
العنود وهي ترتجف\حنين..
حنين\عيون حنين..
العنود\خايفه...ضميني تكفين..
حنين\ولايهمك..تعالي..وحضنتها..
حنين\عنود..بسالك سؤال ..
العنود مغمضه عيونها وماتجري ليه توها تحس بالراحه يوم ضمت اختها
حنين\أنتي تحبين لافي..
العنود\أيه...
حنين\أجل ليش الخوف..أذكري الله ..هذا لافي حب الطفوله والا نسيتي..
العنود\بس..
حنين\أوش..ولاكلمه..وبلا دلع بنات..صدقيني هو متلهف لشوفتك..
العنود وصاحت\زيييييين..
حنين وحبت تخفف توتر أختها\وبعدين وخري عني..بطني ...نسيتي أني حامل
العنود وضاع صوتها بين دموعها\لا..حنين..احبكم..ومش متخيله أني بعيش بدونكم..
حنين\حتى احنا..بس شنسوي..لافي بياخذك..وحلف أربع ايمان..أنا مانشوفك أربع شهور..تعويض عن الأشهر اللي فاتت
العنود وقعدت تحسب\ليش هم شهرين بس اللي ماشافني فيهم..!!؟
حنين\أيه..وضربيه شهرين زياده..
حنين توها تحس باللي قالته..وبعدها على طول أنفجرت من الضحك..
والعنود ظلت تطالع أختها وبعدين ظحكت مثلها..

مرت نص ساعه وبعدها دخلت العنود على الحريم ..وبعدها بشوي دخل لافي مع أبوه وعمر
وبدت الأغاني تاخذ جو الحفله البسيطه..
والعنود مع سوالف ومزح لافي خف توترها شوي..
ويوم شافت الفرحه بعيون الكل نست التوتر واللي جاب التوتر..
أما لافي ..شقولكم عن لافي..يحس روحه أسعد رجل بالعالم..وتمنى هالليله ماتنتهي..
لكن كل مايتذكر انه بكره زواجه يتمنى الزمن يسرع أكثر..وينتهي كل شي على خير..
وبكذه أنقظت الليله حلوه ممزوجه بفرح وسعاده..


اليوم الثاني..
مر اليوم سريع على بيت بو حنين وبيت بو لافي..الكل يجهز عشان الزواج..
صحيح أنه مراح يصير شي..بس عشا عائلي..
لأنه خلوا الحفله الكبيره يوم الملكه..واليوم فقط أجتماع بين العايلتين..
لكن لازم السرعه حتى في الأشياء البسيطه..
وبعد العشاء راح يسافر لافي والعنود لــ لندن عشان يلتحق ببعثته..
زي مايقولون أثنين في واحد..
شهر عسل ودراسه..

مرام\أنتي من صجك..!!
رهف\أيه من صجي..وبعدين شفيها يعني..خليها تتزوج..هي مش كبيره حييل..
مرام\وبسهوله تقولينها...هي من وين عرفته عشان تتزوجه...صدقيني هذا طمعان بثورتها..
رهف\وانتي شاللي حارق رزك..الزواج مو حرام..ريلاكس 
مرام\لالالا مش مصدقه..أنا لايمكن أسكت عن هالموضوع..يمه..يبه..وينكم..
يمــــــــــه...
أم زياد\هي أنتي . شفيك تصارخين..
مرام\صج عمتي بتتزوج..!!
.
.
.
سوزان\اأيه بتتزوج..
خالد\ياحليلها عمتي..بدت تفكر بنفسها..
ريان\ومن متى هي تفكر بغير نفسها..
أم فيصل\عيب أنت وياه هذه عمتكم والا نسيتوا..
خالد\ وفيه الظحكه\لا مانسينا..
سوزان\والله ماأتخيل عمتي لابسه الطرحه والفستان الأبييض..وااااي فشله.
خالد\عاد بلاكذب..اللي يشوف عمتي مايعطيها أكثر من ثلاثين سنه..
سوزان\أنت ماتدري عنها ..عمتي تسافر لندن وباربيس عشان تسوي الشد وماأدراك مالشد..!!
خالد\ولو لاتحاولين..عمتي صغيرونه..
ساره\وانتوا شعليكم..صغيره ..كبيره..اتمنوا لها الخير..وبلا كلام فاضي..
خالد\أوه أوه تكلمت ساره....درررر والله درر كلام أختي..
ريان وداش عرض\الا وين فيصل..
سوزان وتناظر ساعتها\تعال الساعه وحده وتشوفه توه داخل البيت..
أم فيصل\ياقلبي عليك ياولدي..تاعب روحه بهالشغل اللي مايخلص..وأبوك مبرد..
خالد\يايمه..هدي أعصابك..هذا مو شي جديد..أيزي..
سوزان وبسخريه\ أي والله أيزي






في الطياره..
لافي بهمس\حبيبتي..
ناظرته العنود
لافي\ فرحانه..!!
ماردت عليه..
لافي\ليش ماتردين..!!
لافي\عنود..عنودتي ..شفيك..!!
العنود\مافيني شي..!!
لافي\طيب ياعمري ليه ماتتكلمين..!!
العنود ونزلت عيونها\بس لافي..
لافي وميت عليها\بس شنوا..!!
العنود\بس لاتقول شي..
لافي\مو بكفيك..!!
العنود\أجل بكفيك..!!
لافي\أيه بكيفي الليله زواجي من البنت اللي ظليت أتمناها من يوم وانا صغير..وماتبين اتكلم..!!
أبتسمت العنود..هي منحرجه
لافي\تدرين..!!
العنود\همم
لافي\لو أحنا مو بالطياره..كان سويت هوايل..!!بس الله ستر..
العنود بخوف\ليه..وش بتسوي..!!
لافي\صايره ملقوفه..بتعرفين بعدين..وبرقه ياحبيبتــــــي..
العنود\لافــــــي..
لافي وهو غرقان بالحب\عيـــــــــــون لافي..
العنود\جـــــب..


رجعنا البيت بعد ماوصلنا لافي والعنود المطار وعلى طول دخلت غرفتي وجلست على السرير لأني أحس بتعب فضيع..
يمكن حركتي هاليومين الكثيره أثرت علي..
غمضت عيوني عشان أرتاح شوي..
لكني فتحتها على صوت تليفوني...
مسكت التليفون ولقيت مسج
فتحته وقريت المكتوب. 

 لو يموت الشوق بقلوب البشر مايموت بخافقي شوقي عليك..
خذ مسافه يوم..أسبوع..شهر..
وأعرف أني طول عمري مشتريك...بيننا الأيام واحكام الدهر وراح تعرف وش كثر قلبي يبيك 

المرسل:فيصل..

وماوعيت الا بمسج ثاني وشكله من فيصل..


أبرسل لك صدى صوتي بعد ماطول سكوتـــــي..أبنثر لك كلام الحــب..واشيل الورد بكفوفي..
واقول آسف على غيابـــــــي..يااغلى حب في حياتي..يطول الوقت أو يقصر..
تراك أنت أغلى أحبــــــابــــــــي..


أحترت..بالأصح أحتار قلبي..
كلامه عذبني..وقريت الحزن بحروفه..
هذه أول مره يتجرا ويرسل مسجات..كان يكلمني ويسأل عن اللي في بطني..ومايتعدى كلامه شي ثاني..
ظليت أفكروافكر وأنا ماسكه التليفون بأيدي..
ظليت افكر بحالي وحالي اهلي...
لين متى بظل معلقه..!!
أخذت أكثر من شهر وأنا في بيت اهلي...
بس كل هذا غصبن عني..
لكن اللي اكتشفته في الأونه الأخيره..
أن فيصل له مكانه بقلبي..وكل مايجيبون طريه ينعصر قلبي شوق وحزن عليه..
وبين هالتفكير دق تليفوني وكان فيصل..
ترردت أرد عليه والا اطنش..
وضاع الوقت وأنقطع صوت التليفون..
لكنه مامل ودق ثانيه..
وعلى طول رديت عليه..
فيصل\ألوا..
حنين\هلا فيصل..
فيصل\هلا حنين...........شخبارك..!!
حنين\الحمد لله..شخبار الأهل..!!
فيصل\كلهم بخير ويسألون عنك...مبروك للعنود ولافي الله يوفقهم...
حنين\الله يبارك فيك..
وسكتنا...
فيصل\توقعتك تكونين نايمه لأن الوقت متأخر ..ماتوقعت تردين علي...
حنين\لا احنا تونا واصلين من المطار عشان نودع العنود ولافي..وانشغلت..
فيصل\يعني أسكر..!!
حنين\لا...عادي..وانت ..ليش مانمت..!
فيصل بتعب\أنا..أنا توني طالع من الشركه ..أبي أنام بس مش قادر..
حنين\ليه..!!
فيصل\تعباااان..
حنين بخوف\من أيش..!!
فيصل\من كل شي..لاتهتمين..تعودت على التعب..
حنين\طيب فيصل..اخليك ترتاح ..
فيصل وغمض عيونه\طيب واذا قلت لك راحتي معاك بتخليني..!!
مارديت...الصراحه ماعرفت شقول..شكله من التعب قام يقول كلام مش حاس فيه..
فيصل\أوكي حنين ماأبي أظغط عليك..بس حبيت أسال عنك لأني من زمان ماسمعت صوتك..تامرين على شي..!!
حنين\سلامتك..
فيصل\الله يسلمك..
حنين\فيصل..
فيصل\نعم
حنين وبالمووت طلعت هالكلمات\لاتفكر بشي..نام وارتاح واللي الله كاتبه بيصير....
فيصل بابتسامه\يعني أفهم من كلامك أنك.
حنين\فيصل اللي الله كاتبه بيصير.. يالله مع السلامه..
فيصل\ مع السلامه

أول ماسكر فيصل من حنين طلع لغرفة ساره ودق الباب عليها..
ساره وفيها النوم\فيصل...خير عسى ماشر..!!
فيصل بعجله\حنين..حنين ياساره..
ساره\شفيها حنين..!!
فيصل\بكره بروح أخذها واجيبها هنا...
ساره\لسه ماأستوعبت...فيصل شتقول أنت..!!
فيصل\مش مهم تستوعبين...أهم شي أني أنا عارف وش أسوي...يالله تصبحين على خير
ساره\لحظه فيصل...
لكن فيصل تركها ومشى...
ساره\شفيهم اليوم..كلهم مجانين..بروح أنام أحسن

أنكتب يوم ثاني لــ فيصل..
وهو لسه مانام..من الفرحه مش قادر يغمض عيونه..
تروش على السريع وفطر ومر على الشركه يخلص باقي أشغاله..
وأول ماخلص طلع بسيارته على بيت حنين..
دق الباب وردت عليه أم حنين..
وسلم عليها ودخلته المجلس..
وأستأذنت تنادي حنين.....
.
.
.
حنين\كنت متوقعه..
فيصل وقام\كنتي متوقعه شنوا..!!
حنين\جيتك...كنت متوقعه جيتك..!!
فيصل\وحشتيني..وجيت أسابق الزمن قبل مايسبقني..حنين..
حنين\هلا..
فيصل\اعذريني..
حنين\على أيش..!!
فيصل\على كل شي..خلينا ننسى كل شي ونبدى صفحه جديده..
حنين\.....
فيصل\شرايك..!!
حنين\سمعت نوال شتقول..!!
فيصل\شتقول..!!
حنين\أنا يالغالي رضيت وأكتفيت بكلمتك هذا بس اللي بغيت ودي تحس بغلطتك..
فيصل\يعني..خلاص...رضيتي..!!
حنين\تقدر تقول...
حس فيصل انه مو حنين اللي شافها اخر مره فيه..في دقايق حس أنه في حالم..حلم حلو ومش قادر يطلع منه..
فيصل\حنين ..مش مصدق..واخيرا..
فيصل\تعالي..
حنين\وين..!!
فيصل\تعالي جنبي..
قربت حنين وجلست جنيه..
وبدوا يتكلمون عن اشياء كثيييره..
عن اشياء كثيره عذبت حنين وفيصل.
غربة فيصل وبعده عنهاو شوقه الدايم لها..
وحزن حنين ووضعها الصعب مع اهلها..
وكل واحد كان يعاتب الثاني عتاب بسيط خفيف على القلب والروح..
وكأنهم أول مره يتلاقون ويشوفون بعض..
أول يفتحون قلبهم لبعض بدون حواجز وبدون قيود..
فيصل\شفيك سكتي..!!
حنين\مافيني شي..بس تذكرت أبوي الله يرحمه..
فيصل\الله يرحمه
حنين برجا\فيصل..
فيصل\عيونه..
حنين بدوموعها\طلبتك..لاترديني..
فيصل\أنتي أمري بس..
حنين\أبي أروح مكه...
فيصل بابتسامه\بس هذا طلبك من عيوني اليوم نحجز تذكره وبكره نسافر..
حنين\تدري...
فيصل\شنوا..!!
حنين بصوت حزييين\تدري ماعمري ...ماعمري رحت مكه..
فيصل تفاجأ\صحيح..مارحتي مكه ولامره..!!
حنين\ولامره..كنت دايما احلم أني اوقف قدام الحرم وأصيح لمن أفرغ كل اللي بداخي لكن الله ماكتب..
فيصل مسك أيد حنين\ياعمري ياحنين..خلاص ماأبي دموع..بكره بنروح عشانك.. وابتسم واذا تبين نروح المريخ هم بروح عشانك..بس أنتي أمري...وخلاص كفايه دموع...ماأبي أشوفهم..
حنين\أن شاء الله..ان شاء الله.
فيصل\طيب...يالله متى بنمشي ..!!
حنين\كيفك..
فيصل\روحي جهزي أغراضك وأنا بروح احجز واذا خلصت بمرك أوكي..
حنين\لا صعبه ..أغراضي كثيره وانا ماأستعديت الصراحه..ومايمديني خلها بكره أحسن 
فيصل\بس أبك تجين معي البيت..
حنين\فيصل أنتظرت هالشهور كلها ومش قادر تنتظر يوم..!!
فيصل\أوكي على راحتك...أنت جهزي أغراضك كلها وجهزي اغراض السفر ..يالله أنا بروح اللحين..تبين شي..
حنين\سلامتك...
فيصل وقام\مع السلامه..بكلمك اذا حجزت طيب..
حنين\أنتظرك..








بعد مرور يومين..

العنـــــــــــــود...
العنود\وخر وخر..أصلا أنا ماأحبك...ومشت عنه..
لافي ويركض وراها\كذابه...أصلا انتي تموتين فيني..!!حسبي الله على بليسك ذبحتيني وأنا أراكض وراك..
العنود\أحسن أحسن..أجل انا تتركني ساعتين أنتظرك..
لافي\شسوي حبيبتي الدوام كذه..قولي لي شسوي..
العنود\أمحق شهر عسل ..خلص خلص أنا برجع السعوديه..
لافي مسك العنود وجلسها على كرسي\شنوا..شنوا عيدي اللي قلتيه..
العنود\شنوا...
لافي\عيدي اللي قلتيه...
العنود ببراءه\ماقلت شي..
لافي\أيه أستعدلي أحسن..
العنود\طيب اذا تبيني,,وبصوت عالــــي الحقنــــــــي..
لافي\بالخبله تعالي....العنـــــــــــــود..وركض مره ثانيه وراها..لمن مسكها..
لافي\تدرين...
العنود \نعم..
لافي\شفتي السماء..
العنود\أيه
لافي\شفتي الشمس 
العنود\ماشوف شمس..
لافي\أجل شتسوفين..!!
العنود بخوف\لافي...مطر...مطــــــــــــــــــر..
لافي ومسكها عشان ماتشرد\أدري أنه مطر...خليني نمشي بالمطر..
العنود\لالالا لافي خلنا نرجع الشقه..ماجبت مظله..
لافي\وهذا المطلوب...تعالي..ومسكها من كتفها ومشى معها وهم ميتين برد ويظحكون على اشكال بعض وهو يرتجفون..
لافي\أمشي نشتري أيس كريم..
العنود ووقفت\من صجك أنت.!.!
لافي\أيه من صجي...خلينا نحس بالصقيع...
العنود\بدال ماتقول امشي نرجع اخاف عليك تمرضين... تقولي تعالي نشتري أيس كريم..
لافي\والله أنك منتي رومانسيه باحبيبتي ياماما أنتي..لازم تحسين بعذاب الحب...بكل حالاته...امشي هذا محل أيس كريم..يبيه أيس كريم جنــــــــان
العنود ويأست\لافي..انت مجنـــــــون...









قدام أحلى بقعه في العالم وبقلوب خاشعه وخاضعه 
كان في أحلى قلبين..
فيصل وحنين..
وصلوا مكه من يوم وأعتمروا..وهذا هم واقفين يناظرون الحرم بكل نواحيه من نافذة الفندق
وأخير ا تحقق حلم حنين..
فيصل\ماشاء الحرم زحمه حتى لو في الليل..
فيصل\حنين..!!وينك سرحتي..
حنين\هلا فيصل..
فيصل\سمعتي اللي قلته.. 
حنين\لا..شنوا اللي قلته..
فيصل بابتسامه\ولاشي...
حنين\لا صج فيصل..ايش اللي قلت..
فيصل\مش مهم..ماعلينا..
حنين\أوكي..تصدق أحس أني كل مره أتعب اكثر واكثر..
فيصل\ليه ..في شي..!!
حنين\الحمل تعبني.!!وأحس أني بولد..
فيصل\تبين أوديك الدكتور..
حنين\لافيصل عادي..بس تعب بسيط بسبب الثقل بس..
فيصل\متأكده..
حنين\أيه متأكده لاتشيل هم..يالله انا بقوم أنام..
فيصل\أشيلك..
حنين\لا الله يخليك..أخاف أطيح أنا وياك...
فيصل\لالا تخافين زوجك قدها وعضلات..
حنين\لا فيصل مشكور على خدامتك..
فيصل وقرب منها \مش بكيفك تعالي..
حنين وصرخت \لافيصـــل.لااااا..
لكن لامجيب فيصل شال حنين وانتهى الموضوع..





:تدري..الكل تخلى عني...

في البدايه أمي وابوي,,
وبعدها ولد عمي اللي حبيته من كل قلبي..
واللحين عمتي اللي كنت أعتبرها مثل امي الثانيه..
مرام\تخيل بتتزوح وتتركني..
أحمد\ولايهمك أنا بريحك وبعوضك بكل شي..واللي باعك بيعيه..
مرام\بس يااحمد انا منهاره,..تعبانه..الكل يفكر أني حقوده..وماأحب الا نفسي..وهومايدرون عني..أنا خلاص تعبت..وبدت تبكي على حالها الميؤس منه ..
هذا حال مرام..من أول ما أنجرحت من فيصل وهو لها علاقه مع احمد اللي تعرفت عليه صدفه وتطورت هالعلاقه ..
لكن كان غرض مرام انها احد يسمعها وتفرغ كل اللي بقلبها لكن خذت طريق الخطأ وتمادت فيه..
كانت تتمنى أنها تنهي هالعلاقه وكل ماتنهيها تطلع لها مصيبه ثانيه و ترجع مره ثانيه تكلم أحمد ..
واللحين تحس نفسها ضايعه بدوامه مالها أخر..
والحزن مسيطر عليها والأهل للأسف مايدرون بهالعلاقه اللي هم السبب فيها..







كنت جالسه مع حنين في التوسعه اللي قبال المسجد..بناء لرغبتها ..
والا لو علي ماجلست لأني أحس بعدم الأرتياح وخصوصا بسبب كثرة الشباب اللي يتمشون..
استغفر الله ماخذين التوسعه كورنيش .. هذا غير الأكل والشرب واللعب والأطفال من جهه ثانيه..
بس شسوي ساكت لأنها أخر ليله لنا في مكه ولازم نرجع الشرقيه عشان نحضر زواج عمتي المصونه..
وبعد هالسرحان شفت ولد صغير شوي مايتعدى عشر سنين جالس يسأل وحنين مدت له فلوس وعلى طول ركض..
وانا هنا تضايقت..
فيصل\لا حنين ليه عطتيه..!!
حنين\وشفيك يافيصل عادي...تبيني أشوفه بهالحال وماعطيه شي..!!
فيصل\انتي ماتعرفينهم ..هذيلا أغنى مني ومنك..ولايغرك أشكالهم.. محد مخرب مكه غيرهم بسبب سرقاتهم..
سمعت حنين كلام فيصل وتذكرت الماضي الأسود اللي عاشته وهي صغيره ..حست أنها نفس حال الولد المسكين اللي مش قادر يسد جوعه بأي شي..هذا غير نظرة الأنكسار اللي بعيونه اللي لو في عذاب بالعالم كله كانت في هالولد الفقير..اللي مش قادر الا انه يسأل...
حنين\تصدق يافيصل..هالولد ذكرني بطفولتي يوم انا صغيره..ذكرني بقسوة الزمن علينا..
تخيـــــل..وأبتسمت بألم
تخيل كانت تمر علينا أيام مانلقى فيها الا خبز وماي..
كنت أذكر أمي توكلنا ماي بخبز..
تخيل نغمس الماي بالخبز وناكله..وبعدها تقول لنا أمي قولوا الحمد لله..ونقولها بكل براءه..
الحمد للله
ويوم كبرت أكثر وصرت اشارك امي بالمسؤليه ..كثرت مسؤلياتنا..
وصرت أشتغل وامي تشتغل .
لكن ماقدرنا نسد كل الثغرات اللي أبوي تركها لنا..ياما مرت علينا ليالي سوده..
عذبتنا..
ذبحتنا
خلتنا نحس بطعم النعمه وحلاوتها..
كنا كل شي نسويه نحسب له ألف حساب..
كان كل شي له ميزانيته..
حتى الماي له ميزانيته..
ماكنا نعرف شي اسمه طلعات وسفرات ..
حتى أهلنا اللي هم أهلك قطعونا يوم دروا بفقرنا..
لكن مع ذلك كنا نعيش مكرمين ولا أحد يقدر ينطق بكلمه شينه عنا..
والله شاهد علينا..
آآه يافيصل ذكرتني بأيام احاول أتناساها..

كان عارف فيصل أنه حنين قويه ..لكنه ماكان يعرف من وين هالقوه استمدتها..
واليوم عرفها..
كانت هالقوه والصمود مزروعه في حنين من يوم وهي صغيره وكل بسبب العيشه الللي حتمت عليها تكون بهالشخصيه القويه..
وأمراءه مثل حنين يفتخر فيها كل رجل عرفها ..
وماندم فيصل على زواجه منها حتى لوكانت بداية زواجهم متأسس على خطأ
بل بالعكس كل يوم يكتشف فيصل جانب مشرف من شخصية حنين ..
وبالأخير عرف أنه وحده مثل حنين لازم تنحط في مكان عالي ومكنون لأنها تستحق كل الخير والراحه الأبديه في حياتها الباقيه..











جاء اليوم الثاني اللي بيرجع فيه فيصل وحنين من مكه

أم فيصل\تأخروا صح..!!
سوزان\يايمه صبري شوي...كلها 
دقايق وبتشوفينهم قدام عيونك..
أم فيصل\ساره قلتي للخدم يبخرون الغرفه يوم نظفوها..
ساره\أيه قلت لهم..ورحت تأكدت أنه كل شي تمام..
سوزان\تصدقون شكلي بروح انام...بكره ورانا يوم طويل..
ساره\وفيصل وحنين..
سوزان\يوووه نسيت..امرنا لله بننتظرهم..
حنين وفيصل\السلام عليكم..
ام فيصل\وعليكم السلام..ياهلا والله..
ساره\مابغيتوا تجون تأخرتوا..
فيصل\شنسوي بعد احنا طالعين من بدري لكن طريق المطار ممل..والله ستر لأني مرتين غفتيت لكني القى ضربات محترمه من المدام..
سوزان\زين ياحنين زين سويتي فيه..
حنين\ والله أني ماسكه قلبي خايفه يصير لنا حادث..وهو ولا على باله
ام فيصل\اهم شي انكم رجعتوا سالمين..
فيصل\أي والله...يالله نستأذن..تعبانين ونبي ننام..تصبحون على خير
ام فيصل\وأنتوا من أهله











اليوم الثاني

حنين\يمه متى بتجين..!!
أم حنين بتعب\مدري والله..يمكن بعد شوي.
حنين\...لا بس ..لاتتأخرين..
ام حنين\أن شاء الله ..مع السلامه
حنين\مع السلامه..
سكرت السماعه من أمي وحطيت راسي على التسريحه..
وهالحركه أربكت فيصل..
فيصل\حنين شفيك..!!
حنين\مافيني شي بس تعبانه شوي..وامي مدري شفيها صوتها مو طبيعي آآه
فيصل\رفعي راسك حنين...
حنين\أحس بدوخه فيصل..
فيصل مسك أيدها\حنين خليني أوديك المستشفى.اليوم منتي بطبيعيه..
حنين ورفعت راسها\لا فيصل بنتاخر على العزيمه..خلاص أنا مافيني شي..
فيصل\حنين لاتقاوميين أمشي أوديك على الأقل أطمن..
حنين بتعب\فيصل خلاص قلت لك مافيني شي..يالله تأخرنا عليهم..
ناظرها فيصل نظرة شك..
حنين\فيصل معليش عطني عباتي..
فيصل\ان شاء الله..
اعطاها فيصل العباه وحاول يساعدها وطلعوا مع بعض لبيت العم بو زياد لأن الحفله بتكون هناك..






رهف\وبعدين يعني خلص أنطموا...
سوزان\أي ننطم الله يخليك..عمتي صارت أضحوكه اليوم..
ترف\واااااااااااي بموووت ضحك..أبي أشوف عريس الغفله زوجها سعود..
رهف\والله أنه عينكم قويه وأنتوا شعليكم بزوجها..
ترف\وأنت شعليك كيفنا نبي نشوفه..
ساره\ترفوا...متأكده تبين تشوفينه..
ترف\أيه متأكده في شي..
ساره\هييييييين ان ماعلمت بعض ماأكون ساره..
ترف\يعني بتخوفيني ..انا ياحبيبتي ماأخاف من احد..
سوزان\متأكده..
ترف\خلوني أفكر شوي..
ساره\المهم لاتنسون اليون بتنامون في بيتنا...!!
ترف\وليه ان شاء الله..
ساره\شف السخيفه نست الأتفاق..
ترف\لا مانسيت بس أحب أستعبط..
ام زياد\أقول ياأم فيصل شفيها مرت ولدك وجها أصفر..!!
أم فيصل\مافيها شي أكيد هذا من تعب الحمل..
أم زياد\أيه..الله يسهل عليها..
ام فيصل\آمييين..حنين
حنين\نعم خالتي
أم فيصل\أمك شفيها ماجت..!!
حنين\مدري والله تقول يمكن تتأخر..
جاء الملاك وبدت أجراءت الملكه 
وكلها نص ساعه وصارت العمه زوجه لــ سعود..
وبدى الكل يبارك لها..
البنات\مبروك عمتي..
العمه\الله يبارك فيكم...ويين مرام ماأشوفها؟
سوزان\هذه جات..
مرام\مبروك عمتي..
العمه\الله يبارك فيك..عقبالك يامرام..
مرام بعيون منكسره\الله كريم..
سوزان\مرام...شفيك..!!
مرام \مافيني شي..
وجاء الوقت اللي يدخلون فيه الرجال 
والكل دخل مع المعرس..
وأول مادخل المعرس الكل تفاجأ من صغر سنه لأن اللي يشوفه مايعطيه أكثر من 30 سنه..
لكن محد يقدر يتكلم احترام لعمتهم . لبس المعرس العمه الشبكه وبدت الحفله تاخذ مجراها الطبيعي وبالنهايه 
اظطر المعرس ياخذ العمه و مابقى شي على موعد
الطياره..

لكن المفاجأه الثانيه اللي صارت قدام الكل أن بو فيصل أعلن خطوبة زياد وسوزان اللي كانت بتصير في يوم من الأيام ومحد أستغرب لأنهم يعرفون بالموضوع من زمان..
والوحيده اللي تفاجأت وماتوقعت هالشي يصير بسرعه اللي هي سوزان
لكن كانت ردة فعلها ابتسامه خجوله والله يعلم وش اللي بداخلها..
رهف\سوزان..مبرووووك..واخيرا بتصير مرت أخوي..
سوزان\الله يبارك فيك
ساره\مبروك سوزان..الف الف مبروك..
سوزان\الله يبارك فيك..بس بنات والله استحي..
ترف\سوزان..شسويتي في أخوي الله يغربل بليسك..والله وسواها زياد..مبروووك
سوزان\الله فيكم وعقبالكم..وبعدين انا ماسويت شي..هو اللي جاء وخطبني..
ترف\علينا...علينا هالكلام..يمه منكم يالبنات..أنا أعرف حركاتكم عدل..
سوزان\خلاص سكروا الموضوع امشوا نسلم على عمتي قبل ماتمشي..


نواف\أحلى أحلى...الولد يعرف يستحي..
زياد\ياربي نواف ماتوقعت عمي يقول قدام الكل أحس باحراج..
خالد\من صجك أنت قو قلبك ..مو هذا اللي تبيه من زمان..وبعدين تعال لو انا مكانك كان أطير من الفرحه
زياد\ومين قالك أني مش فرحان..بس مدري منحرج شووي.شباب شرايكم نطلع..شكلنا غلط..
خالد\وش الغلط عادي مافي أحد غريب..شفيك انت..!!
زياد\أنا مش وجهي لوح مثلكم..بطلع..سلام..
خالد\شت شت شت..اللحين بنطلع بعده..ياربي منه لازم يخرب على غيره..
نواف\وأنت شفيك ميت على الجلسه..ليكون انت بعد حاط عينك على وحده من البنات..!!
خالد بخوف\أنا..شالكلام اللي تقوله صج أنك ماصخ..
نواف\طيب يالله ورني شطارتك واطلع معي..
خالد بضيق\طيب عادي .يالله نطلع.أصلاأخر همي الجلسه..مالت عليك..
نواف\ههههههههههاي وعليك..
وبعد ماودعتهم العمه..حطوا العشاء وتعشوا
وعلى الساعه وحده رجع كل واحد بيته
رهف\وشفيها يعني اذا ركبنا مع خالد..مالت عليك..!!
سووزان\ترف بلامصاخه الولد ينتظرنا بره..
مرام وفيها النوم\شوفوا قسم بالله ان ماركبنا اللحين لأكنسل كل شي وأروح اخمد بغرفتي..
ترف\لالالا تكفين مرام اذا مارحتي أنا مستحيل أروح..
مرام\خلص أجل انطموا وأمشوا وراي خالد وساره ينتظرونا ..
وبالفعل مشت الأنسه مرام وبعدها الحرس الوطني يتبعها..وأخر الحرس ترف اللي مسويه نفسها مستحيه
البنات\السلام عليكم..
خالد\وعليك..ماصارت كل هذا تاخير..
سوزان\شنسوي بعد الشيخه ترف مش راضيه تركب..
خالد وتفاجأ\ليه..!!
سوزان\تقول أنهاآآآآآي..تستحي..آآآآآآآي منــــ ــــــك..حسبي الله على بليسك ذبحتيني..
أبتسم خالد وناظر المرايه وماعلق
ساره\سوزان شفيك..!!
سوزان\ولاشي..بس مري شاللي قرصني..
رهف\يمكن قروص
ساره\وش جيب القراريص بسيارة خالد..وفيها الظحكه..لاياخالد أنت لازم تحط بف بف بسيارتك..تدري حشرات هذه مو أي شي ..!!
سوزان\أيه ايه..لازم تاخذ بف بف للسياره..ترى يمدحونه كثير..آآآه
ترف\بف بف يبحكم وينتف شعوركم ان شاء الله..
خالد وضرب بريك قوي\سمعت صوت والا يتهيأ لي..
مرام\أيه هذا صوت الحشره اللي قرصت ترف..
ساره\خلص عاد..ذبحتوا البنت..سكتوا عنها..
رهف\أيه يوم خلصتي كلامك قمتي تدافعين عنها..
ساره\لا والله
رهف\أي والله
خالد\بسسسسسسسسسسسس 
البنات بصوت واحد\يمـــه خرعتنا..
خالد وبعد ماسكتهم\أقول بنات أسكتوا سمعوا هالأغنيه تراكم صدعتوا راسي.. 

مالي عزا من دونه لــ تيمني هواه
كل الحسن بعيونه في وجهه ومحياه
الناس مايسونه عالي مستواه
قلبي فضى مضمونه وأرجوك لاتنساه
قلبي فضى مضمونه وأرجوك لاتنساه
صون الهواه وبصونه عهد هوى ذكراه
عنكم لو يعدلونه كل العدل خلاه
الناس مايسونه عالي مستواه
قلبي فضى مضمونه وأرجوك لاتنساه..


خالد\تفضلوا وصلنا...والحمد لله على السلامه..وحياكم الله..توه مانورت السياره وتباركت...
رهف\شكرا شكرا كل هذا لي ولد عمي...
خالد وانحرج\لكم كلكم..حياكم
دخلوا البنات البيت وحصلوه فاضي شكله الكل نام...
جرت مرام سوزان وطلعوا على فوق بدون نقاش..
وبعدها لحقتهم ساره ورهف وترف..
مرام\بسرعه طلعوا لي بيجامه أبي أنام..
سوزان\لاياماما منتي نايمه لمن تقولين لي كل شي..!!
مرام\شنوا..!!
سوزان بصوت واطي\بعدين اقولك..
ساره\طيب وش تبون نشوف اللحين هندي والا اجنبي..
ترف\هندي أكيد هندي
سوزان\لا وع قطع..ماأبي هندي..خلونا أجنبي احسن..
مرام\أيه أجنبي احسن..
ترف\لالا ماأبي أجنبي زهقت منهم..
مرام\خلص اللي تبينه هندي
سوزان\لا والله
مرام \يالخبله عشان تقولين لي السالفه ونتكلم براحتنا..
سوزان\أيه صح..هندي..طيب كل وحده تبدل عشان مايضيع الوقت علينا..
وبعد مابدلوا نزلوا البنات للدور الثاني بالغرفه اللي فيها التليفزيون..
رهف\ طفي اللمبه..
سوزان\ليه..!!
رهف\عشان نعيش جو السينما..
ساره\وهذا ببسي وبوب كورن بعد..
رهف\واااي بيبسي...حبيبتي بنت عمي انتي الوحيده اللي فهمتني..




جالس على السرير وبنتف شعري من القهر...
معقوله ياناس..ترف فتحت في بيتنا ومش قادر اشوفها..!!
والله حرام..
شسوي اللحين..!!
أنزل!!
لالالا مايصير شيقولون عني اللحين..!!
أصلا ماعندي سبب أنزل تحت..!!
أووووف شسوي..
خليني أنام أحسن لي..
غمضت عيوني قهر وحاولت أنام..
لفيت يمين..لفيت يسار رفعت البطانيه على وجهي ..حاولت
وحاولت
وحاولت...
بدون فايده..
وقمت على طول..
وانا اصرخ..
عطشـــــان..
عطشـــــــان..
أبي ماااااااااااااي..
بنزل عشان اشرب مااااااااااااي
عليك حركااااااااااات ياخلود..أنت كذه  

عدلت شعري ورجعته على ورى وظبطت بيجامتي ورشيت عطري..
عادي أنتوا بس تحمدوا عشان مايصيبكم المرض..
طلعت من الغرفه وقربت جنب الدرج حاولت أسمع صوتهم..لكن ماسمعت شي...
غريبه...معقوله ناموا..!!
لا مستحيل هذيلا خنافس مايصيحون الا بالليل..
أعرف حركاتهم وتجمعات البنات كلها مصخره وضحك..
نزلت من الدرج وماشفت احد بالصاله..وينهم..!!
وأبتسمت..اكيد جالسين يطالعون التلفزيون..
وعلى طول بديت أنفذ الخطه..
رحت للمطبخ وسويت ضجه عشان ابين لهم أنه في أحد تحت..وخذت كاس ماااي وانا اصرخ وأقول عطشاااااااااان
وطلعت بعد ماتأكذت مليون بالميه أنهم حسوا فيني
تحنحنت ودخلت عليهم وشفت حبيبتي تمسح دموعها...ياقلبي شفيها..!!
أبتسمت بغباء وأنا بوجهي علامة استفهام..
خالد\ليش مانمتوا يالشياطين..
سوزان\ماتشوفنا نتابع فيلم هندي.!!
خالد\كل هذا فيلم هندي تدرون كم الساعه اللحين..!!
رهف\ندري ثنتين..
ساره وتبتسم\خالد..تعال تفرج معانا الفيلم رووووووعه..
أبتسمت لخبث أختي ساره والله هي الوحيده اللي فاهمتني اللهي خليها لي ان شاء الله
مشيت عند ساره وجلست جنبها يعني تقريبا قبال ترف\مين بطولته الفلم؟؟؟
سوزان\بعيون خضر مدري شسمه حبيب ترف..!!
ترف\أنا مش حبيبة أحد..
سوزان\المهم اللي أذتينا عليه طول اليوم يالله تصبحون على خير فيني النوم يالله مرام..
مرام\تصبحون على خير...
وبعد نص ساعه..
رهف\خلاص ماعدت اشوف أحد تصبحون على خير..
ترف\لا رهف جلسي معي بقى شوي وينتهي..
رهف\مقدر ترف أبي أنام وهالفم طويل..مش راضي يخلص..باي
ترف وشوي بتصيح\لا رهف..
ساره\ ترف..انا معك..ليش خايفه..!
ترف\أنا خايفه مين قال..!!
شفت الخوف بعيون ترف ..
بس أستغربت منها..!!
معقوله تخاف مني..!!
مني أنا..!!
يعني للحين معرفت شكثر أحبها..!!
والله أنها بتجنني..
ساره\وين ترف!!
ترف\بشرب ماي وبجي..!!
ساره\طيب جيبي لي معاك..













سوزان\يعني معقوله ماقال لكم..!!
مرام\أصلا أتفاجأنا مثلك..ماتوقعنا منه هالخطوه..!!
سوزان\أها
مرام\طيب ماقلتيلي شرايك بالموضوع..!!
سوزان\عادي
مرام\شنوا عادي..!!
سوزان\يعني أنا أعرف من زمان أن زياد خطيبي مافرقت عندي..
مرام\يعني أنتي ماتحبينه..!!
سوزان\تقدرين تقولين أستلطفه..!!
مرام واتفاجأت\بس..!!
سوزان\أيه بس..ولاتنسين أنه ولد عمي وهو أولى من الغريب..
مرام\تصدقين توقعتك تحبينه..!!
سوزان\يمكن معى الأيام أحبه..
مرام\يمكن..
سوزان\يالله خلينا ننام..
مرام\يالله..












طلعت للمطبخ بحجة أني بشرب ماي..وأنا صراحه مش عطشانه ولاشي..
بس كنت أبي أتهرب من نظرات خالد..
والمشكله مش مخليني أتابع الفلم زي الناس..
أنا ماأحب أحد يناظر فيني ..
والله استحي..
والمشكله احس أنه يعرف أني أحبه..
وكل ماأتذكر كلمته لي بالشاليه أمووت أحراج..
وهو أبد ماعنده أحساس مولع الكشافات عدل..
صبيت لي ماااي وشربت عشان أريح أعصابي وبعدها رشت على وجهي ماااي..
الصراحه أبي أصحصح..
وماحسيت الا بأحد يرش علي ماي 
تفاجأت
ترف\خـــــــــــــالد..
خالد\أرش زياده والا لا..!!
ترف وتمسح وجهها بضيق\أنت مجنون..
خالد\أنتي المجنونه..حبيت اعرض خدماتي شفتك اكثر من مره ترشين ماي بوجهك وقلت خليني أساعدها
ترف\لا والله..!!
خالد ومتقن الدور عدل\أي والله ..تبين بعد..والا خلاص..!!
ترف وعصبت\خــــالد..
خالد\وحشتينــــي..
ترف والله وحشتيني..وأنت ولا على بالك شي..ولاتفكرين أني نسيت سالفة المستشفى ترى لحد اللحين زعلان منك..
ترف\أولا لاتقول هالكلمات ثانيه عيب..وثانيا أيش تتوقع مني أخليك تدخل وأنا وجهي منفخ..
خالد\لا بقول هالكلمات متى مابغيت..وثانيا أنا كنت أبي أطمن عليك..وأنت مطنشتني..تخيلي ذاك اليوم ماذقت طعم النوم بسببك..ويوم جاء الصبح على طول جيت مع ساره بحجة اني بوصلها وأنا غرضي الأساسي اني أشوفك..ترف..صدقيني أنا بدونك ضايع..صدقيني
ترف وهي تناظر باب المطبخ وبصوت واطي\طيب شتبيني أسوي...
خالد ويقلدها\ولاشي..يكفي أني اشوفك مرتاحه...وتبادليني نفس الشعور..
ترف\ومين قال أني ما..
خالد\أنك شنوا..!!
ترف\ولاشي..سكر الموضوع..
خالد\\طيب ترف أنا أعرف أنا جلستنا غلط بس أبيك تعرفين شي قبل ماانام
ترف\اللي هو..
خالد\أنك أحلى حب في حياتي ومستحييل أفرط فيك مستحييل وطلع
ترف وصفعت وجهها\لاياربي حرام عليه..مقدر أنا كذه..ذبحني هالخالد..خليني أطلع لــ سار ه احسن
ساره\تأخرتي
ترف\مالقيت ماي وبالمووت حصلته..
ساره\أها..وين الماي..
ترف وتوها تستوعب\نسيت...
ساره وفيها الظحكه\خلص عادي أجلسي.







لحد اللحين مش مستوعب اللي صاير...
وانا توني راجع من البيت كنت بدخل غرفتي والا شفت شي أسود طايح..
فتحت عيوني بأقوى ماعندي ..
وركزت أنا اللي طايحه امي..
أنهرت ساعتها
وجلست على ركبتي وحطيتها في حضني..
واللي مريحني شوي أني أحس بتنفسها..
لكن عيونها مغمضه والعرق ينزل من وجهها

وانا لحد اللحين مش مستوعب اللي صاير..
.
.
.
.
.
.
وبسرعه غريبه حاولت أقومها وأنا زي المجنون وبصعوبه ثبتها وحطيتها على أقرب كنب جنبي
رحت اجيب عباتها ولبستها وأنا أصرخ بداخلي وأبكي من العذاب النفسي..
وصلت المستشفى في ربع ساعه..
والمشكله انه محد يدري..ومش عارف كيف أتصرف..
العنود مسافره..وحنين في بيت زوجها..
والأدهى من كذه سمر لحالها في البيت نايمه..وماتدري عن شي..
أسودت الدنيا بوجهي..
حسيت أني ضايع..تايهه مالي مكان اروح له..
غمضت عيوني بتعب وأنا انتظر الدكتور يطلع من الغرفه عشان يطمني..
يارب ساعدني..
يارب مالي غيرك ..
أرحم أمي..
خلها لنا..
يارب مالي غيرك أستجيره واتوسل له..
يارب لاتردني ..يارب لاتردني..
وماوعيت الا بصوت الدكتور يناديني..
فزيت من مكاني وأنا انتظر منه أجابه لأن حالتي ماتسمح اني أتكلم..
الدكتور\أنت ولدها..
هزيت راسي زي المجنون ..
الدكتور\الوالده تعرضت لنوبة أنخفاض في السكر والحمد لله انك جبتها في الوقت المناسب لأنها كان ممكن تطور حالتها وتطيح في غيبوبة طويله سكر..
كلها ساعتين وشوي وبتصحى..لاتخاف ...أستئذن..
رمى علي هالكلمات ومشى..
دموعي نزلت ألم وحسره وتشتت..
حسيتهم دهر..حسيت كلماته خنجر يطعن في قلبي..
أمي تعبانه وأنا مدري..!!؟
صار لي فتره تاركها وناسيها ..
من أول ماطلعت حنين من البيت وأنا مااعرف وش حالها..
هي كلت..شربت...نامت..
مدري عن أي شي..
واكيد تعرضت لهاالشي بسببي أنا..
أنا السبب..
انا القاطع أنا الغايب انا المهمل انا الأناني..
أنا اللي لازم اصير رجال البيت..
وللأسف ماأستحق هاللقب..
صرت ضعيف
صرت تايه مالي هدف..
وكل هذا بسبب الذكرى اللي ذبحتني ..
أرتكزت على الجدار
وصرت اصيح عذاب وقهر..
أصيح أمي..وأصيح ابوي..
أصيح لــ حالي وضياعي..




في غرفة حنين وفيصل..
حنين\فيصل خلاص مش قادره استحمل..قوم فيصل..ياربي...فيصل فيصل فيصـــل
فيصل وقام مرتاع\هاه شفيك حنين
حنين\قوم فيصل بولد قوم
فيصل وفرك عيونه\شتقولين..!!
حنين\خلاص خلاص أحس أني بولد..وصرخت آآآآآآآآآآآآآآه
فيصل\حنيـــــــن حنيـــــــــن..مسكي نفسك شوي.. بروح أنادي ساره 
حنين\لاتتأخر فيصل بموووت..آآآآآه.فيصـــل
طلع فيصل زي المجنون وهو ينادي على ساره اللي سمعته وركضت له فوق
ساره\شفيك..
فيصل\حنين..حنين بتولد..
ساره\والله..
فيصل \تعالي شوفيها ولبيسها العباه بروح ابدل...
ساره\طيب طيب..
وبسرعه ركضت ساره لحنين ولبستها عباتها وقالت لــ ترف تعلم البنات أنهم بالمستشفى..وطلعوا..

سوزان\أنتي متأكده..!!
ترف\أيه متأكده..
سوزان\طيب بقول لأمي.. 
ترف\لاتقولين لها واذا ولدت حنين طمنيها..
مرام بضيق\صح كلام ترف لاتقولين لها اللحين.

وصل فيصل المستشفى وعلى طول نادى الممرضين و سحب كرسي متحرك لــ حنين وركبها فيه ووراه ساره
ودخلوا حنين اقرب غرفه..
فيصل أرتبك ومش عارف ايش يسوي وخصوصا أنها أول مره يجرب هالموقف\يارب
ساره\لا تخاف يافيصل..وان شاالله الله بيسهلها..
فيصل\أنا كنت دايما أقول لها أمشي أوديك الدكتور بس هي ترفض
ساره\خلاص يافيصل هالكلام ماينفع اللحين..مانقدر الا ندعي لها..قلت لــ خالتي..!!
فيصل \يوه نسيت...خليني أكلمها...
كلم فيصل بيتهم لكن محد يرد..
كلم مره ثانيه ..ونفس الشي محد رد..
وقال أكيد هم نايمين..وسكر التليفون..
فيصل\محد يرد..
ساره\حاول ثانيه..
فيصل\اذا ولدت حنين بكلمهم ثانيه وقامت بالسلامه بكلمهم عشان اطمنهم.
ساره\على راحتك..





كانت نايمه وصحت على صوت التليفون..
تقلبت على السرير بضيق..وتوها بتحضن امها زي كل مره لكنها مالقت أمها جنبها..
نادت باسم أمها وماشافت رد..
فتحت عيونها والنوم يغالبها..
واستغربت ..!!
وين أمها..!!
قامت من السرير وهي تفرك عيونها لأن لحد اللحين فيها النوم..!!
نادت مره ثانيه على أمها ..لكن ماحصلت رد..
نادت ثالثه لأنها فكرت أن امها بالصاله لكن محد رد..
نادت مره رابعه لكن بصوت اعلى ونفس الشي ماحصلت رد..
طلعت من الغرفه بهدوء..وهي تنادي أمها بصوت واطي..
ونفس الشي محد رد عليها..
طلعت للصاله..ماشافت احد..
راحت المطبخ..والحمام والمجلس.وماشافت احد..
مشت لغرفة اخوها عمر وأبتسمت وقالت ببراءه أكيد ماما مع عمر الغبي..اوريهم يتروكوني لحالي..
ويوم دخلت
قالت..أنا ماأحبكم...ليه تخلوني لحالي..!!
وسكتت
ماكملت كلامها...لأنها اتفاجأت بأنها مالقت أحد...
وبهاللحظـــه..


..صـــــــــرخـــــــــــــت..
.
.
.
.
.
صارت زي المجنونه تصرخ وتصيح......تصرخ وتصيح باسم أمها..
محد يسمعها..ومحد يدري عنها..
جالسه لوحدها والخوف مسيطر عليها..والدنيا شبه ظلمه..وتخيلت اشكال كثيره..
قامت تطلع كل شي حولها وهي بحاله اللله العالم فيها
وصرخت اكثر واكثر...
ودموعها غطت على وجهها وجسمها يهتز من الرجفه..
سمر\ماما..ماما..وينك..؟؟مامـــــا..عمر...وينكم...ح رام عليكم..ليه تخلوني لحالي.. أنا خايفـــه..خايفـــــ....ـــافــــ......ـــه...مامــ ــــــــــــــا...
مـــــامـــــــــــــــا
والتفت وراها لأنها حست بصوت..ويوم ألتفت مالقت احد وراها وزاد خوفها..لكنها اسمعت نفس الصوت بيمينها وألتفت بسرعه..ومالقت أحد.......!!!
قامت تتخيل أشكال غريبه..
واصوات أغرب..
ويم أستوعبت انها وحيده...
أنهـــــارت..
حاولت تمسح الدموع اللي بعيونها وتشوف زين ..بس ماقدرت دموعها غطت وجهها..
ماقدرت تستحمل الموقف أكبر منها..
خوف..وحشه...وحده...

ويوم أتعبت جلست على الأرض بزاويه بأخر الصاله..
وهي تبكي ومستوحشه المكان
وبالنهايه..
نـــــــامـــــــــــــــت..
نامت خوف وألم..






مبروك..ولد زي القمر..
فيصل بفرحه ملت الكون\صج..حنين جابت ولد..
الممرضه\أيه..
فيصل وبعجله\طيب اقدر أشوف حنين اللحين
الممرضه\كلها دقايق وتطلع من غرفة العمليات وتقدر تشوفها ان شاء الله..أستئذن اللحين
ساره\مبروك يافيصل..ألف ألف مبروك..
فيصل\ساره..الحمد لله..الحمد لله..مش مصدق..أخيرا..أخيرا ..تركي جاء..جاء ياساره..الف شكر لك يارب..الف شكر
ساره\الحمد لله..بس حسافه كنت اتمنى بنوته ..يالله معليش..

ام فيصل\اللحين اللحين توديني..!!
خالد\ان شاء الله بس أنتي ليش معصبه..!!
أم فيصل\يعني ماتدرن ليش أنا معصبه..!!
سوزان جيبي عباتي بسرعه..!!وانت رح ألبس ثوب...بتروح بهالبيجامه..!!
خالد\لا من جد ..الوالده موب طبيعيه اليوم..
أم فيصل\يعني وش تبوني أسوي..مرت أخوك بتولد وماتقولون لي..حسابكم بعدين..مش فاضيه اللحين..

فيصل\مبروك ياأم تركي..
حنين بتعب فظيع\الله يبارك فيك..
ساره\مبروك حنين..
حنين\الله يبارك فيك..شفتوا الولد..!!
فيصل\لسه ماشفته...شوي وبروح للكتور وبالمره اشوفه..المهم طمنيني عليك..شي يعورك..
حنين\تعب خفيف الحمد لله..أهم شي أني قمت بالسلامه....المهم قلتوا لأمي..
فيصل\كلمت بيتكم بس محد يرد علي..!!
حنين\فيصل تكفى كلمهم ثانيه..
فيصل\أن شاء الله بس أنتي أرتاحي اللحين أنا بطلع أشوف الدكتور..أوكي..تبين شي..
حنين\سلامتك..


بعد ماطلع فيصل من الغرفه راح للدكتور عشان يطمن على الولد والحمد لله سليم..وعلى طول راح للحضانه يبي يشوف ولده..لكن لأنه مش خبير بهالأمور مش عارف مين ولده بين الأطفال..
لكنه يوم شاف هالأطفال ..اللي نايم واللي يصيح واللي يرضع..حس باحساس غريب ..أحساس ماينوصف ..
أحساس حلو أول مره يحس فيه..
ظل فتره طويله وهو يتأمل الأطفال وبعدها طلع عشان يسال أكثر..
و شاف بطريقه عمر وبو لافي واتفاجأ من وجودهم..لأنه هو لسه مادق عليهم...
فقال يمكن الأهل علموهم..
ويوم قرب منهم أستغرب من أشكالهم ..
فدخل الخوف في نفسه..
سلم عليهم وقالهم عن ولادة حنين وباركوا له..وهو لحد اللحين مش عارف أيش فيهم..
فانصدم بكلام بو لافي ..
فيصل\طيب وشخبارها اللحين..!!
عمر\يقول الدكتور كلها ساعتين وتقوم بالسلامه وأحنا ننتظر..
فيصل\الله يسهل ان شاء الله..طيب أنا بروح اشوف حنين 
بولافي\روح ياولدي الله يصلحك..
عمر\فيصل..لحظه بروح معك..
فيصل\حياك..

مشى فيصل وعمر لقسم الولاده..
وشافوا ساره طالعه من عندها.
ساره\السلام عليكم عمر ..
عمر\وعليكم السلام..
ساره\مبروك ماجاء لــ حنين
عمر\الله يبارك فيك..
ساره\فيصل..تعال شوي..
فيصل\طيب ساره..عمر أدخل لــ حنين وشوي وبجيك..
فيصل\خير
ساره\كلمت أمي..وهي معصبه موووت..
فيصل\ليه..شصاير..!!
ساره\تقول ليه ماقلنا لها من البدايه..
فيصل\الله يهديها أمي..وانا كنت بحاله عشان اخبرها..زين اني شفتك بعد..المهم بقولك شي..!!

أول مادخل عمر الغرفه شاف اخته مغمضه عيونها...
بساعتها أنفطر على قلبه وتذكر أمه ..لأن حنين فيها شبه كبير من امها خصوصا الوجه..
حاول يمسح دموعه بطرف كمه وقرب من اخته وهو يهمس لأذنها
عمر\حنين..
فتحت عيونها حنين على طول وابتسمت لأخوها..
حنين\عمر..
عمر\مبروك ياحنين 
حنين\الله يبارك فيك..وعلى طول تحركت عشان تعدل جلستها واول ماتحركت حست بالم فظيع..وصرخت..
خاف عليها عمر وأجبرها أنها ترتاح..
عمر\حنين..لاتتحركين أنتي توك والده..
حنين أظحكت عشان ماتخوف أخوها\لا عادي عمر آآآآه...شوي ويرجع ألأمر طبيعي..صح..نسيت اقولك..وين أمي...!!
.
.
.ساره\ياقلبي عليك ياحنين..وش بتسوي اذا درت..
فيصل\المشكله مش عارف كيف اقول لها..وودي أنها ماتدري..بس كيف..!!أكيد بتسأل عن امها..!!
وبين سوالفهم سمعوا صوت حنين العالي..وعلى طول فيصل دخل الغرفه ..



حنين\حرام عليــــكم..حرام..ليه ماقلتوا ليه.!!ليه...!!
مسك فيصل حنين وضمها 
فيصل\حنين..سمعيني..امك مافيها شي..كلها كم ساعه وبتشوفينها..واحمدي ربك أنها مش في غيبوبه طويله..
حنين\فيصل..فيصل..أرجوك.ودني لها..ودني لأمي..أبي أشوفها..
فيصل\ان شاء الله بتشوفينها.بس أنتي أرتاحي اللحين..
حنين\لافيصل..أبي اشوفها اللحين..ماأقدر أرتاح ولايهدى لي بال لمن اشوفها..أرجوك يافيصل..
فيصل\لا ياحنين..مأقدر أوديك لها..
حنين\فيصل..طالعني فيصل..ومسحت دموعها ..صدقني انا مافيني شي..حتى شوف..شوفني ..وطالعها وكانها ورقه تهتز جدامه من عظم الألم ورق قلبه عليها..شفت..مافيني شي.. الله يخليك..الله يخليك ودني لأمي...الله يخليك..

سأل نفسه سؤال...مالقى له جواب...
متى ترتاح حنين..!!
قبل شوي شاف الفرح بعيونها..وكيف هي متشوقه لولدها..!!
واللحين شاف العذاب.
على انها حاولت تكون أقوى ..لكنها ماقدرت لأنها خلاص قلبها مش قادر يستحمل صدمات..
كل ماتبي تفرح..
كل ماتبي تحس بالسعاده..
يجي شي يعكر حياتها..!!
لين متى ياحنين..!!
لين متى بتشكين..!!


حنين\فيصل..ليه ماتسمعني..انا أكلمك..!!أبي أشوف امي..حرام عليك تسوي فيني كذه حرام عليك..!!
أنا شسويت لك,.فيصل..أفهمني.هذه أمي..يافيصل هذه أمي..وبدت تصيح اكثر واكثر زي المجنونه..
يمه وينك..!!يمه..محتاجه لك هاللحظه وينك..!!يايمه وينك..!!
العنود..العنود أختي...العنود ماتدري عني..ماتدري عن أمي..!!
عمر..ليه تسويني فيني كذه ياعمر..ليه تركتنا لحالنا ياعمر..
وأبوي..حتى هو تركنا..!؟
أبي أهلي يافيصل خلني أروح لهم..!!
خلني أروح لهم..مااقدر أستحمل أنا تعبانه..تعبانه..
ماقدر فيصل يقول شي..ضمها ثانيه..وهو يحس بألمها وشوقها لأمها

سمعها عمر..سمع كلمات اخته..وحسها كأنها طعنات بقلبه..!!
تذكر شي مهم..شي نساه يوم سمع كلمات أخته اللي تستنجده..
تذكر سمر..تذكر انه نساها في البيت..
وبدون أي مقدمات طلع زي المجنون ..
كلمات حنين سمعها بلسانها..لكنه قلبه كان يقول ان سمر تقول نفس الكلام..!!
فركض لها يهرول..وهو ميت خوف عليها..
ووصل زي المجنون البيت...
وعلى طول راح غرفة أمه لأنه يعرف أنهاتنام معاها..
ويوم دخل ماشاف احد..
وخاف أكثر..!!
طلع للصاله وهو عقله مش معاه..
وشغل لمبات الصاله
ونادى باسم سمر..يمكن تطلع له.
وتوه بيطلع الا شاف شي طايح بالأرض..
ويوم ركز أكثر ..
شاف سمر متركزه على الجدار ورقبتها طايحه..
.
.
.
مــات هــنــا..
خلاص..
حس أنه مجرم..
وكلمة مجرم قليله عليه..
كره نفسه اكثر..
وصاح على اخته
قرب منها وحضنها وهي يصيح وويصيح ويمسح عليها..
هنا سمر أنتبهت له وقامت من نومها ..وعلى طول صرخت ..وضربت عمر بأيدها الصغار وهي تصيح..
لأنها تفكر انه عمر شخص ثاني..
سمر\وخر عني..وخـــــــر..حرامي..حرامي.وخر
عمر\سمر حبيبتي طالعيني أنا عمر..طالعيني
لكن سمر مغمضه وتصرخ وتقول حرامي...
مسك عمر وجهها وحاول يفتح عيونها
عمر\سمر..طالعيني..أنا عمر أخوك ياسمر..
توها استوعبت سمر وفتحت عيونها ويوم شافت عمر..
جاتها رجفه مش طبيعيه..ودموعها نزلت من عيونها ..
وأبتسمت وخضنت أخوها..وهي تصيح لأنها لحد اللحين خايفه..
عمر\بسم الله عليك..بسم الله عليك..
سمر بصوت مرتجف\عمر..وينكم..ليه خلتوني لوحدي...وين أمي...!! عمر أنا خايفه..عمر وين امي..الله يخليكم لاتتركوني لوحدي...انا اخاف بالظلمه..
عمر\بس حبيبتي بس ياسمر..أنا موجود..واللحين بوديك لأمي..بس ياحبيبتي
سمر\عمر أنا خايفه..خايفه..
حضنها عمر أكثر عشان يقلل من أرتجافها وبكى أكثر واخته تبكي خوف معاه.
وبعد شوي يوم شافها اسكتت تركها..
ويوم شافته سمر أنه بيتركها..حضنتها ثانيه وهي تقوله..
سمر\لا..لاتخليني لوحدي..لاتروح عني عمر...لاتروح عني..
عمر\سمر...حببيتي مش رايح مكان..اهدي..خليني شوي..
سمروصرخت\لالالا..مأبي ..عمر أنا خايفه..لاتتركني الله يخليك..وتمسكت فيه أكثر..
عمر\أن شاء الله..ان شاء الله


فيصل\حنين..
حنين راح صوتها بين دموعها..فما قدرت تقول شي..
فيصل\سمعيني..انا بوديك...عشان تشوفين أمك..لكن أبيك تكونين ساكته وماتنفعلين..!!خلاص..
تركت حنين فيصل وهي تبتسم وتصيح\صج فيصل..بتوديني لأمي..
مات فيصل على كلامها..حس أنها طفله..طفله صغيره تبي شي بسيط لكن بالنسبه لها شي غالي..\أيه بوديك..
حنين \اللحين..!!
فيصل\اللحين..
حنين ومسكت ايده\يالله..خلنا نروح اللحين .مافي وقت..يالله..قوم..
فيصل\لحظه...أول شي ..ورفع يده..ومسح دموعها..ماأبي دموع..امك تعبانه..اوكي.
حنين بيأس\ان شاء الله..

ساعدها فيصل بأنها تقوم ..وبعد الم شديد قامت..كانت تحس بالم يذبح ظهرها لكنها قاومت..ومن عظم الالم دمعت عيونها..ورصت على شفايفها باقوى ماعندها..عشان فيصل مايحس..





دخلت حنين على أمها بعد ماطلبت من فيصل يتركهم لحالهم..
وأول ماشافت أمها ظغطت على فمها بقوه وهي تمنع صرخه ممكن تتحرر باي لحظه..وجلست جنبها على السرير بهدوء..
حبت راسها..ومسحت عليه..مسكت أيدها وحبتهم..وظلت ماسكتها وكل مره تحبها..وتمسح دموعها اللي تنزل باستمرار
ظلت فتره طويله وهي تتأمل في امها..
ورجعت فيها الذكرى لورى..

قبل 15 سنه ..
.
.
.
.
.
.
.
.
.
.
.أم حنين\يمه حنين..روحي للجيران ..وقولي لهم امي تسلم عليكم وتبي المقسوم..!!
حنين\بس يمه أنا خايفه..!!
ام حنين\ليش يمه..!!
حنين\في أولاد كثير بالشارع....!!
أم حنين\خلاص ياحبيبتي ..انا بروح معك هالمره..
طلع ام حنين وبنتها ودقوا على بيت الجيران وجابوا المقسوم منهم..
ويوم طلعوا شافوا قدام باب بيتهم بو حنين..!!
بو حنين\أنتوا ايش مطلعكم بره ها...!!
حنين خافت وتخبت ورى امها وأم حنين تكلمت\الله يهديك يا سعد..ادخل البيت ونتفاهم..
بو حنين بصوت عالي\وبعدين السالفه فيها تفاهم..وجرها بقوه ودخلها الحوش هي مع بنته..
أن شفتك مره عديتي هالباب بالملعونه لأقطعك قطعه قطعه..أنتي مع هالبقره اللي جيبتها..
وشاف شي بايد أم حنين..شنوا هذا..!!
ام حنين\ظرف..
بو حنين\أشوف وجره وفتحه ولقى فلوس..
بوحنين\وتخبين علي بعد..صج انك ماتستحين..وحطه بجيبه...ومسكها من ذراعها...وهذاني أهددك للمره الثانيه ..أن شفتك طالعه ثانيه
ياويلك
ياويلك
ياويلك
.
.
.
.
قبل 10 سنين

دخلت حنين البيت وهي تصيح ..وعلى طول راحت لغرفتها وشافتها أمها وأبتسمت في وجهها..
ام حنين\حنون..حبيبتي...شفيك..!!
حنين وهي تغطي وجهها بالمخده\مافيني شي...!!
أم حنين\كيف مافيك شي وانتي تصيحين..!!
حنين رفعت وجهها وعرفت أنه مالها داعي تخبي دموعها\البنات.!!
أم حنين\شفيهم البنات..
حنين\البنات اللي معي في المدرسه..كله يعايروني..مخذيني مطنزه المدرسه..
ويقولون لي ليه ماتغيريرن مريولك..عفنتي وأنتي لابسته..!!
يمه انا تعبت منهم..كل مره اسكت لهم..لكني زهقت..
عشان كذه قررت أني أطلع من المدرسه..
أم حنين\يعني خلاص..هذا اللي الحل اللي عندك..
حنين\يمه..انا مليت ..مليت من تعليقات البنات..فهميني يمه..
.
.
.
قبل 5 سنين

أم حنين\ها كم بقى ياحنين..!!
حنين\ماعندي غير 350 ريال..وان شاء الله نصبرهالعطله..!!
أم حنين\الحمد لله..
العنود\يمه..كيف الحمد لله..شتسوي هالفلوس..ماتجيب اكلنا حتى..!!
حنين\شوفوا..انا كتبت أغراضنا المهمه..رز لأنه خلص..وزيت ..
أم حنين\السكر خلص..
حنين\أوكي مو مشكله سكر بعد..
العنود\طيب ليه ماتخذين من البنات اللي ماعطوك..!!
حنين\مدام هم ماعطوني فأكيد هم محتاجين مثلي..
العنود\وانتي شعليك منهم أحنا نموت جوع والسبب هم..شالحاله أووووف
ام حنين\ماعليك منها يابنتي..شوي وبترجع مثل أول..
حنين\أيه بس أحس أنها زعلت..
والله يايمه مقدر بقى بنتين وهالبنتين حالتهم صعبه مثلنا..والصراحه ماأبي استغلهم..
أم حنين\قولي..!!
حنين\شقول..!!
أم حنين\قولي صبر جميل والله المستعان..
حنين أبتسمت\صبر جميل والله المستعان..
صبر جميل والله المستعان
صبرجميل والله المستعان
.
.
.
.
حنين\كنت أبيك تروحين معي..!!
أم حنين\معليش يمه..انا رحتها يوم كنت صغيره..وشفتها وانتي اللحين جاء دورك..
حنين\بس يمه أنتي نفسك من زمان تروحين لــ مكه..روحي معنا الله يخليك..
أم حنين\لا يابنتي ..لازم تكونون بروحكم عشان تهدى النفوس وتتصافى وأن شاء الله مره ثانيه نروحها كلنا..
حنين\يمه..ودمعت...بشتاقلك..!!
أم حنين\وأنا اكثر ياحبيبتي.. وضمت أمها وصاحت أنها معها,,, بس لاتنسين ادعي لنا..
حنين\ان شاء الله ..الله يصبرني على فراقكم..
أم حنين\اذا تذكرتينا..قولي..صبر جميل والله المستعان.
.
.
.
.
.
حنين\صبر جميل والله المستعان..
يارب يارب..تخلي لي أمي وتحفظها يارب..
يارب ترحمها وتغفر لها وتبرد عليها
يارب تهدي بالها وتحفظها العمر كله
يارب لاتحرمنا منها
يارب أحنا نبيها لنا ..
أحنا مانسوى بدونها ولاشي
يارب لاتذوقني فراقها
ولاتخلي عيوني تبكيها
يارب أجعل يومي قبل يومها
وتصيح
يارب أجعل يومي قبل يومها
يارب ماأبي شي بهالدنيا الاهي
أبي موجوده معي
يارب انت عالم بالحال
يارب انا ماعندي شي اسويه غير ادعيلك
فاستجيب دعؤاي
ياحي ياقيوم
ياحي ياقيوم
وضاع صوتها بين دموعها
ويوم هدت..كملت
يارب أنا من لي غيرها
يارب اخواني محتاجينها واحنا محتاجين لها
نبيها بيننا..نبي حنانها وطيبتها وعطفها..
يارب أني أتوسل أليك
وأستجيرك بقلب خاشع فقير طاهر
يارب لاتخيب املي
يارب لاتطفي نورنا
واحفظها العمر كله
آمين..آمين..أمين..


تحركت ايد أمها..وحست فيها حنين.واظحكت وصاحت في نفس الوقت...وماقدرت غير أنها تنطق بأول كلمه قالتها من وعت في الدنيا
حنين\يــــــــمــه
.
.
.
.
.
.
.
.
.
.
.
.
.
.
.
.
.
.
.
.
.
بعد ست شهور على الأحداث السابقه

مرت ست شهور...وكانت هناك مواقف لاتنسى..حزينه..ممزوجه بالم
ومفرحه..ممزوجه باأمل..






كانت تدور من أول الغرفه لنهايتها..وهي تسمي عليه مره..وتظحك له مره..وتصيح عليه مرات..
جننها..ذبحها..بس شتسوي..ولدها ولازم تستحمله..
حنين\ياربي..ياولدي ياحبيبي...تعبتني يابابا,,نام ياعمري نام..
صاح ثانيه...
حنين\وبعدين يعني..مقومني في نص الليل وطالعه الصاله عشانك..وبرضوا تصيح..
ياماما أسكت..بس ياحبيبي بس..بس ياقلب أمك اللي متعبها..بس..
وسكت أخيرا..
طلع فيصل هاللحظه وهو فيه النوم لكن ماهانت عليه حنين وجاء لها وهو في الظحكه
فيصل مسوي نفسه معصب\وبعدين يعني...وبعدين ..يعني الواحد مايقدر يرتاح في هالبيت..
طالعته حنين وهي تبي تقضي عليه لأنه صيح الولد ثانيه..وهي صاحت معاه\فيصــــــل..حرام عليك صحيت الولد ثانيه..ياربــــــــــــــي..
فيصل..خلاااااااااااااااااص..أنا تعبت..ولدك صاح ثانيه..
فيصل\انا قايل لك زمان..انتي ماتعرفين تنومينه..جيبيه..جبيه..أمحق أم.وخذه بقوه..تعال يابا.تعال ياتريك..أنت ماتجي الا بالعين الحمراء..
ذبحت أمك وذبحتني..أمش..
وتركي يطالع فيه مستغرب..
وجلسوا على كنبه كانت طويله شوي ومريحه..
وقدامها كان تلفزيون..وحط على سبيبس تون..
حنين\وش بتسوي..!!
فيصل\أنتي جلسي ومالك شغل...
حنين\لاياعمري أنا بروح انام..
فيصل\كيفك..أنا وتريك بنتابع توم وجيري اللي في سبيس تون..
حنين بدلع\أنت حر..خلك مع ولدك أنا بنام....بااااااااااااااي وراحت..
فيصل\يعني تبي تغريني...وسوتها وراحت..بس شسوي بجلس مع المحترم..
وبعد خمس دقايقنام فيصل وه قاعد اما تركي أندمج وقام يظحك ويطلع أصوات غريبه ويطالع الوان الشاشه ومريح على الأخيرررر..
ومن كثر ماهو متفاعل مع توم اللي يسوي حركااات لــ جيري قام يطق راس أبوه ويقطع شعره..
وفيصل مسكين نايم ولايدري شسالفه..
وفي هالوقت طلعت حنين لهم..وشافت فيصل نايم وتركي صاحي ويظحك..
ماتت من الظحك على فيصل..
وجلست جنبهم لمن نام تركي أخيرا..
وبعدها خاولت تقوم فيصل وعلى طول قام وبدون مقدمات راح غرفته ونام على السرير
أبتسمت له حنين وخذت ولدها وحطته بسريره..
وجلست على السرير..
حنين بصوت واطي\فيصل..
حنين\فيصل..فيصل فيصل..
فيصل\همممم
حنين\أنت نمت..!!
فيصل\ايه..
حنين وماتت ضحك\فيصل انت نمت حبيبي..
فيصل وهو دهمان\أيه ياعمري نمت...
حنين\طيب..تصبح على خير ياحبيبي..
.
.
.
.
.
.
كنت أفكر باللي صار لي طول هالأيام اللي عدت..
من أول ماتزوجت..لحد اليوم..
مريم..
أنسانه محترمه..دلوعه شوي..ومغروره كثيير..بس قلبها طيب وماتعرف للحقد معنى..
كنت اتذكر كلام اختي وهي تقول شايفه روحها ومدري شنوا..!!
وكان معها حق..
بس سبحان الله قدرت بسهوله أكسر هالغرور..بأسلوب ماتوقعته ابدا يبدر مني..
لكن اللي مالقيت له حل..
ذكرياتي وحنيني لأيامي وحزني..
كنت اشتاق لها..
كنت افتقدها..
المشكله أني مدري ليه أشتاق....وخصوصا أنا كانت ايامي سوده ماله معنى..
كلها حزن وتعاسه..
كنت انظر للحياه بمنظار واحد وبزاويه وحده..
ماكنت اقدر أغير مساري..
يمكن لأن الحزن صار جزء من شخصيتي..
الا صار جزء من حياتي بمعنى اصح..!!

بس مع كل هذا..
وكل المواقف الكئيبه والمشاعر القلقه اللي صارت لي..
حسيت الآن بطعم حلو...
حسيت بطعم الحب وعذابه..
صدقوني ماستخسرت ذكرى اليمه..
ولا استخسرت لحظه تعيسه..
لأن كل اللي صار لي علمني..
أن الحياه فيها الحلاه..مثل مافيها المر..
الصراحه..
أستفدت من تجربتي..
أستفدت منها كثيير..
لأنها خلتني أصير اقوى واقوى..
ومستحييل..وأعيدها ثانيه..
مستحييل اندم على حـــب عشته...
مستحيييييييل..

مريم\وانت شرايك..!!وش تبي تسميها..!!
متعب\بسميها..بسميها..حنين..
مريم\حنين...حلو الأسم..خلاص حنين 
توكل على الله..
.
.
.
.
.
.
كانت جالسه بغرفتها وتقطع أظافرها من الحسره والقهر...
كلها ست شهور وبتتزوج ولد عمها زياد..لكن حصل اللي محد توقعه يصير..
قبل زواجها بيومين..طلعت تتلاقى مع يوسف وتنهي علاقتها معاه
وبسبب غرورها وتماديها بالخطأ..
شافها اللي ماكنت تتمنى تشوفه هاللحظه..
شافها زياد وعرفها لأنها كانت جالسه ..بس متحجبه..وعلى طول بدون مقدمات سحبها لسيارتها بصمت والجروح تنزف بقلبه ونزلها البيت
وقبل ماتدخل البيت عطاها كف كله ألم وقهر.وقال لها كلمه وحده بس
طـــــــــالــــق..
وأتوقع هالكلمه قليله عليها..
درى الكل عنها واولهم مرام بنت عمها وعلى طول أنهت علاقتها مع أحمد لأنها توها تصحى بأن اللي تسويه غلط وكان مجرد ردة فعل قويه لأنها وماقدرت تفرق همومها وتشكي الا بالخطأ والحمد لله رجعت لــ الصواب
لكن لازال حب فيصل في قلبها..

اما سوزان أخوانها ماتروكها وذبوحوها طق وأعتبروها حشيره حقيره مالها أي قيمه..
لكن في كلمه رنت في بال فيصل ولازم يعترف لــ خالد أخوه..

فيصل\أحنا السبب في كل اللي صار..يوم كنا نلعب على بنات الناس نسينا انا لنا خوات بينلعب عليهم في يوم..
.
.
.
.
تعبت وهي تنتظره..
تبي أي كلمه منه..أو حتى تلميح أنه مازال يودها..
ماكنت تبي الكثير..
كانت تسهر وتفكر فيه..وتصيح بعدها واذا تعبت تنام بدون ماتحس..!!
دايم تفكر لين متى بيظل كذه..
لين متى بيعذب نفسه عشان يرضي ضميره..!!
وهي وش ذنبها من هذا كله..!!
لكنها ماتلقى جواب..
وترجع تفكر من جديد..
اليوم درت أنه بيجيب أمه..
وفرحت كثير ..
من زمان ماشافته ولاسمعت صوته حتى..
واليوم بيتحدد مصيرها 
بتعرف اذا يحبها والا لا..!!
من قبل فتره قصيره
رسلت رساله له عن طريق أخته سمر..
واليوم بتعرف هل هو يحبها والا لا..!!
وأول مادرت أنه عمتها جات ركظت تهرول لــ سمر..يمكن تلقى رد لرسالتها..
لكن اللي سمعته..ذبح أخر أمل عندها كانت متمسكه فيه..
سألت سمر عن الرساله
وردت سمر أنه خذها وبعد ماقراها طلعها بره ..
وبس
هذا اللي صار..

تعودت على هالحياه..لكن بدون تذمر..
صحيح صارت هي مع أمها لوحدهم..
وخصوصا لمن أقتنع فهد وتزوج..وفضى البيت..
لكن أخيرات حست بطعم السعاده..
يكفي أمها معاها والنفس مرتاحه..هذا اهم شي
ماكانت تبي شي أكثر من هالنعمه اللي هي فيها
كانت تحمد ربها وتشكره أنها أحسن من غيرها
لكن اللي معكر مزاجها شوي
أتصالات بندر اللي ماتخلص..
توه يحس بقيمتها
توه يرجع للواقع
توه يتذكر أنه جرح قلب ورده حساسه من اقل شي تتأثر
بس بعد أيش يابندر..!!
بعد ماطابت النفس..!!
أتركها لحالها ..وخلاها تعيش حياتها معززه ومكرمه..!!
ترى الجرح لسه ماطاب..!!
ويوم لك ويوم عليك..!!
.
.
.
.
كانت حياتهم عسل في عسل..
كانوا غارقانين بالحب..
ورجعوا أخيرا السعوديه بعد ماكمل لافي دراسته 
ودرت بكل الأحداث اللي صارت في غيابها
وتضايقت كثيير..فشكت لحبيبها وزوجها لافي..
العنود\كل هذا صار وأنا ماأدري ..ليه ماقالوا لي..!!
لافي\ايش تتوقعين يقولون لك..!!هم لأنهم خايفين عليك مايبونك تتكدرين عشان كذه ماقالوا لك..
لو أنا منك أبوس أيدي وأحمد ربي على أم واخت مافي منهم طيبه..والا شرايك..!!
العنود\صح كلامك..بس مدري ليه..تضايقت يوم دريت عن اللي صار..!!
لافي\ردة فعل طبيعيه حبيبتي.المهم أنسي اللي فات وعيشي يومك..
العنود\والله انك صادق...طيب لافي ممكن طلب..
لافي\تدللي..
العنود\أول لاتقول تدللي..أستحي أطلب..
لافي\وانا ابيك تستحين..
طالعته بنظره..وسكتت
لافي\أوكي..خلاص سكتنا..أمري ..
العنود\أبي أرجع أشتغل ..
لافي\في المشغل..!!
العنود بخوف\أيه..
لافي\شفتي عيوني..
من عيوني..
.
.
.
.
تعبت منه..
مش راضي يفهم أنه لازم يصبر..
هي توها صغيره..
بس هوغبي..
مافي مخ..
مايعرف يفهم ولايتفاهم..
والمشكله تحبه..!!
قولو لها وش تسوي..!!
عندكم ايجابه..!!
هذه ترف ومجنونها خالد..
تعبت منه كل يوم قصه جديده وخناقه جديده..
ياهي تضرب ..ياهوا يضرب..
بس مو أي ضرب..
ضرب الحبابيب..
اللي مايعرفون يتفاهمون الا بخناق وهواش وعادي لو سبوا بعض..

شــوفـــوا معـاي

خالد\حمــــــــاره..
ترف\وأنت حمــــــــــار..
خالد\بقره..
ترف\وانت ثور..
خالد\غبيه...
ترف\وانت ذكي..
خالد\ههههههههههههههههههاي فزت عليك..واحد صفر..وااااااااااااااااااااااي أنا..مين قدي البقره ترف خسرت.
ماقدرت ترف تستحمل..ورفعت أاصبعها قدام وجهه وقامت تهدد بصوت عالي..
ترف\شوف ياخالد..أنا تعبت منك..خلاص مليت..جننتني ذبحتني..
والله ياخلود..ان ظليت على هالحال..بــ....بـــــ.... بذبححك..فاهــــــــــــــــــم..
مات خالد من الضحك عليها..
كان ينتظر ردها ويبي يشوف القنبله الجديده اللي بترميها عليه..
ويوم شاف ردها السخيف..
مايقدر غير أنه يضحك..
ويوم وقف ضحك مسك أصبعها اللي لحد اللحين رافعته وضعط عليه بقوه..
وبجرأه مدري من وين جايبها باس أصبعها..
وقبل مايمشي
قال لها\
وانا اللي بنذبح باحلى أيد شافتها عيوني..
أحبك يالمجنونه..
لحد اللحين مافهمتيني..!!؟
.
.
طبعا شقول لكم عن ترف..
لاتعليق مسكت أيدها وسرحت ...
ويوم رجعت لأرض الواقع 
مالقت خالد قدامها...

واصــرخـــــــــــت ثانيه..
تدرون ليه..!!
.
.
.
لأنها توها تستوعب أن خالد باس أصبعها..!!
(يقولون المجانين في نعيم)
.
.
.
.
.
ركبت على أول طياره في لندن وجات للسعوديه على طول
كانت تبكي الم
تبكي قهر 
تبكي مذله
النذل أستغلها واخذ كل ثورتها وزين منه حجز لها تذكره للسعوديه وحطها في غرفتها هي ومعاها ورقة طلاقها
رجعت مكسوره..مهزومه..متشتته..
الكل تشتمت عليها..
كانت أضحوكه قبل ماتروح 
وصارت أضحوكه يوم جات..!!
تحس أنها مالها شي في الدنيا..
كل شي حلو أختفى من حياتها
أختفى بسهوله زي ماجاء بسهوله
واللحين تبكي على حظها العاثر..
تحس نفسها مظلومه..وهي اللي كانت في يوم ظالمه
تحس نفسها فقيره منبوذه..وهي اللي كانت في يوم مغروره بغناها..
هذه العمه..
اللي في يوم كانت مولوده وفي فمها معلقه من ذهب
والحين؟؟
في كثير مثلها غرتهم الدنيا وماملى عينهم الا التراب..
ياليت يكون له رجعه خطوتين للوراء وتصفية حساب لأعمالهم اللي أرتكبوها.
.
.
.
.
تمشي في البحر والموج يتمايل معاها
وتعلن نهاية قصتها وفي نفس الوقت تعلن بداية قصه جديده مليانه حب وعطاء..
واخيرا أمل الحياه جمعت قلوب..
واخيرا قدرت تشوف السعاده بوجوه الغير..
وتتمنى هالسعاده تكتمل بوجود أبوها معاهم..
لكنها تعرف أن هالشي مستحيل يصير ..!!
تدرون ليه..!!
لأنه أبوها غايب وموجود..
غايب بقلبه
وموجود بجسمه وبعقله..
شالفايده..!!
لكن نفس أمل الحياه الصبوره وتفائلها للدنيا خلتها تدعي ربها كل يوم أن هالعايله تجتمع
وبتظل تدعي لأخر نفس..
ومافي شي مستحيل..
أدعوا ياآبن آدم
أدعوا فالله المجيب..
تبون تعرفون من هي..!!
يمكن عرفتموها..!!
ســــاره..!!
أكيد عرفتوها..
كانت وحيدة القلب
وحيدة الصداقه
وحيدة الأخوه
كانت دره ثمينه لكن المحظوظ هو اللي يستقلها..!!
فهل من محظوظ في صفحات ساره ..!!
بتمشي وبتمشي..ومش تعبانه ولاهي متذمره من المشي..
يمكن تلقى نور..
يمكن تلقى أمل ثاني يكمل أهلها..ويونس غربتها..
فــ هنيئا لك يارفيق درب ساره
ياأمل الحياه أنتي..

.
.
.
.
بعد 7 سنين على الأحداث اللي مرت..



كبرت البنت ودخلت هذه السنه أول متوسط..
وبدال حنين وحده صارت في حنين ثنتين.
حنين الكبيره..وحنين الصغيره..
عرفتوها..!!
كان حلم جميل تتمنى الأم أنها تحققه ..
تتمنى بسرعه الزمن يسابق نفسه وتكبر سمر..
سمر اللي كبرتها وعملتها وعضوتها حنان الأبو الللي فاقدته
كانت خايفه كثير..خايفه كثير أنها تتأثر بموت ابوها وغيابه..
لكن اللي صار برد فؤادها وريحه..
سمر صارت بقوة حنين وشخصيتها الفريده
وهذا المطلوب..
لكن الفرق الوحيد اللي بينها وبين حنين 
أنها ماعاشت أيام الألم اللي عاشتها حنين
كانت صغيره ..ماتفهم الا القليل..
وحنان امها وترابط أخوانها عوضها عن كل شي بالدنيا..
الحمد لله على كل حال..
سمر\يمــــه..يمــــــــــــــــــه...يمـــــــــــ ه..
أم حنين خافت على بنتها وصارت تسرع خطواتها ..ويوم جات لعندها
ام حنين\سمر..شفيك تصارخيت..صاير شي..!!وليه مارحتي المدرسه أكيد اللحين دق الجرس..
سمر\يمه..حبيبتي المدرسه كلها خطوتين..يعني ماله أتعب نفسي وأتوتر..المهم بغيت أقولك شي قبل ماأروح..
أم حنين\خير يابنتي..!!
سمر\اليوم أجتماع أمهات...لاتنسين...!!
ام حنين\يوووه..لازم اجي..
سمر\أيه لازم تجين..أجل كل وحده تتفاخر بامها..وانا أنقهر وأطالع فيه..!!ترضينها على بنتك يمه..!!
أم حنين بيأس\لا ماارضى..خلاص بجي اليوم..
سمر\ياقلبي ياأمي..ياأحلى أم..وأطيب أم...يمه..
أم حنين\ماخلصنا..
سمر\يمه ليه كل تفشليني ..خليني أخلص كلامي...ترى بعدين يجيني أحباط..
أم حنين\لالالا كله ولاهالأحباط..كملي
سمر\يمه..
ام حنين\نعم
سمر\أحبـــك يمـــه..







أتفق مع ولده أنه يسوي حفله بسيطه لذكرى عيد زواجهم
وكان ولده مش مخليه في حاله..كل مره يدق عليه من جواله اللي حافظه عن غيب ويقول له متى بتجي..!!
وفيصل يرد عليه وه كاتم غيظه..
العصر يابابا..العصر بجي.خلص حبيبي لاتدق ..انا أشتغل اللحين

كانت حنين شاكه فيهم..ومستغربه من مكالمات تركي لــ فيصل..
بس عدت السالفه وكملت شغلها..
ويوم جاء المغرب جاء فيصل ومعاه أغراض الحفله لأنه يدري أنه حنين هالوقت في بيت اهلها تدرس..
وبسرعه عجيبه رتبوا كل للحفله..
وزعوا البلوان في كل جهه والشموع والزينه
واللي يضحك في الموضوع كله أنه كل مايبي فيصل يعدل شي..يجي ولده يتليقف ويخربه..
ويوم تعب فيصل صرخ بوجه ولده..
وتركي هنا خاف وارتجف بحركه تضحك..
ويوم شاف فيصل هالحركه أنفجر ضحك على ولده وتذكر أيام صغره وكيف كان مشاغب ..
المهم كملوا ترتيب وتشيكوا أحلى شياكه..
كلهم لابسين نفس اللبس تيشرت سماوي وجينز وقباعه جينز..
ووقفوا جنب بعض وهو يظحكون على أشكالهم 
وطفوا الأنوار..
ودخلت اخيرا حنين..
وكانت بتفتح اللمبه
واول ماتقدمت خطوه شغلوا النور ورموا عليها الزينه وهو يصرخون زي المجانين..

ناظرتهم حنين باستغراب وعدم أستيعاب..
ويوم أستوعبت اخيرا..قالت
حنين\شصاير..!!
ماخلاها فيصل تكمل جملتها ومسكها ومشاها لمن وقفوا قدام الكيك..
واللحين حنين فهمت كل شي
بدى فيصل وتركي يغتون لــ حنين ..وحنين بعدها أندمجت معاهم وغنت..

ويوم خلصوا طفوا الشموع..
وعلى طول فيصل سوا حركه لــ تركي وفهم تركي..
وراح..وعلى طول جاء وبأيده هديه..
وبصوت واحد
فيصل+تركي\تقبلين هديتنا ياماما حنين..
حنين\أممممم..أفكر..
وعلى طول حنين أفتحتها ..وأول ماشافتها
خانتها دمعه تعبر قد ايش هي فرحانه..
وماقدرت غير أنها تقول
حنين\الله يخليكم لي..
وهم ردوا عليها بصوت عالي وكانهم موقتين الموضوع
فيصل+تركي\ويخليك لنا..
.
.
فيصل بصوت رقيق\ممكن..
حنين\شنوا..!!
فيصل\البسك السلسله..!!
حنين بابتسامه\أكيد..
تركي\يالله..يالله لبسها ..بغمض عيوني..!!وغمض عيونه
حنين\ياطول لسانك..!!وناظرت فيصل باجرام...مدري على منوا طالع..!!
ناظرها فيصل وهو يبستم باحراج..
وتركي يوم شاف أبوه كذه..
ضحك بوجهه وماسكت وظل يظحك ويضحك ويضحك بدون توقف..
وحنين مسكت نفسها بس ماقدرت ..وبعدها ظحكت مع ولدها..
وفيصل..طالعهم..طالعهم..يبيهم يسكتون..يقدرونه..يحترمونه
لكن لا حياه لمن تنادي
..ويوم زهق ظحك معاهم..
وضمهم كلهم..
وهو يدعوا ربه في داخله أنه ماينحرم منهم أبدااا













أول ماخلصت صلاة الجمعه راح للمكان اللي يزوره كل أسبوع ..
راح لــ مكان ناس متناسينه وغافلين عنه..
يمكن غرتهم الحياه ..يمكن المال والجاه أبعدهم عنه..
لكن هذا مصيرهم..
مصير كل أنسان..هذا المكان

قدام المقبره هذه الملجأ اللي يزوره كل أسبوع على أمل أنه يمكن يبرد فؤاده وروحه
قدام قبرأبوه.. يوقف ويتكلم بقلبه يمكن يحس أبوه بمعناته..
يمكن يحس بالمسؤليه اللي رماها عليه
يمكن يقدر يفرغ همه المكبوت بصدره
ومايحس الا بدموع تنزل بعيونه .
دموع الم وحاجه..حاجه ..
حاجه فارغه موجوده بداخله


ويوم خلص
ترحم على ابوه وهو يدعيله بالمغفره والرحمه ..

وهو يمشي
ظل يشكي ربه ويدعيه بانه يفرج همه وكربته..
ويصلح نفسه ويحفظ امه وخواته
ومايدري ليش أرتاح هالمره ..
مايدري ليش يبي يرجع البيت بسرعه
يبي يبوس راس أمه..
يبي يرجع مثل أول يوم كان عمره 17 سنه ,,
يبي يجلس مع خواته وأمه..يبي يحكي معاهم ويقول لهم سوالفه اللي تصير بالمدرسه..
ومغامراته اللي ماتخلص
كل هذا الأشياء يبي يسويها..
صح انه صار كبير على هالأمور وخصوصا تعدى 24 سنه..
لكن هالمره يبي يرجع مثل أول وبقوه.
وبهاللحظه..
تذكر شي
شي ناسيه من سنين طويله..
شي أشتاق له..
شي كان يتمنى يسويه أول مايتخرج..
لكن كان كل شي واقف ضده
ويوم فكر أكثر مالقى شي يعيق دربه
ويقدر اللحين يحقق مراده
.
.
.
كفايه العمر اللي مضى..
واكيد هي ماتستاهل أنها تنظلم معاه..
أنتظرته سنين طويله..وجاء الفرج..
جاء الفرج ياريم..
ضوي شموعك ياريم..
..ضوي شموعك..





,
,,
,,,,,
,,,,,,,,,
,,,,,
,,
,

..:النـــــــــهـــــــــــايــــــــه:..


تمـــــت يوم الخميس..17\11\2005..الساعه 3:47 






خاطرة تعبت أشكي

http://www.alamuae.com/upload/Folder...2573307_67.zip


ملاحظه:
خوطر أمل الحياه..للمبدعه غاده السمان



شكـــــرا
وصيت قلبي عليك



==================

السلام عليكم ورحمة الله وبركاته..

أنتهت تعبت أشكي..
لكن في ناس كثير يشكون..يشكون حياتهم.يشكون مصيرهم المجهول..
لكن الصابر هو اللي يقدر يتأقلم بحياته ويجرب يومه بحلوه ومره..

كنت ابي أوضح أشياء كثيره وقضايا جريئه لكن تقدرون تقولون الوقت والقدر خاني وماوقف معي..
صدقوني أنا اللي تعبت اشكي..
مريت بموقف صعب ..وبلحظة ضعف قررت أقفل القصه ..لكني يوم تذكرتكم..كرهت نفسي على أنانيتي..

وبعدها توكلت على الله وتغلبت ...وبالأخير صممت أني أكملها بجزء واحد لأني كنت مغصوبه على هالشيء والله الشاهد..بس اللي يضحك بالوضوع انه جزء واحد فيه 100 صفحه...!!وهذا اللي قدرت عليه..


يمكن ماحالفني الحظ في اني أسرد بعض النقاط المهمه وأفصلها في القصه..

*مثل الأيام اللي عاشتها حنين مع فيصل وأهله..كنت ابي أوضح أكثر كيف حنين طلعت لعالم ثاني وصعب الطريق..
*وكيف قدرت تغير بعض من اطباع فيصل,,!!لكني حاولت أسردها بطريقه مختصره وهنا صار ضعف بالمواقف..لكني حاولت أبين صعوبة الأندماج مابينهم بالمواقف الأخيره ...وان شاء الله قدرت أغطي ولو جزء بسيط..

*ايضا الحادثه الجريئه اللي تعرض لها عمر وكيف تعايش مع وضعه الحساس..وخصوصا أنه جات وفاة أبوه بنفس يوم حادثه..كنت اتمنى أكتب اكثر عن حالته النفسيه وشعوره بالأشمئزاز من نفسه..

*الموضه اللي دراجه هالأيام وهي تخلي الزوج عن زوجته وهم في ايام ملكتهم وكيف انه مايحس بالمسؤليه و يفكر نفسه حر طليق..وماعنده واجبات مسؤل عنها..
وكل شي عنده فري تزوج اليوم بكره..بعد سنه سنتين..مو لازم..
البنت في بيت اهلها ومتى مابغيتها باخذها..
هذا اللي كنت بسرده في قضية هيفاء...لكن نفس الشيء كتبته بالمختصر ..

*كنت أبي أوضح حال العنود وهي محتاره بين قلبها وعقلها..وكيف عانت بين سفرتها وتركها لأهلها..

*وبالنهايه كنت اتمنى كتب عن أصحاب القلوب الخبيثه ..اللي وظيفتهم بهالدنيا الهدم والمضره..كيف الله عاقبهم وخلى الدنيا تدور فيهم ..ومصيرهم..بأنهم رجعوا خاسرين..
بدون جاه..بدون مال...
وهذا كان مصير العمه..
ومصير أي شخص غرته الدنيا وتعالى وتكبر..


هذه تقريبا النقاط اللي كنت أبي أفصلها أكثر..لكن الحمد لله قدرت أكتب عن كل شي ببساطه وبمضمون

وان شاء الله تقبلون تعبت أشكي ببدايتها ونهايتها..
حتى لو ماكانت مثل اللي تصورتوه..أهم شي انها أكتملت والجاي أفضل انشاءالله..


القصه بين أيديكم وتقدرون تعلقون اللحين..
لي عوده ان شاء الله ...مع المفاجأه الثانيه والتعليق الثاني..

أبي منكم شي واحد بس..


أدعوا لي في ظهر الغيب أي دعوة خير...هذا أعز ماتهدونه لي



