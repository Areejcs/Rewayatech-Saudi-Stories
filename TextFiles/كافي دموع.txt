
العائلة (1)أبو عبد العزيز_ام عبد العزيز
العمة زينب وزوجها محمد (يحبوا عيالهم وواثقين أنهم ربوا عيالهم كويس)
البنات:
هالة 23: (ماتدرس ولا تشتغل متزوجة من ولد عمها )
لينا 20: (تدرس أدب انجليزي سنة ثانية)
مرام17 : (تدرس بثاني ثانوي)
الأولاد:
عبد العزيز25:( متخرج ويشتغل في ارامكو )
عبد الله21:( يدرس طب ثالث سنة)
إياد 13 :( آخر العنقود يدرس بصف سادس)

العائلة (2):.أم احمد_ابو أحمد(اخو العمة زينب)
العم طلال زوجته سعاد (شوي فري بس برضو في قواعد، يعاملوا عيالهم على أنهم مسئولين )
البنات :.
ليان وروان17 توأم:( يدرسوا بثاني ثانوي)
الاولاد:
أحمد 23:.( يدرس آخر سنة هندسة)
ريان18:( يدرس في ثالث ثانوي)
ونواف :7 (يدرس بأولى ابتدائي )

العائلة(3).أبوابراهيم _ (أخو العم طلال والعمة زينب) ام ابراهيم(أخت أم احمد)
العم سلامة وزوجته سهام :.(لا تعليق)
البنات.:
ايمان24:.( تدرس فن ديكور )
أروى 19:.( مسجلة في قسم حاسب ونظم معلومات)
منال 17:.(تدرس بثاني ثانوي)
الأولاد:.
ابراهيم29:.(متزوج بنت خالته (نوف)
(مها عمرها 4سنين )
(نوف زوجته بنت خالته )
بدر21:.( يدرس إدارة أعمال )
عماد18) : يدرس بثالث ثانوي)...
حمزة14:.(يدرس بالمتوسطة)


العائلة(4):.ابو سلمان _ام سلمان(أخو العم طلال واخوانه......)
العم حسام وزوجته حنين..........................................
البنات :.رنا 23:.( متخرجة وتشتغل معلمة في مدرسة ابتدائية أهلية)
بشاير 20:.( تدرس بثالث ثانوي راسبة سنتين )
أشواق 17:.(تدرس بثاني ثانوي)
نادية7: (تدرس بثاني ابتدائي)
الأولاد:.
سلمان31:.(الولد الكبير متزوج)
سلطان25:.( يشتغل في شركة العيلة تربية جدهم شهاب )
سعيد 21:.( يشتغل في الشركة)

عائلة سلمان ولد العم:.
سلمان 31:.( يملك مكتب محاماة على قده ومآخذ بنت عمته هاله)
عنده (عمر9 سنوات تالهـ 5 خمس سنين)

الجدة فلحة....الجد شهاب...............

..........................
**((...الجزء الأول...))**
روان( بنت جريئة وقوية ما تقدروا عليها دمعتها غالية ماتنزل بأي موقف تقدر على كل شي اجتماعية رغم تسلطها إلا أنها حبوبة..... ):الله ياريت من زمان جيت عندك وفليتها بدل الطفش اللي قاتلني والوحدة
ليان (بنت حبوبه اجتماعية بس خجولة عكس أختها مرة هادية تحب الأطفال بس مهيب ضعيفة كمان إذا أتغيرت نفسيتها يبان عليها على طول مع إنها كتومة بس تنفضح وحساسة تبكي بسرعة...): ما شاء الله ما شاء الله وأنا فين رحت
روان وليان.... ( لون عيونهم عسلي وشعرهم بني فاتح طويل إلى أسفل ظهرهم.. بيض نحييييفات والفرق اللي بينهم انو ليان خشمها صغير بس لايق عليها وروان قاصة شعرها طبق على طوله)

روان :والله أنتي كل يوم في وجهي ماتفهمي ترى أنتي نسختي يعني وحدة كل يوم تشوف نفسها قدامها إيش راح يصير لها أكيد حتكون وحيدة وحتطفش من نفسها
منال( بنت حبوبة فرفوشة شوي حساسة ...سمرا بس سمارها يجنن جسمها عادي شعرها لونو نحاسي عيونها عسلي غامق تحب تجتمع هيا وصاحباتها وتحب لحظات غروب الشمس) :أي والله كيف متحملة تشوفي نسخة ليكي؟
روان: والله أتعودنا الله يعيننا
ليان:هيه هيه أنا هنا ترى
منال :هههههه
روان :هههه سوري ليونة أمزح *وراحت ضمتها *والله أنتي حياتي احبك ياأحلى أخت تشبهني في العالم هههه
ليان:ايوا ايوا اضحكي عليا بكلمتين بس خلاص سامحتك
منال: ليونة اشبك اليوم أحسك هادية زيادة عن اللازم
ليان: لا مافيا شي بس شوي خملانة
منال :اها
ليان:أقول بنات ليش ما نخرج الحوش أبغى اتمرجح في المرجيحة ، وحشتني مرجيحتي اللي في بيتنا
منال :ترا لسى ما كملتو نص يوم عندنا وتقولي وحشتك
روان: لوتشوفيها في البيت كل ما تفضى تجلس عليها ....وتذاكر عليها.... وكل شي تسويه عليها
منال :بالله هادا جنان والله ماتطفشي منها تراكي في الثانوي مو في الابتدائي
ليان :مالكم دخل تجووا معايا وإلا أروح لوحدي؟
منال:أنا مافيا
روان:روحي لوحدك أنا أبغى افرفر في النت مع منول
ليان :براحتكم حروح لوحدي*وهيا خارجة من عند الباب*أقول منال
منال:هلا
ليان:في أحد في البيت يعني أخوانك؟
منال :ماأظن كلهم برا البيت ما يجووا إلا متأخر روحي عليكي الأمان
ليان :اوكي بآي
وخرجت ليان وراحت للمرجيحة الموجودة أمام باب الحوش الداخلي جلست ع المرجيحة وبدأت تتمرجح بهدوء زي عادتها وكانت سرحانة لدرجة إنها ماسمعت باب الحوش الأمامي وهوا ينقفل
الشخص اللي دخل كان عماد (:(.ولد يحب الفرفشة حبوب يحب الأطفال صاحب فزعات بس راح يتغير بموقف معين ..بعدين حنشوفوا.... وأمنيته انه يصير دكتور أطفال قد الدنيا) نحيف شعره بني غامق عيونه عسلي غامق شوي يدرس في ثالث ثانوي ويدافع عن الشي اللي يبغاه بس أحيانا يقدم اللي يحبهم على نفسه وأحيانا يكون غير مفهوم كتوم ما يحب يتكلم عن اللي في داخله ويكتم في نفسه ...وعنده سر ما حد يعرفه إلا هو.. وهوا انه يحب ليان من هم صغار بس مايبغى الشعور يتغلب عليه إلا لمن يتأكد من حب ليان له ويتأكد هل حبه حب مراهقة اوحب حقيقي)
لمن دخل سمع صوت جاي من الحوش الداخلي صوت مرجيحة بتتحرك وهو يعرف إن أخواته ما يحبوا المراجيح راح هناك أنصدم لمن شاف بنت تتمرجح بهدوء والمرجيحة هادي كانت تقريبا مهجورة محد يتمرجح فيها من زمان و أتفاجأ أكتر انه انتبه إن البنت هادي مهيب وحده من أخواته شعرها طويل وبيضا وفجأة البنت وقفت المرجيحة واستدارت جهة اليمين والصدمة إنها ليان ايوا ليان قالها عماد في قلبه واتخبى ورا الزرع أما ليان نزلت من المرجيحة وظبطت ملابسها وشعرها رتبته ومشيت بهدوء ودخلت جوا وقلب عماد دخل معاها................
في الغرفة
دخلت ليان على منال وروان لقيتهم قدام اللاب توبات وما حسوا فيها لمن دخلت فقالت
ليان:سلام
منال وروان لارد
ليان :خلاص عساكم لا تردوا
منال: ..هلا سوري حبيبتي تعالي شوفي هادي الصور روعة
وقعدوا جنب اللاب توب وفجأة دق الباب
منال:مين
عماد:أنا، عندك أحد؟
منال :ايوا بنات عمي روني وليوني
عماد :وأنا ايش عرفني بألقاب بنات عمي أنا يدوبك اعرف اسماهم(يقول في قلبه كيف ما أعرف ليوني اللي اخدت قلبي معاها)المهم تعالي أبغاكي
منال :أنا دحين مشغولة إيش تبغى
عماد:تعالي أمي تقلك تعشي أنتي وبنات عمك
منال:قل لأمي تعشينا أنا والبنات أتعشوا انتو شكرا
عماد: طيب بكيفكم سلام


تحت عند عماد وأمه...
عماد:يما تقول منال هيا والبنات تعشوا
أم إبراهيم :فين تعشوا يا حسرة كلها خرابيط هادي ليان أمها موصيتني عليها تقول ماأكلت طول اليوم من يوم ماصحيت وجات هنا ولا شفتها تحط في فمها حاجة حتى الغدا ما أكلت
عماد: *في قلبه ياقلبي أكيد جوعانة* طيب يمكن مسوية رجيم
أم إبراهيم:لا ياحسافة جسمها ما يبغالوا رجيم بس هوا دلع بنات والله جسمها تبارك الله ... روح قلهم أمي تقول إذا ما نزلتوا مراح ترضالكم تباتوا عندنا مرة ثانية
عماد :من جدك يما
أم إبراهيم:لا أكيد...لا.. بس أعرفهم راح يصدقوا يلا روح قبل لا يجي أبوك
عماد :يما ليه ما ترسلي الخدامة بظل طالع نازل كذا
أم إبراهيم: لا الخدامة بتساعدني في الطبخ ولو أرسلتها ما راح تفهمهم زين
عماد:طيب خلاص أمري يما شي ثاني
أم إبراهيم:سلامتك يما بس لاتنسى الكلام اللي قلتلك هوا
عماد:اوكي
وطلع عماد الدرج متوجه للغرفة اللي فيها البنات
عند البنات
روان :يوووه ما لقيت الموضوع اللي ابغاه في كم موقع أوف طفشت
منال :أقول تعالوا شوفوا الموديلات هادي مرة حلوة
روان: الله هادا الفستان مرة حلو لا لا التاني أحلى واو جنان
منال :ليان اشفيكي منك معانا اليوم أنتي مررررة غير
ليان:لا بس دخت من المرجيحة شوي
منال:اها.....**وبرضها شاكة فيها شي
وإلا الباب يدق
منال راحت هذي المرة تفتح الباب
منال :إيش تبغى كل شوي تجي
عماد : والله هذي أمك تقول إذا ماجيتوا اتعشيتوا وبالذات ليان ياويلكم
منال :وليه ليان يعني
عماد:خالتي موصية أمي إنها تخليها تأكل لأنها ما أكلت ولا شي وتقول كمان إذا ما....
وقطع كلامه صراخ روان تنادي :ليان اشفيكي ليان

...............
........................
...............

توتية حمرا 	25-03-2012 03:48 PM
رد: رواية كافي دموع / بقلمي

**((...الجزء الثاني...))**

عماد:خالتي موصية أمي إنها تخليها تأكل لأنها ما أكلت ولا شي وتقول كمان إذا ما....
وقطع كلامه صراخ روان تنادي :ليان اشفيكي ليان

ليان كانت رايحة ركض ع الحمام وهيا ماسكة فمها ودخلت الحمام وقفلت وروان تدق عليها
جات منال:اشفيكي تنادي
روان :ما ادري اشفيها ليان قامت تجري ع الحمام وهيا ماسكة فمها أنا من أول حاسة فيها شي
منال:حتى أنا كان وجهها اصفر مو عاجبني
وتدق روان الباب الين ما فتحت ليان بعد ما استفرغت كل اللي في بطنها واصلا ما كان فيه شي لأنها ما أكلت شي من الصبح
روان :ليونة حبيبتي أختي اشفيكي
منال :ليونة اشفيكي تعبانه
ليان :ما أدري بس جسمي تعبان ما ني قادرة أوقف أبغى أروح البيت
روان مسكت ليان من كتفها وسندتها عليها وهيا تتحسس جبينها
روان:وااا حبيبتي حرارتك مرة مرتفعة لازم ترتاحي
وإلا عماد ينادي :منال منال
منال راحت له :نعم
عماد:وش الي صار
منال: لا ما في شي روح أنت وقول لماما تدق ع السواق عبال مانلبس العبي نبغى نودي ليونة البيت البنت مسخنة
عماد خاف عليها وقلها....: لا أنا اوديكم الوقت متأخر أروح أجهز السيارة بس خمس دقايق وانتوا انزلوا اوكي
منال :اوكي بس أمي
عماد: لا تخافي انا أقولها في طريقي يلا عجلوا
منال :طيب وراحت داخل لقت روان تلبس ليان العباية قامت راحت ساعدتها
ولبسوا عبيهم وسندوا ليان عليهم ونزلوا
عماد قام ينزل الدرج بسرعة قابل أمه وقال لها انو راح يوديهم
أم إبراهيم: ياقلبي عليها أصلا من يوم شفتها وأنا أقول مومن قصد تجوع نفسها أكيد مالها نفس من التعب يلا روح بسرعة

وخرج عماد للسيارة ودقيقة إلا هم في السيارة وليان مرة تعبانه وسخونتها عالية ونفسها ضايق الين شوي هديت ووصلوا البيت نزلوها روان ومنال وعلى دخلتهم شافتهم أم ليان
أم احمد:ياويلي على بنتي إيش فيها أش صار
روان :مافي شي ماما بس سخونة شوي وتخف
منال :ايوا خالتي ما في شي خير بس إحنا نروح نوديها على غرفتها
أم احمد :ياحبيبتي ياليون يلا أنا أساعدكم ليونة حبيبتي تقدري تطلعي الدرج
ليان ومن كثر التعب صوتها بالقوة طلع:ا .. .. يو .. ة
اخذوها بدلولها ملابسها ولبسوها بيجامة وحطوها ع السرير وحطولها كمادات باردة وتركوها نايمة مرتاحة كل دا صار وعماد تحت ينتظر
خرجوا من الغرفة ومنال قالت :يلا خالتي سلام عماد تحت ينتظرني أكيد أتأخرت عليه وراح أتصل اتطمن عليها انتبهوا عليها وإذا تعبت اكتر ودوها المستشفى وترا ياخالتي ليان ماأكلت ولا شي من يوم ماجات عندنا>>>فتحت خط على بالها أمها.....هههههه
روان وهيا خايفة على أختها : أي والله ما رضيت تأكل ولا شي تقول ماليها نفس شبعانة
أم أحمد:ياحبيبتي ياليون إنشاء الله تقومي بالسلامة يالله يامنال لاتوصي على حريص أنا احرص على بنتي من غيري وسلمي لي على أمك واشكري لي عماد بدل عني ومشكورين
منال :لا شكر على واجب هادي ليونتي حبيبتي يلا مع السلامة
ونزلت منال وراحت الين السيارة ولقت عماد جالس وحاط رأسه ع الدر كسون
فتحت منال الباب:سلام
رفع عماد رأسه ورد السلام: وعليكم السلام ها خير أش صار ع البنت
منال :لا ما فيها إلا الخير بس شوية سخونة ان شاء الله تعدي ع خير
عماد:ان شاء الله
منال : ايوا تسلم عليك خالتي وتقلك مشكور وما قصرت
عماد:الله يسلمها ما سوينا إلا الواجب
ومشوا ع البيت ولمن وصلوا راحوا أتعشوا لكن منال وعماد ما تعشوا مالهم نفس بعد اللي صار لحبيبتهم

اليوم الثاني الساعة ثمانية الصبح صحيت ليان بصعوبة لان السخونة خلت جسمها مرة دايخ
ولفت نظرها في الغرفة مالقت أحد وشوي جات روان وشايلة معها صينية الفطور
روان :صباح الخير ياأحلى آخت ها اخباارك
ليان :شوي أحسن بس ماني قادرة أتحرك جسمي مرة خملان
روان: لا تتحركي خليكي نايمة وكل شي يجي لمك
وشوي أم احمد جات وباست ليان على خدها وقالت :سلامات ياأحلى ليون كدا خوفتي آمك عليكي يلا قومي وافطري ليكي اكتر من يوم ما أكلتي شي حتموتي نفسك كدا يلا قومي ومسكتها من يدها وجلستها وبدأت فيها أنها تأكل الين رضيت تأكل لقمتين وقالت :بس خلاص ما أبغى شبعت
أم احمد: بلا شبعتي بلا كلام فاضي قومي كلي وبعدين اتحممي عشان تنشطي حرام كدا تجوعي نفسك
وجا أبوها اللي لمن جا من عمله وعرف إيش صار لها جا الين عندها في الغرفة لقاها نايمة اتطمن عليها وراح
دخل عليهم:صباح الخير ع الحلوين
الكل:صباح النور
أبو احمد: ها كيف حال ليونتنا عساها سالمة إن شاء الله
ليان :الحمد لله أحسن من أول
أم احمد :ها يابو احمد رايح الشركة
ابواحمد :أي والله ما رحت بدري عشان اتطمن على ليون وبما إني اتطمنت عليها فانا رايح تأمروا على شي
أم احمد: سلامتك
ابواحمد :يلا مع السلامة وانتبهي على نفسك ليونة وراح باسها من رأسها هيا وروان وخرج
وعلى خرجته دخل احمد
احمد (واحد فلآوي بقوة يشبه أخواته ليان وروان عيونه عسلي وشعره بني فاتح وفيه شوية دبدبة يخقوا عليه البنات بس ما يعطيهم وجه ):ادلع ياكايدهم ادلع ياكايدهم ها كيفك ياكايدتهم عساكي بخير
ليان :الحمد لله تمام
احمد:لا اوصيكي يارونا انتبهي على أختك اوكي
روان :أنت وهيا تأمروا أمر
أحمد :يلا سلام ياأحلى أخوات وأم بالدنيا
الكل ضحك :هههههه سلام
وقعدت الام وبنتها روان يحاولوا في ليان تاكل الين اكلت بالغصب

في بيت أبو ابراهيم عماد مسكين الحب قتله**حلوة الحب قتله*_^*** ما قدر ينام الين الساعة صارت تسع قام راح يصحي أهل البيت أو بالأصح يصحي منال عشان تشوف أخبار ليان
خرج من غرفته قابل منال صاحية ومبين عليها مانامت كويس راح لعندها
عماد :هلا بمنول كيفك بعد أمس
منال :الحمد لله تمام بس ابغى اتطمن عليها
عماد:طيب اتصلي عليهم
منال:عيب الساعة عشرة مرة بدري
عماد:موعيب ولا شي هادا بيت خالتك وعمك وانتي ما بتتصلي لفضاوة انتي بتطمني على بنت عمك موكذا
منال :صح كلامك اجل حتصل
قامت منال وجابت التلفون واتصلت ثالث رنة وترد روان
منال :الو السلام عليكم
روان :هلا وعليكم السلام
منال :هلا روان كيفك وكيف حال ليون
روان :الحمد لله ما فيها الا العافية بس شوي سخونة وتروح
منال :ما دام كدا الحمد لله طيب هيا صاحية
روان: ايوا خذي كلميها
منال :الو ليونة كيفك حبيبتي
ليان بصوت تعبان :هلا الحمد لله كيفك انتي
منال :تمام دامك بخير
ليان :ياقلبي عليكي اسفة ع اللي صار أمس
منال :لا ياحبيبتي لاتتأسفي كل شي يهون لأجلك...بس أهم شي تعيدوا الجية الحلوة بس ماتخربيها
ليان:ان شاء الله من عيوني...ههههه
وكملت المحادثة الين نست ليان تعبها وكل هادا الوقت وعماد يسمع يضحك لضحكهم ما شي معاهم ع الخط الين قفلت منال السماعة
عماد:ها كيفها بنت العم
منال :لا مافيها الا الخير كلمتها زي الحصان
عماد :اهب عليكي قولي ما شاء الله لا يصير بالبنت شي
منال :ول ماقلنا شي ما شاء الله ارتحت
عماد:ايوا خلاص اسمعي اشوف المرجيحة كأنوا احد جلس عليها ولا كانت هيا من أول مهجورة *هادي كلها قصة مألفة عشان يتأكد ان اللي شافها ليان ولا روان مع انو شبه متأكد انها ليان*
منال :ايوا هادي ليونه تموت في المراجيح راحت امس وركبت قبل ما تطيح علينا يمكن المرجيحة هيا اللي قلبت لها بطنها
عماد:اها طيب يلا سلام تبغي حاجة أنا خارج
منال:لا سلامتك

في بيت أبو ابراهيم ع الغدا اجتمعت العائلة
أم ابراهيم :ها منال شخبارها ليان كلمتيها
منال :ايوا ماما كلمتها شوي تعبانه بس أحسن من امس
إيمان( هادي البنت الله يعين اللي بياخذها تتذمر على كل شي شوي مغرورة شعرها بني فاتح مايل للشقار سمرا بس مو مرة جسمها عادي بس في النهاية تتغير):البنت هادي تتدلع كثير طيب تعبت شوي ما صارت
أروى( بنت هادية طيوبة حكيمة):انتي شفيكي ع البنت ما سوتلك حاجة هيا في حالها وانتي في حالك والله انها عسل تنحط ع الجرح يبرأ
منال :هادا الكلام الصح حبيبتي انتي
إيمان :والله أنا هاذي البنت ما حبها
منال :انتي من متى تحبي أحد أصلا
أم ابراهيم :خلاص يابنات اتغدوا وبلا صياح ع الغدا سموا بالله
عماد كل مرة يسمع المديح عنها يضيع في عوالم كثيرة


في العصر كانت ليان قد أتحسنت وصارت صحتها أحسن قامت اتحممت وبعدين اتصلت بصديقتها المقربة رغد
نبذة عن رغد(بنت حبوبه صديقة ليان من الابتدائي بيضا وشعرها اسود قصير وعيونها سودا على رمادي شخصيتها تشبه لليان فيها حكمة ماشاء الله تستفيد منها ليان كتير في قصتنا )
دقت ليان وانتظرت ......
....:الو
ليان :الو هلا رغودة حبيبتي كيفك وحشتيني *وكان لسى باين على صوت ليان التعب
رغد :هلا ليونة أنا تمام وانتي كيفك اشبوا صوتك متغير عسى ماشر
ليان :أنا الحمد لله ما فيا شي بس شوية سخونة
رغد :سلامتك حبيبتي طهور ان شاء الله
ليان :كيف حال مامتك
رغد:الحمد لله بخير
وقعدوا يتساءلوا عن الحال والأحوال ويدردشوا شوي الين قفلوا
.....................



ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ






**((...الجزء الثالث...))**

عدا الأسبوع ما فيه شي جديد واتفقوا العوائل الأربعة بان يجتمعوا قبل ما تبدأ الدراسة في بيت أبو سلمان العم الكبير يعني في بيت أشواق عضوة من أعضاء شلة بنات العائلة المكونة من (ليان وأشواق ومرام ومنال وروان طبعا)

ويوم الجَمعة الي كانت يوم الخميس
نبدأ بملابس الشلة بما انها جمعة عائلية كبيرة تنتهي بعشوة

ليان ..كانت لابسة تنورة بيضا تحت الركبة بشوي وبدي سماوي خيط ...ولابسة صندل سماوي ربط......ومستشورة شعرها وفاردته
روان ...كانت لابسة برمودا اسود وتي شيرت رصاصي ...ولابسة صندل رصاصي بكرستال أسود...ورابطة شعرها ذيل حصان مرفوع .

منال ...كانت لابسة بنطلون رمادي طويل معاه بلوزة بدون اكمام صفرا ...ولابسة صندل رمادي فيه وردة صغيرة صفرا....ولابسة في شعرها ربطة صفرا ومسوية كيرلي

أشواق...كانت لابسة تنورة بني لنص الساق وبلوزة بيج كم حيران ....لابسة صندل بكعب قصير شوي لونه بيج .....لامة نص شعرها بشباصة والباقي فاردته..

مرام....لابسة بنطلون أبيض طويل....وتي شيرت وردي وفوقه سديري رسمي أبيض ...ولابسة صندل وردي ....وشعرها مستشورته

نبدأ بأحداث الجمعة
أول العائلات وصولاً عائلة أبو احمد واستقبلوهم وبعدين باقي العائلات
أم سلمان :يأهلا بيكم نور البيت بوجودكم من زمان عن هاذي الجمعات والله
ام احمد :منور بيكم ياحبيبتي كيفكم انتوا شخباركم شخبار العيال
ام سلمان:الحمد لله بخير بشوفتكم
ام ابراهيم :الله يسلمك والله قلنا نجتمع قبل ما تبدأ المدارس وننشغل وما نتجمع الا وين ووين
ام عبد العزيز :أي والله ما صدقنا تجي الإجازة و بعد اسبوعين الله يعين(يعني حتبدأ المدارس)
الحريم:أي الله يعين
ام احمد :كيفك نوف وكيف حال بنتك مها من زمان عنك
نوف (في حالها ما تتدخل في أحد طالعه على زوجها بس هيا حلوة):الحمد لله كلنا طيبين يا خالتي
ام أحمد:وكيفك انتي يا هالة وحشتونا والله انتو وعيالكم
هالة (بنت جميلة وخجولة تحب أهلها وزوجها شعرها لونه أسود وعيونها رمادي وبيضاء جسمها عادي ماتدرس ولا تشتغل): الحمد لله انتي أكتر ياخالتي
وقعدوا يسولفو
نترك الحريم ونروح عند البنوتات
البنات متقسمين مجموعتين
المجموعة الاولى
(ليان_ روان_ أشواق _مرام _ منال)
(البنات الكبار(إيمان _لينا_أروى _رنا _بشاير مهيب موجودة ماتبغى تجي تحججت تروح عند صديقتها واهلها رضيو)
نجي عند المجموعة الاولى:
أشواق( بنت حساسة مرة وتحب الناس أكتر من نفسها اجتماعية تكرس حياتها في مساعدة الآخرين سواء كانوا يستاهلو أولا حلوة فيها جاذبية تحبها لمن تشوفها على طول بشرتها بيضاء على سمار شوي نحيفة وشعرها أسود كيرلي زي ميريام فارسي عيونها سود دايما تشوفها مهمومة بسبب ماهي تفكر في الناس وياريت تغير صفتها ذي) :مرررررررررة وحشتني دي الجلسة من زمان عنها
مرام(( نحيفة بيضا شعرها أسود طويل عيونها رمادي خجولة بس مو مررة فلآوية وتحب تسبح وتسرح هههههه )):حتى أنا والله
منال :أنا ماوحشوني الا مرام وأشواق
أشواق :ياحبيبتي انتي
مرام:الله يخليكي لينا حتى انتي وحشتيني بس قوليلي ليه ليان وروان ما وحشو كي ؟
أشواق:ايوا ليه
منال :والله ما صدقوا أمي أخت أمهم كل يوم ناطين بيتنا
روان :أيا اللي ما تستحي هيا مرة وحدة وكانت الأسبوع اللي فات وانتهت بتعب ليان وكيفنا بيت خالتنا وإحنا حرين
ليان: تعالي تعالي مين اللي قال تعالوا عندي
روان: انا طفشانة ها قوليلي مين
منال :خلاص خلاص قمتوا عليا اسفة امزح وحشتووووووووووني مرررة
ليان:ايوا ايوا اتحايلي بس ما عليه نعديها المرة دي
روان: وان أتعادت مرة تانية
ليان :مراح تشوفي شي طيب
منال:تخوفوا وانتوا تكملوا كلام بعض يكفي إشكالكم زي بعض اسفة ماعيدها كيف اعيدها بعد التهديد الثنائي دا
البنات ضحكوا عليها:ههههههههههه
مرام:أقول أش سالفة تعب ليان
روان :لا مافي شي بس كانت البنت مسخنة علينا
مرام :اها
أشواق:بنات إيش رايكم نطلع غرفتي ونفلها فوق أحس هنا كتمه
ليان :أي والله يالله
منال:طيب
وجو طالعين الا ليان:بنات ابغى أروح اجيب موية واجي وراكم مين ييبغى
منال :محد يبغى روحي واحنا فوق نستنا كي
ليان :اوكي
وراحت ليان متوجهة للمطبخ وهيا رايحة نادتها نوف
نوف:ليونة حبيبتي
ليان :نعم نوفا
نوف :معليش ممكن تاخدي مها وتعطيها موية مادام انك رايحة المطبخ
ليان :اوكيه من عيوني*وأخذت ليان مها وراحت المطبخ



نروح عند الرجال
جالسين على جلسة أرضية
ابو سلمان: حي الله الحاضرين
ابو ابراهيم:الله يحيك
ابو أحمد: من زمان عن دي الجمعات
ابو عبد العزيز :أي والله شف الشباب كيف مستأنسين من زمان عنهم وهم مع بعض
ابو أحمد :الله يعينهم على دراستهم والي راح يجيلهم في المستقبل

نروح للشباب
ريان(شعره لونه أسود وعيونو سودا ونحيف ولد كتوم شوي بس فيه شوية فله وجرئ أحيانا ويقدِر شي اسمه صداقةبدرجةكبيرة ويمشي على قوله أن لا حياة بدون أصدقاء يدرس في ثالث ثانوي):اووف مابغت تجي اجازة
عبد الله (يشبه أخوه عزوز بس انو شعره اسود وعيونو سود جسمه متوسط يخقق ما شاء الله حبيب يحب الكل اجتماعي يدرس طب ثالث سنةبس في مواقف يسير أهبل مايفهم إلا أخر واحد ) :لاتوك بزر وطفشت من المدرسة كيف لدرست طب
ريان:محد ضربك على يدك و قالك تدخل طب
عبد الله :انا ايش خلاني ارد عليك كان سكت بكرامتي
أحمد:.(يدرس آخر سنة هندسة) :فلها يخوي لاحق ع المدرسة باقي لسى اسبوعين موزينا إحنا نبدأ السبت
سعيد :.(ولد رومانسي يحب يشوف الغروب ويكتب شعر ويلقيه للعيله أسمر شوي مربرب شعره وعيونو لونهم بني غامق ويشتغل في الشركة كتوم بعض الشي):والله انا اخد وقت مابغى اجازة من الشركة مو زيكم متعقدين
ابراهيم:لا تخليهم ياخذوا فكرة غلط عن الشركة
سعيد :والله ما قلت غير الصح
سلمان :.(الولد الكبير متزوج):اجل خليك ساكت
بدر:.(ولد هادئ يفكر مليون مرة قبل ما يسوي شي وهادا الشي موحلو لأنه ضيع عليه أشياء كثير وحيضيع لون عيونه رمادي غامق شعره أسود جسمه عادي انفه سيف يدرس إدارة أعمال لمن يتخرج حيشتغل في شركة العيلة الكريمة): ياخوان بطلونا من الدراسة دحين
عماد :اووف نفسي في طلعة وسفرة مع بعض
سلطان:.(ولد جذاب يشتغل في شركة العيلة يحب الشغل شخص محترم بطباعه لمن تشوفوه تقولون ولد لعاب بس لمن تعيش معاه وتتكلم معاه كم مرة تعرف انو شخص ذا عقلية كبيرة وفطين تربية جدهم شهاب عيونو سود وشعره أسود ما يحب حركات الشباب سبايكي وما أدري إيه يحب الثوب والغترة الأصيلة):بدري كان قلت من زمان
عبد العزيز :(واحد رزين بتصرفاته متخرج ويشتغل في ارامكو طويل ونحيف أنفه سيف عيونو عسلية وشعره بني اسمراني شوي يقرر انو يكون أسرة *يعني يتزوج*):خليها في الإجازة الي في الصيف هادي الإجازة كلها اسبوعين نكلم الشياب فيها ونروح سفرة يحبها قلبك
عبد الله :وقت ما يجي ذاك اليوم نتفاهم
ابراهيم :ياعيال واحد فيكم يروح يشوف الشياب ايش يبوا
سعيد :والله انا حيهلكوني بعدين خليني مرتاح دحين
عماد:خلاص انا أروح بس ها ترا الحساب عليك
سعيد :اقول ضف وجهك مناك
عماد:ههههههههه
وراح عماد للشياب
عماد:ها عمي آمر شبغيت
ابو سلمان:ما يامر عليك عدو بس خل واحد فيكم يروح يجيب الدلال من داخل
عماد:خلاص عمي انا بجيبها
ابو سلمان :الله يحفظك ياوليدي
وراح عماد في طريقه للمطبخ

...................
ليان دخلت المطبخ وتركت يد مها وراحت تصب موية الا ان مها خلت ليان تنشغل عنها وخرجت من باب المطبخ الخارجي أما ليان لمن انتبهت ان مها خرجت راحت ركض وراها فتحت باب المطبخ وشافت مها واقفة عند اللفة راحت عندها الا فجأة لقت في وجهها ..........
.....................






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





**((الجزء الرابع))**
مها خلت ليان تنشغل عنها وخرجت من باب المطبخ الخارجي أما ليان لمن انتبهت ان مها خرجت راحت ركض وراها فتحت باب المطبخ وشافت مها واقفة عند اللفة راحت عندها الا فجأة لقت في وجهها...............عماد وقفت في مكانها من دون ماتتحرك وردة فعل عماد لا تقل عن ردة فعلها
وأكتر ظلوا يطالعوا بعض الين مها مسكت ليان من يدها وقالت ابغى موية هنا انتبهت ليان على نفسها انها منها لابسة عباية قامت ركض ع المطبخ وسكرت الباب واعطت مها موية وجلست ع الكرسي سرحانة تفتكر الموقف وتفتكر عيون عماد اللي كان فيها شي غريب لمعة غريبة ما فهمتها بس حست ان وراها سر وجلست على حالها الى ان جات نوف تدور على بنتها
نوف:ليون اشفيكي اتأخرتي
هادي الجملة كانت كفيلة تطلع ليان من عالم سرحانها
ليان :هلا لا بس جلست شوية العب معاها
نوف:اها حسبتك جبتيها وهيا راحت تلعب لوحدها خفت لا تكون تسوي شقاوة وتطيح شي ....وأخذت بنتها وخرجت من المطبخ وليان طلعت عند البنات ونسيت اللي صار او تناسته الين ترجع البيت وكملت معاهم فلة ووناسة
.................
نروح عند عماد اللي قعد واقف مكانه مدة يستوعب اللي صار ليان كانت قدامه لمدة اكثر من ثانية وكانوا يتكلموا بالعيون بس ياترى فهمتوا وإلا لا وافتكر انه جاي عشان ياخد الدلال بس ليان راحت المطبخ مستحيل يروح هناك ورجع عند الرجال
ابو سلمان :ها عماد شفيك اتاخرت ووين الدلال
عماد :ها عمي والله معليش جاتني مكالمة ضرورية ولمن خلصت رحت المطبخ سمعت صوت حريم فما قدرت ادخل
ابو سلمان :معليه مافي مشكلة فيك الخير ....سعيد قم ياوليدي وجيب الدلال يمكن أخواتك اللي في المطبخ
سعيد:طيب يبا على أمرك.....وراح سعيد جاب الدلال.

أشواق:ليان ممكن شوي ابغاكي في كلمة
ليان :طيب من عيوني
أشواق: عن اذنكم بنات
وقامت هيا وليان وتوجهوا للصالة اللي فوق
أشواق مقربة من ليان وتحب دايما تفضفض لها (تقول كل اللي في قلبها لها) وبذات ان ليان وسيعة صدر وتحب تستمع لها وتحللها مشاكلها رغم ان أشواق تحل مشاكل الناس عادة
ليان :ها حبيبتي ايش تبغي عسى ماشر في شي
أشواق:لا بس حبيت أقولك واستشيرك في شي
ليان :أتفضلي حبيبتي
أشواق:تفتكري لمن هذاك اليوم سألتيني عن السبب اللي مشتتني وماخذ كل تفكيري
ليان:ايوا
أشواق:وتفتكري انا ايش رديت عليكي
ليان :ايوا قلتيلي لمن احس نفسي ابغى اقول لا حد انتي اول وحدة تدري
أشواق:صح وجا اليوم اللي اقولك هذا الشي
ليان :كلي أذان صاغية
أشواق:بس وعديني ما تعلقي ولا تقولي لأحد
ليان :ولا يهمك عمري خذلتك
أشواق:خليني اشوف يمكن مرتين
ليان :لاااااا
أشواق:هههه أمزح معاك ماعمرك خذلتيني
ليان :اجل قولي
أشواق :انا ..انا من يوم واحنا صغار أ..أ..أ..
ليان :انتي ايش كملي
أشواق:أ..أ.أحب عبد الله ولد عمي
ليان :بالله من أول ساكتة وليه ماتتكلمي يا عمري
أشواق:خفت وحسيت انك راح تضحكي علي
ليان :لا ياحبيبتي *وقامت حضنتها *الحب موعيب ولا حرام
أشواق:انا أعرف بس خايفة اعيش في وهم لأني مادري ايش شعور اللي احبه تجاهي
ليان:لا تخافي بس قوليلي من متى
أشواق:من كان عمرنا 12 سنة واحس بدا الإحساس بس ماكنت اعرف ايش هوا الحب بس بديت اسمع الحب والحب الين ما عرفت حقيقة إحساسي
ليان :طيب في احد يعرف عن هذا الموضوع؟
أشواق:لا ولا احد غيرك
ليان:ولا عبد الله
أشواق: ولا عبد الله عشان كدا أنا خايفة
ليان:لا تخافي ان شاء الله يكون شعوره زيك وعندي إحساس يقول اللي في قلبك راح يصير في قلبه وراح ينتهي بسعادة
أشواق: الله يسمع منك قولي آمين
ليان: آمين ممكن اقولك شي
أشواق:قولي أسمعك
ليان :شفتي قبل ما نطلع انا رحت أشرب موية مو صح؟
أشواق :صح ومرة اتأخرتي شكلك اتعشيتي مو شربتي موية ههههه
ليان:ههههه لا بس صار لي موقف فظيع شوي
أشواق :ايش صار خوفتيني قولي
ليان:وأنا رايحة المطبخ نوف قالت لي اخذ مها واصب لها موية
ولمن دخلت المطبخ تركت يدها وهيا من هنا على طول خرجت من باب المطبخ الخارجي ع الحوش
أشواق :طيب ايش صار
ليان :المهم ولمن رحت ركض وراها فجأة لقيت قدامي ...تتوقعي مين
أشواق :قولي مين حمستيني
ليان :لقيت في وجهي عماد من الصدمة انا وياه ما تحركنا من مكاننا لفترة وظلينا نطالع بعض لمدة الين مها طلعتنا من اللي إحنا فيه وانتبهت إني من دون عباية وطيران ع المطبخ
أشواق:أحلى فلم هندي
ليان :بطلي هبالة ..من جد والله تدري لمن كنا نطالع بعض قرأت في عيونه لغز ما فهمته وراه سر غريب سر ما يعرف عنه احد
وسكتت لحظة وجلست تفكر بعمق
أشواق :ليان
ليان:نعم
أشواق:اشفيكي
ليان:ما أدري بس انا دايما لمن أطالع في عيون احد افهمه حتى لوكانت المدة طويلة بس هنا مادري في شي محير عقلي ما قدرت افهم نظراته ما قدرت وكأنه يقول لي شي بس انا أظن ان الكلام موجه لي عشان كذا صار لغز مافهمتوا عشانه موجه لي
أشواق:امرك غريب والله يمكن بس من الصدمة طالعك كذا
ليان:لا اقولك انا افهم من عيون الناس هذا غير غير
أشواق:خلاص انسي السالفة وشيليها من بالك ترا هذا كله أوهام
ليان: على قولك يمكن أوهام
أشواق :يلا نروح عند البنات قبل ما يشكوا في حاجة
ليان:يلا
ورجعوا عند البنات بعد مافضفضت كل وحدة اللي في قلبها للتانية

عند البنات
ليان:بنات نفسي افلها اليومين دي
منال:حتى انا بس كيف ياترى
أشواق: أقول قالبتلي هيا معادلة نروح السوق ونفلها
مرام:أي والله ليه مانروح مول ونفلها بدل ما تكون الاجازة نكد وقرف
روان:صحين
ليان:ايوا خلاص بعد العشاء نكلم ماماتنا ونشوف ايش راح يصير
روان:ايوا ليان بالله لازم نخليها ترضى
ليان :لا تخافي ماما راضية الباقي ع الباقيين
أشواق:والله انك سوسة اجل بما انك خالصة من امك تعالي اقنعي ماما
مرام :كيف تقنعي امك قوليلي ع السر
ليان :لا ياحبيبتي سر المهنة
روان :انا اختها توأمها ما اعرف السر
منال:انا اعرف السر حقولكم
ليان:منااااال
منال :امزح ماراح اقول حتى انا استخدمه
مرام :اجل انتوا راح تقنعوا ماماتنا
ليان ومنال:اوكي


بعد العشاء
ليان:ماما حبيبتي ممكن طلب
ام احمد: عيون ماما امري
ليان:ماما نبغى نروح السوق بكرة من زمان عنه والله احنا مرة طفشانين
روان: أي والله ماما الله يخليكي
ام احمد :بكيفكم ما عندي مانع بس ابوكم
ليان:لا تخافي بابا موافق وابصملك بالعشرة
ام احمد :اجل خلاص بكرة توكلوا على الله
ليان وروان قاموفي نفس الوقت وباسو امهم من خدها
ليان:شكرا ياأحلى ام
روان: ميرسي
ام احمد قامت تضحك
ليان راحت للبنات هيا وروان
ليان:مهمتنا منتهية
اشواق :ما أقولكم داهية ماكملتي دقيقة
روان:اعوذ بالله بسم الله على اختي
اشواق:مين قال باعطيها عين عيني باردة الحمد لله
مرام:المهم المهم باقي أمهاتنا تعالي اقنعيهم معانا
ليان :شدوا الرحال

راحوا عند ام سلمان ام ابراهيم خالص منها بنتها منال تعرف سرالاقناع واقنعتها
ليان:هلا عمتي كيف حالك مرة وحشتيني
ام سلمان:انتي اكتر والله يابنتي
ليان :عمتي ممكن طلب
ام سلمان :سمي حبيبتي
ليان:بكرة نبغي نروح السوق ونبغى اشواق تجي معانا
ام سلمان:وليه... مولازم تروح خليها في البيت
ليان:الله يخليكي ياعمتي ما تحلى الجلسة الا معاها
ام سلمان:خلاص ولا تزعلي راح تروح معاكم ما نقدر على زعلك
ليان باست راس عمتها :شكرااا عمتي الله لايحرمني منك

وراحت
ليان :بقيت مامتك يامرام
اشواق:بالله ماما وافقت
ليان:ايوا
اشواق:متأكدة؟؟؟؟؟؟؟؟؟!!!
ليان:انا ليان موهالله هالله
اشواق:وانا اشهد
واقنعوا ام عبد العزيز وقرروا يروحوا السوق

.................
.........................
.........






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ







**((...الجزء الخامس...))**

اليوم التاني
بعد صلاة العشاء في بيت ابو ابراهيم
منال :ماما بعد شوية حروح ابغى السوّاق
ام ابراهيم:والله ابوكي اخذ السوّاق
منال:يوووه دحين كيف اروح
ام ابراهيم :خلي وحدة من البنات تمر عليكي
منال:حدق على ليان
ودقت على ليان
منال:هلا ليان
ليان:هلا *قالتها من غير نفس*
منال:ايش فيكي تتكلمي كذا
ليان:والله احمد اخذ سيارة السوّاق لان سيارته الماكينة بح وماني عارفة كيف راح اروح السوق
منال:انا جاية اشكيلك انتي تشكيلي
ليان:ليه نفس المشكلة
منال : ايوا بابا اخذ السوّاق
ليان:دحين احنا ايش راح نسوي
منال :دقي على اشواق ولا مرام يمروا ياخدونا
ليان:هيهي ياحبيبتي البنات قدهم في السوق من اول
منال:اووووووووووووووووف
والا بعماد سمعها
عماد :أيش فيكي؟
منال لليان:استني ليونة شوي
منال:نعم
عماد:اقول ايش فيكي
منال:لا مافي شي بس اتفقنا اننا نروح السوق مع البنات وبابا اخذ السوّاق وليان احمد اخد سيارة السواق وماننا عارفين ايش نسوي
عماد من يوم ما سمع اسم ليان قال:طيب انا اوديكم * عشانه رايح مع صاحبه *
منال:بالله قول والله
عماد :مولازم احلف انتي جاهزة
منال :من اول
عماد:اجل خلاص انا برا قولي لبنات عمك يتجهزوا ونروح نجيبهم
منال :ايش دراك انهم كم وحدة
عماد:موبتقولي ليان اكيد روان معاها يلا بسرعة البنت تلاقيها كسرت التلفون تنادي
منال:أي والله...تكلم ليان...الو معليش حبيبتي
ليان:لا عادي بس ايش في
منال:هادا عماد يقول يوصلنا
ليان:من جد
منال :ايوا يلا ترا هوا بره بسرعة اتجهزوا احنا جايين
ليان:اوكي لمن تجوا دقي
منال :اوكي باي
ليان :باي
قفلت السماعة ليان وراحت لروان
ليان:روان يالله نروح
روان:مين بيودينا
ليان:منال دحين تجي عماد بيوصلنا
روان:والله هادا الولد فيه الخير
ليان:يلا بلا كلام فاضي بسرعة دقايق وهم واصلين
بعد شوي دقت منال
منال:يلا احنا برا
ليان :اوكي
وخرجوا ليان وروان
ركبوا السيارة
روان وليان:السلام عليكم
منال وعماد:وعليكم السلام
روان :كيفك منول
منال:تمام انتي كيفك
روان:الحمد لله ...كيفك عماد
عماد :الحمد لله بخير اكيد انتي روان أعرفك ماشاء الله جريئة من يومك
روان :والنعم
الكل ضحك
عماد:يعني التوأم اذا في وحدة سلمت التانية ما تسلم
ليان بخجل واحراج:كيفك
عماد:الحمد لله...في شي محيرني مو انتوا توأم ليه غير في كل شي ماعدا الشكل
منال:يا حبيبي مو لازم تكون شخصيات التوائم زي بعض
وكملو الطريق بالحوار وشوي مضاربة من التوأم
وصلو السوق
منال:عماد لمن ندق عليك تجي طيب
عماد :حاظر ماما سي تاني
ليان:هههه قلب بنغالي مرة وحدة
منال:لا ما في سي روه
عماد:اقول سواق ابوكي انا وقت ما بجي راح اجي اصلا انا راح اقابل صاحبي هنا وقت ما تخلصوا دقوا اذا كنت مخلص حجيكم
منال:براحتك بس كنت بكمل الفلم معاك
روان :والله انكم تحف
ولاقوا البنات في السوق
مرام:بدري
ليان :من عمرك
منال:اتوهقنا بالمواصلات الين عماد حن علينا وجابنا
أشواق من يوم سمعت اسم عماد تلقائيا طالعت في ليان ما لقت في ملامحها شي
أشواق:يلا ورانا لفلفة
ولفو ولفو
بس كان في واحد من اول يمشي ورا ليان بس هياا ماتعطيه وجه الين تعبوا وجلسوا في واحد من الكوفيهات
روان:بنات مين يبغى عصير او أي شي من الكوفي
اشواق :اقول اجلسي انا اروح اشتري اعرفك راح تلخبطي
روان: أي والله صح
أشواق:ليونة تعالي معايا
ليان:طيب بس قبلها نروح نشتري الساعة اللي عجبتني قررت اشتريها
أشواق:اوكي يلا
روان:ليونة انتبهي على نفسك
ليان:ليه انا رايحة حرب
روان:لا بس كدا قلت خليني اقولها يعنني امك
ليان:هههه الله يقطع ابليسك
مرام:اقول المهم جيبيلي موكا
منال:وانا كمان
ليان:رونا انتي ايش تبغي
روان: ما أدري انتي ايش تبغي جيبيلي زيك
ليان:انا ابغى فرش جوس مانجو اجبلك زيه
روان:اوكي
وراحوا اشواق وليان لمحل الساعات وكان نفس الولد وراهم وهما بيحاسبوا جا يستهبل عندهم
الولد:ياحلو انتا انا احاسب عنك
ليان:لا مشكور اللي عندك عندي ضعفه
الولد:لا من جد نحاسب للحلوين اللي زيكم
أشواق:اصلك قليل ادب ما تستحي
وقاموا يتخاصموا واجتمعوا الناس عليهم
وبالصدفة كان عماد في نفس المنطقة ولمن شاف التجمع جاه احساس يقوله ان اللي في المشكلة شخص عزيز قام رايح متوجه للمكان
سعد(صديق عماد):فين فين
عماد:امشي نشوف ايش صاير
سعد:ياخي لا تدخل نفسك في الناس
عماد:عندي احساس يقولي روح واصلا الاهل هنا يمكن هما لا قدر الله
سعد:يلا نروح ورا احساسك






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ






**((...الجزء السادس...))**
سعد(صديق عماد):فين فين
عماد:امشي نشوف ايش صاير
سعد:ياخي لا تدخل نفسك في الناس
عماد:عندي احساس يقولي روح واصلا الاهل هنا يمكن هما لا قدر الله
سعد:يلا نروح ورا احساسك
وراحوا هناك
أشواق لمن شافتو راحت جري
أشواق:عماد الحق الولد يتضارب مع ليان
عماد:ياولد الـ.....
وراح عند الولد ودف ليان وراه وقام يتضارب مع الولد بالكلام وبعدين بدأ باليد وطول الوقت ليان تبكي الين ما الناس فكوهم والواضح للكل ان الولد غلطان فتركوا عماد مع ليان اللي طول الوقت تبكي
أشواق تهدئ ليان:خلاص ليان بس
ليان وهي تبكي:لا موخلاص انا السبب في انهم يتضاربوا ..عماد جالس يطالع في ليان البنت مرة حساسة وتحس بالذنب على طول يالبى اللي يبكو
عماد:يلا بلا دلع مو بسببك ولا شي الولد غلط واخذ جزاه
ليان لمن سمعت عماد يتكلم سكتت
والبنات لمن حسوهم اتأخروا جوا يشوفوا ايش صار لقوا عماد واقف مبهدلة ملابسو مع ليان وليان تبكي بصمت وأشواق تهديها حسوا ان هناك شي صار
منال:ايش صار اشفيكي ليونة تبكي
اشواق:لا مافي شي بس مشكلة بسيطة
منال:عماد ايش جابك هنا
عماد:مع السلامة انا في السيارة استناكم وانتي *يقصد ليان *انتبهي مرة تانية
مرام:ايش صاير
عماد طنشهم وراح
روان:ليونة حبيبتي ايش صار
ليان من يوم ما سمعت صوت اختها رمت نفسها في حضنها وقالت:انا السبب في تضرر اتنين انا السبب
روان :طيب ايش صار
أشواق:انا اقولكم واحنا جايين نحاسب ع الساعة جا واحد حقير من أول وهوا يمشي ورا ليان من جينا السوق قال يبغى يحاسب المهم زاد في الكلام قمنا انا وليان نوقفوا عند حدو الا قام يتضارب معانا الين ما تجمعوا الناس وفجأة جا عماد واستنجدت بيه قام راح قدام ليان يواجه الولد في البداية بالكلام الين ما تطور الى مضاربة زي ما أنتوا شفتوا شكل عماد
روان:ياحبيبتي ياليان مو انتي السبب الولد الحقير اخد جزاه
ليان بعد كم كلمة من البنات سكتت بس قعدت ساكتة ولا اتكلمت
مرام راحت مع سواقها ووصّلت اشواق ..وروان وليان ومنال راحوا السيارة عند عماد
منال:سلام
عماد:وعليكم السلام وسكت
ومشيوا في الطريق
ليان وهي ساكتة وسرحانة شوي انتبهت بكيس قدام عند عماد شهقت شهقة ايوا ايوا هادي الساعة اللي كانت بتشتريها ايوا نفسها ولمن شهقت اللي في السيارة انفجعوا بالذات عماد وقف السيارة فجأة والله ستر انهم كانو في حارة ما فيها سيارات كتير والا كانوا راحوا فيها
روان:بسم الله اشفيكي ليون
منال:بسم الله كنا راح نروح فيها اشفيك عماد البنت شهقت صار حاجة
عماد:شوفوا البنت لايكون ماتت
روان: الله يقطع ابليسك لا تتفاول على اختي ليونة اشفيكي
ليان:مافي شي مافي شي

الأجواء كانت متوترة الين ما وصّلوا ليان وروان بيتهم

عماد قبل ما يروح السيارة عند السوق راح المحل وسأل راعي المحل عن الكيس الي كان مع ليان قبل المضاربة قام أعطاه هوا ولمن فتحه شاف ساعة تجنن قالو متأكد انها هيا قال ايوا قام اشتراها وأخذها معاه السيارة
وهما في السيارة
عماد:منال خدي هادا الكيس وأعطيه ليان وقوليلها انو انتي اشتريتيه اوكي
منال:ايش هوا؟
عماد:الساعة اللي كانت بتشتريهابس بسبب الولد الـ.... ما اشترتها
منال:وايش اللي جابها عندك
عماد:مالك شغل وبلاش اسئلة مالها داعي
منال:عماد ممكن سؤال
عماد:أتفضلي بس اذاماعجبني ماراح اجاوب
منال:بكيفك....انتا ليان ايش تعنيلك
عماد طالع في منال ايش تبغى من دا السؤال : وايش مناسبة السؤال هدا
منال:جاوبني
عماد:بنت عمي... وليش ليان بالذات
منال:بس كدا وايش افهم من كلمة بنت عمي
عماد:افهمي اللي تبغيه ترا ماني فايقلك
منال من يومها تتابع عماد وليان حاسة انو عماد يكن شي لليان بس مهي عارفتو
وصلوا البيت قامت منال راحت غرفتها واتصلت على ليان بس ليان ماترد قالت اكيد راحت تنام او قاعدة تبكي هيا لمن تبغى تهرب من حاجة تروح تبكي أو تنام ... براحتها قالتها وسكت الجوال وراحت عند اختها

.............
في اليوم التاني راحت منال عند ليان في بيتها بس ما قالت لها انها جاية لمن وصلت للبيت ردت عليها الخدامة دخلت عند خالتها وسلمت عليها وسألتها اذا كانت تقدر تطلع فوق قالت لها روحي بس انتبهي في احمد وريان في غرفهم ولمن وصلت غرفة ليان سمعتها تبكي وتكلم أحد قالت يمكن روان بس سمعتها تقول لا يارغد فعرفت انها تكلم رغد
ليان وهيا بتبكي:لا يارغد شفت عيونو تقولي حاجة بس انا ما فهمتها ما فهمتها ...وامس يدافع عني... وانضرب عشاني ..اقولك اشترى الساعة شفتها في السيارة ...عشاني يارغد ....ارحموني ماني عارفه اركز ....يارب تكون من جد اوهام يارب ....وفجأة منال دقت الباب عليها ...رغودة حبيبتي سلام ما أدري مين يدق الباب ....على امرك ....اسفة اني ازعجتك ...سلمي على مامتك ....باي
ليان وهيا تمسح دموعها:مين
منال:انا
ليان:منول ياحـ....ليه ما قلتيلي انك جاية .....وفتحتلها الباب
منال:وهيا تسلم:بسويها مفاجأة .
ليان:احلى مفاجأة
منال في قلبها والله انك ماتعرفي تمثلي اثار البكي واضحة في وجهك
منال:ليان كيفك بعد امس
ليان:الحمد لله تمام
منال خرجت كيس الساعة من الشنطة أعطتها ليان
ليان ما استغربت لأنها أمس شافت الساعة في السيارة وقامت تتصنع عدم المعرفة:ايش هادا
منال وتطالع في وجه ليان تقرأ تعابيرها وتحاول تستكشف شي :الساعة اللي كنتي تبغي تشتريها
ليان:مين جابها؟
منال كانت تبغى تتأكد ان الكلام اللي توها سمعتو عن أخوها عماد وبالفعل أتأكدت انها اتكلمت عنو لأن ليان صارت مررة مرتبكة اصلا هيا ما تعرف تخبي ملامحها
منال:انا اشتريتها وجبتلك هيا ويلا ننزل تحت اليوم ابغى اتغدا معاكي انتي وروان
ليان أخذت الكيس وقعدت تطالع فيه وهيا سرحانة أكيد هوا قالها اعطيها هوا أكيييييييييييد
منال:ليون ممكن سؤال
ليان:ممم
منال:ليوووون
ليان:نعم
منال:اقول ممكن سؤال
ليان:ايوا
منال:مافي شي تبغي تقوليه ليا
ليان:زي ايش يعني
منال:ماأدري انتي قولي......
ليان:لا مافي شي ..يلا ننزل
منال:يلا.. (وهي تقول في نفسها ) يا النصابة مافي شي......في شي وانا راح اكتشفو
*مداخلة ....ليان زمان كانت تقول لمنال كل اللي في قلبها بس دحين اتغيرت **
ونزلو اتغدوا مع الاهل وطردوا الاولاد في غرفهم عشان الست منال في البيت
بعد الغدا رجعت منال بيتهم بعد ما كرهت ليان في عيشتها من كتر ما تعلق عليها تبغاها تكلمها في الشي اللي سمعته
...........
...................
............حبايبي ايش تتوقعوا يصير بين ليان وعماد ؟؟
وممكن احد منهم يصارح منال ؟؟






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ






**((...الجزء السابع...))**

في بيت ابو سلمان بعد أسبوع
ابو سلمان :ها يا ام سلمان ايش قلتي نتوكل على الله
ام سلمان:مادام انتا واثق من الرجال نتوكل على الله
ابو سلمان:اجل ناديلي البنت اكلمها
ام سلمان: على امرك ...ومسكت التلفون واتصلت على غرفتها تناديها
ام سلمان:رنا حبيبتي تعالي ابوكي يبغاكي
رنا:امرك ماما دقيقة وانا عندكم
بعد مانزلت رنا
رنا:.(بنت حكيمة دايما تنصح أختها إلا إنها ما تسمع لها أبدا جسمها حلو بيضا شعرها لونو أسود عيونها بني غامق تحب المطبخ متخرجة وتشتغل معلمة في مدرسة ابتدائية لسى توها أول سنة جوها خطاب كثير بس كلهم رفضتهم لأنها كانت بتكمل دراستها:سم بابا ناديتني
ابوسلمان :أيوة يابنتي ناديتك ابغاكي في موضوع مهم
رنا حست بالتوتر:قول بابا وترتني
ابوسلمان:ياحبيبتي انتي عارفة اننا انا وامك آخرتنا نموت ونسيبكم صح
رنا خافت:الله يطولنا في عمركم بابا
ابو سلمان: اليوم يا رنا جوني ناس وطلبوا يدك مني وصراحة انا قلتلهم اشوف راي البنت وهم ناس ما عليهم كلام بس الراي الاول والاخير لك يابنتي
رنا بشوية خجل:ومن هم ؟؟
ابو سلمان:صديقي ابو محمد يبغاكي لولده محمد وهو ولد ماعليه كلافه
رنا:وانتم ايش رايك ؟؟
ابوسلمان:والله الولد مايعيبه شي وانا كلمت امك ووافقت بس الشور ليكي
رنا:بابا الشور شورك وسوي اللي يريحك
ابوسلمان :والله اللي يريحني هو اللي يريحك
رنا:خلاص انا استخير واللي كاتبه ربي بيصير
ابوسلمان:أيوة يابنتي هادا الكلام الصح الله يوفقك ..وقام راح غرفته وترك البنت مع امها
رنا:ماما انتي شرايك في الولد واهلو ؟؟
ام سلمان:والله الناس ما شاء الله عليهم اهل جود واصل و يابنتي من زمن وهم اصحاب لأبوكي انتي استخيري ربك واللي كاتبه ربي بيصير
رنا:ونعم بالله
وبعد اسبوع من موافقة رنا شاف الولد البنت وعجبته وتمت الخطبة ووقرروا انو الملكة بعد اسبوعين
أشواق تكلم ليان:ايوا قرروا انو الملكة بعد اسبوعين
ليان:والله مبروك عقبالك ههههه
أشواق:اعوذ بالله بدري علينا
ليان:المهم متى راح تشتري الفستان
اشواق:والله لسى ماقررت بس بعدين نروح السوق مع بعض ونشتري
ليان:ايوا هادا اللي راح يصير
اشواق:يلا ليونة باي بابا يناديني
ليان:اجل مبروك من دحين هههه
اشواق:هبلة موقصدي كدا بيناديني يبغاني أجيب جهاز قياس السكر
ليلن:اشفيكي زعلتي امزح معاكي ههه
اشواق:لامازعلت ولا شي
ليان:اشوا
اشواق:لا تعيديها باي
ليان:ماراح اعيدها باي

اليوم التاني في بيت منال
منال:ايمان..ايماااان ... ايمانوه
ايمان:نعم اشفيكي
منال :ساعة اناديكي حشى موعباية هاذي اللي بتلبسيها
ايمان:اووف منك اهو جيت يلا نروح
اروى:خلاص بلا مضاربة يلا السواق بره
وراحوا السوق هناك
منال:ردي يلا ردي اوووف
اروى:اشفيكي
منال:ليان ماهي راضية ترد
اروى :يمكن بعيدة عن التلفون
منال:يمكن
ودقت مرة تانية على اخر رنة ردت ليان
ليان:الو
منال.بدري حضرة ليان
ليان:اشفيكي كنت بعيدة عن الجوال والله سامحيني دحين انا في الطريق
منال:ليه تقولي انا .. فين رونا
ليان:روان ماجات معايا تقول ما فيها تجي
منال: اها بكيفها اجل انا استناكي عند الباب

وصلت ليان السوق واشترت هيا ومنال فساتين واليوم اللي بعده برضو راحو السوق عشان الباقين يشتروا

يوم الملكة .....
اشواق والبنات اتفقوا يروحوا صالون واحد يعملوا شعرهم عنده
أشواق:ترا انا بقعد عند رنا بشاير ما منها فايدة.... تقول ايش؟! ... تبغى تجي زيها زي المعازيم
ليان:الله يسعدك ويهني اختك بيكي..وبشاير مصيرها تنعدل
روان:يلا يابنات نروح السواق برا
مرام:استنوا دقيقة بس تركب لي الورود في شعري
منال:حاضر ست مش مش
وخلصت مرام ورجعوا البيت ..طبعا الملكة كانت في البيت لأن بيتهم كبير
ليان:بالله روان شكلي مزبوط..
ليان كانت لابسة فستان ....لونه ليلكي لنص الساق فيه تطريز خفيف ماسك من فوق من دون اكمام وكل ما نزل تحت يوسع ....وصندل كعب من نفس اللون .....ومسوية شعرها كيرلي وحاطة شريطة لونها ليلكي......وحاطة مكياج خفيف مرررة

روان:لا ياحبيبتي ما فيكي شي قمر ما شاء الله
فستان روان ....كان لونه سماوي هادئ شوي لحد الركبة ماسك من فوق بحبل فيه حزام ابيض تحت الصدر بشوي مربوط على شكل فيونكة ....ولابسة صندل كعب أبيض فيه فيونكة من قدام على الجنب وحاطة فيونكة صغيرة في شعرها اللي مسويته بف

منال:يابنات يلا نروح عند الحريم
وفستان منول.....كان لونه ليموني طويل يمسك من الرقبة ظهر مفتوح .....فيه شوي تطريز خفيف ولابسة صندل كعب ليموني ....ومستشورة شعرها

مرام:يلا روحي قدام واحنا وراكي
فستانها.....لونو أسود فيه ورود فضي قصير فوق الركبة بشوي ....موديل سبعة من عند الصدر .....ولابسة صندل فضي رباط بحبال......ومسويه شعرها نصو مفرود ونصو بتسريحه...........

ام أحمد:ها ليونة خلصتوا من الكوافيرا
ليان:ايوا ياماما
ام احمد:طيب ياحبيبتي روحي شوفي مرت عمك اذا تبغى مساعده
ليان:من عيوني
ام احمد:خذي معاكي روان
ليان:سمعتي روان يلا قدامي
منال:وانا ايش يقعدني معاكم
مرام:مع الخيل يا شقرا >>أحب دا المثل
راحوا البنات يساعدوا مرت عمهم وبعد ربع ساعة جات العروسه ومعاها اشواق
اشواق:والله ما شاء الله عليكي قمر لا اله الا الله يحفظك ربي
رنا:خلاص من يوم ما رحنا وانتي تمدحي فيا مو بس انا الحلوة حتى انتي حلوة
اشواق:لا بس انتي غير انتي عروسة
رنا:ياحبيبتي يا اشواق مدري كيف راح افارقك لمن اتزوج..وقاموا حضنو بعض
نجي لفساتينهم
أشواق كانت لابسة فستان خربزي طويل مطرز ....ماسك من فوق من غير حبال وشوي ضيق مبين جسمها وفيه فتحة من تحت من قدام على الجنب .....ولابسة صندل من نفس اللون ....ومسوية تسريحة شوي مرفوعة من ورا مخليتها حلوة.....
العروسة
كانت لابسة فستان عودي .....فيه نفشة بسيطة من تحت

منال:اقول بلا بكبكا(يعني بلا بكا..صيغة مبالغة ) لسى هادي ملكة مو فرح
............
عند الرجال الكل يبارك للعريس ولإخوان العروسة وأبوها
سلطان:ماني مصدق ان رنا بتتزوج
عماد:أي والله الأيام تمشي مشي توها بنيتي ام سنة صارت عروس ماشاء الله ما شاء الله
سلطان ضرب عماد على ظهره:تتريق انت وشكلك
عماد:انا ادري عنك قالب لي ماني مصدق وماني مصدق
سلمان:أي والله كلامه صح من يوم ماجيت وانت ترددها
عبد الله:ما عليك فيهم قول اللي تبغاه هادي ملكة اختك مين قدك
سلطان:كذا الرجال اللي يوقفوا معايا
عبد الله:عند الطلب
عماد:اقول لا تقلبلي وتسوي نفسك معاه ما كنك قبل شوي تقول سكتو صجني
سلطان:افا وانا ولد ابوي افا
عبد الله :لا تصدقو هذا واحد حاقد على صداقتنا أقول عماد ليه ما تروح مع اللي قدك شوف ريان جالس لوحدو...>>أحلى تصريفة
عماد:انا حر اجلس مع اللي ابغي
أحمد توه داخل:سلام ع الحلوين
عماد:سلام هاذا خويي جا
احمد:فينه خلني اسلم عليه
عماد:ههههههههههه يابن الحلال انت خويي
احمد:والله بالله قول قسم
عماد ببراءة:والله قسم
احمد:اقول روح مع اللي قدك ياخي انا اكبر منك
عماد:الله اكبر... أكبر مني كلها كم سنة
احمد:يلا روح
عماد:افا تطردني وانا شادن الحيل بك
سلطان:مو كنك اليوم قالب شيبه
عماد:اقول سلام اروح مع اللي قدي على قولك
وراح جلس مع ريان والعيال
ابو سلمان :سلطان
سلطان:سم يبا
ابو سلمان:خذ الدفتر ووده لأختك خلها توقع
سلطان:سم يبا

عند الحريم....
مرام:منال خلي شنطتي عندك بروح عند المراية أصلح شكلي
منال:اوكيه
وراحت مرام عند الصالة تدور المراية لقت بشاير في وجهها
مرام:بشاير
بشاير:.(بنت شوي خارجة عن تصرفات بنات العيلة تحب صاحباتها الخبلات اكتر من بنات العيلة وتعتبر بنات العيلة مجانين بنت ماهي مرة حلوة بشرتها قمحية وعيونها سودا وشعرها أسود واكتر الأحيان تكون تافهة ما همها إلا النت والشات...بس في النهاية تكبر وتعقل):نعم
مرام:فين ألاقي مرايا كبيرة
بشاير بدلع:في الباث اللي عند باب البيت الثاني
مرام:شكرا
وراحت لعند المرايا ترتب شعرها وهيا راجعة.........


سلطان وهوا رايح البيت دخل من الباب الثاني لأنه فكر وقال اكيد مافي احد في دي المنطقة كلهم مشغولين عند القسم اللي فيه المعازيم ولمن دخل شاف شي ما كان يتوقعه

...............
.......................
................توقعاتكم حبايبي ..
سلطان ايش شاف؟؟






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





**((...الجزء الثامن...))**
سلطان وهوا رايح البيت دخل من الباب الثاني لأنه فكر وقال اكيد مافي احد في دي المنطقة كلهم مشغولين عند القسم اللي فيه المعازيم ولمن دخل شاف شي ما كان يتوقعه



مرام لمن شافت سلطان على طول جري لداخل البيت
وسلطان جلس مبلم وقاعد يقول ماشاء الله مين هادي القمر ماشاء الله اكيد وحدة من بنات عماني واتصل على أخته أشواق وقالها تجي هي ورنا عشان توقع وراحت رنا وقعت وقاموا يغطرفوا والفرحة كملت بزفة العروس ولبسها العريس الشبكة وتمت الملكة على خير

مرت السنة الدراسية كلها روتين شوفوا حال كل شخصية في هادي السنة
(ليان:شادة حيلها في الدراسة كان شاغلها موضوع عماد والساعة بس في النهاية نسيت وخلت في بالها ان كل هادا اوهام)
(روان:مافي شي جديد بس حيكون لها دور في باقي القصة )
(منال:بتراقب عماد بس ماهي عارفة تفهم منه ولا شي لان طبعه كتوم .وليان نفس الشي ما لقت منها أي رد )
(مرام: تفكر في سلطان والموقف اللي صار )
(أشواق:حبها لعبد الله مثل ماهو وكل ماله يزيد وهي مرة حزينة لانه في بداية الاجازة راح تفارق اختها رنا)
(عماد:كل ماله يحس ان منال حتكشفه وهوا طبعا ما يسيبلها مجال وترك موضوع ليان على جنب لأن يبغى يجيب نسبه عشان يدخل طب ...ان شاء الله بالتوفيق)
(سلطان: يفكر يخطب البنت اللي شافها بس للحين مومتأكد مين هيا ...)
والباقي لا جدييييييييييييييييد



في نهاية السنة الدراسية
في مدرسة ليان
ليان:يااااه اليوم آخر اختبار ونفتك من الاختبارات
رغد:وتجينا الاجازة الرائعة الطويلة اللي من زمان منتظرينها
ليان:أي والله يارب عدي هالاختبار الأخير على خير ونجيب نسبة حلوة
رغد:اللهم آمين.. شوفي ليان فين جواب هادا السؤال امس وانا أذاكر اتصلت عليكي ابغى الجواب لقيت جوالك مقفل قمت اتصلت ع البيت مامتك قالت انك نمتي بدري
ليان:أيوة والله اليوم آخر يوم وابغى افلها وانا مصحصحة مو نايمة وانا اصلا أنام دايما بدري مو مثلك أنام الساعة ما ادري كم.
رغد:والله انك دجاجة من يومك...المهم فين الجواب
واعطت ليان رغد الجواب وكملوا البنات كلام مع المراجعة اللين ما دخلوا الاختبار

بعد الاختبار
عند روان اللي كانت متفقة مع ليان وبنات العائلة(كانوا في مدرسة وحدة بس كل وحدة مع صاحباتها)انهم يجتمعوا ويفلوها بعد الاختبار ويروحوا لبيوتهم متأخر
روان:يوووه فينهم هذولي البنات مايحترموا المواعيد ابد
سارة(صديقة روان):هم مايحترموا المواعيد والا انتي اللي مستعجلة توهم البنات طلعوا من الاختبار انتظريهم شوي
روان:هوا انا اقدر أسوي شي غير إني انتظرهم ...انتظرهم وأمري لله
سارة: الله يعينهم عليكي ياستي اشوا إني مني بنت عمك والا اختك
روان:تطولين انتي تكوني اختي اصلا كل البنات يتمنوا يكونوا أخواتي
(وكانت ليان وراها)ليان:واضح وانا اشهد انهم ينتحروا زي ما انا راح أسوي
روان:افا هادا وانا كنت شادة الحيل فيكي وكنت حقول دحين ليان تجي وتثبت كلامي
ليان:اجل اشوا انك ماقلتي وورطي نفسك
سارة:شهد شاهد من أهله
روان:طيب طيب اصلا مافي احد يدافع عني غير منال
(وكمان كانت منال وراها)منال:واضح بس يلا انا أوقف معاكي مع إني ما اعرف ايش الموضوع
روان:هادي الأخت ولا بنت العم ولا بلاش
ليان تكلم منال:ايش الشياكة هادي وانا اقول انه مافي احد أشيك مني طلع في انتي
منال وباين عليها متنرفزة:اشبكم عليا يعني عشان سويت ستشوار ولبست كم أسورة وتظبت وحطيت كحل وقلوس قمتوا عليا
ليان:بسم الله علي ماقلت شي غلط وانفجرتي زعلانة وياريتني ما أتكلمت اهو ...وحطت يدها على فمها
منال:سوري ليون بس والله تحسسوني إني مرة ما أتشيك وانا اتنرفز .. ومو لازم الواحد يعبي وجهه ويلبس كل شي عشان يتشيك وانا شياكتي على قدي
ليان:خلاص سحبنا الكلمة وترا محد اتكلم غيري
منال:الا عماد من يوم شافني في الصبح قام يعلق وتصدقي قال نفس الكلام اللي قلتيه بالحرف الواحد شكلكم متفقين ولا كيف
ووقتها جو مرام وأشواق
مرام:منال اشفيكي معصبة المفروض يكون مودك تمام لأننا خلصنا الاختبارات
منال:المفروض بس السيد عماد والست ليان عكروا مزاجي من الصبح القميل دا**ما كنها البنت معصبة وتنكت كمان

أشواق من يوم سمعت عماد وليان طالعت في ليان لقتها منحرجة من منال وشوية راح تبكي بس المشكلة أشواق ما تدري ايش السبب خافت تكون منال عرفت باللي صار بين عماد وليان فسألت:طيب ايش صار أتكلمي
منال:والله السالفة طال عمركم وانا جاية في الصبح نزلت من غرفتي قابلت عماد في الدرج وزي منتوا شايفين وانا متشيكة على قولتهم
مرام:المهم طيب بعدين
منال:المهم ياطويلة العمر انه عماد قالي بالحرف الواحد(ايش الشياكة هادي وانا اقول انه مافي احد أشيك مني طلع في انتي)**ايوا نسيت أقلكم ان عماد أشيك واحد في شباب العيلة وليان أشيك وحدة من بنات العيلة^_^**
**وهنا ليان وجهها حمر وأشواق انتبهت فقالت:طيب ايش صار اخو ويمزح مع أخته فين المشكلة
منال:موهنا المشكلة .. المشكلة في انه حتى الست ليان قامت تتريق علي لمن جيت وقالت نفس الجملة بالحرف الواحد وكأنها هي وعماد متفقين
**في دا الوقت الكل طالع في ليان اللي غاصت في الأرض فقامت روان تدافع عن اختها:والله مافيها شي بنت ومتفقة مع ولد عمها انه ينرفزوكي(يعني يخلوكي تعصبي)**وما حست الا بضربة على كتفها من ليان وقام الكل يضحك
ليان تبرر الموقف:والله ماني متفقة معاه ولا شئ .. اصلا شكلك ملخبطة يمكن مو نفس الكلام اللي قلته
منال: الا وإذا تبغيني احلفلك انو نفس الكلام واصلا متى انا أحفظ الكلام اللي تقوليه الا اذا أتعاد كم مرة
أشواق:خلاص حصل خير حصل خير وايش اللي يخليكي تنرفزي كلها كم كلمة قالتها وندمت عليها
منال: انا بس كنت متنرفزة انهم يضحكوا علي عشان انا ما أتشيك دايما
ليان قامت باست خد منال:آسفة بس كنت امزح معاكي وتراها صدفة انه يكون نفس الكلام
منال:خلاص خلاص انسي بس ياويلكم تعيدوها
ليان :مين احنا كلها انا
منال:قصدي انتي والسيد عماد
ليان مرة متضايقة من كلامها عن عماد وأفكارها متضاربة وتبغى تنتهي من دا الموضوع اللي غير مودها
ليان:خلاص ما نعيدها... يلا فلوها لوحدكم انا ابغى اروح عند رغد تبغاني اقعد معاها سيارتها راح تتأخر ومحد قعد معاها سلام
أشواق في قلبها *رغد لوحدها ها والا مالك نفس وزعلتي بس أمشيها لك دحين وبعدين ليا كلام تاني شكلك ما نسيتي اللي صار مع عماد بس ابشري بجلسة تحقيق ...ترا ليان قالت لأشواق عالساعة*
أشواق: خسارة الجلسة ما تحلى الا بيكي بس في روان تغطي غيابك شوي... سلام*تبغاها تاخد راحتها لأنه باين عليها انها تبغى تبكي*
مرام:بكيفك وسلمي على رغد
منال:ليان لا يكون زعلتي مني والله ما كان قصدي
ليان:لا ما زعلت ولا شي يلا باي
منال:باي
روان: لا تتأخري تعالي قبل ما يجي السواق بشوي عالأقل تفليها ولو دقيقة
ليان وهي رايحة :اوكي
منال من غير قصد اتنرفزت من كلام ليان وعماد وكانت راح تنهي الموقف على طول بس فكرت انها من اول تبغى تكتشف اللي بينهم ولازم تكمل يمكن تسحب شي من ليان وحتى لو تعابير وجهها ولمن شافتها زعلت وعصبت وهيا مو من عادة ليان تعصب قررت تنهي الموقف وندمت انها فتحته اصلا لأن صحبتها العزيزة راحت وكله بسببها هي وما فلوها مع بعض وخربت عليها وقررت انها راح تعتذر بطريقتها ولو قالتها ليان انها ما زعلت بس مبين عليها واصلا طبع ليان كتوم فما راح تعترف ابد واستنتجت من عصبية ليان الغير متوقعة منها ان بينها وبين عماد شي وراح تكمل تحقيقها واكتشافاتها

أشواق:كدا زعلتي البنت تعرفيها لا زعلت تكره كل شي رغم انها ما تبين بس واضح عليها
مرام:واشبك عليها كل اللي صار صدفة وان كانوا متفقين اصلا على قولت روان عادي أولاد عم
منال:والله عارفة وراح أراضيها بطريقتي وسوري إني عكرت الحفلة والجمعة الحلوة
روان :لا تخافوا ليونة قلبها ابيض وتسامح على طول بس دقيقة وترجع زي ما كانت**وفي قلبها حاسة ان ليان زعلانة مرة مع انه الموقف مايحتاج كل دا الزعل بس يمكن الاختبار ما كان حلو كل شي جايز **
مرام:خلاص بنات ذوقوا الحلا هذا انا مسويتوا
أشواق بعد ما ذاقته:يمي يمي لذيذ
وكملوا جمعتهم بضحك وسوالف مع ان قلوبهم تقول مسكينة ليان ما فلتها معانا

عند ليان ورغد
رغد:اشبك رجعتي وليه مبوزة
ليان:مافيني شي
رغد:مافيكي شي وكل هادي البراطم اللي اصلا ما في برطم مبوزة
ليان:رغد ممكن نتمشى شوي في حاجة ابغى اقولك هيا جواي اذا ما خرجتها راح انفجر
**في الأصل رغد كانت قاعدة مع بعض البنات وما كانت لوحدها زي ما قالت ليان بس ليان كانت تبغى تتهرب من نظرات أشواق اللي تعرف كل شي ومن نظرات منال اللي تبغى تكتشف كل شي واصلا نفسها انسدت عن كل شي**ما لاحظتوا إني كررت كل شي ههههههههههه**
رغد اللي اتأكدت ان الموضوع فيه عماد اللي من يوم دخل حياة ليان صارت كذا تعصب على طول وبس سرحانة مع انها أيام الاختبارات أتغيرت ورجعت الأولية لأنها أخذت عهد على نفسها انها تجيب نسبة دوافير(يعني ميتة ع الدراسة وممتازة مرررة) بس اكيد صار شي مع بنات عمها بدأ يرجعها لحالتها
رغد:اوكي بس استأذن من البنات**واستأذنت وراحت معاها اللي من يوم ما مشيو وهيا سرحانة بعصبية
رغد:يوووه انا جيت معاكي عشان تجلسي سرحانة كذا
ليان:رغد توعديني انك تسمعيني وما تعلقي وتساعديني في اللي انا فيه وما تقوليه لأحد**قالت هالكلام وهيا تطالع رغد بنظرات جديّة وباين عليها انها راح تبكي**
رغد اللي خافت على ليان:قولي كلي آذان صاغية ولا تخافي سرك في بير
ليان:تفتكري الكلام اللي كلمتك فيه هذاك اليوم في اجازة نص السنة في التلفون عن عماد ..وسكتت
رغد اللي من اول عارفه ان الموضوع فيه عماد:ايوا فاكره وكيف انسى الموضوع اللي قلب ليان 90 ْ درجة عن اول ويا خوفي يغيرك 180ْدرجة
ليان:وايش دخل هذا الموضوع في تغيري ؟ومين قال إني أتغيرت؟
رغد:تحسبيني ما أعرفك وما أعرف في ايش تفكري ياليان انا صاحبتك من الابتدائي واعرف ايش يزعلك وايش يغيرك, وكمان اعرف السبب
ليان: وانا خلاص لازم اقول لأحد ولا راح انفجر وعشان كذا انا لجأت ليكي ابغى حكمتك تشتغل في الموضوع اللي ابغى أقوله وبالله عليكي لا تشتتيني اكتر من انا متشتتة
رغد :ولا يهمك حكمتي تحت امرك هاتي اللي عندك
ليان أخذت نفس طويل :اااااااه...تعرفي يارغد من يوم شفت عماد في هذاك اليوم في بيت أشواق حسيت ان حياتي راح تتغير وإحساسي كان صحيح بس هل حياتي راح تتغير للأحسن او للأسوأ؟
رغد:لا ان شاء الله راح تتغير للأحسن لا تتفاولي
ليان:طيب المهم انا قلتلك انه لمن شفت عينه قرأت لغز وهذا اللغز قلب حياتي فوق تحت لأني....لأني اعرف ان هذا اللغز متعلق بي بس ماني عارفة أحله ماني عارفة ولقيت تفسير واحد...هوا .....هوا...وسكتت سكوتها يدل على بداية موجة بكاء **نشرة جوية هههههههههههه**
وكملت: بس خايفة يكون خايفة يكون ....وبدأت تبكي بصمت
وكملت كلامها بـ:ومن هذاك اليوم وانا ضايعة.. ضايعة وو.. وو خايفة إني انا ...انا ...وكمان رجعت سكتت وتبكي
لاحظت رغد ان ليان تبكي وما تكمل جملتها وهذا الشي شككها ان التفسير الوحيد هوا ...ان... ان..عماد..يحب ليان.. وليان خايفة من...انها بدي الضغوط ..تحب عماد..:ليان**قالتها رغد وهي تطالع في ليان تبغاها تجاوب ع السؤال اللي اصلا ليان ماسمعته طبعا لأن رغد كانت تكلم نفسها
ليان سكتت فجأة وطالعت في رغد ***وحركت براسها يعني ايوا **في قلبها انتي الوحيدة اللي تفهميني من غير ما أكمل جملتي
وظلوا يناظروا عيون بعض وهذا الشي أكد لرغد ان تفكيرها صحيح وليان راح تضيع اذا ما ساعدتها
رغد:ليان من اليوم ورايح لازم تتأكدي ان شكوكك صح ولا لا ولا تخلي لحظة ضعف تتغلب عليكي
ليان:انا أعرف وخططت بس خايفة ..خايفة طيب اذا طلع صح ايش أسوي وإذا ما طلع صح برضو ايش راح أسوي .. ورجعت تبكي
رغد:خلاص ليونة انا راح أوقف معاكي يلا وقفي بكي يلا فليها اليوم آخر يوم عشاني .. **وقامت تنغزها(تدغدغها)في أجنابها
ليان:ههه بس خلاص هههه اهو وقفت بكى ههههه
وهم على هاذي الحالة جت منال من ورا ليان وغمضت عيونها وأشرت لرغد تسكت
ليان:بلاش تفاهة هذي الحركة ما أحبها أبدا فأحسن ليكي تبعدي ماني فاضيه لأحد***قالتها بعصبية اللي يشوفها يقول قاتلين لها أحد***

منال وهيا تبعد يدها عن عين ليان:أوف.. أوف كل هذا في قلب الحلوين دحين من مزعلهم؟وايش هذي الموية اللي في عيونك لا يكون رغد كبت عليكي عشان آخر يوم؟**البنت تتمسخر هيا عارفة ان ليان بتبكي بس بتلطف الجو**
ليان:الا قولي يدك عورت عيوني من كثر الضغط طلعت الدموع عرفتي دحين ليه في موية في عيني انتي عارفة إني اكره الحركة دي فرجاءً رجاءً لا تعيديها ....وراحت أخذت شنطتها ومشيت بسرعة....أما منال استغربت مرررة من ليان ابداً هذي مو طريقة تعاملها ولو كانت معصبة ابداً ما تسوي كذا أبداً ليان متغيرة مرة من يوم ما بدأ الفصل الدراسي التاني والسالفة فيها إنّ واصلا الواضح انها قاعدة تبكي
منال:اعترفي رغد انتي مزعلتيها
رغد:مين قال انها زعلانة
منال:مانك شايفة الدموع اللي في عيونها وتقولي مهي زعلانة
رغد:هي ماهي زعلانة بس خايفة من النسبة لأنه تراكمي واعتقد انها ما حلت كويس اليوم فهمتي**يوووه ايش يسكت منال ويفهمها لازم اروح قبل ما تفتح محاضرة**
رغد:يلا سوري بس لازم اروح سلام
وما تركت لمنال مجال ترد وراحت

ليان بعد ما أخذت شنطتها راحت لروان وقالت لها يلا نروح أكيد السواق برا وما دارت وجهها للبنات وراحت بسرعة ولبست عبايتها وخرجت للسواق ..**روان ما كان يمديها ترد على ليان لأنها خرجت بسرعة**
روان :يلا سلام مش مش وشوشو نشوفكم على خير الين ما أشوف هاذي اللي سبقتني ايش فيها ما كنها هي اللي قالت اليوم آخر يوم راح افلها ..المهم لا تقطعوا وانا راح اقنع بابا بسفرة يحبها قلبكم
مرام:اوكي ولا يهمك وشوفي ليان روقيها خليها تضحك ع الأقل اليوم مو على عادتها مادة البوز(كناية عن الزعل)****مساكين ما تعرفوا انها راح تمد البوز كتير من اليوم ورايح.. وما راح ترجع بسمتها زي اول الا ........خلاص زودتها صح هههه****
روان:ولا يهمك
أشواق :سلام وليان لا تشيلوا همها العصر تكون نسيت كل شي *** في قلبها.. والله هذا اللي أتمناه**
روان :يلا سلام
وخرجت روان من المدرسة بعد ما سلمت ع البنات ولقيت ليان في السيارة وهما في طريق البيت هدوء تام روان حاولت تتكلم بس ليان ما ترد
روان:ليان خلاص فكيها اليوم آخر يوم ما صار زعل
ليان تطالع فيها وتسكت بس هادي المرة ردت:مين قال إني زعلانة
روان:لا تلعبي عليا انا توأمك واعرف كل شي واحس بكل شي
ليان:لا تخافي ماني زعلانة ولا شي بس خايفة من النسبة والاختبار اليوم كان مش ولا بد
روان:اها **وفي جواها لسى ماهي مصدقة بس ما تبغى تنكد على توأمها أكتر ان كان فيها شي راح تتكلم لوحدها اذا تبغى تقول**رغم انهم تؤام الا انهم مو دايما يفضفضوا لبعض ومايقولوا أسرارهم كلها لبعض .....تؤام غريب**

وصلوا البيت وليان سيدا على غرفتها وهذا مو من عادتها لأنها العادة تروح لأبوها وأمها وتسلم عليهم بعدها تطلع الغرفة

.............
......................
..............
توقعااتكم حبايبي ..
ليان ونهاية حكايتها مع عماد ؟؟
اشواق و حبها لعبدالله؟؟
وسلطان كيف راح يكتشف من هي البنت اللي شافها ؟؟







ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





**((...الجزء التاسع...))**

وصلوا البيت وليان سيدا على غرفتها وهذا مو من عادتها لأنها العادة تروح لأبوها وأمها وتسلم عليهم بعدها تطلع الغرفة

في الصالة
ابو أحمد:هلا بروان هلا ..فين أختك؟؟**وكان مرة مستغرب
روان سلمت على أبوها وأمها:والله ما أدري يمكن راحت غرفتها
ام أحمد: مو من عادة ليان تطلع غرفتها قبل ما تسلم لا يكون زعلانة والا مريضة
أبو أحمد:بالله عليكي روان روحي ناديها
روان:لا تخاف بابا شكلها بس خايفة من النتيجة بكرة.. من المدرسة وهي تقول خايفة من النسبة
ابو أحمد:الله يصلحكم ويوفقكم يابناتي يلا روحي ناديها تتغدى معانا
روان:طيب بابا دحين أناديها يلا ...سلام
وطلعت فوق ونادت ليان قبل ما تروح غرفتها
روان وهي تدق باب غرفة ليان:ليان بابا وماما يقولو انزلي أتغدي يلا
ليان:ما ليا نفس شبعانة
روان:أقول بلا دلع وأنزلي أتغدي كفاية في المدرسة ما ذقتي ولا شي من اللي جايبينو البنات
ليان:طيب ..طيب خلاص دحين أنا جاية بس آخذ شور خفيف وأجيكم
روان:اوكي**وراحت غرفتها

وقت الغدا الكل نزل بدري ماعدا ليان جات متأخر
أبو أحمد :حي الله ليان فينك اليوم ما جيتي سلمتي علي وعلى امك
ليان:معليش بابا
ابو أحمد: لا عادي بس انا استغربت فيكي شي زعلانة متضايقة؟؟
ليان:لا بابا لاتخاف ما فيا شي بس خايفة من النسبة وهيا محتلة كل تفكيري ونسيت إني لمن اجي اسلم عليكم
ابو أحمد:الله يصلحك يابنتي وتجيبي نسبة ترفع الرأس انتي وأختك
ليان وروان:آمين
ام احمد جات من المطبخ:آمين ويوفقكم في حياتكم يابناتي
أحمد:والله اشوف الدعاوي اليوم رايحة للبنات ما في نصيب للشباب منها
ابو أحمد :انتوا الخير والبركة والله يوفق الجميع
الكل:آمين
ريان:يبى انتا عارف إني بثالث ثانوي وإن جبت نسبة حلوة أبي سيارة جديدة وبإذن الله راح أدخل طب مع عماد
ليان من يوم سمعت عماد قامت تسمع ومهتمة بالسماع
ابو أحمد:انتا جيب النسبة الزينة وأبشر باللي تبي وما دامك تبي تدخل طب فالله يوفقك ..وما شاء الله عماد كمان يبي طب ؟
ريان :أي يبى وهو اللي شجعني اني ادخل معاه
ابوأحمد:وما شاء الله ايش ناوين على أي تخصص؟
ريان:انا ان شاء الله تخصص أسنان وهو تخصص أطفال
أبو أحمد:ما شاء الله ..الله يوفقكم وترفعوا راسنا وتنفعوا بلدكم
الكل:آمين
وأتغدوا كلهم الا ليان الا كانت تفكر في كلامهم عن عماد وتسوي نفسها بتآكل عشان لا ينتبهوا عليها

وعدا اليوم كله على خير

يوم النتائج
عند عماد وريان اللي كانوا في مدرسة وحدة
عماد:الله يستر ونجيب نسبة حلوة
ريان:لا أنا واثق من نفسي شديت حيلي كويس
عماد:اللي يسمعك يقول انا ما ذاكرت وفليتها ياخي انا زيي زيك
ريان:يلا يلا نروح نشوف أسماءنا اش رأيك اشوف اسمك بدالك ؟
عماد:تسوي فيني خير
ريان:يلا انتظرني هنا
وراح ريان يشوف النتايج ورجع بعد شوي يمثل انه زعلان وان النتائج كانت وحشة
عماد:لا تقول موكويسة بعد التعب دا كله
ريان قام يضحك :لا ياخي كنت امزح معاك ماشاء الله علينا دوافير
عماد:بشر كم النسبة ؟؟؟
ريان :انت ما شاء الله ماشاء الله يامصري 100%
عماد :قول والله !!!!!
ريان :والله ما أمزح وانا 98,30 % ماكنت متوقعها بس الحمد لله ربك وفقنا بعد التعب اللي تعبناه
عماد:أي والله الحمد لله الحمد لله
ورجعوا البيت وبشروهم وقرروا انهم لازم يسافروا مكافئة للناجحين
ايوة نسيت البنات شوفوا نسبهم
ليان...(99 % ...)
روان...(96% ...)
منال...(98%...)
أشواق...(97%...)
مرام...(96%...)
عائلة دوافير ماشاء الله ......

في بيت ابو ابراهيم
عماد نازل من الدرج متوجه للصالة اللي جالس فيها ابوه قابل منال في الدرج
منال:هلا هلا بالدكتور ماشاء الله كيف جبت النسبة دي ياخي
عماد:والله اللي يتوكل على ربه يكون معاه ...وانتي ما شاء الله نسبتك ترفع الرأس اكيد انتي أعلى نسبة من بنات عماني
منال:ماحزرت صح ان نسبتي عالية بس ماشاء الله ليان أعلى من نسبتي قربت توصلك
عماد يكلم نفسه **والله وطلعتي متفوقة ياليان ما شاء الله**
عماد:والله وطلع ليكي منافسين وكم نسبتها ؟؟؟
منال:شفت كيف... نسبتها 99%ما شاء الله
عماد:ماشاء الله وطلعتوا يالبنات كفو ..خلاص انا راح اكلم ابوي ع السفرة ونقرر فين راح تكون ..انتوا البنات فين حابين تكون؟؟
منال:والله احنا نفكر بلبنان
عماد:اجل خلاص لبنان لبنان لأن احنا اصلا ما فكرنا بمكان قلنا أي مكان ينفع
منال:طيب يلا نروح نكلم بابا عشان يتفق هوا وعماني...الا اقول
عماد:من فين اتعلمتي الا اقول دي اول مرة اسمعها
منال:في غيرها ليان المدرسّة حقي
عماد:انتي تقعدي مع احد غير ليان كل كلامك ليان علمتني وليان قالت لي
منال:ايوا بس ما أستغني عنها الجلسة معها ما تنمل وهيا حبوبة الكل يحبها كلامها زي العسل
عماد**في قلبه أي والله وأنا أشهد..
عماد:وليه المدح دا كله في البنت ما صار لا يكون تشتغلي خطابة ؟!!!!
منال:لا خطابة ولا شي بس انا زعلتها اخر يوم اختبارات واحس اني أراضيها بكلامي الحلو عنها
عماد:طيب طيب يلا ايش كنتي تبغي تقولي
منال:كنت ابغى اقول انت راح تسجل طب خلاص ؟؟
عماد:ايوا سجلت في النت وانتظر القبول
منال:الله يوفقك
عماد:آمين...سلام يبى
وراح سلم على أبوهم هو ومنال
ابو ابراهيم:ياهلا باللي رفعوا الراس
عماد:الله يخليك يبى
ابو ابراهيم :ها خلاص اتفقتوا ع السفر وفين
عماد:ايوا يبى منال تقول البنات يبغوا لبنان وصراحة احنا الشباب ما اتفقنا على شي وقلت ابلغهم ان السفر حيكون للبنان وأحطهم قدام الأمر الواقع
منال:ايوا هذا الفعل الصح
ابو ابراهيم :خلاص أنا أتصل على عمانك ونتفق على يوم ونروح كلنا
عماد:خلاص يبى اللي تبغاه سويه
منال:طلبتك بابا قول تم
ابو ابراهيم :تم ولو ايش كان الطلب راح أسويه بعد رفعة الراس
منال:الله يخليك لينا بابا.... طلبي هو اننا نأخذ شاليه ع البحر في لبنان وقبلها ابغى اروح السوق انا والبنات عشان نشتري مستلزمات السفر
ابو ابراهيم :سمي يبى اللي تبيه سويه
عماد يكلم منال جنب إذنها:والله انتوا يالبنات ما راح يجيبها غير انتوا بالله اطلبي يجبلي السيارة الجديدة من لبنان لي شهور اطلبها يقول بعدين اجيب لك بعد ما تكمل سيارتك الاولى سنتين...
منال:وايش المقابل؟؟؟؟
عماد:ماتمشي الا كذا انا عارفك ..خلاص اللي تبغيه بس اذا رضي ابوكي
منال:خلاص طيب أبيك توديني السوق قبل ما نسافر أنا والبنات عشان نقضي للسفر
عماد***يفكر انه اذا أخذها للسوق ممكن يقابل ليان وممكن يعرف شعورها ناحيته والله فكرة حلوة**
عماد:طيب تم
منال:لا تفرح مو بس كذا طلبي
عماد:آمري ست منال ايش كمان
منال:تشيل أكياسنا أنا والبنات...
عماد: لا والله خدام قالولك والا سواق
منال:والله بس هذا المقابل تبغي قلت لأبوك ماتبي خلك من دون سيارة جديدة الين يحن عليك **الله والنذالة**
عماد:خلاص اللي تبيه بس قولي لأبوكي دحين بس اذا مارضي مافي شي
منال:اوكي***وكلمت أبوها**بابا؟
ابو ابراهيم:نعم يبى ؟؟
منال:بابا ايش رأيك تشتري لعماد سيارة من لبنان مادام اننا رايحين مرة وحدة يستخدمها في السفرة
عماد:يابنتي انا قلتله راح اشتري له سيارة بس سيارته ما كملت سنتين خليها تكمل بعدين اشتري له السيارة
منال:لا ييا بابا مايصير عماد ما شاء الله جايب مية بالمية المفروض مو سيارة الا تشتري له قطار ههه
ابو ابراهيم وعماد قاموا يضحكوا
منال:وبابا كمان ريان عمي بيشتريله سيارة جديدة ويمكن خلاص اشتراله وهو جايب نسبة اقل من عماد
ابو ابراهيم :خلاص ولا يهمك راح أسوي اللي تبوه وعماد يستاهل القطار على قولتك... **يكلم عماد**خلاص روح اختار السيارة اللي تبغاها وقل للوكالة اننا نستلمها من مقرهم في لبنان
عماد:سم يبى **وقام باس راس ابوه**الله يخليك لينا وما يحرمنا منك
قام عشان يطلع غرفته وإلا بمنال وراه
على الدرج
منال:عماد استنى
عماد:نعم... بسرعة وراي أشغال
منال:بس كنت ابغى اقولك لا تنسى اللي اتفقنا عليه
عماد:لا أنا ما أنسى بس متى تبغوا تروحوا؟؟؟
منال:اليوم اذا كنت فاضي
عماد :طيب اليوم كلمي البنات وما أبغى احد يتأخر
منال:طيب
عماد جا في باله انه يسأل هل ليان راح تجي ولا لأ وما فكر عواقب السؤال وبالذات أمام منال اللي تبغى تكشف كل شي
عماد:إلا أقول منال
منال:اشوف أتعلمنا نقولها
عماد:ومنكم نتعلم...ايوا ليان راح تجي ؟
منال ما أنتبهت للسؤال كويس:ايوا اكيد هي اول وحدة اصلا ماتترك السوق والشياكة**انتبهت**وليه تسأل حضرة عماد عن ليان ها قلي ؟؟؟؟؟؟ **وتطالع فيه بنظرة تخوف
عماد ارتبك **يووووه اش هادي الورطة**:لا بس كنت ابغى أعرف اذا كانت جاية اقول لريان يجي معايا**وكان باين عليه التوتر
منال:طيب ليه ما قلت روان اش معنى ليان؟؟**قلبتها تحقيق**
عماد:ماأدري بس جا اسمها كدا ...يلا بسرعة ابغى الحق على قبولي في الكلية سلام **وما أعطاها فرصة تتكلم وجري ع الغرفة**
منال تكلم نفسها :في حاجة وراح اكتشفها **وراحت تتصل على ليان والبنات وتقلهم**
....:الو
منال:الو هلا ليان كيفك؟
ليان:الحمد لله كيفك انتي ؟
منال:تمام ..اسمعي..
ليان :نعم اسمع
منال:اليوم نبغى نروح السوق عشان نقضي للسفر
ليان:والله خلاص قرروا نسافر.... ...؟؟؟؟؟؟
منال:... ايوا قرروا ... راح نروح مكان ما قررنا احنا البنات للبنان .......
ليان:والله للبنان ياسلام ..خلاص راح نروح السوق اليوم اكلم ماما وأقولك معني عارفة انها ما راح تقول لا
منال:خلاص انا أكلم الباقيين
ليان:أشواق خليها عليا أما مرام عليكي وروان أعتقد والله اعلم انها رايحة لسارة اليوم مسوية حفلة نجاح في بيتها وعزمتني بس قلتلها ما فيا للحفلات اليوم بس السوق أكيد راح اروح
منال:خلاص يلا اتصلي على أشواق وأنا راح اتصل على مرام
ليان:اوكي يلا باي
منال:باي.**وقامت تتكلم في قلبها ...في حاجة ياليان بينك وبين عماد بس خلي الجو يصفالي في لبنان ولمن نرجع يصير خير وحتكوني قريبة مني وراح اعرف بالطيب بالغصب راح أعرف..**
وراحت تكلم مرام
مرام:ألو هلا منول كيفك؟
منال:تمام شخبارك انتي؟
مرام :الحمد لله اش عندك متصلة الظهر؟
منال:والله متصلة اقلك اننا رايحين اليوم السوق انا والبنات نشتري للسفر بابا قال اليوم انه راح يتفق هوا وعماني الي هما ابوكي واخوانه على يوم السفر وأكيد راح يكون بعد زواج رنا
مرام : ماشاء الله الموجز كله..بس خسارة ما أقدر أجي معاكم اليوم ماما رايحة عند صديقتها وهي موصيتها انها تجيبني عشان كل مرة تروح وما أروح معاها ..اكيد انتوا حتروحوا مرة تانية وقتها أروح معاكم
منال:خسارة..لا انتي ولا روان راح تجوا ..الله يستر لا يكون اشواق ما راح تجي كمان
مرام:ليه ما أتصلتي عليها لسى؟
منال:لا ليان راح تتصل عليها
مرام:اها ..متى فرح اختها رنا بالضبط
منال:الأسبوع الجاي يوم الثلاثاء
مرام :اليوم اثنين صح ؟
منال :ايوا ..خلاص المرة الجاية لمن نروح مافي عذر معانا خلاص؟
مرام:اوكي ولا يهمك
منال:يلا سلام
مرام:سلام وسلميلي على البنات
منال:يوصل

عند ليان
اتصلت على أشواق
ليان ماعندها لعب خشت في الموضوع على طول
ليان:أقول أشواق اليوم احنا رايحين السوق تجي معانا؟؟؟
أشواق تبغى تحرجها:وعليكم السلام
ليان استحت على دمها :السلام عليكم ...كيف حالك ..سوري بس مرة متحمسة
أشواق:الحمد لله طيبة ...لا عادي ما صار شي
ليان :ها ايش قلتي تجي نبغى نشتري للسفر
أشواق:والله انا ما عندي مانع اصلا باقي لي كم شغلة لفرح رنا ناقصتني ابغى اشتريها بس المشكلة هل ماما ترضى ؟
ليان :ولا يهمك هاتي أكلمها
واعطت أشواق الجوال لأمها عشان ليان تقنعها واقنعتها وقفلت السماعة وراحت تكلم منال...اتصلت على جوالها كم مرة ماردت ..قالت أكيد في الصالة ونسيته في الغرفة خليني أتصل ع التلفون
واتصلت
.....:ألو

................
......................
................توقوعااتكم حباايبي ..
ايش ممكن يصير في السوق ؟؟







ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





**((...الجزء العاشر...))**
وقفلت ليان السماعة وراحت تكلم منال...اتصلت على جوالها كم مرة ماردت ..قالت أكيد في الصالة ونسيته في الغرفة خليني أتصل ع التلفون
واتصلت
.....:ألو

ليان:ألــ..و السـ..لام عليــ...كم**مسكينة من الربكة أكيد هذا عماد
عماد:وعليكم السلام
ليان :مم..مكن تعط..ـيني منــ..ال
.....:مين أقولها... ليان؟؟؟
ليان راحت فيها هذا كيف عرفني وجلست ساكتة
عماد:مادام سكتي فأنتي أكيد ليان ...كيف حالك ؟؟
ليان: ...أنــ..ا تــ..تــ..مام ... بـس كيــف عرفتــ..ني؟؟ ***ماتدري كيف سألت بس اللقافة تعمل عمايل**
عماد:خمنت لأن ما في أحد يتصل في الظهر غير بنات خالتي اللي هما انتي وروان وقبل شوي منال قالت رايحة السوق اليوم عشان كدا اكيد انتي المتصلة
ليان:اعــ..طيـ..ني منــ..ال لو سمحت
**شكلها خافت من ذكائي ههه**عماد:حاضر ست ليان ........منااااال منااااال
منال:نعم اش في ؟؟؟
عماد:تعالي ليان ع التلفون
منال:دحين ليك ساعة تتكلم في التلفون توك تفتكر ان الاتصال لي؟؟؟ ومن ليان؟؟؟؟
عماد:أي ساعة الله يهداك كلها دقيقة
منال:طيب طيب هات **وسحبت السماعة منه وقامت تكلم ليان واتفقوا انهم هم الثلاثة (يعني منال وأشواق وليان )يروحوا السوق المغرب واللي راح يوديهم طبعا عماد

المغرب في بيت ليان
ليان:روان يلا انا دحين رايحة مع منال ...سلميلي على سارة واعتذري لها عني وقوليلها مرة ثانية ان شاء الله
روان:طيب ..اسمعي لا تنسي جيبيلي الخاتم اللي وصيتك عليه لأن اللي عندي راح أعطيه سارة هدية
ليان:هوا أنا أقدر أنسى يلا سلام أنا برا عند المرجيحة الين يجوا ياخذوني
روان:اوكيه سلام
وخرجت ليان عند المرجيحة كانت لسى ما لبست العباية حاطتها عطاوله جنب المرجيحة هيا والشنطة تبعها

بعد ربع ساعة وليان قاعدة تتمرجح
ليان تكلم نفسها :أشبهم أتأخروا كذا **وقامت تجيب الجوال وفي نفس الوقت انفتح باب الحوش ودخل منه عماد ومنال وليان من الفجعة وقفت مكانها (اكيد تتسآلوا مين فتح الباب .. الحارس هو اللي فتحلهم )ونفس الشي عند منال وعماد اللي كانوا يتكلموا وقفوا فجأة وعماد وليان يطالعوا في بعض
شوفوا ايش دار في راس الثلاثة
ليان..ليه كل لقاءاتنا كذا ..ليه ماني قادرة افهم اللي في عيونك...وقته دحين وقته بعد مانسييّت نفسي..
منال....طيب طيب انا اوريكم وقدامي كمان.... بينهم شي وإذا تبوني احلف ان في شي حلفت من كثر ما أنا متأكدة...طيب ياليان ماراح أعديها لكي هذي المرة واللي أنا ناوية عليه راح أسويه بس راح أنتظر ليوم السفرة وراح أسوي نفسي ولا كأني انتبهت لشي...ابشروا باللي يحبوا قلبكم
عماد...انا لازم أتأكد من شعوري لازم خلاص لازم أحط النقاط ع الحروف بس خلي السفرة تجي ..... منال معاهم وما راح تفوتها على خير من اول وهي تبغى تعرف كل شي....منال.. **.أفتكر انها معاهم وطالع عليها هو وليان في نفس الوقت
وليان على طول جري على جوا بعد ما أخذت أغراضها من فوق الطاولة
منال:خبله هادي البنت..... ايش فيها ولد خالتها وشافها ما صار شي**وتسوي نظراتها بريئة عشان عماد يظن انها ماهي فاهمة شي
عماد :انا أرجع السيارة أنا قلتلك اصلا نأخذهم ونمشي بس انتي اصريتي الا اسلم على خالتي
منال:حصل خير حصل خير..امشي ادخل انا أقول لليان تتغطى
وقالت لليان تتغطى ودخل عماد سلم على خالته وخرجوا مع بعض ومروا على أشواق وطول الطريق عماد وليان ساكتين ما عدا اشواق ومنال
عند السوق
وصلوا وقف عماد في المواقف ونزل قامت ليان تكلم أشواق في إذنها
ليان:أشواق...أشواق لا يكون الأخ نازل معانا والله ما أقدر أتسوق براحتي معاه خصوصا بعد الموقف اللي صار اليوم
أشواق:وايش صار كمان ..مو أقلك فلم هندي ..
ليان:بعدين أقلك المهم ماأعرف أتسوق وانا حاسة انه في عين تراقبني
أشواق:مين قال انه يراقبك ؟؟؟
ليان:طول ما أحنا جايين في الطريق عيونه ما نزلت عن المراية وكل ما أرفع عيوني تتقابل العيون اقوم أغض البصر
أشواق:عادي اعتبريه واحد مغازلجي والا واحد بياع هندي والا عامل البلدية...
ليان ما انتبهت على نفسها وقامت ضحكت بصوت عالي الا عماد ومنال سمعوا وقاموا يطالعوا
أشواق تبغى ترقع:هههه شفنا واحد شكلوا يموت ضحك وحضرة ليان ما قدرت تمسك نفسها
ليان تكمل الترقيع : هههه إي والله ما يعرف للشياكة طريق هههه
وطالعوا في بعض وسكتوا
منال وعماد صدقوا لأن مافي شي يكذب
منال:اسمعوا يابنات اليوم عماد بيتبرع ويشيل الاكياس لينا طول ما إحنا نتسوق
أشواق:يسوي فينا خير والله
ليان:لا حرام يتعب **ولمن انتبهت لكلامها لقت الكل يطالع فيها بما فيهم عماد قامت كملت:واصلا انا ما أحب احد يشيل لي أكياسي تكفوا انتوا تعبوه وتوفوا كمان الله يعينه ع الاكياس اللي راح يشيلها
منال:بكيفك بس اذا تعبتي عادي عماد تحت الطلب
عماد:مو عشان راح أشيل أكياسكم تحوليني سواق والا خدام عندك والا ترا راح تلاقيني راجع البيت دحين وأغير رأيي عن المفاجئة اللي كنت ابغى أسويها لكم
منال:والله في مفاجئة...خلاص خلاص اسفة
عماد:ايوا في ... تحسبيني راح أخدمكم و عندكم السواق من غير لا يكون في شي
منال:الله يسعدك ايش هي المفاجئة
عماد :المفاجئة تنقسم الى قسمين الا وهما...
منال:قلبت لغة عربية اخلص اش هي
عماد:الاول راح أخليكم تختاروا محل وكل وحدة تختار شي وأشتريه مهما كان سعره بس قدروا الجيب لو سمحتوا مو تختاروا أغلى شي وأتورط....
منال:ايش الكرم النازل عليك ده وليش احنا بالذات؟؟...وليه؟؟
عماد:والله كنت احسب كل البنات حيجوا مو بس انتوا الثلاثة ... وليه.. لأنكم بيضتوا الوجه بالنسب الحلوة حقتكم وتستاهلوا أي شي
منال:والله انك أخ كفو مو زي التانين ولا عبرونا مكتفين بالسفرة ويا ويلهم ان ما كانت طويلة وتكفي وتوفي
أشواق:شكرا وما قصرت ياولد عمي
ليان:**أكتفت بــ**مشكور...
عماد:العفو جميعا..ماسألتوا ايش الشي التاني؟؟!!
منال:كل اللي يجي منك عسل بعد ما عرفت ان اخوي كريم وطيب وأحلى أخ في الدنيا
عماد:شكرا أخجلتي تواضعي...الشي التاني الي هوا انكم تختاروا مطعم من المطاعم الموجودة هنا ونتعشى سوا هذا اذا ما كان عندكم مانع
منال:اكيد ماعندنا مانع ...وبما انك فتحت باب الكرم انا كمان ابغى اهدي اعز وأحب بنت خالة وصديقة عندي اللي هي ليان خاتم ذهب اللي أصلا ما يوفي حقها ذهب وألماس العالم كله وطبعا هي راح تختاروا على ذوقها ..وسبب الإهداء هذا اني ابغى أعتذر عن اني زعلتها آخر يوم اختبارات وما أتهنت بهذا اليوم المميز**وخلصت كلامها والا تلاقي ليان بدأت تبكي
منال:خلاص خلاص غيرت رأيي ماراح اعطيكي الخاتم بس لا تبكي انا كنت عارفة انك راح تبكي ما تبطلي مرة حساسة زيادة عن اللزوم
عماد في قلبه...والله كل يوم اعرف عنك ياليان شي جديد..حبوبة ..متفوقة ...بكاية .. حساسة..اجتماعية..خجولة.. ذكية.. محترمة..ولسى باقي حعرف كمان لأنه باين انك وحدة مميزة والكل يحترمك
ليان قامت تضحك:مين قال اني زعلت ....اصلا وجودك معي أغلى من ذهب العالم وألماسه كله**وقاموا حضنوا بعض
منال:حتى لو ما زعلتي انا ابغى اهديكي الخاتم لأنك تستحقيه
عماد:خلاص قلبتولنا هيا نكد واصلا المكان مو مكان تحاضن
منال وليان بعدوا عن بعض
وكملوا طريقهم يدوروا في السوق وكل وحدة تشيل اللي تشتريه من دون ما يخلوا عماد يشيل بعد اللي قالهم هو مستحيل
وقفوا يستريحوا شوي في مكانهم
عماد:مادام اننا وقفنا يلا اختاروا المحل اللي تبغوا تشتروا من عنده
منال :شوفوا بنات ايش رايكم في هذا المحل باين عنده إكسسوارات حلوة
ليان :طيب يلا
أشواق :يارب نلاقي شي حلو
ودخلوا المحل
منال :الله هذي الساعة مرة حلوة خلاص انا راح أخذها وانتي ليان مالقيتي شي حلو
ليان:والله كل شي هنا حلو ماني عارفة بس شكلي راح آخذ هذا الخاتم ابو ماسة اللي هنا
منال:انتي كل مانروح مكان تشتري خواتم مو توك مشترية خاتم ؟؟!!
ليان :وتجيني هداية خواتم...هههه(قصدها على الخاتم الذهب اللي اشترت لها هو ) وهذاك الخاتم لروان هي طلبته ومين قال اشتريت خاتم واحد بس كل اللي عجبني اشتريته
منال:هههه..حظك مع الخواتم ماشي
ليان:تعالي نشوف أشواق ايش اشترت؟؟
منال:ها أشواق ايش اشتريتي ؟؟؟
أشواق :انا عجبتني هذي الميدالية جاية مع سلسال مرة حلو راح أخذها
عماد:ها خلصتوا ؟؟؟؟
منال:ايوا شوف أغراضنا وقول أي شي احلى من الثاني وطبعا من غير ما تعرف حق مين
عماد:اوكيه أشوف...
وأخذ الأغراض وطبعا اللي هي ميدالية مع سلسال .. وساعة .. وخاتم...وجلس يقلب فيها وأكثر شي عجبه الخاتم لأنه مرره ناعم
عماد:الله هذا الخاتم مرة حلو مين اللي عندها ذوق ما شاء الله ..بس ليه خاتم لوحده أحسه مرة قليل هذي شكلها عملت بمقولتي ..قدروا الجيب.. بس مو لذي الدرجة انا ما عندي فلوس ..يلا اللي اشترت الخاتم تروح تشتري حاجة تانية
منال:هاذي ليان ما عجبها شي غير الخاتم تقول مالقت شي حلو
أشواق:دايما تشتري خواتم
ليان:احس انهم مرة نعومين والبنت مو حلو تكون من غير خاتم
عماد:طيب يلا روحي اشتري خاتم تاني خاتم واحد مرة قليل
ليان:مالقيت شي حلو
عماد اخذها فرصة :طيب ايش رايك انا اخترلك خاتم تاني نشوف يمكن ذوقي حلو

...............
............................
................
التوقعاات مفتووحة حباايبي ..؟؟






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





**((...الجزء الحادي عشر...))**
عماد اخذها فرصة :طيب ايش رايك انا اخترلك خاتم تاني نشوف يمكن ذوقي حلو
أشواق ومنال قاموا يطالعوا في عماد قام عماد يبرر موقفه عشان لا ينفضح
عماد:يمكن يوم اضطر اشتري شي حريمي عشان يكون عندي خبرة ....ها ليان اش رأيك اختر لك خاتم؟؟؟؟
ليان:طيب اللي تشوفه***وراح عماد غاص في المحل والبنات راحوا وجلسوا عطاوله في الكوفي اللي قدام المحل وبعد شوي اتصل عماد على منال وناداها وراحت منال وبعدين جات هي وعماد وهم في الطريق
منال تكلم عماد:والله وطلع ذوقك حلو
عماد:من جد والا تجامليني ....انا متأكد انه ماراح يعجب بنت عمك ذوقها دلع وصعب وانا ما أعرف لذوق البنات
منال:عماد ليش كنت تبغى تختار بنفسك الخاتم لليان؟؟؟
عماد أتورط ايش راح يقول لها بس لحق نفسه:أولاً هي اشترت شي مرة صغير ورخيص وانا ما ابغى احد يقول عني بخيل ثانياً أبغى اوريكم ان عندي ذوق وماني واحد ما أعرف شي
منال:اها لا والله طلع عندك ذوق وانا متأكدة انه راح يعجب ليان
وراحوا لعند البنات
عماد:والله تعبت عبال ما جبت هاذا الخاتم يارب يعجبكم
أشواق:لا تخاف راح يعجبنا صح ليان ؟؟؟
ليان :صح أشوف
واعطى عماد ليان الكيس وفتحته وعجبها مرة لمن كانت في المحل شافته
ليان:تصدقوا هذا الخاتم كنت حأشتريه بس قلت خليني أدور شوي ولمن مالقيت شي دورت عليه بس نسيت مكانه واضطريت اخذ الاختيار الثاني

منال:وانا أقول ليش ليان ما أشترته لأنه تقريبا من نفس ذوقك في الخواتم
أشواق:والله وطلع ذوقك نفس ذوق ليان يا عماد
عماد من يوم وهم يتكلموا وهو يراقب ليان اللي كأنها لقت شي تدور عليه :لي الشرف انه يكون ذوقي مثل ذوق أشيك بنت في العيلة
ليان هنا انحرجت منه
منال:يلا ايش تبغوا تشربوا عماد عليه الدفع
عماد وليان بنفس الوقت:موكا**وطالعوا في بعض وضحكوا
منال:وانتي أشواق
أشواق:ممم سلاش
منال نادت النادل وطلبت وكملوا جلستهم وبعدين راحوا مطعم وأكلوا وبعدها ورجعوا بيوتهم

خلال الايام ....كلها مرت خرجات البنات للسوق وهبالاتهم وجمعات

يوم فرح رنا.........
البنات راحوا الصالون مع امهاتهم اما عائلة أبو سلمان راحت صالون غير عشان العروسة معاهم

في الصالون عند البنات
روان:ليان بلا هبالة حطي شوية مكياج
ليان:لا يا حبيبتي كذا عاجبني
مرام:مكياجك مررررة نعوم خليها تضفلك حاجة
ليان :اشفيكم عليا انا احب الناعم وما راح احط غامق لو ايش
روان:حتى في يوم فرحك
ليان:لا ياحبيبتي انا ماراح احط مكياج الا في يوم فرحي ليه عشان اكون غير
مرام:وطلع عندك تحليل من دحين
ليان:ايوا مو دايما لمن نروح الافراح الحريم يطالعوا في العروسة احلوت بالمكياج ولا لا
روان :هههه والله انك تحفة ...روحي عني
ليان: اتصل على اشواق اصرفلي
واتصلت على اشواق
ليان:الو..هلا
أشواق :الو...اهلين
ليان:اشواق راح تقعدي مع رنا زي الملكة ولا لأ
اشواق:ايوا أكيد
ليان:خسارة كنت ابغاكي تكوني معانا
أشواق:يلا في فرحك ان شاء الله
ليان:بايخة....اقول مع السلامة
أشواق:هههههه مع السلامة
وكملوا في الصالون الين خلصوا كلهم وراحوا عالقصر
ايوا صح نسيت الفساتين
***ليان**دايما أبدأ بليان.....ليان كانت لابسة فستان طويل مطرز لونه فيروزي ماسك من فوق بخيط وضيق على جسمها وفيه فتحة من تحت من ورا لحد الركبة.......ولابسة صندل فيروزي ....ومسوية تسريحة مرفوعة.....

**روان**كانت لابسة فستان أحمر ....ماسك من فوق من دون حبال كلوش من تحت وفيه ذيل طويل ......وصندل أحمر ....ومسوية تسريحة هادية في شعرها

**مرام**كانت لابسة فستان بني بحبال من فوق....طويل وفيه تطريز بالبيج ...ومن ورا قماش ساتان يبين ظهرها لونه بيج شفاف فيه تطريز بالبني ...ومن قدام من تحت فيه فتحتين من الجنبين...ولابسة صندل بني ببيج ومسوية تسريحة


**منال**كانت لابسة ساري (لبس **باكستاني مدري هندي**مررة حلو ..) لونه عودي ...على شكل بلوزة وتنورة ...مفصولين في فتحة من عند البطن ومن ورا البلوزة فتحة مربوطة على شكل xمن فوق لتحت بحبال ..وفوق من نفس القماش رامية على كتفها قطعة زي الطرحة ......وفاردة شعرها ومستشورته وحاطة في شعرها مثل السلسال ...**ماتعرف اسمه**....ولابسة صندل من نفس اللون .......وحاطة في خشمها زمام موصل للإذن بسلسال...


في القصر
المعازيم بدأووا يجوا ورا بعض بس ما كانوا كتير القصر كان هادئ والفرح مشي مرررة حلو
ليان:روان دقيقة ماما تتصل عليا اروح اشوف ايش تبغى واجي
روان :شكلها تبغاكي تسلمي على جارتهم ايام زمان
ليان:وايش يدريكي
روان:انا أول نادتني وخلتني أسلم عليها
ليان :اها يلا سلام
وراحت ليان عند امها ليان:نعم ماما
ام أحمد:تعالي حبيبتي سلمي على على خالة ام فهد زمان كانوا جيراننا ولينا فترة كبيرة ما شفناهم
ليان:ياهلا خالة ام فهد كيف حالك؟
ام فهد:ماشاء الله عليكي الحمد لله يابنتي كبرتي انتي واختك.. انا بخير كيف حالك انتي ؟؟
ليان:الحمد لله ياخاله
ام فهد:انتي ليان صح واللي لابسة احمر روان
ليان:صح ياخالة
ام فهد:ماشاء الله ....شوفي ليان هادي بنتي خلود.. وانتوا صغار كنتوا دايما تلعبوا مع بعض
ليان:هلا والله خوخة كيفك؟؟
خلود:الحمد لله تمام
ليان:دوم يارب
وجلست ليان تتكلم معاهم وعرفت انه خلود بنفس عمرها هيا وروان

نروح عند باقي البنات
منال:والله شكلها ليان قعدت عندهم
روان:أي والله ماشاء الله عليها ليان اجتماعية وعلى طول تدخل جو
مرام:بنات أنا جوعانة من أمس ما أكلت شي
روان:طيب احنا ايش نسويلك
مرام:طيب تتوقعوا البوفيه وصل
منال:اتوقع ايوا يلا نروح نشوف
روان :روحوا انتوا انا رايحة عند ماما وليان
مرام :يلا منال نروح

وراحو لعند البوفيه لقوا الباب مردود
منال:مرام مو لازم خلاص شكلو في أحد جوا
مرام:لا لا تخافي انا أشوف استني....*وراحت شافت مالقيت أحد ودخلوا هيا ومنال وأكلو لهم كم حاجة ....وشوي الباب اللي من ناحية الرجال ينفتح .....منال ما كانت موجودة وقتها خرجت... أما مرام ما انتبهت على طول والا الباب ينفتح ويدخل .....................

.............
.......................
............توقااعتكم حبايبي ..
مين اللي دخل من الباب ؟؟
وهل ام فهد راح يكون لها دور في الرواية ؟؟






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





**((...الجزء الثاني عشر...))**
....وشوي الباب اللي من ناحية الرجال ينفتح .....منال ما كانت موجودة وقتها خرجت... أما مرام ما انتبهت على طول والا الباب ينفتح ويدخل سلطان

مرام ما عرفت ايش تسوي وقامت تطالع فيه وهوا يطالع فيها والا شوي منال تنادي ::مرااام
مرام انتبهت وعلى طول جري على برا
وسلطان....والله وعرفت اسمك يامرام بإذن الله تكوني من نصيبي

مرام لمن خرجت عند منال قامت ضربتها على كتفها
مرام:يا حمـ...ليه ماقلتيلي انه الباب انفتح
منال:والله ماأدري أصلا انا رحت أغسل يدي واحسبك ورايا مادريت انك لسى جوا ....ومين اللي فتح الباب...
مرام: ....سلطان اخو اشواق ...ياويلي يافشلتي دحين ايش راح يقول عننا مفجوعين ياكلوا قبل وقت العشا
منال:لا تشيلي هم ماراح يقول شي يلا نروح عند البنات
مرام في قلبها**ياريتها أول مرة شكله حفظني أصلا**
مرام:يلا نروح

بعد شوي جات العروسة ومعاها أشواق
**فستان أشوااق**كانت لابسة فستان موف مربوط من عند الرقبة ونص الظهر باين وفيه تطريز ومن تحت نازل على طولها وشوي وسيع .....ولابسة صندل موف ....ومسوية شعرها تسريحة مرفوعة

والعروسة طبعا فستان أبيض شوي منفوش
زفوا العروسة واتصوروا معاهم ودخلوا أخوان العروسة ورقصوا وخلص الفرح وراحوا العريس والعروسة على بيتهم بزفة سيارات

بعد أسبوع في بيت أبو أحمد
ابو احمد وام أحمد قاعدين في الصالة يتكلموا عن جيرانهم ايام زمان ..ام فهد تفتكروها(نبذة عن عائلة أم فهد...)
**ام فهد وابو فهد ناس ماشاء الله عليهم أصل وفصل عائلة محترمة كانوا جيران كأنهم اخوان دائما مع بعض عندهم فهد أكبر عيالهم ضابط أمن وخلود طبعا بعمر ليان وروان بس ماعندهم غيرهم)
ابو أحمد :ماشاء الله وأخذتي رقمها
ام أحمد :اكيد وقالت ان شاء الله يزورونا
ابو احمد :الله يحيهم الا صح ماجابت غير فهد وخلود والا عندها غيرهم
ام احمد :لا والله الله مارزقها بعدهم
ابو احمد:الحمد لله على كل حال....الا وين البنات؟؟؟
ام احمد:والله فوق في غرفهم يجهزوا للسفرة ترتيبات وخرابيط بنات
ابو احمد:ههه وانتي ايش عليكي خليهم ينبسطوا
ام احمد:انا ما قلت شي بس السفرة بعد يومين وهم من امس يجهزوا وقالبين غرفهم قلب
ابو احمد:الله يصلحهم ويوفقهم
ام احمد :امين

ليلة السفرة(يعني بكرة الصباح مسافرين)
ليان تكلم منال بالجوال:خلاص بكرة ان شاء الله نتقابل في المطار ولا تنسي اللي وصيتك عليه كل شي يكون جاهز
منال:لا توصي حريص وانتي لا تنسي شي اوكي
ليان :اوكي
وناموا كلهم وحتكون السفرة بكرة

في الصباح
اجتمعوا العوائل في المطار ووركبوا الطيارة
في الطيارة ماشاء الله العائلة محتلة كل الطيارة كل فرد من العوائل جا وقاعدين يدوروا اماكنهم وكل واحد يتبادل مع التاني في الأماكن وراح اذكر لكم بعض المواقف اللي حصلت في الطيارة
بالصدفة طلع مقعد عماد جنب مقعد ليان
عماد:هذا المقعد حق مين...قصده عالمقعد اللي جنبه
ليان:مقعدي ليه ؟؟؟
عماد:لا بس أسال ....*وراح عنها
وراح عند منال
عماد:منال فين جالسة
منال:جالسة جنب بابا ...ليه؟؟
عماد:تبادليني بمكاني؟؟
منال:ليه جالس جنب مين ؟؟؟؟
عماد:جنب ليان وصراحة ما أبغى اجلس جنب بنت..
منال:اها *قول ما أبغى أجلس جنب ليان بس انا اوريك**طيب خلاص روح اجلس جنب بابا وانا رايحة عند ليون
وراحت عند ليان
منال:هلا ليان ..انتي جالسة هنا ؟؟؟
ليان :ايوا...ليه
منال:لا بس أتأكد هذا مكان عماد ولا لا
ليان:ليه هذا مقعده
منال:ايوا وخلاني ابادله ..قال ايه ما يقدر يجلس جنب بنت
ليان في قلبها**والله شكله ما يبغى يجلس هنا عشان أنا في.... اكيد كل اللي فكرت فيه اول انه يحبني كان اوهام....**

(**مداخلة**عماد بعد يوم خرجتهم يوم الخاتم ..تفتكروه؟؟...المهم ..قرر انه يعامل ليان بصد الين ما يسوي اللي في راسه...)

ليان:اها عشان كذا سألني هذا مقعدي ولا لا

والا شوي تجي أشواق
أشواق:بنات مين فيكم تبادلني ما أحب أجلس جنب الشباك
منال:انا مكاني الأول كان جنب الشباك والله فلة جنب الشباك خلاص انا أبادلك...معني توني مبادلة عماد بس يلا ماشي
**الطيارة طيارة ابوهم كل شوي يبدلوا الأماكن...هههههههههه.....
أشواق:مشكووووورة...وتطالع في ليان اللي مسرحة...اصلا من يوم مشكلة عماد وهي متغيرة والكل ملاحظ...
وراحت منال ولقت مقعدها لمن جات بتجلس الا
...:هذا مكانك؟؟؟
منال:ايوا هلا سعيد...
سعيد:هلا ...مين ؟؟؟
منال:انا منال...افا نسيتني.... نسيت أيام زمان كيف كنا نلعب
سعيد وهوا يجلس :الله كانت أيام لا تنسى...
وكملوا كلام عن الذكريات

نتكلم عن أماكن الباقين المهمين
طبعا عماد جنب ابوه
ليان جنب أشواق
منال جنب سعيد
روان ومرام وريان جنب بعض
عبد الله جنب وحدة لبنانية
وسلطان جنب امه
والباقين بعضهم مع بعض والبعض متفرقين
وحلقت الطائرة بسلام

في الجو.........
نروح لعند ليان وأشواق
أشواق:اش سالفة تبديل الأماكن مع عماد
قالت لها ليان كل اللي صار
أشواق:طيب اش فيها ما يحب يجلس جنب بنات عادي
ليان :خلاص قفلي السيرة ترا انا متنرفزة ولو اتكلمت زيادة راح انفجر
أشواق:خلاص خلاص قفلتها ولا تزعلي....
ليان كل شي يصير معاها مع عماد تقولوا لأشواق بس ما قالتلها انها بتتأكد هل الشي اللي شافته في عيون عماد حب ولا لا... وأشواق حاسة انه مو بس مواقف الا في اشياء جوتها بس ماهي راضية تقول

وبعدها ليان حاولت تنام الين ما نامت لأنها اصلا صايرة تنام بصعوبة واصلا أمس ما نامت

نروح عند روان واللي معاها ..هذول فالينها ولا حاسين بالدنيا جايبين شيبسات وجالكسيات (شيبس وشكولاته ) ومشغلين موسيقى بسماعة في اذنهم

منال وسعيد على حالهم يتكلموا شوي ويسكتوا شوي

نروح لسلطان وامه
ام سلمان :ها يا ولدي متى تتزوج ونشوف عيالك زي سلمان
سلطان :بدري يما بدري يوم ما أبغى أتزوج راح اجي اقولك ***قريب ان شاء الله بس يارب ترضى العروسة **

..............
...................







ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





**((...الجزء الثالث عشر...))**

أشواق تصحي ليان:ليان ..ليان قومي بسم الله عليكي اشفيك
أشواق انتبهت لليان تبكي وهيا نايمة انفجعت فقامت تصحيها
ليان لسى نايمة وتبكي:...
أشواق :ليان ليان ..*ليان قامت من دون ما تتكلم
أشواق: ليان حبيبتي اشفيكي تبكي بسم الله اقرئي.. شكله كابوس من الشيطان
ليان:ابكي انا كنت ابكي مين قال ؟
أشواق:يابنت والله فجعتيني كنتي تبكي وانتي نايمة يمكن عشان نمتي وانتي معصبة
ليان :يمكن بس ما حسيت
أشواق:يلا روحي غسلي وجهك وتعالي
وراحت ليان الحمام(الله يكرمكم)وغسلت وجهها ولمن رجعت كان باين شكلها مرة تعبان
أشواق:ليان انتي مانمتي أمس صح
ليان:ايوا صار لي أيام ما أنام الا بصعوبة وأرق
أشواق :اكيد تفكري في حاجة لا تشيلي شي في بالك ونامي
ليان:طيب ممكن أحط راسي على كتفك
أشواق :خذي راحتك
ونامت ليان على كتفها الين ما وصلوا لبنان

في لبنان وصلوا العوائل وحجزوا فيلا من اول لهم
ولمن وصلوا للفيلا كل عائلة راحت جناحها واتفقوا انهم يتعشوا في مطعم مع بعض

مرت يومين كلها خرجات و لفلفات في الاسواق ما فيها شي جديد
في اليوم الثالث البنات قرروا انهم يروحوا الملاهي وكلموا الأولاد وأتفقوا انهم يروحوا
وهم في الملاهي
روان:يلا ليان تعالي أركبي ياجبانة
ليان:لا ياحبيبتي انا ما أحب الصرقعة احب الالعاب الهادئة
روان :قولي أنا جبانة وخلاص
ليان :لا ياحبيبتي ما أبغى واصلا مررة مصدعة
منال:سيبيها براحتها
أشواق :اصلا انا كمان ما أبغى أركب
روان:براحتكم يلا سلام ...ليان خذي الشنط خليها معاكي
واعطت ليان الشنط وراحت ركبت ...كل البنات ركبوا الا أشواق وليان وبرضوا الاولاد ركبوا الا عماد وسعيد وعبدالله

أشواق: يلا ليان نروح عند الاولاد
ليان :يلا
وهم جايين لعند الأولاد عماد استأذن وراح ليان فهمت انه راح عشان ما يبغى يقعد في المكان اللي هيا في بس اصلا هوا راح يشتري من الكوفي
ليان وقفت بنص الطريق
أشواق :اش فيكي يابنت وقفتي
ليان ساكتة ..وتفكر اها شكلوا ما يحبني وكلها كانت أوهام بس خلاص انا راح اتغلب عليها ...
اشواق:ليااااااان
ليان :ها ...نعم ...
أشواق:اشفيكي وقفتي
ليان :لا مافي شي يلا نروح
وراحوا لعند العيال الين ما البنات جوا وبعدها لعبوا كم لعبة ورجعوا الفيلا
اليومين اللي مرت عماد ما كان يروح معاهم يروح لحاله كوفي والكل كان مستغرب بس قالوا يمكن مع صديق له ولا احد

في صباح يوم من الأيام اللي مرت عليهم وهما في لبنان راح عماد لحوش الفيلا وهوا مقرر يكلم ابوه عالموضوع اللي كان يخططله في اليومين اللي راحت
عماد :السلام عليكم يبى *وجلس مقابله**ابوه كان يشرب شاي الصباح **
ابو ابراهيم :وعليكم السلام هلا عماد ...ها كيف السفر استمتعتوا ولا لا
عماد:لا والله ما شاء الله لبنان حلوة واستمتعنا
ابو ابراهيم:الحمد لله(**حبيت اقلكم ان العلاقة بين عماد وابوه مش ولابد يعني شوي بينهم حدود وابوه مو مرررة معاه )
عماد:يبى انا جاي اتكلم معاك في موضوع وحاب انك تسمعلي للأخر
ابو ابراهيم وحاس انه الموضوع جدي:تكلم يابوك
عماد:يبى انت عارف اني انا ان شاء الله رايح ادرس طب برا صح
ابو ابراهيم :صح ..طيب
عماد:بس انا حاب قبل ما أسافر اني ..اني
ابو ابراهيم :انك ايش كمل
عماد :اني اخطب بنت عمي ليان قبل ما اسافر
ابو ابراهيم وهو منصدم:ايش تقول لا مافي زواج الا لمن تكمل دراسة وتتوظف
عماد:يبى انا رايح في غربة حبيت يكون عندي احد يساندني فيها وقلت منها اكمل نص ديني
ابو ابراهيم :لا ياحبيبي مافي عندنا احد يتزوج الا وعنده وظيفة ويكون معتمد على نفسه ووقت ماتكمل نفسك بنت عمك يجيها نصيبها
عماد وهو معصب :بس يبى...
ابو ابراهيم قاطعه :قلت لا يعني لا ...
عماد قام من عنده وهو معصب وطلع ع البحر وقفل جواله
**مو قلتلكم العلاقة مش ولابد ولا أعطاه فرصة يتكلم واصلا الموقف عادي ياما ناس اتزوجوا وهما صغار وعاشوا حياتهم بسعادة بس هوا من يوم ما أتولد عماد وهو مايحبه زي اولاده الباقيين وما عمره اهتم باجتهاده ولا عمره انتبه انه عنده ولد الناس كلهم يتمنوه بس كان يستحقروا **

عماد كان عنده بعثة بعد اسبوع وبعثة في بداية السنة الجديدة وهو من اول اختار البعثة التانية بس بعد موقف ابوه اتصل على المسؤولين واتفق معاهم على البعثة التانية وراح اشترى تذكرة يرجع ع السعودية وبعدها راح البحر يفضفض للبحر
حاولوا العيال يتصلوا عليه بس حاط خدمة موجود اللي تعطي الرقم مقفل الكل استغرب وامه قلقت عليه
في الليل رجع عماد الفيلا واخذ شنطته واغراضه وامه تكلمه ما يرد في الاخير قلهم انه مسافر وانه راح يروح عالبعثة ومافي شي طمنهم عليه ودع امه واخواته وراح

كملوا اسبوعين ورجعوا عالسعودية
حالة شخصياتنا
عماد...في حالة حزن ومررة زعلان من ابوه ..وكم مرة ابوه يحاول يكلمه يعتذر لأمه او لهم انه مشغول والا بأي عذر والكل انتبه انه في بينه وبين ابوه شي وهو سبب سفرته المفاجئة ...وتقريبا بدأ ينسى ان ابوه رفض طلبه...ولمن يرجع راح يحاول يطلب مرة تانية من أبوه..... ويحاول انه يشد حيله في الدراسة ويصير دكتور ويثبت لأبوه انه مو زي ماهو متوقعه ...بس لين دحين حبه لليان موجود ويزيد كمان ....عمره الحب الحقيقي مايتنسي....

ليان....بدأت تنسى الي صار بينها وبين عماد وأكدت لنفسها ان اللي صار أوهام .....وعدم وجود عماد ساعدها على هذا الشي وبدأت ترجع ليان الاوليه شوي شوي بس أثار الموضوع لسى فيها ...
والله يعين من الأيام الجاية
منال ....يوم ما قعدت مع سعيد حست انه فيه شي غريب جرئ وصريح وما نسي ايام زمان معاها ... وبأت تخوض تجربة جديدة ...
سلطان....قرر انه بعد ماتخلص مرام دراستها يخطبها من عمه ..

مرام....روان...أشواق ....لا جديد

ريان....... راح يدرس برا بس مو مع عماد اختار بلد تاني لأن قسمه قسم تاني.....

رنا....الله يهنيها مع زوجها ...رجعت من شهر العسل اللي كان في ماليزيا .....

سعيد.....اللي باين انه يحب منال بس مو متأكد من شعوره ويوم ما يتأكد من شعوره راح يعترفلها..............................
...............
.......................







ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ







**((...الجزء الرابع عشر...))**

بعد ثلاثة ايام من الرجعة
ام احمد:ايوا بكرة جايين
ابو احمد:وايش الموضوع المهم اللي قالت انها بتكلمك فيه ام فهد
ام أحمد :والله ماأدري بس تقول موضوع مهم ومافيه الا كل خير
ابو احمد:الله يعين ...يالله انا خارج تامري علي شئ
ام احمد:لا سلامتك

نروح لبيت ابو ابراهيم ....
منال:بدر ...بدر
بدر لا حياة لمن تنادي:....
منال:بدرررررررررر
بدر:وصمخ نعم ايش تبغي
منال:بدر اشفيك مو طايق عمرك
بدر:مافيني شي روحي عني .......اوووف
منال:دا كله ومافيك شي ...فضفضلي ياخوي فضفضلي
بدر:ااااااااه بس ايش اقول وابقي يا منال انا تعباااااااان
منال:او ف دا كله في بدير حبيبي
بدر:بدير في عينك....خلاص بطلت أقولك
منال:لا ياحبيبي قول ماراح اتريق عليك مرة تانية
بدر :يامنال انا تعبت من زمان وأنا كاتم في نفسي الين ما طاح الفاس في الراس
منال:ليه اش صار
بدر:يامنال انا من زمان مخطط اني اخطب جنان بنت جيراننا لأني احبها(**عيلة حبيبة ههههههههه**) ولمن قررت اني اخطبها خليت اخوها ياخذ موافقتها قبل ما أجيب ابوي ويخطبها ولمن سألها تدري ايش جاوبت
منال:ايش جاوبت دي الحية...
بدر:منال احترمي نفسك ماهي حية
منال:حية ونص هادي البنت من أيام زمان وهي تخرب بيني وبين بنات عمي ...المهم ايش جاوبت أكيد رفضت تراها كانت تحب أخو وحدة بنت في المدرسة ويا خوي الله فكك منها لا تضيع نفسك بحبها تراها بنت ما تستحي ....وأزيدك من الشعر بيت تراها تكلم الولد اللي تحبه بالجوال ..
بدر فاتح فمه ومو مصدق :بالله انتي تتكلمي من جد؟؟؟
منال:وليه اكذب انا ايش مصلحتي من دا الكلام ....
بدر:ماني مصدق ماني مصدق جنان يطلع منها كدا
منال:ايوا وكمان اخت الولد اللي يكلمها كنت زمان انا أعرفها في المدرسة قالتلي انهم بعد ما يكملوا سنتين وهما يتكلموا في الجوال راح يروح ويخطبها وبعد كم يوم انا اجبلك الخبر يعني مو بعيدة ترفضك وهيا شابكة مع ولد تاني .....يابدر احمد ربك انه خلصك منها
بدر:أحمد ربي اللي خلصني منها الحمد لله الحمد لله.....


يوم زيارة أم فهد لبيت أبو أحمد
أم أحمد:ليااااااان روااااااان يلا تعالوا دحين الحرمة تجي
ليان:طيب مااااما دحين جايين
ام احمد :يلا بسرعة عجلوا
ونزلوا ليان وروان وكل وحده احلى من التانية
ام أحمد :بسم الله عليكم يا بناتي الله يحفظكم ويستر عليكم ويرزقكم الزوج الصالح
روان:آمين لليان
ام أحمد:رواااان
روان:ههههه خلاص خلاص آمين
ام أحمد:الله يهديكي
وبعد خمس دقائق جات أم فهد وضيفوها البنات وقعدوا يتكلموا مع خلود
ام أحمد بعد اشارة من ام فهد انها تصرف البنات:ليان خدي خلود انتي وروان وروحوا غرفكم عشام تاخدوا راحتكم مع بعض
ليان :طيب ماما من عيوني ...يلا خوخة تعالي غرفتي
وراحوا البنات الغرفة ...هنا ام فهد أخذت راحتها
ام فهد:والله يا ام احمد ماني عارفة كيف أبدأ
ام احمد :خذي راحتك يا ام فهد اعتبريني زي اختك
ام فهد:انا معتبرتك زي اختي واكتر بس هادي مواضيع مافيها لعب ويبغالها بدايات
ام أحمد :خذي راحتك يا ام فهد ايش ماكان الكلام راح اسمعلك
ام فهد:والله انا جاية زي ما انتي تعرفي وانا قايلتلك اني راح اكلمك في موضوع مهم ...والموضوع المهم ..اننا نبغى نناسبكم بعد موافقتكم وموافقة العروس طبعا
ام احمد :هذه الساعة المباركة اللي نسير فيها نسايب بس ما قلتيلي مين تبغي من البنات ؟؟؟؟
ام فهد:والله يا ام احمد فهد هو اللي يبغى مو انا .. ويبغى كريمتكم لياان وصراحة بنتك ما تتعوض جمال ودلال واخلاق زي العسل الله يحفظها لكم يارب ................
ام أحمد:الله يقدم اللي فيه الخير والله يشهد ان نسبكم يشرف وماراح نلقى واحد احسن من فهد لبنتنا بس ليان لساعها صغيرة وما خلصت دراستها وما اعتقد ابوها يزوجها قبل ما تخلص الدراسة....
ام فهد:انا جايتك وانا حاسبه حساب كل شي ...يا ام احمد احنا قلنا اننا دحين نخطبها والزواج بعد ما تخلص دراستها ..

ام أحمد:الله يوفقهم اجمعين انا اكلم ابو أحمد ونكلم البنت وان شاء الله يصير كل خير ..وما يحتاج نسأل عن فهد فهد ولدنا وعارفينو كويس
ام فهد :آمين والله يخليكم انتوا اهل وحبايب

في الليل ام احمد كلمت زوجها عن الموضوع اللي كلمتها فيه ام فهد وابو احمد ما عارض وكلم ام احمد انها تكلم ليان وتسألها وتشوف اذا كانت موافقة تجي هيا بنفسها وتقله وبعدها يكلموهم يجوا يخطبوا رسمي .....

اليوم اللي بعده
ام احمد بعد ما كلمت ابو احمد واخوان ليان راحت تكلم روان وقالتلها انها ما تقول لليان وفهمتها انه مافي مشكله ان ليان تنخطب وهيا لا بس روان ما زعلت بالعكس فرحت لأختها **ليان آخر من يعلم بالمؤامرة...هههه**

ام احمد تدق باب غرفة ليان
ليان :مين؟؟؟
ام أحمد:ممكن أدخل؟؟
ليان وهيا تفتح الباب :هلا هلا ماما اتفضلي
ودخلوا الاثنين الغرفة وقفلوا الباب
ام أحمد:ليونة ياحبيبتي انا جاية اليوم أكلمك في موضوع مهم وابغاكي تسمعيني كويس
ليان :طيب ماما اشفي خوفتيني
ام أحمد:يا ليونة ياحبيبتي انتي تعرفي ام فهد كويس صح
ليان:صح
أم احمد :وتعرفي بنتها خلود..صح
ليان:صح وهيا مرررة حبوبة وعسل... بس ليه تسأليني ؟؟؟
أم أحمد: ياحبيبتي انتي كبرتي خلاص وعارفة ان سنك سن زواج وانه في الف واحد يتمناكي
ليان:وايش فايدة المقدمة دي كلها **مسكينة ما هي فاهمة شي البنت بريئة مررة**
ام أحمد:انا حقولك وابغاكي تفكري قبل ما تتخذي أي رأي ....يابنتي امس ام فهد جات تخطبك لولدها فهد وانا وابوكي وافقنا وباقي بس موافقتك واعرفي اننا عمرنا ما راح نغصبك على شي ...
ام أحمد تتكلم وليان مرة خجلانة ومحتارة وما هي مصدقة بنفس الوقت وهيا لسى ما فكرت في دا الشي ابدا وتحس نفسها صغيرة على هذا الشي
ليان:بس ياماما انا لسى ما خلصت دراسة
ام أحمد:يابنتي ام فهد قالت انو دحين بس خطوبة وبعد ما تخلصي ثانوي راح تتزوجي وفهد ما يبغالوا تعريف تعرفيه وابوكي يقول انه ولد ناس ومناسب يكون زوج لكي .....فكري يابنتي واستخيري ربك.... ربك ماراح يخيب أملك وربي يوفقك في كل قراراتك اذا كانت صحيحة وعن قناعة
ليان:ان شاء الله ياماما راح افكر واصلي استخارة وبعدها ربي يسهل امورنا
ام أحمد قامت حضنت بنتها:ماني مصدقة والله وكبرتوا يابنات امكم وصرتوا عرايس
ليان :ترا لسى انا ما وافقت ..
ام أحمد:عندي احساس انك راح توافقي وربي يوفقك ان شاء الله
ليان :يصير خير ان شاء الله
وراحت ام احمد وتركت ليان فحيرتها وتفكيرها..... بعدها جات روان اللي كانت عارفة بالموضوع تأذي ليان وتحرجها
روان:مبروك مبروك ياختي
ليان:وحضرتك ايش دراكي
روان :والله انا توأمك واعرف كل شي ....ها بشري وافقتي؟؟؟
ليان :والله ماني عارفة راح افكر واصلي استخارة ويصير خير

ما قلتلكم انه ام احمد كلمت ام فهد واخذت مهلة اسبوع عبال ما ليان تفكر
ليان فضل هذا الموضوع شاغل تفكيرها لدرجة انها ما تخرج من غرفتها تقريبا ولا عاد دقت على احد من البنات لأن من عادتها دايما تتصل عليهم وتفلها
بعد الموضوع بيومين
وليان جالسة في غرفتها اتصلت اشواق على جوالها قامت ردت
ليان :الو....
أشواق أستغربت لأن ليان دايما لمن ترد ع الجوال تقول هلا والله
اشواق :هلا ليان كيفك
ليان :تمام **وبرضو ما سالت كيف حالك
أشواق:ليان اشفيكي ما نك ليان اللي أعرفها
ليان :لا مافيا شي
أشواق:كذابة ايش فيكي اتكلمي
ليان :مافيا شي ...أشواق ايش رايك تجي عندنا اليوم
أشواق :مو قلتلك فيكي شي ...خلاص انا أكلم ماما واجيكي انتظريني يلا سلام
ليان :لا تتأخري ...سلام
قفلت أشواق من عندها وهيا خايفة عليها باين من صوتها انها حيرانه

وصلت أشواق عندهم سيدا على غرفة ليان بعد ما سلمت على مرت عمها
ليان :هلا أشواق
أشواق:هلا ...يابنت اشفيكي كذا شكلك كأنك خايفة ..وشكلك والله أعلم باكية قبل فترة
ليان :اشواق ألحقيني انخطبت

..............
.....................
..............

توقاعتكم حبباايبيي ..

ممكن لياان توافق علي فهد ؟؟
وعماد ايش ممكن يسوي لو عرف بالخطبة ؟؟
والبنات ايش ردة فعلهم من خطبة ليان ؟؟

توتية حمرا 	25-05-2012 08:29 AM
رد: رواية كافي دموع / بقلمي

**((...الجزء الخامس عشر...))**
ليان :اشواق ألحقيني انخطبت

أشواق :والله مبروك..وليه خايفة .. ومين هذا تعيس الحظ
ليان :ماني خايفة...,لوسمحتي سعيد الحظ هو يحلم بوحدة زيي
أشواق:ايوا صح المهم مين هوا
ليان:فهد ولد جيراننا ايام زمان
أشواق :الله يوفقكم ...وانتي ايش رايك
ليان: محتارة والله انا حاسة اني مرتاحة بس ماني متأكدة اني موافقة
أشواق :استخرتي طيب وفكرتي على راحتك ؟؟
ليان:ايوا وارتحت كمان وتقريبا موافقة بس
أشواق :لا بس ولا شي...طيب انتي ايش رايك في فهد؟؟؟
ليان :والله فهد رجال وينشرا وصراحة عاجبني
أشواق:أجل خلاص اتوكلي على الله
ليان:خلاص ان شاء الله انا اصلي آخر مرة استخارة وبعدها اعطي بابا الموافقة
أشواق:ياي أول وحدة في شلتنا تدخل القفص الذهبي ..هههه
ليان:وهذا لسى ما صار شي وانتي كذا تتكلمي
أشواق:مشيها مشيها من الفرحة والله **وفجأة خطر في بال أشواق عماد ومن دون ما تفكر سألت ليان
أشواق:ليان الا ايش راح تسوي بمسألة عماد؟؟؟
ليان اللي ما همها لأنها نسيت او نست نفسها بالأصح:الظاهر اللي صار معاه كله أوهام..أنسي الموضوع وأظن اني خلاص موافقة ولا عاد تجيبيلي هادي السيرة مرة ثانية اوكي
أشواق :خلاص من عيوني


نروح بيت ابو ابراهيم
منال وهي خارجة من غرفتها شافت الشغالة داخلة غرفة عماد
منال:ليندا ايش بتسوي؟؟؟
ليندا:انا في رتب غرفة مال بابا عماد
منال:اها ....أقول روحي انتي انا ارتبها أنا عارفة انك راح تعفسيها ...
ليندا:اوكي ماما....
وراحت منال غرفة عماد عشان ترتبها وأثناء ما هي قاعدة ترتب انتبهت على صندوق صغير مصنوع من خشب وكأنه حق ذكريات في زاوية التسريحة ومن لقافتها راحت تفتحه ولا فكرت عماد يرضى بدا الشي ولا لا ولمن فتحت الصندوق شافت صورة بنت صغيرة صورة بنت ماهي غريبة عليها ولمن دققت في الصورة مزبوط لقيت انها ياليان ولا روان وهما صغار بس لمن قلبت الصورة لقيت مكتوب عليها

لياااااااااااان ........ذكريات الطفولة.
وتحتها هذي
لو حبك كان يدمرني
او كان بيوم يضنيني
ما احلا الضمأ بصحراء
اشجانٌ كانت تخفيني
***
فكتبت بكل تلاويني
فحبيبة قلبي تغنيني
وانا مفتونا في حبا
قد يبقي من بعد سنيني

.......حبي الوحيد.....

وفتشت الصندوق ولقت كلام وذكريات كلها تتعلق بليان
وكان في الصندوق بكلة صغيرة....... ياويلي ياويلي كفشتك ياعماد اتاريك ميت فيها ولا قلتلي واتفقت مع نفسها انه يظل سر بينها وبين نفسها ولمن يجي عماد بنص السنة تصارحه باللي لقته وهوا راح يعترف أكيد وتقنعه انه يخطبها لأنه ماراح يلاقي أحسن منها ........**بلاكي ماتدري ايش صار وايش راح يصير**رجعت الأشياء لمكانها ورتبت الغرفة وخرجت

نروح عند ليان اللي وافقت وراحت تعطي ابوها الموافقة......**محد يعرف في العيلة من البنات الا أشواق وروان طبعا ..طبعا هما راح يعرفوا بعد ما توافق ليان والخطوبة الكل راح يحضرها
ليان نزلت تحت لقيت أبوها وأخوها أحمد
ليان:السلام عليكم
ابو أحمد وأحمد :وعليكم السلام
أحمد:هلا هلا بالعروسة...كان جلستي في غرفتك مايصير تفكي الإعتكاف ماكملتي عشرة أيام
ليان انحرجت مرررة وأبوها قام يضيع الموضوع:
ابوأحمد:تراها لسى ما أعطت الموافقة....وأشرله انه يتركهم لحالهم
أحمد أستأذن وطلع غرفته
أبو أحمد:ها ياحبيبة ابوها ايش ردك ولا تخافي اللي تبيه راح يصير
ليان ووجهها مررررة أحمر:اللي تشوفه بابا
أبو أحمد:يعني موافقة
ليان هزت براسها يعني ايوا
أبو أحمد:قام باس راسها :الله يوفقك يابنتي ويهنيكي ويقدملك اللي فيه الخير **طبعا ليان قالت لأمها قبل ما تقول لأبوها
جات أم أحمد :كلللوووووووش أخيرا
واتجمعوا العايلة يباركوا لليان
وبعدها أم أحمد اتصلت علي أم فهد وقالت لها انها موافقة واتفقوا انه الأسبوع الجاي يجي يخطبوا رسمي ومنها الولد يبغى يشوف البنت
ووصل الخبر لكل العايلة اللي اتصلوا يباركوا ماعدا منال اللي مو مصدقة انه ليان تروح من يد عماد بس خلاص هذا نصيبها ويمكن عماد ما يكون يحب ليان بس يكوون حب طفولي ونسيه وقررت بدال ما تتصل عليها راح تروح لها وتبارك لها

عند ليان في البيت
منال دخلت ولا تلاقي ليان عالمرجيحة
منال:ما تبطلي يابنت قدك عروسة ولساكي تلعبي بالمرجيحة ...ههه ما راح تكبري
ليان:هههه عمري ماراح اهجر المرجيحة ...هلا بيكي انتي دايما ام المفاجآت
منال:مبررررررووووووك ياأحلى ليونه تستاهلي والله
ليان :الله يبارك فيكي عقبالك ياقلبي
منال:ها متى الخطوبة؟؟
هنا ليان صارت طماطم :بعد بكرة
منال:ياقلبي على اللي يستحون ...يلا على البركة والله يوفقكم


يوم الخطوبة
كل البنات مجتمعين عند ليان ولسى أهل العريس ماجو في الطريق
ليان:مررررررة خايفة قلبي بينفجر
روان :ماصارت كلها شوفة ياحبيبتي ما هو عرس ولا ملكة
منال:نشوفك بيومك ايش راح تسوي
روان:لا ياحبيبتي انا غير انا راح اضربها صحبه معاه
أشواق:الله يعين اللي بياخذك على جراءتك
روان:الا قولي الله يهنيه
مرام :يلا ياليان اهل العريس وصلوا
البنات كلهم راحوا للشباك يشوفوا العريس
ليان :مفاجيع عيب هذا حقي وخروا عن الشباك ما أسمحلكم
مرام:واااااو ياليان ماشاء الله ما شاء الله خطيبك يهبل رجال والنعم
منال:بس موكأنه كبير شوي عليكي
روان:لا كبير ولا شي لايق عليكي... وقامت حضنت اختها :الله يهنيكي ياختي ويوفقك
ليان:ويخليكي ليا ويرزقك اللي يهنيكي كمان
والا بدخلت الخدامة
ليندا:ماما قول يلا ليان أنزل انتا وروان الضيوف وصل
منال:يلا بنات على تحت
ونزلوا تحت وقعدوا شوي


عند الرجال
اهل العريس خطبوا رسمي قدام كل الحضور وابو ليان وافق واتفقوا على موعد الملكة وعلى كل شي
في هذا الوقت كان أبو عماد مرررة متضايق انه مارضى لولده انه يخطب ليان اهي راحت من يده وعماد اكيد كان حاط امل انه يرجع ويخطبها من تاني بس الله يوفقهم وماراح يسامح نفسه اذا صار لعماد شي اذا عرف عن خطوبتها هو لسى الين دحين مارضي يكلمه ولو مرة كيف لوو عرف باللي صار الله يستر

ابو ليان دخل العريس للمجلس عشان يشوف عروسته وراح يناديها

أبو أحمد:ليااان
ليان جات :نعم بابا
أبو أحمد:يلا يا ليان العريس يبي يشوفك
ليان قلبها صار طبل:لازم بابا
أبو أحمد :ايوا لازم يلا دقيقة وتعالي انا انتظرك عند باب المجلس
ليان :طيب وراحت عند البنات
ليان:بنات خايفة والله خايفة
روان :لا تخافي وأتوكلي على الله ويلا بابا يستنى
ورتبولها البنات شكلها كانت لابسة تنورة لنص الساق لونها بني ومطرزة بالتركواز وبلوزة تركواز كم طويل موديل صيني من عند الرقبة وفيها تطريز بني وصندل كعب لون تركواز فيه ماسه لونها بني
وماهي حاطة في وجهها غير كحل أزرق وقلوس فاتح وأحمر خدود بسيط وفارده شعرها
راحت ليان مع أبوها المجلس دخل أبوها وهيا بعده ولمن دخلت بالقوة طلعت كلمة :السـ.سـ.ســلا م عليكـ ـم
فهد وما أدراك ما فهد من يوم دخلت ليان ما شال عينه من عليها **شوفوا ايش جال في خاطره
((ما شاء الله أيش هادي قمر ولا بشر ما شاء الله الله يحميها ما توقعتها كذا بهالجمال لك الحمد ياألله الله يقدرني وأسعدك ))
فهد:وعليكم السلام ..كيفك ياليان .؟؟؟
ليان من غير ما ترفع عيونها لأنها حاسة بنظراته لها :الحمد لله بخير انتا كيفك ؟؟
فهد:بخير الحمد لله
وقام لبسها الخاتم دليل على انها عجبته وخلاص يعني صارت خطيبته رسمي
بعدها ليان استأذنت وعلى طول جري لفوق
ليان:ياويلي ياويلي قلبي وقف من كثر ما يطالع في ما شال عينه
روان:من حقه ياحبيبتي يشوف قمر وما يسوي كذا
ليان راحت حضنت أختها :تتوقعي عجبته ؟؟
روان :انتي موعجبتيه وبس الا خق عليكي والا ما كان لبسك الخاتم
ليان :تتوقعي كذا ؟؟؟
روان :ما أتوقع الا متأكدة
منال:ليان مبروووك من تاني
ليان :الله يبارك فيكم
وباركولها باقي البنات ورجع الكل لبيته وطبعا فهد ما وقف تفكير في ليان اللي احتلت تفكيره من يوم ما شافها وليان كمان عجبها فهد لأنه باين عليه شخصية حلوة وبدت تتقبله مررة وصارت بس تفكر فيه
اتفقوا الرجال ان الملكة تصير بين الفصلين لأن الدراسة راح تبدأ بعد أسبوعين وما راح يمديهم على شي

...........
...................
.............

توتية حمرا 	25-05-2012 08:43 AM
رد: رواية كافي دموع / بقلمي

**((...الجزء السادس عشر...))**البنات باقي الإجازة كملوها في السوق عشان الملكة يعني يخلصوا مقاضي من دحين

في الأسبوع قبل المدرسة
منال طلعت فوق تنادي أروى عشان تجي تتعشى دقت عليها باب الغرفة ماترد دقت مرة تانية برضوا ما ترد في الآخير فتحت الباب لقتها نايمة على السرير راحت هزتها ما ترد هزتها مرة تانية برضو ماترد حست نبضها مافي نبض قامت تبكي وهيا تصحيها في النهاية خضعت للأمر الواقع ان أروى اختها حبيبتها اللي الكل يحبها لأنها تحب الكل وتهتم بالكل راحت خلاص راحت وقامت تجري وهيا تبكي خرجت من الغرفة وراحت تنادي أهلها يجوا يشوفوها
منال:مااااااااااااااماااااااااااااااااا بااااااااااااااااااابااااااااااااااا
تعالووووووووووووووووووووووووووواااااا
وقامت تبكي
جو كل اللي في البيت مفجوعين
ابو ابراهيم :اشفيكي اش صاير
ام ابراهيم:اشفيكي ليش تبكي ليش ؟؟؟
منال:أروى ...أروى ...وتأشر على الغرفة....وقامت تبكي
ام ابراهيم جلست على أقرب كرسي من الفجعة ايش يكون صار لها وابو ابراهيم والباقيين جري عالغرفة يشوفوا اش صاير
ابو ابراهيم والعيال حاولوا يصحوها ما قامت ولمن حسوها كانت باردة ومافيها نبض فأكيد انها .....ميتة
ابو ابراهيم وعيونه دمعت بس عشان عياله اتماسك:لا حول ولا قوة الا بالله انا لله وانا اليه راجعون
بعدها خبر وفاتها وصل لكل العايلة والكل حزن عليها لأنها كانت حبوبة والكل فقدها
وعماد خبروه عن اخته كان راح يجي طاير بس قالوله مايصير انه يضيع سنة على نفسه يعني لوجا ما راح يتغير شي عشان كذا قعد هناك
ومرت أيام العزا كلها حزن وهم وغم عالعايلة

باقي الإجازة مافي شي جديد بس لسى الحزن مخيم على بيت ابو ابراهيم

ايوا ما قلتلكم ان ايمان شوي أتغيرت بعد موت أختها اللي كانت تحبها وتعاملها بحنان رغم انها كانت هيا الأكبر وأخذت عهد على نفسها انها ما تضايق أحد وراح تلغي الغرور من حياتها **برافو

أول يوم بأيام المدرسة
ليان وهي تحضن رغد:وحشتينييييييييييييييييي يادبية
رغد:والله انتي أكتر ياعروسة
ليان ضربتها على كتفها لأنها أحرجتها قدام البنات
رغد:اااي ...أسفة خلاص ما راح أعيدها هههه
ليان :ما تمشي الا بالعين الحمرا
رغد جا في بالها عماد **نفس تفكير أشواق هههه** سحبت ليان من بين البنات وأستأذنت هيا وياها وراحت على جنب تكلمها
رغد:الا ياليان ايش سويتي بسالفة عماد
ليان من غير ماتتأثر هادي المرة بس جواها يقول ((هوا أنا نسيت )):خلاص انسيها أصلا كلها كانت أوهام وتلاقيه دحين شاف هناك**قصدها في بريطانيا لأنه راح يدرس هناك **بنات ياكترهم وشكله ولا فكر فيا أصلا **مسكينة ماتدري بالي فيه**
رغد:أنساها ...أنساها... بكيفك
ورجعوا للبنات وكملوا سلام وحكاوي عن الإجازة واللي سافرت هنا واللي سافرت هناك.......



في مكان بعيد عن مملكتنا الغالية في خارج حدود الخليج خارج بلاد العرب
جا القرسون وحط الطلب عالطاولة
شهاب:thanks
القرصون :welcome
بعد ثواني من وضع الطلب ع الطاولة رن جوال شهاب
شهاب"yes
………………………………………….:
شهاب:ok bye
شهاب يكلم نفسه ...اوووف وش ذي النشبة دحين وش بيفكني منها الحمد لله اننا راح نرجع للسعودية وأشوف أعمامي وأهلي بس يارب سهلي السفرة وأعمامي يارب يرحبوا بيا أنا وأختي وأخوي احنا بعد أبوي مالنا غيرهم



ايوا نسيت **ريان ما عجبته الدراسة في الخارج لأن الوحده قتلته ...هذا بس كم يوم لو جلس سنه ....المهم وقرر يرجع يدرس هنا في السعودية **


في نصف الفصل الدراسي الأول
في يوم كانت عايلة ابو ابراهيم مجتمعين كلهم في الصالة الا ابراهيم وزوجته اللي حامل في الشهر الأخير
منال:ترا أمس عماد أتصل يسأل ويتطمن بس ما كان في ولا أحد منكم فقالي أوصلكم السلام
ام ابراهيم :الله يسلمه ويرجعلنا هوا بالسلامة ويرفع راسنا بيه يارب
الكل :آمين
والا بصوت ابراهيم ينادي من فوق :مناااال ايمااان تعالوا
منال راحت لعند الدرج:نعم
ابراهيم:تعالي بسرعة انتي وايمان ساعدوا نوف تلبس العباية عبال ما ألبس ثوبي عشان أوديها المستشفى شكلها بتولد
منال:والله ياسلام حيجينا بيبي ....يلا يلا جايين
نادت ايمان وراحت هيا وياها ولبسوها العباية وأخذها ابراهيم هو وأمه وطيران عالمستشفى
ولدت نوف وجابتلهم ولد زي القمر سموه عمر
والكل فرح واتجمعت في بيت ابو ابراهيم العوائل كلها

ليان: مبرروك يتربى في عزك وعز ابوه ...وشالت البيبي في يدها.....ياقلبو يزنن مرررة صغير الله يحفظه
نوف:الله يبارك فيكي وعقبالك قريب ان شاء الله
ليان هنا صارت طماطم والكل انتبه لها
روان الهبلة تبغى تحرج اختها أكتر
روان:اللللللللللللللللله يصير عندنا بيبي في البيت
ليان هنا ما قدرت تستحمل رجعت البيبي لأمه وراحت المطبخ
ليان:رايحة أشرب موية
منال:يلبى قلب اللي يستحوا .......
الكل قام ضحك
أم ابراهيم عيونها مدمعة:سبحان الله ناس تروح وناس تجي
ام أحمد :هيا الدنيا كذا يا أم ابراهيم لا تكدري خاطرك
وخلال ما الحريم يتكلموا منال والبنات سحبوا نفسهم وراحوا المطبخ يجيبوا ليان ويطلعوا لغرفة منال
وصلوا للمطبخ ولمن جات منال تتكلم ليان حطت يدها على فمها وقالت:اوووص اذا بتعلقي أحسن لا تتكلمي والا تلاقيني راجعة البيت الا إذا تبغي تقولي شي تاني فأسمحلك
منال:لا..لا خلاص ماراح أعلق ...يلا عشان نبغى نطلع الغرفة
أشواق:روحوا انتوا أنا أبغى ليان في كلمة
مرام:أحلى أسرار من ورانا ...
أشواق :لا أسرار ولا شي بس أبغى أخذ رايها في شي
مرام:براحتكم ...يلا بنات >>>وأخذت البنات وراحت لفوق ومابقي في المطبخ الا ليان وأشواق
ليان:هلا أشواق...تصدقي من زمان عنك
أشواق:والله حتى انتي من زمان عنك من يوم انخطبتي ولا عاد نتجمع كتير لأنك انتي اللي كنتي تخلينا نتجمع كلنا
ليان:ياحبيبتي خلاص راح ارجع زي أول و راح نتجمع
أشواق:اوكي....ليان اشرايك... انا...أنا..أنا فكرت في اني أصارح عبدالله باللي تعرفيه
ليان:لا يأشواق لا تستعجلي خليها شوي يمكن الأيام تبينله انك تحبيه ويفهم من حاله أحسن من انك تعترفي ويمكن ..يمكن ...
أشواق:يمكن ايه
ليان:أقول بس ما تزعلي ؟؟؟
أشواق:قولي ولا يهمك
ليان:يمكن يحب أحد غيرك ويمكن ...يمكن ما يبادلك الشعور
أشواق :هوا هذا الشي اللي انا خايفة منه
ليان:عشان كذا أنا قلتلك لا تستعجلي وخليها شوي
أشواق :خلاص اللي تقوليه
وطلعوا للبنات فوق وكملوا اليوم فلة ووناسة

وجات اختبارات نص السنه وكل البنات شادين حيلهم لأنهم ثالث ثانوي وخلصت على خير
اليوم اللي بعد آخر يوم للإختبارات كان يوم خميس يوم ملكة ليان كانت الملكة في بيتهم لأنه كبير والملكة مافيها الا الأهل وصديقاتها...........
...................
.............






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ





**((...الجزء السابع عشر...))**

اليوم اللي بعد آخر يوم للإختبارات كان يوم خميس يوم ملكة ليان كانت الملكة في بيتهم لأنه كبير والملكة مافيها الا الأهل وصديقاتها

ليان:روان يلا قومي دحين يجوا البنات ومعهم الكوافيرا
روان:يوووووه نسيت انها اليوم يلا يلا قايمه وانتي من متى ماشاء الله قايمة
ليان:اشبي نمت أصلا
روان:وليه حضرتك مانمتي ؟؟
ليان:النوم مو راضي يجيني ابدا مررة خايفة ومتوترة
روان:لا تخافي وكلي امورك لله وان شاء الله ما يصير الا الخير
ليان :ان شاء الله
وقاموا اتحمموا واتجهزوا عبال ما يجوا البنات لأنهم جايبين كوافيرا للبيت وكلهم راح يسووا عندها (كم كوافيرا مو وحدة عشان يخلصوا بدري)
وصلوا البنات وطلعوا يخوفوا ليان من الملكة هيا لحالها خايفة كيف لو كملوا عليها
منال:يما ياليان ايش راح تسوي لو كنت معاكي راح اموت من الخوف...وتغمز للبنات يعني كملوا
مرام:ايوا والله تخيلي رجال أول مررة تجلسي معاه
أشواق:ماعليكي منهم ياليان يعني ايش راح يصير لك كلها ربع ساعة
ليان مرررة خايفة وهيا من طبعها خجولة يعني كملت بس كلام أشواق وروان يشجعها
عملوا البنات المكياج ولبسوا الفساتين وبدأوا الحضور يملوا البيت
ايوا صح نسيت الفساتين...
فستان العروسة اللي هيا ليان:كانت لابسة فستان لونه .....خربزي ....فيه نفشة خفيفة بس مو مرة واضحة ....ومطرز من فوق لتحت تطريز خفيف بس يجنن ...الفستان كان من فوق من عند الصدر على شكل سبعة وماسك بخيط ومن عند الخصر ماسك على جسمها وفيه ذيل بس مو مرة طويل .....ولابسة تاج صغير في شعرها ...الي رافعة نصه بتسريحة ونصه مفرود.......


روان....فستانها لونه ذهبي ماسك من الرقبة وظهر مفتوح ......ومن تحت من قدام قصير لحد الركبة ومن وراطويل ....ولابسة صندل ذهبي حبال مربوطة على رجلها لحد الركبة ......ومسوية شعرها كيرلي ولابسة شريطة ذهبية .......

منال...فستانها لونه درجات الرمادي ....لنص الساق فيه حزام أغمق درجة من الرمادي والصندل نفس اللون....مسوية لشعرها تسريحة مررة بسيطة فيها جدايل من الاجناب...

مرام....فستانها لونه فوشي فيه فراشات لونها فوشي أفتح من لون الفستان بشوي بس ماتبان مررة ...لنص الساق.......ماسك من فوق من غير حبال ....وفيه كسر من فوق ....يضيق من فوق ويوسع من تحت .....لابسة صندل فوشي ...مستشورة شعرها ولابسة شريطة فوشي...

أشواق....فستانها لونه أسود طويل .........هادي مافيه أي تطريز او موديل .....ماسك من فوق بحبال ...فيه حزام تحت الصدر بشوي لونه أبيض ....ولابسة صندل أبيض.....مسوية لشعرها بف......
@@@@@@@
أشواق:انتي أول وحدة تتزوجي من شلتنا
منال:ايوا صح
ليان:انتوا ان شاء الله في الطريق
منال:انا ما افكر
مرام :بدري عليا
أشواق:مو في الوقت الحالي
روان:يصير خير
ليان:طيب طيب راح اذكركم بكرة الليل(يعني بعدين) لمن تنخطبوا
ونزلوا البنات وتركوا ليان وظلت معاها أشواق
وجا وقت الزفة ..العريس ماراح ينزف ما يبغى ينزف راح تنزف ليان لوحدها
ليان:والله خايفة
ام أحمد:الله يحميكي يابنتي ويوفقك ...وقعدت تقرأ على بنتها
روان ::يلا ماما طفينا الأنوار ومنال راح تصور فيديو يلا ليان بلا دلع
ليان:طيب طيب
وانزفت ليان والكل انبهر بجمالها لأنها سبحان اللي خلقها وكمان ترا ما حطت مكياج حطت قليل تعرفوا انتوا ليه ...هههه
وبعد ماجلست على الكرسي ظلت شوي الين ما جات روان أخدتها عشان تروح عند أحمد توقع عالدفتر
أحمد:ساعة عشان تجي ....بس لما شاف ليان ...:يا هلا يا... مين هادي لا يكون مبدلين ليان لا لا انا أحتج ابغى ليان
ليان:هههه لا أنا ليان بشحمها ولحمها اذا ما تبغاني أروح عادي
أحمد:لا ماني مصدق ماشاء الله طالعة حلوة ..مبروك ..
ليان بخجل:الله يبارك فيك
أحمد:يلا خذي القلم والدفتر وقعي ترا من أول وانا هنا
ليان أخذت الدفتر بيد ترجف وفتحت القلم وقالت بسم الله ووقعت جنب توقيع فهد
روان :كلللللللووووووش
أحمد:يلا ع البركة.. ويا ليان ترا دحين فهد يجي يلبسك الشبكة اتجهزي
ليان بخوف وخجل:طيب
وراح أحمد يودي الدفتر وليان دخلت جوا هيا وروان
روان تكلم أمها :ماما ترا أحمد يقول دحين فهد يدخل يلبس ليان الشبكة أتجهزوا
ام أحمد :طيب.. طيب ......وراحت لعند الحريم وقالتلهم اللي بيدخلوا معاهم من اهل فهد ويغطوا عنه يتغطوا
ودخل فهد المجلس هوا وأهله(أمه وأخته عمته آمنه ومرت عمه وبناتها) اللي فيه البنات وخالات ليان وعماتها وزوجات عمانها وكل أهلها
ودخلت ليان بيد أمها اللي جابتها لفهد وسلمت عليه وتركت ليان في يده قام فهد باس جبينها و يدها والبنات صفير وصراخ **تقول تشجيع ههه** وليان دوروا عليها ما تلاقوها غاصت من الحيا
في دا الوقت جات ام فهد وسلمت على ليان وفهد وكلمت ليان في إذنها:ياليان فهد ولدي الوحيد هنيه وانا عارفة انك قدها وقدود ياليان فهد محتاج الحنان وهذا الحنان كله وأكتر موجود عندك الله يوفقكم ويسعدكم .......وقالت لفهد:ياولدي ليان ماراح تلاقي زيها والايام بتثبتلك الله يهنيك معها.................
وبعدها جلسوا ولبسها الشبكة اللي عبارة عن سلسله ناعمة على شكل قلبين في بعض ومعاها حلق وخاتم وأسورة ناعمة وبعدها جا وقت الدبل فهد مسك دبلة ليان ولبسها هيا وباس يدها وتركها ولمن جا وقت ليان مسكت دبلته بيد ترجف ودخلتها في يده ...
وبعدها خرجوا كل اللي في الغرفة وتركوا ليان وخطيبها لوحدهم


فهد:ياااااه ياليان ماتصدقي قد ايش انا مبسوط اليوم ..ياليان انتي ما شاء الله عليكي قمر ..والله يقدرني اني اسعدك
ليان:......ساكتة
فهد:شفيكي ساكتة تكلمي ابغى أسمع صوتك
ليان:ايش أقول
فهد:ياليان انتي اليوم زوجتي يعني لا تستحي مني اتكلمي اللي عندك قوليه
ليان:...ما عندي شي اقوله ..
فهد :طيب كيفك اشخبارك
ليان:الحمد لله بألف خير...شخبارك انت
فهد:بخير بشوفتك
وكملوا كلام وفهد أخذ رقم ليان واتفق معاها انه يكلمها وقعدوا شوي وبعدين خرج وراح هو وأهله وما بقي أحد من المعازيم الا أهل أشواق ومنال اللي قعدوا شوي يطفشوا ليان بعدين راحوا

في غرفة ليان بعد الملكة
روان :الله ياليان اتزوجتي قبلي
ليان :كلنا رايحين لنفس الطريق بس بوقت غير **قصدها حتى انتي راح تتزوجي **
روان :ماني قادرة أصدق اني راح افارقك ..كيف راح أعيش من غيرك ......وراحت حضنت ليان وقاموا يبكوا
وبعدين روان راحت غرفتها تنام الا ليان مانامت لأن فهد أتصل عليها وكلمته وبعدها نامت **اتفقوا الأهل ان الزواج يكون بعد الإجازة على طول **


اليوم التاني في بيت أبو ابراهيم
بدر :يبه يمه ترا عماد بكرة بيجي
ام ابراهيم :بالله عليك ياوليدي ليش بيوقف دراسة ؟؟
بدر:لا يقول عنده اجازة اسبوع بيجي يقضيها هنا
ام ابراهيم :والله ولدي مرة اشتقتله يارب وصله سالم لي وأشوفه يارب
منال طول ما أهلها يتكلموا عن جية عماد قاعدة تفكر كيف تواجه عماد ..واذا أتأكدت من حبه لليان كيف راح تكون ردة فعله ..يووووووه خلاص يامنال لا تفكري كل شي بوقته حلو


نروح لبرا السعودية تاني
شهاب:خلاص يمه بكرة مسافرين أنا وأخواني صديقي اللي قلتلك عنه اللي رجع السعودية جهزلنا كل شي وساعدنا الله يجزاه الخير يلا أنا خارج اذا تبغوا شي اتصلي علي وساعدي أخواتي واذا ناقصهم شي لا يردهم الا لسانهم
ام شهاب:اوكيه حبيبي


نرجع لبيت أبو ابراهيم
جا عماد واستقبلوه أخوانه في المطار وأولاد عمه بس أبوه ما جا تعبان
وصل البيت
عماد:يا أهل البيت عماد وصل
منال جات جري وحضنت أخوها:يادب وحشتني
عماد:انتي أكتر يادبه
ام أبراهيم جات تسلم على ولدها قام عماد باس راسها ويدها :ياهلا بالغالية ياهلا
أم ابراهيم :ياهلا بيك ياوليدي
عماد:اوف اوف دا كلو واحشكم وانا ما جلست الا فصل دراسي واحد عاد كيف لوكان سنة متواصلة ما في فاصل
أم ابراهيم :ليه يمه ما تجي تكمل هنا في السعودية أقلها تكون قريب مننا مو في غربة وما في أحد معاك شف ولد عمك ريان رجع هنا وكمل دراسته ولا ضره شي
عماد:لا يمه هناك الشهادة مضمونة وأتوظف بسرعة
أم ابراهيم :الله يوفقك
عماد:وين أبوي ؟؟
ام ابراهيم:فوق في غرفته تعبان أطلع ياوليدي سلم عليه ترا مانسيت انك مارضيت تكلمه ولا مرة لمن اتصلت
عماد:طيب يمه على أمرك ........وراح سلم على أبوه في غرفته وكان سلامهم مرة بارد
......
والعيلة كلها اتجمعت في بيت عماد واتعشوا

ولمن ليان جات ومرت من عند عماد أنتبه على الدبلة اللي في يدها ..بس عشان هيا مشيت بسرعة قال يمكن يتوهم أو تكون وحدة تانية مو ليان وقرر انه يكلم منال ويتأكد ..وفي الليل راح لعندها لقاها تبغى تنام وقالتله ماهي رايقة بكرة تتكلم هيا وياه

اليوم اللي بعده منال كانت متفقة مع ليان في يوم العزيمة انها تجي عندهم من بدري عشان يروحوا مع بعض السوق بعد العصر..من غير البنات... نفسها هيا وليان يقضوا وقت مع بعض قبل ما تتزوج ولأنهم من زمان ما جلسوا مع بعض

في الظهر وقت ما ليان راح تجي
منال خرجت من غرفتها ومرت في الممر الا افتكرت سالفة عماد قالت خليني اروح دحين أكلمو وأشوف ايش يبغى ومنها أتأكد من اللي أبغاه هذا أمثل وقت ........ونسيت ان ليان جاية في الطريق.... ودقت الباب على عماد
عماد:مين؟؟
منال:أنا ممكن أدخل ؟؟
عماد فتح الباب :يا هلا والله نورك طفا الكهربا
منال:احم احم مو أنا منال مو حيا الله...انا جاية عشان أشوف انت ايش تبغى أمس لمن جيتني
عماد:ايوا صح ...الا انا كنت أبغى أسألك ليان كانت لابسة دبلة أمس ولا أنا أتخيل ؟؟
منال....ياويلي شكله كل اللي خفت منه صار :....


((ليان وقتها وصلت لبيت منال))

نرجع لمنال:ليه متى شفتها ؟؟
عماد:أمس...يلا جاوبي صح ولا لأ**الله يعينك ياعماد
منال:وليه تسأل
عماد هنا عصب ..مو وقتك يامنال تسحبي مني كلام :جاوبيني وخلصيني...
منال:قبل ما أجاوب انا كنت أبغى أسألك ايش تسوي صور ليان وأغراضها وهي صغيرة في صندوقك
عماد فار(يعني عصب):وانتي ايش اللي يخليكي تفتشي أغراضي وانا ماني موجود... قوليلي ها ...؟؟؟؟
منال:لا تعصب انا كنت برتب الغرفة لأن الشغالة كانت راح تحوسها ولقيت الصندوق وما قدرت غير اني أفتحه ....ما جاوبتني ..ياعماد اذا كنت تبغى تقول شي فضفضلي والله ما راح تلاقي مكان أأمن من عندي ولو كان قلتلي وصارحتني بسرك من زمان ما كان صار اللي صار ....
عماد...مذهول من كلام اخته خلاص سره أنكشف :وايش اكتشفتي ؟؟؟وايش اللي صار؟؟؟؟؟؟
منال بحزن :انت عارف قصدي .....*عماد فتح فمه *وترا صح هيا أنخطبت وقبل أمس كانت ملكتها وانا ما رضيت أقولك وانت مسافر قبل ماأتأكد ولو كنت قلتلي عن سرك كان يمداني كلمتها قبل كل داه وانتظرتك تجي تخطبها .....ياعماد تراها خلاص صارت متزوجة وماينفع تتعلق في أمل عمره ما راح يكون

عماد...يصرخ من جواه لا لا كان عندي أمل لمن أرجع اني أكلم ابوي ويوافق ليه القدر سبقني ليه ..ليه ليان من بين كل بنات العايلة...ليه ليان مو روان ليه.... وظل يطالع في منال وهوا حزين هم الدنيا كله امتلا في وجهه
منال:صح ياعماد انت كنت تحبها؟؟
عماد:ايوا صح وعمره الحب ما يتخبى انا كلمت ابوي اني أخطبها لمن كنا بلبنان بس أبوكي مارضي مارضي يا منال طول عمري ابوي يفرق بينكم وبيني ابوي يحسسني اني ماني ولدو يفضلكم علي عمرو ما حسسني باني اقدر أوصل فوق دايما ينزلني لتحت ..*وقام يبكي ايوا يبكي حرقة انو ابوك مايحسسك انك ولده ويفضل كل اولاده عليك حرقة ..البكا ما يطفيها.... **.......منال جات ومسكت عماد من يده وقامت تبكي معاه بصمت تبغى توقف معاه وتحسسه ان كلامه غلط بس عماد بعد يدها:لا لا يامنال انا عمري ما راح اسامح ابوي هو السبب في اللي أنا فيه ذكريه انتي بعدين باللي قلته انا يا منال صح ..أنا أنا ..أنا أحب ليااان ..وما راح اخلي شي يوقف في طريقي
........
هنا سمعوا الاثنين شهقة شخص من برا الغرفة راحوا يشوفوا مين الا الشخص قام يركض لبرا.........
..................
.........

توقاعتكم حبايبي ..؟؟

توتية حمرا 	04-06-2012 08:46 PM
رد: رواية كافي دموع / بقلمي

**((...الجزء الثامن عشر...))**

هنا سمعوا الاثنين شهقة شخص من برا الغرفة راحوا يشوفوا مين الا الشخص قام يركض لبرا

......................
ليان دخلت بيت خالتها راحت لفوق تدور منال ما لقتها في غرفتها سمعت صوتها جنب غرفة عماد قربت شوي الا سمعت آخر جملة قالها عماد قامت تبكي ولمن سمعت أخر كلمة بالزبط شهقت وراحت جري ما تدري لوين المهم تجري تشرد خلاص الصدمة شلت تفكيرها عماد ومنال ينادوها ماترد عليهم وبالصدفة كان الحارس فاتح الباب خرجت من هناك تجري وما انتبهت بالسيارة اللي جاية ناحيتها مع ان السيارة ما كانت مسرعة الا ان ليان
خرجت فجأة قدام السيارة و..............

صار هذا كله قدام عماد اللي على طول راح شال ليان وطيران عالمستشفى وطبعا منال معاه وراحوا بعد ما خبر امه باللي صار بس السبب مؤلف وهوا ان ليان كانت توها واصلة البيت وطاحت اغراضها في السكة وراحت تجيبها وما انتبهت بالسيارة اللي جاية ولا السيارة انتبهت لليان وصار اللي صار
لمن وصلوا المستشفى شالوها عالطوارئ وبعد كم دقيقة وصلوا أهلها اللي خبرتهم باللي صار ام عماد
ابو أحمد:ايش اللي صار بنتي ايش فيها ؟؟
ام احمد:بنتي اشفيها بنتي لا تروح ..وقامت تبكي...
عماد حكالهم كل اللي صار طبعا القصة المؤلفة
ابو أحمد :اللهم اجعله خير ...مشكور على وقفتك معها ياولدي ...الا الدكتور ما خرج وكلمكم
عماد:لا ياعمي ...من يوم ما جينا ما خرج
روان وهي تبكي على أختها :فين ليان أبغى أشوف ليان
منال وكمان تبكي لأنها تعتقد أن الغلط غلطها هي اللي نسيت ان ليان جاية في الطريق لو كانت أجلت كلامها مع عماد...خلاص ما ينفع الندم:لا تخافي ليان ما فيها الا كل الخير **ولمن أفتكرت شكلها كيف كان يوم شالوها وجابوها عالمستشفى رجعت تبكي ......ليان كان وجهها دم ويدها كلها دم .....
وراحت حضنت روان وقاموا الاتنين يبكواا
فجأة خرج الدكتور ...الكل اجتمع حولو
الدكتور:فين ابو المريضة اللي قوا
ابو أحمد:انا يادكتور شفيها بنتي ؟؟؟
الدكتور:ممكن تقي معايا عالغرفة بتاعتي ..لو سمحت
ام أحمد:بنتي فيها شي لا الله يخليك يادكتور بنتي لا يصير فيها شي توها صغيرة........وقامت تبكي هيا والبنات

نروح لعند الدكتور وابو أحمد
د.:والله مانا عارف ايه اقولك
ابو أحمد:اشفيها بنتي يا دكتور
د.: لا الحمد لله ما فيها غير كسر في الإيد اليسار ورضوض في كل جسمها ...بس
أبو احمد:بس ايه يا دكتور طمني
د.: حضرتك بنتك يمكن تدخل في غيبوبة لان الخبطة جات اويه عالراس
ابو احمد :لا حول ولا قوة الا بالله ..طيب ايش السوات
د.:احنا حنخليها تحت الملاحظة عشان نتأكد هيا في غيبوبة ولا لأ وإذا كانت في غيبوبة راح نتاكد هيا غيبوبة دايمه والا مؤقته...اذا أعدت أكتر من اسبوع فحيكون أمل انها تؤوم مررة أوليل .....وعبال ما هيا في الملاحظة راح نحاول نشوف هيا بتستجيب ولا لأ اذا استجابت فحيكون في امل أكتر بأومتها بالسلامة>>>أخذ خط الأخ ههههه
ابو أحمد:انا لله وانا اليه راجعون رحمتك يا الله
ورجع أبو أحمد عند اهله اللي خلوا المستشفى مناحة من بكاهم عشان يقنعهم انهم يرجعوا البيت وأن ليان ما فيها الا كل الخير بس دحين ما راح يستفيدوا من قعدتهم وكمان يجيبولها بعض الحاجات ...بس ما قلهم ان ليان يمكن تدخل غيبوبة لمن رجع البيت قال لأم أحمد وطبعا أم أحمد ما وقفت بكا الين كل البيت عرف...

أهل فهد وفهد عرفوا عن ليان في المستشفى وراحوا طيران لهناك وراحوا كل العوائل يزوروا ليان **الا منال وعماد.....عماد شايل همها وخايف عليها وحاسس بالذنب .....منال..تقول لو شافتها راح تحس بالذنب وراح تنفضح بالبكا وراح يحسوا انه في شي واعتذرت بأنها ما تقدر تشوف بنت عمها وهيا كذا


حالة بعض الشخصيات لمن عرفو باللي صار لليان
أشواق...ليه انا حاسة ان حادثة ليان ليها دخل بعماد ومنال اللي ماهي راضية تجي المستشفى وقاعدة تبكي اكتر من اختها ؟؟؟؟؟..**وحتى هيا حزنانة عليها مرة بير أسرارها وحبوبة الكل


مرام..حزينة عليها مسكينة توها قبل يومين كانت ملكتها ..ان شاء الله تقوم على خير ويتم زواجها يارب اشفيها وقومها بالسلامة

ريان ..وأحمد أخوانها مررة متضايقين عشان أختهم وحزنانيييين وكبروا 10 سنين كمان من الهم

اليوم التاني في المستشفى الكل حزنان عليها بالذات فهد لأنها زوجته كيف ما يخاف عليها وكلهم عندهم امل انها تقوم بالسلامة



ام أحمد جالسة جنب سرير ليان تقرأ قرآن وابو أحمد ما صار يروح الشركة خايف على بنتو اللي لسى ما شافت شي في الحياة انها تروح منهم وروان طول الوقت تبكي جنب سرير ليان
واخوانها يروحوا وكل بعد فترة يمروا عليها

مر اليوم ووضع ليان مستقر ما في تحسن ملحوظ وأتأكدوا انها في غيبوبة بس ايش نوعها لسى مايدروا .... وقت الزيارة خلص والعايلة كلها راحت وما رضيت ادارة المستشفى انه يبقى احد مرافق لأن حالتها ما تسمح بدا الشي
..............
...........................
...............

توتية حمرا 	04-06-2012 08:56 PM
رد: رواية كافي دموع / بقلمي

**((...الجزء التاسع عشر...))**
مر اليوم ووضع ليان مستقر ما في تحسن ملحوظ وأتأكدوا انها في غيبوبة بس ايش نوعها لسى.... وقت الزيارة خلص والعايلة كلها راحت وما رضيت ادارة المستشفى انه يبقى احد مرافق لأن حالتها ما تسمح بدا الشي

.......................

في الليل
دخل عماد المستشفى وراح لغرفة ليان من دون ما حد يشوفوا**عماد...أنا عارف ان دا الشي غلط بس والله مو بيدي أنا السبب في اللي انتي فيه وانا ماراح أسامح نفسي **......
دخل الغرفة وجلس واقف عند سريرها اللي يشوفها يقول ميته ما في شي يدل على انها حية الا جهاز النبض ..عماد من يوم شافها جلس يبكي ويكلمها بصوت عالي .:.انا السبب في اللي انتي فيه انا السبب........ ليش قلت لمنال اللي صار ليش...... الظاهر انك تحبي زوجك... عشان كذا خفتي عليه لمن هددت..... خلاص.... انا عمري ما راح أدخل في حياتك.... انا أبغاكي تكوني سعيدة.... واللي يحب لازم يضحي عشان حبيبو..... انا خلاص راح اروح من هنا ولا عاد راح تشوفوني تاني.... بس ...بس عبال ما أسافر راح اجي هنا كل يوم..... وماراح أسامح نفسي ابدا اذا ما قمتي .......وجلس يبكي....
الشي اللي كان ما يعرفه عماد ولا احد من الاطباء ان ليان كانت تحس بيهم وتسمعهم وتحس باللي يدور حولها بس ما تقدر تسوي أي شي نفسها تقول لهم انا حية ماني ميتة ساعدوني اقوم بس ما تقدر لأن جسمها مع الغيبوبة ما يستجيب ...ووقت ما عماد كان يكلمها كانت حاسة بيه ومصدومة وتبكي زيه ....بس ما كان يبين.....

عماد قطع كلامه الجهاز اللي بجنب ليان كان يطلع صوت قام خرج من الغرفة وقعد يتابع من بعيد
...........

د.:نبضات قلبها ارتفعت شوي هذا يعني ان أحد كان معها في الغرفة واتجاوبت معاه
الممرضة:لا يا دكتور ما كان احد فيه وقت ما دخلنا الغرفة ..
د.:هذا يبشر بخير انها قريب بتصحى ان شاء الله وان الغيبوبة مؤقتة ماهي دايمة ....بس مو معقولة تتجاوب من غير ما يكون معها أحد ...
الممرضة :كان في وقت عبال ما وصلنا الغرفة يمكن مداه هذا الشخص يخرج
الدكتور :يمكن مع انه مو وقت زيارات.....بس كل شي جايز...انا أبغاكم تتابعوا حالتها وتشوفوا اذا كانت راح تستجيب كمان ولا لأ

كل هذا الحوار دار بين الدكتور والممرضة وعماد يسمع وفرح مررة انها ان شاء الله بتتعافى .....بس ما أنتبه انه الوحيد اللي اتجاوبت معاه..


اليوم الي بعده الدكتور خبرهم باللي صار وأن ليان يمكن مع الوقت بتصحى ..وقلهم انهم لازم يحاولوا يكلموها يحاولوا انها تستجيب لهم
بس المشكلة ان ليان ما استجابت ولا لأحد وهذا الشي شككهم انه ما كان أحد في الغرفة وانه ارتفاع النبض بسبب شي تاني وقرروا انه يخلوا احد يبات عندها يمكن تستجيب في نفس وقت أمس .... ولسى محاولاتهم قايمة انها تصحى ...

منال:انا اللي راح اقعد معاها ..
أم احمد:لا يامنال ما نبغى نتعبك انا اللي راح أقعد....
منال:الله يسعدك ياخالة انتي تعبانة وانا أبغى أقعد معاها وحشتني وانا لسى ما شفتها الين دحين ...... ليان أبغاها تقوم اليوم قبل بكرة ...هيا كانت جاية لعندي يوم الحادثة....... وقامت تبكي والكل يحسب انها بتبكي على ان ليان مريضة بس ما يدروا انها تبكي عشان هيا السبب في اللي فيه ليان ...
أم أحمد:خلاص ولا تبكي ...انتي تجلسي عندها بس لا أوصيكي خذي الاذن من امك وابوكي ..
أم ابراهيم :خلاص يامنال أجلسي عندها هذا أقل شي نسويه لها
منال قامت حضنت امها :شكررررا ما راح انسالك هذا الشي ...بس بابا ..
ام ابراهيم :لا تخافي ..أنا اكلمه

وباتت منال عند ليان بعد ما أخذت الإذن **هي لمن سمعت الدكتور يقول انها استجابت حست ان عماد هو اللي جا عندها عشان كدا قررت تبات وتكتشف**
عند ليان في الغرفة
منال وقتها كانت في الحمام (الله يكرمكم )وقت ما عماد دخل الغرفة وكلم ليان نفس كلام امس وهوا يبكي وبرضوا ليان أستجابت ليه وشوي عماد انتبه بصوت في الحمام قام خرج من الغرفة بسرعة اما منال لما خرجت انتبهت بالباب يقفل حسبتها الممرضة بس انتبهت بجاز النبض برضوا النبض ارتفع راحت نادت الطبيب
د:انتي متأكدة انك ما كلمتيها ؟
منال:ايوا انا كنت في الحمام ولمن خرجت سمعت جهاز النبض ..بس
د:بس ايه يابنتي
منال:لما خرجت انتبهت انه باب الغرفة ينقفل بس ما لحقت افتحه قلت يمكن الممرضة ...
د:الله وأعلم بس انتي حاولي تكلميها حاولي تخليها تستجيب

**منال من يوم جات ما حاولت تكلم ليان خايفة عليها ما تبغى تواجهها عارفة انها تسمعهم حاسة انها مصدومة هيا ما تحب لبنات عمها الشقا والحزن والهم **
منال:اوكي
وراح الدكتور وبرضوا منال خايفة تكلم ليان ولمن كلمتها بس كلمتين ما أستجابت ....قامت تبكي خايفة لمن ليان تقوم تكون زعلانة منها وليش ما رضيت تسجيب ... **أصلا لأن الدكتور أعطى ليان ابرة مسكنة لآلامها ونامت يعني ما راح تستجيب أصلا لو ايش صار جنبها هيا في غيبوبة وكمان ابرة مسكنة......**منال وهيا تبكي نامت جنب ليان فوق الكرسي

ولمن صحيت في الصبح حاولت تكلمها حست انها تستجيب قامت تكلمها::ليان ليونة حبيبتي قومي لا تسيبيني لوحدي... مرة تانية ماراح نتكلم عنك ...ليان كلنا نبغاكي تقومي اهلك يبغوكي زوجك يبغاكي انا أبغاكي لا تستسلمي ياليان ما أعرف ان ليان ضعيفة طول عمرك أقوى من كدا ليان الله يسعدك قومي ..وقامت تبكي ومسكت يدها ..الا بليان تشد على يدها ...منال من الفرحة راحت جري تنادي الدكتور
د:انتي متاكدة انها حركت يدها
منال:أول حسيت ان نبضها شوي مضطرب بعدين لمن مسكت يدها حسيتها شدت على يدي بعدين تركتني وتراني متأكدة ماني اتخيل
بعدها وصلوا عائلة ليان وأهل منال
منال:والله والله مسكت يدي ليان راح تقوم ليان راح تقوم انا عارفة........ وقامت تبكي من الفرح
روان :الحمد لله يارب الحمد لله
ام أحمد جلست عند ليان وقت الصبح كله عشان منال تروح البيت ترتاح شوي الين الليل وبعدين ترافق معاها..مع ان منال عارضت بس غصبوها انها تروح... والكل فرح ان ليان نسبة قومتها من الغيبوبة كبيرة يعني ماراح تطول

في نفس اليوم ما كان في غرفة ليان الا امها وروان والكل راح.... جاء فهد يزورها **تراه جا كم مرة يزورها وشافها وحزن عليها بس ما قدر يطول عندها بس يسلم عليها ويبوس على راسها ويخرج لأن كان في ناس يزوروها وكان في عايلته **بس هذي المرة جا يزورها لوحده سلم على مرت عمه
فهد:كيف حالها دحين ياخالة
ام احمد :والله زي ما انت شايف في تقدم شوي والله اعلم كيف تصير حالتها بعد شوي ..بس الدكتور طمنا يقول كلموها كتير يمكن تستجيب وتقوم مع الوقت
فهد :الله يقومها بالسلامة ويشفيها **في قلبه الله يقومك ليا بالسلامه...وامتلات عينو دموع اللي انتبهت لها ام ليان فقررت انها تخرج وتتركو لحالو معاها يمكن على وعسى ليان تستجيب وتقوم**
ام أحمد :يلا ياروان تعالي معايا ابغى اروح للكافتيريا اشتري شي ناكله ما دام فهد عند ليان ......وغمزت لبنتها روان اللي فهمت وخرجت معاها وتركوا فهد مع ليان

فهد يكلم ليان :ليان حبيبتي قومي لا تستسلمي ابغاكي انا ما صدقت انك صرتي لي انا ما أدري كيف راح اعيش من غيرك بعد اليوم أنا ياليان راح اضيع ياليان أنا حبيتك من يوم شفتك انتي زوجتي انتي الحنونة اللي لسى حنانك ما أخذنا منه شي ليان لا تتركيني ..........وهنا ليان برضوا كانت تسمع واستجابت ليه وحركت اصباعها قام فهد راح مسك يدها وباسها:ايوا هذي ليان اللي ما تستسلم هذي زوجتي حبيبتي انتي راح تقومي ياليان وراح ترجعي البسمة لكل اللي يحبوكي

وصل خبر لكل العايلة ان ليان تستجيب ويمكن تقوم يعني رجع الأمل للعايلة والين دحين ليان تستجيب لثلاثة أشخاص فقط اللي هما (منال......فهد......والشخص المجهول بالنسبة ليهم اللي يجي بنص الليل اللي هوا ..عماد)

في الليل بعد ما أم أحمد راحت وجات منال بدالها
منال قررت انها تتخبى في الحمام وتشوف اذا كان اللي يجي عماد ولا لأ(ترا عماد ما يعرف ان فيه احد يبات عندها لأن زمان قالولو انو حالتها ما يصلح فيها احد يرافق معاها وهو من يومها محد شافه بس غايب عن البيت)
فتح عماد الباب بشويش عشان يتاكد اذا مافي أحد وما شاف في احد وترك الباب اللي انقفل وطلع صوت خفيف ...دخل عماد ووقف عند ليان واتكلم معاها :ليان قومي ياليان ما أقدر اسافر وانتي كدا ياليان انا ماراح اسامح نفسي ابدا بسبب الكلام اللي سمعتيه الا اذا شفتك قمتي ياليان الله يخليلك أهلك . واللي تحبيهم...و..و.. وزوجك والله ما راح أأذيه انا اللي يهمني راحتك .. قومي انا ليا كم يوم ما أنام ولا اكل وماراح أكل ولا أنام الين انتي تقومي ...ليان طول ماهي تسمع له تبكي ....ومنال كانت عند باب الحمام خرجت منه لمن أتأكدت انه عماد وجلست تبكي عنده ولمن عماد انتبه لها شال نفسه وخرج وقبل مايطلع قال:اياكي تقولي لأحد اني أجي
منال:طيب

وخرج عماد.... ومنال راحت جري لعند ليان لأنها استجابت له وقامت تبكي منال انتبهت لدموع ليان راحت تمسحها وقامت تتكلم الين ليان هديت من البكا وحركت يدها منال على طول مسكت يدها وظلت ماسكتها الين ما ناموا الاثنين .....
في الصبح جات ام احمد بدري لأنها حست ان في ليان شي والدكتور سمحلها ولمن دخلت لقيت منال ماسكة يد ليان وجالسة عالكرسي وراسها عالسرير قامت راحت لعندها وصحتها عشان تنام فوق السرير بس منال مارضيت ترجع تنام وقالتلها ان ليان بدات تحرك يدها وانها كانت تبكي بس ما قالت السبب
وفجأة وهم جالسين يتكلموا الا ليان تحرك يدها وتفتح عينها

.................

..........
....................







ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ






**((...الجزء العشرين...))**

وفجأة وهم جالسين يتكلموا الا ليان تحرك يدها وتفتح عينها
منال ما صدقت وقامت راحت عندها وهيا تبكي وامها نفس الشي بس للأسف رجعت غمضت عيونها قاموا ونادوا الدكتور جاء وكشف عليها وقلهم انها الحمد لله قامت من الغيبوبة بس رجعت تنام بسبب الم يدها والمسكن اللي في المغزي



اتصلت منال على طول على عماد وطمنته اللي رحلته كانت اليوم وكان مجهز كل شي بس في النهاية غير رأيه وقرر ما يسافر دا الأسبوع ويأخذ اجازة من الكلية حقه..بس هذا الخبر غير رأيه.. وفرح من قلب وجاء على المستشفى ..ومو بس عماد اللي جا الكل جا يشوف ليان
لمن الكل كان مجتمع عندها صحيت ليان بس هذه المرة ما رجعت تنام قامت وجات تتكلم بس لسانها ما طاعها والكل فرح بس بعد ربع ساعة اتكلمت :كم يوم وانا ..
ام احمد:لا تتكلمي لا تتعبي بعد ما ترتاحي اتكلمي خليكي مرتاحة ..وانت ليكي خمسة ايام في الغيبوبة الحمدلله انك قمتي سالمة ورجعتي لنا
ليان انتبهت لمنال جالسة بعيد وشوي وتبكي ..عارفة انها تحسبها زعلانة بس ليان عمرها ما زعلت من أحد وهيا ما عرفت الا الحقيقة بس مو بالوقت المناسب بس منال مالها ذنب باللي يصير ... وهيا خلاص سامحتها يوم تطلب السماح وهي في الغيبوبة ....ومدت لمنال يدها يعني تعالي عندي ....منال ما صدقت خبر وعلى طول راحت حضنتها وتبكي
ليان وبصوت تعبان:وليه تبكي دحين
منال:انا ...أسفة ..ما .......هنا ليان حطت يدها على فم منال وقالت:اششش مو ذنبك وترا ....كلمتها في اذنها ....كنت أحس بكل شي يصير حولي وسمعت كل شي وكل شخص جا (قصدها على عماد)...وقامت تبكي مع منال
روان الغيرة أشتغلت :ايوا وأنا مالي رب منال تحضنيها وأنا ولا كلمتيني
ليان :تعالي ولا يهمك يا احلى أخت بالدنيا .....وجات روان وباقي البنات (اشواق ومرام) و حضنوا بعض وقاموا يبكوا الا روان ماتحب تبكي كتير فبعدت عنهم ورجعت لمكانها وبعدها باقي البنات رجعوا أماكنهم الا منال
ام أحمد :بتقلبولي هيا نكد ما صدقنا ان ليان قامت ...على فكرة ام فهد وفهد دحين جاييين والله انهم اصحاب أصول كل يوم فهد يجي يزورك
ليان جات بتقول أدري بس قالت احسن ما اخليهم يعرفوا اني كنت اسمع كل شي ...وطالعت في منال اللي عارفة ليان في ايش تفكر اكيد في موضوع عماد بس هيا ايش ذنبها :الله يعطيهم العافية
منال تكلم ليان في اذنها :ليان خلاص انا ابغاكي تنسي كل شي صار عماد خلاص ما راح يرجع هوا اليوم جا يتطمن عليكي وراح يسافر بعد ساعة طيارته وماراح يجي الين ما يكمل كل دراسته يعني انسي ان دا الشي صار ....وخرجت علبة من شنطتها ......وهذه الهدية منه قالي اوصلك هيا على انها هدية من ولد عم لبنت عمه بمناسبة قومتها ...ويقولك الله يوفقك مع فهد ترا هوا ما يتمنالك الا الخير وهذي التضحيه كلها عشان انتي تحبي فهد ...
ليان حست بحزن عشان عماد(وكلمة من ولد عم لبنت عمه ) اللي فهم انها تحب فهد هيا صح تحبه بس على انه زوجها لسى ما وصل لهذاك الحب اللي هو فاهمه بس الله يوفقه ويرزقه وحدة تحبه زي ما يحبها (ماتدري ايش عواقب هذي الدعوة ياليان)
ليان تكلم منال:الله يوفقه
وبعد شوي جوا أهل فهد وسلموا على ليان والزيارات تتالت من جميع الجهات>>حلوة تتالت
والغرفة اتملت ورد وشيكولاته

ولا أنسى رغد صحبت ليان كمان جات تزورها وخلت ضحكتها ترجعلها

وحتجلس ليان يومين في المستشفى عشان تكون تحت الملاحظة وبعدها تخرج من المستشفى

اليوم أول يوم في الفصل الدراسي التاني في المدرسه وليان طبعا ماراحت لأنها في المستشفى

في المدرسة
منال:خسارة ليان والله من زمان عن فلتها
روان :أي والله الله يشفيها وتخرج من المستشفى بس لسى راح تقعد بالجبس كم أسبوع
سارة جات :هلا سلام بنات .......سلمت عالبنات .......الا روان الحمد لله على سلامة ليان أسفة على تقصيري وعدم جيتي بس امي قالت لمن تخرج من المستشفى نجي نزوركم
روان:لا عادي مسموحة ..والله يحييكم بأي وقت
وكملوا كلام وحكاوي


نروح لشهاب......**أكيد تتساءلوا مين هذا الشخص بس بعدين تعرفوا ايش دوره في الرواية**

شهاب وصل السعودية قبل يومين وسأل عن اعمامه وعرف انهم ناس طيبين بس هوا قبل ما يروح لهم حب انه يأسس لأخوانه ولنفسه مكان في السعودية عشان لا قدر الله اذا اعمامه ما أستقبلوه يعرف يدبر نفسه وحاول يدور لنفسه شغل ..وراح يودي أخته تتسجل في المدرسة عشان لا تضيع عليها السنة ويارب يقبلوها وأخوه خلاص اتسجل (ايوا صح نسيت أقولكم شهاب عنده أخت أسمها سمر في سنة أولى ثانوي وأخ اسمه براء في صف ثالث ثانوي وهوا توه مخلص دراسة جامعة... دارس دكتوراه(تخصص جراحة) بس اذا أعمامه استقبلوه راح يقدم على وظيفة في المستشفى)

شهاب جالس في السيارة ينتظر أخته اللي دخلت المدرسة تسأل عن التسجيل (طبعا هم عندهم فلوس عشان كذا مدرسة خاصة ..)وأخته دخلت المدرسة... وظل ينتظر اخته تتسجل أتأخرت لأنهم بيسوولها أوراق جديدة لأن بالخارج أوراق غير وهنا أوراق غير ...نزل من السيارة وظل ينتظرها



نروح عند البنات تاني يوم في المدرسة
منال:يلا سلام أنا تأخرت باي
روان :باي
وبعدها خرجت منال ومرام وكل صحبات روان اللي بعدهم خرجت وظلت تنتظر وتنتظر ونسيت انها ما قالت للسواق يجيها لأن أحمد اليوم مشغول وماراح يجيها
روان تكلم نفسها ...يووووه نسيت أكلمهم دحين ايش راح أسوي ..أدخل أكلمهم من جواا ؟؟لالا ما حب أبلة هناء راح تعلق لين تقول أمين خليني أشوف أحد وأستخدم جواله .....اشوا في أحد شكله هذا لسى ينتظر أخته ولا تكون سيارة أبلة خليني أروح أخذ منه الجوال وأتصل

روان..يوووه أروح ولا لأ فشلة لأقول خليني أروح ماراح يقول شي بس يارب يكون عنده رصيد
وراحت ناحية الولد
روان:لوسمحت ممكن جوال؟؟
......:ليه عسى ماشر .؟
روان**ياويلي الشكل غربي والكلام سعووودي:.............
.................
......................






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ






**((...الجزء الواحد والعشرون...))**

روان**ياويلي الشكل غربي والكلام سعووودي:لا بس الأهل تأخروا وانا خايفة أقعد لوحدي
شهاب الولد اللي كان ينتظر أخته هو نفسه اللي كلمته روان
شهاب:وليه ما تتصلي من جوا؟؟؟>>>أم اللقافة
روان ..يووووه شكله مطول بالتحقيق :تبغى تعطيني الجوال والا أدور أحد تاني ؟؟
شهاب ..حشى مو بنت كبريت ..غريبة بنات السعودية جرائة فظيعة ماشاء الله:لا لا خذي اهوا ولا تزعلي
روان..مطيحة الميانة الأخت:ماسمعت ايش تقول ؟؟أنتبه انت مين تكلم .هات أشوف>>>شحات ويتشرط ههههه
أخذت روان الجوال وطول ماهي واقفة شهاب مستغرب هو يعرف عن بنات السعودية انهم غير عن كذا بس الزمن تغير على قولتهم
ووقت ما روان حطت الجوال ع إذنها جا هوا قوي شوي وطير الطرحة وبان وجهها شهاب هنا أنهبل وااو ايش هادا الجمال ماشاء الله أحلى من بنات الخارج
روان:هيه هيه احترم نفسك ودخل عيونك جوا ما كأن عمرك شفت بنت >>مو أقولكم مطيحة الميانة
شهاب بصوت واطي ما ينسمع :وأحلى بنت بعد
ردت أمها عليها
روان :ألو ماما أنا روان >>هنا شهاب قط اذنه (يعني فتح اذنه عندهم )ههههه:
اقولك لا أطول على الرجال ارسلي السواق ولا خلي واحد من أخواني تراني من اول استنى
وسكرت في وجه أمها اللي حافظة حركات بنتها ...
روان:مشكووور وما قصرت نردها في الأفراح >>>افا افا ماهقيتها منك ياروان
شهاب اللي عاجبته حركات هذي البنت بس و أكتر من شكلها ودخلت دماغه:العفو احنا في الخدمة
روان اللي محسبته وحدة من صديقاتها :الا عندي سؤال لو سمحت >>احلا يالذرابة
شهاب:اتفضلي
روان :انت شكلك مررة غربي وتتكلم سعودي كيف يصير يعني انت من الخارج وعايش هنا ؟؟؟
شهاب ضحك :لا أنا سعودي او بالأصح أبوي سعودي وامي بريطانية
روان :الله مررة حلو يعني مهجن
شهاب:ههههه ايوا عليكي نور ...بس انا مو عايش هنا انا توي قبل يومين جيت ع السعودية عشان أقابل عماني و يارب يستقبلونا
روان:وليه انتا ما تعرف عمانك؟؟(مسكينة تحسبه وحدة من البنات فتحت سوالف معاه )
شهاب:لا
روان :ليه ؟؟غريبة يعني
شهاب:اصلا عماني لمن ابوي اتزوج امي ما كانوا راضيين لأنها أجنبيه وكانوا يبغوه يتزوج بنت خاله وهوا ما كان راضي قام أبوه طرده من البيت ومن الشركة ..وسافر هو وأمي لبريطانيا ومن هذاك اليوم ما نعرف عنهم شي الين أبوي سوا حادث وصار ...صار مشلول وأمي خبرتنا بكل شي وقالت ان امنية ابوي اننا نقابلهم وخبرتنا عنهم ووصتني اروح لهم وقالت انه يقول انهم طيبين وراح يستقبلونا ....
روان وهي متأثرة :الله يشفيه .....وانا أوصيك كمان انك تروح تزورهم يمكن ربنا يحنن قلبهم عليك....وترا السعوديين أهل واجب و ماراح يتركوا ولد أخوهم من دون ما يوقفوا معاه
شهاب:الله يعين
روان:الا ابغى أسألك ليه انتا جاي هذي المدرسة؟؟؟؟
شهاب:جاي عشان أختي تسجل أوراقها في المدرسة
روان :عندك أخوان... سنة كم ؟؟
شهاب :ايوا عندي أخت سنة اولى ثانوي وعندي اخ ثالث ثانوي
روان : وايش اسمها؟؟؟
شهاب:اسمها سمر..........وعلى كلمته هذي خرجت سمر من المدرسة
سمر :يلا شهاب خلصت .....واستغربت من روان اللي واقفة
روان ودعتهم وراحت

في السيارة عند سمر وشهاب
سمر: مين هذي البنت
شهاب:البنت هذي ارتحتلها ريحتني لأهل السعودية كبرّت اهل السعودية بعيني لو انها شوي جريئة بس لو تشوفيها ياسمر البنت تجنن جمال سبحان اللي خلقها
سمر :وفين شفتها البنت مغطيه
شهاب حكالها كل اللي صار بالتفصيل
طول الوقت شهاب يفكر فيها البنت دخلت قلبه يارب متى يقابلها مرة تانيه هذا الشي مستحيل وهوا متأكد من كذا


نروح لروان اللي صورة شهاب ماراحت عن بالها ودخل قلبها بسرعة وصارت تفكر يارب أشوفه مررة تانية يارب>>>المرات جاية


............
بعد مرور اسبوع قرروا العوائل انهم يجتمعوا في المزرعة منها لسلامة ليان ومنها يخرجوا من جوهم اللي هم فيه ويغيروا جو
البنات كل وحدة تجهز لأنهم راح يقعدوا يومين الخميس والجمعة بسبب المدارس
عند ليان وروان في غرفة ليان

ليان:روان روان شيلي معاكي الطقم اللي اشتريتيه آخر مرة يمكن يجووا اهل فهد
روان : تشوفي كدا؟؟!!
ليان:ايوا لأنه عليكي مررة حلو ماشاء الله
روان:تسلمي
وكملوا ترتيب ملابس واكتر الوقت الخدامة اللي ترتب أغراض ليان بس هيا تقول لها ايش تشيل وهيا ترتب في الشنطة


يوم الخميس في الصبح الكل اتفقوا انهم يجتمعوا ويمشوا سيارات مع بعض
قبل ما يمشوا الجد قالهم انه يبغى يتأخر شوي وبعدين يسبقهم وقال لسلطان انه ينتظر معاه عشان هو اللي يوصله **أكيد تبغوا تعرفوا سبب تأخره ....السبب هوا ....بعدين تعرفوه.......وهوا طول الليل مانام حاسس بشئ حاس ان الموضوع فيه صلة بولده اللي من سنيييييييين ما شافه ومن كل قلبه حاب انه يشوفه .....عشان يسامحه***

..........................

نروح عند شهاب
شهاب:الله يستر والله اني خايف من هاللقاء
....بس سعد**صديقه اللي امن له كل شي في السعودية**طمنه وقاله ان جده رجال طيب لأنه هو اللي كلمه لأن شهاب كان خايف انه اذا سمع صوته يبطل يقابله ويرجع عن اللي يبغى يسويه.....
سمر:شهاب الله يسعدك خذني معك ...
شهاب:لا ياحبيبتي ما اقدر يمكن يقابلنا بعكس ما نتوقع فتكون أهون وانا لوحدي خليكي انتي مع براء ..
براء:والله انا نفسي يكون عندي اولاد عم تعتقد عندنا اولاد عم ولا لا؟؟؟
سمر:ايوا شهاب ماتعرف عندنا اولاد عم ولا بنات عم ؟؟
شهاب:ما ادري ما سالت بس اتوقع في لأن عندنا كم عم يعني اعتقد في
سمر:ياارب يكون عندي بنات عم طول عمري وأنا اتمنى كفايه انو ما عندنا بنات خالات
شهاب:الله يحققلكم اللي تبوه ....يلا مع السلامة ادعولي وخلوا جوالاتكم مفتوحة
سمر :الله يسهلك الطريق وراحت حضنت أخوها وباسها على راسها وراحت غرفتها في الشقة اللي أستاجروها
براء:الله يوفقك
خرج شهاب من الشقة وراح المكان اللي دله عليه صديقه
لمن وصل بيت جده ..............
..........
..................
.........

توتية حمرا 	11-06-2012 06:15 AM
رد: رواية كافي دموع / بقلمي

**((...الجزء الثاني والعشرون...))**
خرج شهاب من الشقة وراح المكان اللي دله عليه صديقه
لمن وصل بيت جده ولا نقول قصر لأنهم ما شاء الله عندهم فلوس ومو مقصرين على نفسهم ...حس بخوف.... خوف من اللي راح يصير له مع جده


نروح عند الجد شهاب ابوحسام ....جالس ينتظر الضيف اللي اتفق معاه واحساس بالخوف متملكه مع انه شخص ما يتاثر بسهولة ....وهو جالس بين معمعة افكاره>>متعوب على معمعة ههههه>>...سمع صوت سيارة دخلت على بيته حس بشي راح يتغير عليهم في حياتهم.... وعلى طول راح عند باب مجلس الرجال اللي هو جالس فيها ينتظر عنده

دخل شهاب البيت شاف رجال عجوز بس باين عليه الهيبة واقف ينتظره ومعاه واحد شاب (اللي هو سلطان)..عرف ان هذا الرجال العجوز هو جده راح لعنده وقام يسلم على راسه ويده ويقوله:.الله ياريحة الغالي...*من يوم ما قال هالكلمة ومن شكله وملامحه عرف انه هو الا هو...وظل يبكي وهو يسمعه** طالبك تسامح ابوي سامحه تراه من زمان يطلبك السماح ويطلب منك تدعيله وتسامحه عشان ربي يشفيه ...وقام يبكي......
سلطان طول ماهو يشوف جده يبكي والشاب يبكي عرف انه في شي صاير وحاول يهدي فيهم
الجد بعد البكى :وينه ولدي وينه ............""وماقدر يكمل
الشاب:ابوي يطلبك تسامحه ...جدي أبوي مريض وما يقدر يجي هنا وطلب مني اجي لعندك عشان اطلب السماح
الجد:مسامحه يابوك مسامحه والله يشفيه ويعينه ....
وبعد خمس دقائق من الصمت ...وسلطان زي الاطرش بالزفة

الجد كسر الصمت :وينه أبوك دحين ؟؟
شهاب:ابوي في المستشفى ...أمي معاه ...لأنه بسبب الحادث...صار ...صار مايقدر يتحرك ....
الجد:لا حول ولا قوة الا بالله ...طيب في امكانية اننا نجيبه للسعودية .؟؟؟
شهاب:ايوا في امكانية ..
الجد:من بكرة تروح مع واحد من عمانك وتعمل اجراءات جيته للسعودية ...ابيه يعيش عندي ...ابي ولدي جنبي بعد كل ذي السنين
شهاب:ان شاء الله ....
الجد:ابوك ماجاب غيرك ؟؟؟؟
الشاب :لا أنا وأخوي وأختي احنا ثلاثة ولدين وبنت وكلنا تحت امرك من اليوم
الجد:ياولدي ما قلتلي وش اسمك ؟؟؟
الشاب :أنا اسمي ...شهاب...
الجد:يا الله شهاب سماه على اسمي ...اول ولد يجيبه ..ورجعت دمعت عيونه ..لما أتذكر السبب اللي فرقهم
الجد:طيب ياوليدي فين كنتوا طول هالسنين.؟؟؟
وكمل الجد كلام مع شهاب وعرف عنه كل شئ وقرر انه ياخذه معاه لعند عمانه يتعرف على الاولاد اللي قده وكلمه انه يجيب اخوانه وجابهم وسلموا عليه وطول هالوقت سلطان مو عارف شي ولمن سأل جده قلو تعرف مع العايلة لمن نوصل المزرعة
نرجع للمزرعة
كل العوائل دخلوا المزرعة ورتبوا اغراضهم وقرروا يفطروا جماعي وقاموا الحريم يجهزوا الفطور عبال ما يجي الجد وسلطان

عند البنات في جناحهم
ليااان:يا الله من زمان عالمزرعة وجوها النقي
روان:أي والله تفتح النفس وتجيب الراحة والطمأنينة
مناال:ياريت كل بعد اسبوع نجي هنا
أشواق:بس خسارة بعد مدة لو جينا هنا راح نكون ناقصين فردة من فردات الشلة ......وقامت تطالع في ليان
مرام:أي والله راح تكون جمعتنا ناقصة ...
ليان:لا ياحبيبتي فهد اذا يبغاني ما يحرمني من هاذي الطلعة ولو يموت ما راح يفرقني عنكم
روان:نشوف بعد الزواج ايش راح يكون كلامك
أشواق:لو قلنالك هذا الكلام راح تقولي..*وتقلد طريقة كلام ليان**..انا قلت كدا حرام عليكم
الكل قام يضحك
ليان:لا حرام مو لدي الدرجة
مرام :طيب نشوف
وكملوا ترتيب وأشواق يومها كانت تعبانة شوي سخونة وصداع وهيا لمن تتعب تتعب مررة
بس ما أعطت لتعبها بال وكملت وناسة

عند الرجال والشباب في المجلس ينتظرون الجد يجي
ابو سلمان :اشفيه ابوي اتأخر
ابو ابراهيم :والله ما ادري حاس ان فيه شي صاير
ابو عبد العزيز:تفاءلوا بالخير تجدوه يا أبو إبراهيم

نروح عند الشباب
سعيد:وينه سلطان ما جا؟؟؟
عبد العزيز:راح مع جدي عنده مشوار
سعيد:والله وصار جدي يروح مشاوير من ورانا
عبد الله :اللي يقول دحين الاخ ما يدري هماك دريت اللحين ايش صار
سعيد:لا بس حبيت اضيف للجو شوي حركة يعني
بدر:خل حركاتك لك
ريان:تصدقوا شباب وش ناقص؟؟
سعيد:اخيرا اتكلمت من يوم جينا وانت ساكت تقول أبكم
عبد الله:ما عليك منه ريان وش ناقص ؟؟؟
ريان :ناقص فرفشة عماد هالولد له وحشة
أحمد:تصدق والله من جد له وحشة من اول وانا أقول في شئ ناقص اتاريه هو اللي ناقص
سلمان :ياعيال اشفيه جدكم تاخر انا مررة جوعان ترا اقول لمرتي تحطلي فطوري وافطر
أحمد:شوف اللي ما يستحي روح وانا اقول لجدي انك ما أنتظرته وصرت مشفوح وفطرت لوحدك
سلمان :لا اجل خليينا جوعانين الين ما يجي ولا ناخذلنا كم كلمة قدام العذال**ويطالع على احمد والعيال

وهم على هذي الحالة سمعوا صوت سيارة سلطان وهي داخلة الكراج اللي في المزرعة
سعيد:شوفوا... شوفوا من ذولي اللي مع جدي
عبد الله :ايوا من ذولي غريبة ضيوف وعالصبح وفي المزرعة شي غريب
بدر:لا وكمان شوف العيال كيف شقر بس فيهم ملامح عربية لا يكونوا سياحين
ريان :خلونا نسأل سلطان .*بس ما مداهم يسألوا سلطان لان الجد دخل ونادى كل الرجال وجمعهم
الجد:انا جامعكم هنا زي منتوا شايفين عشان موضوع مهم
العمان حسوا بشئ وهم اللي عارفين بالسالفة واختهم كمان بس من زمان نسيوها
الجد:انا يا عيال جامعكم اليوم لسبب قديم ...واكيد الكل يتسآل وش هو ؟؟....انا جامعكم عشان أقولكم ان كان عندي ولد ...ولد اسمه عبد الله وكنت ابيه يتزوج بنت عمه لكن هو مارضي وعاندني انه الا يبي يتزوج وحدة بريطانيه وانا من يوم عناده حلفت عليه وقلتلو ان اتزوج الغريبة لا هو ولدي ولا انا ابوه ومن هذاك اليوم ما شفته ولا اعرف عن اخباره شئ .....ووقف دقيقة وطالع فيهم
...كل واحد فيهم مستغرب وفاتح فمه جدهم الطيب الحنون يسوي كذا جدهم يعاف ولده عشان اجنبية بس ايش دخل السالفة دحين ومن هم هذولي الضيوف ....لا يكووونـ...
كمل الجد:وأكيد تتسآلوا وشدخل الكلام دا ينقال بدا الوقت ......تعال يا شهاب انت واخوانك...جا شهاب لعند جده ومسك يده وكانت ماسكة يده من الجهة التانية سمر وراح براء مسك يد جده التانية
الجد:شهاب واخوانه هذولي عيال عبد الله عيال الغالي اللي سامحته واللي عمري ما شلت بقلبي شئ عليه صح انا قلت هذاك الكلام بس كان بلحظة غضب ويشهد الله اني ما قصده ..........قال كل هالكلام وهو يبكي .....والكل مصدوم اللي فيهم يبكي واللي مو مصدق واللي يحسب نفسه يحلم واللي يقول لا شكلها الكاميرا الخفية....
......................لحظة صمت
أخيرا قطع الصمت
ابو سلمان يكلم شهاب:تعال وانا ابوك تعال في حضن عمك .......راح شهاب سلم على عمه وقام يبكي في حضنه
ابو سلمان يعرف شهاب على أولاده :شوف ياولدي انا عندي أولاد يمكن يكونوا في عمرك اللي هم .....ويأشر على سلمان .....هذا سلمان ولدي الكبير متزوج وعنده عيال ......راح شهاب وسلم على سلمان .........ابو سلمان يكمل:وهذاك ولدي سلطان بنفس عمرك تقريبا ....جا هذي المرة سلطان وسلم على شهاب وقال:وانا أقول ايش سبب الفلم اللي صار في البيت ..اتشرفنا
ابوسلمان :وبعد عندي سعيد ...وسلم سعيد عليه بس سعيد لساتو بصدمة
طبعا براء كمان سلم عليهم
جا بعدها عمه ابو ابراهيم وعرفه على أولاده وأخر كلامه :وعندي بعد ولد مسافر يدرس بره اللي هو عماد
وكملوا العمان يعرفوهم على اولادهم وكلهم سلموا على الأولاد وكل هذا صار قدام سمر اللي سلمت على عمانها بس وجلست بعيد شوي
الجد:ياعيال واحد منكم يروح يسوي طريق عشان يدخلوا لجدتكم خلها تقر عينها بعيال عبد الله
سعيد :انا اروح ...........وراح سعيد داخل عند الحريم وقبل ما يدخل......ياوووووولللد
كانت منال قريبة من الباب وسمعته فقالت :دقيقة سعيد أكلم الحريم يتغطوا ...
سعيد:منال صح؟؟؟
منال:ايوا بغيت شئ .؟؟
سعيد:لا ...بس قولي للحريم يتغطوا كلهم الرجال جايين عشان في شئ مهم
منال خافت اول مرة يسوونها:ايش في ؟؟؟؟!!!
سعيد:مافي شئ بس يلا بسرعة قوليلهم
منال وهي رايحه لعند الحريم :طيب طيب
وراحت لعند الحريم
منال:يا حررررررررريم تغطوا الرجال داخلين
الجدة :وليه ياكافي ......حتى الجدة مستغربة ومرررة مستغربة كمان
منال:ما ادري بس سعيد يقول تغطوا الرجال داخلين عندهم شي مهم
تغطوا الحريم ودخل الجد ومعاه اولاد عبد الله والعمان
الجده تكلم الجد :وش في يابو حسام وش صاير ؟؟؟
الجد قدم شهاب وبراء وسمر قدامه وقال:هدول ريحة الغالي ريحه عبدالله .....الجدة ما قدرت تستحمل صارت تبكي وتحضن فيهم .....وحكالهم الجد ايش صار زمان والسبب وقرر انهم راح يعيشوا معاه في البيت لحد ما يجي أبوهم وبعدها تركوا سمر عند البنات وخرجوا .....

**ايوا نسيت روان كانت جالسة مع البنات وما اهتمت بموضوع دخول الرجال بس لمن انتبهت على شهاب بلمت او تنحت هذا هو الا هوا احنا أهله اللي رايحلهم شوف الصدف (وأحلى صدف بعد )يااا أخيرا شفتك بعد هذاك اليوم ولا كمان طلع ولد عمي ياحليلك ياعمي غيرتلنا العائلة وجبتلنا واحد مهجن بريطاني .....قامت تضحك على نفسها وأفتكرت الموقف اللي صار معاه ..لو عرف اني بنت عمه ايش راح يكون موقفه ؟؟......!!!....

فطروا العائلة مع بعض الحريم برا في الجلسة حقهم لان الجو حلو والرجال كمان في الهواء الطلق
سمر اتأقلمت مع البنات لأنهم مهدولها الطريق وحاولوا انهم يبينولها انها من العائلة
سمر :الله..... تصدقوا اني من زمان نفسي يكون عندي بنات عم
ليان :ربنا حققلك حلمك
سمر:واحلى بنات عم كمان
الكل :تسلمي ......وقاموا يضحكوا
روان :انتي تدرسي ؟؟؟
سمر :ايوا في أولى ثانوي عندكم هنا في السعودية
منال:والله ..طيب سجلتي في مدرسة هنا في السعودية ؟؟؟؟؟
روان في نفسها ...أكيد وفي نفس مدرستنا كمان
سمر :ايوا في مدرسة (*****).....
روان :أحلى في نفس مدرستنا كمان
ليان :بس احنا راح نروح هذي السنة آخر سنة لنا
سمر:المهم تقعدوا معايا في البداية
مرام:ولا يهمك ...
ليان :أشواق اش فيكي تعبانة
أشواق :لا بس شوية سخونة ....شكلها انفلونزا
ليان :سلامتك ....تطلعي معايا فوق انا تعبت الصراحة أبغى ارتاح شوي ومنها انتي كمان ترتاحي
أشواق بتعب .طيب .......................وطلعوا فوق يناموا شوي


عند الاولاد
شهاب واخوه برضوا اندمجوا مع العيال وما حسسوهم بشئ يكرهوه بالعكس كانهم عارفينهم من زمان
شهاب يكلم اخوه لحالهم:الحمد لله اتقبلونا وحبونا عكس ما اتوقعت
براء:الحمد لله ولا كان رحنا فيها ...بس تصدق العيال شكلهم حبوبين
شهاب:أي والله دخلوا قلبي على طول ومعاملتهم راقية
براء:شوف ينادونا خلنا نروح

راحوا عند العيال عشان يوروهم المزرعة ويشوفوها كلها وبعدها الكل(كل العوائل اللي في المزرعة) راحوا ياخذوا قيلولة الظهر عشانهم صاحيين من بدري

في الليل بعد ما اتعشوا الكل
البنات فلوها
روان :ياسلام من زمان عن هذي الجمعات .....ترا مسويه حلى تاكلوا اصابعكو وراه
مرام :بالله طيب هاتي اذوق .........بعد ما ذاقت .....:يمي لذيذ تسلم يدك
وكملوا كلام وحكاوي ولعب بس من غير اشواق اللي نايمة فوق بسبب تعبها اللي كل شوي يزيد وكمان من دون سمر اللي جالسة عند جدتها اللي طلبت منها تجلس معاها تبغى تملي عيونها بريحة ضناها

عند العيال الكل في المسبح فالينها لعب الموية ويلعبوا بالكورة جوات المسبح والرجال (الشياب) جالسين في الخيمة مناقشات وايش صار وايش ما صار ...وبعض الأوقات يتذكروا عبدالله وايام زمان وهم صغار ........

على الساعة 12 الشياب دخلوا يناموا بعد ما كلموا العيال يناموا عشان يصحوا بدري على صلاة الفجر
البنات ظلوا سهرانين لعب وفلة بس ليان راحت تنام لانها لين دحين شوي تعبانة من الحادث وما تقدر تسهر وع الفجر صلوا البنات وراحوا يناموا

في الفجر الساعة 5 صحيت اشواق لانها نايمة بدري من التعب ونزلت تحت تبغى تشرب موية ...وبالقوة شالت نفسها ونزلت لأن جسمها تعباااااااان ..........

عند الشباب عبد الله ما قدر ينام حاسس بأرق فقرر انه يتمشى في المزرعة لانه ما في احد صاحي في دا الوقت .......

نرجع لأشواق ...شربت موية ومافيها ترجع تطلع فوق قررت انها تطلع تتمشى برا في دا الوقت الجو روعة .......خرجت برا وراحت لمكان المراجيح اللي برا وجلست عند الشجرة واتسندت عليها وغمضت عيونها وجلست مع نفسها ..............بعد شوية حست بدوخة (ما اكلت من يوم ما جو لأنها تعبانة ...وهيا جسمها نحيف ما يتحمل عدم الاكل لفترة طويلة )قامت اتسندت على الشجرة وقفت وبرضوا فيها دوخة وقفت شوي عسى الدوخة تروح بس ما في فايدة ...........................

.............
.....................
...............

توتية حمرا 	11-06-2012 06:23 AM
رد: رواية كافي دموع / بقلمي

**((...الجزء الثالث والعشرون...))**

نرجع لأشواق ...شربت موية ومافيها ترجع تتطلع فوق قررت انها تطلع تتمشى برا في دا الوقت الجو روعة .......خرجت برا وراحت لمكان المراجيح اللي برا وجلست عند الشجرة واتسندت عليها وغمضت عيونها وجلست مع نفسها ..............بعد شوية حست بدوخة (ما اكلت من يوم ما جو لأنها تعبانة ...وهيا جسمها نحيف ما يتحمل عدم الاكل لفترة طويلة )قامت اتسندت على الشجرة وقفت وبرضوا فيها دوخة وقفت شوي عسى الدوخة تروح بس ما في فايدة والا انتبهت على صوت جايي ناحيتها ...وهي عيونها مغبشة شوي ما نتبهت مين اللي جاي وطاحت على ركبتها.....................................


عبد الله كان يتمشى في المزرعة قرر انه يروح قسم الحريم اللي ما يفرق بينهم الا ملعب الكورة اتوقع انه ماراح يكون في أحد....عشان كذا اخذ راحته ودخل عند المراجيح .....الا انتبه بنت جالسة عند الشجرة بس ما عرف مين قرب شوي الا انتبه انها تتسند من الدوخة قام راح اتوجه ليها ..........
أشواق مانتبهت الا بيد تمسكها عن الطيحة ...شوي فاقت قامت تطالع فيه .....هذا عبد الله ...الا عبد الله ايش اللي جابه ...وقامت تبكي وتبعد يده عنها وتقول:بعد عني بعد عني .............وقتها كانت ليان صاحية ونزلت للمطبخ والا انتبهت لأشواق وعبد الله قامت راحت جري لعندهم .....:ليان..**..... قالت أشواق من شافت ليان راحت لعندها حضنتها وقامت تبكي وتشاهق وتطالع لعبد الله بنظرات .....وفجأة اغمى عليها وهي في يد ليان ........عبد الله جا جري ومسكها لأن ليان ما تقدر تمسكها ويدها مجبرة ....شالها وناظر ليان وقال:ليان صح ؟؟؟

ليان كانت طبعا لابسة حجاب ...ليان تبكي على أشواق لأنها مررة خوافة :ايوة..... أشواق اشفيها ؟؟؟
عبدالله :وانا ايش يدريني يلا بسرعة انا راح احطها عالكنب وانادي سعيد نوديها للمستشفى ووقت ماأناديه حاولي تصحيها يمكن تقوم
ليان أشرتله براسها يعني طيب
راح عبد الله ينادي سعيد وليان تحاول تصحي أشواق ...كبت عليها موية وضربتها على خدها بس مافي فايدة ماقامت ....صارت ماسكة يدها وتبكي هيا عارفة من اول انها تعبانة بس ما تبين ......

جا سعيد بس عبد الله ما دخل احتراما لها لانها مهي لابسة عباية >>>>مو كأنه قبل شوي كان شايلها هههه
سعيد يكلم ليان:اشفيها اش صار
ليان عرفت ان عبد الله ما قاله شئ فقالت:ما ادري اغمي عليها فجأة
سعيد:فين عبايتها ؟؟؟؟
ليان اعطته العباية ...قام لبسها هيا وشالها وطيران على مستشفى ..طبعا عبد الله اللي يسوق وسعيد ورا عند اخته ....طبعا ليان ماراحت لأنها ما لها لزمة في اخوها يكفي وعبد الله معاهم........وصلوا المستشفى شالوها طوارئ وضلوا سعيد وعبد الله برا ....سعيد ما سأل عبد الله كيف درى باللي صار بس قال يمكن سمعهم ولا ليان مالقت احد صاحي الا هوا
بعد نص ساعة خرجت الممرضة
سعيد نقز لعندها :ها ايش صاير
الممرضة :دحين الدكتور يجي يقولكم ايش فيها ...
خرج الدكتور وراح لعند سعيد
سعيد:اش صار يا دكتور اشفيها اختي؟؟؟؟
د.:لا الحمد لله ما فيها شي بس بسبب سوء تغذيتها لأنها الظاهر انها ما تأكل شي من كم يوم وارهاق وعدم نوم احنا راح نعطيها مغذي ساعة وبعدها خلاص ترجع البيت بس لازم تاكل كويس والا راح تطيح عليكم مرة تانية لأن جسمها ضعيف وما يتحمل ......
سعيد ارتاح :الحمد لله .............راح يكلم عبد الله وقاله اللي قال عليه الدكتور
وبعدها راح لأشواق في الغرفة اللي حاطينلها فيها المغذي


في المزرعة ليان خايفة على اشواق وما صحت احد خايفة تسببلهم قلق قالت لمن عبد الله او سعيد يتصل يخبرها راح تصحيهم .........بس كل اللي خططته راح عليها لمن ام سلمان قامت من النوم (ام اشواق )
ام سلمان :ليان صاحية ....شفتي أشواق فين ؟؟؟
ليان ارتبكت:ها ....ليه...؟؟
ام سلمان :لا بس رحت عشان اصحيها لأنها نايمه بدري مالقيتها شفتيها ؟؟؟
ليان ما عرفت ايش تسوي قامت سكتت
ام سلمان انتبهت على ربكة ليان ولمن دققت فيها عرفت انها كانت تبكي
ام سلمان:اشفيكي يا ليان تبكي ..........وفينها اشواق؟؟؟؟
ليان راحت عند عمتها وقالتلها بس حاولت تخفف عليها
ليان:أشواق ياعمة ....تعبت شوي وسعيد راح يوديها المستشفى ..لا تخافي مافيها شي بس شوية تعب
ام سلمان:ياقلبي على بنتي طيب متى راحوا؟؟؟؟ وما اتصلوا؟؟؟؟
ليان :من ساعة ....لا ما اتصلوا
ام سلمان :روحي جيبيلي جوالي من هناك.....وأشرتلها عالطاولة
راحت ليان جابتلها الجوال قامت أتصلت على سعيد اللي طمنها وقالها انهم نص ساعة وراجعين
ليان:ها عمتي اشفيها ؟؟؟
ام سلمان :لا يقول بس ارهاق وعدم تغذية ....نص ساعة وجايين

في المستشفى
أشواق ما أتكلمت ولا كلمة بس ساكتة واللي خلاها تسكت اكتر وجود عبد الله
سعيد:ها كيفك دحين شوشو
أشواق:احسن
سعيد:تحسي بتعب ؟؟
أشواق:شوي بس بجسمي
سعيد:يحتاج اناديلك الدكتور
أشواق:لا دحين يخف
جات النيرس وفكت المغذي من يد أشواق قام سعيد سندها عليه وحط يده ورا ظهرها بحيث تقدر تمشي

رجعوا المزرعة وأشواق لسى تعبانة وصلها سعيد لامه في الغرفة ووصاها عليها وقالها حالتها عشان تهتم بيها أكثر

نروح لعبدالله اللي يفكر باشواق وليش قالتله بعد عني ....يمكن مع التعب ما عرفت مين أنا ....لا لا عرفت ليان فأكيد عرفتني ....طيب ليش ايش السبب ........يوووووووووووووه خلاص انسى .....**مو اقولكم يصير ابلهـ **

بعد وقت صحيت العوائل كلها وعرفوا عن أشواق وقرروا انهم ما يطولوا الظهر يرجعوا لبيوتهم
على الفطور
روان وسمر جالسين مع بعض
روان :والله البنات ماراح يصدقوا انك بنت عمي
سمر :ليش؟؟
روان :ما يبغالها ليش انتي شقرا وانا غير ....بس انتي باين في ملامح عربية لأنك مهجنة
سمر:حلوة مهجنة .....تصدقي في وحدة قبل كذا قالتها لاخوي شهاب هنا في السعودية
روان كانت تشرب نسكافيه شرقت بيه
سمر ذكية وشكت في الموضوع وقالت:لا يكوووووووووووون
روان من الصدمة ان شهاب يقول لها كل شي ومن الخوف انها تطيح من عينها ظلت ساكتة
سمر:تصدقي من تصرفاتك شكيت فيكي لمن قلتيلي اننا في مدرسة وحدة
روان :لا تقولي لاحد
سمر:لا تخافي محد راح يدري **في قلبها ...الا شهاب لازم أقول له اكيد راح يفرح لأنه باين انه ما نسي اللي صار .....او بالاصح مانسيكي
خلصوا فطور وقاموا يجهزوا أغراضهم

ام ابراهيم جهزت شنطة اغراض المطبخ ونادت بدر يشيلها وما أنتبهت انه يكون في احد من البنات هنا وراحت جوا وبدر دخل المطبخ ومنال جات عنده
بدر :يلا جهزي كل شي أنا راح أودي دي الشنطة واجي
منال:ولا يهمك
جاي بدر يخرج من المطبخ والا يقابل في وجهه لينا اللي ما تدري ان في احد في طريقها
بدر :السموحة ونزل راسه
لينا وما ادراك ما لينا جري لجوا
منال اللي شافت المنظر:ها بدر اشرايك فيها>>>>>>>ايا اللي ما تستحي
بدر :مين ذي؟؟؟
منال:لينا بنت عمة زينب......ها ما قلتلي ايش رايك فيها ؟؟؟؟>>>افا افا افا
بدر:الصراحة .الصراحة.......
منال:يلا .......
بدر:الصراحة قمر .........الله يحفظها لأهلها
منال:ها أقول مبروك
بدر:على ايش......؟؟؟؟؟؟؟؟!!!!!!!!!!!!!
منال:خلاص انا اكلم ماما تخطبها ليك
بدر:تصدقي دخلت دماغي .......بس خليني افكر اول بعدين أقولكم
منال:براحتك بس كنت بريحك......

جهزوا العوائل اغراضهم ورجعوا لبيوتهم وطبعا شهاب واخوانه راحوا لبيت جدهم وناموا عنده قبل ما يناموا راحت سمر لغرفة شهاب وجلست تحكيه عن اللي صار.....لأنها ما عندها احد تحكيه بما ان امها في بريطانيا
سمر:والله انهم عسل .احمدك يارب ........*وأتذكرت شئ*....ايوا صح..
شهاب:ايش في ؟؟؟
سمر: شهاب تتذكر البنت اللي عند المدرسة ....اللي قالتلك مهجن.
شهاب اتذكر وقام يضحك:ايوا ايش فيها؟؟؟
سمر :تخيل مين تطلع؟؟؟؟؟؟!!!!!!!!
شهاب وباين انه مهتم:تعرفيهااااااا؟؟؟؟؟
سمر وهي تضحك:ايوا تتوقع مين طلعت ؟؟؟؟؟
شهاب:لا يكووون وحدة تقربلنا
سمر:وانت الصادق.......بنت عمك طلال ...وأسمها روان..
شهاب:والله ........سبحان الله ....ايوا صح سمعت اسمها لما اتكلمت بالجوال..
سمر:ماشاء الله متذكر .....
شهاب:هوا انا اقدر أنسى اول بنت سعودية اقابلها هههههههه
سمر:هههههه
وكملوا حكاوي الين ما جاهم النوم
بعد فترة وصل عمهم عبد الله للسعودية وسكن عند أبوه ..وكان استقبالهم مليئ بالدموع والحزن ..

نسيت اقولكم ان رنا حامل وان شاء الله قريب تجيب بيبي

بعدها بمدة سلطان خطب مرام ومرام وافقت على انه بعد سنة يكون فرحها وسلطان ما رفض هالشي المهم انها تكون ليه


جات الاختبارات والكل شاد حيله .......ومرت ولا في شئ جديد طبعا جابوا نسب حلوة .........دايما يبيضوا الوجه.....
وليان بعد كم يوم فرحها .. فرحانة ....وفي نفس الوقت خايفة من حياة جديدة بس متقبلة الوضع شوي
كل البنات مستعدين للفرح ومتأهبين كل وحده فرحانة للبنت الطيبة الحنونة اللي تحب الكل ويدعوا الله انه يوفقها ويمهدلها طريقها للخير ويسعدها وين ما كانت
روان ......حزنانة على اختها توأمها اللي راح تفارقها بعد ما كانت معاها غالبا...........
.................
..........

توتية حمرا 	11-06-2012 06:31 AM
رد: رواية كافي دموع / بقلمي

**((...الجزء الرابع والعشرين...))**
اليوووم المنتظر يوم فرح ليان
الفرح كااااان جدا رائع المعازيم كانوا رايقين ومو مررة كثار والكل فرحاااااااان والبنات مسويين هيصة وااااااااااااااااااااااااااااااااو كان يجنن بمعنى الكلمة ليلة ماراح تنساها ليان ............

................حبيت أقولكم حالة شخص ............أكيد عرفتوه............ ايوا هوا
واقف عند البحر ...........
كان مررررررررررة متضايق وحزين وكاره الدنيا ونفسه يروح لابوه ويحط الذنب عليه هوا اللي ما رضي له ولو كان رضي له اش كان راح يخسر ليييييييييييش يايبى ليش وصار يبكي ليششششششششش .......:خلاص ماينفع تسوي كذا بنفسك....جاه صوت صديقه السعودي اللي كان معاه يدرس بقسمه
عماد:كيف ما اسوي كذا بنفسي وانا خلاااااااااااص ضاع حلمي ضاااااااااااااااااااااع وانا لسى ما حلمتو ضااااااااااااااااااااااع كل شي خطتت لو وانا لسى ما بنيتو ضااااااااااااااااااااعت البنت اللي طول عمري وانا افكر فيها ولا جا في بالي يوم اني انساها والا ما تكون من نصيبي انا خلاص ضعت والسبب ابوي ضعت والسبب كراهية ليومنا هذا وانا ما اعرف سببها .......وصار يبكي من دون مايتكلم ...أخذو صديقو اللي ما عرف ايش يقول بعد اللي قالو وراح للسكن اللي ساكنين فيه بعد ما اشترى لعماد شي يبرد عليه

نرجع للفرح.................
ليان ما راحت لصالون جابت كوافيرا لعندها في القصر وعملتلها مكياج وصااارت ولا اروع وخصوصا انها طلعت مختلفة عن شكلها القديم يعني صارت عروس بمعنى الكلمة
كانت جالسة في غرفة العروس تنتظر روان تجيب لها موية من الخوف عطشت .........وكانت لابسة فستان ناعم زيها
الفستان كان هادئ مو منفوش مرة وكان من ورى في ذيل مركب فية ريش طااووس ومنثور الريش على الفستان كله وفي شعرها كمان حاطة ريش طاووس والفستان لونه كان مايل للأزرق التركواز يعني مو أبيض سادة
جات روان وأعطتها موية ...وجلسوا عندها البنات بعدها خرجوا كلهم وجات جلست رغد عندها الين ما جات المصورة وتركوهم لحالهم بعدها الزفة بس هذي المرة العروسة انزفت الين الكوشة والعريس زفوه لوحده لعندها
مر الفرح وراحوا العريس والعروسة لبيتهم بعد ما صبت الأمطار على فراق العروسة(يعني بكاء امها وأختها )ومباركات الاهل وتمنياتهم لها بحياة سعيدة

اليوم اللي بعده سافرت ليان هيا وزوجها لباريس يقضوا شهر العسل هناك

الاحداث اللي صارت بعد الفرح
عبد العزيز خطب ايمان بعد ما خبروه انها اتغيرت ويوم ماخطب عبد العزيز بدر اعلن رغبته في الزواج من لينا والعرايس وافقوا طبعا ..... وقرروا انهم يملكوا ويتزوجوا في نفس اليوم بما أنهم اخذين اخوات بعض .....
وزواجهم بعد اسبوع (خير البر عاجله)

عماد اتغير مرررررررررة وما صار عماد لا صار واحد ثانيييييييييي بس ما غيرت الأحداث شي من همته في الدراسة لانه قرر انه راح يصير يدرس ويدرس ويدرس بما انه ما عنده هدف بعد اللي صار

شهاب قرر انه يحط روان في باله وكلم جده انه يخطبها بس بعد ما يكون نفسه مع الوظيفة الجديدة لأنه صار دكتور

رجعت ليان من شهر العسل والكل كان بإستقبالها في بيت الجد
روان راحت ركض لعندها وحضنتها بقووووة:وحشتينيييييييييييييييي يااحلى اخت
ليان :وانتي اكتر والله ليكي وحشة
روان :واضح عشان كذا جوالي ما وقف دق كل شوي داقة علي
ليان :هههههه تبغيني اترك زوجي وأتصل عليكي
روان:امزح امزح ......ها كيف شهر العسل
ليان :الله فاتك باااريس شي انصحك بيها
روان :لا ياحبيبتي انا أبغى هاواي مو يسكتني بباريس
ليان:ههه الله يعين اللي بياخذك هاواي مرة وحدة ههه

وكملوا البنات حكاوي وطبعا كانوا في كل البنات

بعد كم يوم
صار زواج عبد العزيز و بدر اللي ما صدق انه ماخذ وحدة غير جنان لا وبعد حبها اكثر من جنان وقرر انه ينسى انه كان بيوم من الأيام يحب وحدة غيرها
بشاير انخطبت خطبها اخو صاحبتها ووافقت انه يكون الزواج بعد ماتتخرج ....صارت شوي عاقلة وما عندها حركات .......

البنات طبعا اتخرجوا وكل وحدة دخلت قسم
لياان...وقفت دي السنة راحة عشان الزواج والسنة الجاية راح تكمل وراح تسجل في رياض الاطفال ......
روان..مرام ....أشواق...منال.... دخلوا ادارة اعمال عشان يكونوا مع بعض.........
سمر ...لسى بتدرس

بعد كم شهر ................
ليان :طيب خلاص انا اكلمه واردلك ...سلميلي على البنات.......يلا مع السلامة ...
قفلت السماعة وراحت لفهد
ليان :فهد توديني عند امي اليوم ..مسوين عزومة والعائلة كلهم مجتمعين
فهد:من عيوني ...متى تبغي تروحي
ليان :تسلملي عيونك ...مممم بعد المغرب حلو ؟؟؟**فهد اليوم عنده اجازة عمل..
فهد:حلو ...أجل جهزي حالك ..الا ليان؟؟
ليان:نعم ....
فهد:اشفيكي اليوم مانك على بعضك ...تعبانة
ليان:لا ما فيا شي لا تخاف
فهد:الا من كم يوم وانتي وجهك أصفر وهادئة ...اوديكي المستشفى؟؟؟؟
ليان:لا لا لا تخاف ما فيا الا العافية ...يمكن من الملل لمن اروح عند امي يمكن اتحسن ....يلا انا رايحة اتجهز....
وطلعت ليان لفوق في غرفتها وقامت تكلم نفسها :اشوا ما اكتشف شي ...انا ابغاها مفاجئة لمن ارجع من عند امي **كانت مخططة انها تخلي واحد من اخوانها يرجعها البيت بدري وتجهز العشاء وتقولو المفاجئة ............
في العصر....فهد كان لابس ثوبو وشماغو ونازل من الدرج
ليان:خارج؟؟؟
فهد:أي ...متفق مع واحد من أصدقائي القدامى على كوفي
ليان:تروح وترجع بالسلامة ....بس لا تنسى بعد المغرب
فهد :هو انا اقدر أنسى ..............وراح باس راسها وظل يطالع فيها
ليان:اشفيك تطالعني كذا ....كانك اول مرة تشوفني ..
فهد ابتسم وقال:ليان ....انتبهي على نفسك ......وطلع
ليان استغربت منو ايشبو دا ....وطنشت وراحت تتجهز

بعد المغرب ....ليان قاعدة تنتظر فهد وهي متجهزة بس باقي تلبس العباية
انتظرت .....انتظرت .
:اشفيه تأخر احنا اتفقنا بعد المغرب دحين قريب يأذن العشا
اتصلت عليه جوالو مقفل ...:اشفيه جوالو مقفل...لا يكون صار له شي ....وصارت تتصل وتتصل ولكن نفس الشئ مقفل احساس بالخوف تملكها صارت مهي عارفة اش تسوي هي متفقة معاه بعد المغرب دحين اذن العشاء ولارد ولا اتصل والجوال مقفل ....فجأة رن تلفون البيت .....قامت جري راحت ترد عل وعسى يكون فهد...
ليان:الو.....
:الو ليان ...اشفيكي اتاخرتي لا يكون مانك جاية ....الكل يسأل عنك ..
ليان هدت نفسها :هلا روان ..لا جاية بس فهد ماجاني الين دحين أتصلت عليه جوالو مقفل أسالي أحمد يمكن شافه ....
روان:لا احمد من الصبح في البيت ما خرج عنده ضيوف
ليان:اها ...خلاص انا اشوف فهد واجي ووإن أتاخرت يعني ماني جاية
روان:خسارة الكل يسأل عنك ....بس خلاص خيرها في غيرها ....سلام
وقفلت ليان من عند روان وصارت تتصل على فهد بس نفس الشي لا رد فكرت ايش تسوي راحت اتصلت على ام فهد وسألت عنو قالتلها ماجا ...وليش تسأل قالتلها لا بس خرج وأحسبه جاي عندكم خلاص انا أتصل عليه وقفلت وصار احساس الخوف يزيد


نروح لبيت ام احمد(ام ليان ) عند الرجال
أحمد جاه اتصال ..استاذن وخرج
لمن رجع راح طوالي على جوا عند امه ولمن دخل كان وجهه مهموووووووووم وحزييييييييين الكل انفجع منو...هو لمن دخل رمى نفسه عالكنبه بتعب
ام احمد:أحمد اشفيك اصاير ليه وجهك كذا؟؟؟
...........
..................
...........

توتية حمرا 	11-06-2012 06:44 AM
رد: رواية كافي دموع / بقلمي

**((...الجزء الخامس والعشرين...))**
لمن رجع راح طوالي على جوا عند امه ولمن دخل كان وجهه مهموووووووووم وحزييييييييين الكل انفجع منو...هو لمن دخل رمى نفسه عالكنبه بتعب
ام احمد:أحمد اشفيك اصاير ليه وجهك كذا؟؟؟
أحمد ماجاوب عالسؤال:ليان جات ..؟؟؟
أم أحمد:لا ما جات تقول فهد اتاخر عليها .....اشصار وليش تسأل ؟؟؟
أحمد ماعرف ايش يقول غير ...يكلم ريان:روح جيب ليان من بيتها بسرعة ...
ريان:طيب أعرف اشفي بالأول ........
أحمد ما يعرف لدي المواقف رما عليهم القنبلة بــ:فهد صار عليه حادث ووو...الله يرحمه
ام أحمد شهقت وجلست عالكرسي :ياويلي على بنتي ...الله يرحمه و...........وقامت تبكي وكل اللي سمع قام يبكي معاهم
كان البيت في كل عمانهم ...بس في الغرفة ما كان في غير ريان وأحمد ام أحمد وروان اللي كانت بتدخل من الباب
أم احمد :طيب ليان تدري ؟؟؟؟؟؟؟؟؟؟
أحمد بحزن على أختو اللي صارت ارمله قبل حتى ما تكمل سنة من زواجها ولساتها شباب :لا ....انا عارف انها راح تنصدم و...حتكون الصدمة قوية عليها عشان كذا لا تقولولها دحين خلوها شوي الاول خلي ريان يروح يجيبها وبعدها يصير خير ...........يلا ريان روح جيبها بس ها لا تبين شي خليك طبيعي
ريان :طيب .............وخرج راح يجيب ليان من بيتها بس وقفته روان :ابغى أروح اجيبها معاك ....قالتها وهي تشاهق .عارفة أختها راح تقلب الدنيا فوق تحت .....
أحمد:لا لا تروحي عشان لا تشك انو في شي اصلا
روان :لا مالي ليان اختي وانا عارفة ايش راح تسوي
أحمد:قلت مافي يعني مافي ....
روان سكتت وظلت واقفة متسنده على الباب تفكر بأختها
أم أحمد:كيف دريت ومتى صار الحادث ...........طبعا لساتها تبكي
احمد:دريت وخلاص ...وصار في العصر **طبعا دري بالحادث من صديق فهد اللي كان فهد رايح له ...لأن المستشفى لمن شافوا جواله اتصلوا على اخر رقم متصل عليه وقالولو ..وهو قرر يكلم اهله بس مو عارف كيف قام اتصل على احمد لأنه عرفه عن طريق فهد اللي عرفهم على بعض ...وأحمد راح خبر ام فهد وأبوه ..طبعا انواع الصدمات والبكا والصريخ ...تركهم وقالهم ما يخبروا ليان هو راح يخبرها بطريقته ..ورجع البيت لعند أهله وخبرهم ..........بس باقي الشي الاكبر ...........................ليااان..

وصل ريان لبيت ليان ودق الجرس
ليان من سمعت الجرس قامت بسرعة تحسب فهد بس لما شافت ريان اتغيرت ملامحها للصدمة ايش جايب ريان لا يكون صار شي بفهد
ليان:اشفي اش صاير
ريان يحاول يكون عادي :لا بس جيت أوديكي لبيتنا
ليان:وليش فين فهد ...كلمته ؟؟؟
ريان :ها ...ايوا هو قالي أوصلك لأنه مشغول
ليان مادخلت بالها الكذبة لأنها حاسة ان فيه شي صاير لفهد وقالت:طيب ............وفي داخلها شكك
راحت جابت عبايتها وخرجت مع ريان لبيتهم
في البيت لمن وصلوا ....طبعا ماكان في احد الكل راح يوقف مع أبو فهد وأهله في اللي هم فيه طبعا الا أهل ليان لأنهم بيشوفوا ليان اول وردة فعلها ويهدوها بعدين يروحوا مع أبو فهد ...الا ابو ليان راح لانه تارك المهمة لأمها وأخوانها ....وطبعا أشواق ومرام ومنال جلسوا عندها خايفين عليها... يعرفوها ...
ليان دخلت البيت حست بشي وتقريبا صارت متأكدة انو الشي فيه فهد وصارت تناظر فيهم واحد واحد وسألت :اشفي اش صاير تحسبوني ماني حاسة ؟؟؟
احمد راح لعندها ومسك يدها وجلسها على الكرسي وبرضوا ايدينو الاتنين ماسكة يدنها وجلس مقابلها وقال:انت يا ليان مؤمنة بالله وعارفة ان كل شئ قضاء وقدر صح؟؟؟
ليان وعيونها مليانة دموع بس ما بان عليها انها راح تقلب الدنيا :فهد صح ...ايش صار لو ؟؟؟
أحمد ما عرف ايش يقول بس نزلت دمعة من عينه وقال :ادعيلو بالرحمة
ليان ما ادت أي ردة فعل غير ان الدموع تنزل وبصمت والكل استغرب لأنها العادة بمواقف زي كذا تلاقي قطعت نفسها بكا وحبست نفسها في الغرفة
ليان تبكي:انـ....ا ا كنـ..كـ..نـ..ــ....ت حاسـ.........وأغمى عليها فوق يد احمد اللي شالها وعلى طول عالمستشفى ...طبعا كانت لسى لابسة عبايتها
أم احمد لمن شافت بنتها على طول جري ولبست عبايتها وراحت معاهم

روان وهي تبكي :ياويلي على اختي .....الله يرحمه ويصبرها
أشواق تمسح عيونها :الله يعينها ويشفيها
منال:انا ابغى اروح لليان ....
مرام.....ساكتة وبس تبكي
ريان كان يسمعهم قال ...:انا اوديكم جاهزين ...
روان :ايوا يلا وراحوا مع ريان للمستشفى وقابلوا احمد وأم احمد واقفين عند الباب ينتظروا الدكتورة تخرج من عند ليان

روان :اشفيها ليان
أحمد:ما أدري لسى الدكتورة ما خرجت
خرجت الدكتورة وراحت لها ام احمد:ها طمنيني ايش فيها بنتي
..................................
................

توتية حمرا 	11-06-2012 06:48 AM
رد: رواية كافي دموع / بقلمي

**((...الجزء السادس والعشرين...))**

خرجت الدكتورة وراحت لها ام احمد:ها طمنيني ايش فيها بنتي

الدكتورة :الظاهر انها اتعرضت لصدمة قوية سببتلها انهيار عصبي حاد .أثر على الجنين وفقدته ......هنا أم احمد شهقت :كانت حامل ...؟؟؟؟؟؟
الدكتورة:ايوا في الشهر التاني .والصدمة فقدتها الجنين...بس لسى ماكان فيه روح .......ولازم تهتموا فيها وتبعدوها عن الإنفعالات والصدمات اللي زي كذا لأنها راح تأثر على نفسيتها وصحتها ....
ولازملها تغذية لأنها اتأثرت كتير وجسمها ضعيف مع فقد الجنين
أم أحمد :ان شاء الله .....بس هيا قامت ....؟؟؟
الدكتورة :لا لسى احنا حاطينلها مغذي ومسكن راح تظل نايمة ....وانتوا وجودكم هنا ماراح ينفعها خلوها ترتاح اليوم وبكرة الصباح يصير خير ....
أم أحمد:يصير اقعد معاها ؟؟؟؟!!
الدكتورة :يصير ....انتي امها صح ؟؟؟؟؟
أم أحمد:ايوا............... وقامت تفكر ببنتها وتبكي الدكتورة وهي رايحة :الله يعوض عليها باللي احسن منه ....قصدها عالجنين...وراحت
أحمد:يلا يابنات خلوا ريان يرجعكم
محد رد عليه كلهم يبكوا على ليان والجنين اللي فقدته
أحمد:روااان
روان وهي تبكي:ما ابغى اروح أبغى أشوف ليان ......
أحمد:وعد مني بكرة اجيبك من الصبح دحين خذي بنات عمك وروحي البيت ....يلا
روان :طيب ....يلا بنات ........وصاروا ماسكين يد بعض هيا والبنات وراحوا مع ريان اللي وصل كل واحد بيتها
عند أم احمد اللي راحت لغرفة ليان ...فتحت الباب بشويش ما تبغى تزعج بنتها ...دخلت لقتها نايمة بسلام اللي يشوفها يقول طفلة نايمة مو كانها شابة فاقدة جنينها والبراءة في وجهها.... ...........جلست الام جنب بنتها وظلت تقرا عندها قرآن ..........أحمد كان معاها جا لعندها وسلم على راس امو وبعدين على راس ليان وهو خارج قال:تآمرين شي يمى
ام احمد :لا بس خلي روان تجهز شنطة لليان وجيبها معاك الصبح
أحمد:سمي يما ............وخرج من الغرفة وخرج بعدها من المستشفى بعد ما اتطمن على أخته وكلم الدكتورة..........
نروح اللباقيين ........في بيت أهل فهد
الكل حزين مهموم ...أخته ...أمه ...وأهله ......وحزنوا اكتر لمن دروا بليان والجنين ....... صلوا على فهد
الفجر..........والكل راح يصلي عليه

...............في بيت أهل ليان
الكل متضايق وحزين وكلهم في بيت أهل فهد في العزا ما عدا روان اللي راحت لعند اختها المستشفى من الصبح


.............في المستشفى
ليان صحيت ولقت امها بجنبها رغم انها بصدمة وما قالولها عن الجنين قرروا يقولولها بعدين لمن تخرج من المستشفى الا انها ما اتكلمت ولا كلمة ولا بكيت ولا شي بس ساكتة ....والدكتورة قالتلهم انها اعراض عادية بعد الانهيار العصبي اللي جاها
روان تكلم ليان:حبيبتي كيفك دحين ..؟؟؟؟
ليان ما اتكلمت وصارت تطالع فيها
روان :لمتى بتجلسي كذا اتكلمي...أبكي اذا تبغي اهم شي خرجي اللي جواتك
بان على ليان اتاثرت بكلام روان وصارت تطالع فيها وعيونها مليانة دموع ........روان لمن شافت أختها كذا ..حضنتها وصارت تكلمها الين ما ليان اتفاعلت معاها وصارت تتكلم وتخرج كل اللي في قلبها بعد ما أرتاحت نامت ......
بعد يومين .....خرجت ليان من المستشفى .....بس المشكلة الوحيدة انها حابسة نفسها في الغرفة وما تقابل احد الا لمن تجي امها تحاول فيها تاكل بطلعة الروح تاكلها كم شي ..........
ليان بعد موت فهد اتغيرت مرررة رغم انو مرت فترة .. وصارت تحاول تأقلم نفسها على الوضع بس ماهي قادرة ............يعني بعد ما أتعودت عليه وحبتو يرووح فجأة كذا ....وحتى الشئ اللي كان راح يذكرها فيه راح وهو لسى ما جا الشي اللي كانت راح تفاجئه فيه يكون آخر يوم بحياته ......دحين عرفت ليش قالها انتبهي على نفسك ...كان حاس بمنيته ...يا الله يافهد حتى وانت حاس بتموت تقولي انتبهي على نفسك قد إيش قلبك كبير ما قلتلي لا تنسيني ولا انتبهي على فلوسي لا .......قلتلي أنتبهي على نفسك .....طيب ياليان انتي عملتي بوصيته ..لا ما عملتي ..لا بتاكلي زي الناس ولا عايشة زي الناس ...حق عليكي إنك تعملي بوصيتو ....خلاص انا من اليوم ورايح راح اهتم بنفسي ..قالت ليان هذي الكلمتين وراحت تاكل من الاكل اللي امها تركتو هي مالها نفس بس عشان فهد ووصيتو لازم تاكل.......

تحت عند الاهل رن التلفون ....ردت روان
....:الو
روان :الو ...مين
...:أنا رغد ....ليان ؟؟؟؟؟
روان :لا انا روان ...كيفك رغد .؟؟؟
رغد:الحمد لله بخير كيفك انتي ؟؟؟
روان :الحمد لله ....تبغي ليان ؟؟؟؟
رغد:لا والله انا اتصلت أبغى اكلمك
روان مستغربة :اشفي عسى ماشر ؟؟؟
رغد:لا بس كنت أبغى اقولك اني اليوم ابغى اجي اذا ما عندكم مانع من دون ماتدري ليان ابغى أسويلها مفاجأة ...ومنها احاول أخرجها من اللي هي في شوية
روان اعجبت برغد زيادة هذي البنت بنت اصول :لا والله الله يحيكي ...والله اللي تسويه ماراح ينساه احد ابد يابنت الأصول ....
رغد:تسلميلي ..هذي ليان مو أي أحد ..يلا في امان الله ...راح اجي عالمغرب
روان :في حفظ الكريم ....
راحت روان لعند امها وقالتلها عن رغد ...وأعجبت الام بيها زيادة وقررت قرار راح تسويه بس بعد ما تخرج ليان من العدة..........
عالمغرب جات رغد لليان وحاولت معاها وليان أستجابت لها بعد ما قررت القرار اللي أول انها تنفذ وصية فهد ..............والكل فرح لليان انها بدت تتقبل فقدها لفهد واللي سهل عليها هذا الشي هو المدة القصيرة اللي بينهم ولو كانت اطول كان وقتها بالتقبل أطول.........

بعد كم شهر
روان :اش رايك ليان أوافق..؟؟؟؟!!!
ليان :والله أنا أشوف انك توافقي مادام انه ولد عمك وشاريك ...وماشاء الله دكتور ...
روان :والله ماني عارفة
ليان :طيب انتي شرايك فيه ؟؟؟!!!
روان :ليان تصدقي في شي زمان صار لي معاه بس انا ما قلتلك هو.....
ليان :ايش هو.......
روان حكتلها اللي صار لها معاها زمان جنب المدرسة ....
ليان:هههههههههههه والله انك تحفة ....مهجن مررة وحدة ...كان قلتي كلمة أخف شوي
روان :والله هي جات كذا خلاص مشيها
ليان بجدية :طيب ما قلتيلي اش رايك فيه ؟؟؟!!!
وتغمزلها
روان :الصراحة ...الصراحة ...هو عاجبني ومن يوم جنب المدرسة وانا مانسيتو....
ليان:أجل مادام انك صليتي استخارة وأرتحتي وهو عاجبك أتوكلي على الله
روان:قولك كذا؟؟؟؟...
ليان:ايوا ......وقامت حضنت أختها وقال:الله يهنيكي ويوفقك .....
روان :الله يسمع منك

روان اعلنت موافقتها على شهاب وملكوا بعد كم يوم بس كانت ملكة هادية ......
بعد مدة .......اليوم زواج مرام ....
الكل كان فرحان .......مر الزواج على الف خير ....
مرام ما سافرت شهر عسل برا السعودية قضته كلو تلف السعودية كلها هي وسلطان اللي ما يتخلى عن السعودية ابد...

بعد الزواج في الليل ........
ليان :روان اشفيكي ؟؟؟؟؟؟!!!
روان وباين عليها انها بتتألم :ماأدري بس أحس بألم هنا ...وتأشر مكان قلبها .......
ليان خافت على أختها لأن باين الألم شوي شديد:قومي قومي أخلي احمد يوديكي المستشفى تكشفي .......ومسكتها من يدها وجلستها عالكرسي وراحت نادت احمد وعلى طول عالمستشفى....من غير ما يقولوا لامهم ...
..............
..............................
........





ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




**((...الجزء السابع والعشرين..))**

ليان :روان اشفيكي ؟؟؟؟؟؟!!!
روان وباين عليها انها بتتألم :ماأدري بس أحس بألم هنا ...وتأشر مكان قلبها .......
ليان خافت على أختها لأنو باين الألم شوي شديد:قومي قومي أخلي احمد يوديكي المستشفى تكشفي .......ومسكتها من يدها وجلستها عالكرسي وراحت نادت احمد وعلى طول عالمستشفى....من غير ما يقولوا لامهم ...


في المستشفى وصلوا ودخلوا ليان وروان للدكتورة وأحمد ينتظرهم برا
الدكتورة :فين الالم ؟؟!!!
روان اشرتلها فين ...قامت الدكتورة تكشف بالسماعة وهي ساكتة .......بعد شوي
الدكتورة :من متى وانتي بتحسي بالالم ؟؟؟؟
روان :من كم يوم يجي ويروح بس اليوم كان شوي اكتر
الدكتورة :يعني قد ايش اسبوع يومين كم يعني .؟؟؟
روان :من اسبوعين .................(ليان في داخلها ...اسبوعين يالظالمة وما اتكلمتي الا لمن كشفتك):بس كنت احسبه الم عادي يعني يجي ويروح .........
الدكتورة :لازم نعملك تصوير ....وإجراءات عشان نشوف السبب
ليان خافت على اختها :ليش ....في شئ كبير؟؟؟!!!
روان جلست مبلمة وتطالع فيهم
الدكتورة :للآن ما أدري بس بعد التصوير نشوف ......انا راح اعطيكي مسكنات للألم ....وان شاء الله ما يصير فيه شئ
وراحت روان وعملت تصوير وتحليل دم وفحوصات واشعة وطولوا في المستشفى ورجعوا البيت متاخر ............طبعا النتائج تطلع في الليل لأنهم راحوا المستشفى عالساعة 8 الصبح
في البيت
دخلوا البيت والا بامهم في وجههم وهي قلقانة
أم احمد:فين كنتوا الله يهديكم من الساعة تسعة أنتظر ولا وحدة فيكم أخذت جوالها ...........ولمن شافت التعب في وجه روان سالتها.......:اشفيكي يابنتي ؟؟؟؟؟
ليان ردت عن اختها:مافيها شي بس تعبت ووديناها انا وأحمد المستشفى
أم أحمد:طيب اشفيها اش صار
ليان حكتلها من يوم ما أتألمت الين ما رجعوا البيت
أم أحمد :طيب ما قالت ايش ممكن يكون في ؟؟؟؟
ليان:ولا حتى تلميح .............وتطالع في روان اللي من التعب نامت عالكنبة ....بعد ما اخذت الدوا اللي وصفتلها هو الدكتورة .................بس انا حاسة ان فيه شئ كبير ...
أم أحمد خافت زيادة :زي ايش يعني ؟؟؟
ليان :ما ادري بس شكل الدكتورة ما يطمن ....

وكملوا كلام ومناقشات يتضمنها الخوف من النتائج اللي راح تطلع ..ويدعو الله انه ما يكون في روان شئ كبير ....وبعدها ليان صحت روان وطلعت هي وياها ولفوق ونااااموا



نروح لشخص نسيناه مع الأحداث .........بعيد عنهم ......بعد اللي صار ما عاد أتصل فيهم وكلهم خايفين عليه ....بس صديقه يتصل عليهم بالسر ويطمنهم عليه بس ما يوصل لعماد أي شئ عنهم عشان لو أكتشف باللي يسويه راح تصير بينهم مشاكل .......
سالم :مايصير ياعماد اللي تسويه كذا ...أمك وش ذنبها كلمها ولو كلمة وحدة ....حرام ..عليك هذا يعتبر عقوق ..
عماد:ما أبغي أكلمهم كل شئ يذكرني فيها أبغي أبعد عنها كافي ...كافي.........
سالم:بس امك ياعماد بس أمك عشان خاطري تدري لك كم دحين وانت قاطع ......أكثر من سنة ...حرام عليك ما اشتقت لأمك ...قلبك ايش حجرررررر
عماد اتأثر بكلام صديقه وقرر يتصل بأمه:خلاص
سالم:خلاص ايش ؟؟؟؟!!!!!!
عماد :راح اكلم أمي .......
سالم فرح من قلب :والله طيب هيا خذ جوالي وأتصل
عماد أخذ الجوال وأتصل على بيتهم في السعودية

منال كانت جالسة في الصالة وتفكر باللي صار من احداث قريبة وتقول اااه كيف الشي الحلو يمر بسرعة والشئ الوحش او المحزن يظل طووووووووويل
فينك ياعماد ...ليش ما تتتصل كل هذا عشانها ....طيب دحين تقدر تتزوجها هي ...هي زوجهاا مات ......يعني ارملة ...ما اعتقد ان حبو لدي الدرجة انه يتزوج أرمله ...........اااااه ياليان .......وااااااااه ياعماد....

وفجأة التلفون يرن قامت ترد :ألو
::::الو
منال:عماد ....انت عماد صح ...فينك شوف امي وش سوت بعدك ....عماد ليه كنت ما تتصل .....عماد رد السعودية وشوف وش صار ............وقامت تبكي بصمت
عماد:منال شوي شوي فهميني امي ايش بها ابوي فيلو شئ ...اش صاير فهميني
منال اتمالكت نفسها :لا ...مافيهم شئ بس ......عماد لا تيأس ....انت ماتدري وش صار وانت مانك في ....
عماد:طيب علميني وش صار
منال:.ماتدري ان طلعلنا عم ....!!!
عماد:والله من هو.... وعنده عيال ولا لأ؟؟؟
منال حكتله عن الموضوع كله:وعنده ثلاثة ...شهاب وبراء وسمر......
عماد:والله قصة غريبة ...وايش صار كمان؟؟؟
منال: ايمان أتزوجت وانت مانك في ....وبتنتظر المولود الأول ....حاولنا نتصل فيك نقول لك بس انت عنيد
عماد:والله خسارة بس مين أتزوجها ؟؟؟؟؟؟؟؟؟
منال:شفت كيف ...أتزوجت عبد العزيز ولد عمتي .....وكمان .....**كلمات متقاطعة ...يقالك تحمسو...
عماد:الله يوفقهم .....وكمان ايه ؟؟؟؟
منال:بدر أتزوج ...لينا بنت عمتي وعملوا زواجهم مع بعض...وبرضوا ينتظروا مولودهم الاول .
عماد:الله ...الله دا كله يصير وانا ماني فيه......
منال:مو احنا أتصلنا فيك لين ما قلنا بس ....بس انت الله يهديك كنت قاطعنا...
عماد:المهم ...وايش صار كمان ...وانتي ما اتزوجتي
منال:هههه ....لا لسى بس سلطان ولد عمتي اتزوج مرام وكان زواجهم قبل يومين .......ورنا جاها مولود .......وبشائر أنخطبت ...خطبها أخو صاحبتها .....وروان شهاب خطبها ....و....و....و****ماشاء الله العائلة كلها خطب وأتزوج ومولود جديد..ههههه
عماد **الله يستر مادام قالت روان فأكيد بقي ليان ......:ماشاء الله موجز الاخبار كلها .....وووإيش ..كملي ..
منال:....ز..و..زوج ليان فهد أتوفى ليه سنة تقريبا
عماد ....انفجع صح انه يحب ليان ويبغاها بس عمره ماأتمنى يصير لزوجها شئ زي كداا ....وكمان فرح ورجعلو الامل في ليان ..........
عماد:الله يرحمو ...ايش السبب ؟؟؟!!
منال:بحادث .....مسكينة ليان ما اتهنت لا بزوجها ولا بــ....بــ
عماد:ولا... بإيش؟؟؟؟!!!
منال:ليان... كانت ..حامل بس بسبب صدمتها بموت زوجها فقدت الجنين
عماد**ياالله مسكينة كل هذا يصير لها وهي لساتها شباب ...الله يرحمو ويصبرها وينسيها اللي صار ويسعدها
منال:عماد ...فين رحت؟؟؟!!!
عماد:ها لا بس ..مافي شئ ...فين أمي ؟؟
منال:ايوا صح ...دحين اناديها ........وراحت تنادي امها بس ما قالتلها انه عماد ...
أم ابراهيم:الو
عماد:هلا يمى هلا بالغالية هلا باللي لا فقدتها فقتدها بالحيل **بعد الاخبار اللي جاته نفسيته اتغيرت وحس بخطأه اكتر أكتر
أم ابراهيم بدات تبكي:هلا بضناي هلا بالغالي هلا بالقاطع
عماد:يمى طلبتك لا تبكي
وكلم عماد امه وطمنها عليه وقالها انه في إجازة بعد مدة راح يجي فيها للسعودية...........


وصل خبر للكل أن عماد أتصل وأنه جاي ...والكل فرح بعد ماغاب فترة راح يرجع .....
ليان ...ماتدري ليش حست بفرحة ما تدري ايش سببها بس قالت يمكن بعد ماعرفت انه يحبها ...يعني حست بميلان له ......

راحت ليان هي وروان للمستشفى ...هذ المرة وداهم السواق
في المستشفى
روان :ليان انا خايفة حاسة ان فيا شئ كبير من يوم الفحوصات اللي سووهااا
ليان وهي كمان خايفة بس بتحاول تخفف عن اختها :لا تخافي ان شاء الله مافي شئ بس انتي ادعي ربك .....
دخلوا عند الدكتورة اللي راح تقولهم النتيجة .....بس الدكتورة كان شكلها مايبشر بالخير :اتفضلوا
روان :اشفيني يا دكتورة قولي خلاص انا حاسة ان فيا شئ مو لازم مقدمات وخرابيط
الدكتورة :والله انتوا ناس مؤمنين ...وشئ مثل كذا ان شاء الله ماراح يأثر فيكم
روان :فيني ايش اتكلمي ***قالتها بعصبية
الدكتورة :بعد الفحوصات والاشعة والتصوير طلع عندك ....عندك ورم قريب من قلبك ...ولازم عمليه بأسرع وقت
روان لمن سمعت على طول طالعت في ليان ..اللي جات وحضنتها وظلت تبكي ...اما روان ولا بكيت ولا ادت أي ردة فعل عن مرضها بس قالت ليان:طيب العملية خطيرة .؟؟
الدكتورة :فيها خطورة بس ان شاء الله ...وبعد الله يمكن تنعمل وتنجح
ليان:طيب كم نسبة نجاحها ؟؟؟؟؟
الدكتورة :نسبة نجاحها 45 %.....بس اذا ما أنعملت ..ال..الوفاة راح تكون أسرع
ليان :طيب في امكانية تصير هنا بالسعودية ولا لازم في الخارج ولا كيف يعني ...فهميني...؟؟
الدكتورة :ايوا في امكانية هنا في السعودية وكمان في مستشفانا هذا لأن فيه دكاترة متتخصصين في الجراحة واستئصال الأورام
ليان :طيب متى لازم تكون العملية ؟؟؟
الدكتورة :والله حسب حالة المريضة أكثر وقت بعد 3 اسابيع احنا راح نعطيكم مهلة تعملوا الإجراءات اللازمة وان شاء الله مايصير الا كل خير
ليان :مشكورة يادكتورة احنا نكلم الاهل ونكمل الاجراءات والله المستعان
الدكتورة :نتمنالك الشفاء العاجل ...
روان كانت ساكتة طول الوقت ......بعدها خرجوا من عند الدكتورة ....وفي طريقهم ........بالصدفة اتلاقوا مع شهاب**شهاب جراح ماهر في دي المستشفى ** اللي من يوم شافهم جا وقال:سلامات اشفي اشصاير ؟؟؟
روان من يوم شافت شهاب ظلت ورا ليان وصارت تبكي ...شهاب خاف اشفيها تبكي أكيد صار شي:روان اشفيكي ...عمي فيه شئ ...أحد فيه شئ ؟؟؟؟؟؟؟
ليان :لا لا تخاف محد فيه شئ بس ....بس..
شهاب:بس أيش أقلقتيني من اللي فيه ؟؟؟؟
ليان من دون ماتتكلم ناظرت روان ...شهاب فهمها على طول يعني روان اللي فيها ...بس ايش اللي فيها لدرجة يخليها تبكي .......
..............................................
وصل للكل خبر مرض روان.... وأبوها على طول قرر انه يسفرها تعمل العملية برا بس شهاب ما خلاه يعمل اللي قررو وقالو ان هنا احسن وكمان هو راح يكون معهم
ام روان ........لمن سمعت بالخبر قامت تبكي و تقول:::ليه ياربي ليه ....انا ما اعترض على قضاءك وقدرك ...بس ليه بناتي ولا وحدة جات السعادة لطريقها كل وحدة فيهم الحزن والمصايب وراها ......يارب ارحمهم وأبعد عنهم المصائب يارب ....اشفي روان ....يارب

شهاب..............كان حالته حالة خايف على روان مررة وقرر يكون مع الدكاترة والجراحين اللي راح يعملوا العملية ....اذا ما وقف معاها في الاحزان والافراح متى بيوقف وهو خطيبها .............
نتيجة العملية.................يا نجاح وتتخلص من الورم وترجع روان طبيعية .................يا ....انتوا تعرفوا ..:(
الجد من سمع بمرض روان وانها راح تعمل عملية قرر انهم يروحوا للمزرعة يغيروا جو وينسوا شوي من حزنهم وخوفهم ...............

في المزرعة ...........هذي المرة الكل كان حزين وما قضوا أوقات حلوة .............

في المطار .....عماد وصل للسعودية بعد فترة انقطاع طويلة ......طبعا ماخبرهم بوصولو ..خلاها مفاجئة ......أخذ تاكسي وراح لبيتهم ...............بس ما لقا أحد أستغرب .....أتصل على منال...............
عماد:الو سلام
منال:هلا والله .............لا تقول في السعودية ؟؟؟؟؟
عماد :ههههه ايوا ايش دراكي ؟؟؟؟
منال:من الرقم ياغشيم ....ههههه
عماد:والله انك تحفة ...الا فينكم رحت البيت مالقيت احد؟؟؟؟
منال:احنا في المزرعة...................ولما افتكرت السبب سكتت و رجعت حزنت
عماد:منال اشفيكي ؟؟؟!!!!
منال:ها ...مافي شئ ....تبيني أقولهم ولا لأ؟؟
عماد:أقولك لا تقوليلهم خليها مفاجئة .....
منال:من عيوني...
قفل عماد من منال ...وأخذ مفتاح سيارته من غرفته......طبعا البيت فيه الخدم هم اللي فتحوله الباب ......وراح للمزرعة....

وصل المزرعة ودخل الكراج......الكل أستغرب ايش جاب سيارة عماد......نزل عماد وراح يسلم عليهم واحد واحد بالأحضان بعد الفراق الطويل ......
ريان:والله انك واحد ماتستحي على وجهك..
عماد:انا ...ليش؟؟
ريان:لا تتصل ولو احنا اتصلنا ماترد.......ايش اللي صار لك
عماد**لو تدري ان السبب اختك ...هي اللي تمشيني هي اللي توقفني ...*:لا بس مع الدراسة وفي كم أختبار ماعملت كويس .....وقمت انعزلت عن العالم الخارجي....عشان أعوض اللي راح......
ريان:اها ....بس مو لدي الدرجة ياخي
عماد:مشيها مشيها
وكملواا سلام .........حبيت أقولكم ان أبو عماد ما كان في المزرعة معاهم كان عنده شغل ضروري ...يعني ما سلم عليه .....عماد حمد ربه ان أبوه ماكان فيه ولا كان أنكشف قدامهم انه بينهم مشكلة ...لأنه لو سلم عليه راح يكون سلام خالي من أي مشاعر .........

عند الحريم
أم ابراهيم :ياويلي ولدي جا ...الله يخليكم روحوا نادولي هوا .........
منال:انتظري يمى هو راح يسلم على الرجال وراح يجي.....
ام أبراهيم :خليه بالأول يسلم علي .... اشتقت لو ..
والا بدخلة نواف يقول :ياحريم غطوا عماد راح يدخل
غطوا الحريم وعماد راح لأمو ...اللي قامت تحضن فيه وتسلم وتبكي :وينك ياوليدي ....واحشني من زمان عنك
عماد:انا هنا يمى لا تخافي اهو انا قدامك ...
وبعدها سلم على عمتو وزوجات عماتو و بعدها ...البنات
روان ما أتكلمت ....أصلا من يوم عرفت بمرضها والعملية وهي منعزلة .....
منال:الحمد لله على السلامة ياخوي
عماد:الله يسلمك .......
أشواق:الحمدلله على سلامتك ..يا ولد عمي
عماد:الله يسلمك يا...أشواق صح؟؟؟
أشواق:ههه أشوا أنك فاكر***طبعا البنات متحجبين**
طبعا ماكان في مرام لأنها في شهر العسل .....
هالة:قرت عين أمك بيك ...الحمد لله على السلامة....
نوف :الحمد لله على السلامة...
عماد::الله يسلمكم...
ليان.....بتردد....:..الـ..ــحـ..مـ..مـد.لله على السلامة
عماد من قلبه :الللللللله يسلمك
..............
.........................
.............

توتية حمرا 	25-06-2012 09:48 AM
رد: رواية كافي دموع / بقلمي

**((...الجزء الثامن والعشرين...))**
أتعشوا في المزرعة وبعدها رجعوا لبيوتهم ........
عماد ما صدق على الله راح لأمو ................
عماد:يمى أبيك في موضوع مهم
أم ابراهيم :آمر ياوليدي باللي تبيه
عماد:يمى ....أنا أبي أتزوج
أم ابراهيم :هذي الساعة المباركة ......من بكرة أدورلك بنت الحلال
عماد:لا يمى العروسة موجودة .........
أم أبراهيم :مييييييين .....انت حاط وحدة في بالك؟؟؟؟؟؟؟؟
عماد:أي يمى ........انا من زمان كنت أبيها بس .....
أم ابراهيم :بس ايش ياولدي.....ومين هي؟؟؟؟؟؟؟
عماد حكالها كل اللي صار معاه ومع أبوه وعن ليان
أم ابراهيم :ياولدي البنت تو زوجها مات ...ما ظن راح توافق...وأنا خايفة عليك يصير لك مثل أول ...ياولدي أنا أمك وأعرف عنك كل شئ ...........
عماد:يمى ...انا ان ماتزوجت ليان ماراح أتزوج ......
أم ابراهيم :بس ياوليدي هي ....
عماد:قوليها يمى ...هي أرملة صح ...وش يعيبها الأرملة ....زوجها مات ..يعني هي بيدها موتته .....يمى انا ماراح أعيد كلامي ...وانتي فكري
أم ابراهيم خايفة على ولدها وماتبغي الا سعادتو:ولا يهمك خلاص بكرة أروح أخطبها ................أتذكرت .المشكلة واتراجعت في كلامها.......:بس ياولدي ...ما أقدر بكرة خليها بعد كم أسبوع ......
عماد:وليش يمى التأخير ...خير البر عاجله
أم ابراهيم حكتلو موضوع روان ومرضها وأنو مايصير يخطبوا وأختها بدي الحاله
عماد:مسكينة الله يشفيها .....متى العمليه
ام ابراهيم :بعد بكرة .....
عماد:الله يكون في عونهم ويشفيها .........

يوم العملية
روان بملابس المستشفى على السرير في الغرفة قبل العملية .....
الكل كان يدعي الله ان العملية تنجح ......مرام وقفت شهر عسلها وجات عند روان ........وليان طول الوقت تبكي .....وام روان دمعتها في عينها وصابرة وتدعي ...........وابو روان تعب شوي من كثر ماهو شايل همها..........وشهاب......شهاب مسكين ....كل مايتذكر انهم عملوا العملية قبل شهر على مريض ومات لأن جسمه ما تحمل يرجع يخاف ويفكر لو فقد روان ....لا يارب ما أفقدها روان الهوا اللي أتنفسه وما صدقت خطبتها...يارب لا تاخذها مني يارب لا تحرمني منها يارب تنجح العملية ...روان قوية وراح تتحمل ..............
وباقي البنات مناحة عليها وكلهم متجمعين في بيت روان وينتظروا انتهاء العملية ...........
عند روان في غرفتها ......
ليان تحضن روان :يااااااااااارب يشفيكي وترجعيلنا أحسن من اول
روان:تضحكي على نفسك .........العملية نسبة نجاحها شوي منخفضة يعني ........يعني...يمكن ....يمكن................وسكتت
ليان حزينة على أختها اللي متأكدة مية بالمية من نفسها انها راح تموت وماراح تعيش .............:تفاءلوا بالخير تجدوه....وان شاء الله راح تنجح العملية ...ولا تنسي ان شهاب ....معاكي في غرفة العمليات وراح يبذل أقصى جهدو عشان تقومي بالسلامة
روان بعدها سكتت وظلت ساكتة الين جو اخذوها بالسرير لغرفة العمليات .......ام روان ما قدرت تمسك دمعتها وصارت تبكي عليها ......على ضناها اللي حياتها بيد الخالق ..اللي بيده كل حياة المخاليق ..............
دخلت غرفة العمليات وبدأوا العملية .....وطبعا شهاب معاهم بكل خطوة يعملوها لها ..........خلال العملية.....العملية في بدايتها كانت ماشية تمام .............بس فجأة....انخفض ضغط الدم ........وصار ينخفض ونبضها ينخفض معاه ...........شهاب من التوتر ماهو عارف ايش يسوي .......قام الجراح اللي معاه بعدو عنهم شوي عشان مع التوتر يمكن يعمل شئ غلط..............
:دكتور لسى النبض ينخفض
د:بسرعة ابرة.....بسرعة
والنبض ينخفض الين .....توت ...توت.....توت
شهاب صرخ وما أستحمل وخرج لبرا ما قدر يصدق انها ....انها .........................................................
.....................
......................................

توتية حمرا 	25-06-2012 10:09 AM
رد: رواية كافي دموع / بقلمي

**((...الجزء التاسع والعشرين...))**
شهاب صرخ وما أستحمل وخرج لبرا ما قدر يصدق انها ....انها ............................................

خرج شهاب من الغرفة .....ومن قسم العمليات ....وبعدها خرج من المستشفى كلهاااااااااا........وراح يمشي في الشوارع بالسيارة من دون أي هدف ......وكان يبكي ....فقدها .....خلاص هو فقدها ماعاد في أمل ........وصار يمشي ويمشي ...................تجيه اتصالات من كل مكان ....الاهل...الأصحاب ....المستشفى ........بس هو مارد وفي النهاية قفل الجوال ............وراح للمطار وأشترى تذكرة لأول رحلة من السعودية ........مو مهم المكان ..... المهم انه يهرب من هذا المكان يهرب من الحقيقة ......يهرب من فقد شخص عزيييييييييييييز عليه...............................كانت الرحلة متوجهة لليابان ........رغم انه ما كان يبغي يروح هناك ...........بس الرحلة اللي بعدها مرة متأخرة ...وهو مستعجل على الهرب من اللي صار.....................
طبعا هو قال لصديقو ...عادل.....(كان يشتغل في المطار).....صديق شوي بعيد عنو ...بس هو عارف ان الأهل ماراح يسألوا عنو لأنهم مايعرفوا مرررة ...............قالو انو في اليابان ........وأعطاه رقمو ومكان سكنو .........................
في اليابان ..........صار كل يوم يروح للبحر ويبكي ويدخن .......صار يدخن بعد ماكان هو بالأول ضد التدخين .......وصار مايهتم بنفسه ............ولا يأكل و طول اليوم عند البحر .....الى وقت متأخر في الليل .....يرجع الشقة وينام وفي الصبح نفس الشئ .................
صار لو شهر تقريبا على هالحال .............ولا أحد من أهله عارف عنو شئ


يوم العملية لمن وقف نبض روان ...........وقت خروج شهاب........الجراحين والدكاترة سيطروا على توقف النبض ورجع نبضها طبيعي .........وأستأصلوا الورم .................ونجحت العملية^-^..............
بس اللي أتفاجأوا منو انو شهاب من يوم خرج أختفى .......اتصلوا عليه ما رد .................

الأهل ......يوم عرفوا بخبر نجاح العمليه ....طاروا الكل للمستشفى .......غير اللي كانوا اول في المشتشفى ......ورجعت البسمة ..ودموع .......بس دموع فرح دي المرة

روان نجحت عمليتها بس هي للحين ماقامت من البنج .......الكل اتجمع في المستشفى بس الدكتور مارضيلهم يظلوا وقالهم يرجعوا البيت ولمن تقوم وتتحسن يرجعوا يزوروها
.....................
ابو روان دور على شهاب يشكره مثل ماشكر الدكاترة...طبعا بعد الله .........مالقاه اتصل عليه مايرد .....قال يمكن انشغل بس لليوم الثاني وهو مختفي ...........الكل حاول يتصل عليه بس مايرد .........الجراح اللي كان معاه في غرفة العمليات خبرهم باللي صار وانو من يوم ماخرج ماشافوه ................ صاروا يدوروا عليه في كل مكان وسألوا عنو كل اللي يعرفوا بس الين دحين مختفي ..........

قامت روان من البنج وماصدقت انها الين دحين حية .....وجاتها التحميدات من كل مكان وجو الناس يزوروها .....أقاربها جيرانهم ....أهلها ....صديقاتها .............بس الوحيد اللي ما زارها ولا أتحمدلها بالسلامة ................شهاب ......سألت عنو قالولها انه من يوم العملية مختفي وكمان قالولها السبب .......روان تكلم ليان:.....لدي الدرجة يحبني ......لدي الدرجة كان خايف علي ......يعني يحسبني مت ..........طيب انا ما مت .............. خلوو يجي أبغي أشوفو لا يروح ............اهو انا حيه ..... اذا هو راح انا ليش حية .........انا احبه مثل ما يحبني .....ايوة احبو مثل ما يحبني ........................وقامت تبكي

ابو حسام (الجد) دور على شهاب في كل مكان ...........وسأل عنو كل اللي يعرفهم .............قال يمكن رجع لأمه ............طبعا شهاب أعطاه زمان عنوانها ورقمها..........اتصل عليها وسأل عنه بس ماهو موجود

...................ومرة بالصدفة .....عادل درا باللي صار بس ايش السبب اللي يخليه يسافر وما يقول لأهله .......هوو قاللي أحسب ان اهله يدروا أنا لازم أخبر اهله ....الولد غايب عنهم شهر وهم يدوروا عليه................وقرر يروح لهم ويعطيهم رقم شهاب

عند الجد
دخل عادل وسلم وقاله انه صديق شهاب ....الجد استغرب منو .....بس عادل خبرو انه صداقتهم عادية يعني مو مرررة صديقو .........وأنو يعرف مكانو ..................الجد من الفرحة وقف وراح له وقام يحضنه ويقوله :انت متأكد من الكلام اللي تقوله
عادل..وهو متأثر من حب الجد لحفيده ...وكيف جاه قلب يتركهم:أي متأكد هو بنفسو قالي.......................وأعطاه الرقم .................................وراح من عندو بعد ما وصاه انه ما يقولو انه قالهم شئ عشان ما يزعل منه
الجد من الفرحة أتصل بعيالو وجمعهم وقالهم ..........وعلى طول أتصلوا بشهاب
.................
.........................
..................

توتية حمرا 	25-06-2012 10:13 AM
رد: رواية كافي دموع / بقلمي

**((...الجزء الثلاثون...))**
الجد من الفرحة أتصل بعيالو وجمعهم وقالهم ..........وعلى طول أتصلوا بشهاب

شهاب كان جالس في الشقة كان شوي تعبان ومافيلو حيل يروح البحر .................وهو جالس ممدد على السرير دق تلفون الغرفة .........استغرب من اللي يتصل عليه.....قال يمكن راعي المطعم أو أحد ............رفع السماعة وحطها على أذنه ............الا سمع
:السلام عليكم
شهاب أستغرب ..........واحد عربي وكمان الصوت مو غريب:وعليكم السلام ...........مين ؟؟؟؟؟؟؟؟
الجد:هلا شهاب هلا بوليدي وينك يابوك .......ليش أختفيت ......شهر يالظالم شهر .............ولا ترد ولا تقول انت فين .........كذا تخلينا نحاتيك
شهاب...........ظل ساكت يسمع
الجد:وينك يابوك......أنا اكلمك ..
شهاب:أنا هنا ياجدي .........بس
الجد:اوعدني انك بأول طيارة عالسعودية تجي لعندنا وان كنت قد كلامك قول تم
شهاب فكر............مر على موت روان الله يرحمها شهر ...فأكيد نسيوا وماراح أحس بفقدها ....خليني ارجع **طبعا هو مايدري انها لسى عايشة **
شهاب:تم ياجدي .................سلم على عماني واللي عندك ...........في أمان الله

شهاب...يكلم نفسه...........دحين كيف راح أقدر أعيش من غير ماتكون في ....كيف .....................وصار يفكر .....ويكلم نفسه ..........ووبعدها قام يرتب شنطته.....

طبعا الجد ماقال لشهاب ان روان ماماتت .......خلاها مفاجأة .........لأنهم بيسووا حفلة في المزرعة ..............تكون يوم مايوصل شهاب ..................


الجد .........قال لسمر ان شهاب راح يجي واتفق معاها يعملوها مفاجأة لروان >>>>تفكير شباب .....قو ياجدو قو..هههه
وطبعا قال للعمان يخلوها مفاجأة لروان..............

أكيد تتسآلوا ليه ماعملوا الحفلة من يوم ماخرجت من المستشفى ................السبب بسيط هو ان شهاب مختفي ومايصير يعملوا حفلة وهو مومبين .........وطبعا روان ماراح ترضى لأنو زوجها مختفي ...................وهذي المرة عملوا الحفلة وما اهتموا برأي روان لأنها لو رفضت ماراح يقدروا يفاجئو ولا يفاجئوها .......

روان ماكانت فرحانة ولو ان الحفلة لها بس كيف يجيهم قلب يعملوا حفلة وشهاب مو مبين ومايعرفوا مكانو .............وكانت خايفة عليه لا يكون صاير لو شئ ..........


جات ليان لعند روان ..........**طبعا الكل يعرف عن شهاب الا روان خبوا عليها لانهم يبوا يعملولها هي مفاجأة**
ليان:يلا روني بلاش كآبة قومي اتجهزي .......
روان :ما ليا نفس .....................
ليان :يلا بلاش دلع ................وقامت عملتلها شعرها وعملتلها مكياج خفيف
ليان:ما شاء الله تجنني .........بس باقي الابتسامة...
روان :قلتلك ما أبغى....ايش راح يقولوا الناس عني ما أحس ...زوجي مختفي ........وانا فرحانة وأعمل حفلة كمان ...
ليان :لو سمعنا للناس ما راح نعيش .....انتي سوي اللي أقولك عليه وبس
روان أنقادت لكلام اختها لأنها ما عندها غير دا الشئ تسويه

بدات الحفلة والكل حضر ........طبعا لسى شهاب ماجا
سمر أتفقت هي وليان انهم يجهزوا وحدة من الغرف .....وحطوا فيها طاولة وكرسيين .....وحطوا على الطاولة شموع ......وخلوا الغرفة كلها شموع .....وقرروا يجمعوا شهاب وروان هنا ...........يتعشوا لوحدهم.....

وصل شهاب واللي جابو أحمد ........
في المطار..........
أحمد:هلااااااااا بالنسيب>>> نسي الأخ الاتفاق
شهاب يحسبه نسي .....والا خرجت من دون قصد ...وقام نزل راسه ....................
احمد يبي يغير الموضوع :يلا الاهل منتظرينا
ركبوا السيارة وطول الوقت ..........صمت ......بعد فترة
شهاب:هذا مو طريق البيت فين بتوديني ؟؟؟؟؟؟؟
أحمد :باخطفك .........ههههه لا بس رايحين للمزرعة جدك مسوي عشاء على كيفك**قصده عشاه هو وروان لأنه كان متفق معاهم......
شهاب:ماكان لو لزمة.......
أحمد:الا لو لزمة ومية لزمة

وصلوا المزرعة
دخل شهاب وسلم عليهم كلهم ...............
ولمن وصل أحمد ارسل لليان رساله
(وصل كبش الفداء............ههههه
أقصد شهاب وصل سووا اللي عليكم واذا خلصتي رني رنة أنا جاهز)

ليان وصلتلها رسالة احمد وقامت تضحك عليه وبدأت تنفذ الخطة هي وسمر
ليان:روان ....روان ...تعالي أبغاكي
جات روان :نعم .....اشفي
ليان :لا بس كنت أبغاكي تجي معايا سمر كانت تبغى تكلمك ...وراحت تجيب جوالها .......تعالي انتظريها في دي الغرفة ولا تخرجي هيا دقيقة وتجي
روان :طيب ....................ودخلت الغرفة ...ولمن أنتبهت في جو الغرفة أستغربت جات بتنادي ليان بس ليان قد راحت


ليان دخلت عند الحريم ورنت على أحمد رنة ......


أحمد وصلتو الرنة .....قام يؤدي الدور اللي عليه
أحمد:شهاااااااب
شهاب من بعيد:نعممممممممممم
أحمد:تعال
شهاب قرب :نعم
أحمد:اسمع روح جوا سمر تبغاك
شهاب:ومن قالك؟؟؟؟؟
أحمد:ليان توها متصلة تقول سمر تبيك داخل........
شهاب :........طيب خلهم يسووا طريق
أحمد:روح الطريق مجهز..........
وبعدها أرسل لليان ........(تمت المهمة)
دخل شهاب وقال:ياااولد
جاته سمر وسلمت عليه وشوي تأنيبات على أختفائه وبعدها
سمر جوالها دق طبعا كانت ليان ...هذا إتفاقهم :شهاب دقيقة أكلم .....عبال ما أجي رووح هديك الغرفة .جدتي بعدين تبي تسلم عليك
شهاب:طيب ..........وراح للغرفة
............
...........................
.............
 

توتية حمرا 	25-06-2012 10:14 AM
رد: رواية كافي دموع / بقلمي

**((...الجزء الواحد والثلاثين...))**
سمر جوالها دق طبعا كانت ليان ...هذا إتفاقهم :شهاب دقيقة أكلم .....عبال ما أجي رووح هديك الغرفة .جدتي بعدين تبي تسلم عليك
شهاب:طيب ..........وراح للغرفة

شهاب دخل الغرفة ........شاف قفا بنت جالسة تطالع من الطاقة .............البنت.انتبهت على اللي دخل وصارت تطالع فيه
شهاب:آسف..........وجاي رايح
روان قامت تبكي .......وقالت:لا تروح
شهاب يكلم نفسه ...هذا صوتها الا صوتها يعني مهي ليان لو كانت ليان كانت اتغطت ...........وصار يناظر فيها
روان:لا تناظرني كدا ايوا هادي أنا
شهاب يكلم نفسه......كيف انتي .....وانتي .......
روان:اكيد تبي تتاكد اني انا صح........هذي انا روان مامت انا عايشة
شهاب:بس كيف وانا شفت بعيني نبضك يوقف
روان حكتله اللي صار
شهاب:يعني سيطروا على نبضك..............يعني انتي روان ...ما .....ما .................................وسكت
روان:أي انا ما مت أنا قدامك بشحمي ولحمي
شهاب:عشان كذا أحمد يقولي يالنسيب
وبعدها قام يطالع في الغرفة .........:انتي مسوية كل هذا
روان تضحك:ههه لا هدولا البنات مسوين فينا مقلب .........ترا انا ماكنت أدري انك جاي ........
شهاب:أحلى مقلب .......الله يسعدهم من أقارب.......تصدقي ولا أحد قالي انك عايشة يقالهم يبغوا يسووها مفاجئة ......................وكملوا ليلتهم مع بعض على الطاولة االي مجهزينها البنات


بعد يومين
ام أحمد:ها اشرايك انا من زمان مخططة لها الشي بس الظروف جات عكسي
ليان :ياسلام يعني صديقتي تصير مرت اخوي ....
أم أحمد :يعني البنت ماشاء الله عليها أصل وفصل وجمال وأخلاق .........
ليان:ماما طيب متى تبغيني أكلمها ؟؟؟
أم أحمد:ايش رايك دحين ؟؟؟؟
ليان:طيب انتي كلمتي أحمد؟؟؟؟؟؟؟؟
ام احمد:ايوا والولد بعد عاجبتو من كلامنا عنها بس قال أول جيبوا موافقتها .............
ليان:أجل خلاص دحين أتصل اكلمها .........وطلعت فوق واتصلت على صديقتها
:الو
ليان:الو هلا رغودة ......كيفك؟؟
رغد:تمام كيفك انتي أخبارك؟؟؟
ليان :تمام ..............رغد بدون مقدمات ...لو خطبك أخوي أحمد توافقي
رغد.......:::...................مصدومة
ليان:الو... رغد معاي؟؟؟؟
رغد:ايوا معاكي
ليان:ها طيب اشرايك ؟؟؟
رغد:والله ما أدري .........اخوك ماينرد.......بس هذي حياة يبغالها تفكير
ليان:انا أعطيكي مدة تفكري ........وبعدها راح أخذ ردك...........بس ها لا أحد يدري ......خليها بينا .........أحمد قايل أول البنت توافق بعدها يخطب رسمي
رغد:...............طيب
قفلت ليان من رغد ........................وبعد يومين رجعت اتصلت عليها ورغد طلعت موافقة وراحوا الرجال خطبوا رسمي وأتفقوا على كل شئ

يوم ملكة أحمد
عند الرجال ...................طبعا الملكة ماشية على مايرام

..........عماد كلم امو انها تقول لأبوه انه يبي يتزوج بنت عمه .........وهو رضي مايبي يكون سبب بعد ولده عنهم مرة تانية ...........
فجأة أتكلم ابو ابراهيم ...........الكل سكت يسمع له
ابوابراهيم :مادام ان الكل مجتمع ..حبيت اني أطلب منك يا أبو احمد طلب
ابو احمد:لك اللي تبي ياأخوي....اطلب وماراح اردك.....اذا نقدر على الطلب ماراح نتردد دقيقة
ابو ابراهيم :يا أخوي انا اليوم ودي اطلب يد بنتك ليان لولدي عماد................
ابو أحمد:والله احنا نتشرف وانا وين الاقي أحسن من ولدي عماد لبنتي .................بس لازم نأخذ شور البنت ......وبعدها اللي كاتبو الله يصير
ابو ابراهيم :ونعم بالله


بعد الملكة في الليل أبو أحمد كلم زوجتو عن اللي صار ...,ان عماد يبي ليان ...........وقررت تكلم ليان بكرة .......

في اليوم التاني
ام احمد راحت تكلم ليان
ام أحمد:ها يابنتي اشرايك...........انتي صغيرة والكل يتمناك مو معناته اللي صار لك يوقف بطريق حياتك ومستقبل
ليان....قامت تبكي.......وفي خاطرها **لا ما ابغى عشان يروح زي فهد بعد ما أحبه يروح ولا عاد يرجع لا.....انا صح حاسة اني اميل لعماد ويمكن أحبه .......عشان كدا انا خايفة......احبو ويروح زي فهد ....لا لاااااااااااااااااااا
ليان:لا ما ابغى أتزوج كفاية فهد راح تبغيني أتزوج عشان ...........عماد يروح كمان ........لا ما أبغى ما أبغى اتزوج
ام أحمد ظلت تحاول في بنتها بس مارضيت .......الظاهر انها مو رافضة عماد لا رافضة فكرة الزواج كلها ......ماتلومها اللي مرت فيه مو قليل وهي بهالسن .....
في النهاية هدأتها وتركتها وراحت خبرت ابوها عن موقفها وانها رافضة الزواج

ابو أحمد أتصل على أبو ابراهيم واعتذر له وخبرو انها رافضة فكرة الزواج يعني مو رافضة عماد ويمكن لسى صدمة فقدها مابرت

ابو ابراهيم حزن على حظ ولده وقال لأم ابراهيم هي تخبرو وأهم شئ تخبرو انها ماهي رافضتو لشخصو لا ...هي رافضة الزواج من أصل

عماد ما أنصدم ولا شئ ....هو كان عامل خطة بديلة>>>>مغامرة هي..هههههه
راح كلم منال واتفق معاها انها تروح لليان وتتأكد ........هل لو خطبها عماد مرة تانية **وهو عمرو ماراح ييأس**.........وطبعا هي عارفة بحبو ليها ...راح توافق ولا لأ .....وكمان طلب منها توصلو مشاعرها وايش تعتبر عماد في حياتها .......ما تسألها ...لا ...تكتشف يعني ....


في بيت أبو أحمد
منال وصلت عندهم وجلسوا كلهم مع بعض وجلسوا يتكلموا ,...........وطول الوقت ليان ساكتة وباين على وجهها انها حزينة ومتندمة أو شئ زي كذا ............منال أنتبهت عليها
منال:ليونة ممكن تجي معاي شوي أبغاكي في كلمة
ليان:طيب
راحوا فوق لغرفة ليان .......منال قفلت الباب
منال:ليان ممكن تكلميني وتجاوبيني بكل صراحة ؟؟؟؟
ليان عرفت منال في ايش بتكلمها ..اكيد في موضوع يخص عماد:سامحيني بس اذا قدرت ........
منال:طيب عندي سؤال من شخص لو تقوليلو ينتظرك عشر سنين.......ينتظرك .........
ليان:عماد............صح ..........................وباين عليها انها تبغى تبكي
منال:ايوا .........ويقولك....لو خطبك مرة تانية توافقي ولا مصرة على الرفض؟؟؟؟؟؟؟؟؟؟؟؟؟؟؟؟؟؟؟؟؟
ليان قامت تبكي:انا خايفة لو وافقت واتزوجتو .......يروح زي ما راح فهد .......خايفة ان الشي يتكرر........وما أبغى اللي أحبهم يروحوا**منال هنا حست ان ليان تكن ولو شوي مشاعر لعماد** ما أبغى ......................تبكي
منال...راحت جلست جنب ليان :ياحبيبتي مو يعني ان صار هذا الشئ انو راح يتكرر ..........ربنا لمن ابتلاكي بدا الشي ..كان اختبار يختبرك هل بتقدري تصبري وتعيشي حياتك ولا توقفيها ............ياليان الحياة أحزان ومصايب ..يقابلها أفراح وسعادة ...............
ليان .......................ساكتة تسمع لمنال
منال:ها ياليان ما جاوبتيني ............توافقي؟؟؟؟؟
ليان طالعت فيها وقالت :ما ادري
منال:طيب عندي سؤال مني ..............ممكن أسأل؟؟؟
ليان :ممكن
منال:.................عماد ايش يعنيلك ؟؟؟؟؟؟؟؟؟؟؟؟
..............
....................
..........






ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ

لا احلل مسح اسمي من على الرواية ..
تجميعي : ♫ معزوفة حنين ♫..

ـــــــــــــــــــــــــــــــــــــــــــــــــــــــــــــــــــــــــــــــــــــــــــــــ




**((...الجزء الثاني والثلاثين..قبل الأخير...))**
منال:طيب عندي سؤال مني ..............ممكن أسأل؟؟؟
ليان :ممكن
منال:.................عماد ايش يعنيلك ؟؟؟؟؟؟؟؟؟؟؟؟

ليان في البداية اترددت .........بس قالت:منال تبغي الصراحة أنا قبل لا أتزوج قابلت عماد في موقف أحسد عليه ................وحكتلها الموقف اللي عند المطبخ
منال:ايا اللي ماتستحي .......لا انتي قلتيلي ولا عماد.........المهم ......كملي
ليان:هذاك اليوم .........قرأت في عيون عماد شئ ماقدرت أفهمه وكنت حاسة اني يعنيني بس في النهاية انكرت الشي .........وياريتني ما أنكرتو ياريتني باريت عشان أفهم ياريتني حاربت عشان أوصل للي أبغى أفهمو ..........بس بعدها خطبني فهد وانا قررت اني أنسى اللي صار مع عماد.......بس لما سمعتكم .........أكذب لو أقولك ما أثرت فيا الكلمات ...انا من يوم عرفت عماد وانا حاسة اني.......اني ..اني أحبو .....بس لما أتزوجت فهد اتناسيت الموضوع وحاولت أحب فهد الين مانسييت نفسي عماد........ واللي ساعدني سفر عماد ............بس لمن فقدت فهد .........ورجع عماد رجع احساسي الأول لعماد بس ..........بس .....انا خايفة أفقدو زي فهد ...خايفة ..........وقعدت تبكي
منال حزنت على ليان واللي مرت فيه ....وفرحت بنفس الوقت لحب ليان اللي أثبتتلها هو من دون أي تعب في الاكتشاف:خلاص ياليان هذا المكتوب... مو شرط الشئ اللي صار لك ينعاد ....ومادام انك تحبي عماد وهو يحبك خلاص يعني ربنا بيعوضك عن اللي راح.........ماجاوبتي ........موافقة؟؟؟؟؟؟؟؟؟؟؟؟؟؟؟؟
ليان فكرت باللي قالته منال ...............يعني خوفي ماهو عذر اني ارفض هدأت شوي وقالت بحيا:........ايوا

رجعت منال وخبرت عماد بالي صار معاها .................عماد مو سايعتو الدنياا مو مصدق ان ليان تحبو .......وراح هذي المرة وكلم أبوه يخطبها ليه .......ابوه رفض بس لما قاله عماد انه وصلتله الموافقة عن طريق الحريم ماأتردد وراح خطبها وطبعا موافقة ............وبعد كم يوم الملكة .......

يوم ملكة ليان

أشواق :يوووووووووه دحين مين يوديني ..........كلهم راحوا وتركوني
مرام:تعالي معايا
أشواق:مو تقولي سلطان راح وتركك عشان لسى ما خلصتي
مرام:لا عبد الله اللي راح يوديني .....تجي معايا
أشواق :خلاص طيب ....انتي خلصتي؟؟؟؟؟
مرام :باقيلي شوي ..............روحي انتي السيارة عبال ما أخلص
أشواق:بس ....
مرام:لا بس ولا شئ يلا روحي
خرجت أشواق من البيت وراحت للسيارة اترددت كتير لما جات بتدخل فيها
دخلت أشواق وقالت:السلام عليكم
عبد الله :وعليكم السلام .........شخبارك؟؟؟؟
أشواق :الحمد لله
عبد الله :أشواق ممكن أتكلم معاكي شوي ؟؟
أشواق :.................طيب
عبد الله :أشواق تفتكري يوم ما تعبتي يوم المزرعة
أشواق:........................ساكتة
عبد الله :ليش قلتيلي ابعد عني ........وقمتي تبكي ؟؟؟؟؟؟؟؟؟؟
أشواق ..مع نفسها **متى تفهم انت .....كل اللي حولينا عرفوا الا انت مانك راضي تفهم .........وظلت ساكته
عبد الله .........**خلاص أتأكدت من اللي ابيه **
عبد الله :ماراح تجاوبي .........بكيفك ...........بس عندي سؤال ..........ومن قلبي أبغى الجواب .........ولو سمحتي أبغى الصراحة
أشواق:اذا قدرت ......
عبد الله :لو .......لو خطبتك توافقي؟؟؟؟؟؟؟؟؟؟؟؟؟
أشواق ....................مصدومة
انا كنت متأكدة مية بالمية انك ماراح تفهم وعمرك ماراح تسوي كذا عمري ما أتوقعت
عبدالله:ها جاوبيني ..........صراحة يا أشواق أنا حسيتك أقرب وحدة لقلبي وأنسب وحدة تكون زوجه
أشواق................:ايوا
...................
..............................
..............

توتية حمرا 	25-06-2012 10:17 AM
رد: رواية كافي دموع / بقلمي

**((...الجزء الثالث والثلاثون .........والأخيرررررررررررررر....))**
أشواق................:ايوا

عبد الله :ايوا ايش ...موافقة؟؟؟؟؟؟؟؟؟؟
أشواق :ايوا
والا بدخلة مرام عليهم :السلام عليكم
عبد الله :عليكم السلام ...............وكانت الابتسامة شاقة وجهه
مرام:دوم الابتسامة .........

في الملكة
(الدعوة اللي دعيتيها رجعت عليكي ياليان)
ليان كانت في غرفتها ......الفرحة مو سايعتها .........يعني انا أحبو ........عشان كذا مررة فرحانة .........لا أنا ما أحبو .........انا اموت فيه .........يااااااااه ........هو صبر وضحى .......عشان سعادتي ...........والتضحية انردت له .........يارب وفقني معاه ....يارب لا تأخذه مني مثل فهد ......يارب لا تعيد لي التجربة مرتين .....يارب ........هو يحبني وانا احبو .... يارب اسعدنا يارب .......يارب لا تبعدنا عن بعض...............ياااااااااااااااارب

دخلت أشواق لعند ليان ......وهي فرحاااااانة لدرجة انها ماسلمت
ليان أنتبهت لفرحتها ...:دووووووووووووم الفرح
أشواق :خطبني ياليان خطبني ....
ليان :من هو؟؟؟؟...... لايكون ........
أشواق :ايوا .....هو
ليان:أخيرا الصخر تحرك......
أشواق :لا تقولي صخر
ليان:ههههههههه من الحين ......بعدين ايش راح تسوي
أشواق:مالت عليكي وانا جاية فرحانة أخبرك أول وحدة تجي تتريقي عليا....
ليان راحت لعندها :ولا يهمك مبروووووووووووك ...............وحضنوا بعض
ليان :سبحان الله .............ما كنت متوقعة اني راح أتزوج غير فهد ..............بس اليوم ملكتي ...سبحان الله
أشواق :مثلي ما كنت متوقعة .........ان عبد الله بيوم من الأيام راح يفهم ..............بس الله موجود
ليان:الله يوفقنا جميع



بدأت الحفلة .........وجا وقت تلبيس عماد لليان الشبكة ........لبسها الشبكة والخاتم وراحوا للمجلس

في المجلس
عماد:يااااااه اخيرا اللحظة اللي حلمت فيها طول عمري جات ........ أشكرك يارب انك جمعتني في روحي ............اللي لو ايش ماصار ماراح أتخلى عنها وماراح يفرقني عنها الا الموت
ليا:لا لا تذكر هادم اللذات ومفرق الجماعات .........لا تذكره .......احنا ان شاء الله ربي يجمعنا ببعض ومايفرقنا ان شاء الله
عماد:ياااارب آمييين
ليان:...................عماد.........
عماد:نعم ياعيون عماد..........
ليان .............:توعدني انك ماتتخلى عني وانك دايما تكون جنبي وماتتركني؟؟؟؟؟؟؟؟؟؟؟؟؟
عماد:اوعدك ياروووووح عماد......

....................
...................................
.................




@@@@@@@@@@@
بعد مرور4 سنوات
ليان:عمااااااد
عماد:نعم حياتي؟؟
ليان :تعال خذ ولدك أبغى اتجهز
راح عماد عندها :طيب هاتيه ..........أخذ ولدو **ورد اللي عمره 3 سنوات :تعال عند بابا ياعسل انت
ليان بعد ماخلصت تجهيز:يلا نروح
عماد:متاكدة انك مانك تعبانة ؟؟؟؟
ليان اللي كانت حامل في الشهر الخامس :لا ماني تعبانة ...أصلا لو تعبت راح أقولك على طول ........
عماد اللي مو مصدقها لأنو بان على وجهها التعب :واضح طيب ليه وجهك أصفر ؟؟؟؟؟؟؟
ليان:يووووه مافيا شئ
عماد كان خايف على ليان لأنها في حملها بورد تعبت مررة وخايف تتكرر :طيب نروح لعند الدكتورة اول قبل مانروح المزرعة ....
ليان:عمااد
عماد:هذا شرطي إن كان تبي تروحي المزرعة تروحي اول للدكتورة ......................ياليان ياقلبي أنا خايف عليكي .. انتي شفتي اشصار فيكي لمن حملتي بورد ......الله يخليكي اذا كان ليا خاطر عندك نروح للدكتورة
ليان :خلاص من عيوني ........
عماد:تسلم عيونك .....
أخذ عماد ليان لعند الدكتورة .....قالتلهم انها لازم تاكل مزبوط ......وبعدها راحوا للمزرعة
**عماد كمل دراسة هنا في السعودية وصار أكبر دكتور أطفال **

في مكان تاني
:رياااااااااااااااااااااااااااااااان........الحق علي
جا ريان ركض :سمر اشفيكي
سمر:ااااااه .............شكلي راح اولد
ريان مو عارف ايش يسوي .......كلهم راحوا وسبقوهم عالمزرعة ....قام راح جاب عبايتها ولبسها هي وشالها وطيران عالمستشفى
**ريان أتزوج سمر ......بعد ماعجبو أسلوبها في المعاملة ............كمل دراسة طب وصار دكتور أسنان**

في المزرعة
ام أحمد :اشفيه ريان اتاخر قال انو مسافة الطريق ويجي
روان :والله ما أدري عنو ........يمكن عندو مشوار ....دحين أتصل عليه
.....أتصلت روان على ريان اللي خبرهم انو في المستشفى وان سمر بتولد
روان :يمى يقول ريان انو في المستشفى سمر بتولد
أم أحمد :ياويلي على بنتي ومحد معاها .....قولي أحمد يقوم يودييني لها ....................وراحت ام أحمد لعند سمر في المستشفى
روان :هلا ليان**كانت توها ليان داخلة ** ...................واخذت ورد تسلم عليه..........ياقلبي عليك تشبه خالتك ....مو مثل ولدي طالع أجنبي ....
ليان :لا والله ولدك وهو توه صغير.....ماشاء الله لا اله الا الله ...يهبل ....(ولد روان (شادي) عمره 4شهور ..طالع أشقر وعيونه زرق ...من أبوه )......الا روان اشرايك نتبادل ......ماراح يحسوا العيال بشي
روان :ههههه ....لا والله شكل ولدي واضح لا يمت اليك بصلة ....اما ولدك....ينفع يصير ولدي
ليان:هههههههه
روان :الا ليان شخبارك مع الحمل ؟؟؟
ليان :الحمد لله ....تونا انا وعماد رحنا للمستشفى وقالت ناقصني تغذية ...وكلام فاضي
روان :لا ياحبيبتي مو كلام فاضي ...انتي اللي يشوفك يقول احنا في مجاعة .....ما تأكلي شئ
ليان:يوه ....أنا كذا ما أحب أكل
روان:مو عشانك عشان اللي في بطنك الأكل
ليان:يلا .....المهم فين أمي
روان تكلم الخدامة :شوفي شادن في الحديقة انتبهي عليها (شادن بنتها عمرها 4 سنين).......رجعت تكلم ليان:مرت اخوكي سمر في المستشفى بتولد.....
ليان:الله يسهل عليها
دخلت عليهم أشواق (عندها ولد عمرو سنة *طلال):السلام عليكم
روان وليان:وعليكم السلام
ليان :هلا ..هلا بحبيب عمة ...هاتيه **قصدها على طلال
....هلا بخطيب بنتي هلا وقامت تبوس فيه
أشواق :خد ولدي راح فيها بسك تبويس
ليان:كيفي خطيب بنتي .....
روان :فين مرام .........؟؟؟؟
أشواق :برا في الحوش بناتها قاعدين يلعبوا تنتبهلهم عبال ماتروح عندهم الشغالة(مرام عندها لارا ويارا توأم عمرهم 5 سنوات الا ربع ............
دخلت مرام هيا وبطنها .....:السلام عليكم
روان :وعليكم السلام .......
ليان :ياهلا ياهلا ............كيفك
مرام :تمام الحمد لله ....بس هذا **وتاشر على بطنها **متعبني
أشواق :الا انتي ماشاء الله في أي شهر؟
مرام :الثامن .........
ليان:هانت كلها شهر وتفتكي مو مثلي
أشواق :الحمد لله ...أنا اتفقت مع عبد الله اننا نأجل العيال الين طلال يكبر ..........على الأقل ست سنين
ليان :ما جابها الا انتي مو أحنا كل واحد فيهم يبغي البيت متروس عيال
البنات قاموا يضحكوا
مرام:الا فين منال.......لا تقولوا ماراح تجي
ليان :ههه ايوا ماراح تجي ......راحت مع سعيد الشرقية يومين وراجعين .....يعني يمكن في الليل تجي ....هي كذا قالتلي.......**منال أتزوجت سعيد اللي بعد ما أتأكد من حبو لها صارحها بيه وهي طبعا كانت تبادله الشعور وبعدها خطبها من أبوها وتتوجت أقصر قصة حب بالزواج وطبعا ماعندهم عيال لأنهم مايبغوا ....يبغوا يعيشوا شبابهم من دون رجة عيال......
مرام:الله يرجعهم بالسلامة
الكل:آمين
اتصلت ام أحمد عليهم وبشرتهم بولادة سمر وانها جابت ولد يجنن ............

طبعا باقي الشخصيات
رغد ...وأحمد ...أتزوجوا....وجاهم ولد (محمد)وعايشين بسعااااااادة
بشائر أتزوجت ....بس للحين ماعندها عيال
ايمان وعبد العزيز ..............ايمان اتغيرت وصارت طيبة مررررة وعايشة عشان زوجها وعيالها الثلاثة .........رامي ..سامي ..هاني......

بدر ولينا.......بدر اتندم انه قبل كذا فكر في وحدة غير لينا ...لأنها معيشته عيشة الكل يحلم فيها .....عندو فرح ....ومايبغى غيرها خايف على زوجتو وحبيبتو تتعب مرة تانية.................الله يهنيكم
رنا وزوجها ........عملوا حادث وماتوا وتركوا ولد وبنت ظلت بشاير تربيهم الين ربها مايرزقها بأطفال...
اليوم التاني من ولادة سمر ......
اتجمعت العوائل كلها في بيت الجد ...الي طلب ان سمر تقضي فترة الاربعين عندو في البيت ....وطبعا ريان معاها
ليان وعماد:الله يديم علينا الجمعات الحلوة
الكل:آمييييييييييييييييييييييييييييييييييييييين

The End

