بيت بو جاسم 

أم جاسم : مره قمه بالحنـان شخصيتهـا قويه الله رزقها بثلاث أولاد وهم كل دنيتها ريلها متوفي من 13 سنه 
وتزوجت بعده وعيالها الثلاثه مايواطنون ريل أمهم بعيشت الله

سالم : وهو ريل ( أم جاسم ) يحاول يستحمل أعيالها قد مايقدر 
وهو طيب وقلبه كبير لكنه يكره تصرفات عيال مرته اللي تعل قلبه ساعات

جاسم : وهو اكبر أخوانه طيب وقلبه كبير قريب من كل أخوانه
يشتغل شرطي عمره 25 سنه حنطاوي وملامحه هاديـه 
طويـل وشعره كثيف وأسود

خالد : شاب في الـ 22 سنه من عمره طيب وحبوب يموت بالغشمره 
محبوب من الكل .. أبيض طوله متوسط لاهو طويل ولا قصير 
شعره أسود كثيييييييف .. وسيـــم لأخر درجه ..

مشعل : أخر العنقود عمره 21 أصغر من خالد بسنه 
قريب وايد من أخوه خالد هادي تقريبا وغامض ساعات 
حنطاوي ملامحه روعه ياخذ من ملامح جاسم شوي ومن خالد شوي
اذا عصب يصير ماينطااااااااااااق أبد

بيت بو حمد

بو حمد : هو أخو ( أم جاسم ) يعني خال جاسم وخالد ومشعل
قريب منهم خيل وفي نفس الوقت جارهم 
الله أرزقه ببنتين وولد 

أم حمد : هي رفيجه أم جاسم الروح بالروح حتى قبل لا تصير مرت أخوهـا 
طيبه وحبوبه حيل قلبها كبير 

أمل : وهي أكبر أخوانهـا حبوبه حيل والسوالف معاها أبد ماتنمل 
عمرها 18 سنه تدرس بالثانويه أخر سنه لهـا 
بيضه وشعرها أسود قصير لحد رقبتها وكثيف حيل
وملامحها قمه بالجمال

دلال: أسم على مسمه قمه بالرقه والدلع والدلال 
عمرها 17 سنه بيضه وشعرها أسود لين نص ظهرهـا 
تدرس بالثانويه مع أختها ثاني سنه لها 
وتمووت بمشعل اللي مو معطيها وي 

وأخيرا أخر العنقود حمد : عمره 9 سنوات 
ينحب من أول نظره يموت بخواته ومايحب يفارقهم 
يدرس باالابتدائي رابع سنه له 

بيت بو ريم 

بو ريم : ريال مصلي وخايف ربه الله أرزقه بأربع بنات 

أم ريم : وهي أخت ( أم جاسم , بو حمد ) وهي أصغرهم طيبه وحنونه

الريم : هي أكبر خواتها عمرها 24 سنه مخطوبه لولد عمها فهد
شعرها بني ( صابغته ) طويل يغطي ظهرهـا كله 
بيضه وجسمها روعه رشيقه

المها : حبوبه حيل عمرها 20 سنه وهي رفيجه أمل الروح بالروح
مخلصه دراسه وقاعده بالبيت لا شغله ولا مشغله 
حنطاويه وشعرها أسود لحد نص ظهرهـا 
تعشق شعرهـا وتموت لو طاحت شعره وحده بس 

الدانه : عمرها 18 سنه ملامحها روعه طيبه وحبوبه حيل
حنطاويه وشعرها لحد كتفها بني هااااااديه وايد 

وأخر العنقود العنود : طيبه شعرها أسود كثيف لحد نص ظهرها
اللي يشوفها أول مره يعتقد أنها مغروره والعكس صحيح 
بيضه وعمرها 17 سنه ورفيجه دلال 

..____ ذولا هم أهم الشخصيات واللحيـن اخليكم مع القصه ____..

الجزء الاول 

..____ بيت بو حمد _____..

في غرفه دلال وأمل 
كانت أمل بالحمام ( الله يعزكم ) تسبح
ودلال تسوي شعرها وداشه جو مع الاغنيـه 

"يا بعد هالدنيا ليه صاحبك تقسى عليــه
اللي اهدى لك حياته وانت مستكثر تجيــه
ارخص الدنيا لغلاتك واشترى فرحة حياتــك
لو طلبته عيونه جاتك وانت تتغلى عليه

لك حبيب يموت فيك حس به الله يهديـك
هو منشغل باله عليك وانت ما فكرت فيـه
كنك الماي لضماه وفرحته ولمسة شفــاه
وانت حلمه في الحياة وانت كل اللي يبيـه
يابعدهالدنيا ليه .. "

دلال كانت تعشق هالاغنيـه ماتدري ليش وكل ماسمعتهـا دخلت جو معـاهـا
وأي أغنيه لراشد الماجد كانت تحطيم عندهـا 

طلعت امل من الحمام ( الله يعزكم ) وهي منزعجه من صوت المسجل 

أمل بصوت عالي علشان تسمعها دلال : دلول قصري شوي تراج أذيتينـا 
دلال ماسمعتهـا لانه صج صوت المسجل وايد عالي قالت : هلا ..؟!!! ماأسمعج ..
أمل راحت صوب المسجل وبنده وهي تقول : وين كريم الاساس 
دلال وهي تأشر بالمشط على الدرج اللي جنب السرير : هنااكـ .. بالدرج اللي فوق 
أمل راحت وطلعت الكريم من الدرج وقعدت على السرير وهي تقول : تصدقين دلول 
دلال وهي تلف شعرها : شنو ..؟!!
أمل ببتسامه : مشتاااقه حق عمتي حيييل 
دلال وهي تتنهد : أنا اكثر 
أمل بخبث : مو لله علشان عيالهـا ههههههههه
دلال ألتفتت عليها وهي تقول : عن التلميح مع ويهج يالدبه 
أمل وهي تضحك : ههههههههه وي فديتني رشيقه ريشه ريشه مو بنت ههههه
دلال : هيهيهيهيهههيهيه ضحكتيني 
أمل بعبط : أدري انه دمي خفيف ماله داعي تذكريني 
دلال : ياملاغتج مادري على من طالعه مليييييغع
أمل وقفت جدام المنظره وهي تقول : على أختي حبيبتي 

دخل عليهم حمد وهو متخصر : بنطر واااايد ؟
دلال ألتفتت عليه : صبر شوي بس أخلص من شعري وأطلع لك ثيااب 
حمد : شنطر بعد ...؟عمتي وصلت وأنا مالبست شنو أطلع لهم مبهدل جذي ؟
دلال فتحت عينها على كبرها وأثار الصدمه على ويها : أأأأأأأأأأأأحلــــف 
أمل وهي تدهن ويها وتضحك : وي أسم الله على قلبج لا ينط لج عرج بس كل هذا علشان مشاعل
دلال ألتفتت عليهـا بغضب : مشااعل بعينج 
أمل ماتت ضحك عليها : زين زين لا تضربينا روحي طلعي ثياب حق أخوج 
دلال وهي متكتفه : هو أخوي بروحي يعني .. أخوج أنتي بعد ليش ماتطلعين له ؟؟
أمل : شوفت عينج مشغوله مع ويهي الحلو هههههههههه
دلال بقهر : يااااكرهج ( ألتفتت على حمد وقالت له ) يلا جدامي على غرفتك خل اطلع لك ثياب
حمد وهو طالع : زيــن لا تزفيــن ..

..__ راحت دلال غرفه أخوها وتفاجأه لما لقتها نظيفه __..

دلال والابتسامه مرسومه على شفايفها : وي وي وي من متى هالترتيب والتنظيف 
حمد بفرحه : أعجبج ..
دلال وهي متجه صوب الكبت : ووي فديتك أنا 
( بطلت الكبت ونظرها يتنقل مابين ثيابه وهي حاطه صبعها على شفايفها وتفكر ) 
دلال : أمممممممممممم .. تبي تلبس ثوب وله بنطلون ..؟
حمد : أبي ثوب ..
دلال تبي تلعب بأعصابه شوي : بس البنطلون أحلا عليك 
حمد : بس أنا أبي ثوب 
دلال ( والله لا أطفشك هههه ) : وأنا قلت بنطلون 
حمد بأصرار : أبي ثووووووووووب
دلال وهي متخصره : بنطلون ..
حمد بأصرار أقوى من اللي قبله : ثوووووووووووووووب
دلال قامت تلعب دور الاخت الكبيره : أنا الكبيره وأعرف شللي يناسبك أنت ياهل شعرفك ..؟
حمد بغضب : أنا اللي بلبس وله أنتي أبي ثوب يعني ثوب 
دلال وهي تطالع اظافرها بلا مبالاه : البنطلون أحلا 
حمد بصوت عالي زلزل الغرفه : ثوووووووب ( قعد يأشر لها بصبعه ) واااللله أذا ماطلعتي لي ثوب واااااالله أعلم أمي واالله
دلال وهي متكتفه ورافع واحد من حواجبها : لا والله تهددني سوها لو فيك خير 

حمد من القهر اللي فيه عطاها ظهره متوجه لباب الغرفه ناوي يروح يعلم أمه 
دلال لحقته بسرعه ومسكته وهي تقول : أنت محد يتغشمر معاك .. تعال خل ألبسك ثوب لا تموت علينـا بس

..__ تحت بالصاله __..

كانوا أم جاسم وأم حمد قاعدين سوالف وضحك 
أم حمد ببتسامه : ألا عيالج وينهم ماأشوفهم ؟
أم جاسم : خذاهم محمد ( بو حمد ) الميلس 
أم حمد : ووووي ليش أبي أشوفهم وأسلم عليهم
مادري والله عنه أنا دخلت الصاله شفته هو مع العيال رايحين صوب الميلس

ألا بو حمد مع الشباب داشين 
كلهم : السلام عليكم 
أم حمد + أم جاسم : وعليكم السلام والرحمه
دخل بو حمد وقعد 
جاء جاسم وباس راس أم حمد : شلونج خالتي عساج بخير 
أم حمد : تحب الكعبه أن شالله .. أنا بخير أنت شلونك وشلون الشغل معاك ؟
جاسم وهو يقعد جنب خاله : والله تمام .. الحمدالله

جا بعده مشعل وباس راس أم حمد : شلونج خالتي ؟
أم حمد : الحمدالله زينه شلونك أنت ..؟
مشعل قعد جنب امه وقال : تمام ..

أما خالد قعد على طول بدون مايسلم 
أم حمد : هووو ..؟ وأ،ت ليش ماتسلم ؟
خالد وهو يضحك : هههههههه السلام مره مو مليون ..شنو ولع 
أم حمد وهي تضحك : صج أنك بخيل
خالد وهو يضحك : ههههههههه شدعوه خالتي مو لهدرجه
بو حمد : الا بخيل ونص .. لك وي تتكلم بعد ( يكلم أم جاسم وأم حمد ) من شوي اقول له سلفني شريط عنده بالسياره يقول لي لا خالي أسمح لي ماأقدر .. مستكثر على شريط ههه
خالد : ههههههههههه تدري ليش قلت لك ماأقدر 
بو حمد وهو رافع واحد من حواجبه والابتسامه على شفايفه : ليش أن شالله ؟
خالد : هههههههههههه لاني أنا أصلا متسلفه من عند واحد من الربع

ألا حمد نازل ومستانس 
حمد ببرائه وعفويه : السلام عليكم
كلهم : وعليكم السلام 
راح حمد سيده عند عمته وباسها على خدها وهو يقول :شلونج عمتي 
أم جاسم اللي تموت عليه: وي فديته أنا .. زينه حبيبي شلونك أنت ..
حمد : أنا زيـن 
وسلم على خالد ومشعل وراح عند حبيب قلبه جاسم وسلم عليه 
جاسم : الله الله الله كاااشخ غلبتني صراحه طالع احلا مني مع ويهك هههههههه
حمد وهو يضحك : ههههههههه أصلا أنا من زمان احلا منك 
جاسم : يامغرور هههههههه
حمد قعد جنب جاسم

أم جاسم لحمد : ألا وين خواتك 
حمد : فوق يلبسون 
أم جاسم : سنه لين يلبسون 
حمد بعفويه : دلع بنات ههههههههه

ألا دلال نازله 
وبصوت ناعمه وهادي : السلام عليكم 
كلهم : وعليكم السلام

سلمت على الكل بستثناء واحد من الاحراج نست تسلم عليـه 
وقعدت جنب أمهـا 

خالد يطالع جاسم وهو يضحك وجاسم يبادله نفس الضحكه 
خالد بتلميح : اقول جاسم السلام حق ناس وناس ؟
جاسم وهو يضحك : ههههههههههههه الظاهر جذي 

حمد اللي مسوي فيها كبير : دلول سلمي على مشعل فشلتينا 
دلال كان ودها الارض تنشق وتبلعهـا من الاحراج 
قامت سلمت على مشعل ( باليد طبعا ) ورجعت قعدت 
ومشعل ولا هامه عادي عنده سلمت عليه ولا ماسلمت كله واحد

..____ قعدوا يسولفون شوي وبعدها حطوا الغداء الشباب راحوا الميلس والبنات راحوا غرفه الطعام __..

.. بعد الغداء ..

خالد : آآآآآآآه الحمداللـه تسلم يد اللي سواه والله 
بو حمد اللي كان يسولف مع جاسم قال حق خالد : بالعافيه ياولدي 
ورجع يسولف مع جاسم 
خالد لحمد : ألا حمووود وين الحمام ( وأنتوا بكرامه )

( خالد عمره ماركب فوي من يوم ماعدلوا شغلات .. هدموا وبنوا يعني مايدل مكان فوق كلش )
حمد حب يستهبل عليه قال له : روح فوق أول باب بتحصله ع اليسار هو الحمام
( بو حمد ماكان منتبه لـ ولده ولا سمع شقال )
قام خالد وسمع كلام حمد

وصل عند الباب اللي وصفه له حمد 
قال بستغراب بقلبه 
* هذا حمام ؟؟ شدعوووه ..؟؟ شكله مايبين أبد انه حمام ..؟؟ غريبــه *

فتح البـاب لقاها غرفه ورديـه 
فيها سريريـن واحد منهم مليـان دباديب والثاني عليه دبدوب واحد بس 
وريحت الغرفه عطر وبخور 
خالد بقلبه : * الظاهر هذي غرفه دلول وأمول *
زاد فيه الفضول طل براسه داخل الغرفه لقى مكتب عليه كتب وايد وكوب فيه قلامه أكثر
وفوق المكتب فيه دبدوبين لونهم أبيض ماسكيـن قلب مكتوب عليـه ( I Love you )
وطوله ثانيه عليها جهـاز الكمبيوتر اللي مابقى دبدوب ألا وحطوه حولـه 

وسط هالفضول اللي كان عايش به خالد جات يد على كتفـه 
ألتفت بسرعه وراه من الخرعه

خالد وهو يتنهد : أأأأووووووف وقفت قلبي يالــ ....
مشعل وهو يضحك : شتسوي هني ؟
خالد بقهر : حموود الهيس قلت له وين حمامكم قال لي أول باب ع اليسـار 
( يطالع الغرفه ) وهذا أول باب ..
مشعل وهو يسكر باب الغرفه : بالله عليك هذا شكل باب حمام .. غبي أنت ..؟
خالد : شدراني أنا بعد ( ببتسامه عريضه )البركه فيك حافظ أماكن زوجه المستقبل عدل 
مشعل تنرفز وقال : شقصدك ؟
خالد : ولا شي .. يلا أمش جدامي ورني الحمام
مشعل وهو رافع واحد من حواجبه : وضح وضح أكثر ؟

.._ في هاللحظه كانت أمل راكبه على الدري ولما سمعتهم يتكلمون وقفت تسمع شيقولون _..

خالد بستغراب : مشعلوووه شفيك متسبب أنت .. تبي تتهاوش كلمه قلتها بتحاسبنـي عليهـا 
مشعل بنبره غضب حاده : أسمع خلود ترى أذا قصدك أني أحب دلال تراك غلطان دلال ماتهمني والله حالها حال غيرهـا وأنت بنفسك تدري أني ماأطيق حركاتهـا وتصرفاتها الطفوليـه 
وبعديـن هي اللي تحبني مو أنا 
لو دلال أخر وحده بالعالم ماأفكر فيهـا هي مثل أختي لا أكثر ولا أقل فهمت وله أرجع أفهمك 

خالد بقلبه ( ولييييييه فتح لي محاضره ) : زين زين درينـا بس فتح لي محاضره وبعدين لا تتكلم بصوت عالي لو تسمعك دلال وله أمل شبيكون موقفك هاا ؟
مشعل : ماقلت شي غلط أنا وأذا بيسمعون خل يسمعون .. كلام الصج صار ينزعل منه هالايام 
خالد وصل حده من مشعل : اقول يلا جدامي ورني الحمام ابي اغسل يدي 
مشعل : زيــن .. لا تقعد تتشرط ... طرار ويتشرط بعد
خالد : هههههههههههههههه يلا أمش 

.._ أمل كانت منصدمه من اللي سمعته _..

أمل بقلبها : * من يكون هذا علشان يتكلم عن دلال بهلطريقه .. ماله حق أصلا انه يفتح حلجه بحرف واحد عن أختي مادري على شنو شايف نفسه هالمغرور *

.. راحت صوب الحمام لقت مشعل واقف عند الباب ينطر خالد يطلع علشان ينزل معاه الصاله 
مشعل ببتسامه : هلااااا أمل شلونج 
أمل من دون نفس : بخيــر 
مشعل : شلون الدراسه معاج ؟؟
أمل : بخيــر 
مشعل حب يتغشمر معاها شوي : كله بخير بخير نوعي شوي هههه
أمل بغضب : والله كيفي أتكلم بالطريقه اللي أتعجبني عندك مانع ؟
مشعل بستغراب : شفيج الله يهداج أتغشمر معاج !!
أمل : ماأبيك تتغشمر معااي غصب هو ..
مشعل بستغراب اكبر : أمل شفيج ..؟
أمل بصوت عالي شوي: مافيني شي يــه ..
مشعل بحده : أمل عدلي أسلوبج معااي أنا أكلمج عدل وبأحترام كلميني عدل 
أمل : والله أسلوبي جذي أذا مو عاجبك لا تكلمني

توه بيتكل مشعل ألا خالد طالع

خالد ببتسامه عريضه : هلاااااااا والله أمول شلونج ؟
أمل : الحمدالله بخير ( طالعه مشعل من فوق لين تحت وقالت ) عن أذنك خالد ( ودخلت الحمام وسكرت الباب بقوه )
خالد بتعجب : يه ؟ شفيهـا ..؟؟
مشعل اللي مستغرب من تصرفها : علمي علمك ؟؟
خالد : أنت مزعلهـا بشب ؟؟
مشعل وألف علامه أستفهام مرسومه على ويها : أصلا توني اللحيـن شايفهـا 
خالد : عيل شفيها معصبه وحالتها حاله ؟
مشعل : مادري واللـه 

خالد توه بينزل بس شاف مشعل واقف ماتحرك 

خالد بستغراب : مابتنزل ؟
مشعل : بلا بنزل بس بعد ماأعرف شفيها قالبه الدنيـا على راسهـا
خالد : كيفك أنا عن نفسي بنزل تحت ..

.._ نزل خالد وبقى مشعل في مكانه ماتحرك شبر واحد وهو متكتف _..

طلعت أمل من الحماما لقته مرتز جدامهـا 
قالت : أووووووووووف ..
توها بتروح بس مشعل حط يده على الطوفه على شان ماتقدر تطلع
مشعل بصوت هادي : ممكن أعرف شفيج علي ..؟
أمل بغضب وهي متكتفه : مو شغلك ..
مشعل وهو يحاول يمسك أعصابه لاخر لحظه : مو على كيفج .. لانه أسلوبج يوحي أني مزعلج بشي .. قولي لي يمكن زعلتج بدون ماأقصد 
أمل بنبره حاده وغضب : شفيك أنت ماتفهم قلنالك مافيني شي غصب تطلع فيني علــه ..!؟
مشعل أعصابه أفلتت : أمل ألزمي حدودج وأحترمي نفسج ...
قاطعته وهي تقول : محترمتهـا من قبل لا أعرفك .. واللحيـن ممكـن توخر أبي أنزل تحت
مشعل كان وده يعطيها ذاك الكف اللي تترقد بأسبابه بالمستشفى سنيـن
لكنه رجع تمالك أعصابه من يديد * اللهم طولج ياروح *: ماني موخر ألا لما أعرف شفيج
أمل بقهر : أوووووووووووووه ( وخرت يده وتزلت تحت الصاله وماعطت فرصه يتكلم )..

..___ مر الوقت ورجعوا أم جاسم وعيالها بيتهم ___..

بيت أم جاسم 
بالغرفه عند خالد كان مشعل قاعد ويهذر عند راس خالد اللي صدع بأسبابه
خالد لاهي مع الكمبيوتر ومشعل يشكي الحال 

مشعل بقهر : أمووت وأعرف شفيها علي ماسويت لها شي ياأخي أصلا ماشفتهـا ألا بعد الغداْ
أوكي نفترض أني مزعلـهـا بالايام اللي طافت زين ليش ماقالت لي يمكن زعلتها بدون قصد
وأعتذر لها وبتنتهي السالفه أما أنها تكلمني من طرف خشمهـا وبنفس خايسه صراحه هذا اللي يعل القلب .. شمسسسسسسوي أنا شمسسسسسوي ..؟
خالد لفت الكرسي عليه وهو يقول : قسما بالله مشعلووووه أنك هذااااااااااااار درجه أول سندرتني ياأخي 
مشعل : تدري شلون انا الغلطان اللي جاي أشتكي لك مع ويهك ..
خالد : حد قالك فاتح برنامج أفتح قلبك هني أنا ؟؟ ( ببتسامه ) صاير لي جنك عيوز ماكلين عشاها 
مشعل ضحك رغم القهر اللي فيه : هيهيهيهيهيهيه تنكت مع هالوي 
خالد : لا أستخف دمي هههههههههههههه
مشعل قام وهو يقول : هههههههه أروح عند الربع وايد أحسن من مجابل ويهك 
خالد : الله معاك سكر الباب وراك ماعليك أمر 
مشعل طلع وسكر الباب وراه بدون مايراااادد كعادته 


نزل مشعل الصـاله ولقى سالم قاعد بالصاله 
يطالع مباراه ومطوول ع التلفزيون بطريقه مزعجه ..

مشعل بقلبه ( شفيه هذا وايد ماخذ راحته ) 
راح صوبه وقال : لو سمحت قصر شوي ع التلفزيون تراك مو بروحك بالبيـت ..
سالم طنش له ولا رد عليه..
مشعل بصوت شبه عالي : هييييه أنت أكلمك وله أصمخ ..
سالم تضايق من اسلوب مشعل معاه وقال له : شنو هييييه ياهل عندك أنا .. ريال طالع الشيب بويهي كبر ابوك تقول لي هييه..
مشعل : الله يرحمـه ... واللحين ممكن تقصر شوي تراك سندااره ..
سالم بغضب : مشيعل عدل ألفاظك تراني محترمك وساكت عنك ليش انك ريال طولي ..
مشعـل راح صوب التلفزيون وبنده وهو يقول : شكلك بطولها وهي قصيره .. فمـان اللـه 
توه بيطلع الا بذاك الصوت الغاضب اللي يناديـه 
سالم : مـــشــــعـــــل 
مشعل وهو معطي سالم ظهره وهو متكتف : خــييييييـــر ؟
سالم قرب صوبه وقال بحده : ترى مو كل مره بسكت لك .. والفاظك هذي لازم تعدلهـا 
مشعل ماهتم لكلامه: عن أذنك ..

طلع من البيـت وسكر الباب بقوه ..
مشعل كاااان يكره هالانســان كره العمــى ماايواطنــه ..
وهو أكثر واحد من أخوانـه ..
.. يكرهه ..


.. سالم رجع قعد على الكرسي وهو يتعوذ من أبليس ..
: .. أعوذ بالله منك ياأبليس ..

..____ بيت بو ريم_____..

.. العنود كانت تسولف مع دلال ع التلفون ..
.. ضحك وغشمره كعادتهم ..

دلال : ياحظج عنود اليوم غايبه شعليج ماشفتي الابله اللي جابوها بدل ابله العربي مغثه واللـه ..
العنود بصدمه : حللللفي .. بدلوها ...
دلال : لا شدعوه جابوها مؤقت يقولون أبله العربي ماأخذه اجازه مرضيه ..مادري شفيها واللـه ..
العنود : أسم الله عليهـا فديتها ترجع لنا بالسلامه أن شاللـه ..
دلال : أحم أحم نحنوا هنا ههههه
العنود : ههههههه يه شفيج حرام ادعي حق ابلتي
دلال : ههههههههه لا مو حرام من قال انه حرام اصلا .. ههههه .. اقول حبي روحي جيبي ورقه وقلم أحسن لج بدل هالهذره اللي مامنها فايده ههههههه
العنود وهي تضحك : كااهي الورقه بحظني والقلم بيدي قولي يلا ههههه
دلال أبتدت تعطيها الواجبـات : شوفي عندنا واجب عربي صفحه 15 .. أوكي 
العنود وهي تسجل عندها بالورقه : عربي صفحه 15 .. أوكي وبعد 
دلال : وشرعيه حفظ الايـه ..
العنود بستغراب : أي آيــه ؟؟
دلال : ليش هو في غيرها ..؟ اللي خذنها اول امس ..
العنود وهي تسجل عندها : اهااا عرفتها هههههه أوكي وبعد 

..____ وقعدت تنقلها دلال الواجبات اللي كثر شعر راسهـا_____..

العنود : أوووووووف كل هذاا .. والله تعب ..
دلال وهي تضحك : هذا غير القصاص اللي على الصف كله .. صفنــا وصفكم 
العنود بغضب خفيف : خلـ تولي ماني كاتبته عندي عذر ههههه بقول لها غايبه أبله .. 
دلال : هههههههههههههههههه مو شغلها هذا ..
العنود حطت الورقه جنبها وهي تقول : ماعلينا من المدرسه وسوالف المدرسـه .. 
اليوم بنروح السوق علشان نكمل أغراض العرس تجين معانا ؟؟
دلال : اكييييييييييييد هههه أفاا عليج بس من اللي بيوديج ؟
العنود : يعني من غيرها ريمووه .. مهووي لين اللحين ماطلعت سيارتها 
دلال : أوكي اذا بتكون ريموه معانا مابتمانع مامي..ولا حتى بابي 
العنود : أشوه طمنيني على بالي مابتجيـن .. ولا تنسين تقولين لامول تجي لانه مهووي مشتاقه لها حيل سندرتنا أمس قاعده وتتفدى فيها ههههههه
دلال بدلع مصطنع وهي تسوي روحها زعلانه : شفتي مهووي تتفدى أمول وأنا محد يتفداني .. ولا حد معبرني بالاساس .. الشكوى لله بس 
العنود وهي تضحك : ههههههههههههه بس اشتغلنا بالغيره ..
دلال تسوي روحها تصيح : أهئ أهئ لا تكلميني يالدبه هههه
العنود : وووي فديت دلولتي أنا فديت حياااتي دل دل ههههههههههه
دلال وهي تضحك : ههههههههههههههههه دل دل بعينج
العنود وهي تضحك : ههههههههههههههه يلا يلا سكري بعد عمري انتي ..بروح اشوف ريموه تراها صايره وايد تنسى هههه
دلال : أوكي عمري سي يو 
العنود : سي يو 2


..____ سكرت العنود من عند دلال وقامت طيرااان غرفه الريم وطقت الباب_____..

العنود بصوت عالي : ريمووووه 

الريم اللي كانت تسوالف مع فهد خطيبهـا قالت له : حبيبي أخليك اللحيـن أوكي 
فهد : وين عمري تو الناس توني متصل مايمدي 
الريم : صار لك ساعه ونص 
فهد وهو يضحك : ههههههههههههه ماحسيت فيهم هههه
الريم : معذور ههههه يلا عمري بس اشوف عنود شتبي وارجع اتصل لك 
فهد : هههه أوكي ناطرج مو تنسيني 
العنود : وانا اقدر ؟؟ يلا سي يو 
فهد : في حفظ الرحمن ..

سكرت من عند فهد ونادت على العنود علشان تدخل ..
دخلت العنود وهي متخصره : سنـــه يعني ..
الريم طالعتهـا وهي رافعه واحد من حواجبهـا يعني * قولي شعندج *
العنود ببتسامه عريضـه : ريمووه ... حياتي أنتي بعد قلبي بعد طوايفي ..أذكرج وله ذاكره ؟؟
الريم وهي تأشر لها بصبعها اللي مقربته صوبه حلجها : وااااااالله العظيم عنود لوماتذلفين عن ويهي مايحصل لج طيب ..
العنود بستغراب : لييييييييييييييش ؟
الريم : تراج سندرتيني كم مره اللحيـن جايـه تذكريني هـااااا كم مره ؟
العنود : أخاف تنسين 
الريم : ماخرفت لين اللحيـن علشان أنسى بسرعه 
العنود قعدت جنب اختهـا وحظنتها وهي تقول : فديتج أنا ليش عصبتي اللحيـن
الريم : ماعصبت بس انتي تنرفزين 
العنود باستها على خدها وهي تقول : خلاص آسفه ..
الريم : خلاص خلاص سامحتج ..
العنود بفرحه : أصلا ماتقدرين تزعلين علي .. أنا دلوعتج مو هههههه
الريم ببتسامه : واايد ماخذه مقلب بعمرج أنتي 
العنود : هههههههههه من حقي ..

الا جوال الريم يرن وكان المتصل فهد ..

العنود بلقافتها المعتاده : من من ؟؟
الريم : فهووودي ..
العنود ببتسامه عريضه : تكفين حطيه سبيكر خلـ اسمعه شيقول ههههههههه
الريم وهي تضحك : ههههههههه وانتي شلج خص 
العنود : هههههههه تكفين تكفيـن عمري بلييز

ردت الريم عليه وحطته ع السبيكر 

الريم : ألووووو
فهد : هلا براعيه أحلا ألووووو
الريم : ههههه هلا حبيبي ... شفيك متصل ؟؟ توني مسكره من عندك ماكملت دقيقتين
فهد بعبط : صج والله ؟ على بالي صارت ساعتين هههههههههه
الريم وهي تضحك : ههههههههههه فهــــد ..
فهد : عيونه وقلبه وروحه أمري 

الريم صار ويها أحمر لانه العنود كانت تضحك بصوت واطي ..

الريم : سكر حبيبي لاني بطلع االلحيـن بروح أكمل أغراض العرس لما أرجع اكلمك 
فهد بعناد : ماني مسكر.. وبعدين شلون تطلعيـن بدون ما تقولين لي ماني ريلج أنا..؟!!
الريم : كنت بقولك لما البس وأخلص 
فهد : دامج ماخذيتي راايي ماكو طلعه الا باجر وعقابا لج تقعدين تكلميني لحد الليل وكيفج عاد 

العنود فتحت عيونها على كبرها 
وقالت بصوت واطي أشبه بالهمس: على كيفه هذا ..

فهد : ألوووو وينج ..
الريم بدلع : خير 
فهد يتلذذ بتعذيبها * ههههههههه * : الحلوين أزعلوا 
الريم : مالك خص ازعل وله ما أزعل لا تكلمني ..
فهد وهو يضحك : هههههههههههههههههه فديت الزعلانين أنا ... 
ولا يهمج تبين أراضيج أراضيج كم ريم عندي أنا 
وحده وذابحتني بدلعها ورقتها وجمالهـا أخ على جمالها بس ملاك ملاك مو بشر ههههههه

الريم بخجل : فهـد ترى عنود جنبي تسمعك شتقول ..
فهد وهو يضحك : هههههههههههه حلفي .. عطيني أكلمهـا خل اجننهـا شوي
الا العنود انقزت وطلعت اللي بقلبها كله : هيييييييه انت فهوود مو على كيفك ماتخليها تطلع نبي نروح السووووق نبي نكشخ حق عرس اختي وله تبي الناس تقول عرس اختها ورايحه مبهدلـه 
فهد وهو ميت ضحك : لحظه.. لـحظه.. لحظـه .. وحده وحده علي.. الناس تسلم أول مو تزف هههههههههههههههه
العنود : والله أنت تبط الجبد
فهد : والله هذي مرتي وأنا حر فيهـا دافع مهرها من جيبي 
العنود بقهر : ترى مثل ماهي مرتك يالدب هذي اختي .. مع فيسك ولين اللحين ما جات عندك يعني ابوي ولي أمرها مو انت
فهد : ههههههههههههههههه بس حبيبتي ماترضى تطلع بدون شوري وتتركني زعلان عليهـا صح ريم ؟
الريم : صح حبيبي .. وأنا اقدر اصلا 
العنود بقهر وهي شوي وبتصيح : مو على كيفكم ريم بتوديني السوق علشان اشتري لي اكسسوارت للعرس غصب وله طيب 
فهد يموت بحرق الاعصاب : هههههههههههه خيالج واسع
العنود بغصه وصوت مليان بكى وبينها وبين الدموع شعره : مو على كيفك تتحكم فينا .. أحنا اذا بنطلع ما بناخذ شورك فااااااااااهم
فهد : انا اتحكم بمرتي وهذا من حقي صح رمرومتي هههه
الريم وهي تضحك : ههههههههه صح فهودي

العنود طالعه الريم وعيونها متروسه دموع لو أرمشت سالت أنهـار من الدموع على خدودهـا 
طلعت من غرفه الريم وهي في قمه غضبها ..

الريم لفهد : حرام عليك فهد كاهي عصبت وصاحت
فهد وهو يضحك : ههههههههه من صجها ذي صدقت ..عطيني عطيني أكلمها
الريم : طلعت من عندي شكلها راحت غرفتها خل أروح اراضيها ..
فهد : ههههههه أوكي عمري .. ولا تنسين تراضينها بـ.. نيابه عني 
الريم : اوكي حبي سي يو 
فهد : فمان اللـه 

..____ بيت بو حمد_____..

راحت دلال الغرفه حق أمل أول ماسكرت من عند العنود 

دلال وهي حاطه ريل على ريل وقاعده على سريرهـا : من صجج أنتي .. ليش ماتبين تجين معانا أبوي راضي وأمي بعد .. ليش ماتبين ؟
أمل اللي قاعده على سريرها ومتربعه وعينها بالكتـاب وحولها كم كتاب وكم قلم ودفترين : على تطبيق باجر .. ووااجبـات شكثر
دلال : انزين انا بعد عندي واجبات وايد بحلها لما أرجع 
أمل : لا لا دلول مابي بقعد أدرس وبعدين بروح مع امي اشتري لي أكسسوارت ونعل ..
دلال : كيفج واللـه أنتي الخسرانـه ..

ألا تلفون الغرفه يرن ..

أمل ألتفتت عليه ورجعت طالعت كتابهـا 
دلال بستغراب : ليش ماتردين ؟
أمل : مالي خلقهـا 
دلال بستغراب أكبر : من ذي ؟
أمل : نوف في غيرهـا ..من مساعه تتصل ما أبي ارد عليها 
دلال بتعجب : ليش شصاير ؟ متهاوشين انتوا ؟
أمل طنشت لهـا ولا ردت 

قامت دلال وراحت صوب التلفون وردت عليهـا 
دلال بصوتها الناعم : ألوووو
نوف : ألوو هـلا أمـل بلييييز سمعيني واللـه مــ .......
قاطعتها دلال : أنا دلال مو أمل 
نوف : هلا والله دلال شلونج 
دلال : الحمدالله زينه شلونج انتي 
نوف : الحمداللـه .. دلال أمل جنبج ..؟
دلال طالعت أمل اللي مطنشه لها وعينها مازالت بالكتاب : أي جنبي 
نوف : عطيني أكلمهـا بلييز ..
دلال : أوكي لحظه .. ( تكلم أمل ) أموول نوف تبيج 
أمل طنشت لها 
دلال لنوف : هي مشغوله اللحيـن تبيني أوصل لها شي ؟
نوف يأست : لا لا .. خلاص أنا اتصل لهـا بعديـن
دلال : أوكي على راحتج ..
نوف : مع السلامه عمري 
دلال : مع السلامه 

سكرت من عندهـا 

دلال لأمل : شسالفه ؟؟
أمل بلا مبالاه : ماكو شي ..
دلال بستغراب : شلون ماكو شي والبنت شوي وتصيح على التلفون 
أمل سكرت كتـابهـا وجمعت دفاترها والاقلامه وقامت من سريرهـا وهي تقول : مطلعه علي سوالف بالمدرسـه .. 
دلال بستغراب أكبر : نــــوف ..؟!!!!!!!!!!!!!
أمل وهي متجها صوب شنطة المدرسـه : أي نوف .. 
دلال : بس نوف رفيجتج من الاعدادي ..؟!!
أمل وهي تحط كتبهـا بالشنطه : ماادري .. ماادري.. عنهـا ..

توها بتطلع من الغرفه أمل ألا دلال تقول : امول لا تصدقين أي كلام ينقال عنها ألا لما تتأكدين منهـا بنفسج
يمكن وحده ما تواطنكم ومحتره من صداقتكم القويه تبي تفرقكم .. 
أمل التفتت عليها وعلامات الغضب على ويها : واللي يقولج اني سمعتها بأذني وهي تتكلم ؟؟
دلال سكتت ولا تكلمت بحرف ..
طلعت أمل من غرفتهـا وهي معصبه حدهـا 
عكرت مزاجها نوف بأتصالهـا

..____ بيت بو ريم_____..

طلعت الريم من غرفتها تدور ..العنود ..
نزلت الصاله مالقتهـا 
الريم بستغراب : وين راحت ؟؟

راحت فوق على غرفتها ..
فتحت الباب لقت الدانه قاعده تدرس 
الريم بتسأل : دنوي وين عنود؟
الدانه : توها من شوي جاتني معصبه قعدت تصارخ وطلعت ..
الريم بتسأل أكبر : وين راحت ؟
الدانه : مادري شوفيها بالصـاله 
الريم : توني جايه من الصاله مالقيتها 
الدانه : عيل بالحديقه

طلعت الريم من غرفه العنود والدانه 
ونزلت الصاله ..وطلعت ع الحديقـه 
شافت العنود قاعده مع مها على الكراسي الموجوده بالحديقه 

راحت صوبهم وهي متخصره وتقول : عنوودوه عفست البيت وانا أدور عليج ..وانتي قاعده هني
العنود وهي تتحاشى تشوفها : واللحين لقيتيني صح ..قولي شعندج 
الريم : الحلوين زعلانين ..
العنود : مالج خص 
المها وهي تضحك : وووووي متزاعلين انتوا ؟
الريم ببتسامه : فهوود رفع ضغطها وبلشني فيها ..
المها : هههههههههه ليش شقال لها 
الريم : قال لها مافي طلعه دام اني ماأخذت شوره من البدايـه على انه غشمره عاد اختج تدور الزعل 
العنود : والله بو راس ريلج ثقيل طينه يبي يستخف دمه علي ..
المها ماتت ضحك : ههههههههههههههههه حلوه بو راس ..
الريم تسوي روحها معصبه : هييييه أنتي وياها عن الطنازه على فهوودي
العنود : من زينه فهودج اللحيـن يلوع الجبد جييييييييييييييييييييييييييكر وغصب يسوي روحه حلو يتمييييلح مادري على شنو 
المها بحالميه تبي ترفع ضغط الريم : الا ملاااااااااااااااك يهبل يهـبل .. وسيييييييييييييييييم كنت حاجزته بس ريموه باقته 
الريم وهي تضرب المها على كتفها :جـب يالحمار صج ماتستحين ريلي وتتغزلين فيه جداامي ..
المها وهي حاطه يدها على كتفها من قوه ضربه ريم : آآآآآي عورتيني شفيج دفشه جذي
الريم لعنود : عنودوه اذا بطولين بالتغلي ترى من جد ماراح نروح نطري مهووي لين تطلع سيارتها وخل توديج
العنود وهي فاتحه عيونها على كبرها : شنـــــــو .. سيارة مهووي بتطلع الاسبوع الجاي شينطرني ؟
وبعدين انا وعدت دلول انه نمر عليها اليوم علشان تجي معانـا 
الريم : عيل قومي بدلي ثيابج بنطلع بعد شوي .. لج 5 دقايق مالبستي بسرعه بطلع وبخليج ..
العنود قامت بفرحه : صج واللـه مشكوووووووووووووووره فديتج 
الريم بغرور مصطنع : بنات مايجون الا بالعين الحمره يلا جدامي دخلي بدلي ثيابج أشوف 
العنود قامت طيراااااان داخل علشان تبدل ثيابها 
المها وهي تضحك على منظر العنود : ههههههههه ينت البنت 
الريم وهي تضحك : هههههههههه مو مصدقه انها بتطلع ههههههه

كلهـا كم دقيقه وخلصت لبس العنود 
والريم نفس الشي كانت لابسه عبايتها وشيلتها 
وقاعده بالصـاله حاطه ريل على ريل تطلع التلفزيون ..
نزلت العنود وهي تلف الشيله .. : ريموه خلصت يلا خل نطلـع ..
الريم طالعتهـا وقالت بستغراب : بتروحين جذي السوق .. مطلعه قذلتج وحالتج لله 
العنود ببتسامه عريضه : لا وي شدعوه بتغشى أنا ..
الريم : أهاااا على بالي بعد ..( قالت وهي قايمه ) يلا مشينا 
العنود راحت صوب التلفون : لحظه لحظه بتصل حق دلول علشان تجهز ..
الريم وهي طالعه : أوكي عيل أنطرج بالسياره مو تتأخرين 
العنود : أن شالله

اتصل العنود بيت دلال ..
ردت عليهـا أم حمد : ألووو 
العنود : هـلا خالتي شلونج ..
أم حمد : انا الحمدالله تمام شلونج أنتي ؟؟
العنود : أنا زينـه ... خالتي وين دلال ..
أم حمد : فوق بغرفتها تلبس ..
العنود : أهاااا أوكي عيل خالتي ماعليج أمر قولي لها تجهز لانه اللحيـن بنمر عليهـا
أم حمـد : أن شالله حبيبتي 
العنود : مع السلامـه 
أم حمد : مع السلامه 




الجـزء الثـالث

مـرت الريم بيت خالهـا اللي هو بيت دلال ..
ثواني وطلعت دلال 

دلال وهي تركب السيـاره : السلام عليكم 
الريم ببتسامه : هلا والله بدلولـه حبيبتي شلونج عمري 
دلال وهي تسكر باب السياره : بخير بشوفتج حياتي شلونج أنتي 
الريم : الحمداللـه بخيـر .. 
العنود يبلفيت زعلت : وانا يعني بنت البطه السوده ما تسألين عني ولـه بس ريمووه 
دلال وهي تضحك: ههههههههههههه توني مكلمتج .. وسأله عن أخبارج .. بس وله يهمج شلونج عنوده ؟
العنود وهي تضحك: ههههههههههههه بخير 
الريم ببتسامه وبضحكه خفيفه : ههههههه حشى ياهـل
العنود بغرور : وأفتخر بعد فديتني توني بيبي هههههههه
الريم وهي تضحك : ههههههههه بيبي هطول عيل لا كبرتي شلون ؟
العنود تفشلت قالت : جب جب ههههه
الريم لدلال : ههههه دلوله وين أمول بتتأخر ؟
دلال : ووي لا يكون قاعده تنطرينهـا ..؟ أمول ماراح تجي تقول وراها مذاكره ..
الريم حركت من جدام بيت خالهـا وهي تقول : وأنا حسبالي بتجي قاعده أنطرها فديتها هههههههه

7
7

( خلنا مني طمني عليك ما أنام الليل من خوفي عليكـ ..أنت طيب وهذا هو اللي يهم أنت طيب وغير هذا مايهم )

^
^ 
النغمه اللي حاطتهـا الريم بجوالهـا 

العنود بملل : أوووووووووووووووف صدقوني بو راس متصل سندااره هذا جنه محد خاطب غيره ..
دلال ماتت ضحك : ههههههههههههههههههه
الريم وهو تضحك شافت الرقم طلعت رفيجتهـا أيمان 
الريم بصوتهـا العذب : هـلا عمري 
أيمان : ريمووه وينج صار لي فوق الـ خمس مرات أتصل ولا تردين كله أنتظار
الريم وهي تطالع العنود بطرف عينهـا : سوري عمري كنت أكلم ريلي ..
العنود بقلبها * (((((أكلم ريلي))))) .. مالت عليه بس مادري شتحب فيـه * 
أيمان وهي تضحك : ههههههههه مسرع ماصار ريلج ..
الريم تضحك : خطيبي يعني ريلي هههه

..____ وقعدت تسولف معاهـا لحد ماوصلت الستي_____..

الريم لايمـان : حياتي بسكر اللحيـن لما أرجع البيـت اتصل لج أوكي 
أيمان : أوكي حبي مع السلام 
الريم : الله يسلمج ..

سكرت من عندها وقالت وهي تبند السياره : يلا نزلوا 
نزلوا العنود ودلال وتموا واقفين ينطرون ريم ..
ريم وهي تسكر باب السياره وتقفله : سمعوا لا تبتعدون عني تموا معاي .. مو ناقصه تضيعون مني واقعد أدوركم 
ترى الستي شكبره 4 طوابق وين أدوركم .. بخليكم وبرجع البيت 
العنود وهي تضحك : هههههههههههه ماتقدرين أصلا 
دلال ببتسامه : قلبج مايطاوعج تخلينا وتروحيـن 
الريم : هههههههه وايد واثقين بعمركم أنتوا

دخلوا ثلاثتهم الستي ..
..راحوا عند محل أكسسوارات .. 
والريم كل ماشافت شي عجبهـا خذته ..
ودلال نفس الشي 
بستثنـاء العنود اللي عينها كانت على محل عطورات ودها تروحـه تشتري لها عطر ..

راحت صوب دلال وقالت بهمس : دلول تعالي معاي خلـ ناخذ لنا عطر ونرجع
دلال : نطري ريموه لين تخلص ونروح كلنـا 
العنود : شكلها بتنام هني ماخلت شي ماخذته ..ههههههههه وبعدين ماراح نتأخر كاهو جدامنا المحـل خطوتين ونوصل 
دلال وهي تضحك بالخفيف : هههههههههههه أوكي قولي لها 

راحت العنود قالت حق الريم اللي مارضت بالبدايـه بس بعد طول حنه ..وافقت

كان في واحد من دخلوا الستي وهو وراهم .. 
ما أنتبهوا لـه ..

في محل العطورات وقف جدام باب المحـل 
العنود كانت تشم ريحه هالعطر وتشم 10 غيره ولا واحد منهم عاجبهـا
ودلال تشاركها ...
العنود وهي تشم ريحه العطر : واااااي ريحته تعور الراس
دلال : قلت لج بس راسج يابس 
العنود وعينها تتنقل على غراش العطر ..: أممممممم لو سمحت عطني هذا 
دلال وهي متكتفه قعدت تطالع العطورات اللي بالمحل كلـه .. وجات عينهـا بعين اللي واقف عند باب المحـل 
ويوزع أبتسامـات ..
وقف قلبهـا من الخرعه وبسرعه صدت عنه ..
دلال بصوت واطي يرجف اشبه بالهمس للعنود : عنود أمشي خلـ نرجع لريم 
العنود وهي تشم العطر : واااااي ريحته جنان هذا .. بشتريـه
دلال بخوف : عنود بنجي مع ريم ناخذه تكفين خل نرجع لهـا 
العنود بستغراب : يـه شفيج بشتريه وبنرجع لهـا ريم مو طايره
دلال شوي وتصيح : عنود بلييز خل نرجع لريم تكفيـن 
العنود أستغرب من أسلوب الترجي اللي تستخدمه دلال : دلول شفيج ..
دلال : في واحد واقف عند باب المحل يوزع أبتسامات .. والله خايفه عنود خل نرجع لها تكفيـن
العنود ألتفتت وراها شافت واحد واقف عند باب المحل لابس ثوب أبيض وغتره بيضه ونظاره شمسيـه وأبتسامه عريضه على شفاته
العنود رجعت طالعت دلال بخوف وقالت : يااويلــي شنسوي اللحيـن 
دلال : خل نرجع لريم تكفين قلبي يرجف من الخرعه 
العنود لصاحب المحل بصوت مليان خوف : بنجيك مره ثانيه ..
صاحب المحل أبتسم لها يعني * أوكي *

توجهوا دلال والعنود صوب باب المحل ..علشان يطلعون 
بس الشاب كان ساد الطريج واقف بنص الباب 
العنود رغم الخرعه أستجمعت قواها وقالت : لو سمحت أخوي شوي ..
الشاب ببتسامه : هلا أختي بغيتي شي ..؟
العنود : وخر شوي خلـ نطوف 
الشاب بتسأل كله غباء : ليش ؟ 
العنود بصوت شبه عالي : ليش بعد نبي نطوف 
الشاب ببتسامه عريضه : حاضر بس نتعرف أول 
العنود وقف قلبها وقالت : صج ماتستحي على ويهك وخر أحسن لك لا أطلب لك الشرطه اللحيـن (( ماعندها جوال أصلا تخرعه بس ))
الشاب : طلبيهم .. عادي 
دلال بصوت يرجف وباين انها خايفه : هيييه أنت وخر عن طريجنـا
الشاب : آسف ياحلو

مامداه كمل جملـه ألا العنود دازته وطالعه ودلال وراها

الشاب مسك دلال من يدها : وين وين ؟ نتعرف أول 
دلال سحبت يدها بسرعه منه وقالت : لا تمسكني ياقليل الادب
الشاب : أنا قليل ادب ؟ علميني الادب زيـن 
العنود بصوت عالي : فااارج وله والله لا أخليك تندم 
الشاب : أنا أبي أندم ..ورني شطارتك ياقمر


..____ في هاللحظه كان مشعل وربعه يتمشون بالستي كعادتهم_____..

نواف وعينه على البنات : شباب شوفوا ذيلا شكله هذا يتحرش فيهم 
ناصر بستغراب : وينهم ..؟
نواف : كاهم هنااك تشوفهم ؟!! 
ناصر شافهم : أي أي اللي واقفين صوب محل العطورات صح ..
نواف : أي ذيلا

مشعل ماكان معاهم لانه كان لاهي مع جوالـه يسمع النغمات 

نواف لمشعل : مشيعل تشوفهم 
مشعل وعينه مازالت بجوالـه : منهم ؟!!
نواف : ذولا البنات قاعد يتحرش فيهم هذا جليل الحي ...
ناصر : صج مايستحي شكلهم معصبين حدهم ..

رفع عينه مشعل وشاااف ((((((((( دلالــــــــــــــــــــــــــــــــــــــــــــــ ـــــــــــــــــــــــــــ )))))))

مشعل بصدمه : دلالــــــــ ....!!!!!!!!!
نواف وناصر طالعوه بستغراب : !!!؟؟؟؟؟؟؟@؟؟!!!؟؟@؟؟؟؟؟؟؟!!!!

توه ناصر بيتكلم ألا مشعل متجه صوب دلال والعنود والشرار يطير من عينه

ناصر لمشعل : مشعلوووه تعال وين رايح .. مانبي مشاكل ..مشيييييييييعــل
نواف يسكت ناصر : شكلها وحده من أهلـه 


مشعل بصوت رجولي لشاب : لو سمحت بغيت شي
الشاب طالعه بستهزاء : وأنتي شلك خص .. 
مشعل بغضب وهو يحاول يتمالك أعصابه : سألتك رد علي بغيت شي ..؟
الشاب بغضب خفيف : واحد وخواته أنت تتليقف ليش ؟ عطني مقافك أحسن لك ترى مالي خلقك
مشعل بغضب : خوااااااااااااااتكـ ؟؟
الشاب وهو واثق من كلامه : أي خواتي .. أقلب ويهك يلا .. 

مايمديه يكمل جملـته ألا مشعل مسكه وطاح فيـه ضرب 
دلال ميته خوف وتصيح من قلب 
والعنود واقفه متحنطه مكانها من المشهد اللي قاعده تشوفه 

جاوا نواف وناصر بسرعه وفككوهم من بعض

مشعل بصوت عالي: قسما بالله لو ماتفاارج لا أدفنك هني 
الشاب اللي كان ماسكه ناصر : لو تقول أنك ريال جرب وشوف 
مشعل لنواف : هدني نواف خل ادوس ببطنـه 
نواف وهو يحاول يمسك مشعل علشان لا يذبح الولد : خلاص مشعل ..بتذبحه 
الشاب بصوت عالي : اسمع أنت أنا شفتهم قبل لا تسوي لي فيها الشريف .. والشجاع دور لك غيرهم 
ناصر بصوت عالي كله غضب : أنت أبلع لسانك لا أدوس ببطنك أنا اللحيـن 
الشاب فجه يده من ناصر وألتفت عليه وهو يقول : هيييه أنت خذ صاحبك وذلفوا عن ويهي لا أربيكم على يدي 
مشعل اللي فك روحه بأعجوبه من نواف قال وهو ماسك الشاب من ثوبه : صج انك ما تستحي .. غلطان ويراادد ..

طلعت الريم من المحل على صوت الصراخ وشافت دلال والعنود واقفين متحنطين

راحت صوبهم وهي خايفه : شصاير 
دلال وهي ميته خوف وبصوت مليان بكه : مشــــــعـــــــل 
الريم بستغراب : منو ؟؟؟!!!!

الشاب لما شاف انه العالم تجمعوا عليه 
شال روحه وأبتعد عنهم بعد ماعطى مشعل نظرات قهر 

مشعل راح صوب دلال وهو يقول : سوالج شي ؟؟
دلال ماتت صياح والغصه ذابحتها قالت بصوت شبه عالي : ريم رجعيني البيـت 
الريم اللي صايره مثل الاطرش بالزفه قالت لمشعل : مشكور أخوي ..

مشعل اللي كانت حالته حاله ازرت ثوبه مفتوحه وغترته طايحه 
وخصل من شعره الكثيف جايه على وجهه رغم انه كان مبهدل 
ألا انه شكله كان جنااااااااااااااااااااان 

قال : لا شكر على واجب ( رجع طالع دلال ) دلال أكلمج ردي علي سوالج شي 
دلال اللي كانت ميته خوف قالت بصوت عالي : لا تكلمني .. ( ألتفتت على ريم ) ريم وديني البيت تكفيـن وله بروح بروحي 
الريم : وين تروحين بروحج ( تكلم العنود وهي تمد لها سويج السياره ) فتحي السياره ونطروني 

خذت العنود دلال وراحت 

مشعل اللي كان منصدمه من رد دلال قال : شفيها ذي ..
الريم بتسأل : أنت تعرفهـا ..؟!!
مشعل اللي منبطه جبده من دلال قال : أي .. بنت خالي ..
الريم فتحت عينها على كبرهـا ..(( معقوله يكون خـالد ..؟؟ جاسم أنا شايفته لانه يمر علينا بين فتره وفتره بس خالد و .. و ...و .. و ..و ...
لا لا أكيد مشعل دلال قالت أسمه .. معقولــه هذا مشعـل؟؟؟؟؟؟؟؟؟؟؟؟))
الريم بتسأل أكبر : أنت مشعـل ؟؟!!
مشعل بستغراب شعرفها بأسمه : أي أنا مشعـل .. أنتي من ؟؟!!
الريم ببتسامه ماكانت تبين لانها متغشيه مدت يدها وهي تقول : أنا ( بصوت واطي بليالله سمعه مشعل .. علشان مايسمعون ربعه ) ريم بنت خالتك موزه
مشعل مد يده يسلم عليه : هلا ريم شلونج 
الريم : الحمداللـه زينه .. مشكور مشعل على اللي سويته ..
مشعل : لا لا عادي ( يتكلم بدون نفس باطه جبده دلال )
الريم : عن أذنك ..

راحت لسيارتها حق العنود ودلال اللي طايحه بحظن العنود ميته صياح 

نواف وهو يمد لمشعل غترته : هاااك خذ غترتك .. ذبحت الريال طق لو اللحين ساجنينك 

مشعل أخذ غترته وحطها على كتفه وهو يطالع جدامه يفكر بتصرف دلال اللي رفع ضغطه ..

ناصر : الحمدالله عدت سليمه .. وبعدين لو أنا مكانه كان ذبحته وله تبيني أشوفه يتحرش بأهلي وأسكت له 
نواف لناصر : نصور شفيك أنا أهدي الريال وأنت تشحنه
ناصر لمشعل : على العموم حصل خير تعال مشعل خلـ نطلع ..

مشعل طنش لهم وطلع من الستي


نواف : اللـه يستر بس شكله الريال واصل حده 
ناصر لنواف : أمش .. أمش خل نطلع العالم تطالعنا 

بالسيـاره عند مشعل .. 
كان الشر يطير من عينـه .. 
متحلف بدلال وده يدوس ببطنهـا يعلمها شلون تكلمه بهـلـ الاسلوب 

مشعل بقلبه : * اللحين هذا جزاي أدافع عنها وتكلمني من طرف خشمها .. صج ما يبين بعينهـا *

نزلت الريم.. دلال بيت أهلـهـا وقعدت عندها شوي هي والعنود وقالوا لام حمد كل اللي صار وطلعوا رايحين بيتهم ..
دلال كانت بحظن أمها تصيح ..من قلبهـا 

كلها دقايق من طلعوا الريم والعنود 
الا صوت الجرس ينطق بطريقه هستيريه ..

أم حمد بستغراااب : من هذا اللي يطق الجرس جذي ؟؟ميــري .. ياميري 
الخدامه : نيم ( نعم ) ماما ..
أم حمد : روحي فتحي الباب 
الخدامه :اوكي

شوي ألا مشعل دااش والشر يطير من عينه 
دخل وشاف دلال بحظن امها ودلال أول ماشافته تعلقت بثياب أمها بقوه من الخوف 

مشعل وهو يأشر على دلال وبصوت عالي : شلون تخلونهـا تطلع من البيت بروحهـا هـااااا؟!!
أم حمد وهي حاظنه بنتها : ماطلعت بروحهـا كانت مع بنات عمتهـا ..
مشعل بغضب وبصوت أعلى : كلهم بنــات ...
أم حمد : زين شفيها أذا كلهم بنـات ماسووا شي غلط ..
مشعل وهو مازال يصارخ : كل هذا وماسوى شي غلط ... 
أم حمد قامت وقفت وقالت بغضب خفيف : مشعل لا تقد تصارخ علي ..
مشعل مازال يتكلم بصوت عالي : شلون ماتبيني اصارخ وأنا اشوف شله بنات بالسوق يتمشون بدون ريااااااااااال ولا بعد كلهم أهلي ...
أم حمد بصوت عالي كله غضب : مشعل أحترم نفسك ..وكلمني عدل .. وبعدين خالك راضي
مشعل : أمحق تربيه واللـه الظاهر خالي ماعرف يربيها عدل ومخليها على كيفهـا تدخل وتطلع .. شنو ماعندها أهل هي ..

دلال هني وخلاص ماترضى تسمعه يغلط على ابوها قالت بصوت مليان غصه : لا تغلط على أبوي 
مشعل كان وده يذبحها : أنتي جب ولا كلمه ماأبي اسمع حسج فاهمه اللي مثلج ماينطقون بحرف واااحد
ولا بعد رغم أني مدافع عنها تكلمني بنفس خايسـه صج مايبين بعينج .. كان ممكن يسجنوني علشانج
أم حمد وصل حدها : مشعل اذا بتقعد تتكلم بهلـ أسلوب أطلع من دون مطرود 
مشعل بعناد : أنا ماني طالع راح اقعد هني لين مايرجع... خالي العزيز... ( قالها بستهزاء ) وأقول له عن كل شي ..
أم حمد بعصبيه : خالك يدري ..ليش على بالك نتصرف بدون شوره 
مشعل أبتدى يخورها : مو بعيــده كل شي جايز.. وأذا كان يدري انها طلعت مع شلت بنات مايدري شصار لها هناك 
أم حمد : تراك مصختهـا .. أطلع بدون مطرود ..
مشعل بصوت زلزل البيت : قلت لج مااني طالـع ..

نزلت امل اللي كانت نايمه وقامت على صوت الصراخ 

أمل بصوت تعبانه ونعسان : شصاير ؟؟!! 
مشعل : سألي أختج المصون ..
أمل طالعت دلال اللي ويها صاير حمر من كثر الصياح فقالت لامها : يمه شسالفه 
أم حمد ماردت عليها وقالت لمشعل : والله يامشعل لو ماتطلع اللحيـن لا تلوم ألا نفسك 
أمل اللي مستغرب من اللي قاعد يصير : ياجماعه شصاير ؟؟!!

مشعل قالها شصار طبعا بأسلوبه اللي يستفز 

أمل بصوت كله غضب : وانت شلك خص طلعت مع بنات وله طلعت بروحها دام ابوي راضي مالك شغل أنت 
مشعل : مو على كيفكم ترى اذا خالي ماعرف يربيكم أنا اربيكم 
أمل : هيييييييييييه أنت ثمن كلامك وعن الغلط واايد مغتر بنفسك ترى ... لا يكون على بالك ابوي عطاك عمره .. 
ياحبيبي طول ما راس ابوي يشم الهوى انت مالك شغل فينا ...
مشعل وهو يضحك بسخريه : ههههه مو بكيفج دام انج وحده من أهلي لي شغل فيكم ونص.. 
أمل بقهر : أقول تدل الباب اللي دخلت منه .. أطلع منه وله والله مايحصل لك طيب ترى .. 
مشعل : شبتسوين يعني بتضربيني .. جربي لو فيج خير
أمل : لا ياحبيبي ما ابي اوسخ يدي بأشكالك ..

مايمديهـا تخلص جملتهـا ألا بذاك الكف اللي جاهـا طير ملامحهـا 

أمل عيونها دمعت من قوة الضرب صرخت بأعلى صوتهـا : ياحمار .. يا..... أطلع برى بــــــــــــــــــــــرى ..
دلال راحت صوب أختهـا و صرخت بأعلى صوتهـا : اطلع..
أم حمد بغضب سحبته من يده لحد باب الصاله وقالت : أطلع برى لا بارك الله فيك وصلت فيك الجراءه تضرب بنتي جدامي 

مشعل طلع من البيت وسكر باب الصاله بأقوى ماعنده 
وراح بيتـه 

دخل مشعل البيت 
كان خالد منسدح على الكرسي اللي بالصاله يطالع التلفزيون وحاط راسه بحظـن أمـه اللي قاعده تمسح على راسه بالخفيف 
وداشه جو مع المسلسـل

خالد لمشعـل: مشيعل تعال شوف المسلسل صدقني عجيب يموت ضحك 
مشعل مارد عليـه وراح غرفته على طول 
أم جاسم بستغراب : شفيـه ؟؟!!!
خالد : مادري ؟ علمي علمج
أم جاسم : قوم يمه شوف أخوك شفيـه 
خالد قام وهو يقول : أن شالله يمه 

قام خالد وراح فوق كان بيدخل بس باب غرفه مشعل مقفول 

خالد وهو يطق الباب : مشعـل .. أفتح أنا خـالد 
مشعـل بصوت عـاااااااااالي : مـاأبي أكلم أحد .. فكيني واللي يرحم والديك 
خالد ومليار علامه استفهام أرتسمت على ويه : أي شفيك زين ؟؟
مشعـل : ......................
خالد رجع طق الباب : مشعل شفيك ..؟ 
مشعـل : ....................
خالد طق الباب بقوه : مشيعــل رد علي
مشعل : ...................
خالد : مشعلووه وصمخ .. أفتح أبيك اشوي 
مشعــل : ...................
خالد بأعلى صوته : مشيــــــــــــــــــــــــــــعــل وصمخ 

فتح مشعل الباب ونفسه بخشمه 
مشعل : خويلد فارج عن ويهي تراني مو طايق نسمه الهوى اللي تمر علي 
خالد وهو رافع واحد من حواجبه وبحده قال : شفيك ؟ شصاير ؟؟!!
مشعـل : لا هدت أعصابي أفكر اقول لك ..( دخل ورضخ بالباب بكل قوته ) 
خالد بصوت عالي علشان يسمعه : هيييييييييييييه أنت أنا أخوك الكبير يالهيس أحترمني ..

..____ تـ ح ـت بالصالـه _____..


كان الجو متكهرب على الاخـر 
لانه أم حمد اول ما طردت مشعل من بيتها أتصلت على بو حمد وأشتكت لـه 
ولحسن حظهـا بو حمد كان قريب من البيت وراح سيده بيت أخـتـه وهو معصب
ولسوء وحسن ...!!!!؟؟؟؟ حظ مشعل أنه بيصير له شي اليوم يغير مجرى حيـاته كلهـا ..


دخل بو حمد وهو في قمه غضبه من تصرف مشعل الوقح مع بناته ومرتـه ..
بعكس أم جاسم اللي على نياتها على بالها جاي زياره

أم جاسم ببتسامه عريضه : هلا والله محمد تو مانور البيـت ياأخوي
بو حمد بنبره حاده : وين ولدج ..؟!!
أم جاسم بستغراب : أي واحد فيهم ؟!!
بو حمد : مشعل في غيره .. وينه اللي مايستحي على ويـه ..؟
أم جاسم بصدمه : محمد شصاير ؟!! شمسوي ولدي ؟
بو حمد : (( قال لها السالفه ))
أم جاسم عصبت : مشعل سوى جذي ..
بو حمد : أي مشعـل وينه خلـ أعلمه شلون يطول لسانه على مرت خالـه ..مره ثانيـه ..

نزل خالد من فوق وهو يقول : مايبي يفتح لي الباب مادري شفيـه 
شاف خاله قال ببتسامه وهو يبوسه على راسه : هلا واللـه هلا .. توني كنت بجيكم ..
أم جاسم لخـالد : روح قوله ينزل بزيـن أحسن لـه 
خالد بغرابـه : شسالفه ..
أم جاسم بحزم : أنت روح ناده ..
خالد : مو راضي يكلمني حتى سكر الباب بويهي 
أم جاسم : عيل أنا اللي بروح لـه ( تكلم أخوها) أستريح يابوحمد ..

راحت فوق عند غرفه مشعل

أم جاسم وهي تضرب الباب بضربات متتاليـه وسريعه : مشييييييعل أفتح البـاب ..
مشعل فتح الباب وهو متسند عليه : نعـم ؟
أم جاسم بحزم : صج اللي سمعته ..
مشعل : أي صج 
أم جاسم بنبره غضب : وتعترف بعد 
مشعل بهدوء وبدون أنفعالات : ماسويت شي غلط علشان أخاف 
دلال مثل أختي وقبل هذا بنت خالي وأي واحد مكاني كان سوى اللي سويته
أم جاسم بصوت عالي : بس مو تقل أدبك على مرت خالك وتضرب أمل ..
مشعل بنفس بروده : هي طلعتني من طوري ..
أم جاسم وهي تسحبه من يده : أشوف انزل جدامي خـالك يبيك ..

نزل مشعل وهو بنفس البرود اللي هو فيـه 
رغم انه كان متوتر شوي من ردت فعل خـالـه 

مشعل وهو يوقف جدام خاله بشموخ وهو متكتف : بغيتني خالي ..؟؟!!!

بو حمد عطـاه كــف خلاه يعااف الكلام 
خـالد وقف متحنط مكـانه ومنصدم من هالموقف ..
وأم جاسم نفس الشي ..

ومشعل اللي كـان يحاول يفهم شصـار ..
رفع نظــره لـوجه خـالـه الغــاضـب وكـأنه بركـان على وشك الانفجـار 

بو حمد : اللحيـن أنا يامشيييييعــل ماعرفت أربي بنــاتي ..؟؟ وصلت فيك المواصيل انك ترفع صوتك على مرت خالك اللي بحسبه أمك 
وتضرب بنتي ..؟ وتقول لهم كلام الياهل يستحي يقولـه ..؟..
مشعـل كان يحاول يبرر موقفه : أنـا ياخـالي .......
قاطعه بو حمد : أنت شنو .. هــااا ..؟ تكلم..؟؟؟ قول لي أنت شنــو ..؟ ماتستحي على ويهك أنت ..ماتستحي ؟!!!!!!!( نزل مشعل عينه بالارض )
ريال طول وعرض تمد يدك على حرمـه .. بس أخ .. حسافه على هالشوارب اللي أعتقدت انهـا على ريــال .. أثرك طلعــت ..... ( وسكـت شوي وهو يقول ) أستغفر الله العظيم .. أستغفر الله العظيم يااارب ..( يرجع يوجه الكلام لمشعـل ) حسافه والله يوم ربيتك وأعتبرتك حسبت ولدي ..
بعد كل هذا يجي هاليوم اللي تشكك في تربيتي لبنـاتي .. أسمعني عدل يامشييعل بيتي ماأبيك تخطي عتبته .. فاهم ..وأنسى من اليوم وطالع أنه عندك خال ..سمعتني ..

.. أم جاسم عورها قلبها على ولدها اللي عينه ماأرتفعت عن الارض وقالت : خلاص يابوحمد ماراح يعيدهـا مشعـل ..

بو حمد طالع مشعل من فوق لين تحت وطلـع من بيت أخته على بيتـه ..

أم جاسم لمشعل : زين جذي .. ؟؟ أرتحت اللحيـن ..؟ كاهو خالك طلع معصب ..

.. راحت أم جاسم فوق غرفتهـا وهي حدها معصبه ومتضايقه من تصرف ولدهـا ..

خالد قرب صوب أخوه وهو يقول : ماكنت أتوقعك جذي يامشعل ..معقوله أنت تسوي جذي ..أنت ؟!!

..رفع عينه مشعل وطالـع أخوه ..بدون ماينطق بحرف وطلـع من البيت ..

.................................................. ................................

نهـايه الجزء الثـالـث 




الجـزء الرابـع 

الاحـد السـاعه 9 الصبــح

المدرسه الثانويه للبنـات 
طبعا ( الدانه , أمل , دلال , العنود ) 
بمدرسـه وحـده .. 
الدانه وأمل ثالث ثانوي بصف واحد 
دلال والعنود ثاني ثانوي 
..بس دلال بصف والعنود بصف ..

فوق عند صفوف ثـوالـث
وخصيصا ثالث /1

كـانت الحصه أنواع الملـل
كان عليهم حصه أحتياط والابله اللي عليهم نحيسه حيـل 
ومـو مخليه البنـات يتكلمون ويسولفون على راحتهم 
محكـره لهـم 
اللي تبي تسولف مالهـا ألا اللي جنبهـا ..

كـانت أمل حاطه راسها على الطاولـه ومالهـا خلق تتكلم أبدا ..
وكفايه انه شوق رفيجتها غايبه ماكو ألا نوره رفيجتها بس قاعده بعيد عنها 
بعكس الدانه اللي كانت تسولف وتضحك مع رفيجتهـا مشاعل اللي كانت أعز وأقرب رفيجاتها لهـا 

مشاعل وهي ميته ضحك : بصراحه هالانسانه فيها شي صدقيني هههههههههه
الدانه كانت حابسه ضحكتها وهي تقول : هههههه بس شعول شفيج والله بتنتبه لنـا اللحين هههههه 
مشاعل حطت راسها على الطاولـه وهي ميته ضحك 
رجعت رفعة راسهـا وهي تقول : شوفي شلون قاعده أنتي بس لا ينط لها عرج ههههههههههه
الدانه ماتت ضحك وقالت : شعوووول وويـع حرام تحشين فيها هههههههههههه
مشاعل وهي تمسح دموعها اللي سالت على خدها من كثر الضحك: أستغفر الله العظيم ياربي .. أستغفر اللـه ..هههه .. صراحه نوالوه هذي نكته
على شنو مغروره مادري هههههههههههههه 
الدانه : ههههههههههههههههههه
مشاعل جاتها فكره من أفكارها اللي كلها عبط xعبط : تصدقين ودي أستهبل على الابله شوي شكلها مفهيه هههههههههههههه
الدانه : هههههه أنت شكلج مشتاقه حق التعهد رقم 6
مشاعل : فديته والله متى بس ينور ملفي ههههههههههههههههههه
الدانه بعبط : هههههه ليش ماتصيرين نفسي ولا تعهد عطوني أياه هههههههه
مشاعل وهي تطالعها بطرف عينها : لا والله من فينا ماخذ يوم الخميس تعهد هههههه
الدانه : ههههههههههههههه بس واحد 

قامت مشاعل وهي تعدل قميصهـا 
الدانه : وين رايحه 
مشاعل بهمس والابتسامه على ويها : بستعبط على الابله هههههههه
الدانه : هههههه ناويه على زوالج .. زين سكري أزرت قميصج عدل ترى والله بتزفج
مشاعل :هههههههههههه ماأبي ودي أنزف اليوم 

راحت مشاعل صوب الابله وهي تتمخطر لحد ماوصلت عندها
مشاعل بدلع مصطنع : أحم أحم 
الابله طالعتها من فوق لين تحت وقالت : نعم 
مشاعل : أبله ميته ..ميته .. ميته عطش ممكن أروح أشرب مااي وأرجع ؟
الابله : مافي اللحيـن بيرن الجرس روحي شربي خزان الماي كله 
مشاعل بدلع : وااي وااي وااي شدعوه خزان مره وحده ..
الابله بعصبيه خفيفه : روحي قعدي مكانج ..
مشاعل : بليز أبله والله عطشانه ..
الابله : قلت لج ماكو ..دقايق ويرن الجرس 
مشاعل : ترى لو مت عطش بذمتج ..
الابله : بتفارجين وله شلون ..؟!
مشاعل وهي تعض على شفايفها بدلع : واااي ليش جذي عاد .. 
الابله بصوت عالي : روحي قعدي مكانج ..
مشاعل : زيــن ..

رجعت مشاعل مكانهـا 
الدانه وهي تضحك : هههههههههههه رفعتي ضغطها 
مشاعل : أتسلى ههههههههههههه ( توها بتقعد الا الابله تناديها ) 
الابله : أنتي يابنت 
مشاعل رجعت وقفته وهي متكتفه وقالت بدلع : هـلا ..
الابلـه : سكري أزرت قميصج وين قاعده أنتي 
مشاعل وهي تلعب بسلسلتها: أمممممم على ماأظن بالمدرسـه ..؟!!
الابلـه : لا واللـه وتراددين بعد سكريهم اشوف 
مشاعل سكرت واحد وهي تقول : بس ماراح أسكر اكثر والله أختنق أبلـه 
الابله بصوت عالي خلا بنات الصف كلهم ينتبهون لها : لازم بـتـخـتـنـقـيـن .. لابسه لي هالقميص الضيييييق .. 
مشاعل وهي متكتفه : والله الموضـه جذي 
الابله : بلا موضه بلا زفت سكري ازرتج وله والله عند المديره
مشاعل سكرت واحد بعد ..وتكتفت وهي تقول : أقدر أقعد اللحيـن 
الابلـه شافت هالفراشه الورديه اللي حاطتها براسهـا قالت لها : شيلي هالوردي اللي براسج
مشاعل : بيخترب شعري ابله .. والله والله باجر اجي المدرسه رسميه ماألبس مخالف كلش كلش..
الابله : شيليه أشوف .. وشيلي التاج الوردي اللي لابسته بعد
مشاعل ماعجبها الكلام قالت : شرايج أفتح شعري بعد مو أحسـن 

الدانه بصوت خفيف : شعول خلاص ..

الابله : شيليه يلا لا أجيج أنا واشيله
مشاعل شالت الفراشه والتاج وحطتهم على طاولتها بالقوه : أقـــعـــــــد اللحيـن ؟
الابله : قعدي لا بارك الله فيج .. 
مشاعل : ليش الغلط اللحيـن ابله .. ماسبيتج أنا 
الابله : قعدي اشوف ...لسانج طويل يبيله قص ..
مشاعل وهي تقعد قال بصوت تعمدت انه الابله تسمعه : قطيعه ..
الدانه بصوت خفيف : هههههههههههههههه بدل ماترفعين ضغطها رفعت ضغطج 
مشاعل بضحكه خفيف : تحلم .. أنا شعوله الاموره ماحد يرفع ضغطي أعصابي كول هههههههههههههه


..____ تـــررررررن _____..

صوت الجرس يعلن أنتهـاء الحصه الثالثه وبد وقت الاستراحه ( الفرصه / الفسحه )

مشاعل لدانه وهي واقفه : قومي .. قومي خل نلحق ع المقصف قبل الزحمه
قامت الدانه وهي تعدل قميصها : أوكي يلا ..
وهم طالعيـن جات عين مشاعل على أمل قالت لدانه : شفيها بنت خالج ؟؟
الدانه كانت توها منتبها لامل : مادري ..؟!! 

راحت الدانه صوب أمل وقالت بأبتسامه : أموول شفيج ؟!
أمل رفعت راسها من ع الطاوله وقالت بتسأل : هـلا ..؟!!
الدانه : شفيج ؟!!
أمل ببتسامه : مافيني شي حبيبتي ..
مشاعل بلقافتها المعتاده : أحم أحم وأنا يعني ليش ماتقولين لي حبيبتي 
أمل أبتسمت لها ..
مشاعل حست انه مو وقت غشمره فسكتت 
الدانه لامل : امول حبيبتي اذا تبين شي قولي لي أوكي 
أمل : لا عمري ماأبي شي سلامتج 
الدانه : أكيــد ..؟!!
امل : اكيدين بعد ..
الدانه : عيل أخليج اللحـين
امل : الله معاج


..____في الجهه الثانيه من المدرسه فوق وبالتحديد عند صفوف ثواني _____..

كانت العنود توها طالعه من الصف وراحت سيده صف دلال 
وقفت تنطرها برى لانه الابله اللي عليهم شكلها كانت تنقلهم شي من ع اللوح 

مرت دقيقه .. دقيقتين والابله شكلها معانده ماتبي تطلعهم ..
العنود وهي متكتفه : أووووف شكلي بنطر وايد 
راحت وقفت صوب دريشه الصف وقامت تأشر حق دلال اللي بالـ يالله أنتبهت لهـا 
دلال وهي تأشر لها ** لحظه **

دقايق وطلعت الابله اللي عليهم ..
ودخلت العنود الصف لحد كرسي دلال 
العنود وهي متخصره : أوووف قطيعه لا يكون هذي اللي بدرسنـا عربي 
دلال وهي تدخل كتبهـا : للاسف .. ولا بعد ترى الواجبات اللي تعطينـا أياها نفسها اللي تعطيكم اياها أنتوا وكل صفوف ثواني 
العنود وهي متكتفه : المهم دخلي كتبج بسرعه دلول ترى المقصف بصير زحمه اللحين مالي خلق أخرب كشختي هههههههههه
دلال قامت وقفت وهي تعدل شعرها : هههههههههههه أي هيـن بعد الفرصه على طول بتطلع كشتج ههههه
العنود بغرور مصطنع : أنتي قد هالكلمـه ؟ 
دلال : أحم أحم .. قدها وقدود بعد .. يلا جدامي ع المقصف 
العنود : أوكي هههههههههههههه 


..____بيت بو جاسم _____..

خالد كان توه قاعد من النوم ..
قام سبح وبدل ثيـابه وصلاه الصبح ..
ونزل سيده على غرفه الطعام علشان يفطر 
كانت أم جاسم قاعده بروحها وحاطه الاكـل جدامها
تنطر مشعل وخالد ينزلوا وطبعا هي حافظه متى يقومون من النوم ..
أما جاسم قام من الفير أكل وراح الشغل

خالد وهو يبوس راس امه : صباح الخير يمه ..
ام جاسم ببتسامه : صباح النور والسرور .. 
خالد وهو يصب له شااي حليب : جوعااان حدي بموت ..
أم جاسم بضحكه خفيفه : أسم الله عليك .. الا أخوك وينه ؟ماقومته ؟؟
خالد بتسأل : منو مشعـل ؟؟!!
أم جاسم : أي مشعل ..
خالد وهو يشرب الشاي: شكله مانام أمس بالبيـت 
أم جاسم بصدمه : شنــوووو ..؟؟!!
خالد حط الكوب وهو يحاول يهدي أمه : أكيد تلاقينه راح عند واحد من ربعه وحلت له القعده .. ونام عنده
أم جاسم : بس مشعل يقول لي اذا بينام برى .. ياحسرتي على ولدي لا يكون سوى بنفسه شي 
خالد وهو يطلع له روتي : شدعوه يمه ياهل ..؟!!! ترى مشعل 21 سنه يعني ريال طول وعرض .. 
لا تخافين عليه .. بس أكيد يبي يتغلى علشان سالفه أمس 
أم جاسم : بس مو جذي .. ( تنادي الخدامه بصوت عالي علشان تسمعها ) داااريــن ..

الخدامه : Yas 
أم جاسم : جيبي الموبايل من غرفتي ..
الخدامـه هزت راسها يعني * أوكي *

خالد بستغراب : شبتسويـن ؟؟
أم جاسم : بتصل له .. وأذا مارد علي بخلي سالم يدوره وأذا كلش كلش يروح يدوره خالك ..
خالد بستهزاء : مابغيتي ألا سالم يدوره .. هذا بنفسه مايواطنـا وساعه الفرج اللي يفارج واحد منا عن ويه تبينه يروح بريله يدور مشعل ولا بعد مشعل أكثر واحد يغثه ههههه
أم جاسم بغضب : بس خويلد لا تتكلم عن عمك جذي هذا بحسبت أبوك
خالد : أبوي أكبر منه ومن اشكاله
أم جاسم بنبره غضب : خـــــــــــالد
خالد : خلاص خلاص سكتنـا 
أم جاسم : صدقني ياخالد بيجي اليوم اللي أنت واخوانك بتعرفون قيمه سالم هاللي مستهزئين فيــه

الخدامه جابت الجوال لام جاسم
أم جاسم خذت منها الجوال وعلى طول أتصل على جوال مشعل 

تـرن تــرن ..ترن ترن ..
تـرن تــرن ..ترن ترن ..
تـرن تــرن ..ترن ترن ..
تـرن تــرن ..ترن ترن ..
تـرن تــرن ..ترن ترن ..
تـرن تــرن ..ترن ترن ..
تـرن تــرن ..ترن ترن ..
تـرن تــرن ..ترن ترن ..

لكن ماكو فايده مشعل مايرد على جوالـه
أم جاسم : ووي ياقردي على وليدي لا يكون صار فيه شي 
خالد اللي كان محافظ على بروده : صدقيني يمه مافيه شي وعلشان ترتاحين اذا مارجع البيت منه لين الساعه 1 الظهر أنا بنفسي بطلع أدوره 
أم جاسم اللي كانت متوتره ع الاخر : وأنا شينطرني لحد الساعه 1 الظهر .. قوم .. قوم روح دور أخوك 
خالد اللي كان ميت جوع قال : يمه ..؟!! أبي اكل حرام عليج قلنا أخر العنقود بس مو جذي تذبحينا علشان ندوره 
أم جاسم بحده : بتقوم وله أقوم أنا بنفسي أدوره 
خالد قام وقف وشرب اللي بقى من الشاي وهو يقول: خلاص بروح أدوره وأمري اللـه .. بس هـا لو رجع وأنا برى صدقيني برتكب فيه جريمه قتل بشعه..
أم جاسم حطت أيدها على راسها ..
خالد : خلاص فهمت يعني أذلف عن ويهي .. والله محد عارف قدري بهـلـ بيت .. 

شال روحه وراح فوق بدل ثيابه لبس ثوب وغتره بيضـه ونظاره شمسيه وأخذ جواله من فوق الكمبيوتر 
.. وطلـع ..

ركب سيـارته 
وهو طالع من البيـت ..
شغـل الراديو وحط على صوت الخليج كانوا حاطيـن أغنيـه 
لعيضه المنهالي 

جالس في بحالي ولحالي هزني الشوق وذكرتك

يعني معقوله يا غالي كل هذا وما وحشتك

غيبتك طالت ليالي يا عسى خير وعذرتك

خوفي وكل انشغالي دون ما اقصد جرحك

يعلم الله وقلبي شاهد ان عيني من املها

بس تشوفك عندي قاعد روحي ترجع في محلها

تدري يوم احنا انتباعد كل هالدنيا واهلها

يفقدون انسان واحد وافقد انا الدنيا كلها

كان قلبك يا فتوني طاوعك تنسى حبيبك

انا ببقى مع شجوني وانت روح الله حسيبك

بس تاكد يا عيوني لو غدى غيري نصيبك

انت وياي او بدوني ما ابي مكروه يصيبك

............................................. 




في مكـان ثانـي وخصيصا بيت ناصر ..
..كان مشعـل نايم عنده بالميلس ..
ماله ويـه يروح البيـت بعد اللي سواه أمس 

كـان قاعد على الكرسي ومسند راسه على ورى ..
ويطالع السقف ..
ويفكــر بكـلام خـالـه أمـس 

((.. أسمعني عدل يامشييعل بيتي ماأبيك تخطي عتبته .. فاهم ..وأنسى من اليوم وطالع أنه عندك خال ..سمعتني ..))

مشعـل بصوت هـادي بينه وبين نفسـه ..: كان المفروض ماأتسرع .. وأقول لمرت خالي اللي عندي بهدوء وبدون تنرفز .. بس دلول هالياهل ترفع ضغط الواحد ..بس بعد أنا الغلطـان كان المفروض أتكلم بصوت واطي .. ( جات على باله أمل ) أول مره أمد يدي على بنت .. اللحيـن شبتقول عنـي 
أكيد بتقول اني ماأعرف الاصول ... مو كافيه انها معصبه علي وزعلانه على سبب لحد اللحيـن مو عارف شنو هو ..؟!!!!!

قطع حبـل أفكـاره صوت باب الميـلس وهو ينفتح 
دخل ناصر وهو ماسك بيده صينيه حاط فيهـا ريوق حقه وحق رفيجه 

ناصر وهو يسكر باب الميلس بريـله : صباح النور ..
مشعل رجع سند راسه على الكرسي وطالع فوق وهو يقول : صباح النور

ناصر حط الريوق على الطاوله الصغيره اللي بالميلس وقربها صوب مشعل 
وقال وهو يقعد جنبه : يلا بسم اللـه .. تراني ميت جوع مارضيت اتريق مع الاهـل جبت فطوري وفطورك وجيت اكل معاك 
مشعل : أكل أنت أنا مالي نفس ..
ناصر : شنو مالك نفس بتاكل يعني بتاكل ترى انا اللي طابخ الريوق بنفسي 
مشعل طالعه بتعجب : من صجك ؟؟!!
ناصر وهو يضحك : حطيت الجبن بس هههههههههههههههه وسويت الشاي 
مشعل ببتسامه : اللحيـن هذا تسميه طباخ ..؟!! حاط جبن ومسوي شاي وتقول طباخ ؟؟ 
ناصر : ياني عانيت مع الشـاي ... صعب وأنا أخوك ههههههههه
مشعل : هههه تستعبط مع ويهك ..
ناصر وهو يضحك : ههههههههههههههه دمي عسـل صح ..
مشعل وهو يضحك : ألا بصل وأنت الصاج هههههه
ناصر مات ضحك وقال وهو يمد الشاي لمشعل : اشـرب وعطني رايك .. ترى أذا مو حلو بنتحر .. صار لي ساعتين بالمطبخ وانا اسويه
مشعل : نصور والله منسده نفسي ..
ناصر وهو يغمز له : أفاا عليك أشربه وبتنفتح نفسك ههههههه
مشعل وهو ياخذ الشاي : ياخوفي العكس ..
ناصر أخذ كوبه وقال وهو يشرب الشاي : أحمد ربك غيرك مو لاقي ياكل .. ولا يشرب وأنت تطنز


..___ مـر الوقت وجاأأأت الساعه 1 الظهر ورجعوا دلال وأمل بيتهم___..

أمل أول مادخلت البيت كانت متضايقه حدها من تصرف مشعل الوقح معاها أمس 
راحت غرفتهـا على طول بدلت ثيابهـا وأنسدحت بفراشها 
أمل بقلبهـا * شلون يتجراْ يمد يده علي .. ماني أصغر عيالهـا .. المغرور والمتكبـر .. الوقح .. أي وقح مايستحي على ويهه يضرب بنت 
وبعدين من يكون هو علشان يمد يده علي..!!؟ أبوي وهو أبوي عمره ما ضربني يجي هو يضربني .... *

دخل عليها حمد اللي كان توه راجع من المدرسـه 
حمد ببتسامه عريضه : أمل ماشفتي اليوم بالمدرسه شصـار ... صارت هوشه روعه.. أنا قعدت اشجع هم يضربون بعض وأنا أشجع هههههه
أمـل ماردت عليه 
حمد بستغراب : أمل..؟!
أمل من دون نفس : حمود فارج عن ويهي مالي خلق شي ترى ..
حمد تخصر وهو يقول : شنو مالج خلق .. كل يوم تسمعين سوالفي بالمدرسه شمعنى اليوم ..؟!!
أمل : مالي خلق أسمع سخافاتك اليوم .. غصب يعني.. بكيفي حره أنا 
حمد : أنا سخيف ...؟؟!!!!!!!!!
أمل : سوالفك مو أنت .. ألا اذا شاك بروحك هذا شي ثاني 
حمد وهو متكتف : أنا سخيف هـااا .. أوكي ياأمولووووه أنا سخيف اوريج ان ماقلت لامي ماكون حمد 
أمل خذت المخده اللي جنبها وحذفتها عليه وهي تقول : أطلع برى قبل لا أقوم لك اللحيـن 
حمد بعناد : مابي 
أمل بغضب : حمود فارج بزيـن وله والله لو قمت لك بخليك تتحسف ترى 
حمد ببرائه الاطفال وعنادهم : مابي ..

أمل قامت له 
بس للاسف مالحقت تمسكه لانه راح غرفته ركيض ودعم دلال من الخرعه

دلال بستغراب : شفيك تركض جذي جنه لاحقك ثور 
حمد كمل طريقه وهو يقول : الدبه بتضربني .. 
دلال بصوت عالي علشان يسمعها : زين ماتبي غداء ..
حمد مارد عليها لانه دخل غرفته وسكر الباب من الخرعه 
( كله هذا خايف لا تضربه أمل )

دلال كملت طرقهـا لغرفتهـا وشافت أمل قاعده على سريرهـا 
دلال ببتسامه : أمول ماتبين غداء
أمل :بلا بنزل اللحيـن 
دلال : أوكي عيل ننطرج تحت 

..___ بيت بو جاسم___..

كـانت أم جاسم قاعده بالصـالـه على نـار 
تنطر أتصال من خـالد يطمنها على مشعـل 
بس خالد من طلـع ليـن الحيـن ماأتصـل

دخـل سالم اللي كانت توه راجع من الشغـل ومنهد حيـلـه 
سالم : السلام عليكم
أم جاسم بتوتر : وعليكم السلام
سالم وهو يقعد جنب مرته : أأأه .. تعب اليوم الشغـل صراحـه

ماردت عليه أم جاسم اللي كانت عينه تتنقل مابين التلفون وباب الصالـه تنطر مشعل يدخـل 

سالم أستغرب منها فقال : هيـا ..؟!! اللـه يهداج شفيج ؟؟ 
أم جاسم بتوتر أكبر : مشعل ياسالم طلع من امس وليـن اللحيـن مارجع 
سالم بصدمه : مشعــل ..؟!!!!
أم جاسم : أي مشعـل ياسالم .. ياخوفي يكون سوى بنفسه شي
سالم : لا تخافيـن ولدج ريال مو ياهـل بو 5 سنيـن ..
أم جاسم قامت وقفت وهي تقول : ياهـل وله شيبه هذا ولدي ومهما كبر يبقى مشعل الياهل اللي مايطلع عن شوري 
سالم : هذا تأخر برى شوي وجذي عيـل لا تزوج شبيصير فيج ..؟!!
أم جاسم ألتفتت عليـه وقالت بحزن : مادري ياسالم ..مادري بس والله لو واحد منهم يصير فيه شي ماراح اسامح نفسي كلش 


اِشوي الا صوت باب الصالـه ينفتــح
ودخـل ......



جاسم بأرهاق : السلام عليكم 
أم جاسم اللي فرحت لما شافت باب الصاله انفتح ورجعت لحزنها لما شافته جاسم : هلا يمه شلونك 
جاسم بتعب : ميت تعب أدور الفراش سألي عمي شسووا فينـا اليـوم ..
أم جاسم ببتسامه كلها حنان رغم أنه علامات الحزن كانت مسيطره على ملامحهـا : روح يمه ارتاح .. تبي غداء ..
جاسم وهو يركب الدري : لا يمه متغدي بالشغـل 

سالم لام جاسم : خلاص ياهيـا قعدي ترى اللي تسوينه ماراح يقدم ولا راح يأخر ان شالله بيرجع مشعـل 
أم جاسم وهي تقعد جنب سالم بحزن شديد : لو صار فيـه شي .. لو كان طالع من البيت مسرع وسوى حادث واحنا ماندري ..
سالم بتعجب من أسلوبها وغضب خفيف : هـاااااا ..؟!!!!! هيـا شفيج تفاوليـن عليه .. ماعليه شر أن شاللـه 
أم جاسم : أي شلي يريحني خلود طرشته يدور اخوه ولا اتصل لي مخلي قلبي يحترق 


أنفتح باب الصالـه ودخل مشعـل 
مشعل وعينه بالارض : السلام عليكم 
أم جاسم طارت من الفرحـه وراحت سيده حق مشعل وضمته حيـل لصدرهـا 
وقالت : مشعل يمه وينكـ قعدت أحاتيكـ زين جذي تحرق قلب أمك عليك 
مشعـل اللي كان منصدم من ردت فعل امه اللي كان متوقع انها تشرشحه
قال : آسف 
أم جاسم وهي تطالع مشعل وتمسح على ويها بحنان : وين كنت حبيبي خفت عليك .. وين نمت أمس ..؟!! ..... تريقت ؟؟........ تبي غداء..؟
مشعـل وهو ينزل راسه بالارض وقال : يمه أسف على اللي صار أمس 
أم جاسم ببتسامه رضى : مسامحتك يمه .. بس علشان خاطري حبيبي لا تعيد هالحركه مره ثانيـه 
مشعل وهو يضم أمه : أن شالله ..

سالم وقف والابتسامه على ويها : كاهو ولدج ورجع لج .. هـدي بـالج ياعمري
أم جاسم: الحمداللـه .. الحمداللـه ..لك يارب ..
مشعل لام جاسم : عن أذنج يمه ..
أم جاسم : وين بتروح ..؟
مشعل : ببدل ثيابي وبروح أعتذر من خالي 
أم جاسم : روح يمه .. روح اعتذر من خالك

راح مشعل فوق بدل ثيابـه وطلـع على بيت خالـه 
طق الجـرس مره مرتيـن ثـلاث 

فتح له حمد 

حمد ببتسامه عريضه : مشعل 
مشعل ببتسامه بالغصب أنرسمت على ويها اللي كان منحرج : هلا حمود شلونك 
حمد : أنا بخير شلونك أنت ؟
مشعل : ماشي الحـال ... ألا حمود خالي داخـل 
حمد ببرائه : كلهم داخل ابوي وامي وخواتي بنتغدى اللحيـن .. تتغدى معانا ؟؟
مشعل : لا لا متغدي أنا .. بس أبي اشوف خالي ..
حمد قال له : أوكي ادخل 

دخل مشعل وكان بيدخل الصاله بس حمد وقفه وهو يقول : هييييه شفيك أنطر شوي يمكن خواتي مو مغطين راسهم .. شنو تدخل بدون أستأذان 
مشعل بقلبه * أخر عمري ياهل يزفني * : خلاص أسفيـن روح سولي طريق
حمد بثقه كبيره : أي خلـك ريـال ..
مشعل فتح عينه على كبرهـا :هااااا ..؟؟.. ليش أشـ شايفني جدامكـ ..؟
حمد بضحكه خفيفه : أتغشمر يه شفيك هههههه
مشعل : ياثقل طينتك بس ..روح اذلف ناد خالي ..

حمد دخل وهو ميت ضحك على مشعـل

حمد لابو حمد : يبه.. يبـه .. مشعل برى يبيك
بو حمد بستغراب : مشعـل ؟؟ شيبي هذا ؟؟ 
حمد وهو يحرك كتفـه بمعنى ( مادري ) : مادري ..هو قالي خالي موجود قلت له أي ..
بو حمد : خـل يدخـل 
حمد وهو متخصر : شلون يدخل ودلال وأمل قاعدين بالصاله خل يروحون داخـل 
أمل وهي متخصره : لا والله عيوني .. بس نلبس شيلتنا وخلاص مشعل مو غريب

دلال طالعت أمل بستغراب من ردها على حمد رغم انها كانت معصبه ومتضايقه من مشعل ليش انه ضربها 
أقل شي تسويه انها ما تشوفه ..

نادت أم حمد الخدامه تجيبي الشيل لـ دلال وامل ..
لبست أمل شيلتها بعكس دلال اللي شالت روحها ودخلت داخـل 
وطلع حمد ينادي مشعل علشان يدخـل

دخل مشعل وعينـه حاظنـه الارض مارفعهـا كلش 
مشعل بصوت هادي: السلام عليكم 
بو حمد : وعليكم السلام .. خير شتبي جااي ؟؟ عندك كلام زياده نسيت تقولـه أمس ..

مشعـل رفع عينه وشاف ملامح خاله ألا كان شبه معصب .. 
وأمل اللي كان مبين من شكلهـا انها مستانسه أنه مشعل ينزف جدامهـا 
أما أم حمد كانت طبيعي معصبه عليـه 

بو حمد لما حس انه مشعل مو قادر يتكلم لانه امل وام حمد بالصـاله قال لهم : ياأم حمد .. أخذي بنتج وروحوا فوق خلونا بروحنـا 
أمل فتحت عينها على كبرها 
خذتها أم حمد وراحوا فوق 
أم حمد راحت غرفتهـا بس أمل قلبها مو راضي يخلي شغل اللقافه عنه 
تمت واقفه فوق بالدري تسمعهم شيقولون 

بو حمد وهو متكتف : يلا قول شعندكـ الحريم وراحوا
مشعل بندم شديد : آسف خالي على اللي صار أمس 
بو حمد مازال قلبه جامد :وآسف ذي وين أصرفهـا ؟؟
مشعل يحاول يبرر موقفه : صدقني خالي لما شفتهم بالستي واللي مايستحي يتحرش فيهم طار عقلي ماعرفت شسوي ألا أني ادافع عنهم ذولا أهلي ياخـالي.. بس رد دلال علي ضايقني وخلاني أعصب ..فما وعيت ألا انا عندكم بالبيت قلت اللي قلتـه وضربت أمل بدون قصد بس وااالله ياخالي ماكان قصدي ولا حرف من اللي نطقتـه ..أدري اني غلطـان وأعترف بعد بس تكفى ياخـالي تكفى سامحني 
بو حمد مارد عليـه ..
مشعـل يأس .. 
رجع طالع الارض بندم أكبر وقال : فمـان اللـه 

توه بيطلع الا صوت خالـه 
بو حمد : خلصت اللي عندكـ ..؟
مشعل رجع ألتفت عليه وهو يقول : هذا اللي عندي ياخـالي
بو حمد ببتسامه : تعال يابوكـ .. 
مشعل راح وقعد على ركبه ع الارض وحط راسه بحظن خالي اللي كان قاعد على الكرسي
وقعد يبكي بمراره وندم ..
بو حمد وهو يمسح على راسه : خلاص يامشعل أنت ريال عيب تصيح ..
مشعل بصوت شبه مسموع : ماكنت متصور انك تزعل علي يا يبـه .. 
بو حمد فرح أكثر لما سمع مشعل يقول له ( يبه ) وقال له : عمرك شفت أبو يزعل على ولده ..
مشعل وهو يبوس راس خاله : الله يخليك لنـا يا يبه ولا يحرمنـا منكـ 
بو حمد : يلا وانا ابوك أمسح دموعك علشان أنادي لك خالتكـ ( مرت خاله ) وبنات خالك تعتذر منهم 
مشعل مسح دموعه ووقف وهو يقول : أن شاللـه

أمل اللي كانت تسمع كل حرف نطق فيه مشعل
عورهـا قلبهـا لما سمعته يصيح وشافته بعينهـا بعد ..
وسامحتـه حتى بدون مايعتذر لها ..

بو حمد ناداهم ..
ونزلت على طول أمل وبعدها ام حمد 
أم حمد : أمر يابو حمد
أمل تتصنع الزعل : هلا يبـه 

بو حمد طالع مشعل يعني* يـلا تكلم *

مشعل لام حمد : أنا اسف خالتي على صار أمس وأوعدج ماأكرره ..
بو حمد غمز لها ببتسامه يعني * أنسى اللي راح * 
أم حمد ببتسامه : خلاص يمه سامحتكـ بس ها مو تعيدها
مشعل وهو يبوس راس مرت خاله : حاضر
مشعل ألتفت على أمل اللي كانت متكتفه وصاده عنه وتهز ريلها بقوه 
مشعل ببتسامه : سامحيني أمل ماكان قصدي أضربج أمس ..بس والله غصب عني .. وأنتي تدرين اني اذا كنت معصب أخورهـا بالكلام
أمل ماصادقت على الله أعتذر منها قالت ببتسامه عريضه : خلاص خلاص سامحتكـ .. كم مغرور عندنا بعيلتنـا أحنـا واحد وعال قلبنـا

ضحكوا كلهم .. على أسلوب أمل 

مشعل بتسأل : ألا دلال وينهـا ؟
أمل بقلبها * وووووي نسيت أناديهـا *
أمل : دقايق وتنزل ..

راحت طيران فوق ..
والفـرحه ماليـه صدرهـا 
وكأنهـا طالعه من حرب هي المنتصره فيها 
فتحت الباب بقوه لدرجه انه دلال اللي كـانت تتصفح ألبوم الصور وقف قلبهـا وخشته بسرعه تحت المخده ..

دلال وهي شبه معصبه : وييييييعه أن شاللـه جذي يفتحون الباب 
أمل أنتبهت للألبوم وقالت بخبث : هااااا شكنتي تسويـن ؟؟!!!
دلال بتوتر : هـاا ..؟؟ ولا .. ولا شي ..( تغير السالفه ) شعندج جايه ..
أمل وهي متكتفه : ما بقول الا لما ترويني اللي خشيتيـه
دلال بسذاجه : شللي خشيته ؟؟ ماخشيت شي ..
أمل جات صوبها وقالت : شللي تحت المخده طلعيه بالزين لا أطلعه أنا 
دلال تسوي روحها عصبت : تهدديني مع ويهج ما بطلعه وبشوف شبتسوين ؟؟؟

أمل كان ودها تضحك على شكل دلال بس مسكت نفسها 

وقالت وهي تسحب المخده اللي دلال أنسدحت عليها وحضنتها بالقوه : هـدييييييييييييهاا خليني أشوف أشـ خشيتي يالدبـه 
دلال بصوت شبه عالي : ماخشيت شي عن اللقافه عاااااااااااااااااااد أمول والله بايخــــــــــــــــــه

أمل سحبت المخده بقوى وطاح ألبوم الصور على الارض 
قامت دلال بسرعه البرق وخذته وخشته ورى ظهرهـا 
دلال وهي تلهث : ماأبيج تشوفينه يـه والله ملقوفه ..
أمل وهي ترفع أكمام يدهـا : شكلي اليوم بطول عندج مابفارقج ألا لما اشوف ألبوم شنو هذا 
دلال بصوت عالي : ألبوم صور بعد شنو 
أمل وهي متخصره : صور من ..؟
دلال : وحده من رفيجاتي أرتحتي يلا عطيني مقفااااااااااااااااج

أمل أهجمت عليها وهي غصب تاخذ الالبوم منها 

أمل مسكت الالبوم وهي تسحبه : هدييييييييييه خل اشوف صور رفيجتج 
دلال وهي تسحب الالبوم صوبها : مااااابيج تشوفينها غصب 
أمل سحبته بقوه أكبر : وانا قلت بشوفـــــــــــــــــه 
دلال وهي تسحبه صوبها : ماااااااااااااااااااااااااابيج تشوفينها
أمل وهي عاضه على شفايفها : انا قلت بشوفها يعني بشوفهـــااااا
( خذته من يده دلال بأعجوبـه )
دلال وهي تهز روحها مثل اليهال : أموووووووووووووووول جيبه والله بايخه بـاايخه بااااااااااااايخه

.
راحت أمل بسرعه فوق السرير وقالت وهي واقفه عليه وتتصفح الالبوم 
: ألبوم رفيجتج ..؟؟ هـاااااااا .. فديت شعوله أنا طالعه قمر بالصور 
دلال بقهر : سخيفـه أمول ..
أمل شافت صور لها وهي صغيره مع مشعل وقالت : ياااااااااي هالصوره ادور عليها من زمان
دلال وهي تأشر لامل بيدها : ما تاخذين ولا صوره 
أمل طالعت دلال ورجعت تتصفح الالبوم : بدل ما تشوفينه بالصور ترى هو تحت حي يرزق ينطر البرنسيسه دلال تنزل يبي يعتذر 
دلال بفرحه : حلللللللللللللللللفي 
أمل نزلت من على السرير وحطت الالبوم على السرير وهي تقول : لا يوقف قلبج بس نزلي تحت خل يعتذر منج ..
دلال وهي متكتفه : ماأبي 
أمل قربت صوبها وقالت : ترى اللحين هو جاي بنفسه يعتذر أذا قعدتي تتغليـن أحلمي يجي يعتذر مره ثانيـه 
دلال : ليش يغلط علي 
أمل : أنتي غلط عليج بس.. أنا عطاني سطاااااااار والله لو أنه ساطرج جان كرهتيـه
دلال : يعني ما يعرف أني حساسه .. ورقيقه ..
أمل وهي رافعه واحد من حواجبها : ياأم الاحساس ترى من تغلا تخلا ..
دلال : شــــــــــــــــــــد خـل 
أمل وهي تسحبها وتطلعها برى الغرفه : يلا يلا جدامي نزلي ..
دلال : زيـن .. زين شنو أنزل له بدون شيله 
أمل وهي تضحك : وي نسيت ههههههههههههه
دلال دخلت الغرفه وخذت شيلتها وهي طالعه من الغرفه قالت : ووااااااي مشعل جاي بنفسه يعتذر مني من قدي .. 
يليت كل مره يسطرج ويزفني علشان .. أشوفه ..
أمل وهي تسكر باب الغرفـه : فال الله ولا فالج ...خدي ورم لما سطرني أحس دم جسمي كله تجمع بخدي يالبقره
دلال ماتت ضحك .. 

نزلوا تحت كان مشعل قاعد بالصاله يشرب شاي مع خاله ومرت خاله وحمد ..

دلال بخجل وعينها بالارض : السلام عليكم 
مشعل ما طالعهـا 
بو حمد لبنته : تعالي دلال ولد عمتج يبي يعتذر منج ..
دلال راحت صوب أمها 
مشعل وهو يطالعها ببتسامه قال : أسف دلال على اللي صار أمس .. ماكنت أقصد واللـه ..سامحينـي 

دلال ذااااااااابت ولا نطقت بحرف ..

أمل اللي كانت واقفه جنبها ضربتها بالخفيف بكتفها وقالت بصوت أشبه بالهمس : ردي ..
وقعدت أمل جنب أمها 
مشعل كان يطالعها ينطر ردهـا ..بس لا حياه لمن تنادي ..

مشعل ببتسامـه عريضه : سامحتيني ولـه زعلانـه علي لين اللحيـن ؟ 

دلال لسانها أنربط ..

بو حمد اللي مستغرب من بنته : هـاا ..؟؟؟ دلول ردي على ولد عمتج 
أمل وهي ماسكه ضحكتها : السكوت علامه الرضا مثل ما يقولون 
مشعل بغشمره : ليش جاي أخطب أنا هههههههههه
دلال أنتهت من الوجود 
قعدت جنب أمها لانه ريلها أبد مو قادره تشيلها 

..___ بيت بو ريم___..

الساعه 7 بالليـل ..
كانوا عيال عم ( الريم , المها , الدانه , العنود ) جاينهم ..
.. زياره ..
ومتجمعيـن كلهم بالصـالـه ..


..___ خلوني أعرفكم عليهم___..

بو راشد : ريال عصبي وايد بس مع هذا قلبه كبير .. وطيب حيل ..وهو رجل أعمال عنده شركـه 

أم راشد : هي مغروره حبتيـن بس بعد طيبه وحبوبـه حيـل ..

راشد : وهو أكبر عيالهم عمره 27 سنه.. متزوج وعنده بنت أسمها شوق ما تعدت الـ 5 سنـين 
وساكـن عند أهلـه ( ما جا معاهم بالزيـاره ) 
حنطاوي وملامحـه عادي ...
طيب .. وحبوب

منال : عمرها 25 سنه .. تصرفاتها وأسلوبها عكس عمرها تماما ..
تتصرف كأنها ياهـلـ ماكملت الـ 4 سنين وتحب تتغشمر وتسولف
حنطاويـه وشعرها أسود طويل يغطي ظهرهـا كلــه ..
ورشيقـه .. تشتغل مدرسه رياضـه بمدرسه اعداديـه ..
ومحبوبه من الكل

يوسف: هذا لا عــدوا البنـات يعدونه معاهم (( << أتغشمر ههههه )) 
شكلـه يوحي أنه من الجنس الناعم ( يعني البنـات ) 
وتصرفاته ساعات مثلهم 
عمره 21 سنه شعره أسود طويل لحد رقبته ومطلـع له قذله بعد 
مايدرس ولا يشتغل قاعد بطالي بالبيـت ..حاله حال خواته ..

هيام : عمرها 18 سنه .. تعشق الكرتون والانمي ..
مستحيل يمر عليها أنمي ماتعرف أسمـه ..
حلم حياتها تصير رسامه عالميــه 
رسمها جنـان ما شالله عليهـا 

ذولا هم عائلـه بو راشد ..
وأن شالله بتتعرفون عليهم أكثر اللحيـن 

كانوا الكل مجتمعيـن بالصاله مثل ماقلت لكم ..
بستثنـاء الريم لانها كانت طالعه مع فهـد ..

بو راشد, بو حمد , يوسف
+
أم راشد , أم حمد , المها , الدانه , العنود , منال , هيام 

طبعـا الشباب شوي كانوا بعاد عن الحريم ..
بو راشد و بو حمد قعدوا يسولفون عن الشغـل وتعب الشغل 
وأم راشد وأم حمد ما خلوا طبخات وأكلات ألا وعددوهـا 

أما البنوتـات فكـانت سوالفهم 
مزيج بيـن .. ( الفن + الانمي + عرس ريم )
منال بحماسه : شفتي آخر كليب لـ سلمان حميد واي يهبل يهبل
الدانه : أي شفتــه ... يهبل شوي عليه ألا عذاااااااااااااااااااااااااب ..
منال وهي تتنهد : ماأظن فيه أحلا منه .. جمال وذوق وأخلاق ووسااااااااااااااااامه تذبح بذمتكم شفتوا احلا منـه
الدانه : صراحه لا 
ألا تنط هيام : أي انا شفت واحد ينتفه تنتف بالجمال 
الدانه وهي متخصره : من ؟؟ لا تقولين لي كينشي .. جوي .. وسينشي مالوتج ذولا ..تكفين مالنا خلق
هيام : صراحه كورابيكا يقطع سلمان مالكم تقطيـع 
العنود : أصلا مافي وجه مقارنه كلش سلماني واقع وكورابيكا خيال ..
منال : صج كلام عنوده شجاب السماء للارض 
هيام بعصبيه خفيفه : أرض بعينج يالدبـه .. ليش عيوني شفيه كورابيكا يهبـل .. 
العنود وهي تأشر لها علشان تسكت : وووي سكتي واللي يرحم والديج لوعه ويها .. يجب المرض 
هيام بغرور مصطنع : ماراح أرد عليج .. لانج محتره منـه ..
العنود وهي تضحك : وي مالت على شنو أحتر ههههههههههههه
منال : المهم .. المهم سكروا السالـفه ..شصار على عرس ريم خلصتوا أغراضكم وله لين اللحيـن 
العنود : أحنا تقريبا خلصنـا باقي بس نروح نسوي بروفا بالمصمم يمكن يطلع الفستان عوي ههههههههه
هيام وهي تضحك : ههههههههههههه حلوه عوي ...
منال لعنود : أنتي فستانج أي لون ؟؟
العنود : بني فاتــح .. 
منـال : نفسي أنا بعد فستاني بني .. بس غامج ..( تكلم المها ) مهوي أنتي فستانج أي لون ؟
مهـا اللي كانت عينها بالمجلـه: وردي مثل أموول بنت خالي 
منال : تصدقين ودي اشوف بنات خالج ..هم كم بنت ؟؟
مها وهي تسكر المجله وتلف عليها : بنتين وولد ..
هيام بفضول : في وحده منهم كبري وله كلهم كبار ؟؟
مها : أموول كبرج ...
هيااام بفرحه : واااي وناسه أبي اتعرف عليهـا 
مها وهي رافعه واحد من حواجبها : شلون بتتعرفين عليها بالله ؟؟
هيام : عادي عطوني رقمها وانا بكلمها وبتصير ماي بست فرند 
مها ماعجبها كلام هيام : لا عيوني أموول رفيجتي وماله داعي شغل التلزق هذا .. عندج دلال ..
ألا تنط العنود : لالالالا عيوني دلال رفيجتي أنا 
هيام وهي متخصره : زين وشفيها لا رافجتهم أنا بعد ..
العنود : أنتي شوفيهم بالاول بعدين يصير خير 
هيام : شلون بشوفهم ..
العنود : شدراني .. بس سالفة أنج تاخذي رقمها أنسي .. دلال ماتكلم حد ماتعرفـه ..
هيام : ووي مالت عليج وعليها فوقج .. كلش ميته عليهم انا.. ماتبيني ارافجهم كيفج عندي بدلهم مليون 
منال تحاول تهدي الجو : هييييييه بنات شفيكم قلبتوها هوشه ...
هيام وهي تضحك : ههههههههههههه نتغشمر يـه 
العنود ببتسامه : يعني ماتعرفينا ..
منال وهي تضحك : اشوووه على بالي صج تهاوشتوا ..

.. في هاللحظـه كان يوسف يطالعهم بهدوء ..
وهم منشغلين بالسوالف وطبعا العنود تدري انه يطالعهم بس حاقرته ..

قامت وراحت قعدت صوب أختها وقالت بهمس : شووفي يوسف قاعد يطالعنـا صار له ساعه ..
مها : ادري فيـه شكله يبي يجي يشاركنا السوالف 
العنود وهي تحاول تحبس ضحكتها : عنده أبوي وابوه خل يسولف معاهم 
مها بطنازه : لا وي سوالف ابوي وعمي ماتعجبه خشنه واايد عليـه ... سوالف الموضه والمكياج والمنكير والبدكير هي اللي تعجبه صدقيني 
ههههههههههههههههه
العنود حطت يدها على حلجها تحاول تكتم ضحكتها : جب والله بينتبه لنـا 
المها وهي تفتح المجله وتحط ريل على ريل : يعني كلش هو اللحين مو منتبه .. أشكر يدري انه انا وياج مستلميـنه طنازه ..
العنود : ووووي فشلـه ..
المها وهي تتصفح المجلـه : هو بكبره فشيله تمشي على ريلين ..شايفه شكله واللي يرحم والديج لوعه .. ماقمت أفرق بينه وبين خواته ههههههههههههه

العنود ماتت ضحك وأندعست ورى المها علشان لا يشوفها يوسف وهي تضحك 

المها لعنود : وويع شفيج اندعستي ورااي طلعي ههههههههه
العنود وهي تعدل شيلتها : حسبي الله عليج ذبحتيني ضحك هههههههههههههههه
المها وهي تسحبها : طلعي يـه هههههه

العنود طلعت من ورى المهـا وهي كاتمه ضحكتها ..

الدانه اللي كانت تدري انهم يطنزون على يوسف 
..كانت تسولف مع هيام ومنال وهي ودها تضحك ..

أما يوسف اللي كان متأكد وواثق انهم يطنزون عليـه 
كان قاعد بمكان بكل غرور وشموخ ..
ولا هـامـه هم على شنو يضحكون .. ولـه شيقولون عنـه

قام من مكـانه وهو يعدل قميصه ..وشعره *يضبط القذلـه* وراح صوبهم ..
يوسف وهو يقعد جنب هيام أخته : السلام عليكم ..
كلهم : وعليكم السلام 
يوسف لمها والعنود : تصدقون ودي أضحك .. ضحكوني معاكم ..
العنود بهمس لمها : شكله سمعنا 
المها بصوت خفيف : شلون يسمع وهو بعيد عنا شنو أذونه رادااار تلقط السوالف من بعيد( تعلي صوتها علشان يسمعها يوسف ) 
... لا والله .. بس كنا نتغشمر مع بعض أسمعها نكته وهي تسمعني نكته ..
يوسف بغرور : يصير أسمع ؟؟
المها بخبث : صدقني ماراح تعجبكـ النكـت ..
يوسف : ليش ..؟ 
المها بخبث أكبر: ماله داعي تعرف ليش ..
يوسف فهم قصدها وقال : أهاااااا .. أوكي عيل..
العنود ببتسامه عريضه : أي يكون احسـن بعد ..

..___نهايه الجزء الرابـع___.. 




منوره القصه حبوووبه 


الجـزء الخـامـس 

..___بيت بو راشـد___..



اليـوم التـالي ( الخميس)

السـاعه 8 الصبـح 



في غرفـه يوسف اللي كـان توه فاتـح عينـه 

يوسف وهو يتثاوب : آآآآآآآآآآآآآآآآه .. شكلي طولت بالنوم ...

قام قعـد وهو يرجع شعـره على ورى 



دخـل سبــح وبدل ثيـابـه ونزل سيده الصـالـه 

لقى مرت أخوه راشد بالصـاله مع بنتهـا 



يوسف ببتسامه : صبـاح الخيـر

أسماء ( مرت أخوه ) : صباح النور ..

يوسف لشوق * بنت أخوه * : شواااااااااقه حبيبتـي تريقتي ولـه ليـن اللحيـن ؟

شوق اللي كانت تموت بعمهـا يوسف قالت : لا عمي ماتليقت ( تريقت ) أبي أكل معاك

يوسف وهو يشيلهـا قال لاسماء : عن أذنـج بخطفهـا دقايق وبرجعهـا ههههههه

أسماء ببتسامـه : خذ راحتــكـ 



يوسف أخذهـا ووداهـا المطبـخ وهو مازال شايلـها 



يوسف وهو يفتح الثلاجـه : شنو بنـاكـل اليـوم أمممممممم فكـري معـاي 

شوق وهو حاطه صبعها الصغير على شفايفهـا الورديـه : همممم أثكريم( أسكريم )

يوسف ببتسامه كلها حنان : لا واللـه أفتح ريجي بأسكريم ... شوفي أحنا ناكـل بيض على زيتون على شااي على شغلات جذي ... 

وبعدها نحلي بأسكريم شراايج 

شوق عقدت ملامحها الطفوليـه وهي تقول : موبي .. ابي أثكليم ..

يوسف : أذا كليتي اللي قلته لج .. راح ناكل ( يقلد كلامهـا ) أثكليم وكاكاو بعد 

شوق بفرحـه : صج ..

يوسف : أي صج 



راح صوب الطاوله اللي بالمطبخ وقعدها على الكرسي وهو يقول : دقايق بس أخلي ميري تحط لنا الريوق



راح يوسف صوب الخدامه اللي كانت تغسل الصحون اللي تريقوا فيها أسماء وراشد 



يوسف : سلاااااااااااام



الخدامه ألتفتت بدون ماترد عليـه والابتسامه شاقه حلجهـا 



يوسف : لو سمحتي وتكرمتي وتفضلتي علينـا سوي لنـا الريوق نبي ناكـل 

الخدامـه ببتسامه عريضه : أن شالله بابا ..

يوسف ببتسامه وضحكه خفيفه : عفيـه على الشطاار هههههه



رجع لـ شوق وسحب له كرسي وقعد وهو يقول : اللحيـن الاكل بيوصـل ..



دخلـت عليهم منال اللي توها قايمه بـ بجامت النوم 

( لابسه بنطلون قصير لحد الركبـه وقميص نص كم ..لون القميص أزرق فاتح عليه صورة دبدوب باللون الابيض والبنطلون لونه أبيض عليه دباديب زرق صغااار متوزعين بجميع أنحاء البنطلون )

منال وهي تفرك عيونها مثل اليهال وتتثاوب : آآآآآآآآآآآآآآه صبــااااااااح الخيــر 

يوسف : صباح النور .. حيااج الريوق بيوصل اللحيـن 

شوق تقلد عمها : هيااج الـ ليوق ( ريوق ) اللحيـن بيوصل 



يوسف طالعها وضحك من قلبه 



شوق حطت راسها على الطاوله وهي تضحك لضحكـ عمهـا بخجل مليان برائه..

منال سحبت كرسي وقعدت وحطت راسها على الطاولـه وهي تقول : لا خلصت ميري الريوق قوموني 

شوق وهي تلف ويها صوب عمتها ومازالت حاطه راسها على الطاولـه : لوحي ( روحي ) نامي بغلفتج ( بغرفتج)..

منال بصوت يختفي تدريجيآ : مااابـــي ............



يوسف لشوق : بعد شلونج شخبارج شمسويه بدنيتج ههههههههههههه

شوق تطالع عمها وتحط يدها على الطاولـه وتسند راسها بيدها الصغار : زينه ههههههه

يوسف بعبط : زينه وله نحول هههههههههه

شوق بحماس وهي تضرب على الطاولـه : أمس حتوا ( حطوا ) زينه ونهول ( نحول) بالتلفزون 

منال اللي تصرقعت من ضربت شوق القويه على الطاوله : هييييييييه أنتي محد نايم هني 

يوسف ميت ضحك على أشكالهم قال لمنال : أحد قال لج المطبخ غرفه نوم .. روحي دارج نامي ( يكلم شوق ) وليش ماناديتيني 

شوق : ماكنت بلـ بيت ..

يوسف ببتسامته المعتاده : عيل وين كنت ؟؟

شوق : كنت محد ..لحت ( رحت )مع عمتي منال وهيام ومع يدي ويدووه ..( تأشر بيدها ) مادلي( مادري ) وين لحت. ..؟

يوسف : ههههههه ثاني مره لا حطوا بالتلفزيون سجليـه لي 

شوق : ماعلف ( ماعرف )

يوسف يغمز لها : أفااا عليج أعلمج ليش لا . 

شوق تغمز له هي الثانيـه : أو كي ..

يوسف بضحكه خفيفه : فديتج أنـا 



دخلت عليهم هيام 

اللي كـانت لابسه وكاشخـه 

( لابسه بنطلون جنـز ..وقميص وردي ..ومخليـه شعرها القصير مفتوح )

هيام وهي تقعد جنب شوق : سلاااام على الناس الحلــوه ..

يوسف بندهـاش : أنتي مارحتي المدرسـه ....؟!!!

هيام : لا مالي خلق ... قلت لماماتي بغيــب قالت لي ... كيفج ..

يوسف ألتفت لمنال ورجع طالع هيام : وهذي بعد ماراحت المدرسـه ..

هيام قامت وراحت صوب الثلاجه وهي تقول : منول ماخذه أجاازه ..

يوسف : ياكثر أجازاتهـا ..

هيام بطلت الثلاجـه وطلعت لهـا ماي وسكرت الثلاجه وهي تقول : وأنت شلك خص عينوكـ المراقب العام علينـا 

يوسف بستغراب : شهـلـ كلام ..؟؟

هيام وهي ترجع تقعد مكانهـا : هذا الكلام اللي عندي 

يوسف بعصبيه خفيفه : هيوووم عدلي أسلوبج لا انظف المطبخ بويهج اللحيـن 

هيام وهي تضحك : ههههههههههههه وي شفيهم الحساسيـن ... أنتغشمر شفيكـ يابو الرقـه 

يوسف قام وهو معصب وقال : أبو الرقه بعينج .. شايفتني بنت جدامـج ..

هيام بهمس ومع هذا سمعها يوسف : يقـولــون ..



يوسف طلع من المطبخ وهو معصب ..

وله الود وده ينتف شعرهـا يخليها تطلع من هالمطبخ قرعه ..

بس تعوذ من أبليــس 



شوق وهي تضرب هيام على يدها : ليش سويتي جذي ..

هيام وهي تشرب ماي قالت : عمج هذا دلوع زيااده عن الللزوم اللحيـن أنا شقلت علشان يزعل ويقلب الدنيـا على راسـه أتغشمـر .. 

عاد هو ماصدق يزعـل ... صااير ناعم بطريقه فضيعه 

شوق وهي متخصره : شفيها أــادي ( عادي )

هيام : الا فيها وفيها وفيهـا بعد .. عندج أنتي عادي عندي أنا مو عادي صرت أفتشل اذا جاي ياخذني من المدرسـه اللي يشوف يقول هذي أختي مو أخوي 

شوق وهي تدز هيام من يدها: عمي تيب ( طيب) أنتي شليله ( شريره )

هيام ببتسامه عريضه : أنا *شليلـه* عيل أنتي شنو 

شوق : ماأحبج

هيام : أنا أمووووووووووووووت فيـج 

شوق وهي متكتفه على انها زعلانه : دبه 



..___بيت بوحمد___..





كانوا أمل ودلال لابسيـن وجاهـزيـن 

وقاعديـن بالصـالـه .. 

لانـهم بيرحون بيت عمتهم .. ( أم ريم) 

بينـامون عندهم علشان يروحون يطلعون فساتينهم مع بعض 



دخلت عليهم أم حمد وفي يدها المدخـن 

أم حمد بستغراب : هوو ..؟!! أنتوا لين اللحيـن هنـي ..؟

أمل وهي حاطه ريل على ريل : شنسوي يمه قاعديـن ننطر أبوي تأخر علينـا .. قال لنـا جهزوا من الساعه وحده واللحيـن 3 ..

أم حمد : أبوكم طلـع عنده شغلــ ... واحد من عيال عمتج بيوصلكم 

أمل وهي متخصره : ولـيــش يعنـي ..؟ أنا ماني طالعه الا مع أبوي .. يـه أبي ارتز بسيارته اليديده 

أم حمد وهي تدور بالصاله علشان تبخرهاا : ووووي ماعندج سالفـه لما ترجعيـن من بيت عمتج خل يدوركم فيهـا ليـن يدور راسكم 

دلال : وليش يمه تجمعيـن أصلا أنا ماعندي مانع أني واحد من عيال عمتي يوصلنـا شفيهـا .. هم مثل أخوانـا ..



أمل بهمس لدلال : أنت جب ولا كلـمه لا أفضحج اللحيـن 



أمل لامهـا : يمه بلييييز ... أنتي ودينـا بيت عمتي موزه بليز مامي بليييييز

أم حمد : لا أبليس ولا غيره .. أم جاسم اللحيـن بتجيـني مايصير أطلع وأهد المره بروحهـا 



دلال مااتت ضحكـ 



أم حمد بستغراب : شللي يضحك ؟؟

دلال وهي تضحك : يمه بليز مو أبليس 

أم حمد تفشلـت فقالت : وووي كله واحد ... 

دلال بتسأل : يمه ..حمووود لين اللحيـن نايم ..؟

أم حمد حطت البخور على الطاوله الصغيره اللي بالصاله وقعدت جنب أمل وهي تقول : أيوه لين اللحيـن نايم .. 

وهذا اللي مخوفني خوفتي يقوم ويشوفكم بتطلعون يقلبهـا مناااحـه 

أمل بتسأل وغشمره بنفس الوقت: هو ليش جذي متعلق فينـا .. أكيده فيه عقده نفسيه 

أم حمد وهي تحط يدها على قلبها : وووي فالج ماقبلنــاه .. لا تقعدين تفاولين على أخوج أسم الله عليـه من الجنون .. شنو أنتي بومه ماتنطقين بخير 

دلال بطنازه : صدقتي يمه بووووووووووومـه ..

أمل وهي تضرب دلال على كتفها بالقوه : دلالوووووووووووووه بلعي لسانج لا أقصه لج .. وأقول عن شعووووووووووووولـتج 



دلال قامت تبلع ريجها والابتسامه شاقه حلجها 



أم حمد بتسأل : من مشاعل ذي ؟؟؟

دلال : هـااا يمـه ..؟! لالا هذي وحده معاي بالمدرسه تسلفت كتابي ولا ردته لي لين اللحيـن 

أمل بهمس : كتابج ولـه قلبج 

دلال وهي تضربها بالخفيف علشان لا تلاحظ امها قالت بهمس وصوت وااطي : اموول قضبي لسانج أحسن لج .. مانبي نتهاوش قبل لا نطلـع

أم حمد بستغراب كبير : هووو ...؟؟ ماتعلموني شعندكم طايحين مساسر ..



شوي ألا حمد نزل من فوق بخطوات بطيئه ..



حمد لما شاف امل ودلال لابسين عــبــيهــم (( جمع عبايه )) قال : أمول؟!! دلول؟؟!!! وين بتروحون

أمل تغير السالفه : هلا بالطش والرش تعال حبيب أمول أنت .. تعـاااال فديتكـ أنا 

حمد جا وقعد جنب دلال وهو يقول لدلال : دلول وين بتروحين أنتي وأمول ؟

دلال : بنروح بيت عمتي موزه بس يوم واحد ونرجع لك 

حمد بحزن : وتخلوني بروحي ..؟

أم حمد ببتسامه : لايمه مابتكون بروحكـ انا وأبوكـ معاكـ وعيال عمتك هيا ( أم جاسم) مو بعـاد اذا تمللت بهـلـ يوم قول لي وانا أوديك لهم .. 

حمد : بس أنا أبي خواتي ..

أمل : وحنا مابنطير كلها يوم ونرجع لكـ 

حمد : أخذوني معاكم ..

أمل : وين ناخذكـ معانا .. كلنا بنات هناكـ وبتتملل معانـا أقعد هني على الاقل تقدر تروح حق جسووم حبيبكـ ورفيجكـ 

حمد : أسمه جاسم مو جسوووم ..

أمل وهي تضحك : ههههههههههههه خلاص جاسم ولا يهمكـ .. وعلشان ماتزعل الشرطي جاسم 

حمد ببتسامه : أذا كبرت بصير شرطي مثلـه 

أم حمد : ألا صير ضااابط ..

حمد : بشتغل مع جاسم لازم اصير شرطي مو ضابط 

أم حمد : صير ضابط علشان تقول حق جاسم روح مني وتعال من هنااكـ

حمد بفرحه : صج .. يصير ؟؟

أم حمد : يصير ليش لا ياحبيب أمكـ 



شوي ألا صوت الجرس يرن 



أم حمد لدلال وأمل : يلا قوموا شكلها أم جاسم وصلت 

قاموا دلال وأمل وعدلوا شيلهم وسلموا على أمهم .. وأكيد مانسوى حمد اللي كان زعلان ومتضايق لانه خواته بيروحون عنه 



مشت أم حمد معاهم لحد باب الحوش ونفس الشي حمد اللي سبقهم للبـاب وهو اللي فتحه 



ألا أم جاسم بويها :هلا واللـه بحبيب عمته تعال يبه سلم علي 

حمد سلم على عمته 

شوي ألا داش وراها جاسم تشقق حمد من الوناسه رغم انه كان متضايق

حمد بصوت عالي : جااااااااااااااسم

جاسم وهو يضحك : ههههههه عيونه وقلبـه .. 

حمد حضن جاسم من خصره لانه قصير وايد جدام جاسم نزل له وسلم عليـه وقال : انا اليوم جااي خصيصا لكـ .. شتبي بعد 

حمد بفرحه وهو يسحب جاسم داخل : تعال ألعب معاي بليستيشن شريت دسكات يديده 

جاسم لأم حمد : عن أذنج خالتـي 

أم حمد : أذنك معاكـ ياوليدي

جاسم لحمد وصوته يختفي تدريجيا كل ماأبتعد عنهم : وعد مني أني أكسرك تكسيـــر بلعــبـ.............. 



دخل جاسم مع حمد داخل 



أم جاسم وهي تسلم على أمل : يلا يمه طلعوا برى خالد ينطركم 

دلال بصدمه : خـــــــــالــــــــــــد ..

أمل وهي تضحك : ههههههههههههه أوكي عمتي يلا مع السلامـه 

أم جاسم : مع السلامه يمـه سلمي على موزه ( أم ريم )..

أمل : ان شالله عمتي 



وطلعوا دلال وأمل 

ودلال معصبه حدهـا ليش انه مشعل ماجا يوصلهم 

ركبت السياره هي وأمل ( طبعا ورى ) 

خالد ببتسامه : هلااااااااااااااااااا واااااااااالله تو مانورت السياره 

أمل ببتسامه وهي تسكر باب السياره : أكيد بتـنــور دامنـي أنا ركبت فيهـا 

خالد وهو يحرك من جدام بيت خاله : ههههههههه على شنو مغـتـره .. ترى هذا كلام ينقال للجياكـر ههههههههههههه

أمل وهي تضحك : هههههههههه وي عشتوا شوفوا من يتكلم وائل كفوري على غفله وأنا مادري 

خالد : ههههههههههههههه أنا أحلا تصدقيـن 

أمل وهي تضحك : هههههههههههههه اللي يمدح نفسـه يبيلـه شنــو ..؟؟

خالد ضحك من قلبـه : هههههههههههههاااااااى أشوفج خذتي علي .. يلا جب أشوف خل أوصلكم بيت خالتي 

أمل : هههههههههههههههههههههه مشكله اللي ينحرجون بسرعه 

خالد وهو يضحك : ههههههههههههههه لسانج طويل يبيلـه قــص ... أثقــلي يلا عاد بلا شغل الميانيـن هذا هههههه

أمل : ههههههه مخليـه الثقـل لكـ تصدق ..؟ 

خالد : هههههههه ماينقدر عليج .. ياأم لسـانيـن أسكت وايد أبركـ لي 

أمل بغرور مصطنع : هههههههههه تستاهل علشان ماتحط عقلكـ بعقل عمتكـ أمل 

خالد : ههههه من عمتي ؟؟

أمل : أنا .. ليش عندكـ مانع ..؟

خالد بعبط : لا دوااااس ههههههههههههههههههه أقول .....أستــريحي

أمـل ماتت ضحك : ههههههههههههه خلاص خلووود بلا شغل المنـاحس .. حط شي نسمعـه ..

خالد : أنا ماأسمع ألا خالد الملا وربـعه ..

أمل : هههههههههه عن العبط عاد .. حط أليســا ..

خالد : هههههههههههههههههههههه حلووه كثري منها 

أمل وهي تضحك بالخفيف وبستغراب : يه ..؟ قلت شي يضحك اللحيـن 

خالد : ههههههه أنا ويهي ويـه أليســا ....

أمل : هههههه عيل شنو ..؟؟

خالد : ههههههههه حدي عتـاب 

أمل ماتت ضحك وقامت عيونها أدمع : هههههه حسبي الله عليكـ .. سالـ الكحـل اللحيـن شيـ عدلـه ..

خالد : هههه لا تكفيـن مو ناقص أسهـر اليوم من الخرعـه ههههه

أمل وهي تضحك بالخفيـف وتحاول تضبط كحلهـا : ههههههه خلاص عاد خلووود .. 

خالد وهو يشغل الريديو : عاد أنتوا وحظكم .. نشوف شحاطيـن بصوت الخليــج ..



كانوا حاطيـن أغنيـه لخـالد عبدالرحمـن * ودعت جرحكـ *



ودعت جرحك للابد

مالك غلاه عندي ابد

مره تجي مره تصد 

حيرتني روح ابتعد



راح اعتبر حبك سراب

وارتاح من هذا العذاب

مانتظر رد الجواب

بيديك اخلفـت الوعـ.................



قصر خالد على الاغنيـه لانه جوالـه رن 



خالد وهو يرد : ألووو .. هــلااااااا والله ...هـااا ..؟ لا لا مو عندي .. ليش !!... يمكن بغرفتكـ !!.. وأنا شدرانـي ... !!؟؟؟ غرفتي ..؟؟ المفتاح معاي شلون بتدخل ؟؟ ... مشييييييعـل شفيــكـ ... يمكن ضـــيـ.... شفت قلت لكـ مو عندي وين لقيته ؟؟ أهاااا ... ههههههههههههه أوكي ... ناصر ؟ لا ماأتصـل علي ليش شفيـه ؟؟ .. أوكي .. أأوكي اللحيـن أتصل لـه .. شدعوه مشعل ناصر مثل ماهو رفيجكـ تراه رفيجي بعد أكيد بيكون عندي رقمه .. هههههه .. أوكي .. أن شاللـه .. يلا .. فــ .. فمـان اللـه 




خالد سكر وأتصل على ناصـر 



ناصر : هلا والله بالقاطع 

خالد : هههه هلا والله نويصر شلونكـ؟

ناصر : والله يقولون حنطاوي شرايكـ أنت 

خالد : ههههههههههه ياملاغتكـ .. أخلص شخباركـ 

ناصر : يحطونها الساعه 5 المغرب هههههههههههههااااى

خالد : ههههههههه بلا هبال واسمعني

ناصر وهو يضحك : هههههههه أمر 

خالد : مايامر عليكـ عدوا .. مشعل يبيكـ تمره البيــت يقول متملل 

ناصر : هههههههههههههه خلـ يذلف أخوكـ هذا وقت الشده يعرفني وقت الرخى ولا كأني اعرفه 

خالد بضحكه خفيفه : هههههه أفاااااا ليش ؟

ناصر: ههههههه صار لي فوق المليون مره متصل له ولا يرد يطنش مع ويها 

خالد : ههههه حرام عليك والله ظلمته .. مضيع جواله .. توه متصل لي يسألني عنه 

ناصر : ههههههههههههه ألا مضيع عقله أخوكـ 

خالد : أقول حدكـ تراكـ مصختها يلا أقلب ويهكـ مشيعل يبيكـ هههههههههه

ناصر : هههههههه أوكي يلا فمان الله 

خالد : هههه فمان الكريم



كلهـا دقايق ووصلـوا بيـت ( أم ريم )



خالد وهو يلتفت عليهم : يلا نـزلـوا وسلمولي على خالتـي 

أمل : يوصل ..يلا مع السلامـه 

خالد : الله معاج .. ( يكلم دلال) مع السلامه دلول

دلال وهي تنزل : مع السلامه



دخلـوا دلال وأمل وكـانوا أم ريم وبنـاتهـا بستقبالهم كالعـاده ..



..___بيت بوجاسم___..


وخصيصـا غرفـه مشعـل 

كـان واقف جدام المنظــره بغرفــته 

يتعـدل لانـه بيطـلع مع ربـعه 

كان لابس ( بنطلـون لونـه بني غامج, وقميص بيــج ,كـاب بنــي ,ونظــاره شمسيــه )

أخذ جوالــه 

وطــلــع راح سيــده المطــعم اللي متواعد فيـه مع ربعـه 



..___المطعم___.. 



دخل مشعـل وبتــدا نظــره يتنقــل على جميـع الطاولات يدورهم ..

ألا نواف يأشر لـه 

راح لهم مشعل 



مشعل وهو يسلم عليهم : مالقيتوا طاوله تقعدون فيها ألا هنــي ههههههه

نواف : شنسوي بعد شوفت عينكـ المطعم مليـان 

مشعل وهو يقعد: هـااا طلبتوا غداء ولـه أطلب أنـا 

ناصر : طلبنـا من زمــان ..

مشعـل وهو يتنسد على الكرسي : عيل خووش 

ناصر : شلونكـ بعد شخباركـ ..

مشعل وهو يضحك : كم مـره تسأل .. ههههههههههههههه

ناصر : هههههه ليش حرام ..؟؟ ألا تعال قول لي .. شكنـت تبي مني ؟؟

مشعل بتسأل : أنـا ..؟

ناصر : أي أنت عيل أنا ..؟ خلود مسـاعه قال لي أنكـ تبينـي .. 

مشعل : أأأأأأييــه ..كنت أبي اتغدىـ معاكـ .. عندكـ مانع ههههههههههههههه

نواف وهو يضحك : هههههههههههه عبيــط من قلب 

مشعل يغمز له : أعجبكـ هههههههههههههه 

ناصر وهو يضحك : هههههههههه صدقني ماعندكـ سالفــه ...

مشعـل : ههههههههههههههه أدري .. سمعوا شبـاب أمس نزلت نغمـات أووف عجيبــه ..

نواف : أذا نغمـات نايمه مثلكـ خلهـا لكـ .. نبي طقطقــه .. هههههههه

مشعل : تبي تستنزل بعيــد لو سمحــت ههههههههههههههههههه

نواف وهو يطلع جواله من مخبــاااهـ : هههههه أشوف سمعنــي واللي يعجبنــي تطرشـه لي فاهم ..

مشعـل وعينه بجوالـه والابتسامه مرسومه على ويها : أوكـي .. بس هـا كل نغمه أطرشهـا لكـ .. بنغمه من عندكـ 

نواف بتسأل : يعني شلون ؟؟

ألا ينط ناصر : بالعربــي اذا طرش لكـ نغمـه تتكرم أنت وتطرش لـه نغمه من عندكـ فهمت ههههههههه

نواف وهو يتنسد على كرسيه : أهــااااااااااااااا .. قول جذي من الصبـح ..



وبتــدى مشعـل يسمعهم النغمـات وكل ماحط لهم على نغمـه قالوا لـه طرشهـا ..

.. نص النغمـات اللي عنده طرشها لهم ..

تموا على هالحـال لحد ماوصل الغداء وكل واحد دخل جوالـه وسم بسم اللـه وبلش أكـل 



..___بيـت بو راشد ___..



السـاعــه 4 العصــر 

كـان راشــد منســدح بالصـالــه ياخذ لـه قيلــولــه كالعــاده ..

وشوق منثره دفاتر التلويـن مالتها بالصـالـه ومنـال معاها..



منال وهي منسدحه على بطنها على الارض لشوق وهي تلون : شوفي شلون ماأخلي ولا مساحه بيضه مو مثلـج نص الالوان راحت ع الفاضي 

شوق وهي تلون : لا هلوه ( حلوه) مالتي ..

منال : من قال .. مالتج تلووع الجبد حتى شوفي ( تأشر لها على فستان البنت ) كلـه شخابيط 

شوق وهي تقعد على ركبها من بعد ماكانت منسدحه على بطنها : أنتي شكابيت ( شخابيط )

منال تتشقق من الوناسه اذا لعوزتها : ووي .. عشتوا أنا رسمتي أول ماأخلص ببروزهـا وبعلقهـا بالصـالـه 

شوق وهي متخصره : هتى أونا ( حتى أنا )

منال وهي تقعد على ركبها مثل شوق وترفع رسمتها لفوق : واااااااااااااااو خلصــت .. بكلم رشووووود أخليـه يبروزهـا ويحطها هني بالصـاله علشان كل مامريتي صوبها تتعلميـن شلون الناس تلون 

شوق وهي تحذف على منال اللون الاسود : دوووووبـــهـ

منال وهي تحذف اللون بعيد عنها لانه شخبط على خدها: ووووي .. شسويتي .. يعـلــ عدوينـج أن شاللـه شوهتيني 

شوق وهي تضحكـ ببرائـه : أهســن ..( أحسـن )

منال وهي تقرب علبه الالون صوبها وتطلع اللون البني وتقول لشوق : أنا أوريج اللحيـن أن ماعفست ملامحج ماكون منوولـه



وتقوم تركض وراهـا وشوق تركض ببرائـه وصوت ضحكتـهـا الرنـانـه ماليـه البيــت 

ولمـا حســت انه خلاص أيام نظافة بشرتهـا صارت معدوده 

رمت نفسها على أبوهـا 



راشد قام على طول وقال وهو عاقد حواجبه : شفيــج ...............؟

شوق وهي تتعلق برقبة ابوهـا : بتضربنـي .. بتضربنـي 

راشد وهو يحضن بنـته قال لمنال : منووول شفيج عليهـا ..؟؟ صرقعتيهـا 

منال وهي تأشر على خدهـا مكـان اللون الاسود : شوف ..!! شوف بنتكـ هالسوسـه شسوت .. خربت ويهي تشوهت والسبه هالسوسـه البشريـه

راشد : خبلـه انــتي ..؟ لاااا أكيــد مو صاحيـه .. اللحيـن شخطت قلم شوهتج ..

منال : أي شعليكـ ماتدري هاللون شفيه من موااد كيماويـه تضرب ببشرت الانسـان .. بعدين لا تشوهـ ويهي منو بياخذنـي هـاااا ..؟ بطيح بجبدكم والسبه بنتكـ 

راشد : واللــه حـالــه ... أقول كبري عقلج ولا تحطيـن عقلج بعقل يااهــلــ ...

منال : ماني مكبرته .. أنا عقلي صغيــر زيــن شرايـكـ .. الا أعفس ويها يعني أعفسـه ( تكلم شوق ) تعالي بزيـن لا أجيبج بالقوى ..

شوق وهي حاظنـه أبوهـا بكل قوتهـا وتطالع منال بنص عين : مووووووبــي 

منال بقهر : ياااااااااربي علـى برووووودهـا بذبحهـا واللـه بذبحهـا ( بصوت عالي ) تعــــــالي 

شوق : موووووبي يـهـ 



نزل يوسف اللي كان لابس وكاشخ وناوي يطلع 

يوسف وهو واقف قريب من باب الصالـه : السـلام عليكم 

كلهم بستثناء شوق : وعليكم السـلاام

يوسف : أنا طالع تامروني بشي 



قامت شوق بسرعه من عند أبوهـا وراحت ركيض حق يوسف وأنخشت وراه 



شوق وهي تجـر بنطلون عمها : أ ــمـي ( عمي ) أ ـــمــي ودنـي مـعـاكـ 

يوسف لشوق : قولي حق بابا بالأول ..

شوق لأبوهـا : بابا هلنـي ( خلني ) ألوح ( أروح ) مع أـمــي ( عمي )

راشد : خذاها يايوسف معاكـ .. وله منول بتذبحهـا 

يوسف بتسأل والابتسامه مرسومه على شفايفه : ليش ؟؟ شمسويه

راشد وهو فيه الضحكه بس ماسكهـا: شوااقي مشخبطه على ويها بدون قصد 

منال بغضب : ألا بقصــد ... يوسفووه خلهـا تكفى أبرد خااطـري بس 

شوق تنخـش ورى يوسف : أــمــي أتلع ( أطلع ) قبل ماتضلبنـي ( تضربني)

يوسف فتح الباب وطلعت شوق على طول قال لهم : يلا فمان اللـه 

راشد : فمان اللـه حط بالكـ عليهـا 

يوسف يغمز له : لا توصي حريص 



طلع يوسف مع شوق 



منال وهي تحذف اللون تحت : قسما باللـه أنت سخييييييييييييييييييييييف ....

راشد قام وهو يقول : ماعندج سالفـه واللـه 

منال : هيين أوريكـ تدافع عن بنـتـكـ .. هــاااا ..؟ ان ماحرقت قلبهـا ماكون بنت أبوي 

راشد وهو يركب الدري : عيل ليش أسمها بنتي .. ههههههه علشان أدافع عنهـا وصراحه ماعندج سالفه منال .. عقلج عقل يهـال حشى 

منال وهو تضرب الارض بريلها : أنــااااا مو يااااااهــل يا اليــاااااااااااااااااااااااهــل



راشد مارد عليهـا لانه خلاص راح فوق 

طلعت أم راشد من المطبخ على صوت صريخ منال ويدها كلها صابون : هووو ..؟؟ شفيج تصارخيـن 

منال بقهر : ولدج وبنتــه يعلوون القلب واللـه 

أم راشد : اقول نظفي الصالـه أحسـن لج بدل هالسخافـات 

منال ألتفتت وراهـا وشافت الكارثه اللي مسويتها هي وشوق : أأأأأف .. زيــــــــن

أم راشد : وبعدين تعالي ساعدينـا أنا ومرت أخوج ... 

منال ألتفتت على أمها : بشنو ؟؟

أم راشد : نسوي حلويـات ...

منال بونـاسـه : وووااااي ونااسه ليش ماقلتي لي ..؟

أم راشد : شلون نقول لج وانتي قاعده مع شوااقـه لو نادينـاج ماراح تجيــن 

منال : أوكي أنظف الصاله وأجيكم ..



بالسيــاره عند يوسف وشوق 



شوق وهي تتعبث بالقلب اللي معلقه يوسف بسيارته ..: ألـــللــه وايد هلــو ( حلو) ..

يوسف : عيونج الحلــوه .. هـاا وين تبينـا انروح ..؟

شوق وهي تتسنــد على الكرسي : أممممممممم الملاهي ..

يوسف : وبعد الملاهي وين تبين تروحيـن ..؟؟

شوق : هممم .. أشتلي ( أشتري ) ألعاب واااااااااايد 

يوسف : وبعـد ..؟

شوق : أممممم .. أثكليم ..

يوسف وهو يضحك : هههههههه لين اللحيـن متذكرته ..تبين أشتري لج كبيــر ولـه صغيــر

شوق وهي تأشر بيدها : أبي كبييييييييييــــلــ ( كبير ) كبلـ ( كبر ) بيتنـا ..

يوسف : ولا يهمــج تامريـن امـر .. أول شي نروح المـلاهــي .. بعـديــن نشتري ألعـاب وأخر شي الاسكريم شرايج 

شوق : أوكي





..___ بيت بو ريم ___..



كان كلهــم متجهــزيـن حق الطلــعــه 

( المها , الدانه , العنود ,أمل , دلال ) 

وطبعـا ريم بهـلـ وقت تكون طالــعه مع خطيبهـا 



واللـي بـيـوديهم هم بو ريم وأم ريم ..

طبعـا امل ودلال أستأذنوا من أمهم وأبوهم 



..كلها ثوانـي وطلعـوا..

بعـد ساعات معدوده وصلوا المكـان اللي كانوا رايحين له مفاجأه 

ولا وحده منهم تدري هم وين رايحيـن

المها : ليش جايــن حيـاه بلازا ..؟

العنود بفرحه : وااااااااااااي مشكوور يبـه .. 

المها بستغراب : يـه ؟؟ .. ليش جاين هني 

بو ريم لمها : جايبكم هني علشان اختج صار لها فتره تحن تبي تروح جنــقـل زوون ..

المها بستغراااب وااضح : جنقـل زوون ..؟؟ ليش يبه يهـال أحنـا 

العنود : واللـه أنا بنزل ودنوي ودلول وأمول بننزل .. كيفج ماتبين تجي معانا بطقاق قعدي بالسياره لين الله يشوف لج 

أم ريم : مها اذا ماتبين تدخليـن الالعـاب معاهم أنا وأبوج بنقعد بحــدى هالمطـاعم لحد مايطلعـون.. قعدي معانا..

المها بغرور : مايقدرون ينزلون بدونـي .. لاني الوحيده اللي عندها جوال بينهم ...ولازم تكون عمتهم مها موجوده علشان لا خلصوا منااقز أتصل لكم تجونـا ..

أم ريم : لا حبيبتـي .. الجوال بتعطينه أمل ولـه دانـه .. علشان يقدرون يتصلون لنـا ..يلا شقلتـي 

المهـا وهي تطلع جوالـها وتعطيـه الدانـه : لو أمووت .. ويذبحوني ويقطعوني قطعه قطعه ماأدخل جنقل زوون 

أمل : كيفج أنتي الخسرانه هههه



وبعد طول مناقشـات نزلوا كلهم متجهيـن صوب جنقـل زون ..

دخلـوا البنـات ( الدانه , أمل , دلال , العنود ) 



أمل : يـلا أي لعبـه نركـب ..؟

العنود : نركب ذاكـ القطار اللي ركبنـاه ذيج المره ..

الدانه : أي شسم اللعبـه ..؟

العنود : مادري ؟؟ دلول شسمها 

دلال : وأنا شدراني ..متفرغه أسأل شسم اللعبـه ..

العنود : اللي يدخل بمكـان ظلمـه جذي .. يطلعون شغلات تخرع داخـلـه ..

أمل تذكرت : أأأأأأأي ... عرفتــه بس مو ذاكـره أسمـه ..

العنود : خلاص عيل دامج عرفتيـه خل ندخلـه ههههههه



وبتــدوا يعلبـون بكـل لعبـه يشوفونهـا مناسبه لهم 

يعني ماتكـون مالــت يهـااال .. 



بالمطـعم عند بو ريم .. أم ريم .. المها 

المها : يبه يمه طلبوا شي نـاكـل 

أم ريم : هوو .. ماتشبعيـن اكـل توج ماكلـه قبل مانطلع من البيــت 

المها وهي تضحك : هههههههههه عادي شفيهـا زياده الخير خيريـن 

بو ريم : شرايــج أطلـب لنـا قهوه ..؟

المها : وووووي .. يبه لا ماأحب شي أسمه قهوه .. لا تقولون لي بتطلبون لكم قهوه .. تلوع جبدي من ريحتها 

بو ريم : أستغفري ربج 

المها : أستغفر الله .. أنا أبي كبتشيــنــو ..

بو ريم : أوكـي ( يكلم أم ريم ) وأنتي موزه شتبيـن ..

أم ريم : واللـه .. أي شي عـادي 

بو ريم : أطلب لج قهوه مثلي ؟؟

أم ريم : على راحتكـ 

المها : كـح كـح .. وليش ماتطلبيــن مثلي ولـه بس الحبـايب تطلبيـن مثلهم 

أم ريم : ههههههههههه خلاص يابو ريم أطلب لي كبتشينـو ولا تزعليـن 

المها : أي خلكم جذي تراني أغاار 

بو ريم وهو يضحك : هههههههههه أحد يغار من أبـوه ؟؟

المها : أي أنا هههههههههههههه

بو ريم : واللـه زمن ههههههههههههههه



..___ جنقـل زوونـ ___..


كـانوا أمل والدانـه قاعديـن على الكراسي 

أما العنود ودلال راحوا يشترون لهم أسكـريــم 



العنود بغشمره : تخيلي يصير لنـا مثل ذيج المره بالستي 

دلال : وووي فال الله ولا فالج يالعنـز .. لا تفاوليـن 

العنود وهي تضحك : ههههههههه أتغشمر شفيج 

دلال : حتى ولو ماكـو غشمره بهلـ سوالف أنتي ماتدريـن شسوى مشعـل

العنود : شسوى الحـبيـب

دلال وهي تتنهــد : آآآآهـهـهـه طلـع يغـار علي فديته 

العنود وهي تضحك: ههههههههههههههه وايد واثقـه

دلال : من حقي .... أأأأأأأهـــهــهــه المشكلـه مايعطينـي ويـهـ 

العنود : لانج أنتي لزقـه .. لو مكـانه طفشـت 

دلال : جب بس جب .. يلا أهوو طلبي اسكريم 



عند أمل والدانـه 



الدانـه : أأأأأأأأهـ تعبـت من كثر المشـي 

أمل : أنـا أكثــر ريلي تعورنـي .. بنفسي لابسه كعـب 

الدانـه : ودي افصخ نعالتي وانتي بكرامه وأهمز ريلي ههههههههه

أمل وهي تضحك : ووووي لا تفشلينـا هههههههههههههه

الدانـه : ههههههه شفيج صدقتـي مستحيـل أسويهـا أصلا

أمـل : ههههههههههههههههههههههه على بـالي بعــد ..



..___ عند يوسف وشوق ___..



.. شوق ماخلـت لعبـه مالعبـت فيهـا ويوسف قاعد على أحدى الكراسي يراقبها بهدوء ..



لما خلصـت لعبــ جات لـه وهي تقول : أف تـ أ ـبت ( تعبت )

يوسف : ههههههههه محد قال لج تلعبيـن بالالعـاب كلهـا ..

شوق : تـ أ ـال ( تعال ) ألـ أ ـب ( ألعب ) مـ أ ـاي ( معاي)

يوسف وهو يضحك : هههههههههه وين العـب معـاج ..

شوق وهي تحط راسها على حظن عمها : تـ أ ـبـانـه ( تعبانه )

يوسف : هــاااا .. نروح البيـت وله تبين تلعبيـن 

شوق رفعت راسها بسرعه وهي تقول : لااااا أبي ألـ أ ـب ( ألعب ) باقي لـ أ ـبه ( لعبه ) مالـ أ ـبتهـا ( مالعبتهـا ) 

يوسف : أي وحده ؟

شوق وهي تأشر على وحده من الالعـاب كانت بعيده عنهم ..

يوسف وهو يقوم يوقف : أوكي يلا خـلـ نروح وأمري للـه 



راحوا شوق ويوسف عند هالعبـه 



امـل لدانه : ووووووووي قطع شوفي دنووي ..

الدانه رفعت راسها لأمل وقالت بستغراب : شنـو 

أمل : شوفي هذا اللي كأنـه بنت .. هو وبنتـه واحـد 

الدانـه وهي تتلفت حوالها : ويــنه 

أمل : كاهو جداامنـا 



الدانه طالعــته بس ماشافت ملامحـه .. 

شافته من ورى لانه كان معطيهم ظهره وهو يتكلم مع راعي اللعبـه وفجاه دخلت البنـت اللي معاه اللعبـه 

وألتفت وتسند على السور اللي كان حول اللعبـه

وشـافــت ملامحـه ** يـــوســــــــف **



الدانه وهي تصد عنه : وووي أمول لا تطالعيــنه ..

أمل وهي تطالعه : مو قادره أشيلـه عيني عنه أصلا أبي أشوف ويهـا ...

الدانه وهي تفر ويه أمل عندها : لا تطالعيـنه يه ..

أمل بغرابه : ووي ليش ؟

الدانه : هذا ولد عمي يوسف 

أمل فتحت عينها على كبرهـا : حلللللفـــي 

الدانه : واللـه العظيم 

أمل بقرف : ووووع هالاشكـال تصير لج ... قطـع ..

الدانه تضربها على كتفها : قالولج أحنـا اللي نختـار أهلنـا بكيفنــا مجبوريـن فيـه أقول لج 

أمل طالعته ( وهو مازال مو منتبه لهم ) : قطيييييعــه .. من هذي المدمغـه اللي رضت تاخذهـ ... ياحسرت هالبـنــت اللي معاه .. مردهـا بتكبـر وبتفتشـل من أبوهـا يمشي جنبهـا جنه أختها العووده مو أبوهـا .. وي اللهم لا تبلينـا ..

الدانه : هو مو متزوج .. هذي اللي معاه بنت أخوه ..

أمل : ولا يكون أخوه نفس الطيــنه ..؟

الدانه : العكس تمــامـا .. 

أمــل وهي تطالـع يوسف : ووووي أستغفر اللـه شكلـه يجب اللوعـه ..

الدانـه : هههههههههه خلاص لا تطالعيـنه .. والله لو شافنـي بيجي يسلم ..

أمل تطالع الدانه : ووووي صج مايستحي .. يشوف معاج وحده غريبـه يجي يسلم عليج ليش ماكـو أخلاق ..

الدانــه بطنازه : هههههه عــاد نفسـه ترى واحد من البنوتـات فعـادي يعني يجي يسلم ماعنــده مشاكـل

أمل رجعت طالعـته كان يعدل الكـاب 

أمل لدانـه : تكفيــن شوفيـه .. 



الدانـه طالعتــه لكـن لسؤ حظهـا انه شافهـا 



الدانه صدت عنه وهي تقول : ولللللللللي .. شافنــي ..





..___نهـايـه الجـزء الخـامس___.. 




منوره القصه غنااتي 

.. الجـزء السـادس ..



يـوسف بستغـراب : شفيهم يطالعـونـي ..

ألتفت وراهـ وشاف شوق وهي مندمج باللعبـه 

قال ** مافيها شي لو رحت أسلم ورجعت لها **



راح يوسف صوبهم ..



الدانـه : أأأأأأأأأأأأأأأأأأأف ... شرف 

أمل : شكله ماعمره أحد زفـه ناوي ينزف 



يوسف ببتسامه : السلام عليكم 

الدانه ببتسامه مزيفه : وعليكم السلام 

يوسف يمد يـده : شلونج دانـه ؟

الدانه وهي تسلم عليه : الحمدالله زينه شلونكـ أنت ؟؟

يوسف : أنا بخيـر ( جات عينه بدون قصد على امل وأنبهـــر بجمـالــهـ ..أرتبكـ .. ورجع طالـع الدانه ) 

الدانـه بتسأل: شلون خواتكـ 

يوسف : هـاا ..؟ .. خواتـي ؟؟!! أيــــــــــه !!.. زيـنيــن .. ( يطالع أمل ) يسلمون عليج 



أمل حست انه يطالعها ..فقامت تهز ريلها بقوى ..



يوسف كـان وده يكلمهـا بأي طريقه قال لها : شلونج أختـي 

أمل طالعته رغم انهـا انصدمت من وساااامتــه ..بس ماأهتم لهـلـ شي وايد قالت : تعرفني ؟؟ أعرفكـ ؟؟

يوسف أرتبكـ أكثر** حلوه وصوتها احلا ** : لااااا ... بس شفتج مع الدانـه .. قلت دامني سلمت عليها أسلم عليج بالمره

أمل بقرف : مشكــور ماقصرت ..



يوسف تضايق من نظراتها له .. بس بعد هالشي مامنعـه انه يبتسم ..

أمل تمت تطالــعه .. تنطره يفااارج ..

ثوانـي وعينه يوسف مانزلت عن عيـنهـا 



أمل : بطــولــ ؟؟ 

يوسف أنتبه على نفسـه : هـااا .. آآسف أختــي ..

أمـل ماردت عليـه وصدت عنـه دليـل على انهـا متضايقه من وجودهـ ..

يوسف لدانـه : أوكـي عيـل أستأذن أنـا ..

الدانـه ببتسامه : اللـه وياكـ سلم على خواتكـ 

يوسف طالع أمل نظره سريع وطالع الدانه وقال : يوصـلـ فمـان اللـهـ



أبتعــد عنهم ورجع المكـان اللي كان واقف فيـه 

ويحاول مايطالعهـا 

وفي قلبـه مليون سؤال وسؤال ..*** ليــش تكلمنــي بهلـ الاسلــوب .. لو أني متحرش فيهم كان ممكـن تعصب 

وتقلب الدنيـا بس أنا رحت أسلـم على الدانه وسلمت عليهـا بالمرهـ..

ماسويت شي غلــطـ ..ليـش هالاسلـوب معـاي ..؟ ليش ؟***



الدانـه لأمـل : أمول شكلـه أنحرج حرام عليـج 

أمل : أشكـالـه ماتحـرج صدقينـي



شوي ألا دلال والعنود جايـن 

العنود وهي تعطي الدانـه وأمل الاسكريم مالهم ..: هههههههههههه فاتكم نص عمركـ دلولـ كانت بطيح من شوي .. الحب عماهـا ههههه

دلال وهي تقعد جنب الدانه : جذابـه .. هههههههههه

العنود قعدت جنب أمل وهي تقول : هههههههههههه زيـن ماخفسـت الاسكريم

الدانه وهي تضحك : هههههههههههههه شدعوه ماتشوفين دلالو

دلال اللي انحرجت : عبايتــي طويـلـه .. شسوي يعني هههههه

الدانـه : ههههههه قصريهـا 

دلال وهي تاكـل اسكريمها : يصير خيـر ههههه



مـر الوقت ورجعوا البيـت



السـاعه 12 بالليـل 

بغـرفـه المهـا 

كـانت أمل بتنام عندهـا 



كانوا منسدحيـن الثنتيـن ع السريـر 

المهـا تسولف عن مواقف صارت بينهم لما كانوا صغاار وتضحكـ 

... وأمل مو معـاهـا عينهـا بالسقــف وتفكـيــرهـا رايــح بعيـــد ..

مـاتدري ليش مو قادرهـ تشيلــه من بـالهـا ..

رغم انـه ضميرهـا يأنبهـا على أسلوبهـا معـاه ألا انهـا تشوف أنـه يستـاهـل 

بـس ... من ساعة ماشافـته وهي مو قادرهـ توقف عن التفكيــر فيـه ..

صورتــه مافـارقتهـا ..

قالت بقلبهـا * مـع أنــي أحـرجته وكلمتــه بأسلــوب أبـد مو عدل .. كان يرد علي بأبتســامــهـ ..آآآآآفـ ياربي ماأبي أفكـر فيــهـ ..وبعديـن المفروض أشكـالـه ماأنشغـل فيــهم .. هو شاف ويهـا بالمنظـرهـ ... قطـع شكلـه بنوتـه .. مو ريـال ...................*

المهـا وهي تسحب شعر أمل بالخفيـف وهي تتصنع الغضب : هييييييييييييييييه أكلم روحي أنـا ..

امـل ألتفتت عليهـا بهدوء وقالت : نـعــم 

المهـا فتحت عينها على كبرها من برود أمل : ونعــامــه أن شاللـه ترفس عدووووج قولي أميـن 

امل وهي ترفع يدهـا على أنهـا بتدعي : أأأأأأأأأأأأأميــن ...( تتكلم بالمصري ) من بؤئـكـ لبـاب السمـا

المهـا : قولي لي شقلت من أول مافتحت حلجـي ..

أمـل عطتهـا ظهـرهـا : أبي أنااام مهووي باجر نكمل سوالف 

المها خذت المخده اللي وراهـا وضربت أمل فيهـا : وووويع يالدبـه أكلمج تعطيني ظهـرج 

أمل قامت قعدت وهي تعدل شعرهـا اللي أعتفس من ضربت المها : شفيــــــــــــــــــج..

المها وهي تقعد على ركبتهـا والمخده بيدهـا : فيني اللي فيــج .. 



أمـل ألتفتت وراهـا تدور المخده .. لقتهـا طايحـه تحت 

فمـا لقـت ألا المخده اللي هي نايمه عليهـا وضربه المها فيهـا 



أمل : هذا علشان أرد أعتبااااري يالبطه ههههههه

المهـا وهي تحط يدها على راسهـا : آآآآآآآآآآآآآآي يالعنــزهـ يعور ( وضربتها )

وبتدت حرب المخـاد ( جمع مخده ) 

...وصوت ضحكهم مااالــي الغــرفــه ..



...............................



اليــوم التــالي 

الجمـعه 



بيت بو جااسـم 

كانوا كلهم متجمعيــن حول طاولـة الطعـام 

يتـريقــون.. بستثنـاء سالم اللي كان محد



أم جاسم لعيـالهـا : سمعونـي أنتوا الثلاث ... يوم الخميس اللي بيجي اللحيـن عرس بنت خالتكم موزهـ يعني أستعدوا لـه

مشعـل بستغراب : أي وحــده فيــهم ؟!!

أم جاسم : ريم .. أكبر بناتهـا 

مشعـل عرفهـا على طول : أأأي عرفتهـا اللي شفتها بالستي يوم سالفه دلال 

خالد بلقافه: أنا ماعرفتهـا .. 

أم جاسم بغضب : لانه أنتوا قاطعيـن .....توصلون خالكـم ومتعيزيـن تروحون لخالتكم ..

ألا جاسم : عن نفسي أنا أزورهم ... بين فتره وفتـرهـ

أم جاسم ببتسامه لجاسم : لا يمه أنا ماأتكلم عنكـ .. ( تطالع خالد ومشعل ) أتكلم عن ذيلا اللي موزه لو تشوفهم بالشارع ماعرفتهم ..

مشعل يبلفيت بيطلع عذر : يمه بيت عمتي موزه كله بنـات ...وين نروح احنـا هناكـ ؟

أم جااسم : وبيت خالك محمد كلهم بنات .. ماعنده ألا حمد هالياهـل ..



مشعل بلع لسانه وسكت 



خالد بهمس لمشعل اللي كان قاعد جنبه : عذر أقبح من ذنب 

مشعل طالعه وصد عنه ..



أم جااسم : وسمعوني أنتوا الاثنيــن بـزفـت المعرس بتدخلـوا فاهميـن 

ألا خالد : يمه وين ندخـل ..؟!!! أنا أصلا ماعرف لا شكل العروس ولا شكل المعرس ..

ياحلاتي وأنا أسلم على وحده من المعازيم على بالي العروس 

أم جاسم بحده : وليـش أنت بتروح للمعـازيـم ....؟؟!! سيده على الكوشـه يعني اللي بتكون قاعده هي العروس ..

خالد بغباء : وأفرضي خالتي موزه مثلا قاعد بالكوشـه وأنا أسلم عليها أقول لها مبروك منه المال ومنج العيـال وين أودي ويهي بعدهـا ؟؟



مشعل وجاسم فطسوا ضحك على غبااء خالد 



أم جاسم بغضب : هذا اللي يبيني أفتح راسـه بالصحن اللحيـن ... وليش عميـه خالتكـ تقعد مكـان العـروس .. لا تيننـي ( تجننـي ) وترفع ضغطي خلوووود .. يعني باللـه عليكـ من بتكون لابسـه فستان العرس غير العرووس .. غبي أنت 

خالد : يمكن وحده لابسـه أبيض .. جنه فستان عرس 

أم جاسم وصل حدها : خلووووووووووود ..

خالد : زيـن زين خلاص .. تدريـن شلون يمـه خلي جسوم ومشعل يدخلون بزفت المعرس .. أنا مالي لزمـه ..يعني كلش أنا أخوها وله ابوهـا 

حــدي ولد خاااااااااااالتــهـا جاسم ومشعل يكفون 

أم جاسم : وأنا قلت بتدخل يعني بتدخـل 

مشعل لخالد : أقول أرضى بالواقع وأدخـل .. ويمكن بالمرهـ تحصل لك عروس ونفتكـ من خشتكـ 

خالد : لا حبيبي أنا ماراح اتزوج ألا بعدكم أنت وجااسم هههههههههههههه

جاسم وهو يضحك : هههههههههههههههههههههههه أقول طلعوني من السـالفـه بلا زواج بلا هم .. شحلات العزوبيــهـ 

شلنـا بزوااج وبلاويــه ... اللـه يديم نعمه العزوبيـه علينـا 

خالد : عااااااااااااش جاااسم .... 

مشعـل وكأنه مشجع : عاش جاسم عااااش عااااااااااااااااااااااش عاش جااسم عااااش عاااااااااااااااش 

خالد وهو يصفق : وحده وحده وحده ....... أنا احلا واحد ههههههههههههههههههههههههههههههه

جاسم وهو يضحك على خبال أخوانه : ههههههههههه شدخـل ..

أم جاسم : ألحمدالله والشكـر لك يارب .. أقول خلصتوا ريوقكم ..؟

كلهم : أي ..

أم جاسم قامت تشيل الصحون : تعالوا جيبوا الصحون المطبخ 

مشعل وهو يشيل الصحون اللي جدامه : أنا مادري ليش ماتجيبـين خدامه وتفكيـن روحج 

أم جاسم وهي شايله الصحون ومتجه صوب المطبخ : ماأدانــي شغلــهم 



(( توهــا مسفــره الخدامــه اللي كانت عندها ولا تبي تجيب غيرهــا ))

..___بيت بو يوسف___..


وخصيصا غرفه يوسف 

اللي كان منسدح على الكرسي اللي بغرفـه وقاعد يفكـر بأمـل اللي خذت عقلـه وتفكيــر من أول نظرهـ 

يوسف بقلبـه : معقــولـه حبيتهـا ..؟!! .. أي ليش لا ..في شي يسمونه الحب من أول نظـرهـ وأكيد هذا هو .. آآآآآآآه ملاااااااااااااااكـ مـلااااكـ مو بشـر 

كل شي فيهـا حلـو.. بس ليش كانت تطالعيـن بهلـ نظرات ..؟ ماغلطـت عليهـا سلمت ..والسلام لوجه اللـه ...أمووووووت وعرف أسمهـا ...

شكلهـا رفيجت الدانـه ..بس فشله اروح اسألهـا شسم رفيجتج .. وفشلـه من قلب بعـد ...



دخلت عليــه هيـام وبيدهـا لوحـه كبيــرهـ 

هيام ليوسف : يوسفووهـ 

يوسف سمعهـا بس طنش لهـا 

هيام حطت اللوحه على المكتب وقربت صوبه : يوســف ...

يوسف معطيهـا الاذن الصمخـه ( يعني مطنشها )

هيام : يووووووسف يــه ..؟!!

يوسف بدون نفس : خيــــــــر ....

هيام أستغربت من اسلـوبـه : شفيــكـ تكلمنــي جذي ..

يوسف: واللـه هذا الاسلوب اللي عندي 

هيام حست انه زعلان منها .. وأكيد على السالفه اللي صارت بالمطبخ : آآآآآســفـــهـ 

يوسف وهو مازال مايطالعهـا : ويـن اصرفهـا ....؟

هياام ..بدلع : حبيبي يوسف واللـه أأأأأأأأسفــه كنت أتغشمر معاكـ 

يوسف : غشمرتج ثقيلــه وبااايــخه مثلج 

هيام : بس أنا ماقلت شي غلط ( ألتفت عليها يوسف وعلامات الغضب على ويها بس بعد هيام ماتخاف منه وكملت) أجيب لك المنظره تشوف ويهكـ .. يوسف لا تزعل مني بس صج اللي يشوف يقول هذا بنت مو ولد ... كل شي فيكـ بناااتــي .. مو ناقص ألا تلبس فستان وتكمل

يوسف قام قعد بغضب : ثمنــي كلامج هيوووم أحسـن لج لا يجيج كف أفر فيـه مخج ..

هيام وهي رافعه واحد من حواجبهـا : لا واللـه .. كلام الصج ينزعل منـه هالايـام ..؟؟؟ زيـن .. زيـن خلاص فكنـا من هالسالفـه أبيكـ بشغلــه 

يوسف بغضب : هيوووووووم فاااارجي عن ويهي ترى واللـه مابيحصل لج طيب 

هيام بعناد : تهدد مع ويهكـ ..واللي يقول لك ماني طالعـه شبتسوي كلش خوفتنـي يمه قمة أرجف 



يوسف قام مسكها من شعرها وصوت صراخها حاشر الغرفه والبيت ....طلعها من الغرفه وحذف عليها لوحتهـا وسكر الباب بقوى بويهـا 

هيام ودموعه أنهار على خدها وهي تضرب الباب : بطلع البـاب يالبنيــه .. لو تقول أنكـ ريال بطلـه نتفت شعــري يالدلووووووووووع ..



يوسف كان يحاول يهدي نفسه لانـه لو طلع لهـا بيدوس ببطنهـا 



هيام وهي ترفس باب غرفتـه : أأأأأأأأأأي زين أعترفت أنك بنيوووه .. من جذي ماتبي تفتح .... يالبنيــــــه 



يوسف يتعوذ من ابليس ولا يبي يرد عليهـا 



هيام وهي تضرب الباب بيدها وريلها : بطللللللللللللل البــااااااااااااااااب خل أربيكـ وأسويكـ رياااااااالـ يالفضييــــــحــه ..



هني عاد وصل حده يوسف طلع لهـا ومسكها وضربهـا ضرب خلاهـا تعاف الكلام جااوا كلهم فوق من صوت الصراخ 

( أم راشد , أسماء ( مرت راشد ) , منال , راشد , بو راشد )

وشافوا يوسف طايح بهيـام ضرب وهي تحاول تضربه بس بدون فايده ..



راشد وهو يمسك يوسف عنها : يووووووسفــوه شفيكـ ينيــت ..

هيام وهي توقف بمساعدة منال وصوتها ياللـه يبين من الصياح وبصوت عالي : يالكلب ....يالحمـار .....يالبنيــه .....ياللي ماتستحي على ويهكـ 

يوسف بصوت عالي : سكتوهـا ولـه واااااااااااااللللـــه داافنهـا هنـي اليــوم ..

بوراشد بغضب : شسالفـه يوسف .. شفيكـ تضرب أختك جذي أستخفيـت أنت

ألا هيام تنط وتقول : ضربني لانـي قلت الصــج ..

أسماء بصوت خفيف : شقلتــي ...؟

هيام وهي ترجع على ورى علشان لما تتكلم مايقدر يضربها : قلــت له أنــه بنــيــه .. أصلا هو فضيــحــه ( تلتفت على أمها ) كم مره يمه قلت لج ماأبيــه يودينـي المدرسـه لانه شكله يفشل هـــاااااا كم مره يمه .... ( ترجع تطالع يوسف ) واللـه اللي يشوفك مايشكـ لحظـه أنكـ مو بنــت ...ألا يكون متأكد 100% أنــكـ بنووووووووتـــه يالبنيـــه .....

يوسف بصوت عالي : شكلج تبينـي أربــيــج وأعلمج شلون تكلميـن اللي أكبر منج ..

هيام : أنت اللي يبيلكـ تربيــه ... مو أنــا ..

بو راشد بحزم : بــــــــــــــــــــــــــــــــــس ...... هذا وأنا واقف جدامكم وجذي .. أحترموني على ألاقـل ..

هيام وهي تصيح : ماله حق يضربنــي ...

بو راشد بغضب : أنتي جب ولا كلمــه .. تستاهليــن اللي جاج .... ذلفي غرفتج يـلا



هيام راحت غرفتهـا ولحقتها منال 



بو راشد ليوسف : وأنت لا تفتكر أني اذا هاوشت اختكـ على الكلام اللي قالتــه يعنــي أنت اللي صح ..... حتى أنت مالكـ حق تضربهـا جذي لو ذابحهـا اللحيـن هــااا .. ريال طول وعرض تحط عقلك بعقل ياهـل 



يوسف ماتكلم ولا نطق بحرف لانه مازال معصب ولا يبي يقول كلام يندم عليـه بعديـن ..



بو راشد لأم راشد وأسماء وراشد : نزلوا تحت الصـالـه أبي يوسف بموضوع



نزلوا كلهم تحت بدون مناقشــه 

وبوراشد أخذ يوسف ودخلوا الغرفــه 



يوسف رمى نفسه على الكرسي 

بو راشد وهو يسكـر البـاب : ما هقيتها منكـ يايوسف تضرب أختكـ ...........

يوسف قاطعه : يبه انت ماسمعت كلامهـا .... وأي واحد مكـاني كان سوى اللي سويته وأكثـر 

بوراشد وهو يقعد على سرير يوسف : لا يايوسف مو أي حد مكانك كان تصرف بجنون وتهور مثلكـ ... 

ترى العقل نعمـه ..... والمفروض تستخدمه في مثل هالمواقف .. والضرب مايفيــد ياولدي 



يوسف مارد وأكتفى بالسكوت ..



بو راشد سكت شوي وقال : اللحيـن أنت معصب وقالب الدنيـا عليكـ علشانهـا قالت لكـ يالبنيــه ..

يوسف : وتعتقد يايبـه هالكلمـه هينــه عندي وعند أي ريـال .. من كثر ماتردد يالبنيــه .. ولـه يابو الرقــه 

باجر كل اللي بهلـ بيت بينـادوني جذي وخاصـه شوق .. تراهـا توها صغيرهـا وبتتعلم منهـا باجر تنادينـي يالبنيـه ....

بو راشد : وأنت اللحيـن كلمت البنيـه مضايقتكـ ...؟



يوسف طالع أبوه وسكت ..



بو راشد : وليـش ماتخلـي هيام تشيل فكـرت أنكـ بنيـه من بالهـا 

يوسف : شلـون ..؟؟ قولي شلون ..؟؟ هوااش مايفيــد معاهـا .. ضرب ولا نفـع .. وبنفسك شفت لسانهـا الطويل معاي من شوي .. شلون بسكتهـا .. أتحااشهــا وهي تدور الهوااااااااش دواارهـ 

بو راشد وهو مازال يتكلم بهدوء : فكــر فيهـا .. هي ليش تقول لكـ يالبنيــه ..؟ تصرفاتكـ مثلا تصرفات بنت ...؟؟؟؟؟؟

يوسف : لا ..

بو راشد : أسلــوبكـ اسلوب بنــت ..؟؟؟

يوسف : هم لا ....

بو راشد وهي يأكد على الكلام : (((( شكلــكـ )))) يشـابـه البنـات ..؟؟

يوسف فهم قصد أبوه وقال : زيــن شسوي أذا أنا مخلووق جذي .... شسوي ..

بو راشد ... قام وقف وقال : عاد هنــي دور العقــل ... فكـر فيهـا وماأظــن أنهـا صعــبــه ... أخليــكـ اللحيـن خلـ اشوف أختكـ 



طلـع بو راشد من عند يوسف على غرفـه بنتـه هيام 

فتح الباب لقى هيام منسدح ومغطيه راسهـا باللحاف وتصيح من قلب 

ومنال جنبها تطبطب على ظهـرهـا 

بو راشد أشر لها علشان تطلـع 

قامت منال وطلعت وسكرت الباب وراهـا 



بو راشد وهو يقعد جنب بنـته : هيووووم ...

هيام بصوت شبه مسموع : نعم ...

بو راشد وهو يشيل اللحاف عن ويهـا : قومي قعدي أبي أكلمج ..

قامت قعدت بدون أي أعتراضات 

قالت وهي متربعه وحاطه يدها بحظنهـا : نـــــــعــــم ..

بو راشد : اللي سويتيـه مع أخوج عــدل ؟؟

هيام تحاول تبرر : يبه هو شكله كله على بعضـه بنت ليش يزعل من الصج ... 

وبعدين أنا كلمتــه شوي شوي هو عصب وقال لي قومي طلعي برى وله مايحصل لج طيب .. 

ليش يزعل من الحقيقـه وبعديـن لو هو مايبي حد يقول له يالبنيـه خل يغير بشكله هاللوعـه 

بو راشد تنرفز من كلمتها الاخيره ( لوعه ) بس بعد كان الهدوء هو اللي مسيطر على ملامحه : قلتي اللي عندج ..

هيام وهي تحط عينها بحظنهـا : أيوه 

بو راشد : ترضيـن أحد يجي يقول لج يالريــال ولـه يالصبي ؟؟

هيام تطالع أبوها بطرف عينها : لا ...

بو راشد : ماترضين على نفسج ترضين على غيرج ..؟

هيام : بس أنا مو مسويـه نفسي صبي علشـان أحد يقول لي جذي ..

بو راشد : حتى لو مو مسويه نفسج صبي .. ماترضيـن أحد يقول لج جذي ... لانـه راح يضايقج ..صح 

هيام : صح ..

بوراشد : وهلـ كلام يضايق أخوج ..مايحب أحد يقول له يالبنيــه ... وأذا شكلـه مضايقــج ...... 

حاولي ماتكلمينــه ولا تقربيـن صوبـه بس أنج تستفزينـه شي طبيعي بتنظربيـن ..

هيام : هذا جزااي أبي لـه الزيــن .... 

بو راشد : أذا تبيـنه له الزيـن وصلي لـه الكلام اللي عندج بأسلوب عدل .. مو بأسلوب يستفــز ..ولـه لمحي لـه .. مو شرط تقولين له بالوي ..

هيام بتسأل : شلون يعني ..

بو راشد : يعني مثلا تجينــه في يوم تكون أعصابــه رايقــه فيهـا تقولين لـه واللـه يوسف شعركـ طويـل وايد خفف شوي أحلا عليــكـ ... ولـه ....واللـه يوسف كلـه تلبس بنطلون وقميص ......بنطلون وقميص ... ألبس ثوب وغتره وعقال أحلا عليكـ تطلع كشخـه .. ومن هالكلام ..

هيام : تهقـى مايعصب علي مثل اللحيـن 

بو راشد يغمز لها : وااااثــق من كلامي 100% ... 

هيام ببتسامه وهي تمسح دموعها : وأذا عصب وضربني مثل اللحيـن شسوي فيكـ 

بو راشد وهو يحط يدها على شنبـه : شايفه هالشنب .. أشيلــه أذا عصب عليج وضربج 

هيام وهي تضحك : تراكـ قلت ههههههههه

بو راشد :هههههههه أفااا عليــج بس هـا أذا ماعصب ماكو قعدته على النــت لمده سنــه كاملـه 

هيام بصدمه : سنــه ..............؟؟؟ وايـــــــــــــــــــــــد 

بو راشد : كيفج عاد هههههههه ها أتفقنـا 

هيام : ههه اوكي أتفقنـا 



حظنــت أبوهـا بكل قوتهـا .. 




..___بيت بو ريم___..





كانوا توهم راجعيـن من المصمم كل وحده جابت فستـانهـا وميته فرح 

بستثناء ريم لانه فستانها بيخلص يوم الثلاثـاء

.. لانه مثل ماتعرفون فستان عروس يبيله شغل..



كل وحدهـ حطت فستانهـا بالكبـت وأجتمعوا بغرفه ريم 



ريم اللي كانت منقهــرهـ ليش انه فستانها ماخلص قالت : أأأأأأف هالجوي بذبحه يقول فستاني بيخلص معاكم واليوم يقول لي ( تقلد كلامه ) (((( لا مدام مال أنتي يوم سلاسـاء ( ثلاثاء) كلاص ( خلاص ) ))) .....أأأأأأأأف ...

أمل وهي تضحك : ههههههههه بعد أنتي العروس لازم يهتم بالفستـان .. ويعدله وينسقه علشان تطلعيـن ملااااااااااااااااااكـ بالعرس ..

الريم : ماأبي أطلع ملاكـ أبي فستاني وخلاص 

دلال وهي تضحك : هههههههههه علشان تطلعيـن جيكره وينحاش المعرس ههههههههههههه

ماتوا ضحك كلهم 

المها : ههههههههههههههههههههههههه كلها 4 أيام ويجيج الفستــان ... الصبر زيـن ههههههه

الريم : بنسبه لي 4 سنيـن ...

العنود : لهدرجه مستعيله للعرس ثقلي شوي لا تفشلينا هههههههههههههههه

الريم تطالعها بطرف عينها : شدخـل ..؟!!! أنا مستعيله على فستان مو على العرس 

العنود : والفستان حق شنو ؟؟ حق الطباخ حق العرس طبعا ههههههههههههههه .... 



الريم سكتت ولا ردت عليهم ..



شوي ألا الخدامه داشه عليهم : دانـه ..

الدانه ألتفتت عليها : هـلا ..

الخدامه : أنتي فرنـد تحت ..

الدانه قامت مستانسه : شعوول ؟؟

الخدامه : yas



قامت الدانه طيراان تبي تنزل تحت ألا صوت أمل يوقفها 



أمل : دنوووي ياللي ماتستحيـن اللحيـن أحنا عندج تهدينـا وتروحيـن لرفيجتج 

الدانه : أنتوا مو غرب .. ( وعطتهم ظهرها وطلعت )

أمل وهي فاتحه عيونها على كبرها .. ألتفتت على العنود وهي تقول : صج أختج ذي ماتستحي على ويهـا ..

العنود : ههههههههههههههه الحبيبـه شتسوي بعد ..



تحت بالصـالـه


الدانه وهي تنزل من الدري بخطوات سريــعه : شعووووووووول فديتج ... أشتقت لج واللـه

مشاعل قامت وقفت وهي تضحك : أدري معجباتي كثـار شسوي ياربي لو أني حلوهـ ههههههههههههههههه

الدانه وهي تحظنهـا : يالدبــه هههههههههه

مشاعل وهي تضحك : هههههههههه شلونج عمري ..؟

الدانه : الحمداللـه بخير شلونج أنتي 

مشاعل : خل نقعد بالاول بعديـن أقول لج أخباري ههههههه



الدانه راحت قعدت معاها 



مشاعل : ترى خدامتكم ذي مصيبه .. رفعت ضغطي ليـن نادتج 

الدانه وهي تضحك : حرااام عليج واللـه طيبـه هههههههههه بس ساعات تصير مغثــهـ هههه المهم ماعلينـا ..

شعندج جايتني اليوم مو من عوايدج .. العاده الشرطه اللي عندج ماتخليج تزورين رفيجتج ....

مشاعل : هههههه أفااا عليج رفيجتج عليها ذكاااء خارق .. الله يسلمج قعد بغرفتي أفكر وأفكر وأفكر ياربي شلون أقنع مامي انها تخليني أجيج .. وتوصلت لحل محترم ....

الدانه : اللي هو ..؟؟؟

مشاعل : أخذ ملزمه العربي من عندج .. هههههههههههه ملزمتي مو كاملـه 

الدانه : هههههههههههههههههههههههههه لا واللـه ملزمتي عند نوالـ .. خذتها مني يوم الخميس

مشاعل بصدمه : حلللللللللفي ..؟

الدانه : واللـه 

مشاعل بتنرفز خفيف: وليش يعنــي .. صدقيني مو ماخذه الملزمه تحلـ 

الدانه بغشمرهـ : عيل شبتسوي فيها بتصور معاها ههههههههه

مشاعل : يعني كلش سوي نفسج ماتدرين .. بتسطر لج أشعااار وقصـايد من أول الملزمه لأخرهـا 

الدانه ماتت ضحك : ههههههههههههه بيني وبينج أدري من جذي عطيتها لما طلبتهـا ... أبي قصايد يديدهـ اكتبهـا بدفتــري بقت لي ثلاث صفحات وأخلصــه .. ههههههههههه

مشاعل : هيهيهيهيهههيهيهيهييهيههييه ياثقل طينتج .. زين عطيني أي ملزمـه خلـ اصرف أخوي لو طلعت له وأيدي فاضيــه بيشتغل لي سين وجيم 

الدانه قامت وهي تقول : هههههههه أوكي ... تعالي معاي فوق أموول ودلول عندنـا سلمي عليهم قبل لا تطلعيـن 

مشاعل : أمووولتــي عندكم ... ووي فديتهــا قلبي ياناس بيوقف ... يلا يلا بسرعه خلـ أملي عيني بشوفها قبل لا أروح 

الدانه ضحكت عليها وراحت معاها فوق 



..___بيت بو جاسم___..


كانوا أم جاسم وسالم قاعديـن بغرفتــهم

سالم قاعد على طرف السرير 

وأم جاسم قاعد على الكرسي وتتصفح المجلــه



سالم كـان ودهـ يقول شي 

لكــنه مو عـارف شلون يبــدأ ..متــردد ..

وأم جاسم كانت ملاحظه هالشي بس ساكتــه وتسوي روحهـا مندمجه مع المجلــه

بعد طوـوـوـوـوـولـ تردد قرر أنــه يتكلــم



سالم قام وقعد جنب مرتــه وهو يقول : هيـا..

أم جاسم وعينها مازالت بالمجلــه : هممممممم ..!؟

سالم : أبي اقول لج شغلــه ... بس مادري متردد ...

أم جاسم مازالت عينها بالمجلـه : قول .. أسمعكـ ..

سالم وهي يسكر المجلــه : أبيج تركزيـن معاي ... مو قاعده تتصفحيـن لي المجلــه 

أم جاسم خذت المجلـه وحطتها وراهـا وقالت : هــا .... كاهي المجلـه و. وخرتهـا.. تدللـ ..؟

سالم : واللــــه ...... أنــا ............... مادري .. أشلون أقولج 

أم جاسم بخوف : سالم شفيكـ تراكـ خرعتنــي تكلم شفيكـ ؟

سالم : شرايــج هيـا اليوم نطلــع كلنـا جذي انا وأنتي وعيالج .. ولو بتعزميـن أخوج .. يكون احسـن بعد .. نروح البحــر ..

أم جاسم : قاعد لي من مساعه بقول وبقول .. وأنا .. ومتردد ..ومادري شنو ..؟؟ علشان تقول لي انه تبينا نروح البحـر ... 

سالم قام وقف وهو يقول : ياهيــا أنا أبي أتقرب من عيــالج .. كارهيني من 3 سنــيــن محــد فيهم طــايقنــي .. اللهم جاسم ساعات جذي وساعات جذااكـ .. اللي يشوفهم يقول مالكـ حلالهم أبي أتقرب منهم أبيهم يحبوني ياهيــا ..



أم جاسم ماعرفت شتقول لانها ملاحظه هالشي من تصرفات عيالهـا 



فحاولت تلطف الجو وقالت : أي واللـه فكــره ياسالم .. نروح كلنـا جذي أنا وانت ومحمد وعيـالــه .... وبكلم موزه بعد لو حابـه تجي معانـا 

وأنت لا تكدر روحكـ بعد عمـري .. صدقنــي .. هي مسألـه وقت ومع الايام بيحبــونكـ ..

سالم بأبتســامـه : ياليــت 



راحت أم جاسم وأتصـلـ على أخوانهـا " محمد وموزه"

علشـان تعزمهم على روحت البــحــر والاثنيــن وافقــوا .. على الاقــل يجتمعــون من يديد ..

وعيــالــها محد فيهم أعتــرض لا جاسم ولا خالد ولا حتى مشعــل



كلهم تجهــزوا حق طلعــت البحــر 

وأول ماجــات الســاعه 4 العصــر كــان الجــو جنــان خــاصــه نسيــم الهــوى البـارد العليــل اللي يرد الرـوـوح ..

وأشعت الشمس الدافيــه اللي زاايــد الجو حــلاهـ وملطفه الجو

ومـاننســى نسيــم البــحـر اللـي معطــي البــحر جمــالــه ورونقــه..



طلـع خالد وهو شايــل كم كورهـ علشــان يلعب فيهـا مع حمد بالمــاي ..

وحطهم بـ ..سيـارهـ سالم .. لانهم بيطلعون معـاه 

وطلع جاسم اللي كان شايــل كيس مليــانـه شبس وحلاويـات 

وحطهم بالشنطــه ورى ..

وأخيــر طلــع مشعــل اللي كان شايل الثلاجـه البحريـه ( عبـارهـ عن ثلاجـه صغيـرهـ خاصه للبــحر أذا بتنحط فيها اشيــاء باردهـ )

اللي كان تارسهـا أنواع العصــايــر والايسكــريم ...

وحطهـا ورى بالشنطــه .. 

وسكره شنطـه السيــارهـ



وركب سالم وجنبـه أم جاسم 

و.. ورى طبعـا الثلاثــي " جاسم , خالد , مشعـل " 

أول ماطلعوا كانت سياره محمد ( بو حمد ) طالعه من البيــت ولحقوهم ..



كلهـا دقـايق ووصلــوا البــحر 

وأتصــلــوا على أم ريم .. قالت لهم أنها بالطريج اللحيـن بتوصـل 

ووصفت لهـا أم جاسم المكـان اللي هم موجوديـن فيــه 



أم جاسم لجـاسم : جاسم يمــه حط الزوليــه " السجــاده " هنــي علشـان نقــدر نقعــد 

جاسم اللي كان عند السيــاره فاتحهـا ويطلع الاغراض قال : أن شــاللـه 



طلع الزوليــه وفرشهـا على الارض 

كـانت وسيــعه يعنــي يقدرون يقعدون عليهـا البنــات كلهم ..وتبقى مساحه بعد 





وأخذ خالد الزوليــه الثــانيــه وفرشهـا بعيــد شوي عن البنــات علشـان يقدرون يقعدون على راحتهم ..



دقـايق ووصلوا بو ريم وعياله ومرتــه 

راحوا البنــات صوب البنـات 

وبو ريم راح صوب الشـبـاب 



وكانواالبنــات كلهم ( امل , دلال , الريم , المها , الدانه, العنود,أم جاسم,أم حمد , أم ريم) قاعديـن 



شوي ألا مشعل جاي صوبهم وهو شايل الثلاجه اللي مبتلش فيها من البدايـه وحطها عند البنــات وهو يقول لامه : أأأأف .. مابغيت أوصل 

أم جاسم وهي تضحك : ههههههههه شاللـه حادكـ 

مشعل وهو يعدل الكـاب : شسوي مجبوور .. وله جسووم وخلوود مافيهم خيــر هههههههه



أم جاسم ضحكت عليــه 

مشعل راح صوب أم ريم وسلم عليهـا من بعد ماسلم على أم حمد



مشعل وهو يحب راسهـا : شلونج خالتـي 

أم ريم : تمام الحمدالـلـه يمه شلونكـ أنت ..

مشعـل : أنا تمــام ..

أم ريم بتسأل : أنت من فيهم ...؟ 

مشعل ببتسامه : أنا مشعــل

أم ريم وهي تضحك : ههههه وي فديتكـ يمه كبــرت صرت ريــال أنا أخبركـ وأنت صغيــر عمركـ 12 سنه 

مشعـل حاط يده ورى راسه ويضحك : ههههههههه بو 12 سنه صـار 21 سنــه 

أم ريم : مشـاللـه هههههههه .... صرت حلــو بعد أحلا من قبل 

مشعل ضحك من قلبــه : خالتــي شدعوه مغازل هذا هههههههههههه 

أم ريم ماتت ضحك : ههههه وي فديتكـ هههههههههه وين اخوانكـ ..

مشعل التفت وهو يأشر عليهم : كاهم هنـاكـ 

أم ريم وهي تطالعهم : أي واحد خالد 

مشعـل : بو قميص أزرق خالد ..

أم ريم : كبر واللـه .. روح ناده يمه خل أسلم عليه ..

مشعل : أن شاالـلـه 



راح مشعـل عنهم



ودلال من اول ماجــا مشعل لحد ماراح وعينها مافارقتــه .." ياربببي .. أموووت فيــه وهو مايحــس ... لهدرجه عديم أحســاس ..." 

ألا الدانه وهي تضرب دلال بالخفيـف على كتفهـا وبهمس : هذا مشعـــل ...؟؟؟

دلال ألتفتت عليها وقالت وهي تتنهــد : أأأهـ .. أي هذا هو ..

الدانه : واااااي يهبــل ... يهببــــــــــــلـ.. 

دلال ضربتها بالقوى على كتفهـا وهي تقول بصوت واطي : هيييه ... حدج أغــار ترى 

الدانه : هههههههههههه ووي عشتـوا ... أذا هو جذي خالد شلــون 

ألا تنط المها اللي كانت قاطه الاذن عندهم ..: أنا أذكر خالد لما كان صغيــر ملك جمــــااااالـ ومشعــل شااااذي يلوع الجبــد 

اللحيــن لما شفت مشعــل عذاااااااااااااااااااااااب .. الله يستر شلون صار خالد لا يكون تبادلوا الادوار وصار خالد جيكر ههههههه

دلال : من قال أصلا حتى خالد حلو بس مو احلا من مشعـــل ...

الدانــه : ههههههههههههههههههههههههه 

العنود اللي سمعت كل حرف قالوا قالت لهم : هييييه أنتوا الثلاثـه سكتوا بس .. كاهم جوا ...



خالد : السلام عليــكم

كلهم : وعليكم الســلاام

خالد وهو يسلم على خالتــه أم حمد ويروح صوب أم ريم ويبوس راسهـا : شلونج خالتي ؟

أم ريم : زيــنه يبــه شلونكـ أنت ..

خالد : الحمــداللـه زيــن ..

أم ريم : وينكـ يمه مانشوفكـ لا انت ولا أخوكـ مشعـل .. ماكو غير جاسم ..اللي اشوفـه كل أسبوع



خالد انحرج وماعرف شيرد .. فأبتسم بس ..



أم ريم ماحبت تحرجه أكثر قالت لـه : كم عمركـ اللحيـن؟

خالد : 22 سنــه ..

أم ريم : العمر كلــه يــارب ..( ألتفتت على أختهـا ) .. مشاللـه على عيالج هيــا كل واحد أحلى من الثــانــي 

أم جاسم بغشمرهـ : لا اله الا الله لا تحسدينهم ههههههههههههههه

أم ريم وهي تضحك : ههههههههه شدعوهـ هيا .. ( رجعت طالعت خالد وهي تكلم أم جاسم ) شكلــه هاادي هههههه ومشعل عكسه صح 

أم جاسم : ألا العكس هذا الاذيــه ومشعل الهادي بس تعرفيــن توه يشوفج لزوم الاحترام ههههههههههههههههه



خالد تفشل كان وده الارض تنشق وتبلــعه 



شوي ألا مشعل جاي : هااا خلصــتوا منــه يصير أخذهـ 

أمل : أخذه مشعـل ترى بيذوب من الفشيلــه منحرج ياشيــخ هههههههههههههههههه

مشعل لامل : ههههههههههههههههه ماعليــج جايب قلاص مـعاي أول مايذوب نحطه بالقلاص وجمده بالثلاجه هههه

أمل : ههههههههههههههههههههه حلـوه

خالد لمشعل : ياملغــكـ 

مشعـل لخالد : المهم تعـال خل نلعب مع حموود كورهـ .. ودي اكسرهـ هههههههههههه

أم حمد : هييه أنتوا الاثنيــن مو تستفردون بولدي .. 

مشعل : هههههههههههه جاسم معــاهـ قاعد لنـا قعدهـ .. يلا عن أذنكم .. ( وراح عنهم ..)

ولحقه خالد 



أول ماأبتعدوا عنهم ألا المهـا تنط بهمس لدلال : وااااااااااااااااااااااااااااااااااااااااااااااااا ي قلــبــي

دلال بضحكه خفيفه : شفيج ينيتــي ههههههههههههه كاهو فارس أحلام الطفولــه شفتيــه 

المهـا وهي حاطه يدها على قلبها : دلول قولي لي اللي شفته مو خالد تكفيــن ..

دلال :هههههه ليش ؟

المهـا : تكفيــن قولي انه مو خالد .. 

دلال وهي تضحك : ههههههههههههه بلا خـالد ..

المهـا : وااااااي قلبــي حراااام عليــــج واللــه ..... حاسه نبضه قام يزيد بطريقــه مو طبيعيــه .. 

دلال : هههههههههههههههههههههههه خرعــه ولــه .....

قاطعتهــا : أي خرعه أي بطيييخ ..... واااي الجو صار حار ولــه أنا صخنــت 

الدانه اللي كانت ميته ضحك عليهم قالت : ههههههههههههههههه لاااااا أستخفت أختــي ( تكلم دلال ) شكلهـا بتصف معــاج أنتي مشعل وهي خالد وأنا خلولي جاسم ههههههههههههههههههههههههه



عند الشبــاب كـانوا حمد وجاسم ومشعل وخالد يلعبــون كره قدم 

2 X2 .. 

جاسم مع حمد 

وخالد مع مشعـل 



ومسويــن خطيــن واحد يعتــبـر خط المـرمى لفريق جاسم وحمد 

والثــانــي خط المرمى لفريق خالد ومشعـل





خالد وهو يرفس الكورهـ : مشعلــوه بســرعـه خذهـا 

مشعـل حاول ياخذهـا بس جاسم كان قاعد له قعده..ورجع رفسهـا صوب خالد يبلفيــت بيدخل قول عليــهم

بس خالد كان لها بالمرصـاد ( هههههه )

ورجع رفسهـا صوب مشعـل .. لكن حمد سبقــه 

ودخـل قوول علـى خالد ومشعـل 



خالد وهو يضحك : هههههههههههههههه طلع مو هيــن هالياهـل 

جاسم وهو يضحك : هههههههههههه طالـع علي فديتــه 

مشعـل : اللحيـن دخلتوا علينـا واحد صفــر .. السالفه كلها حظـ لا تعتقدون أنكم بتهزمون أعمـامكـم ههههههههههههههه

جاسم : بنشوف من يضحك بالاخير هههههههههههههه



ورجعوا لعبـوا مرهـ ثانــيــه 

وكل شوي طايح مشعـل ولــه خالد .. بأسبـاب حمد اللي ماتحلالـه الرفســه ألا صوب ريلهم ههههههههه



عند البنــات 



اللي ملــوا من القعــدهـ 

قاموا وقفوا قريب من البحـر وكل ماقريب الماي منهم تصادم مع ريلهم ..

كــانوا كلهم لابسيــن عبي ( جمع عبــايه) مفتــوحه ولابسيــن بنطلون تحت 

ورافعيــنه شوي 



الريم وهي تتنفس بعمق : أأأأأأأأأأأأأأأأأه ياحلات الجــو ... شرايكم ندخــل .. شوي 

الدانــه : لا ويــن ندخــل بنطلــوني توه يديد ماأبي أبللــه بالمــاي 

امل : وووي ماعندج سالفـه .. يعني ماعندكم غسالــه ... 

الدانه : حتى ولو ماأبيــه يتوصخ 

أمل لريم : ريمووهـ خل ندخل احنـا وهي لا شافتنــا مستـانسيــن بتجي معـانـا 

الدانـه وهي تمسكـ أمل من يدها : بليييز لا تدخليــن قعدي معااي

أمل : مو شغلي أنا بدخل .. يعني حظرتي ليش جايه البحر؟؟ علشان أتفرج عليـه ؟ وله أونس روحي ..؟

الدانه بقهر : بطقااق ذلفوا دخلوا وياارب وحده منكم تطب لها طبــه بالمــاي تخلي ويها يصير طماطه من الاحرااااااج ..

كلهم : فــااالـ اللـه ولا فــالج 



الدانـه شالت عمرهـا وراحت قعدت عند أمهـا وعينهـا عندهم كل وحده ترش على الثــانيــه مـاي وصوت ضحكهم مالي المكــان 

وعند الشباب الحمـاس كل مالـه ويزيد 

ألتفتت على أمهـا وقالت بملل : أأأف ... متمللــه 

أم ريم : روحي لعبي معـاهــم ..يمـه 

الدانـه : ماأبي ..

أم جاسم : ليش ماتبيـن ..

الدانـه وهي تلعب بالتـراب : لانه بنطلوني توه يديد ماأبي أوسخه ولا أبللــه 

أم ريم : هههههههه ماعندج سالفه ....



نرجع للبنــات



أمل وهي تغطي ويها بيدهـا علشان لا يصيدهـا المـاي : هههههه خلاص شفيــكم سبحتوونــي هههههههه ..

كانوا كلهم * الريم , العنود , دلال, المها *يرشون عليـهـا مــاي علشان ينتقمون منهـا 

الريم وهي ترش عليهـا : ههههه أوريج يالدبــه بللتيــنــي بالمــاي واللـه لا أسبحج .. هههههههههه

أمل : ههههههههههههههههه خلاص توووووووبــه ...

دلال وهي ترش عليهـا : ههههههههههههههههه لا تحاولين مافي مفــر ...



أمل ترجع على ورى تحاول تشرد منهم ألا تصطدم بمهـا اللي كانت وراهـا 

ومهـا ماتقصر تزيد كميــة المــاي بيدهـا وتشرهــا عليهـا 



أمل ألتفتت عليهـا وهي تشهق : وووووووووووووويــع يالدبــه ... 

المهـا ماتت من الضحك :أحســن .. هههههههههههههههه

أمل وهي مازالت مغطيه ويها : وااااللللــــه والللللــه واللللللللللللللللللـــه بصــرخ ..

العنود : صرخي محد بينقذج منــا 

أمل بأستسلام : أأأأف ياربي خلاص والله ماسويت فيكم كل هذا .. 

دلال وقفت عن الرش وقالت : خلاص خلاص خل نسامحهــا هههههههههههههه

المهـا : هههههه لا واللـه ليش أنها أختج يعنــي أقول صباايــا عليهـا ههههههههه

دلال بصوت شبه عــالي : هههه لاااااااااا ...



ويجتمعون عليهم بالاضافه لامـل ويرشون عليها مااي من كل صوب ..



دلال بصوت شبه عالي : لاااااااااااااااااااااا .. هههههه ...

تبللــت دلال من راسهـا لصبع ريلهــا بالمــاي بس هذا كله مامنعهـا من الفـرحه صوت ضحكهـا وضحكهم مالي المكــان 

شــووووي ألا **** تــــــــــــــــــــــــــــــــــــــــــــــــش ش****



.. نهـايــه الجــزء الســـادســهـ .. 




..___الجـزء الســابــع___..



دلال طااحت بالمــاي بسبب ضربــه قويــه جااات من كوورهـ الشباب ( جاسم , خالد , مشعل , حمد)

ضحكوا البنات كلهم على طيحتهـا



المهـا وهي تضحك : ههههههههههههههههههه ووووي شفيج .. قومي 



كانت الضربه قويه على دلال وجات على صدرهـا 



شووي ألا مشعــل جااي ركيض من بعيد 

مشعل شاف دلال طاايح ومبللـه من راسهـا لريلهـا 

مشعــل : أأووووهـ أسف دلال ... والله ماكنت أقصد .....

دلال ماكنت منتبه له لانها كانت على وشك البــكــاء من هالموقف المحرج ...

ألا دموعهـا ماقصرت نزلت على خدها المبللـ 



مشعل قرب منهـا ومسكها من يدها يحاول يوقفهـا 

دلال دقااات قلبهـا زاادهـ 

قامت وقفت ورفعت نظرهـا ألا بـ مشعــل ...

* لااااااا *

دقااتهـا زاادت فوق المعدل الطبيعــي 



ومشعل يحاول يتطمن عليهـا بعد ماسحب يده من يدها : صار فيج شــي ...

دلال اللي دموعها أختلطت بقطرات المــاي ... واللي يشوفهـا ماراح يشك انها صاحت قالت بصوت مخنوق ودها تصيح: لااااا ...

مشعل عرف من نبره صوتهـا أنها بتصيح : دلول واللـه ماكنت أقصــد .. مستعد أجيب الكورهـ اللحيـن وضربيني فيهـا ..بس لا تصيــحين 

أمل : واايد عليكـ .. كسرت القفص الصدري مالهـا .. حشى مو ريل عليكـ 

مشعـل لامل : لا أله ألا اللـه .... أنتي عن اللقـافــه .. أنا كلمت أختج ماكلمتج أنتي .. أذا الكلام كان موجه لج فتحي حلجج ..

أمل تنرفزت من اسلوبه : زيــن زيــن .. بس عصب .. لازم يعكر علينـا الجو ..

مشعل طنش لها وقال لدلال : تعالي خل أوديج عن خالتــي قعدي عندهم أحســن 

أمل بهمس : أأأأف مشكلــه اللي يحبون 

مشعل سمعهـا عطاهـا نظرات تذبح وراح عنهـا مع دلال 



مشعل لأم حمد : خالتــي خلي دلال تقعد عندكم ..

أم حمد شافت بنتها المبلله وقالت : ووي شفيهـا

مشعل : لا بس كنت ألعب ويا الشبـاب و .........

قاطعته دلال : وطحت بدون ماأنتبه ..



مشعـل ألتفت عليهـا وطالعهـا بستغــراب ...؟!!!!!!!!!!!!!!!!!!!



أم حمد لبنتهـأ : وووي الللـه يهداج يمه ..تعالي تعــالي قعدي جنبـي ..



قعدت جنب أمهـا وحطت راسها على كتفهـا 



أم جاسم لمشعل : مشعل يبه جيب فوطه لهـا من السيــارهـ



مشعل ماكان منتبه لأمه عينه كانت على دلال .. اللي كانت تدري انه يطالعهـا بس متجاهلتــه 

غمضت عيونه لما حست بدفء صدر أمهـا 



أم جاسم لمشعل : مشــعــل ...

مشعل ألتفت عليها بسرعه : هــا .. هــلا هلا.. يمــه 

أم جاسم : جيب يمه لهـا فوطه من السيــارهـ

مشعل : أن شاللـه 



راح مشعل فتح شنطه السيـاره وطلع لها فوطه .. وكانت مالتـه 

راح صوب أمه وعطهـا الفوطه ..

أم جاسم لام حمد : هاااج يا حصه ... غطي بنتج فيهـا لا تمرض ..



شوي ألا البنــات كلهم جووو قعدووا ..



أم ريم : هووو ...؟ شفيكم جذي متسبحيــن ..؟؟؟؟؟؟ 

أمل لعمتهـا : ههههههههه شنسوي عمتي نستانس شوي 

أم حمد وهي تغطي بنتها : وووووي اللـه يهداكم ماعندكم سالفــه صراحه ..



رجع مشعل عند الشبــاب وقعد 



ألا سالم يقول : الله يهداك ياولدي ... كان لعبتوا بعيد شوي عن البنــات 

مشعل قاله بغضب : أولا أنا مو ولدكـ .. وثانيــا .. أنا شدرانـــي انه هذا بصيـر أش شايفني جدامكـ هــاااا ...؟!!

بو حمد أستغرب من لهجه كلام مشعل مع سالم أول مره يسمعه وهو يكلم سالم جذي.. : مشعــل .. شفيك أستح على ويهكـ هذا الريــالـ كبـر أبـ....

قاطعه سالم بأبتسامته : خلاص يامحمد مالــه داعــي .......

قاطعه مشعل بصوت شبه عالي ومليــان غضب : أقول .. لا تقعد تسوي لي فيهـا الريــال الطيب بو القلب الكبيــر ترى حركــاتكـ هذا كااشفهـا ... مو علي هالحركــات فاهم .. أذا قدرت بهلـ كم كلمه أنكـ تقص على الوالده .. فتأكد أنكـ مستحيــل تلعب بعقولنــا ... يااا .... يا أعــز ربع أبــوي ..



قام مشعل من عندهم وتوجه للبحــر تم واقف وهو متكتف ..



بو حمد بغضب : شفيــه هذا صج مايستحــي ..

بو ريم اللي كان عـارف السـالفــه كلهـا مثل مامحمد يعـرفهـا بعد ..: الله يهدااه ..

بو حمد كان بيقوم لـ مشعل بس سالم مسكه من يده وقال : لو لي معزه عندكـ خلــه .. من حقه يعصب 

بو حمد : لا مو من حقــه .... مشعل لازم يعرف أنكـ ريال كبير ولازم يحتــرمكـ منت أصغر عيــالــه ..

جاسم يحاول يلطف الجو : خلاص ياجمـاعـه أنـا أكلمه 

سالم لجـاسم : لا ياولدي .... ( سكت شوي وقال ) أقصد ياجاسم .. مالـه داعــي مثل ماكرهنــي بروحه ولسبب هو مقتنع فيــه راح يحبني بروح ولسبب هو مقتنع فيــه ..

جاسم ببتسامه : أتشرف أنكـ تكـون مثل أبوي .. عادي نادنـي ياولدي .. ومثل ماقلت مثل ماكرهك من نفسه راح يحبك من نفسه 

سالم فرح واايد لما سمع رد جاسم له آآخير قدر يخلي واحد منهم يحبــه ..

بو حمد رجع قعد وهو يتعوذ من ابليس : أعوذ بالله منك ياأبليس ..



..___مـر الــوقت وبتدت الشمـس تغيب وتوجه كل منهم لبيــته___..



بيـت بو جاسم 



وخصيــصــا غـرفــه مشعل 

اللي كان منسدح على سريرهـ ويطــالــع السقــف 

وصوورة دلال مافــارقــته ..

وبتــدى يستــرجع ذكــريــات مرة بحيــاتــه معــاهــا ..

ذكريات من طفولته .. 



..................



-: ماايصيــر أنا اللي شريتــه 

-: وأنا اللي عطيتج فلووسـه ...من مصروفي مالي المدرسه

دلال وهي متخصره : بس أنا اللي رحت مع جاسم وشريته لي وحق أمووول... جيييييبــه 

مشعل وهو خاش كيــس الحلويــات وراه : ماأبي ..

دلال بغضب : جاسم أشترى حقك وحق خالد عن النحاااسـه عاد جيبه

مشعل : ماااااالـــي شغلــ ... ذي بفلوسي يعني حقي وحق أخوانــي 

دلال والدمعه على البـاب ( يعني بتصيح ) : جيبـه ..

مشعل بنحااسه : ماأبي 



شوي ألا خالد طالع يركض وجا صوبهم : مشعلوه جسوم يقول انه الحلاوه مالتي عندكـ وينهـا ؟؟

مشعل بخبث : كلتهـا دلول 

دلال بصدمه : أنـا ؟؟

يلتفت عليها خالد : وشحقه .. باخذ الحلاوه مالتج عيــل 

دلال بصوت عالي : جذااااااااب والله ماكليتها هو حرامي باق مالي ومالك ومالنـا كلنـا 

مشعل يسوي روحه يبلفيت ذكي : اذا أنا بقته وينها الكيس ؟

دلال وهي تأشر ورى ظهره : خاشهـا وراكـ ( تكلم خالد) خلوود شوف شوف وراه .. بتعرف من الحرامي فينـا 



..........................



طلعت ضحكه من قلبــه رغم انها كانت هاديــه على هالموقف التـــافــه ....

كان داايما يتهاوش معاها ويتحرش فيهـا مستحيل ماياخذ منها شي ..

مشعل وهو يتنهد والابتسامه مرسومه على شفايفه : فديتـــــج ...

أنتــبه على نفسه (( شقاعد أقــول أنــا .. مستحيــل أحب دلال .. هي ياهــل وحبهـا لي مجرد حركات وسوالف مراهقه مردهـا تكبر وتنسانــي ليش أعلق روحي فيهــا ... دلال مثل أختــي لا أكثــر ولا أقــل .. بس ..........!!!؟ ليــش حسيت بشعور غريب اليــوم يوم مسكت يدهـا ... شعور أول مره أحســه وتجـاهـ من ..؟ تجــاهـ دلال اللي كنت أتجاهـلهـا ..؟.. لا لا مستحيل أسلم قلبي بيــده يــاهــل .. مستتـــحيــــل ....))





..___بيت بو راشد___.. 



كان الجو هادي مافي أحد بالصـالـه غير يوسف اللي منسدح على الكرسي يطالع التلفــزيــون يحاول يشيل صوره أمل من راســه 

ومنال اللي تسولف مع رفيجتهــا على التلفــون ..

جااات هيام والابتســامه شاقه الحلج وراحت سيده صوب يوسف

يوسف أنتهب لهـا غمض عينه بقهــر وقال ** هذي ماأتــــــــوب **

هيام وهي تقعد جنب أخوهــا وتقول : يوسف حبيبي يابعد طواايف أهلي أنــت ... 

يوسف بصوت أشبه بالهمس ومع هذا سمعته هيام : اللهم طولج ياااروح 

هيام وهي تمسح على وي أخوهـا : ليش عــاد واللـه جايه أتعذر منكـ ( تبوس راسه ) وهذا راسكـ أبووســه .. 

يوسف مارد عليهـا 

هيام بترجي : بللليـــــز يوسف حبيبي ... والله أسفه ماأعيــدهـا ... أنا حمــارهـ .. لســاني يبيلــه قص وأستــاهـل الضرب المحترم اللي جانــي منكـ واذا عدتهـا مره ثــانــي .. ماأوصيكـ طيح فيني طق ومابعترض ولا بقول شي بس لا تزعل علي .. فديتكــ ..

يوسف طالعها وقال وهو رافع واحد من حواجبه : شللي يضمن لي ....

هيــام : ماكو .. الايــام بتبيــن لكـ صدق كلامي .... تكفى لا تشيل بخااطركـ علي ..

يوسف يبي يلعب بأعصابها : أفكـر ...

هيام تدلع على أخوها : يوووووووســف ...

يوسف أستسلم وقال : أأف خلاص سامحنـــااااااااج ...

هيام وهي تلم أخوهــا : واااااااااااااااااااااااااي فديتك أنـا يابو قلب كبيــــر ....

منال وهي تصكر التلفون : أحم احم .. شهلـ جو الرومنسي اللي مسوينه لي هني ههههههه

هيام بفرحه : سامحنــي يامنووووول ... ضميري أرتاااح 



يوسف قام قعد والابتسامه على ويهـا 



منال : هههههههههههههههه صج ماعندكم سالفه ..

هيااام : ألا عندنا سواالف مو سالفه ... بمناسبه رضى أخوي العزيز علي شرايكم نطلب كنتـاكــي على أحسب يوسف طبعا ههههههههههههه

يوسف وهو يضحك بالخفيف : ههههه أمحق عزيمه واللــه ...

هيام : هههههههههههههههههه شسوي مصروفي يالله يكفي لي للمدرسـه 



...............

..___بيت بوحمد___..





بغرفه دلال وأمل



أمل مطلعه كتبهـا ومنثرتهـا على سريرهـا 

وكل ما تخلص من هالكتـاب تفتح الكتــاب الثــانــي 

ودلال نفس الشي بس هي ماتدرس .. 

هي فاتحه الكتـاب من ورى وماخلت شعـر فيــه حب ألا وكتبتــه 

وحرف الـ m مـالي كتابها من ورى ..



( كـانت راسمه قلبــ وكاتبــه جنبه حرف الـ m وتحته كـاتبــه هالبيــت )



ليتك تحس هالقلب وش قد يغليك 

..وليتك تحس بعبرات مخنوقه من صدك..



دلال تنهدت بصوت مسموع : آآآآآآآآآآآآهـ ...

أمل ألتفتت عليها وهي تقول : شفيج ؟ 

دلال بأبتسامه وعينها مازالت بالكتـاب : ولا شي .. خلج مع كتبج ..

أمل وهي تحاول تشوف دلال شكاتبه بكتابهـا وماقدرت تشوف ألا حرف الـ mاللي كان واضح قالت : أهااااا اللحيـن عرفت ... والله ماعندج سالفه دلول تراج وايد قاطه روحج عليــه وهو مايحبج ولا يفكر يحبج ..

دلال ألتفتت عليهـا بسرعه وقالت بصدمه : وأنتي شدرااج ..؟ هو قال لج هالكلام ...؟؟؟؟

أمل اللي توهقت ** ووي أنا شقلت ** حاولت ترقع السالفه قالت : لا بس من تصرفاته وصده لج يبين هالكلام ..

دلال أرتاحت شوي وقالت : دام هو ماقال أذا يحبني وله لا ..عندي أمل انه بيحبنــي بيـوم .... خاصه أذا نفذت اللي براسي 

أمل بفضول : وشللي براسج ..

دلال : أقول لج بس ماتقوليـن لاحد ..؟

أمل بعصبيه مصطنعه : وأنا من متى أقول لحد ... صايره بئر أسرارج .. وبئر بيصيده فيضان من كثر ماأحفظ بهلـ أسرار

دلال ضحكت بالخفيف وقالت : .... ..... ..... ...... 



..___ الساعه 11 بالليل فـ بيت بوحمد ___..


دلال قاعده تطالع التلفزيــون

حاطيـن فلم هندي لـ شاروخ خان .. وهي عشقهـا هالممثل 

تموت بأفلامه 



كانـت نهــايــته حزينــه 



يموت فيهـا البطل ( اللي هو شاروخ خان ) عند باب بيت حبيبتــه اللي زوجوهـا غصب 

وتحاول حبيبتــه أنهـا تشوفه بعد ماسمعت بأنه عند باب بيتها يحتضر 

ومع محاولتهـا للخروج من البيت علشان تشوفه .. 

ماراح تقدر تلمحه حتى 

لانه زوجهـا يأمر الحراس بأغلاق أبواب البيـت 



ويموت البطـل عند باب بيت حبيبتــه وهو ينطق أسمهـا وهو اللي كان يتمنى بس يلمحهـا من بعيــد قبل لا يموت 

لانه كانت أيامه معدوده من بعد ماسمع انه فيه مرض خبيــث ( اللـه يبعد عنـا وعنكم كل الامراض والشر أن شالله)

وتموت حزن وقهـر حبيبتـه

ودموعهـا تملي خدهـا وهي طايحه عند باب البيــت بيأس 



دلال ماقدرت تمسك دموعهـا عند هالمقطع ..

وتنهمر أنهـار من الدموع على خدهـا وهي تمسحهم علشـان محد يشوفهـا تصيح

نزلت أمل من فوق لقت دلال قاعده بالصـاله ودموعهـا أربع أربع

أمل خافت على أختهـا جات صوبها وهي مخترعه : ووووي دلول شفيج ؟؟؟

دلال وهي تمسح دموعهـا : مــااااات ..

أمل وقف قلبهـا قالت بخرعه : من اللي مــات ...؟؟؟!!!

دلال : شاروخ خـان .. مسكيــن ماشاف حبيبتــه ..الله ياخذه ريلهـا حتى وهو يدري انه شاروخ بيموت مايبي يخليهـا تشوفه شهلـ نحاااســه

أمل عصبت ووصل حدها قالت : مالت عليج وعلى هالشاروخ خان فوقج .. صبيتي قلبي قلت اللحيـن واحد من أهلـنـا مات لا بارك اللـه في أبليسج

دلال : فال اللـه ولا فالج يالبومه 

أمل : بومه تنتف لحمج قولي أميــن ..

دلال وهي تاخذ الريموت وتغير القناه : امول ذلفي عن ويهي ... خلـيني أشوف التلفزيون ع راحتي ..

أمل وهي تقعد جنبهـا : وشسويتي على سالفه الحبيب ..؟

دلال : آآآآآآآهـهـهـهـه ولا شــي ... بس مثل ماقلت لج .. مشعل لازم يعرف أنـي أحبه ماقدر أستحمل أكثر أموولـ ..

أحبـــه تعرفيـن شنو يعنــي أحبـه وهو ولا حاس .. لا قعدت بغرفتنا أفكر فيـه ولا فتحت كتاب أدرس صورته فيــه ولا رحت المدرسه فكري معــاه

شاغل بالي ولا يدري عن حـالي .. مايصير جذي ..

أمل لثواني سرحت عن أختهـا* جااا في بالها يوسف .. مادرت ليش خطر على بالهـا لما طرت أختهـا سيرة الحب ...* 

قالت بقلبهـا 

( مستحيــل .. أكون حبيتــه .. )

دلال لأمل : شرايج ؟؟

أمل أنتبهت لهـا : رايي بشنو ؟؟

دلال : باللي قلتــه ..

أمل بتسأل : شقلتــي ...؟؟؟

دلال : لا واللـه ؟ أكلم روحي أنـا 

أمل وهي تتسند على الكرسي : كيفــج .. طلعيني من الســالفــه مالي شغــل نهـائيا لا من قريب ولا من بعيد 

دلال : أمحق أخت واللـه 



......



..الاحد ..

المدرسـه الثـانويــه للبنــات 

كانت الفرصه توهـا مبتديــه

والعنود ماصدقت الجرس يرن راحت سيده صف دلال 



العنود فاتحه عينها على كبرهـا : قولي واللـه بتجين معانـا البيــت ..

دلال ببتسامه وهي تعدل قذلتهـا وعينها بالمنظره الصغيره : واللـه كلمت أمي أمس بالليـل وقالت لي عادي روحي مع بنت عمتج ..

العنود : واااااااي ونـاســه دلول .. تدرين قاعده أنطر الويك أند بفاارغ االصبر علشان تجينـا هههه

دلال بغرور مزيف : أحم أحم .. ياربي شكثر معجبـاتي .. وبعدين أنا مو جايه لسواد عيونج بجي معاج علشان مهاااوي 

العنود تتصنع الغضب : ياخاينه .. تجين بيتنــا حق مهووي .. صج أنج خاينه 

دلال سكرت المنظره وحطتها بشنطتهـا وقالت وهي تضحك : هههههههههههههههه أبي شي منها.. ومحد يقدر يسويـه لي ألا مهوووي ويارب توافق 

العنود بفضول : شنو هالشي 

دلال بعبط : سوالف كبار عن اللقافه هههههههههه

العنود تضربها على كتفهـا : ياملغج .. لا لا جد شنو الشي اللي تبينه من مهوي ومحد يقدر يسويه ألا هي ؟

دلال : كل شي بوقته حلو ياحلو ههههههههههههه

العنود يأست قالت وهي تضحك : ههههههه هييه لا تغازليني مع فيسج ههههههههه

دلال وهي تضحك : ههههههههههههههههه من زينج .. اللحيـن علشان أغازلج يحصل لج أصلا 

العنود وهي تضحك : ههههههههههههههههههههههههههههه يلا يلا قومي خل نلحق ع المقصف 

دلال قامت وهي تضحك : ههههههه مستعيله على البلعه .. اللي يسمعج يقول الاكل عندهم بالقصف أأف مايحتاي مو جنه مثل ويهم

العنود : أستغفري ربج... أنتي مو عاجبج غيرج بيموت وياكله ههههههههه

دلال : ههههههههههههه استغفر الله العظيم 



توهم بيطلعون ألا دلال : ووي نسيت أتعطر لحظه 

كانت بترجع للعطر بس العنود دزتها من ظهـرهـا وهي تقول : مااكو رجعه ماصدقت تخلصين يلا يلا بسرعه جدامي ع المقصف

دلال : دقايق بس ماأتأخر بلييز



العنود حاطه يدها على ظهر دلال وتدزهـا لحد ماوصلتها عند باب الصف دزتهـا بقوى لدرجه أنهـا دعمت وحده ...

دلال للبنت : أووه أسفه 

البنت ببتسامه : لا عادي ..( ودخلت الصف ) 

وراحوا العنود ودلال المقصف





مــر الوقــت وجات حزت الطلعــه 

أمل جاهـا أبوهـا وراحت معاه 

ودلال مثل ماتعرفون راحت مع العنود 




..___ بيت بو ريم ___..



أول مادخلـوا البيــت بدلوا ثيابهم 

والعنود عطت دلال ثياب من ثيابهـا 

..ونزلوا تغدوا ..





الســاعه 3 ونص العصــر 



بغرفه العنود والدانه ..

دانه كانت نايمه مافي ألا دلال وعنود قاعديــن



العنود بصدمه : من صجج أنتــي 

دلال : أي من صجي .. تعبت عنود والله تعبت أبي أعرف راسي من كرياسي وردت فعله هي اللي بترسيني على بر ..

العنود : ومالقيتي ألا هالطريقــه

دلال بتسأل : عندج غيرهــا ..

العنود : صدقيني بتودين روحج بداااهيــه

دلال : ماأظن مشعـل يرضى يضرني ويبهدلنــي يمكن يزفني أي بس أنه يضرني ماأعتقد 

العنود : هو شافج ذيج المره بالستي معانا وعصب على قولتج انه يقول ليش تطلع بروحها مع بنــات هالمره تسوين هالحركه بيدفنج حيه 

دلال : صار لي أسبوعين ونص وأنا أخطط مابجي عند أخر شي أهون ..

العنود : سمعي كلامي ولا تسوينهــا صدقيني بتندميــن 

دلال : ماراح أهون ... واللي براسي بسويـه قومي خل نروح عند مهوووي 

العنود وهي تنسدح بفراشها وتغطي ويها باللحاف : روحي بروحج مالي شغل انا ..



دلال قامت وهي تقول : كيفج .. 



راحت غرفت مهـا لقتهـا قاعده على النت 

دلال : يصير أدخـل 

المهـا : هلا واللـه أكيد يصير .. هههههههه

دلال قربت صوبهـا وقفت جنبهـا : شتسويـن ؟؟

المهـا : ولا شي أشخبط بالفوتوشوب وأسولف مع رفيجاتــي ..

دلال : أهـاا ..أمممم ..مهــووي .. عند شغلــه بقولهـا لج ....بس .. مترددهـ 

المهـا وعينه على الكمبيوتر : أمري ..

دلال : بس توعديني ماترفضيــن 

المهـا : أذا أقدر عليـها من عيوني الثنتيــن 

دلال : أنــاا .. (( وقالت لها السالفه ))

المهـا بصدمه وخرعه : لا لا لا لا دلول .. من صجج .. أنا وحده خوافــه صراحه

دلال : علشــانــي مهووي.. مابتتضررين أنتــي.. بلييييييز ..

المهــا : وأذا عرف انه مني شسوي بعديـن ؟؟

دلال : شلون بيعرف ..؟

المهـا : ماادري مادري .. أنا خواافه صراحه .. مابي دلول مابي طلعيني من السالفه

دلال بترجي : تكفيــن مهوووي .. ماراح أنسى لج هالخدمه طوول عمري 

المهـا بتردد : بــس دلول

دلال قاطعهـا : تكفيييييييييييييين ..



..___ بيت بوجاسم ___..



بغرفه جاسم 

كانوا خالد ومشعل متجمعيــن عنده ..





خالد لجاسم : جسووم حط لنـا أغنيــه شي

جاسم اللي كان قاعد على النت: كل اللي عندي طق ..

خالد : تسوي فينـا خير بعد ههههههههههه

مشعل : لا لا جسوم .. ( يكلم خالد) شفيك أنت ناقصين أزعاج أحنــا .. راسي بينفجر علي

جاسم : ههههههههههههه عاد أنا وخلوود نموت على هالنوع من هالاغاني أنت على من طالع مادري 

مشعل : أنا ماقلت ماأحب هالنوع .. بس مو وقته راسي يعورني



جاسم طنش له وحط أغنيــه دقنــي



وخالد أول ماسمع الاغنيــه قام يرقص 

وجاسم مطول عليهـا ولف الكرسي وقعد يصفق له 

جاسم وهو يضحك : هههههههههههههههااى عاشت فيفي عبده



خالد مات ضحك داش جو مع الاغنيــه 



مشعل ضحك على خالد رغم انه راسه صج كان يعوره : قسما بالله أنكم سندااااره ...

خالد لجاسم : جسووووم قوم قوم أرقص معاي هههههههههههههه



جاسم قام رقص معاه وصارت غرفه دسكو ( هههههههه )



مشعـل : ياشبـاب راسي بينفجر قصروا شوي 



مامن مجيب



مشعــل قام وهو يقول : الظاهر أنا العاقل الوحيد فيكم ههههه



طلع من غرفه جاسم 

على المطبخ يجيب له قلاص مـاي 

وراح سيده غرفته لانه صج راسه كان يعوره 

حط الكوب فوق الطاولـه وفتح الدرج يدور له بندول



شوي ألا نغمه الرساله حاشره الغرفه 



مشعـل ألتفت على جوالـه ورجع يدور حبت البندول وهو يقول : متفرغ من قلب اللي ذاكرني اللحيـن

وبعد طول عذاب وهو يدورهـا لقاهـا 



اخذ له حبه وراح قعد على سريره وحطها بحلجه وشرب الماي فوقهـا 

وحط الكوب جنبه توه بينسدح علشان ينـام 

تذكر المسج اللي جاهـ ..



اخذ جوالــه وفتحت المســج 

..



كـان المسج من رقم مجهول 

مكتوبه فيه



" مابقى لي قلب يتحمل جفاك

كل ماأبعدت يتوله عليك

عطني وصلك مثل ما الله عطـاك

طال صبري يرحم الله والديك "



مشعل شاف الرقم وأستغرب ...

" رقم غريب ..؟ من معقول يكون مطرش هالمسج ..؟؟ يمكن نواف يبي يستعبط ؟؟لا لا يمكن نصورر عاد هو يموت بالمقالب.. "

أتصــل على الرقم اللي وصل له المسج منه





عند دلال والمهـا 

دلال بتسأل : هـا طرشتيه مهوي ؟

مها : أي طرشته .. حسبي الله على بليسج بتورطيني معاج

دلال : لا لا تخافيــن ..بيصير كل خير أن شالـلـه 



ألا صوت جوال مها يرن 



مهـا شافت الرقم وقالت بخوف : دلول يالمصيبه .. هذا رقم مشعل 

دلال أرتبكه : قولي واللـه

مهـا وهي ترويها الرقم : هااا شوفي أجذب أنا .. شنسوي اللحيـن .. 

دلال أرتبكت زياده : أمبي .. مهووي 

مها عطها الجوال : دلول ردي عليـه مو شغلــي بعدين بيقعد يتصل ويحرق على الجوال ويوهقني فكيني من هالسالفه

دلال مدت يدها وهي ترجف كان المفروض تحسب أحساب أنه بيرجع يتصــل 



"" أأف ياربي شلون فاتتنــي ..""



خذت الجوال وردت عليـه بس بدون ماتنطق بحرف

مشعل بصوته الرجولي المبحوح : ألووو 

دلال قلبهـا قام يرجف مثل الورقه : ........

مشعل : ألوووووو ..؟؟؟؟

دلال تطالع مهـا والارتباك مسيطر على ملامحهـا :...............

مشعل : هــا ؟؟ ألوووو ..؟ ماترد ؟

دلال بصوت يرجف : ألـ...ــ...ــــ...ــــوو

مشعـل قلبـه أرتعش من صوت هالبنــت وكأنه يعرفهـا : هــلا أختــي .. أختـي أنتي مطرشه مسج من شوي ؟

دلال سكتت لانها ماتت خوووف ...

مشعل " شفيهـا .. ذي ؟؟؟؟ " : ألوو أختــي ..؟وينج 

دلال بصوت يالله طلع : هـ...ــــ..ــــــ.....ــلا

مشعل : حد مطرش مسج من شوي ؟؟

دلال ردت عليه بأعجوبه : لا ... بالغلط 

مشعل : أأهــااا .. الســموحـه أختــ..... ( طوط طوط طوط ..<< سكرت دلال بويه )

مشعل بستغراب : لاااااا موصاحيه ذي .. شكلها ياهل ومعطينهـا جوال وتوهقت به هههههههه والله مشكلــه 

حط جوالـه جنبه ونــام



دلال بخوف ممزوج بفرحه على أرتباكـ : واااااااااااااااي وااي وااااااااااااااااااااااااااي

المهـا خذت جوالهـا : أأشووه فكيتيني .. بس سالفه أنهـا بالغلط حلوه هههههه

دلال قامت وقفت وهي ترجف : لا .. ماأصدق كلمتــه .. مهووي مشعـل كان يكلمنــي ..يكلمني أنـا وااااااااااااااي لا .. مو قادره أصدق 

تعالي ...تعالي مهوووي سطريني كف خل أصدق

المهـا : ههههه حمدي ربج ماسطرووج أهلج كف على هالحركه البايخه من وين جايبه هالفكرهـ 

دلال اللي كانت سارحه بعالم ثاني وميته من الفرحه : وااااااااااااااااااااااااااااااي بموت مهووي مو قادره أتنفس عدل مثل النـاس

المهـا قامت وهي تضحك : هههههههه وي أسم الله عليج لا تختنقين ... هذا صوته يسوي فيج شغل.. الله يستر لا كلمج وجها لوجه 

دلال بصوت عالي : أموـوـوـوـوـوـوـوـوـوـوـوـوـوـوـوـوـوت ..



..___ بيت بو راشد ___..




بالصـاله قاعده هيـام تدرس

وشوق تطالع التلفزيــون

ومنال حاطه ريل على ريل تعدل أظـافرهـا

وأسمــاء قاعده تقرى مجلــه وتسولف شوي مع منــال



شوق وهي متربعه جدام التلفزيــون : ماما اللهيـن ( اللحيـن ) كم السا أـه ( الساعه) ..؟

أسماء : 7 ونص حبيبتـي

شوق بفرحه : اللـهـين ( اللحيـن ) بيبتدي ..



شوي ألا أفضل كرتون لشوق مبتدي 

( زينه ونحول )

شوق بصوت عالي : أبتدى أبتدى 



قامت خذت الشريط ودخلته بالفيديو مثل ماعلمهـا عمهـا يوسف

وضغطت زر التسجيــل

ورجعت قعدت بمكانهـا مجابله التلفزيــون



منـال طالعتهـا وقالت لأسماء : أسوووم شوفي بنتج شلون لازقه بالتلفزيــون لا تنعمي بس ..

أسماء اللي توها منتبه لبنتهـا : ماما رجعي على ورى شوي ..مو زيــن جذي حبيبتــي



شوق ولا كأنه أحد يكلمهـا 

حطت المجلـه جنبها وقامت صوب شوق 



أسماء وهي تقرب صوب أذن بنتهـا بصوت مليئ بـ حنـان الام : عمري شوااقــي رجعي على ورى شوي .. 

شوق تطالع أمهـا : أتويه ( أشويه ) ماما .. أـشاني ( عشاني )

أسماء أرفعتهـا شوي عن الارض ورجعتهـا على ورى وقالت : قعدي جذي .. مب زيــن ماما



شوق ماردت على أمهـا 

ورجعت أندمج بالكرتون



أسمـاء قامت والابتسامه على ملامحهـا الهاديـه : بروح أسوي لي نسكافيه من فيكم تبي 

هيام : ماعليج أمر أنا أبي راسي صدع من هالكتــاب ... مايسوى علينـا هالامتحـانـات اللي قربت 

منال قامت وقالت : أنا بجي معاج تمللت صراحـه 

أسماء : أوكي 



راحوا منال وأسماء المطبخ 

أسماء تسوي لهـا ولهيـام ومنال نسكافيـه 

ومنال تسولف 



بالصـاله عند هيام



هيام لشوق : شوااقــه قصري شوي .. تراج سندرتيني 

شوق ( لاحياه لمن تنادي )

هيام : شوووق يه .. صمخه أنتــي

شوق ألتفت عليهـا وقالت بأنزعاج : وايد جذي مقصلـ ( مقصر )

هيام ماعجبها الكلام : لا واللـه ؟ صوت التلفزيون واصل لسابع جار وتقولين مقصر 

شوق : موووبي أبي أسمع ..

هيام : شوااقه قصري وله والله أذا قمت مايحصل لج طيب 

شوق صدت عنها بعناد : موبي موبي موبي 



هيام حطت القلم بالكتـاب وقامت قصرت على التلفزيون 



ألا بصرخه من شوق صرقعت هيام : لااااااااااااااااااااااااااااااااااااااااااااااااا ااااااا

هيام اللي أخترعت حطت يدهـا على قلبهـا وقالت : ويعه أن شاللـه تويع عدوج قولي أميـــن ... وقفتي قلبي مو صوت عليج

شوق قامت وقفت وقالت : ليش تقصلين( تقصرين ) عليه ؟ وخري مناك خليني أتول ( أطول ) 

هيام بصوت عالي : أسوووووووووووووووم تعالي فكيني من بنتج .... سندرتني ترى

شوق وهي تحاول تدز هيام اللي واقفه بشموخ جدامهـا : وخرررررررررري

هيام " ههههه ياحلاتهـا اللحيـن كلش بتقدر علي أنا اوريج " قالت وهي تشيل شوق : أنا أللحيـن أعلمج السنع ياأم لسانسن

وتسدحهـا على الكرسي وتطلق العنان لأصابعهـا تسرح وتمرح على جميع أنحـاء جسمهـا 

شوق ماتت من الضحك : هههههههههههههههههههههاااهههههههههههههههههههااااااا اههههههههههههههههههههه



......................

يوم الخمــيــس 

اليــوم اللي الكـل أنتظــرهـ 

اليــوم اللي بيجتمع فيــه قلبين في بيت واحد

أكيد عرفتوا ..



عرس الريم 



كانوا البنات كلهم بالصــالــون

" عروستنا الريم , المهـا , الدانه , العنود , أمل , دلال ..

وأكيد ماننسى أم جاسم وأم حمد وأم ريم "

من الصبح الساعه 10 رايحيـن

والصـالون زحمه 



واللحيـن الساعه 3 ونص العصر ولحد اللحيـن

ماخلصوا الا من شعـر ( المهـا ودلال )

وراحوا فوق علشـان يتمكيجوون 



مــر الوقت وجات حزت العــرس



البنــات كلهم كانوا طالعيــن قمــر بالعــرس

صوت الاغانــي الصاخبه اللي ماليــه القــاعه 

والابتســامه اللي مرسومه على شفايف كل المعازيم 

والابتســامه االلي مرتسمه على شفايف أم ريم 

مزيج مابيــن الفرح لزواج أول فرحتهـا .. وحزن لفراقهـا 



كانت دلال تحاول تكلم الدانــه بس صوت الاغــانــي مو معطتهم فرص يسمعون بعض 

أول ماخلصوا الاغنيــه 

دلال لدانه : دنووووي شعول بتجي ؟

الدانــه : اكيد بالصالون كلمتهـا قالت لي انها بصالون الـ ( .... ) وأكيد بتجي 

ألا أمل قاطعتهم وقالت: بنات شرايكم نقوم نرقص 



كلهم وافقوا بدون أعتراض 

وراحوا رقصــوا



الريم عيونهـا تطالــع خواتهـا وأمهـا وخالتهـا وبنات خالهـا

والفرحه مو سايعتهـا 

رغم هالفرحه كان شعور الحزن ممتزج فيهـا ماودهـا تفارق أهلهـا وأخوانهـا 

بس هذا حال الدنيــا 



العرس عند الشبـاب



كان الجو عندهم مايقل عن الجو عند البنــات 

أغاني وضحك وونـاســه 

خالد لمشعــل : عقبالنــا هههههههههههه

مشعل : ههههههه.. تونا يهال هههههههههههههه

خالد : يهال كل واحد أطول من الثاني ههههه.. ياأخي صج وناسه من زمــان ماصار عندنا عرس وغيره ههههه

مشعل وهو يضحك : هههههههههههههه مو شايف خير مع ويهك 

خالد : ههههههههههههههههههههه حرام الواحد يستانس ؟ صج لا قالوا يحسدون الفقر على موتت الجمعه

مشعل : شدخل ههههههههههههههههه 

خالد : الله يوفقهم .. أمووت وأشوف العروس 

مشعل : ههههههه من صجك أنت مو شايفها .. كانت جايه مع خالتي موزه لما رحنا البحر

خالد بخبث : شايفني أراقبهـا من أول ماوصلت 

مشعل أرتبك وبسرعه قدر يرجع لوضعه الطبيعي : شقصدك 

خالد : ههههههههه شكلك رهيب وأنت مخترع ..

مشعل مارد عليــه وأكتفه بالابتسامه



شوي ألا يوسف وبو راشد وراشد توهم داخليــن 

سلموا ع المعرس وراحوا قعدوا 



بو راشد اللي كان مفتخر بعيــالــه خاصه يوسف لانــه

بهلـ الايام اللي مضت حس على دمه وغير من شكله وطلع أحلا وأحلا وأحلا

حتى الحلا مايقدر يوصف لكم شلون كان شكله جنــان 



كان بوراشد قاعد بينهم بشموخ ..

بس بعدها قام وراح لبو فهد ( أبو المعرس وأخو بو راشد ) 



يوسف اللي كان كااشخ من قلب : والله وكبر فهووود تزوج قبلي .. 

راشد : يلا أن شالله نلقالك عروس .. وتصف معانــا هههههههههههه

يوسف وهو يتنهد : أن شالله .. الله يسمع منكـ 



يوسف سرح لفتره مو طويلــه 

" زوجتي بتكون هــي .. هي اللي خذت قلبي وعقلي وتفكيري .. بس شلون أوصل لهـا وأنا ماعرف ولا شي عنهـا حتى أسمها ماعرفه

يلاااا .. أذا الله كاتب لي نصيب بهــا راح نجتمع حتى لو كانت هي بأخر الدنيــا "



راشد أنتبه على أخوه االلي سرح : اللي ماخذ عقلك يتهني بــه ... بيعنــا بسوق وأنا أخوكـ هههههههه

يوسف وهو يضحك : هههههههههههههههه حرام الواحد يسرح دقايق .. 

راشد يغمز له : أعترف بشنو كنت تفكر ..

يوسف : ولا شي سلامتك .. ههههههههه



عند البنــات وبالقــاعه 



دخلوا أم راشد وبناتهـا ومعاهم أسمـاء اللي تعتبر بنت من بناتهـا 

وسلموا على أم ريم وقعدوا على الطاوله نفسها اللي قاعدين بهـا

" المهـا , الدانه , العنود ,دلال , أمل, مشاعل ( اللي توها واصله ) ومنال وهيام وأسماء " 

أما أم جاسم وأم ريم وأم حمد ,ام راشد 

راحوا طاوله ثانيــه 

قريبه من الكوشــه 



وبتدت العنود تعرفهم على بعض 



بعد ساعه ونص من وصلوا أم راشد وعيالها 

ألا بدخلت المعرس ( زفت المعرس )

بوفهد على يمينه بوراشد على يساره 

والشبـاب الباقين ورى 

( جاسم ,خالد , مشعل , يوسف , راشد , وحمد ( طالع يهبل بالغتره والعقال ههههه ) ""وماننسى أخوان المعرس """

أبراهيم .. و.. نايف) 

وشبـاب ثانيـن ربع المعرس 



تغطوا كل البنــات 

ودلال عينهـا مافارقت مشعــل اللي كانت بتموت وتشوفه ..

" فديتكـ .. "

قعدوا شوي الشباب 

بعد ماقعد المعرس جنب زوجته وحبيبته



ورقصــوا وأولهم حمد 

وكم واحد من ربع المعرس رقص شوي وبعدهـا طلعوا الشبـاب 

علشان ياخذون راحتهم البنــات



بستثنــاء حمد اللي تم قاعد 

راح عند خواته 

أمل لحمد : وأنت أشحقه مارحت 

حمد : ماأبي بقعد عندكم .. هني ونااسه ههههههههه

أمل : ههههههه يستحون البنــات يرقصون جدامك ..

حمد : شدعوه ماأستحوا من المعرس بيستحون مني .. هههههههههههههه

هيام لأمل : أمل هذا أخوج ؟ 

أمل ألتفتت عليها بأبتسامه : أيوه هذا أخوي الصغير أخر العنقود ههههههههههههه

هيام بفرحه : ياحليـله يهبــل فديتــه .. ( تكلم حمد ) شسمك حبيبي 

حمد يستحي أذا احد قال له هالكلام ( فديتك , حبيبي , ومن هالكلام....... ) : حمد ..

هيام : يصير أدلعك ؟؟ وله ماتبي 



حمد أستحى ومارد 



هيام تموت على اللعب بالاعصاب : يلا حبيبي رد علي يصير أدلعك ..؟ بناديك حمووودي .. شقلت ؟

حمد يطالع امل ويتلفت مايبي يطالعهـا < أستحى الولد 

هيام ماتت ضحك : ههههههههههههه وي فديته يستحي 

أمل وهي تضحك : هههههههه حرام عليج .. صار ويها حمر ههههههههههههه

الدانه : ههههههههههههه ماعليج منه تراه بو لسانيــن مايستحي ... هههههههههه

هيام لحمد : تعال أقعد جنبي .. 

حمد : لا بقعد عند أمووول 

هيام : وأنا ماتبيني ترى أزعل ولا أكلمك وأحرمك مني للأبد هههههههههه

حمد مارد عليهـا 

منال لهيام : هههههههه هيوم ذبحتي الوالد أنحرج ..



وتمت هيام تدلعه وتتغزل فيـه لحد ما أنقذته أم جاسم لما نادته 

وراح فلت ماصدقت على الله انها نادته 



دلال وهي تضحك : ههههههههههههه نحشتيــه



بعد فتره ماهي بطويله وايد ولا بقصيره حيل 

طلعوا المعاريس 

لانهم بيسافرون على طول لـ لنــدن 



وأبتدوا المعازيم شوي شوي يطلعون



طلعوا البنــات كلهم 

وبتدوا يركبون بالسيـاير

أم جاسم وأهل أم حمد ( ركبوا مع مشعــل لانه هو اللي بيوصلهم )

دلال ماتت من الفرحه لما درت أنه مشعل اللي بيرجعهم 



وأهل بو ريم ركبوا معاه..



وأهل بو راشد ركبوا مع راشد اللي بيوصلهم 



أما بو راشد فراح مع بو فهد ( أخوه وأبو المعرس )



توزعوا كلهم بالسيــايــر



وأمــل مافارقت هيام مستانسه عليهـا وعلى وسوالفهـا ....





هيام ببتسامه عريضه : والله السوالف معاج ونااســه ههههههه

أمل : تسملين عمري ... هههههههههههه

هيام : عطيني رقمج .. خل أتصل عليج ..

أمل أنحرج وقالت : واللـه .. تبين الصج ماعندي جوال 

هيام بستغراب : واللـه ... غريبه 

أمل وهي تضحك بالخفيف : ههههههههههههه تبي رقم غرفتي ..؟

هيام : أي أي .. المهم رقمج هههههههه

أمل : سجلي عندج 

هيام بطلت شنطتها وطلعت الجوال وقالت : يلا قولي 

أمل : ----------4

هيام : أوكي سجلتــه هههههههه



بالسيــاره عند أم راشد

أم راشد بتسأل : وين هيــام ؟

منال اللي ماتدري عن هوى دارهـا تبي تنام وبس : مادري كانت جنبي مساعه

أم راشد بعصبيه : هذا وأنتي الكبيره ماتدريـن عن أختج .. 

منال : شدراني يمه .. بنفسي أبي اركب السيــاره بسرعه فيني نووم 

أم راشد : نامت عليج طووفـه قولي أميــن ... بتجيبين لي السكر والضغط أنتــي 

منال توهـا بترد ألا يوسف يقاطعهـا علشان لا تكبر السالفه على شي تافه: خلاص خلاص يمه أنا بنزل أدورهـا ..



نزل يوسف ..

وعينه تتنقل على السيـاير وشافهـا واقفه مع وحده 

راح صوبهم بس وقف بعيد شوي عنهم وعينه بالارض : هيــام يلا تعالي بنمشي اللحيـن

أمل الصوت هذا مو غريب عليهـا ألتفتت عليــه وأنصدمت فيه *... معقــولــه .. *

هيام : زيــن اللحيـن بجي دقايق بس 



يوسف اللي كان يحس بشعور غريب يسري بأنحاء جسمه 

رفع عينه وألتقت بعينه أمل اللي هالمره ماقدرت تشيل عينهـا عنه أبد 

يوسف لا شعوريا أبتسم وكأنه حلم وتحقق 

عرفهـا رغم انه البعض يقول ( المكياج يغير الشكل ) لكن هي ماتغيرت .. 

هذي هي ..أكيد هي 

يوسف بفرحه كبيره وأبتسامه مافارقته: شلــونج أختــي ....

أمل ماتدري ليش أستحت طالعت هيام بخجل ماتدري شتقول 

هيام بستغراب : أتعرفها ؟؟؟

يوسف أنتهب لوجود هيام : ها ..؟ أي ...شفتهـا مره مع دانه 

هيام : أهــااااااااا ...

أمل بخجل يذوب الصخر وبصوت واطي : أنا أستأذن هيام أشوفج بعدين 

هيام : أوكي حبيبتي .. بينا تلفون أوكي 

أمل : أوكي .. 

توهـا بتروح ألا يوسف يوقفهـا : لحظــه ..

هيام طالعته بأستغراب ....؟



أمل ألتفتت عليــه تبي تعرف شيبي .. ومو بس جذي .. تبي تسمعه وهو يتكلم 

تبي تسمع بحت صوته اللي مانستهــا رغم انه ماكلمهـا ألا كم كلمه 



يوسف اللي توهق مايدري ليش وقفهـا 

مايدري هو وقفهـا علشان يكلمهـا .. وله علشــان يتأمل هالملاك اللي واقف جدامه 



أمل تحاول تخفي أبتسامتهـا : هــلا أخوي بغيت شي ..؟

يوسف اللي أبتلش قال : لا .. لالا .. ما .. ماأبي ... شي .. ( طالع هيام ) ننــ... ننطرج بالســيــاره لا تتأخريــن 

طالع أمل وراح رغم أنه ريله ماكانت مطاوعته 

الود وده يقعد يكلمهـا يقول لها ( أنا أحبج .. حبيتج من أول يوم شفتج فيــه .. )



ركب السيــاره 

ألا أم راشد ليوسف : هااا وينها أختك ؟

يوسف ماكان معاهــا باله وعقله وكله مع اللي خذتهم بدون أستأذان ..

أم راشد اللي كانت معصبه : يوسفوووه ويهد أكلم الطوفه انا 

يوسف أنتبه لهـا : هلا .. هلا يمه ..

أم راشد : وين أختكـ ؟؟

يوسف : اللحيـن بتجي قاعده تسلم على رفيجتهــا ..



شوي ألا هيام ركبت وهي تطالع يوسف بنظــرات تسأل ..وأستغراب..

ويوسف يتصدد عنهــا 





بالسيــاره عند مشعـل 

كان خالد قاعد جدام وأم جاسم وأم حمد وبنــاتهـا ورى

وحمد قاعد بحظن أمـل





مشعـل هالمــره كان وده يشوف دلال بأي طريقــه 

مو مهم شلون المهم يشوفها وبس 

كان مركز منظره السيــاره عليهـا 

وكل ماخذى لـه شوي طالعهــا 



دلال ذابت لما ألتقت عينه بعينهـا وصدت عنه 

رغم أنهـا كانت متغشيــه ألا انه الشيله اللي متغشيه بهـا شفافــه نوعا مـا 

يعني تشف اللي تحتهـا كــانت ملاكـ 

وخجلهـا زايد على جمـالــهـا وخدودهـا اللي صارت حمــره مبينه رقتهـا بس المكيـاج كان ســاتر حمرت خدودهـا الطبيعيــه شوي



خالد اللي كان يدري عن هالحركه اللي مسويهـا مشعـل 

قال له بصوت واطي : أقــول خلـ الحبيب عنكـ لا تفضح روحكـ 

مشعل ألتفت عليــه يسوي روحه غشيم( يعني مايدري ) : من الحبيب ؟؟

خالد وهو مازال يتكلم بصوت واطي : تكلم شوي شوي لا تفضح روحك .. ترى حركاتك هذي مكشوفــه مركز المنظره عليهـا تبي تشوفهـا كاشفـك ياحبيبي كاشفك ... ياليــت تصيدك خالتي أم حمد وأنت تطالع بنتهـا علشــان تبطط لك عيونكـ

مشعل ضحك من قلبــه : ههههههههههههههههههه حلووهـ 



دلال بقلبهـا * دووم هالضحكــه ...*



أم جاسم اللي كانت لاهيه مع أم حمد قالت : هووو ؟ شفيك تضحك 

خالد بلقافته المعتاده : لا ولا شي ... هو جذي قبل لا ينام يضحك هههههههههههههه

مشعل : أقول جب جب بس .. 



خالد وهو ينبش( يدور – يبحث ) بالاشرطه اللي حاطهم مشعل بسيارته



وطلع شريط لـ راشد الماجد وقال وهو يغني : دلوعتي كل الحلا فيهـا أحترت أنا مدري شسميهـا في حسنهـا كن البدر ضاوي أخت القمر محد يساويهـا .... شرايك 

مشعل اللي كان منحرج من خالد بس بعد كان يضحك : اللـه يقطع أبليسك خلوووود هههههههه

خالد رجع الشريط مكانه وقام يدور على شريط ثاني : هههههههه يعني مو عاجبك .. أوكي نشوف غيــره .... همممممم ... أيـوه .. ماكو ألا هالاغنيــه تعبر عن الحب اللي فيك ..

مشعل طالعه بصدمه * شفيــك فضحتنــا *

خالد ضحك وهو يشغل شريط لـ راشد الماجد 



غــلاهــا 

*غلاهـا ياكبر عندي غلاهـا

عشقها القلب والخاطر هواها

تولعــت بهواهــا دون ماأدري 

وباع النـاس قلبي وأشتراهـا 



تلاشى البدر من طلعت ضياهـا 

جمال الكون كلـه في سناهـا 

بديت أغار من نفسي عليهـا 

وأغار من العيون اللي تراهـا



الاه العرش بالحسن أنتقاها

يحق لهـا بطلعتهـا أتباهـا 

عليهـا من الدلع نظرات تأسر 

أشوف القلب مايصبر بلاهـا



معاهـا بهجت أيامي معاهـا 

رضاها غايت النفس ومناهـا 



( وأبتدى خالد يغني وهو يطالع مشعل ويضحك )



((( عســـاااااااهــا ترحم بحب المتيم 

شفى المجروح كله في لقـاهـا )))



مشعــل ضحك من قلبــه 

ورجع عااد الاغنيــه 

دلال اللي كانت حاسه روحهـا تحلم مستحيل يكون هذا مشعــل 

معقوله هالاغنيــه يهديهــا لي ؟؟

يمكن ماكانوا يقصدوني ؟

يمكن قصد خلوود شي ثانــي ؟؟



ورجعت الاغنيــه من يديد



غــلاهــا 

*غلاهـا ياكبر عندي غلاهـا

عشقها القلب والخاطر هواها.........



(( لحد ماوصل عند المقطع اللي يقول فيه ))



تلاشى البدر من طلعت ضياهـا 

جمال الكون كلـه في سناهـا 

بديت أغار من نفسي عليهـا 

وأغار من العيون اللي تراهـا





(( طالـع مشعل دلال بالمنظره يبي يشوفهـا منتبه له .. تدري انه يقصدها بهلـ أغنيــه ...

لكن دلال كانت صاده عنه وأنتوا أأأدرى ليش ههههه

مشعــل أعتقد انهـا مو منتبه له فرجع عاد هالمقطع ))



تلاشى البدر من طلعت ضياهـا 

جمال الكون كلـه في سناهـا 

بديت أغار من نفسي عليهـا 

وأغار من العيون اللي تراهـا



(( نفس الحالــه دلال ماطالعته 

مشعــل بقلبــه تتغلــى يعنــي اللحيــن .. ؟؟ لا لا يمكن مو منتبه للأغنيــه ورجع عاد هالمقطع ))



تلاشى البدر من طلعت ضياهـا 

جمال الكون كلـه في سناهـا 

بديت أغار من نفسي عليهـا 

وأغار من العيون اللي تراهـا





دلال قلبهـا قام يرجف حاسه روحهـا بتموت خلاااص...

طالعته بالمنظره لقته يطالعهــا 

دلال بقلبهـا * يقصدني واللــه يقصدنــي ... وااي بموت *

أبتسمت بخجـل وصدت عنـه 



مشعل بقلبــه * يـــــــس .. أخيــرا .....مابغــت هههه *



خالد وهو يضحك وبصوت خفيف : هههههههههههه الـ ح ـب عذاب ..

مشعـل ضحك بدون مايعلق 



وسط هالجو اللي كانوا عايشينه 

أمل كانت بوادي ثاني بدنيــا ثانيــه حيــاه غيييير 

مافيهـا ألا يوسف 

أمل بقلبها * أحبــه .. أكيد احبــه .... والدليل ردت فعلي من شوي .. ليش أستحيت ؟ ماكو تفسير غير هذا ..؟؟..لا لا ماأبي أتسرع يمكن ردت فعلي عاديه وأي وحده مكاني كان سوت مثلي وأكثر .... *





..___ نهـايه الجزء السـابع ___..



شنو ممكــن يصير بالاجزاء الجــايــه 

وعلاقــه دلال بمشعــل هلـ بتطور أكثر من جذي 

ومشعــل هل صحيح حب دلال .. اللي ماكـان مهتم فيهـا أبد 

ويوسف وأمل ..؟

شمصيرهم بالقصــه هلـ الدنيـا بتجمعهم ..؟

ولـه بتفرقهم مثل مافرقت قلوب حبت قبلهم ..؟؟؟؟



.. شمصير هالشخصيــات بالقصــه ..؟؟

كل هذا بتعرفونه بالاجزاء الجــايــه 



................................. 




..___ الجزء الثامن ___..

....

.._بـ ع ـد مرور أسبوعيـن على العرس_..

سكرت المدااارس أبوابهـا لتبدأ الاجـازه



الســاعه 7 بالليـل 



كان مشعل قاعد بالميلس مع ربعــه 

سوالف وضحك .. والجو عال العــال 



لحد مادخل شخص مايواطنه مشعل

مشعــل طالع نواف وهو يقول : وليييييي هذا شجابه ....؟

نواف اللي مستغرب : شدراني ..؟؟ يمكن عزوز عازمه ..

مشعل وهو يحاول يصد عنه : وماجا يعزمه ألا لما أنا جيت عنده الميلس شنو شغل مناحس هو ؟؟

نواف لمشعل : عاد أنت ولا عليك طنشه .. مو لازم تكلمه ..

مشعل : اللي يسمعك يقول من أشوفه ماأقدر أفاارقه لازم أسولف معاه .... مو جنه هو اللزقــه غصب طيب يعكر مزاجي 

نواف : الحقران يقطع المصران ..



دخــل هالشخص وقعد جنب ناصــر وهو يقول لراعي الميلس ..: هلااااااااا عزوز شلونك ؟ عساك بخير ؟

عبدالعزيز : الحمداللـه تمام حبيب قلبي شلونك أنت ..

علي : دام شفنـــاك حنا بخير ..( ألتفت على مشعل وطالعه بنظرات مافهم معناهـا مشعل .. بس مشعل ماأهتم له ) 

مشعل لنواف بصوت واطي : أنا طالــع ..

نواف : لالا شدعوه مشعل .. من صجك مسوي له قدر أنت ... طنشه وماعليك منه ..

مشعل بغضب خفيف ومازال يتكلم بهمس : شقاعد تقول أنت على بالك نسيت سالفتــه ... وله هو نســى ؟؟

( طالع عبدالعزيز ورجع طالع نواف ) أنا مادري عزوز من وين يطيح على هالاشكال مالقى يرافج ألا هالتبن ..

نواف يهدي مشعل : سالفه صارت وعدت خلاص يامعود أنســى ولا تحتك فيــه 

مشعل : أنا لو يفتح حلجه معاي بحرف.. أخذ مؤبد فيه صدقنــي نوافووه .. خلنــي أطلع واللي يرحم والديك ..



علي يسوي روحه يكلم عبدالعزيز ويقول : شدعوه عزوز بيعنــا بالسوق وأنا أخوكـ طايح مساسر مع اللي جنبك ..

عبدالعزيز ألتفت عليــه بستغراب : هــلا ..؟؟ أنــا ... ( ألا جواله يرن ) عن أذنكم شباب شوي ( طلع من الميلس ووقف بالحوش ) 

ناصر لمشعل ونواف : أي شلونكم بعد شباب عساكم بخير ؟

مشعل ونواف : الحمداللـه 

مشعل قام وقف وهو ياخذ جواله وسويج سيارته من على الطاولــه وقال : عن اذنكم شباب انا اترخص 

علي بخبث : على ويــن أن شاللـه ... ماحصل لي الشرف أقعد معاك وأخذ وأعطي بالسوالف أقعد ..

مشعــل طالعه بنظرات وكأنه يحذره * قسم بالله لو أقرب صوبه لا أذبحه * ألتفت على ناصر ونواف وقال : توصون على شي ؟

ناصر : لا سلامتك ..



توجه مشعل صوب باب الميلس ألا صوت علي يوقفه : يعني مو راضي تنســى ؟؟

مشعـل كمل طريقه بدون مايرد 

علي بصوت شبه عالي : والله ماني أول ولا أخر واحد يتحرش في بنت وتطلع وحده من أهل رفيجه 

ألتفت عليه مشعل بغضب وقال : تخسى ألا أنت ... عمي أنا أرافج أشكــالك .. أقول أنت رفيج عزوز لنت رفيجي ولا يشرفني هالشي 

اللهم عزوز مادري من أي شارع خذاك ورافجك ... ( ضحك بسخريه ) مادري شصار فيــه عبدالعزيز يرافجك أنت قلوا الشباب بديره.. هههه والله فوضى ...

علي اللي أنبطت جبده قال : هيييييه أنت ألزم حدودكـ أحسن لك ... صج منت كفو حشيمه ... وبعديــن أشكالي اللي مو عاجبتك تاج راسك فاهم .. أعــــــمـامكـ ..

مشعل عطاه ظهره وقال وهو طالع : الكلام معاك مضيعت وقت ... .. فمان الله ياربع 

علي : مادري على شنو مغتــر ... شايف شكلك أنت .... أنت بكبرك ماتسوى ظفري ... والله مشكله اللي شايفني نفسهم ع الطل 

ألتفت عليه مشعل بس نواف تدخل بسرعه قبل لا تصير هوشه : خلاص شباب .... ماله داعي الهواش .........

مشعل طالع علي بأحتقــار وقال :مستوي أكبر من عشره من طوايفكـ ... من جذي ماني راد علي هيلق مثلك أسلوبــه زفت مثلــه .. 



طلع مشعــل من الميلس وهو معصــب 

ولحقه علي لحد سيارته 

علي وهو يدز مشعل بكل قوته لدرجه أنه ظهر مشعـل ضرب بالسيــاره : هيييييييه أنت شكلك ماعرفتني عدل .. تبيني أعلمك من أكون ..؟

مشعل بغضب : شفييييييييييييييييك أنت ناوي تتهاوش ... قسما بالله علوي والله وهذاني حلفت أن مسكتك مايفجك من يدي ألا سياره الاسعاف 

علي وهو يضرب مشعل : اللي بتاخذك على الطوااري أن شاللـه 



وتشتعــل هوشــه كبيره بينهم 

ودمامينهم تنزل 



طلعوا نواف وناصر وعبدالعزيز

يحاولون يفججونهم ( يفككونهم )..

بس ماكو فايده كل واحد فيهم متعلق بثوب الثاني وطاايح فيــه طق 



نواف وناصر وهم يحاولون يوخرون مشعل عنه : مشعلووووه خلاص ....( ناصر بصوت عالي ) تكفى يامعود هده .

مشعل وهو طايح ضرب فيه : وخرروااااااا ....

عبدالعزيز اللي ماسك علي ويحاول يبعده عن مشعل : علووووووووووووي .... هده شفيك ... شفيكم ..

ويدز ..علي.. مشعل بكل قوته ماقدر يتوازن مشعل بسبب نواف وناصر اللي ماسكينه ويسحبون فيه من كل صوب ويطيح من طولــه 

وينتهز الفرصه علي وياخذ قرشة بيبسي كانت طايحه جنبــه 

ويكرسهــا على سيارة مشعــل 



وفي هاللحظه كانوا نواف وناصر مشغوليــن مع مشعل اللي طاح على الارض مو قادر يوقف من كثر الضرب والتعــب 

وهو يتنفس بسرعه يحاول ياخذ هوى ... يحس روحه مختنق ع الاخر 



ماخذوا ألا بـ علي جايهم وفي يده غرشه البيبسي الـ.. مكسوره 

والله ستر ويمسك عبدالعزيز اللي كان واقف قريب منه : علوووي ينيت أنت .... شبتسوي .....

علي بصوت عالي : وخر عني خل أربيه هللي مو متربي ..

عبدالعزيز يحاول ياخذ الغرشه من يده 



ومشعل لما شاف علي حاول يوقف بس ماقدر ..

ويفلت علي من يد عبدالعزيــز ..



وسيده على مشعــل 



و..و..و..و..و..و..و..و



.. مستشفى حمد ..

قسم الطواري ..


وصلت سياره الاسعــاف وهي شايله مشعــل ..

اللي كان ينزف دم بغزاااااااااره

وناصر معــاه ...

دخلــوه سيده غرفه العمليــات 

وطلبوا من ناصر أنه يتصل بأحد من أهلــه بما أنه رفيجه 

علشــان يتبرع له بالدم وبأسرع وقت ممكــن

ومالقى ألا رقم خالد



كان خالد في هاللحظه في غرفته على النــت 

يسولف على المسنجر وصوت ضحكه مالي الغرفــه ....

شوي ألا جوالــه يرن ..



خالد ألتفت على جوالــه وقال : وااااااالله متفرغ اللي متصل اللحـيــن ..



طنش حق الجوال ورجع كمل سوالفــه 

بس جوالــه طول وهو يرن ويرن ويرن وخالد مطنش ..

لحد ماطفش وراح رد 



خالد بملل : ألووووووووووووو

ناصر وهو يتكلم بسرعه : خالد تعال بسرعه ...

خالد أرتبك : شفيك ؟ شصاير ؟؟

ناصر : مشعــل ياخالد بالطوااري ... توهم مدخلينه غرفه العمليــات 

خالد وقف وقال بصدمه ممزوجه بخوف على أخوه وتوأم روحه : من متى ؟؟

ناصر : توه .. اللحيــن .. تعال خالد بسرعه ... يبون حد يتبرع له بالدم .. حالته خطره خلووود .. تكفى لا تتأخر ..

سكر خالد بوي ناصر ومن حسن حظه انه كان لابس ثوب طلع من غرفته بسرعه 

كانوا سالم وأم جاسم بالصاله قاعديــن 



شافوه نازل مسرعه مايشوف جدامه ألا باب الصالــه 

أم جاسم بستغراب : هوو .. على وين يمه ...

خالد اللي كان مرتبك على الاخر كمل طريقه وهو يقول : بروح حق مشعل بالمستشفى 

أم جاسم ماتت من الخوف : مشعل وليدي شفيــه ..؟؟

خالد : مادري يمه مادري .. حالته خطره ...... يبون حد يتبرع له بالدم ...



طلع خالد 

بس أم جاسم ماطاوعهـا قلبهـا تخلي خالد يطلع وهي تقعد بالبيــت 

طلعت الحوش وهي تناديــه ولحقهـا سالم 

أم جاسم : يمه خالد ... خااااااالد ...

خالد ألتفت عليها وهو مستعيل ع الاخر 

أم جاسم بخوف : يمه شفيه أخوكـ 

خالد بصوت شبه عالي يرجف : مادري ... قلت لج مادري ... 

أم جاسم : خذني معاك يمه ..

خالد : روحي جيبي عباتج ..



وراح ركب سيــارته وأم جاسم راحت تجيب عبايتها وهي تمشي بخطوات سريعه تقدرون تسمونهـا 

شبه تركض ..



لكن سياره خالد كانت ضده هالمــره حاول يشغلهــا ماتشتغــل 

والمصيييبــه أنهـا مافيهـا بترول يعني حتى لو أشتغلت توقف بنص الطريج 



بس خالد مايأس قعد يحاول يشغلهـا حاول وحاول وحاول بدون فايده 

شوي ألا يسمع صوت مكينه السيــاره ... بس مو سيــارتــه 

أيوه .. كانت سياره سالم 

سالم من سيارته أشر حق خالد انه يجي 

ثواني ألا ام جاسم نازلــه وركبت مع ريلهـا وولدهــا 




.. مركز الشرطه ..



الضابط لنواف وعبدالعزيز : أنتوا متأكديـن من اللي قاعدين تقولونه ..

نواف : أي ياحظرت الضابط متأكدين ...

علي : ياحظرت الضابط هذا المفروض تسمونه دفااع عن النفس 

الضابط بعصبيه : دفااع عن النفس لو كان هو اللي مبتدي الضرب ... أنت اللي مبتدي الضرب ولا تنكر ... وسلاح الجريمه عندنــا 

ونقدر بسهوله نطلع بصماتك عليــه 

علي بتنرفز : أأأأأأأأوووه هو أستفزنــي 

الضابط بغضب أكبر : شنو أستفزك البلد مافيهــا قانون ..فوضى هي فوضى ؟؟ وله كل ماأستفزك حد صبيت دمه بشوارع الدوحه ..؟ وين قاعديــن أحنــا بأمريكــا 

علي صد عن الضابط يعني ماأعجبه كلامه

الضابط وهو ينادي الشرطي : ياعسكري .. خذ هذا وقطه بالحبس 

علي وهو يحاول يبرر موقفه : بس أنــا ياحظرت الضابط ....أنــا .. ( سحبه الشرطي من يده وطلعه من غرفه الضابط ) 

نواف وهو يقعد على الكرسي : أأأأأأأأأه .... حسبي الله ونعم الوكيل فيــه ...

الضابط يهدي نواف : خلاص يالطيب ... هد أعصابك ومابيصير ألا كل خيــر .... شباب مادرين من وين جاايــن وين أهلهم عنهم ..( يقصد علي )



.. بالمستشفـى ..


ناصر كان قاعد على أعصــابــه 

ومتوتر ع الاخر ..

ناصر بقلبــه * أخ بس لو أقدر أتبرع لـه أنــا ... بس حسافــه .... مايصيــر ..... وينك ياخــالد .. شفيك تأخرت .. * 

قطع حبل أفكــار خالد اللي دخل ووراه أمه وسالم 



خالد راح سيده عند ناصر وبخوف سأله



خالد : ناصر ... وين مشعــل ..؟ شصار عليــه ؟

ناصر وقف وهو يقول : مابغيت تجي ...دخلوا غرفه العمليــات من شوي كمل اللحيـن نص ساعه 

أم جاسم جات لناصر وهي تصيح من قلبها : يمه شفيه وليدي ؟ ليش هو هنــي ...

ناصر طالع أم جاسم اللي كانت تصيح من قلبها وطالع خالد توه بينطق ألا الدكتــور طلع لهم 



الدكتور لناصر : هــا أتصلت بأهلـه ؟

خالد : أنـا أخوه يادكتــور ..وهذي الوالده ..

الدكتــور : نبي أحد فيكم يتبرع لـه بالدم بسرعه ... 

أم جاسم : أي شفيــه ولدي؟؟ 

خالد لأمه : يمه مافي وقت اللحيــن بعديـن ناصر يقول لنا شفيــه .... 

أم جاسم : زين أخوي أنا بتبرع لــه 

خالد لأمه : يمه مايصير أنتي فيج سكري وضغط .....

أم جاسم زادت بالصياح : ياحسرتي على ولدي 

خالد : يمه ..؟ خلاص أنا بتــ......

قاطعه سالم وقال لدكتــور : أنا يالأخو بتبرع لــه 

خالد ألتفت عليه بذهول ..

الدكتــور بتسأل : فصيله دمك نفس فصيلته ..

سالم : والله مو متأكد يادكتــور .. بس أن شالله تكون نفســه 

الدكتــور : أوكي عيل تفضل معـانـا 

توه بيروح سالم ألا خالد يوقفه : عمــي ... مو لازم أنا بتبرع لــه 

سالم ألتفت عليـه وهو يقول بعجله : مو وقته نتشاور اللحيـن أنا بتبرع له وأذا الله لا يقول فصيلة دمي مو مثله ... أنت تبرع لـه 



راح سالم مع الدكتــور 



بيت بو حمد 



كانوا دلال وأمل وأم حمد وبوحمد توهم طالعيــن الحديقه 

وقعدوا على الكراسي



بو حمد : صراحه الجو اليــوم روعــه ...

أمل : روعه شويه عليــه ألا أروع من الروعــه 

أم حمد وهي تحط الصحن على الطاولــه 

اللي كانت حاطه فيه دلة الشـاي وصحن صغير فيه بسكوت : بس برد ..

أمل : أحلا شي البرد أصلا هههههههههه

دلال لأمل : تحسيــن روحج قاعده بجو شاعري رومنس ههههه مو ..؟

أمل وهي تضحك : ههههههههه لا لا وخروا عنها ... الرومنسيــه هههههه



شوي ألا طاااخ على راس امل

أمل مسكت الكوره وألتفتت وراهـا ألا بحمد جاي : عطيني كورتــي 

أمل تتصنع الغضب : وعمى يعمي عدوك ماتشوف ... أذلف ألعب بعيد عنــا 

حمد وهو يسحب الكوره منهــا : زيييييييييين 

أمل اللي متعلقه بالكوره : تكلم عدل أعطيك أياهـا ...

حمد لأمه : يمه شوفيهــاااااااااا ...

أم حمد وهي تصب شاي لهم : أمول يمه عطيه كورتــه ....

أمل قامت وقفت وهي تقول : هههههههههههه يصير خيــر ههههه



وراحت تركض بالكوره وحمد وراهــا 



حمد : عطيني كورتــــــــــــــــــــــــــــــــــــــــــــي 

أمل وهي مازالت تركض : تعال خذهــا 

حمد بعصبيه وصوت عالي : أمووووووووووووووووووووووووووول عطيني كورتي 

أمل تركض وهي ميته ضحك عليـه لحد ماطاحت 

جاهـا حمد يبي ياخذ الكوره ..

أمل اللي مازالت طايحه ترفع الكوره فوق : مااااااااااااااافي 

حمد بصراخ : عطيييييييييييينــي ..

أمل قامت وقفت وحذفت الكوره بعيد عنه وقالت : أف روح خذهـا سنداااره ههههه

حمد راح أخذ الكوره 

امل كانت بترجع تقعد معاهم بس حمد كان متسبب 

رفس الكوره على ظهر أمل 



أمل التفتت عليه وهي معصبه : هييييييييه أنت لا تخليني أخذها اللحيـن وأنتفها على راسك 

حمد اللي واقف بعيد عنهـا : ماتقدرين أبوي بيهاوشج

أمل خذت الكوره وهي تقول : أنا أوريك اللحيـن صج ماأقدر أقطعهـا بس أقدر أبعدهـا عن نظري 



وتحذفها لمكان صعب يروح ياخذها بهل لليل 

حمد بصوت عالي : لااااااااااااااااااااااااااااااااا

أمل كملت طريقها لحد المكان اللي قاعديـن فيه امها وابوها ودلال وقالت : علشان تعرف ثاني مره من تتحدى 

وقعدت معاهم 

جا حمد يركض لأمه : يمه ... يمه ... شوفي أمول حذفت كورتي بيت عمتي شلون بجيبها اللحين 

بو حمد بغضب لامل : أمووووووووول شهلـ حركات ؟

أمل : يبه هو يستفز ... قاعد يتحدانــي ويضربني فيهــا يستاهل ؟؟

بو حمد : ياهل أنتــي ..

دلال وهي تضحك : عقل حمووووووووود أكبر منهــا هههههههه

أمل ألتفتت عليها وقالت : هيهيهيهههيهيهيهيهههيه مت من الضحك 

دلال : أدري دمي خفيف .. عسل عسل على قلبج 

أمل : ياملغج ... مادري على من طالعه مليغه جذي ...

دلال بخبث : عليج يابعد عمري .. ههههههههه لا لا قصدي على أختي حبيبتــي ....

أمل صدت عنهـا وهي تنفخ : أأأأأأأأأأأأأأأأف ...مو ناقصتج ..

دلال بفرحه : يس وأخيرا رفع ضغطج .. مثل مارفعتي ضغطي قبل يالريشه هههههههههههه

.. أمل تذكرت هالموقف ..



****

أمل ببتسامه : مشتاقه حق عمتي حيـل ..

دلال وهي تتنهد : انا أكثــر ..

أمل بخبث : مو لله علشان عيالهـا ههههههههههه

دلال ألتفت عليها وهي تقول : عن التلميح مع ويهج يالدبه

أمل وهي تضحك : ههههههههه وي فديتني رشيقه ريشه .. ريشه مو بنت هههههههههه

دلال : هيهيهييهيه ضحكتيني 

أمل بعبط: ادري انه دمي خفيف ماله داعي تذكريني 

دلال : ياملاغتج .. مادري على من طالعه مليغه 

أمل قامت وقفت جدام المنظره وهي تقول : علي اختي حبيبتي ..



****



أمل طالعت دلال وهي تضحك : هههههههههههههههه أنتي لين اللحيـن ذاكره ..

دلال : هههههههههه وشلون أنســى يابعد عمري لازم أنتقم .. والحمداللـه حققت مرادي ..ههههههههه





.. مستشفى حمد ..



بعد دقايق معدوده تبرع سالم لمشعــل 

بالدم ..

والدكتــور قال لهم أنه مشعــل اللحيـن في غيبوبــه 

وأذا ماقام من اللحيـن لمدت 48 ساعـه 

بيكون تحت رحمه الـلــه 

لانه نزف دم وااايــــــد 



أنهــارت أم جاسم وقعدت تصيح 

وخالد يحاول يهديهــا 



أتصل على جاسم اللي اللحيـن بالدوام 

وعلى طول رد جاسم : هــلا والله بو وليد .

خالد : هـلا .. جسوم تعال مستشفى حمد اللحيــن 

جاسم بتسأل : ليش ؟ 

خالد : مشعل بالطوااري .. حالته خطره ... تعال واللي يرحم والديك خذ الوالده ودهـا البيــت مب زيــن لهــا 

جاسم : خلووووود .. اسمعنــي ترى كلش مو وقت غشمره ... تتكلم من صجك أنت ..

خالد بغضب : ليش هو في غشمره بهلـ سوالف .. تعال خذ الوالده ..... ترخص من دوامكـ 

جاسم : زين زين دقايق وأكون عندكـ 



سكر جاسم من عنده وراح سيده المستشفى 

دخل لقى الوضع متوتر ع الاخر خالد رايح وراد وناصر قاعد على الكرسي حاط يده على ويهــا يحاول يخفي دموعــه 

و سالم ماغير قاعد ويهدي في أم جاسم اللي ميته صيــاح 

جاسم لخالد : شسالفه خالد ؟

خالد ألتفت عليــه وهو يقول بغصه : هذا أخوك مادري متى بيخلي شغل الهواش عنه ... 

جاسم بخوف : ليش شفيه مشعل ؟ شسوى ..

خالد : متهاوش مع واحد شكله من عيال الشوارع وربك ستر وماذبحــه .. 

جاسم :... وهو وينه اللحيـن 

خالد : توهم مطلعينه من غرفه العمليــات ودخلوه غرفه ثانــيــه .. يقولون منه لين 48 ساعه ماقام بيكون تحت رحمه ربك ..

جاسم : لا حول ولا قوه ألا باللـه .. ( رفع نظره لأمه اللي حالتها صعبه راح لها وقال ) يمه قومي خل أوديج البيت ترتاحيــن ..

أم جاسم وصوتها يالله يبين من كثر الصياح : ماني متحركه من هني ألا وولدي معــاي .... أبي مشعــل ..

جاسم : يمه مشعل مافيه ألا كل خيــر وأن شالله بيرجع لج مثل أول وأحســن ..يلا قومي 

أم جاسم : مابي .. قلت لك مابي ماتفهم .. أنا بقعد هني مع أخوكـ لين يطلع وأتطمن عليــه ..

جاسم : يمه وجودج هنــي مابيقدم ولا بيأخر .. اللي الله كاتبــه بيصيــر ... وجودج هني يايمه مابيفيدج بشي ألا راح يضرج ويضر صحتج ..قومي يمه علشان خاطري 

أم جاسم مازالت معانده : مااااااأبي .. ماني متحركه من مكــاني أبي ولدي .. روح يمه جاسم شوفهم وين ودوا أخوكـ .. 

جاسم عوره قلبه على أمه وقال : يايمه .. تكفيــن تعال البيت أرتاحي .. قعدتج هني مامنهـا فايده ..

أم جاسم بصوت عالي : أنا ما مني فايده .. أنا ياجاسم .... هذا ولدي تعرف شنو يعني ولدي .. ياأطلع من هني معاه .. ياأقعد هني معاه .. 

جاسم يأس منهـا 

سالم لأم جاسم : ياهيــا سمعي كلام ولدج وروحي معاه وأحنا بنفسنــا باجر الصبح نجيبج لــه 

أم جاسم بصوت عالي : ماأبي .. ماتفهمون أنتوا .. أبي أقعد مع ولدي ...

خالد جاهـا وقال : يمه مشعل ماراح يرضى باللي تسوينه بروحج ... روحي أرتاحي وأول مايطلع النور نجيبج لــه ..يلا قومي علشان خاطرنــا .. أنا وسالم وجاسم ... ومشعــل ..قومي يمه .. قومي



أم جاسم بعد تردد قامت وداهــا جاسم البيــت 

وصلها لحد غرفتها وخلهــا تتمدد على سريرهـا وقعد عندهــا 

شوي ألا تلفون غرفتهـا يرن ..



رد عليــه جاسم لانه أمه بحاله ماتسمح لها تنطق بحرف 

جاسم بتعب وحزن على حال أخوه : ألوووو ..

بو حمد أستغرب : ألوو ..؟ من ؟؟ سالم ....؟؟

جاسم : لا .. أنا جاسم ...

بو حمد زاد أستغرابه : جاسم ..؟ شلونك يبه ...

جاسم : بخير خــالي شلونك أنت ..



أم جاسم سمعته يقول خالي قامت قعدت وهي تقول لجاسم : عطني يمه خالك .. 



بو حمد : الحمداللـه تمــام .. يبه وين أمكـ ؟

جاسم : كاهي جنبي .. 



عطى جاسم التلفون لأم جاسم اللي طلعت كل اللي بقلبهـا لما سمعت نفس أخوهــا 

أم جاسم وهي تصيح : مــــــحـــــمـــــــــد .. محمد ألحقنــي يامحمد .. 

بو حمد خاف من صياحها : هياااا ؟ شفيج؟؟

أم جاسم تزيد بصياحها : ولدي بيموووت يامحمد ... مشعل بيمووووت ...

بو حمد قام وقف وقال : مشعــل .... شفيــه ..؟

أم جاسم : أأأأأأأأه يامحمد تعال ... تكفى محمد محتاجتكـ ..

بو حمد : أوكي اوكي .. اللحيـن جايج .. 

أم جاسم : لا تتأخر علي ..



بو حمد قام من عند بناته وولده ومرته 

أم حمد بستغراب : وين رايح محمد ..؟ شفيهـا هيا ؟

بو حمد سحب غترته من على الطاولـه 

وراح صوب باب الحوش اللي يبعد عنه شوي ..: مشعــل مادري شفيــه .. قاعده تخربط علي مادري شتقول 

دلال قامت وقفت بخوف على حبيبهــا : مشعــل .. شفيه مشعــل ؟؟؟

أم حمد قامت وراحت وراه : أنطرني بيجي معاكـ ..

بو حمد مانطرهـا وطلع من بيته على بيت أخته ..وأم حمد راحت تجيب عبايتهـا ودلال وراهـا ونفس الشي أمل 

وحمد قاعد مثل الاطرش بالزفه 

طلعت أم حمد ناويه تروح بيت رفيجتهـا ألا دلال توقفهـا : يمه بنجي معاج ..

أم حمد : لا لا قعدوا هني .. مع أخوج ..

دلال بأصرار وخوف : لا لا لا بجي معاج يمه تكفيــن 

أم حمد وهي تلف الشيله وتتغشى : قلت لج لا ..



طلعت ام حمد على بيت أم جاسم 

ودلال كانت بتلحقهـا بس أمل مسكتهـا : على وين دلال ..

دلال بخوف : بروح أشوف شفيه مشعــل ..

امل : ينيتي أنتــي أمي قالت لج لا تروحيــن ..

دلال : مابقعد هني ومشعــل هناك مادري شفيــه ... أبي أتطمن عليــه ..



طلعت دلال هي الثانيــه ورى أمهــا 

وأمل طلعت ورى اختها وأمهـا وسكرت باب البيــت 



دخل بو حمد البيــت ولقى أخته توهـا نازله من فوق وجاته على طول وطاحت في حظنه تصيح ..

ومافي على لسانها ألا : مشعــل بيموت .. ولدي راح .. 

بو حمد وهو حاظن اخته : هيا شهلـ كلام ..؟ شفيــه مشعــل 

أم جاسم ماقدرت تتكلم حظنت أخوهـا بكل قوتها وقعدت تصيــح 

وأم حمد جات من وراها وحظنتهـا تحاول تواسيهـا 

بو حمد لجاسم : جاسم شفيهــا امكـ ؟ شفيه مشعـل 



دخلوا امل ودلال 



جاسم : توني جايبها من المستشفى مارضت تجي .. ألا بعد مالزمنـا عليهــا وياللـه رضت ...

بو حمد ومليون علامه أستفهام على ويها وهو مازال حاظن أخته : أي مشعل شفيــه ؟

جاسم : والله ياخالي أنا كل اللي أعرفه أنه تهاوش مع واحد والله ستر وحماه وماذبحه ..

أم جاسم رفعت راسها عن صدر أخوها وهي تقول : محمد .. مشعل بيموت صدقنــي .... أنت ماشفته كله دم .. حتى سالم تبرع له .. بالدم وبعد مافاد الدكتــور يقول انه بيموت ...أذا ماقام بعد يومين .... ولدي راح يامحمد 

بو حمد : أستهدي بالله مافيه ألا كل خيــر .. لا تفاوليـن عليــه ..تفاؤلوا بالخير تجدووا ..

بو حمد لجاسم : من معاه اللحيـن بالمستشفــى ..؟

جاسم : سالم .. وخالد ... وناصر ..

بو حمد لأم حمد : قعدي معاهــا ياأم حمد .. أنا دقايق وبرجع لكم ..

أم حمد وهي تبكي على حال رفيجتهـا قالت : حاضر يابوحمد ..

توه بيطلع ألا أم جاسم : محمد خذني معاك بس أشوفه .. 

بو حمد : وين أخذج معاي .. خلج هني وباجر أوديج لـه 

أم جاسم : بشوفه ؟؟ بس أشوفه محمد .. ماراح أتكلم ولا راح اصيح بسكت صدقني بسكت بس خلني أشوفه .. 

بو حمد : خلج هنــي ... ماعليه شر أن شاللـه ..



طلع بو حمد وجاسم وراه ..



دلال قعدت على الكرسي منصدمه من اللي سمعته ..

* مشعل بالمستشفــى .. مشعل بيموت ..؟؟؟... لا لا .. أكيد في غلط ... يمكن السالفه كلهـا غلطه من الدكتــور وله شي .. يمكن مايقصد مشعل حبيبي .. أكيد يقصد مشعل واحد ثانــي .. لا ... مستحيــل يكون يقصد مشعــل مستحييييييييل *

دلال ألتفتت على أمل وقالت : مشعل مافيــه شي صح .. ( أبتدت دموعهـا تنزل ) ... صح أمول مافيه شي ..

أمل ضمت أختهـا وأكتفت بأنهـا تهديهـا 

دلال قعدت تتمتم وبصوت واطي تقول : حبيبي مافيــه شي .. هو فوق بدااره نايم أكيد ... أي هو نايم ..صح أمول

أمل ماكانت قادره تنطق بحرف ... قلبها معورهـا على مشعل رغم انها كله تتهاوش معاه وبس ..

كانت ماتسمح لدموعهـا تنزل كل مانزلت دمعه مسحتهــا 

بينمــا دلال غرقت بالدموع على حبهـا 





عدى هاليوم متوتر على الكــل ..

الكـل خايف على مشعــل .. هل كلام الدكتــور صحيح 

وأنه مشعل في خلال يوميـن ان ماقام بيكون ميت لا محالـه ؟







..___ نهايه الجزء الثامن ___.. 




الجزء التاسع



اليـوم التــالي 

من الصبــح الكل راح لمشعــل المستشفــى 



والمفــاجأه أنـه مشعـل صحـى والحمداللـه ..

ونقلوه لغرفه فوق ..



دخلوا عليه كلهم 

( أم جاسم ( أول وحده دخلت ) , سالم , جاسم , خالد , بو حمد , ام حمد, امل , دلال اللي ميته تبي تشوفه,اخير حمد )



كان نايم وشكلـه مازال تعبــان ..

نايم بهدوء وباين من شكله أنه مرتــاح



كانوا لفين صدره وجزء من كتفــه اليميـن ..

قربت صوبه أم جاسم وباسته على راسه والابتسامه على شفايفهـا 

أم جاسم : ليش يمه تسوي بأمك جذي .. ليش تخوفني دايما عليك ..

مشعل اللي كان نايم حس بيد جات على راسه ...

دفئهـا سرى بكل جزء من جسم ..

تأكد أنها يد أمــه .. فتح عينه ولقى كل اللي يحبهم ويحبونه حولــه 

أبتسم أبتسامه تعب .. ورجع غمض عينه ... 



قعدوا حولـه شوي ..



طلع بو حمد مع سالم راحوا يسألون الدكتــور عن حالة مشعل اللحيـن ..

وأم جاسم ماكانت مفارقته قاعده جنبــه مقربه الكرسي من السريره وقاعده جنبــه وأم حمد قاعده جنبه من الصوب الثانــي 

دلال وأمل قاعديــن على الكرسي 

دلال كانت تتأملــه بهدوء .. صحيح أنهــا فرحت أنه صحى من الغيبوبه 

بس مازالت خايفه عليــه .. ماراح ترتــاح ألا لمــا تشوفه في بيت عمتهـا 

وتسمع صوته كل ما وقفت بحوش بيتهم ..

وتلمحه أحيــان وهي رايحه المدرســه 

وتشوفه كل يوم أو ثلاثه في بيتهم جاي حق خالهــا 



هنــي بس بترتــاح 



وهي على هالحالــه في عيــن كانت تراقبهـا بهدوء ..

عيــن ماكـانت فاهمــه نظرات دلال لمشعــل 



ألتفت على خالد وقال : خلووود ... شوف دلال شلون تطالع مشعــل !!!

خالد طالعه ورجع صد عنه وقال : يعني ماتدري ؟

-: أدري عن شنو ؟؟

خالد : مشعلووه حبيب القلب ..

-: من صجك ؟؟ 

خالد ببتسامه : شدعوه جسووم منت بالدنيــا الظاهـر ..

جاسم اللي مستغرب ع الاخر : شكلي جذي ... 

خالد ضحك بالخفيف : ههه تصدق جسووم .. أنا بعد شكلي قمت أحب ... 

جاسم : من بعد ..؟؟؟

خالد: وحده اللـه يستر عليهــا ...لا قست النبض عندهـا وعرفت شعورهـا تجاهي .. أقول لك منهي ..

جاسم : هههه والله شكلكم أنت ومشعلوه بتتزوجون وأنا مبسط بالبيت عند الوالده ههههه أبي أتزوج ياأخي

خالد ألتفت عليه وقال : من صجك نويت تتزوج ؟؟

جاسم : والله هالفكره تجي وتروح علي ... لا تحسنت الظروف أفاتح الوالده بـها

خالد : والله تسوي حالت طواااااااري الوالده بالبيت لا درت أنك قررت تتزوج هههه

جاسم طالع أمه وهو يقول : الله يخليهـا لنــا أن شاللـه 

خالد يغمز له : ومنهي تعيست الحظ .. أقصد سعيده الحظ .. هههه

جاسم طالعه بنص عينه وضحك : ههه والله لحد الحيـن ماكو وحده معينه .. بخلي الوالده تخطب لي ... 

خالد : بس هـا ... خل تخطب لك بعيد عن الاهــل ... 

جاسم رافع واحد من حواجبه : ليش أن شالله ..؟

خالد : علشان يابعد عمر أخوكـ ماتخطب لك اللي أبيهـا .. وأرتكب فيك جريمه قتــل بشعه جدا جدا جدا 

جاسم : أأأأأأووووف .. من صجه صاحبنــا ذاايب بالحب .. ( يغمز له ) هي موجوده بينــا اللحيـن ؟؟

خالد ضحك بالخفيف وقال : ههه أقول شغل اللقافه شكله وراثه بالعيله .. مو شغلك ياأخي الكبير ههههه

جاسم طنش كلامه وقال : أعترف أعترف .. منهي ؟ دلال ؟؟

خالد : ههههه علشان يذبحني مشعل 

جاسم : ليش مشعل يحبها بعد ؟؟

خالد طالع مشعل وقال : والله شكله جذي .. أنت ماشفت شسوى ليله عرس ريم ..

جاسم بفضول : شسوي ..؟

خالد : ( قال له السالفه كلهـا )

جاسم : طلع مو هيـن أخر العنقود هههه



قعدوا يسولفون ..

جاسم وخالد ..



شوي ألا مشعل فتح عينه 

وكان ضميـان ع الاخـر 



لف راسه صوب أمه وقال بتعب : يمـه ..

أم جاسم ماصدقت سمعت صوته طالعته بعد ماكانت تسولف مع أم حمد : عيونهـا ... تدلل ياروح أمكـ

مشعل أبتسم لهـا وقال : ضميــان ..

أم جاسم : بس .. ماطلبت شي ..



قامت أم جاسم وراحت صوب دلال وأمل وخذت غرشه الماي وصبت لولدهـا 

ورجعت له ..

حطت القلاص على الطاوله اللي جنبهـا وحاولت تساعد مشعـل بأنه يقعد علشان يشرب الماي 

شوي ألا جاسم وخالد كل واحد واقف بصوب واحد على يمينه والثاني على يســاره 

اللي يشوفهم يقول بيشلون شي ثقيـل مو جنه بيساعدون مشعل 

.. عاد هو قعد بدون حتى مايمسكونه ..



مشعـل: هههه شفيكم تجمعتوا على راسي ..

خالد : ههههههه نفزع لك .. 

أم جاسم قعدت على السرير ومدت القلاص له : هااك يمه أشرب ..

أخذ منهـا القلاص وبتدى يشرب ..



دلال طااااارت من الفرحه لما شافت قعد ..

طالعت أمل بفرحه .. وأمل أبتسمت لهـا 

كان ودهـا تروح تقعد جنبــه تطمن عليه بنفسهــا 

بس لولا الحيــا كان سوتهـا 



قاموا هي ودلال وحمد ووقفوا قريب من السرير



شوي ألا بو حمد وسالم داشيــن ..

بو حمد أول ماشاف مشعل قاعد قال وهو يتصنع الغضب : قمت .. هيــن حسابك معاي بعديــن ..... ياجزى الخرعه اللي سببتهـا لنــا بطلعها عليك أغلا من بيع السوق ..

مشعل حط القلاص جنبه وقال ببتسامه : شلونك خالي ..

بو حمد جا سلم عليه وهو يقول : والله يقولون حنطاوي شرايك أنت هههههه شلونك أنت اللحيـن ؟؟

مشعـل ضحك بالخفيف : ههه والله زيـن الحمداللـه ..

سالم ببتسامه عريضه : شلونك يبه ..؟ أشوى ..

مشعــل طالعه بنظرات تقهــر وقال : بخيــر

سالم مازال مبتسم : دوم أن شالـلـه

بو حمد : أنت ماتقول لي متى بتعقل وتكبر هااللي ينقال له عقل براسك ؟؟ متى ؟؟؟ 

مشعـل : شسوي بعد ياخـالي .. هو يرفع الضغط صراحه ..

بو حمد : ألا أنت اللي ترفع الضغط .. أستخفت علينـا أمك أمس هههه ماغير قاعده أبي ولدي وأبي ولدي ...

أم جاسم أنحرجت وقالت : شدعوه بو حمد ... هذا الغـالي 

خالد وهو يطالع جاسم : أي واحنا عيال البطه السوده ..

جاسم : أي واللـه .. أنا لو أتأخر شهور عن البيــت ماسوت بروحهـا ربع اللي سوته حق مشيييعــل.. لنــا اللـه بس

أم جاسم : ههه .. لا والله كلكم مثل مثـل .. محد أغلا من الثــانــي .. يلا عاد بلا دلـع 

مشعــل وهو يضحك : هههههههه الغيره مشكلــه واللـه 

خالد : أقول أنت كلـ تبن لا أجي أكمل عليك اللحيـن صج لا قالوا مكسوره وتبرد ...

مشعـل مات من الضحك : هههههههه شدعوه ثلاجه أنــا ...

جاسم : أبرد منهـا بعد ههههه ياأخي عليك برووود دم مو طبيعــي ..

أم حمد : هههه يلا أهم شي قام لنــا بالسلامــه ..

أمــل : يلا عاد مشعـل .. شد حيلك ... نبيك ترجع لنــا مثل أول وأحســن .. 

مشعــل : هههههههه أن شاالـلـه

دلال كانت تطالعــه بخجـل بدون ماتنطق بحــرف 

طالعهـا مشعــل وأبتسم ..وقال : شلونج دلال ...

دلال : الحمداللـه زينــه ... شلونك أنت ..

مشعـل ومازالت الابتسامه على ويهـا : شوفت عينج .. الحمداللـه..

دلال أكتفت بالابتسامه 



شوي ألا حمد ناط فوق السرير ..

أم حمد وأم جاسم : ووي ووووي ..شوي شوي عليـه ..

حمد وهو يقعد جنب مشعــل : هيييه أنت عفست الجو علينـا أمس .. يلا أطلع من المستشفــى مافيك شي ..

مشعل وهو يضحك : هههههههههههههههههههههههههههههه مانــي طالـع أبي أتغلى شوي .. حرام ؟؟؟؟؟

حمد : هههههههه أطلع أنت وخلنــي أنا اقعد بدالك ... شرايك 

أم حمد : وووي أسم الله عليك فال الله ولا فالك .. متبري من عمره الوالد ..

مشعل : شرايك أنا وأنت نقعد هنــي ... أنا أونسك وأنت تونسنــي ههههههه

حمد : احسن بعد هههههه



مر الوقــت 

وطلعـوا كلن راح بيته 

بو حمد قال بيرجع له بالليـل 

وام جاسم نفس الشــي 

راحوا كلهم بس قعد عنــده خالد ..



العصــر 



ألا نواف وعبدالعزيز وناصر جاينه 

كان مشعل ميت من الضحك على سوالف خالد ..

ألا نواف داش ووراه عبدالعزيز وأخر شي ناصر



نواف : سلامات سلامات ماتشوف شر ..

مشعـل وهو يمسح دموعه اللي نزلت من كثر الضحك : الشر مايجيك ..

عبدالعزيز : لا شكلك صرت أحسن من قبـل .. يلا كلها كم يوم وترجع لنــا مثل أول وأحســن 

ناصر راح سلم على رفيج عمره وهو يقول : الله ياخذ أبليسك شسويت فينـا امس ماغير قاعديــن ونحاتيك ..

مشعـل : ماقصرتوا صراحه ... كفيتوا ووفيتوا ..

قام خالد وهو يقول : زيــن عيل أخليك مع ربعك .. بنزل تحت الكفتيريا أجيب لي بلعه وراجع هههههههه

ناصر : جيب لي معاك هههههه

خالد : أوكي هههه يلا عن أذنكم ..

كلهم : أذنك معاك ..

خالد وهو متجه صوب باب الغرفه : بــــــل ....تبونها من اللـه .. ههههههههههههه

ناصر : والله أنت اللي تبي تطلع .. ماطردنــاك هههه 



طلع خالد وهو يضحك 

جات عينه على وحده كانت واقفه عند باب غرفه تبعد عن غرفه مشعــل كم خطوه 

شكلهـا كانت تصيح لانه ويهـا صاير حمــر ..

قعد يطالعـهـا وهو واقف عند باب غرفه مشعــل

كــانت آآآيــه بالجمــال ...بس ليش واقفه برى ..؟؟ 

ليش ماتدخل ؟؟* غريبه ..؟؟*



ألتفتت عليــه شافته يطالعهــا صدت عنه وهي شكلهـا معصبه من هالحركه اللي سواهـا 

خالد لما حس انهـا تضايقت من تصرفه كمل طريقه ومر من صوبهـا وهو صاد عنهـا 

نزل تحت الكفتيريـا ..

وأشترى له عصير وقعد يشرب ..

جات عينه على محل الورد والحلويـات 

قال في قلبه * هههه خل أشتري له سلة كافي ونسهر عليهـا اليوم كلـه ..هههههههه والله فكره حلوه * 

راح وأشترى سله كافي متوسطه الحجم وكانت منسقه تنسيق حلــو ..

عطته بطاقه راعية المحل علشــان يكتب فيها جملـه حق اللي بيودي له الكافي..



أخذ القلم وكتب حق مشعـل 

* ثاني مره قبل لا تتهاوش أدخل دوره في الدفاع عن النفس ولا تتفلسف فاهم ( ورسم له ويه يغمز)..أخوكـ خالد *

خذت المره البطاقه وحطتها على سله الكافــي 

راعيه المحل : ممكن تدينـا اسم المريض ورقم الغرفه عشان توصلو سله الشوكولا؟

خالد وهو يشيل السله : لا لا عادي أنا بوديــها .. الله يعطيج الف عافيـه أختي 

راعيه المحل أبتسمت له : مرسي ..



طلع خالد وهو شايل السـله وراح فوق 

ومر من صوب الغرفه وكانت البنت لين الحيـن واقفه طالعته لما مر من صوبها 

لحد مادخل غرفه مشعـل



خالد وهو يسكر باب الغرفه : أنا جيــت ..

ناصر : هاا جبت معاك شي أكلــه 

خالد دخل وحط السله على الطاولـه : تراااااااااااااااا .. شرايكم أعجبكم مو هههههه

عبدالعزيز وهو يضحك : جاااا فوقته صراحه .. هههههههههه

خالد : عاد خلوا أخوي ياكل مو تهجمون عليـه ههههههههه

نواف : ههههههههه أخوك مريض محروم من الكوافي ههههه

مشعل وهو يضحك : ههههههههههههه مو بكيفكم أنا أول من يفتتحهـا أفااا عليكم بس 

خالد شال االسله وحطها عند مشعـل 

مشعـل أخذهـا وقرى البطاقـه وضحك وهو يقول : أن شالله عمي خالد ... 



فتح السله واخذ له حبه ووزعها على ربعه ..

..قعدوا عنده شوي ..

كانوا جايـن السـاعه 4 طلعوا 5ونص..



نواف وهو يعدل غترته : يلا ماتشوف شر .. أول ماتطلع تجي عندي الميلس

مشعـل : حاضر .. صبروا شوي خل أوصلكم 

خالد اللي فاصخ غترته ومنسدح على الكرسي اللي بالغرفه قام وهو يقول ..: لا لا .. أنا بوصلهم ... أنت أنثبر مكانك ولا تتحركـ ..... حق الهياته جااهز 



طلع مع نواف وناصر وعبدالعزيز 

وشافها واقفه برى لحد اللحيـن 

قال بصوت واطي : هاا ؟؟ شفيها ذي واقفه برى ؟؟؟؟ ليش ماتدخل ؟؟

عبدالعزيز لخالد : تكلمني ؟ 

خالد : لا لا .. هههه أمش امش 



وصلهم لحد باب المستشفـى ولما طلعوا رجع دخــل 

وهالبنت مافارقت بالـه ..

راح فوق وهو ناوي يكلمها يسالها ليش واقفه برى ..

صج انه السالفه فيها نوع من اللقافه ..

بس الفضول بيذبحه 



راح فوق ونفس ماتوقع لقاها واقفه عند باب الغرفه 



يتبــــع . 




راح صوبها وقال وهو يتنحنح : أحم أحم ..السلام عليكم ..

البنت طالعته بستغراب : وعليكم السلام ..

خالد : شفيج أختي واقفه برى ... من مساعه أدخل وأطلع ألقاج واقفه بمكانج ..عسى ماشر 

البنت بعصبيه : وأنت شكــووووو ..؟ شهلـ لقافــه .. حد أشتكى لك؟ ناس فاضيه ماعندها شغله ألا تضايق النــاس 



دخلت الغرفه وسكرت الباب بويهـا 



خالد حط يده على راسه من ورى وهو مفتشل ع الاخر ..

راح دخل عند مشعــل وقال له السالفه كلهـا 

مشعل مات عليه من الضحك وأشتغل له بالطنــازه 



الساعه 9 ونص بالليـل 



أم جاسم وبو حمد وجاسم وسالم 

كانوا قاعديـن عند مشعـل 

وخالد ماغير قاعد ويتثاوب كل شوي 



جاسم : شكلك بتموت وتنــام هههههههه

خالد ماكان منتبه له .. كان يبي ينام وبس 

جاسم لخالد : يالحبيــب .. يالطيب .. ياهووووو ..

خالد اللي كان توه منتبه عليه ألتفت وقال : هلا ؟؟ تكلمني ؟؟؟؟؟

جاسم بعبط : لا اكلم اللي وراكـ ( خالد يلتفت ورااه يشوف من ) ههههههههههههههه قسما بالله أنك أثول .. ياأخي تبي تنام روح البيـت 

خالد وهو يرجع شعره على ورى : لا لا بقعد عند مشعل .. 

مشعل : صاج جسووم روح أرتاح أنت من الصبــح عندي ريح جسمك شوي 

أم جاسم : روح يمه أرتاح بالبيــت وباجر تعال له ..

خالد قام وقف وأخذ غترته وحطها على كتفه وقال وهو يلبس نعاله (وأنتوا بكرامه ) : تدري شلون .. أنا بروح البيت أبدل وأدفن نفسي بالفراش وماقوم ألا باجر ... أحسن من مجابل ويهك .. صج ماتستحي على ويهك تطردني عيني عينك 

مشعل وهو يضحك : هههههههههههههههههههههه الله يسامحك .. أبي راحتك وتقول عني جذي .... صبرك علي خل أفج هالجبس وأوريك ..

خالد وهو متجه صوب باب الغرفه : لين تفجه يصير خير .. يلا فمان اللـه وتصبحون على خير 



كلهم : وانت من أهل الخيــر 

طلع من غرفه مشعــل سيده على سيارته 

..راح البيــت سبح وبدل ثيابه لبس بجامه وأندعس بفراشه علشـان ينــام ..





اليوم التـالي 

فتح عينه على صوت الجوال اللي يحن على راســه 

..وخاصه النغمه اللي كان حاطها سندااره من قلب ..



مد يده وأخذ جواله ورد وهو وده ينااااااام : أأأأأأأأأأأألــوووو..

أم جاسم : هلا يمه خالد .. أنت وينك صار لي 5 مرات متصله ..

خالد وهو مازال مغمض عيونه : نايم يمه ناااايم .. أمــري بغيتي شي ؟

أم جاسم : قوم يمه بسك نوم .. صل الصبح ومر بيت خالك جيبهم ... 

خالد : وين ؟؟؟

أم جاسم : بعد وين المستشفى عند أخوكـ ..

خالد بتعب : وليش خالي مايجيبهم ..

أم جاسم : خالك الحيـن بالدوام يلا قوم يمـه ..

خالد : حاضر يمه .. حاضر ....



ألا صوت مشعل يقول 

: جيب لي فطور معاك .. لا تنسى ....



خالد لأمه : قولي له .... أذا تفرغت لك بجيب .. 

أم جاسم وهي تضحك : هههههه أن شاللـه ..

خالد : يلا فمان اللـه 

أم جاسم : فمان الكريم ..



..سكر من عند أمه وقام يسبح وصلى الصبح لبس بنطلون جينز اسود وقميص رصاصي مكتوب عليه بالاسود..

وكاب أسود 

مر بيت خاله وطلعوا كلهم ..وركبوا معــاه 

وصلوا المستشفــى 

خالد يمشي جدامهم وهم وراه بستثناء حمد اللي يمشي جنب خالد 



وصلوا غرفه مشعــل 

ودخلـوا كلهم سلموا عليــه 

وقعدوا ..



شوي ألا أمل : ياجماعه أبي أكل يوعـانــه ...

أم جاسم : ووي ليش ماترقتي ..؟

أمل : لا والله على كوب شااي ... بعض الناس ماخلوني افتح الثلاجه ... قاعدين يحنون علي اجهزي واجهزي ... ههههههههههههه 

ام جاسم اعتقدت انه امل تقصد ام حمد بينما امل تقصد دلال قالت لها : هههههههه خل جاسم وله خالد ينزل معاكم تحت الكفتيريا وأشتروا لكم شي تاكلونه 

ألا خالد ينط : أنا بوديهم .. تمللت من القعده هني أبي أشم هوى ..

مشعل : عيل شتقول عنــي أنــا .. صار لي 3 أيام هنــي 

خالد قام وهو يقول : الله يعينك صراحــه ..( ألتفت على أمل ودلال وحمد ) يلا قوموا خل تشترون لكم بلعه هههههههه

قاموا أمل ودلال وحمد وهم يضحكون ..



طلعوا كلهم وكانت البنــت واقفه عند باب الغرفه نفس أمس ..

بس هالمره كانت تمسح دموعهـا 

خالد شافهــا بس ماأهتم لهــا كفايه أنهـا مفشلته امس ..

مشى وكمل طريقــه 



بس أمل وقفت عندهـا 



أمل بندهـاش : نـــــوف .....؟؟!!! شتسوين هني ؟

نوف ألتفتت عليها وقالت بغصه : أمـ..ـــ...ـــل ..

أمل عورها قلبها عليها كان شكلها تعبانه حيل : شفيج ..؟ ليش تصيحيــن 

نوف حظنــت أمل وقعدت تصيــح ..

أمل أخترعت عليهــا رغم أنهـا كانت شايله فكرت انهـا ترجع تكلم هالانسانه مره ثانيــه 

ماتدري ليش قلبها عورهـا عليهـا حظنتهـا تحاول تهديهـا : حبيبتي شفيج ..؟



خالد ألتفت عليهم وأستغرب من الموقف ؟؟ ** يمكن تعرفهــا ..؟**

دلال كانت واقفه تراقب من بعيد ..

وحمد ماكأنه بالدنيــا يمشي جنب خالد المهم يوصل الكفتيريـا ميت جوع الولد 

خالد لدلال : دلول .. أنتوا تعرفون هذا اللي واقفه مع أمول ؟

دلال : أيوه .. هذي رفيجتهـا ..

خالد وعينه عليهم : أأأأأأأأهـااااااااااا ...



أمل لنوف : نوف حبيبتــي قولي لي شفيج ؟؟ شصاير ليش تبجيـن جذي ؟؟

نوف ماكانت ترد .. كانت حاظنه أمل وتصيـح

أمل أشرت لخالد أنه يروح هي بتقعد مع نوف 



مشى خالد مع دلال وحمد 



أما أمل خذت نوف وراحت قعدت معااها بالاستراحه 

تموا ساكتيــن تنطرهـا أمل تهدى شوي علشــان تقدر تتكلم ..



بعد مرور فتره ماهي طويله وايد هدت نوف 

أمل بحنــان : شفيج ..؟ ليش تصيحيــن ..

نوف وعينها بحظنهـا : أبوي مرقد هنــي من أسبوعيـن .... خايفه عليــه ياأمل 

أمل بصدمه : شنـــو ..؟

نوف رجعت دموعها تنزل على خدها دمعه دمعه وقالت : سوى حادث وجابوه هني .. 

أمل : لاحول ولا قوه ألا باللـه ..وأنتي اللحيـن قاعده عند من ؟؟ 

نوف رفعت نظرها وقالت : بيت أختــي لانه أمي طول يومهـا هنــي ..( تمسح دموعهـا ) أنتي شتسوين هني ؟

أمل : ولد عمتي مرقد بالمستشفـى وجايته زيــاره ..

نوف : أأهـااا ..( عدت فتره والهدوء هو سيد الموقف لحد ماتكلمت نوف علشان تمحي هالهدوء) ... أمـل 

أمل : هــلا ..

نوف: أنـا ادري انج شايله بخاطرج علي .. بسبب الكلام اللـي قلــ ......

قاطعتهـا أمل : أأأأأأأأووش .. ماأبيج تجيبين طاري هالسالفـه خلاص اللي صار صـار وأحنـا عيال اليــوم ... ( ابتسمت لها ) 

وبعديـن اللي قلتيه كان في لحظه غضب وطيش وكل واحد منا أذا عصب مايعرف شقاعد يقول ..صح وله أنا غلطانه ؟؟

نوف بأبتسامه : صح ..

أمل : عيل خلاص .. ماأبي هالسالفه تجي على بالج حتــى .... مابين الصديقات زعلــ ..



شوي ألا خالد ودلال وحمد ماريــن من صوبهم ..



دلال لخالد : خالد .. صبر شوي بسلم علي نوف وبرجع ..

خالد ألتفت عليها وقال : من ؟؟

دلال : رفيجت امل .. دقايق بس ..

خالد : أوكي بس بسرعه مو تنقعيني هههههه

دلال : هههه اوكي 



راحت دلال وسلمت على نوف 

وسلامـات وكل وحده تسأل عن أخبـار الثانيــه 

وخالد متنقــع 

لحد مارجعت له دلال وراحوا كلهم غرفه مشعـل 



نوف وهي تقعد : أمـل .. 

أمل : هلا ..

نوف : هذا اللي مع دلال وحمد يصير لج ..

أمل : أيوه .. هذا ولد عمتي أخو اللي مرقد هني ..

نوف : أأأهــااا .. فشله صراحـه .. أمس زفيته ..

أمل وهي تضحك : هههههه وي ليش ؟

نوف : ولا شي .. جا سألني ليش أنا واقفه عند باب الغرفه .. وأنا بالاساس كنت متضايقه زفيته ...

أمل : هههههههه أمسحيها بويهي نوف هو جذي ملقوف ..

نوف بأبتسامه : بس شكله أنحرج .. من بعد الزفه وهو أذا مر صوبي مايطالعني ..

أمل تغمز لها : شعلى بالج عيال عمتي يعرفون الاصول ...

نوف نزلت نظرها بحظنها وهي تقول : الله يخليهم لج ..

أمل : يه .. شفيج ... رجعنــا للحزن مره ثانيــه 

نوف أبتسمت وعينها بحظنهـا : وايد خايفه على أبوي ... أخاف أغمض وأفتح ماألقاه بينــا ماأستحمل فكره أنه ........( سكتت وهي تبكي بصمت )

أمل : لا تقولين جذي .. أن شالله برجع لج مثل أول وأحسن بعد .. تفاؤلوا بالخير تجدوه ..

نوف : الله يسمع منــج ... 

أمل ببتسامه عريضه تحاول تغير من هالجو : شسويتي بالامتحـانــات .. تمام ولــه سودتي الوي ههههههه

نوف : لا الحمدااللـه قدمت زيــن وأن شاللـه أنجح ..

أمل : مو تنجحيـن وبس نبي نسبه بالتسعينــات .. ماأوصيج ... 

نوف وهو تضحك : هههه أنا حدي بالثمانين .. 

أمل : مو على كيفج .. هالمره أن شالله وبأذن الله تجيبيـن 99% ..

نوف وهي فاتحه عينها على كبرهـا : شدعووه 99 .. بنت الفلسطينيـات والمصريات ماتجيب هالنسبه تبيني أنا أجيبهـا هههه

أمل ببتسامه : وشفيج أنـتي يعنــي .. تجيبين هالنسبــه وأعلى بعد .. ليش مستهينه بروحج هههههه

نوف : فديتج أمول .. ماتدريـن شقد أشتقت لج ولسوالفج .... 



حظنتهـا بكل قوتهـا وأمل كانت مستانسه ..

ليش أنهـا قدرت تمحي الحزن اللي كان مرسوم على وي أعز رفيجاتـهـا





..___ نهايه الجزء التاسع ___.. 




.___ الجزء العـاشر ___..



في دولـه ثـانيـه وبـلاد غيــر 

مكـان بعيد عن الدوحــه .. ألا وهو * لنـدن *

.. كـانوا الريم وفهد عايشيـن أحلا سنيـن عمرهــم ..



كـان الجـو روعـه هنـاكـ عندهـم 

مع أنـه برد .. 



.. في الفندق كـانوا قاعديـن يطالعون التلفزيـون ..

يشوفون لهم فلم كوميدي وكل شوي ضحك واحد فيهم 

وحاطيـن جدامهم الشـاي والبسكـوت والشبس



فهد وهو يتمغط : آآآآآآآآآآآآآآآآآآآآآآآآآآآه تمللــت ...

الريم وعينهـا على التلفزيـون : والله هالفلم نسـاني المـلل .. ( طالعته ) يونس حيل ههه

فهد قام وقال : شفته بالدوحه لين قلت بس..انتي اول مره تشوفينه ؟؟؟

الريم اللي متربعه على الكرسي وتاكل الشبس طالع شكلها كيوت حيل قالت : أي فلم فيـه جيم كيري روعـه عندي ... مستحيـــل أتملل منــه 

فهد وهو رافع واحد من حواجبه : أحم أحم ... أغــار ترى ...

الريم وهي تضحك : ههههههههه وي فديتكـ تقارن روحك به .. تدري أنك غير كل النـاس واللـه وتدري أنه الحب مخلوقا عشانكـ 

فهد وهو يقعد جنبهـا : لا لا لا جذي أنتهي أنــا .. ماأقدر على هالكلام .. هههههههههه

الريم بخجل : هههههه خلاص عيل ماراح أعيده مره ثانيــه ..

فهد : لا لا .. كثري منهـا ماصدقت نطقتــي هههههههه

الريم وهي تضحك : خلاص .. مو كل مره ... حلات الشي يجي حبه حبـه هههههه

فهد وهو يأشر صوب قلبه : هذا تعذب منج صراحه .. أرحميــه ههههههههههه 

الريم قامت وهي تقصر على التلفزيــون وشالت الشبس وكوب الشاي مالها وماله : أأأأأأأأأمممم أفكــر ...

فهد وهو يتنسد على الكرسي وبصوت شبه عااااالي: على من طالعه قاااااااااااااااسيــه ...

الريم : عليك هههههه يلا قوم غسل كوبك .. أنا ملزومه بنفسي ...

فهد : وليش أسمج مرتي عيل .. أنا ملزوم منج هههههههههه

الريم وهي تتخصر : لا واللـه ..؟؟ أنا يدي تتعب من الصابون .. هههههه

فهد بعبط : وأنا نفسيتي تتعذب منـه هههههههههههههههههههههه



الريم ماتت من الضحك وراحت المطبخ قطت قراطيس الشبس بالزباله ( الله يعزكم ) وراحت تغسل الاكواب ..



فهد قام وراح لها المطبخ وهو متسند على البـاب : شرايج نطلع اليــوم ؟

الريم بتسأل وهو تغسل : ويـــن ؟

فهد : شدرانــي نطلع ندور بشوارع لندن ونرجع ههههههههههههه

الريم وهي تطالعه : هههههههههههه أوكي ... وبالمره بشتري لأهلي هدايــا ماشريت لهم شي ..

فهد : أحنا بنطول هنــي لا تخليـن شي بلندن ألا وأشتريه ماأوصيج ههههههههههههههههه

الريم طالعته وهي تضحك : أأأفااا عليك أن ماخليتك ترجع الدوحه وتعلن أفلاسك ماأكـون ريم هههههههههههه

فهد ضحك وقال : هههههههه بنشوف ..... أتحديـن ههههههه

الريم تغمز له : أي أتحدى .. ههههه بطريقتي الخاصه أخليك يد وره ويد جدام هههههههههههههه

فهد طلعت ضحكه من قلبه وقال : أأأأأأخ منكم يالحريم أن كيدهن عظيم ...

الريم وهي تمسح الاكواب من المـاي : نعجبك أفاا عليك هههههههههه



بالدوحـه 

وبالاخص بيت بو راشد 



وفي غرفه كانت مسوينهـا خصيصا ليوسف 

لانه كـان يحط فيهـا أغــراضــه كلهـا اللي مالهـا مكـان في غرفته 



كانت كبيــرهـ ووسيــعه , لونهـا بنــي , وفيهــا مكتــب مو كبيــر وايد يعني متوسط وعليــه اللاب توب 

وكم دفتــر حولـه .. والشغلات الثـانيه اللي تنحط على المكاتب 

وفي زاويا ثانيـه من الغرفه كان فيـها لوحــات وايد البعض لافهم وحاطهم على الارض 

والبعض الثاني مسندهم على الطـوفــه كانوا بعضهم لمنال وله لهيـام يبونه يكتب لهم 

لانه مشالله عليـه كان خطه روعــه ..

وفي ناحيه ثانيـه من الغرفه كان حاط لوحــه كبيــره موزع فيهـا صور العيلــه 

وكل الصور كانت من مواقف تضحكـ ..

لانه يحب يصور هالمواقف لذكرى



الغرفه ماكانت منظمه وايد بس كانت المكان المحبب لـ يوسف 

كــان فاتح الدريشه مخلي نسيم الهــوى يدخــل 

وقاعد على الارض يشتغل بلوحـه هيــام اللي طلعت روحهـا وهي تحن عليـه تبيه يخلصهـا 



كانت اللوحه عبــاره عن قصه كرتونيــه 

هي راسمه الشخصيــات والمطلوب من يوسف يكتب الحوارات اللي تصيــر بينــهم 

كان حاط الورقه اللي كاتبه بها هيام الحوارات جنبه 

وينقلها باللوحـه 

شوي ألا شوق داشـه عليــه 



شوق وهي شايلـه كيس بيدهـا وحلاوه بيدها الثانيه : أـمي أـمي ...

يوسف وعينه على اللوحـه : هممممم ...

شوق تقعد جنبــه : شليت ( شريت ) هلويـات ( حلويات ) من الدكـان حقي وحقكـ

يوسف أبتسم وهو مازال مشغول باللوحه : وشنو شريتي لي ؟؟ 

شوق وهي تنثر الحلويــات على الارض وتبدأ توزعهم وحده لها ووحده حق يوسف ولما تكونت مجموعه من الحلويات ليوسف قربتهم صوبه وهي تقول : هذي كلـه لك بلوحك ( بروحك) لا تعطي أـمتي هيام مـ أ ـاك .. بابا أشتلا ( أشترى ) لهـا ..

يوسف شاف الحلويات اللي كانت شكثر وقال بدهشه : أوف أوف أوف .. كل هذا بتاكليــنه مو زيــن .. بتذبحيـن روحج 

شوق : ماباكلـه كلـه أشويـه أهيـن ( أللحيـن ) وأشويه بـ أ ـديـن ( بعدين) ..

يوسف : وعـــد ..؟؟

شوق ببتسامـــه : وأـد ( وعد )

يوسف لف عليهـا وقال وهو يشوف الحلويـات اللي أشكال وانواع جدامه : خـنشوف شريتــي .... 



وبتدى ياكل معـاهــا 



المستشفــى 


أم جاسم كانـت قاعده عند مشعــل وخالد نفس الشـي بس هو تملل وراح يتمشـى بالمستشفـى شوي 

مشعل لأمه : أأأأف يمه زهقت طقت جبدي من القعده هنــي ... متى أطلــع 

أم جاسم اللي كانت قاعده على الكرسي وتشوف بالتلفزيـون وتاكل حب : وووي يمه صبر شوي لين مايتطمنون عليــك .. وبعديـن يصير خيـر 

مشعـل : زيـن أبي أتحرك ... أقوم من هالسرير 24 ساعه قاعد عليـه مايصير .... عذااااب والله عذاااااااب

أم جاسم : تستاهـل ... هذا جزى طيشك وتهوركـ .. علشان ثاني مره ماتتهاوش مع أي واحد تشوفه بالشارع مني والطريج ..

مشعـل : ومن قالج أني متهاوش معاه مني والطريج عندي عذر .. وبعديـن هو بكبره مستفز .. شكله وأخلاقـه وأسلوبـه تنرفز ..

أم جاسم : وووووووي .. المهم أنك تحرشت بالريال ووراك السنــع ..

مشعـل بقهـر : يمـــه .. هـااا ..؟ هذا وأنا ولدج تدافعيـن عن الغريب ... 

أم جاسم قصرت على التلفزيـون ولفت عليـه وحطت صحن الحب جنبهـا : وأنا الصــاجـه ضارب الريـال بس علشـان استفزك بكم كلمــه ... تستـاهـل الضرب اللي جـاكـ 

مشعل وصل حده : يمــه .. أصلا هذا اللي تدافعيـن عنه .. هو نفسه الحمـار اللي متحرش بدلال ذيج المره بالستــي 

أم جاسم بندهـاش : واللـه ..

مشعل : أي واللـه ... وأنتي صايره له محامي الدفـاع.. 

أم جاسم : صج جليل الحيـا .. عيل يستاهل ماجـاه ..

مشعـل : لا واللـه تو النـاس ماسكه علي من الصبح دفاااااااااع عنه واللحيـن لما دريتي من يكون قلبتــي .. والله مشكلـه عيال السبعينــات

أم جاسم بغضب : سبعينـات بعينك ... تونــي صغيــره ماكملـت 38 سنـه ..

مشعل بصوت واطي : أي هيــن ...

أم جاسم بعصبيه : مشيييعــل ويهــد ... لا تحدنـي أقوم وأقلب السرير عليكـ أخليك تنام تحته اللحيـن ..

مشعل اللي كان معصب ضحك على أسلوبهـا : ههههههههههههههههههههاااااااااى حلوه ..

أم جاسم : شوف .. ويضحك بعد ؟؟ هذا اللي يبيني أقوم اروح بيتي وايد أبركـ 

مشعـل وهو مازال يضحك : لا لا .. يمه خلج ودي أضحك ..

أم جاسم وصل حدهـا شوي وتنفجر من الغضب : شايفني أرقوز جدامك ...

مشعل وهو يحاول يسكت بس مو قادر : ههههه أفااا من قال محشووومــه ....





بيت بو راشد 



بالصـالـه كانت هيام قاعده تكلم أمـل 

وتتعرف عليهـا أكثــر وماخليت سؤال ألا وسألـته



هيام وهي تطالع أضافرها : أممممم .. شنو بعد .. لحظه خليني أفكـر بسؤال ههه

أمل اللي كانت قاعده على المكتب بغرفتهـا : هههه يـه مايصير جذي كله أنتي تسألين عطيني فرصـه ..

هيام وهي تضحك : هههههههه زين زيـن .. يلا سألـي ..

أمل : عندج خوات وله أنتي الوحيده بينهم ؟؟

هيام : عندي أخت وحده أكبر مني تشتغل مدرسه رياضــه 

أمل بتسأل: شسمهـا ؟

هيام تسوي روحها عصبت : مو شغلج شسمها عليج مني أنا وبس 

أمل وهي تضحك : ههههههههه ووي .. خلاص زيـن كليتيني ..بل مايسوى علي ...

هيام وهي تضحك : ههههه أنانيه مو هههه

أمل : وبأمتيــاز بعد هههههههههههه

هيام : حرام عليج تراني طيوبه ههههههههههه

أمل : هههههههههههه توني ادري ...

هيام : هههههههههههههههههههههه ... زين ... شلونج بعد ..؟؟

أمل : والله الحمداللـه .. 

هيام : بتروحيـن مكان اليــوم ...

أمل : واللـه أذا بطلع فأكيد بروح المستشفـى ...

هيام بفضول : ووي ليش ..؟ عسى ماشر ..

أمل تطمنهـا : لا تطمني مو علشــاني .. ولد عمتي مرقد نروح له زياره كل يوم ..

هيام : أأهــااا مايشوف شـر أن شاللـه 

أمل : الشر مايجيج ..

هيام : أنزيـن تقدرين تجينــي البيــت ...

أمل : واللـه فديتج ماأقدر لانه أبوي مايرضى نروح لرفيجاتنـا وجذي ...

هيام : ليش ؟

أمل : يخاف علينـا فديتــه .. 

هيام : ههههههه شكله يحبكم وايد ..

أمل : وايد وايد فوق ماتتصوريـن .. وأنا أعشقــه 

هيام : هههه الله يخليـه لج ... 



( شوي ألا صوت رجولي عند هيام + صوت طفله ) 

أكيد عرفتوهم ..

الثنائي المرح يوسف وشوق 

كان يوسف جاي لهيام علشـان اللوحـه اللي خلصهـا 



يوسف : هيوووم ..

هيام طالعته وقال لآمل : لحظه أمول ( تكلمه ) هممممم ..

يوسف : لوحتج خلصت منهـا وحطيتهـا بدارج .. بس باقــي أخر محادثتيـن ماكتبتهــم لانهم وايد طول ومايكفي المكـان اللي حظرتج مخصصته لحوارهم 

هيام : لاااا ... لا تقول ... وايد كبرتــه شلون أكبره بعد .. بتخترب اللوحـه ..

يوسف : تدرين شلون أختصري حوارهم وكتبيه لي بورقـه وحطيهـا بدااااري .. 

هيام : أوكي بكتبه اللحيـن.. بس أسكر .. صبر شوي علشان اعطيك أيااه

يوسف : أنا بطلع اللحيـن بمشي شواااقه ... لما أرجع عطيني أياااهـ

هيام : وأنت كله ماسك هالملسونه وتدور فيهـا 

شوق وهي تتخصر بغضب مرتسم على ملامحها الطفوليه : أنتي ملسونـه ..

يوسف وهو يضحك : ههههه لا تطورنـا هالمره منال بتطلع معـانـا ... بنروح نتمشـى وبالمره نتعشى ونرجع ..

هيام : وأنــا ...؟؟؟

يوسف بخبث : مو أنا أفشل شلون تطلعيـن معـاي ..؟؟؟؟

هيام ببتسامه عريضه : لا ووووي هذا قبل .. اللحيـن أنت ولا هاني سلامـه .. 

يوسف بتسأل : من ؟؟؟؟

هيام : هههههههههه سلامتك ... منول بطول لين تنزل ...

يوسف : خلصت .. بس قاعده تدور شيلتهـا .. 

هيام : أوكي عيــل .. كنت بجي معاكم بس مابتنطروني .. 

يوسف وهو فاتح باب الصاله : ههههههههه زين انج عارفـه .. ماأشتغل عندج علشان تنقعيني برى ..

هيام : أي تشتغل عند زبوط النقع شوقوه ..

يوسف وهو يضحك : يـه شفيج عليهـا هههههههههه

شوق وهي توخر شعرهـا عن ويها بدلع وغرور : محتله ( محتره ) مني ليش أني أحلا منهـا 

هيام : وي قطع ..



يوسف وهو يضحك : هههه يلا فمان اللـه 

هيام : الله معاكم ( ترجع تكلم أمل ) ألــووو ..

أمل اللي كانت تسمع كل حوارهم : ههههه ألوو .. هذي الياهـل أختج ..

هيام : لا ووي الله لا يقول علشان أنتحر .. هذي بنت أخوي ..

أمل ( تذكرت البنت الصغيـره اللي كانت مع يوسف ..)



.......



الدانه وهي تصد عنه : وووي أمول لا تطالعيــنه ..

أمل وهي تطالعه : مو قادره أشيلـه عيني عنه أصلا أبي أشوف ويهـا ...

الدانه وهي تفر ويه أمل عندها : لا تطالعيـنه يه ..

أمل بغرابه : ووي ليش ؟

الدانه : هذا ولد عمي يوسف 

أمل فتحت عينها على كبرهـا : حلللللفـــي 

الدانه : واللـه العظيم 

أمل بقرف : ووووع هالاشكـال تصير لج ... قطـع ..

الدانه تضربها على كتفها : قالولج أحنـا اللي نختـار أهلنـا بكيفنــا مجبوريـن فيـه أقول لج 

أمل طالعته ( وهو مازال مو منتبه لهم ) : قطيييييعــه .. من هذي المدمغـه اللي رضت تاخذهـ ... ياحسرت هالبـنــت اللي معاه .. مردهـا بتكبـر وبتفتشـل من أبوهـا يمشي جنبهـا جنه أختها العووده مو أبوهـا .. وي اللهم لا تبلينـا ..

الدانه : هو مو متزوج .. هذي اللي معاه بنت أخوه ..

أمل : ولا يكون أخوه نفس الطيــنه ..؟

الدانه : العكس تمــامـا .. 



.......



هيام اللي كانت تتكلم وأمل مطنشتها : أألـووـووـووـوو.. أمل وينج ؟؟

أمل : هـا ..؟ هلا هلا معاج .. 

هيام : وين رحتي ..؟ شفيج ماترديـن ..

أمل : لا ولا شي عمري .. حيـاتي أكلمج بعديـن اوكي ...

هيام : لاااا .. ماتمللــت منج ...

أمل بدلع : لا والله تبين تتمللين مني بعد ... لا عيوني خليني أسكر علشان ماتزهقين مني بسرعه هههههههه

هيام : هههههههههههه 

أمل : يلا سي يو 

هيام : سي يو تو عمري ..



المستشفــى


خالد كان قاعد يتمشى تحت بالمستشفـى 

وباله مشغــول 

* أقـول لهـا .. ولـه أصبر بعـد شوي .... ودي أعرف شعورهـا تجـاهي ..هي تحبنـي مثل ماأحبهـا ولــه حبهـا لي مجرد حبها لأخو .. 

أأأأف قويه قويه قووويـه لو تقول لي حالي حال أخوهـا .. شبيصير فيني ساعتهـا .. أحراج من قلب ياشيــخ ...... *

تنهد وتم يتمشى تحت لحد ماافتر راسه وراح سيده فوق 

وكالعاده لازم يشوف هالبنت ( اللي هي نوف ) واقفه عند باب الغرفـه ماأهتم لهـا وايد 

لانه مو ناقص فضايح وفشايل كمل طريقه لغرفه أخوه

شوي ماوعى ألا صوت أنوثي يوقفه 

نوف : لو سمحت أخوي ..

خالد ألتفت عليهـا وقال : هلا أخــتي ..

نوف قربت صوبه وقال : أنا أسفه على الموقف اللي صار بينا المره اللي طافت ... ماكنت أقصد واللـه ...

خالد بأبتسامه : لا لا ماعليج... بيني وبينج انا ملقوف حبتين واستاهل اللي صار 

نوف بابتسامه : يعني مو شايل بخاطرك علي ..

خالد : ولا أفكر أشيل بخاطري على أحد .. وبعديـن كل واحد وعذره .. يمكن أنا سألتج بوقت مو مناسب ..؟

نوف طالعت تحت وقالت : مشكور أخوي .. ماكنت متصوره انك بترد علي جذي مع أني مصارخه عليك ..( تطالعه ) أعتقدت أنك بتكلمني بتنرفز وتتوكل 

خالد ضحك بالخفيف : ههه مو أنا اللي أكلم الناس الغرب بتنرفز وكفايه أني انا الغلطـان ..

نوف أبتسمت لـه 

خالد والفضول مازال ذابحه : دامج راضيا علينا ممكن أسأل سؤال بدون ماتعصبيــن .. اذا بتتنرفزين قولي لي من اللحيـن خل أحتفظ بماي ويهي 

نوف ضحكت بالخفيف وقالت : قول ..

خالد : ليش كله واقفه برى عند باب الغرفه .. ليش ماتدخليــن ؟؟

نوف : لانه ربع أبوي يكونون عنده ومو عدله أقعد معاهم 

خالد وهو رافع واحد من حواجبه : وربع أبوج 24 ساعه عنده ..؟

نوف ضحكت شوي وقالت : ههههه لا .. بس كل مايكونون عنده ...و اطلع اوقف برى أشوفك طالع ... وقلت أكيد بيستغرب ليش انك كل ماطلعت من الغرفه لقيتني واقفه

خالد : أأأهــاااا جذي السالفه ... اللحيـن فهمت ..

نوف ماردت عليه وأكتفت بالابتسامه ..

خالد : اكرر اعتذاري منج على لقافتي .. بس شسوي الفضول بيذبحني أذا ماعرفت ..ههههه

نوف ضحكت بالخفيـف 

خالد : أوكي أستأذن انا اللحيـن ..

نوف : الله معاكـ 



راح خالد دخل عند مشعـل 



مر هالاسبوع على خيــر 

وطلع مشعل من المستشفــى ورجع البيت مثل أول وأحـسـن

............................



بيت بو جاسم



يوم الاثنيـن السـاعه 8 الصبح

كانوا كل واحد بغرفته يشيل له كم ثياب لانهم كانوا بيروحون العزبه ( يعني المزرعه )

صار لهم فتـره ماراحوا لهـا ... ( بستثنـاء سالم لانه عنده دواام اليوم ومفكر ياخذ أجــازه حق بااجر ) 



يعني تقدرون تقولون سنتيـن والعزبـه محد يروح لهـا غير سلمان( الصبي اللي يشتغل عندهم باكستاني )

علشان يهتم بتنظيفهـا ويهتم بعد بالحيوانات اللي هنـاكـ 

طبعا هو مايقدر يهتم بعزبه كبيره بروحه فمن جذي جاب بوجاسم ( الله يرحمه ) 2 غير سلمان علشان يقدرون يشرفون على تنظيفهــا عدل 



في غرفه مشعـل 

كان ماخذ له شنطه متوسطه الحجم يعني يقدر يشيل بها ثياب تكفيـه لمده أسبوع ..

دخل الحمام ( وأنتوا بكرامه ) وشال له فرشاة الاسنان والمعجون لانه مايقدر يعيش بدونهم ..

وراح حطهم بالشنطه 

وهو يرتب شنطته جات فـ باله صوره أبوه ..الله يرحمـه ..

كان طول وقته بالعزبه .. صحيح انه يجي البيـت بس مستحيل يمر يوم بدون مايروح لهـا 

كانت العزبه مكـان بو جاسم المفضـل يقضي بها الساعات والساعات بدون مايحس بالوقت 

وكفايه أنا مشعل وهو اللي كان دووووم مع أبوه كان يحب هالمكـان بس لانه أبوه يحبـه 

مشعـل قعد على السرير جنب شنطته وقال بصوت أشبه بالهمس : آآآآآآآآآه يايبه شقد أنا مشتـاق لكـ ... مشتاق لسوالفك وضحكك حتى هواشك مشتاق له .. الله يرحمك يايبـــه .. الله يرحمكـ 

( تنهد بصوت مسموع وكأنه مسح الغبار عن حزن عاش بقلبه سنيــن من توفى أبوه وكل يوم يزيد من تلتقي عينه بسـالم ) 



شوي ألا جاسم داش عليـه 

جاسم لمشعل : هااا خلصت ..؟ بسرعه مشيعل نبي نحط الشنط بالسياره .. نبي نفتك هههههههه 

مشعـل أبتسم وعينه معانقه الارض ..

جاسم أستغرب من مشعل 

جاسم وهو يطق الباب : يااااهووووو .. تأخرنـا .. بنتغدى هناك ترى يلا أخلص علينـا ..

مشعل قام وهو يسكر شنطته وقال بصوت هادي نبره الحزن واضحه فيه : أوكي .. خلاص خلصت ...

جاسم حس به قرب صوبه وحط يده على كتف أخوه وقال : مشعل شفيك ياخوي ؟؟؟ شصاير 

مشعل ألتفت عليه وقال : تصدق جاسم .. مشتــاق للوالد حيــل....

جاسم طالع مشعل وقال : الله يرحمه .. مو أنت بس اللي مشتاق له كلنا ترى مشتاقين له ... كلنـا ودنا يكون معانـا ... بس شنسوي هذي اللي الله كاتبه لنـا وأحنا راضين به 

مشعل ببتسامه : الوالد كان يحب العزبـه حييييل .. كانت كيــانه ... هي عالمه الصغيـر ..(( تنهد وقال )) يلا الحمدالله على كل حـال ..



شوي ألا خالد وهو شايل شنطته ولابس نظاره شمسيه وبنطلون وقميص وكاب 

طاااالــع قمــر 14 ..

خالد بخباله المعتاااد : أخوكم حبيبكم خلص يلا فكونـا وخلصونا بسرعه ... ودي أروح العزبه طيرااان .... 

جاسم ألتفت عليه وقال وهو يضحك : ههههه خلصنا روح حط قشك ( يعني أغراضك ) بالسيــاره ..

خالد : طيــراااااااااااااان أفااا عليــك بس ...



وراح عنهم ..



جاسم ألتفت على أخوه وقال : يلا أبي أعد لحد الثلاثه ألقاك بالســياره فاهم ههههههه 

مشعل أبتسم له : أوكي ..



وبعد ماخلصوا من تجهيز شنطهم 

راحوا كلهم العزبــه 



أول مادخلوا كان سلمان بستقبالهم 

خالد وهو ينزل من السياره : هلاااااااااااااا وااااااااااااااااااااااالله سلماااااااااااان شلونك يابعد عمر خالد 

سلمان اللي كان يجيد اللغه العربيه وبالاخص اللهجه القطريه رغم انه كلامه مكسر شوي قال : هلا بابا خالد شلونك ..

خالد وهو يمد له يده : بلا شلونك بلا بطيخ سلم سلم ..

سلمان مد يده يسلم ماوعى ألا خالد ساحبه وحاااظنــه 

خالد : فدييييييييييييتك سلمــان .. تصدق أشتقت لك كثر ماتشتاق الارض للمطر ..

سلمان وهو يضحك : هههههههههههههه أي أي كله كلام أنته صج .. مافيه جذاااااب ..

خالد وخر عنه وقال : ههههههههههههه أحمد ربك حد أشتاق لك مع هالخشه تقول جنه شاحنـات الدوحه طايفه عليهـا 

سلمان بتسأل : شنو يعني خشــه ؟؟

خالد بعبط : يعني القمــر هههههه... لا تخااف مو مسبه هههههههههههههههههههه

سلمـان: هههههههههههه أهــاا أنا على بالي أنت تسبني ...

خالد : أنا أسبك محشوم ماعاش اللي يسبك ... هههههههههههه



وبعد هاللويه اللي مسويها خالد وبعد السلامــات 

دخلوا على طول داخل وكل واحد دخل غرفته يحط شنطه ..

ويرتب أغراضه ..



..___نهايه الجزء العـاشر ___.. 




..___ الجزء الحادي عشر ___..



بالليل الساعه 8 ونص ..
كانوا كلهم متجمعيـن ( الثلاثي المرح )على الطاولـه اللي برى وقاعديـن يطبلون ويغنون ..

مشعـل يطبـل وخــالد يشجع والمطرب هو جاسم 

كانوا هالثلاث مسوين أزعــاااااج مو طبيعــي 

جاسم اللي صوته مو حلو لدرجه الجنــان كان صوته مقبول ..

جاسم وهو يغني بصوت شبه عالي : ليش القمر يضحـــــــــــــــك من تضحك شفــاتكـ ..هو يعشقك ولـــــــه هو من مراياتك ... 

خالد يصفق وبصوته العالي يقول : عاشوا عاشوا عاااااااااااااااااااااااشوااا

جاسم : ويااااااا سيدي كلـك نور من يعشقك معذور 

خالد : يلا يلا يــــــــــلا ...

جاسم : مــــاهـــــــــو من الازهـــــــــار مـنك خذوا العـــــــــــــــــطور ..أيووه أيوووووه أأيوووووووه ..

خالد يصفق أسرع ...

ومشعــل يطبــل والحمــاس باين عليهم 

جاسم : وليش القمر يضحكـــ من تضحك شفااااااتك... أنت والله واااااااااللـه تحلو كل مــــــــــــــــره 

خالد : مره مــــــــــــــره ..

جاسم: وتـــزيــــدهم حســــــــــــــــــــــــرهـ 

خالد : حسرهـ حسرهـ حسرهــــــ

جاسم : من يوصفك أعطيـــــــــــــــــه عشره على عشـــره ..

خالد : أأأأأأأأأأيـــوـوـوـوـوهـ .. ومن يوصفك أعطيـــه عشره على عشرهـ عااااااااش جسووم ..

جاسم : وليش القمر يضحكـــــ من تضحك شفــاتكـ ... أسمع أيقاااااااعــات 

مشعــل يزيد من قوة ضربه على الطاااولـه 

مشعل وقف عن الطق وقال : أأأأأأأف تعبـت .... 

خالد وهو يضحك : ولعت ههههههههههههههههههههه



طلعت لهم أم جاسم وعلامات الغضب على ويهــا 

لحد ماوصلت عندهم : شفيكم أنتوا أستخفيتوا سندرتونــا ....

خالد : يمه ونااااااااااســه تعالي صفي معــانـا ..

أم جاسم : ليش شايفني مخبله مثلكم .. يلا أهووو بلا أزعــاج .... الواحد يبي يقعد بجو هادي وهو يرسم

مشعل بحمااسه : حللللللللفي يمه قاعده ترسميـن ؟

أم جاسم بغرور زائف : أي أرسم .. وليش ماأرسم شفيهـا ... 

خالد قام وقف وقال : يلا شباب تعالوا خنشوف أبداعـات الوالده .. شكلي بضحك ضحك مااصــار ولا أستوى ههههههههههههه

أم جاسم : وووي عشتـوا .. 



دخلوا كلهم داخـل 

بالصـالـه 

كانت أم جاسم ترسم بكراسـه ... كانت راسمه شغلات متقطعه 

أرانب على قطاااوه ... على ويه بنت على ويه ولد على وروود 

خالد قعد على الكرسي وأخذ الكرااااااااااااسـه وأشتغل تعليقـات ..: شفيهـا هالقطوه مسطحـه ؟ ههههههههههه لا لا ولـه شوف ويه هالبنت خريطه ويهـا معتفسه ياولد هههههههه

مشعل قعد جنب خالد وكمل تعليقـات : لا لا حرام عليك أصلا خريطه ويهـا مو معتفسه ألا متدمــره وأنت الصــاااااج

أم جاسم سحبت من عندهم الكراسه وقال : ووووي شعرفكم بالفن وأهلــه ... حدكم التصرقع اللي مسوينه من شوي برى ..

جاسم اللي واقف جنب أمه سحب الكراسه منهـا وقال وهو رافعهـا فوق : لا .. لا ..لا ..... يمه من صجج هذا رسمج .. صراحه قمت أشك أنه اللي رسم الـ ..موناليزا .. هي الوالده .. 



عصبت أم جاسم عليهم بعكس جاسم وخالد ومشعل اللي مستلمين رسمها طناازه 

وصوت ضحكهم ماالي المكـان ..



اليوم التالي 

بيت بوراشد 

السـاعه 9 ونص الصبح

كان قاعد بالصاله متسند على الكرسي وعقله راايح بعيد 

كل ماقعد بروحه تذكرهـا .. وده يشيلها من بالـه بس مو قادر ..

هو متأكد وواثق أنه يحبهـا لكنه مو عارف شعورهـا هي تجـاهه ..

بالمره الاولى كان أسلوبها معاه أستفزازي درجه أولى.. ويبين أنها مو طايقه تلمح طيفه حتى ...!!!

والمره الثانيه وهي اللي بالعرس ..

أبتسمت لـه .. ودام أبتسمت له يعني مو كارهتــه ..

بس هذا بعد مايعني أنهـا تحبـه لانه مو أي شخص يبتسم لك يعتبر حبك ...؟؟!!



تم فكره يروح ويجيب .. يروح ويجيب ..

يدور أي طريقه يوصل لهـا فيهـا ..

... هو حتى مايعرف أسمهـا .. اللهم حافظ شكلهـا ...

ولمـا يأس .. وما لقا طريق يوصله لهـا به قام من مكـانه وهو فاقد الامل أنه يلمحها مره ثانيـه 

وراح المطبخ فتح الثلاجه وأخذ له بيبسي وهو مدمن بيبسي من الدرجه الاولى ومع مرتبه الشرف بعد

سحب له كرسي من كراسي طاوله الطعام 

وقعد عليه وهو يشرب وتذكر أخر مره شافها

وكلام هيام لهـا (((( بينــا تلفــون )))) 

قام وقف وكأنه لقى اللي يبيــه 

يوسف : لو يطلع صج عندها رقمهـا .. راح أقدر أوصل لهـا 



حط البيبسي فوق الطاوله وراح ركيض فوق ...

وأول ماوصل غرفتهـا اللي ماكـانت مسكره دخـل 



هيام اللي كانت مشغوله بالرسم قالت له : شعندك جاايني لحد غرفتي مو من عوايدك

يوسف قعد جنبهـا وقال : بسألج سؤال ... وتكفيــن تجاااوبيني بصدق وصراااااااااااااااااااحـه بدون ليش وماليش ..

هيام بغرابه : أوكـي .. أسأل ..

يوسف : تذكريـن البنت اللي شفتها معاج بالعرس ... ( هيام تطالعه بستغراب يعني ماعرفتـها ) اللي كنتي واقفه تسولفين معاها لما أنا جيتج علشان أقولج انه بنحرك اللحيـن ..

هيام عرفت انه يقصد أمل : أي عرفتها شفيهـا ؟؟

يوسف بتسأل : شسمهـا ؟؟

هيام بخبث : وأنت شتبي بأسمهـا ..

يوسف : قلت لج بدون ليش .. شسمهـا ..

هيام بعناد : مابقول ألا لما أعرف لييييييييييييش تسأل ..

يوسف وهو ينفخ : أأأأأف ... واللي يقولج لو عطيتيني المعلومات اللي أبيهـا ....

لج مني أوديج المكتبه تشترين خرابيطج مالت الرسم كلها وعلى حسابي بدون ماأناقشج بأي شي تشترينه ..

هيام بفرحه : قول واللــه ..

يوسف : ريال طول وعرض أجذب عليج ..

هيام بخبث : ريــال ؟؟؟؟؟؟

يوسف بغضب خفيف : هيوووم .. ردينــا ؟؟

هيام وهي تضحك : هههههههههه أتغشمر يه .. أوكي بقولك بس هاااا تكون عند كلمتك وتودينــي ..

يوسف يغمز لها : أفاااا عليج .. من تصير الساعه 4 العصر تكونين بالمكتبــه 

هيـام : أسمهـا أمـل ...

يوسف أبتسم وقال : عمرهـا ؟؟

هيام : كبري .. 18 ..

يوسف بتسأل والابتسامه على شفااته : شرايج فيهـا ؟؟

هيام : أأأمممم هي طيبه وحبوبـه وأمووره وقلبها كبير ..

يوسف :عندج رقمهـا ؟؟

هيام بخوف : لاااااااااااااا يوسفووه هني وخلاص .. ماأقدر أعطيك رقمهـا شنو ماأستحي على ويهي أنـا..؟؟؟

يوسف : وأنا ماقلت لج عطيني رقمهـا قولي لي بس بشنو مخزنتهـا بالجوال عندج وأنا باخذ رقمهـا 

هيام : أي يعني جذي أكون عطيتك رقمهـا ..

يوسف : تبين المكتبه ولـه لا ؟؟

هيام : لا ماأبيهـا .. رشوود يودينـي الله لا يحوجنـي لك ..

يوسف رفع واحد من حواجبه وقال : أنتي قد كلامج ..؟؟

هيام بتردد : أ.. أأأي .. أي قده ..

يوسف قام وقال : أوكي هذا ويهي أذا شبرتي مع رشوود شبر من البيــت ... الحبيب من يرجع من الدواام هلكااان يدور الفراش متفرغ لج هو..؟؟؟ على العموم .. مايبين بعينج خلي رشودج ينفعج ..



توه بيطلع ألا هيام توقف : وأذا سألتك من وين لك الرقم ..

يوسف ألتفت عليهـا وقال: لا تخافيـن مابجيب سيرتج ..

هيام : بس ...

يوسف : ترى عادي .. أذا طلعت من غرفتج ذي أنسي المكتبـه نهائيـا .. 

هيام بيأس :... فديت أمولتــي ...

يوسف مافهم قال : شنوووو 

هيام : مخزنتهـا بأسم فديت أمولتــي ..

يوسف راح صوبهـا ومد يده : جوالج أذا ممكـن ..



.. بيت بو حمد ..



.. غرفه دلال وأمل ..


أمل كانت قاعده على المكتب وتكتب في دفترهـا كل شعر يخطر على بالهـا 

ودلال ناايمه .. ليـن اللحيـن بعكس أمل اللي قاعده من الساعه 7 الصبح 



كانت تكتب بدفتــرهـا مقططفـات من كل شعر أو أغنيـه حافظتهم 





وفيت وماتوقع الخيانه 

وقلت اللي يكفيني حنانه 

وممداني أببعد عنه حظني 

لقيت الكذب متوسد مكانه


....



كانت الكلمات بلساني ألوف 

ويوم شفتك ماذكرت إلا هلا

...( رسمت قلب وقعدت تلونه بالقلم الاحمر )...



شوي ألا حمد داش عليهـا 

حمد لأمل : أموووول ..

أمل وعينها بالدفتر : هممممم ...

حمد : عطيني الالوان اللي عندج ..

أمل : ليش ؟؟

حمد : أبي ألون ...

أمل : روح خذهـا بتلقاها بالدرج اللي جنب سرير دلول ..

حمد راح علشان ياخذ الالوان ولما لقاهم خذاهم وهو متوجه صوب باب الغرفه الا أمل توقفه 

أمل : حمووود يااويلك لو خربتهم ماعندي غيرهم ترى ..

حمد ببتسامه : مابخربهم بس بلون السياره لانها تشمخت شوي ..

أمل ألتفتت عليه : أي سيااره ..

حمد : سيارتي اللي شراها لي ابوي امس ( سياره لعبه ترى مو صج )

امل حطت القلم لانه ماعجبها كلامه : لا والله تخرب الواني عليهـا ..

حمد : مابخربهم ( وطلع من الغرفه )

أمل سكرت دفترهـا وقامت بتلحقه ألا تلفون الغرفه يرن ..

أمل لدلال : دلووول ردي ..

دلال ( ماردت عليها لانها كانت في عالم ثانـي (( نايمـه )) ) 

أمل وهي تضرب الارض : أأأأأف .. صبرك علي حموود 



قعدت على سريرهـا وردت 

أمل :أأأألـــوووو..

يوسف حس قلبه بينط من مكاانه من الفرحه : .........

أمل : أألــووووووو...؟!!

يوسف أستجمع قوااه وكأنه دااش حرب وقال : ألوو..

أمل أنتفض قلبها من صوته ( من هذا ؟؟ محد يعرف رقم غرفتنا ألا رفيجاتي ورفيجات دلول ..؟؟) : هـلا أخوي ؟ 

يوسف : من معاي أختي ؟؟

أمل : أنت اللي من ؟ أنت االلي متصل مو أنا ؟

يوسف بصوت هاادي : أنـا يوسف ..

أمل رجف قلبهـا من الخرعه وقالت بصوت مبين انها مرتبكه : يوسف ..؟؟

يوسف لما شافها أرتبكت تأكد انها أمل : أنــتي أمل صــح ..؟

أمل سكتت وماردت ..

يوسف : أمــل .. من أول يوم شفتج فيه وأنا أبي أكلمج أبي أصارحج بشي .. امـل أنـ......

قاطعته أمل : من وين جبت رقمي ..؟؟ وشعرفك بأسمي ؟؟

يوسف : اللي يسأل مايتوه .. ( بشااعريـه ورومنسيــه ) واللي يحب قلبه دليلـه

أمل رغم انها كانت بقمت أرتباكهـا قالت له : لو سمحت .. أحترم نفسك .. وتكلم بأدب .. ماني من البنات اللي فـ بالك ..

يوسف : وأنا ماني من الشبـاب اللي فـ بالج .. أمـل ... أنا احبج .. صدقيني أحبج .. ومستعد أحلف لج أني مو قاعد ألعب عليج 

أمل زاد أرتباكهـا وقالت بعصبيـه : يوسـف ... شهلـ كلام ..

يوسف يقاطعهـا : هذا الكلام اللي يقوله لج قلبي .. صدقيني ياأمل أني ماألعب ولا أتسلى ..عطيني عنوانج ومستعد أجي اليوم أخطبــج ..

أمل رغم الارتباك الواضح بصوتهـا قالت بحزم : أخـوي .. شكلك مغلط بالرقم .. 

يوسف : أمل أرجووووجـ ....... ( سكرت التلفون بويهـا )



يوسف وهو يضرب على ريله :.. أأأأأأف .. ماراح ترد اللحيـن .... والمشكله ماأقدر أطرش مسج ..

رجع أتصــل مره ثانيــه 

.. رن واايد التلفــون شالته أمل وسكرتــه ..



دخلت أم حمد على أمل اللي أخترعت لما شافت أمهـا 

أمل برتباك : يــمــ .. يمـــ..ــهــ..؟؟؟!!

أم حمد: يمه امل قومي أختج وقوموا جهزوا لكم ثيـاب بنروح عزبه بيت عمتج هيا .. اليـوم ..

أمل بفرحه رغم انه الارتباك مسيطر عليهـا :صـ..ــــج ؟؟

أم حمد ببتسامه : أي صج يمـه يلا قومــوا ( ألا تلفون الغرفه يرن ) 

أمل ألتفتت على التلفون بخوووف واضح على ملامحهـا وطالعت أمهـا 

أم حمد : هوو.. شفيج تطالعيني ردي على التلفون ..

أمل : هــااا .. أرد ..؟؟ أي اي التلفون ..ههه أوكي ( شالت التلفون ألا بصوت نوف )

نوف : ألووووو..

أمل أرتاحت: هلا نوف ........



وقعدت تسولف مع نوف وشوي شوي هدت ..



.. بالعزبـه ..

وبالاخص في غرفه مشعـل 

.. كان توه قايم دخل سبح ولبس لـه بنطلـون أسود وقميص أبيض كات ..

مشط شعره المبلل ورجعه على ورى ولبس كاب أسود محدد على الاطراف بالابيض 

كان شكلــه يـــهــــبـــــــــــل موـوـوـوت 

.. طلع من غرفته على أنه بينزل تحت يتريق بس وقفته غرفــه أبــوه ..

راح صوبهـا وفتح الغرفــه كـانت مرتبه وريحة أبووه ماليــه الغرفــه 

مشعـل تنهد ودخـل داخل الغرفــه قعد ينقل نظره على زواياها ويتذكر ابووه 

كانت ذكريـات تجيبه وتذكريات توديــه 

مشعـل هو أأكثر واحد من بين أخوانه تأثر لموت أبوه ..

لانه كـان أغلب وقته معـاه ..

شوي ألا بـ.. يـــد جات على كتفــه : مبــارك كـان طول وقته هنـي .. كان يحب هالمكـان حيل

مشعـل ألتفت عليه ألا بسالم



وخر يد سالم عن كتفه بعصبيه وقال : من سمح لك تدخل هنــي ؟؟؟

سالم بأبتسامه : أنا سمحت لروحـي ..

مشعـل بأسلوبه المستفز المعتاد : شتبي جااي مو كفايه خذيت كل شي ومحيت أسم الوالد من البيـت جااي تمحيه من هني بعد ..؟

سالم ومازال مبتسم ومحافظ على هدوئه : مبارك كان أعز ربعـي وأنت عارف هالشي .. شلون أمحي أسمه وهو محفور بقلوبكم وقلبي أنا بعد ..؟ قول لي شلون؟؟

مشعل ضحك بسخريه : هههههههه لا لا .. تصدق لو أنك زايد كم كلمه بعد كان عورت قلبي صراحـه

سالم بتسأل : أبي أعرف شي واحد ..؟ ليش تكرهني هالكثـر شمسوي لك أنـا ؟



مشعل قاطعه وقال : ألا قول أش ماسويت بعد .. أول شي خذيت أمي قلنـا معليش 

الوالده مو أول ولا أخر وحده تتزوج بعد موت زوجهـا .... من حقهـا 

وشوي شوي سيطرت على جو البيــت قلت معليه أنا وجسوم وخلوود راح نطفشك .. 

بس مادري شلون قدرت تقص عليهم وتخليهم يصفون بصفك ..؟ 

لكن أسمعنــي عدل وأفهم اللي بقوله زيــن .. أذا أنت قدرت عليهم فأنسى أنك بيوم بتقدر علي ..



سالم اللي كان متوقع يسمع هالكلام الجارح من مشعـل قال له : ماني راد عليك .. ع العموم أحنـا ننطرك تحت لا تتأخر علينــا ... ماراح نفطر ألا وأنت موجود ..( أبتسم لــه وطلــع ) 

مشعـل : روحه بلا رده أن شاللـه .. عليـه ثقل دم موووووو طبيعـي شتحب فيه الوالده ماني عارف ..أأأأأأوووووف



طلع من غرفه أبوه وسكرها ونزل تحت 

قعد على طاوله الطعام اللي كانوا كلهم متجمعيـن حولهـا 



....



بعد الريوق 



أول ماصـارت السـاعه 12 وربع وصلوا بو حمد وعيالـه العزبـه 

وراح كل واحد فيهم الغرفه اللي بتكون له طول فتره قعدته بالعزبـه 

دلال وأمل بغرفه وحده 

وحمد غصب ينام عند جاسم اللي وافق على هالشي بدون تفكير

وبو حمد وأم حمد بغرفه بروحهم ..



.....



السـاعه 4 العصر في غرفه دلال وأمل



كـانت دلال واقفه جدام المنظره تتعدل وتتزيـن 

حطت لهـا كحـل يزيد من رونق وجمـال عيونهـا 

وقلوس وردي 

لبســت جلابيــه ورديـه طويلــه كـانت روعـه عليهـا 

ومشطت شعرهـا ولفته علشـان مايبين لما تلبس شيلتهـا 



أمـا أمل كـانت تحت بالصـالـه 

كـانوا كلهم قاعديـن على شكل دائـره يلعبون ( أونو -uno )

ومتفقين انه اللي بيبقى أخر شي .. لازم ينفذ شروط اللي خلص أول شي مهما كانت بدون أعتراض



خالد وهو يحط : يلا خالتي سحبي 2 ..

أم حمد اللي تحسفت أنهـا قعدت جنبه : حسبي الله على أبليسك ... كله تسحبنـي 2 ..

أم جاسم وهي تضحك : ههههههههههه من جذي ماأحب أقعد جنبــه 

أمل الي كانت قاعده جنب عمتهـا : خااافي مني عمتـي صبري علي شوي وبسحبج 4ههههههههههههههه

أم جاسم : تتحديـني ههههههه

أمل : هههه أيوووهـ 

خالد : يلا لعبوا ههههههههههه وله محد فيكم عنده أصفــر ؟؟ وله حتى رقم 3 ..؟؟( يكلم أمل ) أذا عندج حطي أذا ماعندج أسحبي 

امل وهي تحط رقم ثلاثه بس ازرق : لا ياعيوني عندي ( تكلم ام جاسم ) يلا عمتي لعبي ههههههههههه

أم جاسم ماكان عندها لا لون أزرق ولا حتى رقم 3 قالت وهي تسحب : أأأأأاف شكلي أنا اللي ببقى بالاخيــر 

جاسم وهو يحط لون أزرق : يلا هانت بقى لي 4 كروت وأفتك وأصف يمك خالي 



بو حمد اللي كان مخلص من زمان وقاعد سوالف مع سالم اللي خلص بعد بو حمد قال

بو حمد : ههههههههههههههههه الله يعينه اللي بيبقى أخر شي بعذبه هههه



ضحكوا كلهم 




قعدوا يلعبووون لحد ماخلصوا كلهم وبقى أأأخر شي مشعـل 



مشعل وهو يحط هالدرزن كروت اللي تجمعوا بيده وقال : أأأأأأأأأأخ الله يستــر طلباتك خالي ..

بو حمد وهو يضحك : ههههههههههههه أستعد لعذابك 

مشعـل حط يده على ويها وهو يضحك لانه عارف أفكـار خالـه المحرجه ..

بو حمد : قوم أوقف وأرجع اقعد 15 مره ..

خالد هو يضحك : أووووووووووووووووووف قويـــــــــــــــه هههههههههههه

مشعل رفع ويه لخاله وقال : من صجك خالي ..؟ هههه

بو حمد : ههههه أي من صجي يلا قوم أوقف ورنـا طولك ههههههههه ( يكلمهم كلهم اللي قاعديـن ) ياجمـاعه هو يقوم ويقعد وأحنا نصفق ههههههههه

مشعل أستسلم للأمر الواقع رغم انه احرااااج من قلب قام وقف ورجع قعد 

وصوت ضحكهم مالي المكـان وضحك مشعـل بعد 

وصوت التصفيق كل شوي يعلا

أمل وهي تضحك : ههههههههههه حرام تعذب ههههه

جاسم : ههههههههههههه أحسن رجيييم ههههه



نزلت دلال بعد ماخلصت من التكشخ والتعدل 

وشافت مشعل يقوم وقعد والكل ميت ضحك ..

ضحكت شوي على شكلــه 

ودخلت الصـاله 



دلال : السلام عليكم

كلهم : وعليكم السلام ..

مشعل قعد بتعب وقال : 15 .. أأأأأأأأأأأأأأأأوف .. أوريك خالي جاايك الدور أن ماكرفتك كرااااااااااااااااف ماكون ولد مبارك 

بو حمد مات ضحك وقال وهو يقوم : ههههههههههههه أنا واحد ماراح ألعب .. عن أذنكم .. ( يكلم سالم ) تعال سالم معـاي خلـ نتمشى برى هههههه

مشعل لخاله : أي أي أنحااش لأنك عارف مشعل أذا حطك براسه شيسوي ...

بو حمد وهو يضحك : أرجوووووووووووووووووك هههههههههه خوفتنــي ( يكلم أم جاسم ) هيا مسكي ولدج قمت أرجف صراحه هههههههههههه

مشعل وهو يضحك : هههههههههههههه اوكي ياخالي صدقني بنتقم هههههه

بو حمد بستعباااط : أنتظر أنتقامك بفاااارغ الصبر تكفى لا تتأخر علي هههههههههههه



ضحكوا كلهم على طريقه كلام بو حمد 

وطلعوا بو حمد وسالم برى ..



أمل لدلال اللي راحت قعدت تطالع التلفزيـون : دلول تعالي لعبي معانـا واللـه ونــاســه 

دلال لأمل : ماعرف ألعبهـا أصلا .. هههههه

مشعـل لدلال : أأفــاااااا عليــج أعلمج لو تبيـن كم دلال عندنــا ؟ 

دلال أستحت ولا ردت عليــه وصدت عنه وطالعت التلفزيـون تحاول تخفي خجلهـا الواضح وضوح الشمس 

مشعل بقلبه : ** فديت اللي يستحون أنــا ... **



خالد وهو يضربه بكتفه لما شافه سرح بدلال : شلونك ؟ ههههههه

مشعل وهو يجمع الكروت اللي منثره جدامه وقال : يلا نلعب من أول ..( يعلي صوته شوي ) اللي يبي يلعب يجي لانه ماراح نعيد اللعبـه ..

أم حمد لمشعل : وووي ماعليك ماتبي تلعب ... ( تكلم أم جاسم ) هيااا واللي يرحم والديج تعالي قعدي مكاني ولدج طلع لي قرون ..

أم جاسم وهي تضحك : هههههههههههههه أحلمي .. ماني متحركه من جنب عمري وحياتي أموله هههههههه

أمل وهي تضحك : هههههههه وي ياكثر معجباتــي .. ياربي وين أقدر على هالـكلام ..

أم جاسم ضربتها بالخفيف على كتفهـا وهي تضحك

خالد : هههههههههه الشاذي بعين أمه غزااااااااااااااااااااال ..

أمل لخالد : شقصدك ؟

خالد وهو يضحك : هههههههههههه سلامتج ..

أمل بغرور : والله ياحبيبي أذا أنت شايف أني جيكره .. غيرك يتمنون ظفري ومو حاصل لهم ....

خالد وهو مازال يضحك : ههههههههههههههه والله أذا أنتي شاكه بروحج .. هذي مشكلتج ... ههههههههه.. تصدقين يبيلج رفسه أنتي صراحه هههه

أمل : ليش أن شاللـه عيوني ..؟ علشان أكسر لك ريولك 

خالد مات ضحك وقال: هههههههههه يالطيبه في مثل يقول اللي يمدح نفسه يبيله رفسه .. وأنتي مليون رفسه ماتطيح هالغرور الزاائف اللي فيج ههه

أمل طالعته من فوق لين تحت وصدت عنه وهي تقول : ماأبي أضيع وقتي مع خبالك ..

جاسم لخالد : أأوف سبووني ههههههههههه

خالد لجاسم : ههههههههههههههههههههههههههه حبيبي .. محد يقدر يسب الشيخ خالد ..أحم أحم .. معذب قلوب العذااااري ..وأولهم هاللي تتصنع الغرور هههههههههههه

أمل اللي بدت تتنرفز منه : هيهيههييههييههيه ماعوووزكـ قلووا الشباب بالدوحه علشان أفكر فيك .. مالت ..

مشعل وهو يضحك : هههههه يلا عاد فضوا هالسيره .. لا تعكرون الجو علينـا ..( أبتدى يوزع الورق ) 

خالد لمشعل : ومن قال أنه أحنا نتهاوش ههههه لازم أنحاسها شوي وأتناحسنـي وله مانطلع توم وجيري ههههه .. 

( يكلم أمل ) صح أمول ههههه

أمل طنشته وخذت الكروت مالتهـا وقالت وهي تعدلهم بيدهـا : أمممم ... شكله الجو حلو بره أول ماأخلص هالدور بطلع أتمشى 

علشان أشم هوى ( تطالع خالد ) أأأأختـــنـــقـــــت ( صدت عنه ) 

خالد أبتدت الابتسامه اللي على شفايفه تنمحي تدريجيا أستغرب منهـا ..: شفيج أمول زعلتــي ؟؟

أمل بتنرفز خفيف : مو شغلك يلا ألعب ..

خالد تم يطالعهـا حاط عينه بعينهـا ونفس الشي أمل ..

أم جاسم : هوو شفيكم قلبتوها هوشـه .. ؟

أم حمد اللي مستغربه منهم : من صجكم وله تسون مقلب فينــا 

خالد أنقهـر من تصرفهـا حب يعاملها بنفس تصرفهـا قال وهو ياخذ كروته وحاط عينه فيهم: اوكي.. من الاول ؟؟

أم جاسم تطالع أم حمد بستغراب ..ونفس الشي أم حمد ..



.. مر الوقت وصارت الساعه 5 ونص المغرب ..



دلال كـانت تتمشى بالعزبه تشوف هالورود الملونه الحلـوه 

..والشيــر ( الشجر ) الاحلى ..

وكفايه نسيم الهوى البارد المخيم على جو العزبه 

اللي يتغلغل بكل جوارحهـا 

والاحلى من هذا كله الشمس اللي شارفت على المغيب 

كان الجــو روووعــه



راحت تسندت على وحده من الشير وعينهـا على الشمس 

كانت أول مره تراقبها وهي تغرب .. وأول مره تشوف روعه هالمنظـر 

دلال وهي تتنفس بعمق : ياااااااه ... سبحــان اللـه .. 

ماوعت ألا بذاك اللي طلع بويها وبصوت وقف قلبهـا وقطع حبل أفكارها وأنسجامهـا : بــــــــــووووووووووووو 

دلال وهي ترجع على ورى ويدها على قلبهـا : ووووووويــع ... 



أنتبهت للي واقف جدامهـا .. كان يضحك على شكلهـا 

مشعل : خرعتج ..؟ هههه

دلال كان ودهـا تذبحه بسبب هالخرعه اللي سببها لهـا قالت: شهلـ حركـات..

مشعـل ببتسامه : اتغشمر يه ؟ لا تعصبين 

دلال رغم الحره اللي بقلبها عليه أبتسمت له 

مشعل وقف يتأملهـا 

ودلال ذايبه من الحيا ..

دلال رفعت نظرها له وقالت : شفيك تطالعنــي جذي ؟

مشعل بشاعريه : ليش حرام ..؟؟!!!!

دلال بدلع: يمكــن ..؟

مشعل وهو يحط يده على الشيره : دلال .... 

دلال اللي قلبها يرجف من حراره هالموقف : هممممم ..

مشعـل كان يبي يقول لها شغله .. لكنه بسرعه غير رايه وقال وهو يوخر يده عن الشيره : يقولون أنه هالحزه ( هالوقت ) 

لازم نكون داخل البيت .. مب زيـن ..

دلال ببتسامه : ليش ..؟؟!!

مشعـل بضحكه خفيفه : بيني وبينج مادري .. الوالده قبل فـ هالحزه كانت تخرعني بشغلات .. علشان أدخل ... 

دلال بفضول منثور فوقه بريق دلعهـا وأنوثتهـا : مثل شنو هالشغلات ؟؟

مشعل اللي كان مستانس عليهـا : والله مرات تقول لي أدخل وله بتجيك حمارة القايلـه .. ومرات مشييييعـل أدخل لا أهد عليك أم السعف والليف ... ومن هالخرافـات اللي كانوا يخرعونا بها لما كنا صغــار ههههه

دلال : وأنت أتــخــاف ...؟

مشعل وهو يضحك : والله مايمديها الوالده تكمل كلامها ألا تشوف غبرتي وأنا أدعم الطوف أبي أدخل دااخل البيــت من الخرعــه هههههههههههههه

دلال ماتت من الضحك على أسلوبــه 

مشعل سرح بجمالهـا وبرائتهـا لثواني معدوده لكن بسرعه رجع لطبيعته: يلا ....بتدخليــن ولـه أهد عليج حماره القايله وأم السعف والليف اخليهم يتوحدون فيج ههههه

دلال وهي تضحك : لا لا بدخـل ههههه

مشعل : يلا ههه



دخلوا مشعل ودلال الصاله 



دخلت دلال وراحت على طول فوق غرفتهـا وراح مشعل المطبخ يدور له شي ياكلـه 



بغرفه دلال وأمل 



كـانت أمل منسدحه على سريرهـا ورايحه لعالم ثـاني 

سرحانـه وتفكــر 

دخلت عليهـا دلال اللي كانت بتموت من الفرحه وراحت سيده لأمل بئر أسرارهـا 

وقعدت جنبها وقالت بفرحه : أمووووول ماتتخيلين كنت مع من مساعه 

أمل بلا مبالاه : مع من ..؟

دلال بفرحه : مشعـل أمووول .. كنت مع مشعـل سولف معاي شوي وقال لي مب زيـن أقعد هالحزه برى ( تتنهد بصوت مسموع ) يخاف علي فديته ..

أمل أبتسمت لها أبتسامه باهته 

دلال حست أنه امل مو طبيعيه اليوم قالت لها : شفيج؟

أمل وهي تقعد وتتنهد : حاسه أني كنت سخيفه مساعه مع خالد ... هو ماقال شي علشان أعصب وأتنرفز عليـه ..

دلال لأمل : صراحه أمول صج صج كنت سخيفه فشلتي الريال جدامنـا .... وبعديـن هذي مو أول مره خالد يقعد يستهبل فيهـا عليج والعاده لا من قعد يتغشمر جذي أنتي تردين عليـه وتقلبونها ضحك ومزااح مو تنرفز وعصبيه مثل مساع 

أمل : أي واللـه صدقتــي ... بس مادري شفيني تضايقت .. ( أسكتت شوي وقالت ) أصلا أنا متضايقه من قبل لا نجي هني كنت أنطر بس أحد يستهبل على علشان أنفجر بويهـا .. وجات على راس خالد المسكيـن 

دلال وهي تمسح على راس أختهـا : شفيج حبيبتــي ...

امل تلف عليها وتقول : اقول لج بس ماابي احد يعرف عن هالسالفه كلش كلش ...

دلال ببتســامه عريضـه : سرج في بير أفـا عليج

عم الهدوء الغرفه بس أمل قطع هالهدوء وقالت : تذكريـن لما رحنـا مع مهووي وعنوووده ودنووي وعمتي وريلهـا جنقل زون 

( دلال تهز راسهـا يعني أيوه ) لما أنتي وعنوود رحتوا تجيبون لنـا أسكريم .. ألتقيت بشخص دلوول غير حيـاتــي .. خلاني طول الوقت أفكـر فيــه

صحيح هو بالبدايـه كان شكله جنس ثالث ... جنه بنيـه .... بس مادري شلون .. أحس أنــي ..حبيتــه ...

دلال بصدمه : تحبين واحد جنه بنيه ..؟

أمل : لالا .. هو لما شفته بجنقل زون كان شكله بنيـه صح ... بس لما شفته بعرس ريم .. كااااااان وسييييييم .. شكله أصطلب وصار ريال 

دلال بصدمه أكبر : وبعد شفتيه بعرس ريمووه ..؟.. شلون ؟؟ 

أمل : هو يصير حق عنودوه ودنووي ولد عمهم .. شي طبيعي بيكون من المعازيم

دلال وهي تحط يدها على خدها بحماس : أوكي كملي شصار بعد ..

أمل وهي تعض على شفايفهـا : كلمته اليوم الصبح

دلال بخرعه : حللللللللللللللفي 

أمل تهديها : لحظه .. لا تفهميني غلط .... مادري شلون أخذ رقمي وأتصل لي اليوم .. بس شكله خذاااه من هيام

دلال بستغراب : ومن هيام هذي بعد ..

أمل : اللي شفناها بالعرس ...عرفتنـا عليهـا عنود 

دلال تذكرت: أأيوووه عرفتهــا اللي كبرج ؟

أمل : أيوووه ...

دلال : وهذي شلون خذت رقمج ؟؟

أمل : أنا عطيتهـا رقم الغرفه 

دلال : وأنتي يالغبيه ليش تعطينها رقمج دامج تعرفين انه اللي محتل القلب اخوها ؟؟ 

أمل بقهر : وأنا شدرااااااني انه أخوهـا .. شدراني .. لما عطيتها رقمي ألا هو جاينـا .. لو أدري مافكرت أعطيهـا

دلال بلقافه : شقالج ..؟

أمل : قالي احبج ومستعد اجي اخطبج وأنا مو من شباب هالايام ومن هالكلام

دلال : وتهقينه صادق بكلامه ..

أمل قامت وقفت وقالت : مادري مادري دلول .. بس أنا مابعطيه فرصه يفكر فيها أنه يلعب علي .... ( أتجهت صوب باب الغرفه )

دلال توقفها : على ويـن تعالي بقول لج شصار لي مع حبيب قلبي 

أمل رجعت لها بس ماقعدت وقفت جدامها وقالت : يلا قولي بسرعه .. أبي أروح أستسمح من خلوود ..

دلال قامت وقفت وقالت : ماتلاحظيـن أهتمامه فيني هاليوميـن زايــد حبتيــن .. مع انه ماكان يهتم فيني كلش ..

امل : في هذي أنا معااج .. لاحظت هالشي ..

دلال بتسأل : تعتقدين يحبنــي ..

أمل : يموت فيج هههههههههه .. يلا عن أذنج .... بروح أعتذر من خالد وبرجع ..

دلال رجعت قعدت وقالت : أوكي ..



في غرفه خالد 

كان مشعل قاعد عنده يفضفض له..



مشعل لخالد : صدقني أحبهـا ومتأكد من اللي أقوله ..

خالد : زيـن قول لهـا ليش ساكت لين اللحيـن ..

مشعل : لا ماأبي أستعيـل .. أخاف يطلع اللي بقلبي لها مو حب .. وأجرحهـا ..

خالد ببتسامه عريضه : نسينــا .. قبل كلامك عنهـا ( يقلد طريقه كلام مشعل ) لو هي أخر وحده بالكون ماأفكر فيهـا دلال مثل أختــي لا أكثر ولا أقل 

مشعل وهو يضحك : ههههههه هذا قبل اللحين لو جابوا لي ملكات جمال الكون وحطوهم لي على جنب وجابوا لي دلال على صوب ماأختار غيرهـا 

خالد : والله مشكله اللي يحب هههههههه

مشعل وهو يطق خالد على كتفه : مردك بتحب وبلعب بحسبتك هههههههه مثل ماتسوي فيني اللحيـن 

خالد ضحك من قلبه : ومن قال أني ماأحب ... ههههههههه بس يابعد روح أخوك أنا أحب بثقل مو مثلك ههههه

مشعل وهو يصفق : عاااش اللي يحب بثقل .. ( يغمز له ) ومن الحبيبه ..

خالد يتصنع الغضب : ماني قايل لك اللحيـن متهاوش معاهـا ..

مشعل بضحكه وكأنه عرفهـا : لااااا .. لا تقول ...

خالد وهو يضحك : أي .. يامشييعل أحب أخت زوجة المستقبـل هههههههه أحب أموول ..

مشعل مازال مو مصدق : هههههه من صجك وله تستهبل علي ..

خالد : والله أنا وأمل فينا صفات وايده مشتركه .. وتنفع تكون شريكة حياتي هههههههههههههههه

مشعل : قلت لهـا ؟ 

خالد : والله كنت ناوي أقول لها اليوم بس أستفزتني مسااااااااعه .. قلت خل أعلمها من أكون بعديـن أفكر أذا أقول لها وله أروح أخطبهـا وأصدمهـا ههههههههههههههههه

مشعل : عااش القوي هههههههههههه أذا جاتك مثلا باجر وكلمتك ولا كأنه صاير شي شبتقول لهـا ؟

خالد : أرد على قد السؤال واذا طولتهـا أعطيها كم كلمه من اللي يحبهم قلبك .. علشان تعرف تفشل من مره ثانيه ههههههه 

على الاقل أقدر عليها مو مثل بعض الناس أذا قدروا يقولون لها كلمه حب وحده مستحيل يزفونهـا ..

مشعل وهو يضرب خالد على ريله : ههههههههه لا واللـه اقدر تتحدى ..

خالد : هههه أتحداااكـ .. تخيلني أنا دلال أوكي هههههههه

مشعل مات ضحك وقال : والله لو أنت دلال ماأفكر أحبهـا ههههههه

خالد : هههه المهم أنا دلال .. أوكي ... وله تدري شلون مثلا دلال واقفه هناك جنب الطاوله ذيج أوكي 

وأنا قاعد أقنعك أنك تحبهـا ههههههههههههههههههه يلا ...نبدأ .. ههههههه شرشحها ماأوصيك هههه

مشعـل وهو يمسح دموعه اللي نزلت من كثر الضحك : أوكي يلا هههه أحم أحم ( أبتدى يمثل ) 

أسمعني خلووود أنا هالانسانه مستحيـل احبهـا شنو قلواا البنــات علشان افكر فيهـا 

خالد يسوي روحه يحاول يقنعه : يامشعل أسمعني دلال تحبك .. شفيها هي علشان ماتحبهـا ..

مشعل كان وده يضحك لكنه كمل التمثيل وقال : شفيهـا ألا قول أش مافيهـا كلها على بعضها غلط بغلط 



.. في هاللحظه جات امل ووقفت جدام باب غرفة خالد كانت بطق الباب وبتدخل بس لما سمعته يتكلم مع حد وشكله مشعل ...

و بصوت عالي وقفت تسمعهم شيقولون 

وأتعرفون أنتوا امل وفضولها..





خالد : شنو كلها على بعضها غلط .. مشعل هذي مهما كان بنت خالك 

مشعل : بنت خالي وله غيره ... دلال مستحيل أحبهـا ياخي عليهـا ثقل دم مو طبيعـي 

خالد يأشر له بصبعه يعني ( أوكي ) : من متى هي تسولف معاك علشان يكون دمها ثقيــل هااا؟ من متى ؟؟

مشعل : مو شرط أسولف معاها علشان اعرف أذا دمها ثقيل وله لا ..؟ وبصراحه حركاتها وتصرفاتها تغث 

خالد ضحك بصوت عالي وقال وهو يحاول يسوي روحه معصب : مشعل يه ..أحترم نفسك عاد شنو تغث ....

مشعل وهو يضحك : هههههههههههههه خلاص خلاص خلووود ماأقدر أستحمل شفيك ..

خالد : لا لا كمل .. أبي أعرف حقيقه شعورك تجاااهـا ههههههه

مشعل : شعوري تجااهـا أوصفه بكلمه وحده لا غير .. أكرهــااااااااا ..



أمل نزلت دمعه على خدها من الكلام اللي أسمعته ..

ضنت أنه مشعل يتلاعب بمشاعر أختهـا ومستلمهـا طناازه جدام أخوه .. 

كانت بتدخل عليهم وتشرشحهم وتعلمهم أنه دلال أكبر من أشكالهم هم الاثنيـن 

بس تراجعت وضربت الباب بيدها بقوه وراحت غرفتها عند دلال 



خالد ألتفت على الباب وقال : سمعت ..؟ مشيعل ؟؟؟

مشعل : أي ؟ ( قام وراح فتح البـاب شاف مافي حد رجع سكر الباب وقعد جنب خالد وقال ) مافي حد ..

خالد : غريبه ؟؟



.. نهايه الجزء الحادي عشر 




..___الجزء الثاني عشر___..


دخلـت أمل الغرفه وهي معصبه ودعمت دلال اللي كانت ناويه تنزل تحت 
أمل بغضب وهي تمسح دموعها : وين رايحه ..؟!! حق حبيب القلب ..؟
دلال بستغراب : لا ..!!! بنزل تحت حق امي وعمتي .. بقعد معاهم! .. شفيج ..؟!!!!!
أمل : دلول صدقيني مشعل يلعب عليج .. صدقييييني ..
دلال بصدمه : شنــو ..؟! .. من قالج ..؟ شلون عرفتي 
أمل دخلت داخل الغرفه وقالت : توني جايه من غرفتهم سمعته بأذني وهو يتكلم عنج .. وهذي مو أول مرهـ ..
حتى قبل سمعته وهو يتكلم مع الزفت خالد يقول لو أنتي أخر وحده بالعالم مافكر فيج .. 
دلال : جذابــه ..
أمل ألتفتت عليها وقالت بغضب : لو مو مصدقتني تعـالي وقفي عند غرفتهم سمعي شيقولون ... شفيج أنتي لهدرجه غبيـه ..
ماتحسيــن .. تصرفاته تجاهج .. وأسلوبه معاج .. وتطنيشه الدايم لج ... ماعندج أحسـاس انتـي ... مايحبج تفهمين مايحبج
دلال اللي كانت مو مصدقه الي تسمعه نزلت دمعه على خدها : أموول تكفين قولي انه هذا كله جذب .. ( أبتدى صوتها يمليه البكاء ) .. مشعل يحبني 
حسيت بهـ شي مسـاعه ..( بترجي ) تكفين أمول قولي أنه كل هذا جذب ..بليييز
أمل عورت قلبها أختهـا .. راحت لها وضمتهـا ودلال تبكي من قلبها ..
دلال وهي فـ حضن أمل : جذابه أموول .. مشعل يحبنـي .. جذاااابه ..
اليوم التـالي والاخيـر بالعزبـه 
قامت أمل من النوم ..
وراحت سبحت وصلت الصبح ونزلت تحت الصاله
بستثناء دلال اللي تمت نايمـه ..
لانها طول الليل أمس تصيح 
راحت المطبخ وهي ناويه أنه اذا كلمهـا خالد وله مشعل راح تشرشحه ..
سوت لها حليب وطلعت الكورنفليكس وحطته على الطاوله وقعدت تاكل ..
بهدوء وقلبها متقطع على أختهـا ..
شوي ألا خالد داش المطبخ لابس وكاشخه 
( بنطلون جينز وقميص كحلي عليه شخابيط بلون الابيض ودرجات الكحلي وخصلات من شعره الكثيف جااايـه على ويهـا طاااااالـع يهبــــل )
خالد شافها قاعده 
دخل سيده على الثلاجه وهو يقول : السلام عليكم
أمل ولا كأنها سمعته 
خالد ماأهتم وايد لهـا اخذ له تفاحه وجا قعد على طاولت الطعام مجابلهـا 
وهو ياكل 
أمل حطت القفشه ( الملعقه ) بالملـه وقالت بدون نفس : أوف الحمدالــلــه ..
قامت شالت صحنهـا وراحت تغسلـه ..
خالد بقلبـه : * يعني أتغلى اللحيـن مع هالوي .. أوكي بنشوف من يضحك بالاخيـر ياحلو هههههه *
تسند على الكرسي وهو يطالع السقف ويغنـي : يـاااااااااااورد من علمــكـ تـجرح الجـرح ماهــو من اطبــاعـــكـ .. مغليك من شوفتك يفرح هون على قلب ملتــااااااااااااااااعك ياورد ياااااورد من علمك تجــرح
أمل مطنشته ..
خالد : تزعل وأنا اللي منك زعلان تقسى وتجرح قلب مغليييك غالي معي لو كان لي كااااااان متعوووودن ...
أمل ألتفتت عليه بغضب وهي تدري أنه يقصدها : هيييييه أنت مو جنك أذيتني ... 
خالد وهو يهز روحه بالكرسي على ورى وجدام : رغم العتب ماقدر اجافيك خلك معي والحب سلطااان محد بهلـ الدنيـا يماريك .. متعووووودن
أمل فتحت الدرج وحذفت القفشه فيـه وجات بتطلع وهي تقول : الحجي ضايع معااك 
توه بتطلع ألا خالد يرجع على ورى بالكرسي ويسد عليهـا الطريج : الحلـويــن شفيهم زعلانيــن ..؟!!! المفروض أنا اللي أزعل مو أنتــي 
أمل بصوت عالي بنفسها متنرفزه منه : خلووووود عويذ الله من شرك تراااني كااره شيفتك ... ماأبيك تكلمني ولا اكلمك زيــن ..
خالد رفع حاجب وقال : لا واللـه .. كثري منهـا تفكييـن ..؟!! شمسوي لج أنـا ؟؟ وله تبين تفهميني أنج حساسه من الدرجه الاولـه ..
أمس كنت أتغشمر معـاج ماكنت أقصد شي .. ياما وياما تغشمرت معاج ؟؟ والله السالفه سالفه تغلي وبس ..
أمل بغرور ونظره أحتقار : أنا أتغلى عليــك ؟ ليش عيوني من تكون علشان أفكر مجرد تفكير أنـي أتغلـى ..؟؟؟!! .. ( ضحكت بسخريه ) ياشييين الثقه بالنفس (( ترص على الكلام )) الزاااااااااااااااااايده عن اللزوم
وطلعت من المطبخ ..وخلت خالد في حالت ذهول من طريقه كلامها له ..
فوق بغرفه دلال كانت توها فاتحه عينهـا بس ماقامت من السرير بقت منسدحه 
تمت تطالع فوق .. تفكر بكلام أختهـا 
* معقول مشعل كان يبي يلعب بمشـاعري .. معقول مايحبنـي ... زين ليش يسوي فيني جذي أنا احبـه .. حتى لو مايبادلني نفس الشعور ..
لو انه مطنشني مثل قبل وايد أحسن وأرحم من أنـه يستغل حبي له ويلعب علي ..( نزلت دمعه على خدها ) *
قالت بصوت هادي مسموع : حراام عليـك مشعـل واللـه حرام 
حظنت المخده وتركت دموعهـا تنهمر على المخده وصوت أنينهـا يقطع القلـب
تمت على هالحالـه 5 دقايق لحد ماهدت تدريجيـا 
قامت من سريرهـا ووقفت جدام المنظره 
وقعدت تتأمل روحهـا 
دلال بقلبها ومازال خدها رطب بدموعها :* شفيني انـا علشـان مايحبنـي .. شفيني غلط ..*
فتحت شعرهـا الطويل اللي تناثر على ظهرهـا وويهـا ..
دلال وهي تبعد قذلتها عن ويها : يمكن أنـا ... مو حلوه ..أأفف ياربي ..
لفت شعرهـا وطلعت لها جلابيـه مغربيـه حرير طويلـه والكم مالهـا طويل بعد 
..لونهـا عنــابي وداش فيهـا اللون الاحمــر ..
ودخلت سبحت ولبستهـا ..
لما صلت وخلصت وقفت جدام المنظره تتعدل ..لفت شعرها الطويل وخلت خصلات منه نازلـه على ظهـرهـا 
والقذلتهـا على ويهـا ..تعطرت وحطت قلوس شفاف .. وحطت لهـا كحـل وفحمت عيونهـا اللي طلعت رووعـه ..
وخاصه رموشها الطوال اللي زايدين رونقهم
ووقفت تتأمل نفسهـا 
وبعدهـا راحت الكبت وطلعت لهـا شيلـه تنـاسب ثيـابهـا ..
ولبستهـا وحرصت أنه شعرهـا مايبيـن ..
طلعت من غرفتهـا ... الا بمشعـل طالع من غرفته ..
لابس جلابيـه بيــت وشعره معفس بس حلو عليــه ..أول ماشافهـا 
مشعل وهو يصفــر : يااااااااربي على هالجمــال .. هذا بنت خالي ماأصدق ..
دلال ماعبرته شايله بخاطرهـا عليــه ..
نزلت من على الدري ..
مشعل ماأستغرب من حركتهـا لانه أعتقد انها مستحيـه ..
الظهـر على الغداء كانوا كلهم متجمعيـن على طاوله الطعـام 
( بو حمد , سالم , أم حمد , أم جاسم , أمل , دلال , حمد , جاسم , خالد , مشعل )
كـان الجو هــادي محد يتكلم كل واحد فيهم مشغول بالاكل 
خالد يطالع أمل اللي تدري انه يشوفها بس حاقرته : ( أوكي ياأمول أنا أعلمج شلون تكلميني جذي مره ثانيـه اليوم جاي اخطبج .. )
ومشعل حاط عينه على دلال 
اللي مو قادره تاكل عدل والسبب نظراته لهـا 
العصـر الساعه 4 
تجهزوا عيال بو حمد .. وبوحمد نفسه 
لرجعه ..
وأول ماصـارت السـاعه خمس 
قد الكل جاهز ..
ورجعوا البيــت 
في بيت بو حمد 
دلال أول مارجعت البيـت وبدلت ثيابها ..
أتصل على طول لرفيجتهـا وحبيبتهـا العنود
ردت عليهـا على طول العنود: ألوووو ..
دلال بفرحه : هلا وااااااااااااللله بحيــاتي شلونج حبيبتـي 
العنود : مو بخيــر .. توجت تتذكرين أنه عندج بنت عمه أسمهـا عنود 
دلال تدري انها مقصره : أسفه حبيبتي واللـه ماكنت أقصد .. بس هالفتره ذي كنا بعزبه عمتي هيـا ..
العنود بخبث : حبيب القلب أغلى مني يعنــي ..
دلال تضايقت لما جابت عنود طاري مشعل قالت لهـا بنبره حزن : مو حبيب قلبي .. هذا أول ..
العنود بتسأل : وووي ليش شصار ..؟!!
دلال تنهدت : لا شفتج أقول لج .. مالي خلق أذكره ... ( تحاول تطلع من هالحزن اللي فيهـا ) ريمووه الدبـه متى بترجع من شهر العسـل .. وله حلت لها السفره .. ونستنـا 
العنود حست بدلال وماحبت تضايقها اكثر قالت : مادري عنها دبوووي شكله جذي .. بس أبشرج أمس أتصل علينـا وقالت لنـا شرت لنـا هداايـااا واااايد 
دلال : ماأبي هدايـاهـا أبيهـا هي أشتقت لها الحمـاره هههههه
العنود : انـا أكثر واللـه البيت مو شي بدونهـا ... 
...قعدت تسولف معاهـا وراح عن بالها مشعل شوي ..

..___بيت بو راشد___..

اليوم التالي
الساعه 8 ونص الصبح ..

في غرفه هيـام اللي عيزت وهي تتصل حق امل ..
اللي ماترد عليهـا 
هيام بقلبهـا * ووي لا يكون بس عرفت اني عطيت يوسفوه رقمهـا ..؟!! أأف حسبي الله عليك يايوسف جانك طفشت البنت * 
رجعت تتصل بس محد يرد ..
ولما يأست .. أتصلت على بيت عمهـا ( بو ريم ) 
ردت عليهـا ام ريم 
أم ريم : الوو ..
هيام : هلااااا عمتــي شلونج ؟
أم ريم : بخير حبيبتـي شلونج انتي ..
هيام : أنا بخير ... الا اقول عمتـي ..
أم ريم : امري حبيبتـي ..؟
هيام : مهوووي موجودهـ ؟
أم ريم : أكيد يمه موجوده بس نايمه اللحيـن ..؟!! تبين حبيبتـي اوصل لها شي ؟
هيام : لا مايحتـاي أنا اتصل لها بعديـن ..يلا مع السلامه 
أم ريم : مع السلامه ..
سكرت هيام من عند ام ريم 
وطلعت سيده على غرفه يوسف ..
طقت البـاب بقوووه تبيه يفتح ..
ويوسف هالحزه يكووون في سابع نومه خاصه انه امس طول الليل سهران 
هيام وهي تطق الباب بقوه : يووووووســفوووه افتح ابيك بشغلـه
يوسف ( لا حياه لمن تنادي ) 
هيام فتحت الباب لقته مو مقفول دخلت غرفه يوسف وشغله الليــت 
وراحت صوبه وهي تهزه : يوســـــــف قوووووم 
يوسف انزعج من نور الليتات ..غطى ويها بالبرنوس ( اللحاف ) وعطها ظهره ..
هيام اللي منقهره منه .. ركبت فوق سريره وقعدت تناااااااااااقز تبيه يقوم وهو مطنشهـا 
لما تعبت وشافت انه حالته ميئــوس منهـا قالت : هييييييييييييييين يالدب اوريك ..
طلعت من غرفه على المطبخ ..
وكان اسماء مع شوق وراشد قاعديـن يتريقون ..
دخلت عليهم هيام لا سلام ولا كلام سيده ع الثلاجه ..
راشد وهو ياكل : السلام لله ترى ..
هيام وهي فاتحه الثلاجه ومطلعه منها غرشه ماي : السلام عليكم ..
كلهم : وعليكم السلام ..
طلعت من المطبخ على غرفه يوسف اللي مازال نايم 
فتحت غرشه الماي ((( البــــااااااااااااااااارده ))) و ..
تتتتتشششششششششششششش 
على ويه يوسف اللي قام مخترع ..
يوسف بصوت زلزل الغرفه : هيووووووووووووووووووم ...
هيام سكرت الغرشه وحطتها على الطاوله وقالت وهي متخصره : انت شقلت حق البنت خليتها ماترد على اتصالاتي ؟؟
يوسف وهو يمسح الماي عن ويهـا ويرجع شعره المبلل على ورى .. بصوته الرجولي الغاضب : أأي بنــت ؟
هيام وهي تهز ريلها : ليش كم بنت عندك أنت ..؟ امووول .. في غيرهـا ...
يوسف قام من سريره المبلل وقال : ماقلت لها شي ..
هيام : الا قلت لهـا ..؟ عيل ليش ماترد علي صار لي فوق المليون مره اتصل لها ولا ترد ...
يوسف لهيام : هيوم فارجي عن ويهي اللحيـن بدخل اسبح ولما أطلع يصير خير ..؟
هيام : وانا شينطرني ؟ 
يوسف : لا تحاتين ماقلت لها انج معطتني رقمهـا 
هيام : عيل ليش ماترد علي 
يوسف : شدرااااانــي قاعد معاهـا أنـا ؟؟ 
هيام قعدت على سريره : أأأأووووووف هذي اخر مره اسمع فيها كلامك ... طفشتها مني .. الانسانه اللي ارتحت لهـا وحسيتها تستحق الصداقه طارت مني .. 
يوسف وقف جدامها وقال بكل وثووق : لا تحاتيــن .. بأذن الله بجيبهـا لج هني بالبيــت واخليج كل يوم تصبحيـن بويهـا ..
هيام بستهزاء : شلووون ياعيوني ؟ اذا انا مطنشتني ولا معبرتني بتعطيك وي أنت .... 
يوسف : اي حبيبتي تعطيني وي ليش حتى ماتعطيني وي ..؟ وخاصه اذا صارت شريكت حيــاتــي 
هيام بصدمه والابتسامه على ويها وبدون تصدييق : أأأأأأأأأاحللللللللللللللللللللللف ..
يوسف ببتسامه عريضه : خذت قلبي من اول يوم شفتها فيــه .. مايصير تاخذه ببلاش .... 
هيام قامت وقفت وهي شوي وتطيير من الوناسه : واااااااااااااااو بتصير مرت اخوي .. 
يوسف وهو يضحك : وعيالها بتكونين انتي عمتهم ان شالله ههههههههههه
هيام تلم اخوها بكل قوتهـا : وااااااااو ... وناسه ( تبتعد عنه ) .. متى بتروح تخطبهـا ..
يوسف يغمز لها : مخطط اليــوم .. 
هيام : وااو اروح معاكم مو شغلي .. 
يوسف ضحك عليهـا وأستانس لما فرحت له .. 


..___بيت بو جاسم___..


كان خالد الوحيد الي قاعد يتريق مع أمــه ..
لانه جاسم بالشغـل ومشعـل رايح في سابع نومه 
كان الهدوء هو اللي مسيطر على جو المكــان ..
شوي ألا خالد يقول : يمــه .. في شغله ابي اقولها لج بس .. متردد ..ومفتشل ..
ام جاسم اللي عينها بصحنهـا : شنو يمه قول ..
خالد وهو يتسند على الكرسي ويتنهد : والله مو عارف شلون افاتحج بالموضوع ..
أم جاسم طالعته بطرف عينها ورجعت تسوي لها سندويج : قول قول .. ليش تستحي انا امك ..
خالد : أبي اتزوج ..
ام جاسم رفعت عينها بسرعه عليــه وهي مو مصدقه اللي سمعته : شنو شقلــت ..؟!! 
خالد ابتسم ابتسامه كلهـا احراج ..: اللي سمعتيــه .. قررت اتزوج ..
أم جاسم وهي تيبب بفرحه : كللللللوووش .. بالمبـارك مابغيت تنطق .... العروس جاهزه من زمــان ..
خالد بسرعه قبل لا تكمل امه خاف تختار له وحده غير اللي يبيهـا : اي بس انا حاط فـ بالي وحده .. وابيج تخطبينهـا لي ..
أم جاسم بستغراب : من وين تعرفهـا ..؟!! من الاهل ولــه ...
خالد قاطعهـا : لا لا لا يروح فكرج بعيد .. لا تحاتين من الاهل ...
أم جاسم ببتسامه زادت احراج خالد : ومن سعيييده الحظ ..؟!!
خالد يبلفيت يبي يلعب بأعصابها ويغطي على الاحراج اللي اقتحم ملامحه: انتي تتوقعين من اللي سرقت قلب ولدج ؟
أم جاسم : والله أنا كنت مخططه اني اخبط لك مها بنت خالتك موزه .. مادري عنك من تبي انت ..
خالد فتح عينه على كبرهـا : مهـــاااااااا ......؟!!
ام جاسم : هوو ...؟ اي مها وانا شقول من الصبح ..
خالد : لا لا لا لا لا .. يمه .. خلينا بعاد عن عيال خالتي موزه .. أنا ابي أمــل ..
أم جاسم ببتسامه عريضه : أي والله بعد اموول خوش بنت ...
خالد تشقق من الوناسه : يعني اضمن انها بتكون لي ؟؟
ام جاسم : هوو .. شفيك اثقل شوي يمكن البنت ماتبيك ..
خالد بغرور وثقه زايده : هو بكيفها ترفضنــي ... من الهبله اللي ماتبي خالد ولد مباارك ..؟ من ؟؟
ام جاسم وهي تضحك : ههههههههه ياحليلك ياخلوود كبرت صرت ريال .. بتكبرني وبصير يده ..
خالد وهو يضحك : هههههههههههههههه لا وين يده توج شباب ..
ام جاسم وهي تضربه بالخفيف على يده : ووووي .. جاملني انت بس .. كمل كمل أكل وبعدها بتصل على مرت خالك نخطبها لك .. واذا شفنه الموضع تمام اخطبها لك رسمي ..
خالد قام وقف : انا خلصت أكل يلا قومي اتصلي ..
ام جاسم وهي ترجع تسوي سندويجتها : وانا ماشبعت اخلص ريوق واروح اتصل ..
خالد رجع قعد ..

.._____..

خلـ نتــعدى حدود الدوحه شوي ..
ونروح مكــان ثــانــي..
عند .. ريم وفهد ..

كانت ريم قاعده بالصـالــه وهي متضايقه حيل من فهد ..
صار له 3 أيــام يخليهـا بالفندق بروحهـا ويطلع عنهـا ..
ولا كأنهـا بشهـر عسـل المفروض يكون مجابلهـا 24 ســاعــه ..
صار لها ساعه وهي تنطره .. وهو لين اللحيـن مارجع ..
قامت الريم من مكـانهـا وهي في قمه غضبهــا .
ريم : هيــن يافهوود أوريك .. 
راحت المطبخ تسوي لها كبتشينو ..
شوي الا تسمع صوت فهد داش وهو يصفر ..
خلت كل شي من يدها وطلعت له وهي متكتفه ..
الريم وهي شبه معصبه : كان ماجيت ؟؟!!
فهد وهو يسكر البــاب : اشتقتي لي عمري ..؟!!
الريم بغضب : لا ما أشتقت لك .. وين كنت من مسـاعه ؟ 
فهد راح صوب الكرسي ورمى نفسه عليه بتعب وقال : يعني وين كنت .. طلعت مع ربعـي 
الريم وهي متخصره : مايمدي تكون صداقات ؟!!!! 
فهد وهو يمسح على ويهـا وينفخ بتعب: .. ياحيــاتي ذولا مرافجهم من يوم كنت بالدوحه وبالصدفه تلاقيت معاهم هنـي .. شفيج صايره جبريت الله يهداج 
الريم وهي متكتفه : يعني ربعك اهم منــي ؟ تطلع تستانس وتخليني انا هنـي بروحي جني بمعتقل 
فهد وهو يضحك : ههههههههههه حلوه معتقـل ...
الريم تسوي روحها زعلانه : أي أي أضحك علي .. مالت عليك يالدب تدري لو متأخر ثلث ساعه كان نمت بالممر هني ..
خل الاجانب يلعبون في حسبتك ..
فهد بخبث : ترضينهـا بحقي ؟!!
الريم بخجل : أي ارضاها دامك ترضى اني اتملل واحنا بشهر العســل ..
فهد قام وقف وقال : أفـااااا بس أفااااا أنا ارضى انه حياااتي تتملل من يقول ؟! روحي لبسي وكشخي ولج مني افتر فيج بلندن لين تقولين لي فهووود تكفى ردني الفندق تعبت ابي انـام .. ( يغمز لها ) وعاد انا نحااسه فيج بقول لج لا لحظه مارحنـا المكان الفلانـي ..
الريم وهي تضحك بالخفيف : أأف منك يالدب .. تعرف شلون تراضينـي مع فيسك ههههه
فهد وهو يرفع واحد من حواجبه : هذا أختصـاصي الله يسلمج ..
الريم قربت منه وضمته بقوه وهي تقول : فديتك يالدب .. 
فهد وهو حاظنهـا : شفيج ماسكه علي يالدب ويالدب .. بنفسي جلد على عظم ....
الريم تبتعد عنه شوي وهي تقول : أنا اشوف لبعيد .. ان شالله بالمستقبل ماتقدر تدخل من البــاب والبركه فيني .. بصبحك عيش ( زر) وبمسيك بعيش ..
فهد وهو يضحك : ههههههههههههه شدعوه انتحــار 

..___بيت بو جاسم___..


أول ماخلصت ريوق ام جاسم وراح خالد غرفته علشان يسبح ويكشخ 
قامت اتصل على بيت بو حمد ..
وردت عليها ام حمد 
أم حمد : ألوووو ..
أم جاسم بفرحه : هلا براعيه أحلى الووو . شلونج حصيص..
أم حمد وهي تضحك : الحمداللـه فديتج شلونج أنتــي ؟!!
ام جاسم : والله تمــام .. شوفي حصه أنا بدخل بالموضوع سيده .. ماله داعي المقدمات ههههه
أم حمد : هههه تدللي ؟ 
أم جاسم : أنا متصله اخبط بنتج امل لولدي خالد ... شقلتــي ؟
أم حمد بفرحه : هذي الساعه المباركه ياهيــا .. مايبيلها كلام بعد اكيد بتوافق امول 
أم جاسم : لا عيوني كلميهـا واخذي رايهـا .. بالاول .. واذا كل شي تمام عطيني خبر خلـ نفرح قلب خلوود هههههههه
ام حمد : والله وكبرونا العيال ياهيا بيسونا يدات ههههههههههههههه
أم جاسم : ههههههه اي والله كبرنـا ياحصووه .. تذكرين قبل لما أتصلت لج اخبطج لمحمد .. هههههههه .. كنسلت دور الوالده الله يرحمها وأشتغلت خطابه انا 
ام حمد وهي تضحك : هههههههه أي واللـه أيــام ..
وقعدوا يسولفون ..شوي .. وأول ماسكرت ام حمد من ام جاسم 
راحت لغرفه امل ودلال
كانت أمل واقفه جدام المنظره تتعدل .. وتتكشخ ..
دخلت عليها أم حمد 
أمل التفتت عليها بسرعه بخوف : بسم الله الرحمن الرحيم ... والله حسبالي حموود لانه هو اللي يفتح الباب جذي كنت بصرخ ههههههه
ام حمد اللي الفرحه مو سايعه قلبهـا : ماعلينــا تعالي أبيج بشغلــه ..
أمل وهي تحط لها عطر : شنو ؟!!
أم حمد : اول شي دلول اختج وين ؟!!
أمل : بالحمام ( الله يعز السامع )
ام حمد وهي تقعد على سرير امل : تعالي قعدي يمي يمه ..
أمل حطت غرشه العطر وجات قعدت جنب امهـا : أمري ياروح اموول ..؟ تدللي شتبين ؟
أم حمد : شوفي يمه أنتي كبرتي وصرتي عروس واي واحد يتمنــاج صح ..
امل فهمت السالفه بس تسوي روحها ماتدري : صحين بعد ...
أم حمد : توها من شوي عمتج متصله .. تخطبج لولدهـا خــالد .. ها شقلتـي ..
أمل بصدمــــه : خـــــــــــــــــــــــــــااااااالــــــــــــــ ــــــــــــــد ...؟!!!!!؟؟

..___نهـايه الجزء الثاني عشـر ___.. 




..___ الجزء الثالث عشـر ___..


أم حمد : توها من شوي عمتج متصله .. تخطبج لولدهـا خــالد .. ها شقلتـي ..
أمل بصدمــــه : 
خـــــــــــــــــــــــــــااااااالــــــــــــــ ــــــــــــــد ...؟!!!!!
؟؟
أم حمد : اي يمه خالد ..
أمل قامت وقفه وقالت بدون تفكير : ماأبيــه ..
أم حمد أستغربت من رد بنتهـا : وي ..؟!! شحقه ماتبينــه ..خالد خوش ولد .... وكفايه انه ولد عمتج
أمل التفتت عليها وحاولت تدور لها أي سبب يقنع أمهـا المهم ماتاخذ خالد : يمه أنا ماأفكر بالزواج اللحيــن .. وبعدين خالد 
مثل أخوي لا أكثر ولا أقـل 
أم حمد : بس أنتي وخالد وايد تنسجمون مع بعض حبيبتـي .. وفيكم صفات مشتركه تناسبون بعض حبيبتي حيــل ..
أمل ألتفتت على أمها وقالت : مستحيل أكون لخالد ..
أم حمد اللي زاد أستغرابهـا : هووو يمه؟؟ .. شفيج على خالد ..؟!! شمسويلج ..
أمل أنتبهت لنفسهـا وأرتبكت شوي : هــااا .. لا .. لا ماسوالي شي بس مثل ماقلت لج خالد مثل اخوي ماأتخيله زوجي ..
ام حمد أنمحت فرحتهـا وقالت : اللحيـن شقول لعمتج .. تنطرني أرد عليهـا ..
أمل بفضول : يمه ..عمتي هي اللي خطبتني لخالد .. وله خالد طلب منها تخطبني له ..؟!
أم حمد : مادري واللـه بس شكله خالد اللي طلب منها ..
أمل : شلون عرفتي ؟
أم حمد قامت وقفت وقالت : هي قالت لي اذا وافقتي بتقول لخالد علشان تفرح قلبه معناته انه هو اللي طلب منهـا ..
أمل بقلبهـا ( تفــرح قلبـــه ..؟!!!!! ) 
أم حمد هي طالعه من الغرفه : فكري يمه بخالد .. صدقيني هو خوش ولد ويصلحلج ..
أمل بقلبهـا ( نجوم السماء أقرب له منــي ) ...: مايبيلها تفكير يمه .. 
نزلت أم حمد وأتصلت على أم جاسم وقالت لهـا راي أمل ..
أم جاسم ماتضايقت حيــل .. لانها أقتنعت براي امل ..
وخاصه انه امل متربيه مع عيالها ( جاسم , وخالد , ومشعل ) وأكيد تعتبرهم مثل أخوانهــا 
وصعبه انهـا تتزوج واحد منهم ..
أول ماسكرت أم جاسم التلفون الا خالد نازل وصوته وهو يغني واصل الصاله قبلــه 
: حبيبي النهارده لازم تعرف حبك عاملي جنان أنا بحبـــــك بحبـــــك حب ماحبوش أنســاااااااانـ 
جا خالد ووقف جدام أمه وقال بفرحه : هــاااا بشــري ...؟!!
ام جاسم ماتدري شلون تقول له .. وخاصه وهي تشوفه واقف متشقق من الوناسه جدامها بس شتسوي لازم تقول له : 
رفضتكـ ..
خالد اللي مو مصدقها على باله تتغشمر : يلا عاد يمه ... مو وقت غشمره .. شقالت ؟
أم جاسم : رفضتك أقول لك .. هو في غشمره بهلـ سوالف 
خالد بصدمه : شنو ..؟؟ ليــش ..؟!!
أم جاسم : تقول أنت مثل أخوهـا وماتتخيلك ريلهـا ..
خالد بنفعال : بس أنا احبهـا .. 
أم جاسم طالعته وقالت : وهي تحبك .. بس بحدود الاخوه ..
خالد : لاااااااااا .. اكيد تتغشمرين يمه .. شقاعده تقوليــن .. تصرفاتها كلها كانت تبين انها تبادلني نفس الشعور .. 
أم جاسم : مادري والله يايمه .. هذا كلام أم حمد .. وكلام أمل بنفس الوقت ... وبعدين البنت ماتفكر بالزواج اللحيـن ..
خالد بعصبيه : شنو ماتفكر .. كل هالسنين وأنا اخطط حق هاليوم وتجي ع الاخير ترفضنــي 
أم جاسم أستغربت من لهجته وطريقة كلامه معاها اول مره يصارخ بويها : خالد .. لا تعلي صوتك بويهي .... أنا امك مو 
واحد من ربعك .. وبعدين البنت رفضتك شصار يعني انتهت الدنيــا .. خلاص بخطب لك مهــا ..
خالد أنتبه على نفسه وقال وهو حاط يده على ويهــا وبنبره الغضب نفسها بس بصوت واطي شوي مو بصراخ: 
أووووووف .. أسف يمه .. 
بس أنا ابي أمل .. مو مهــا ..
أم جاسم بحزم : وامل ماتبيك غصب هو ..؟!!
خالد : بس أنا أبيهــا ...
نزل مشعــل اللي كان توه قاعد من النوم ..
مشعل وهو يدخل الصاله : سلااااااااااام وصباح الخيــر ..
ام جاسم : وعليكم السلام والرحمه ...
مشعل وقف جنب خالد وحط يده على كتف أخوه وهو يقول : الحبايب متجمعين اليوم شعندكم ..؟!! 
خالد وخر يد مشعل عن كتفــه وطلع من البيــت وهو معصب ..
مشعل وهو يطالع خالد اللي طلع من البيت معصب : هــاااا ..؟!!! شفيه ..
أم جاسم : لا حول ولا قوه الا باللـه ... طلب مني الصبح أخطب له أمل .. وأمل رفضته ..
مشعل اللي كان يدري انه خالد يحب أمل بس ماتوقع انه يعصب جذي اذا رفضته قال بذهول : واللــه ؟ ليش ..
أم جاسم قامت وقفت وقالت : تعتبره مثل أخوهــا وهو غصب يبي ياخذهــا ..
مشعل وهو يطالع باب الصاله اللي طلع منه اخوه : اللـه يعينــه ...
عند خالد بالسيــارهـ 
كـان مقهور ومنصدم .. مو متوقع انه أمل ترفضــه ..
* زيــن ليـــــــــــش ..؟!!! .. هي تحبني .. وانا واثق من هالشــي ... تصرفاتهـا .. وأسلوبهـا معاي 
كله كان يثبت هالشي ..*
تذكر تصرفاتها معاه بالايام الاخيـر ..
* معقــولــه رفضتنــي علشــان سالفــه تافه مثل سالفه غشمرتي معاهــا .. لا لا .. ماأظن .. مو أمل اللي تفكر 
بهلـ طريقــه ..*
وابتــدى الشيطــان الرجيم يوسوس لــه 
* لااا .. أكيد فـ قلبهـا واحد ثـانــي من جذي رفضتنــي علشـــانــه ...*
وهو يضرب على السكــان بكل قوته قال بصوت غاضب : ترفضني علشـــــاااان وااااااااحد غريــب ..


بيت بو حمد 
وبالتحديد غرفـه أمـل

اللي كانت تشوف تصرفهـا عيــن العقـــل .. 
* هيــن ياخويلــد أن ماطلعت الكلام اللي قلته عن دلول انت واخوك أغلى من بيع السوق ماكون أمل بنت محمد .. *
راحت قعدت على سريرهـا وخذت التلفون واتصلت على بيت عمتهـا 
ردت عليهـا المهـا 
المهــا : الــووووو ..
أمل : هلا مهووي شلونج ..
المهـا بفرحه : واللي يسمع هالصوت شي طبيعي بيكون بخيــر ..
أمل ببتسامه : ههه فديتج والله مهووي أشتقت لسوالفج ..
المهــا : اللي يشتاق لي يدل بيتـي ويعرف رقمي .. 
أمل عرفت هي شتقصد قالت : وأنا ليش متصله لج عيوني .. ؟ بخلي ابـوي يجيبني بيتكم .. عندي كلام واااااااااااااايد أبي 
اقوله .. 
المهــا : ياشين المصلحه .. مو جايه علشــان سواد عيونــي ..مع هالفيــس ..
امل وهي تضحك : هههههههههه لا فديتج ..وانا اقدر .... خوفتي انسى ملامحج .. صار لي فتره ماشفتج ..
المها : ماتقدريـن أصلا ... ملامحي محفوره فـ مخج هههههههه
أمل : يــاوااااااثــق هههههههههههه يلا عيوني أخليج اللحيـن .. بروح اكشخ لج 
المهــا : هههههه أوكي ... وجيبي معاااج دلول ..
أمل تذكرت دلال وحالتها من عرفت انه مشعل يتلاعب بمشاعرهـا قالت لها : دلول تعبانه شوي ماتقدر تجي ..
المهـا : وووي ماتشوف شر ...
امل : الشر مايجيج قلبوو .. يلا سي يو
المها : سو يو تو .. وسلميلي على دلول وخالي ..
أمل : اوكي ...
سكرت من عندهـا 
وقامت أتجهت صوب الكبـت تدور لهـا ثياب تلبسهــا ..
ماتدري ليش حـاسه بشعور غريب ...تجاه اللي سوتــه 
قلبهـا يقول : * حرام عليج .. خالد هو أكثر انســان يناسبج ... واكثر شخص يفهمج وحافظج عدل .... *
بس عقلها يقول غير هذا * اللي سويتيه عين العقل ... وهذا جزاه علشان يعرف شلون يدمر حياه أختج وحبيبتج ....*
قلبهـا * بس مشعل اللي تكلم مو خـالد .. *
عقلهـا * وخالد كــان شريك معاه بالكلام .... وبعديـن وين يوسف نسيتيــه .. هو أنسب لج أكثر منه *
قلبها :* لو هو انسب لج وينه لين اللحيـن ماجا يخطبج ولا شي .. أكيد كان ناوي يتسلى ولما شاف مافي أمل دور غيرج *
أمل سكرت باب الكبت بقوه وتعوذت من أبليــس ..
أفكــار تجيبها وأفكــار توديهــا 
اللي سوته صح ولــه غلط ..ماتدري ..
راحت توضــت وصلت لها ركعتيــن ...
.. علشــان تهدأ أعصابهــا شوي ..
دخلت عليهـا دلال وشافتهـا تصلي ..
راحت قعدت على الكمبيوتر وحطت كوب الشــاي اللي كانت جايبته معاها جنبهـا على الطاولــه 
وقعدت تتصفح النت .. بمــلل واضــح على ملامحهــا النــاعمه ..
أول ماخلصــت صلاه أمــل شالت السيــاده ( السجــاده ) وحطتهــا على سريرهــا 
وفصخت الـ أيلال ( ثياب الصلاه ..) 
وسحبت كرسي المكتب وحطته جنب دلال وقعدت وهي تقول : حبيبتـي ..
دلال اللي عينها على شاشه الكمبيوتر : همممم ..
امل : بروح بيت عمتـي .. تجين معاي ؟؟
دلال هزت راسها بالنفــي ..
أمل : ليش ؟؟!! طلعي شوي من البيــت وسعي عن خاطرج ..
دلال : ماأبي .. حاسه روحي تعبانه شوي .... شكلي بمرض ..
أمل بقلبهـا * هذا مشعل سوى فيها جذي ؟ لهدرجه تحبه ..؟!!! حسبي الله عليك يامشييييعــل * :أسم اللـه عليج ..فديتج 
روحي ارتاحي عيل بدل قعدت النت اللي مامنهـا فايده ..
دلال : زهقت من سدحت الفراش .. بقعد على النت .... وبعدها بنــام شوي ( ألتفتت عليهـا ) سلميلي على الثلاثي المرح 
ماأوصيج 
( قالتها بأبتسامه ) 
أمل حظنت أختهــا بكل قوتهــا ..
ودلال كان ودها تنفجر وتصيح بحظن أختـهـا .. بس مسكت نفسهــا ...
** مايستــاهل دمعه من دموعي ... **
قامت أمل وقالت : أوكي عيل بكلم ابوي علشــان يودينــي بيت عمتــي .. تبين شي وأنا راجعه
دلال : سلامتج ..
طلعت امل وهي تمشي بخطوات بطيئــه وتقول بقلبهـا ( والللـــــه لا أدفعك ياخالد ثمن كل كلمه قلتهـا انت واخوكـ 
... وثمن كل دمعه نزلتهـا دلول .. )
نزلت الصــاله ولقت ابوها قاعد بالصاله مع امهــا 
وملامحه ماتبشــر بخيــر 
اول ماشاف امل 
بو حمد بصوت شبه غاضب : أمووولـ صج اللي سمعتــه ..
أمل أرتبكت وخافت بنفس الوقت : شنــو ؟
بو حمد : رفضتتـي ولد عمتج ..
أمل بصوت يرجف : أ .. أي .. يبــه أنا .. رفضت خالد ..
بو حمد بتسأل : وليش أن شاللـه ؟؟
أمل : يبــه خـالد مثــل أخوي .. وأنت تدري انــي تربيــة معــاه من صغــري ... ماأتخيل روحي زوجتــه 
...
بو حمد : بس خـالد أنسب واااحــد لج .....
أمل طالعت الارض : بتزوجني خالد بالغصــب يعنــي ..
بو حمد أنتبه على أسلوبــه قال وهو يتنهد بصوت مسموع : ... أكــيد لا .. هذي حيــاتج وانتي اللي بتعيشينهــا مو 
أنــا ... بس اللي أبيــه أنج تفكريـن بالموضوع عــدل .. خالد خوش ريال لا تخسريــنــه ...
أمل : ماراح أخسره .. أنا كاسبته كأخو ..
أم حمد تحاول تغير الجو : خلاص .. أن شالله خالد بيلقى اللي تناسبــه ... واموول نصيبهـا مابيوقف عند خالد .. صح 
ولـه أنا غلطــانــه ..؟
بو حمد طالع حصه ( ام حمد ) وصد عنهــا 
أمل راحت صوب أبوهــا لما تطمنت انه مو معصب حيـل وقعدت جنبه وهي تقول : زيــن يبــه ممكن طلب ..
بو حمد اللي كان متضايق انه امل رفضت ولد اخته قال : شنــو ؟
أمل : يصير توديني بيت عمتــي موزه ....
بو حمد ألتفتت عليهـا وصد عنها وهو يقول : قومي لبسي ...
أمل حظنت أبوهــا وباسته وهي تقول : فدييييييييييييييييييييييييييييتــــك ياأحلى أبو بالدنيــا 
قامت طيران بتروح فوق الا صوت ابوها يوقفهـا : فكري بالموضوع عدل ..
أمل وهي رايحه فوق : أن شــــــــااللـــه يبـــه ..

.. بيت بو ريم ..
الساعه :10

كـانت المهـا توهـا طالعه من الحمـام ( وانتوا بكرامه ) 
سبحــت ولبست ثيـابهــا
اللي كانت عبــاره عن ( تنوره قصيره لتحت الركبه بشوي جينــز , وبلوزه ورديــه )
كان لابسهـا عادي جدا .. لانها مو من النوع اللي تحب تكشخ وايد ..
أهم شي عندها انه الثياب تكون حلوه عليهــا 
فتحت شعرهـا الطويـل المبلل ..
وأبتدت تنشفه من المـاي .. وبعدها أبتدت تستشوره
... ولما خلصت رفعت شعرها كله لفوق مثل ذيل الحصـان ...
وخلت قذلتهـا على ويهــا ..
حطت لها قلوس وردي .. وكحلت عيونهـا وطلعت قمــر ..
لانه مهــا كانت تتميز بملامحهـا الجذاااابــه .. فيعنـي حتى لو لبست خيشه حلو عليهـا ( هههه )
وراحت تتصـل على أمـل تشوفها متى بتطلع من البيـت 
ردت عليهـا دلال 
دلال بصوتها الناعم : ألـوـو
المهـا :هلا والله براعيه هالصوت شلونج قلبي 
دلال ببتسامه باهته : زينه فديتج .. شلونج أنتـي ؟؟
المهـا بروحها المرحه : واللـه تمام ياعمري ... سلامااات دلول ماتشوفين شر .. سمعت انج مريضه من جذي ماتقدرين 
تجيـن ..
دلال : الشر مايجيج حبيبتـي .. لا تحاتين صخونه وتروح ....
المها : عاد اذا تعبتي زياده وماعندج حد يوديج .. لا تنسينــا 
دلال بفرحه رغم انه الحزن مسيطر عليها : ووووي لا تقولين طلعتي سيارتج 
المهـا : وووي من زمــاااااااان .. بس أنتوا قاطعيـن مع ويهكم .. 
دلال : هههههههه
المهـا : الا اختج الدبه وينهــا ..؟
دلال : توها من شوي طالعه من الغرفه .. اللحيـن بتجيكم ...
المهــا : اوكي عيــل قلبي اخليج اللحيـن وأرتاحيلج شوي .. زين قلبووو ؟
دلال : من عيوني .. يلا فمان الله 
المها : فمان الكريم 
اول ماسكرت من عند دلال راحت تدور لهـا شباصه حلوه تحطها براسهـا 
وهالشغلات توجد بكثره عند الدانه
طلعت من غرفتها على غرفه العنود والدانه 
دخلت لقت العنود قاعده على النت ..
وصوت ضحكها حاشر الغرفه 
المها وهي تطق البـاب بقوه علشان تنتبه لها العنود : يااااااااااااااااااهــوو ..
العنود ألتفتت عليه ورجعت صدت عنها وقالت : خييير شتبين ..؟
المهــا : أختج وينهــا ؟
العنود بتسأل كله غباء : اي وحده ؟
المهـا بستهزاء : يعني من غيرهـا .. دنوووي ...وينهـا 
العنود : راحت بيت شعوولـ ..
المها بستغراب : من متــى ؟
العنود : الساعه 9 جذي مادري 8 ونص ...
المهـا : اهــا ( راحت صوب الدرج وفتحته وهي تدور على شباصه ورديه ) ماأظن بتمانع لو تسلفت منهـا كم شغلـه ..
لقـت لهـا مشباط صغيــر عليها فراشــه لونهـا أزرق .. ووحده ثانيـه لونهـا وردي ..
خذتهم الثنتيــن 
ورفعت فيها طرف قذلتهـا الطويله على ورى وحطتهم الاثنيـن بطريقه مرتبــه 
دقـايق ووصلت أمـل 
أول مادخلت البــيــت لقت أستقبال حـاااااااااااااار من مهــا 
المهـا وهي حاظنه أمل بكل قوتها : وااااااااااي أملووه أشتقتلج
أمل وهي تضحك : وووي شفيج عفستي كشختي .. ههههههه
المهـا وهي تبتعد عنها شوي : ووي مالت عليج .. ماتعرفين تقدرين مشاعر غيرج يالدبه هه
أمل : المهم عمتي وينهــا ؟
المهـا : محد ببيت رفيجتهـا ..
أمل : اهــا .. 
المهـا وهي تسحب امل : تعــالي برويج شغله بيوقف قلبج عليهـا 
أمل : خيييير أن شاللـه .. ههه
طلعوا الثنتيــن وودتهـا صوب سيـاير بيتهم ..
أمل بفرحه : وااااااااااااااااو عجييييييييييييبــه .. لا تقولين هذي سيــارتج ..
المهــا تغمز لها : أفــاااا عليــج أختيــاري ..
أمل وعينها تتفحص السيــاره : تيـــنن ... تيييييينن .... الله يعطيج خيرها ويكفيج شرهـا ..
المهــا : تعالي خلـ نطلع أخذ فيج فره بالفريج ونرجع ههههههههه
أمل : عاد تعرفيـن تسوقين ولا بتخفسينهـا وترجعين البيت متكنسله ؟؟ ههههههه
المها وهي تضرب امل على كتفها بالخفيف : مالت عليج .. أصلا بنت عمتج عندها ليســن مو هينه .. ههههههه
أمل : أوكي دام عندج ليســن .. بثق فيج .. 

في مكــان ثــانــي .. على البحر 

وخصيصــا عند خـالد بالسياره اللي كان يغلي من القهــر 
مو مصدق انه البنت اللي حبهــا من كل قلبــه رفضتــه ..
ولــيش ..؟!! مايـــدري ..
جواله فيه ( 6 ) مكالامات لم يرد عليها 
خالد بصوت واطي : معقــوله .. ماكانت تحبنـي ...؟!! معقول تكون تصرفاتها كلها تجاهي ماكنت تقصد بها حب ..
تسند على الكرسي وهو يمسح على ويها ويرجع شعره على ورى : أأأأأأأخ ...أأخ ....
تنهد بصوت مسموع وقال : مستحيل ترفضني بدون سبب .. أكيد السالفه فيها أن ... اكيييييييد تحب غيري .... 
أبليس كان شاطر بهلـ لحظه وقدر يدخل فكره انه أمل تحب غيره ورفضته علشانه 
بسهولــه خاصه انه خالد كان مقهور ومعصــب 
قطع حبل افكاره صوت جواله وصله مسج 
فتحه لقــاه من مشعـل
* وينــك ؟ جوالي زهق عيشته من كثر ماأدق عليك ولا ترد ... أرجع اتصل أبيك بسالفــه *
خالد سكر جوالـه بالمره لانه ماله خلق شي وحذفه على الكرسي اللي جنبه 
حط راسه على السكـان ..
مر الوقت وجـا العصــر
وخالد لحد اللحيـن مارجع 
وتعرفون أم جاسم وشكثر تحـاتي عيـالهـا
قعدت بالصـاله على نـــاااااااااااااااااار .. تنطر خالد يدخل عليها 
مسكينه هالحرمه .. تخاف على عيالها أكثـر من خوفها على نفسها 
فـي هاللحظه كان جاسم ناوي يطلع من البيــت 
وأول ماشافته أمه الا تقوله : يمه جاسم .. 
جاسم جا وباس راسها وقال : هــلا ..
أم جاسم : تحب الكعبه أن شالله .. ماشفت أخوكـ خالد ؟ ماكلمك ؟ ماأتصل لك ؟
جاسم اللي صج صج ماهو بهلـ دنيـا : ليش هو مو بالبيـت ؟!!
أم جاسم : لا يمه .. طلع الصبح معصب ولا ادري وين راح ...
جاسم : خلاص يمه أنتي أرتاحي .. اللحيـن أدق عليـه 
أم جاسم : أي يمه .. تسوي خير فيني أعصابي تلفت من اخوانك .. مره مشعل ومره خالد ..
جاسم دق على خالد بس لقى جهازه مغلق ..
جاسم : مسكر الجهـاز 
أم جاسم : وي .. لا يكون صار فيه شي ... كله مني أنا خليته يطلع معصب .. 
جاسم بتسأل : هو ليش طلع معصب اصلا ؟
أم جاسم : ( قالت له السالفه )
جاسم : ..لا حول ولا قوه الا بالله ... خلاص يمه انتي اللحيـن هدي أعصابج وانا طالع ادور اللحيـن ..
أم جاسم : روح .. روح يمه دور اخوك وطمني عليــه 
جاسم وهو طالع من البيت : ان شالله فمان الله
ام جاسم بصوت واطي : فمان الكريم يمه ..
بيت بو ريم 
كانت المها قاعده تشعـر .. حق أمـل ..
لانهـا كانت تملك صوت حلو وهي تلقي القصايد ..
طبعـا القصايد اللي تقولهـا مالت شعراء ..
لانهـا ماتعرف تألف بالاسـاس 
(( سوري بس ماأعرف أسم شاعر هالقصيده ))

* أكيد أحبه .. أكيد أموت في حبــه 
أكيد أنا بفقده لا غـاب عن عينــي 
غــلااااااهـ .. 
مدري كذا يجيك من ربـه ..
من يوم شفته وحبه ساكنـ ( ن ) فيني 
مــوج الـ غ ــلا 
صار يلعب بي ويلعب به
أغليه انا .. وزاد قدره يوم يغليـني 
الشوق 
لا غاب كنه نار مشتبه 
ولا في شيـ ( ن ) سوى شوفته يرضيني 
هذا لحاله ولحد(ن) فيه يتشبه
مافيه غيره يحركني ويغريني 
الزين يذبح 
وحتى الخال له حبه
لا شفتهـا فيه ضعت اقول انا ويني..؟!!
غصبـ ( ن ) علي غصب امدح فيه وأكتب به 
ان ماخذاني لشعري من يوديني 
واااللـه احبه 
وأموووت .. أمووووت في حبه 
من يوم شفته 
وغيره طاح من عيني ..*

أمل اللي اندمج مع كلمات القصيده ..اللي خذتها ليوسف ...
صفقت والابتسامه على شفايفهـا : صح لســانج فديتج ههههه
المهـا بغرور زائف : أحم ..أحم .. صح بدنج ... شرايج ..
أمل : والله صوتج جنــان .... 
المهـا : تبين أشعر لج بعد .. ههههه
أمل وهي تسند ويها بيدينهـا الثنتيـن : يلا غردي ..
المهـا وهي تتصفح دفترها المليان اشعار تدور شعر تقولـه 
شوي ألا صوت جوالهـا يرن 
( شكلك تبي تبدى معااي الخيــانه .. لا ياحبيبي هونك شوي هونك أنا اللي بنهي اللحيـن قصه هوانا وأنـا اللي ببدي 
بالخيانه وأخونك....... ) <- رنه جوالها
قامت خذت جوالهـا وطلـعت المتصله ( هيــام )
المهـا : هلا واللـه ببنت العم ..
هيام : هلا مهووووي شلونج ؟
المهـا : الحمدالله بخيــر ...شلونج انتي وشلون منول والشله المشتله اللي عندج 
هيام وهي تضحك : يسرج حالهم .. الا اقول مهووي ... انتي تكلميـن أموول بنت خالج ؟
المهـا وهي تطالع أمل : اي فديتهـا واللـه .. أكلمهـا ليش تسأليــن ؟
هيام : لانه صار لي كم يوم أتصل لها ولا ترد علي ... 
المها تكلم امل : أمووول ليش ماتردين على هيــام 
أمل لما درت أنه اللي تكلمها المهـا هيام حطت يدها على حلجهـا بقوووه 
وأشرت لها انهـا تسكت ولا تقول انهـا موجوده عندهـا 
بعكس هيام اللي أنقزت من الفرحه لما درت انه أمل عندها : أموووول عندج ؟
المها ماتقدر تنكر خلاص سمعتها قالت : أي عندي 
هيام بترجي : تكفييييييييييين عطيني اكلمهـا تكفيييييييييييييييييييييييييييييين ..
المها مستغربه من هالترجي قالت : زيـن لحظه 
تكلم أمل : هاااج هيام تبيج ..
امل تأشر لهـا ( مااابي أكلمهـا .. )
المهـا : ليش ؟؟
أمل ( مــااابي ..!! )
المها لهيام : شمسويه للبنت ماتبي تكلمج 
أمل عصبت على مها لانها كل ماقالت كلمه راحت قالتها لهيام 
هيام : شوفي بجيج اللحيـن أنــا .. وبتعرفين السالفه كلها بس تكفييييييييييييييين وربج لا تقولين لهـا أني بجيج طلبتج 
المهـا ( شفيها ذي ..؟! ) : زيــن زيــن ..لا تنتحريـن ..
هيام : يلا مع السلامه
أول ماسكرت ..
وتشب عليهـا أمل : يالحمــااااااااااره .. أ .. أشــر لج اقول لج مابي اكلمهـا تروحين تقولين لهـا ماتبي تكلمج يالدبه ..
المهـا وهي فيها الضحك على شكل أمل : وااااااللـه أسفه ماكنت منتبه عدل لج .. سوري ههههههه
أمل خذت دفتر الاشعـار مال مهـا وحذفته عليهـا بس زين انه ماصاد ويهـا جان تشوهت 
المها وهي ميته من الضحك : هههههههههههه شفيج عليهـا 
أمل قامت شالت روحهـا وخذت عبايتهـا وقالت : أنا الغلطانه اللي جيتج يالبقره 
المها قامت بسرعه وسحبت العبايه من يد أمل اللي شكلها من صجها بترجع البيـت : يه عاد أموول لا تصيرين حساسه زياده 
عن اللزوم .. زله لســان .. لا تعصبين عاد
أمل وهي تدزهـا لدرجه انهـا أرجعت على ورى : المشكله ماأقدر اعصب عليج ..
المهـا وهي تحظن المهـا بكل قوتهــا : فديييييييييييييييييييييييييييييييييييييييييييييييي تج أنــاااااا 




أمـا عند هيام اللي اول ماسكرت فزت من مكانهـا ولبست عبايتهـا بسرعه 
وكانت لابسه ( بنطلون جيــنز أسود وقميص كات اسود مرسوم عليــه دبدوب بالنص )
ولفت الشيــلــه وراحت طيراااااااااااان غرفه يوسف بس مالقتــه 
نزلت الصاله بسرعه وشافت منال وشوق يتناحسون كالعاده 
هيام بعجله : يوسفووه ويــن ؟
منال طالعتها وقالت : شتبيــن فيه الخايس 
هيام وهي تتكلم بسرعه : يوسفووه ويــن منوول خلصينـي 
منال : توه ذااالــف يقول بيروح عند ربعه الله والربع عاد .. أهم منــا 
هيام حطت يدها على قلبها : من متى طالع ؟
منال : توه اللحيـن قبل لا تنزلين حظرتج بشوي 
طلعت بسرعه وشافت يوسف توه محرك بيطلع السياره من البيــت 
راحت له سيده وطقت الدريشــه بقوه لدرجه انه يوسف تصرقع 
فتح الدريشه وهو يقول : شفيج صبيتي قلبي ..
هيام : توصلنــي اللحيـــــــــــــن .. بيت عمي ..
يوسف ماعجبه كلامهـا : أشتغل عندج الظاهـر .. أنا بروح حق ربعــي ...توها منول قايله لي تبي اوديهـا السينمـا 
مارضيت .. 
تبيني اوديج بيت عمي اللي بأخر الدنيــا 
هيام بترجي : تكفى يوسفووه .. صدقني بتشكرني طول عمرك ..
يوسف وهو يطالعها بنظرات تسأل : ليش أن شالـله ؟!!
هيام : الحب هنــاك ..
يوسف بغى يوقف قلبه لما سمع طاريـهـا : حللللللللللللفــي ..
هيام : وااااالله العظيم ..
يوسف بفرحه مو سايعته : ركبي ركبي .. الله يفرحج مثل مافرحتيني ..
ركبت هيام وعدلت شيلتهـا بالسيــاره


وطلع يوسف على بيت عمه 
وهو بيموت من الفــرحه ... وأخيرا بيشوفهــا ..
عاد هالمره بيقول لها انه بيجي يخطبهـا .. مايقدر يصبر أكثر من جذي 
بيموت ويوصل لهــا ..
بيت بو جاسم
السـاعه 11 الظهر
أتصل جاسم اللي لف الدوحه .. وكل بيوت ربع خالد ولا لقــاهـ
على مشعـل علشــان يطلع يدور خالد لانه جاسم عيز وهو يدوره ولا لقاه
وقال له اول مايلقى خالد يتصل له علشان يطمن امه
طلع مشعل من البيــت وهو عارف المكـان اللي بيكون فيه خالد هاللحظه 
ألا وهو .. البحـر ..
وصل مشعل البحر .. وماخاب ظنــه لقى خالد قاعد قريب من البحـر 
وبايـن من شكله أنه متضـايق 
مشعل وهو يحط يده على كتف اخوه : قلوا الاماكن بالديره جاي هنـي .. ( يسكت شوي ويستنشق نسيم البحـر البـارد ) 
بس تصدق الجو عجيب ..
خالد مارد عليــه 
مشعل قعد جنبه وقال : اتصدق أنصدمت لما دريت انك طلعت من البيت معصب بس علشان أمل رفضتك .. أنا صج كنت ادري 
انك تحبهـا بس مو جذي ..؟!! 
خالد من غير نفس : مشعل واللي يرحم والديك روح أبي أقعد بروحي .. مالي خلق شي كلش 
مشعل: .. خالد .. انت العاده اذا ضايقك شي ماتتردد لحظه بأنك تجي تقوله لي .. ولـه مـاني أقرب أنسـان لك ؟
خالد تنهد وقال : متضــااااااااااااايق يامشعل متضايق ..
مشعل بتسأل : علشـان امل ..
خالد اللي عينه مافارقه البحر : .. لما كنا صغــار كانت تقولي أنهـا تحبنــي .. واذا حد زعلهـا ماتلقى غيري يمسح 
دموعهـا ويقلب حزنهـا فرح .. 
ليش اللحيـن لما كبرنـا تغيرت علي ....( طالع اخوه ) ليش ؟
مشعل ببتسامه : مافي شي يبقى على حالــه وانا اخوك .. وبعدين انت بنفسك قلتهـا كنتوا صغــار واللحيـن كبرتوا ولا 
تنسى انك تربيت معاهـا .... يمكن رفضتك علشان هالشي
خالد : ياليتنـي ماتربيت معاهـا .. علشان مايجي اليوم اللي ترفضني فيه علشان هالسبب لما اكون أبيهـا 
مشعل : أستغفر ربك ياخالد .. كلمه ياليت ماراح ترد اللي فات .... ومن يدري يمكن فراقهـأ خير لك وقربها شر 
خالد ضحك بسخريه : أأي .. أنت تتكلم بهلـ طريقه لانه اللي حبيتهـا مارفضتك .. ولا تغيرت عليك علشان سالفه 
تاااااااااااااااااافه والله تافه 
مشعل : أنـا وضعي غير عنك ياخالد... أنا متأكد من مشاعر دلال ناحيتـي .. بس أنت لا ... أنت حتى مافكرت تسألها بالاول 
علشان ماتنصدم هالصدمه
والنتيجه شوف نفسك اللحيـن معصب ومتضايق ولا لك خلق شي 
خالد : بس أنــا أحبهــا ..
مشعـل : دامهـا تبيك كأخو .. كون لهـا الاخو اللي تبيــه ... وأنسى حبك لهـا وصدقني اذا كان لك نصيب فيهـا 
بتاخذها حتى لو قالت ماتبيك من اليوم لين بكره 
خالد تنهد بصوت مسموع 
مشعل وهو يطبطب على ظهر أخوه : يلا بو وليـــــــد ماأبي اشوفك مكشر وزعلان وكاره الدنيــا .. نبي خالد 
المربوش اللي ماخذ الدنيـا بعبط 
خالد أبتسم وقال : أن شاللـه ..
مشعل : .. وبعديـن تعال قول لي وين اللي يحب بثقــل .. وله هذا كلام بس علشـان تسكتنـي
خالد مارد عليـه وقال : الوالده اللي مطرشتك صح؟
مشعل : ومن غيرها اللي مبتلشه فينا .. والله مسكينه الوالده شايله همنـا وجنا يهال صغـار مو كل واحد فينا صاك 
العشريـن 
( يسوي روحه عصب ) وبعديـن وشحقه تطلع من البيت معصب هــااا .. تبي تاخذ غلاتي بقلبهــا ... لا تحاول الافضليه 
لأخر العنقود ياحبيبي
خالد ضحك بالخفيف 
الا جوال مشعل يرن 
مشعل وهو يشوف المتصل : اللحيـن تلقى جسووم مفووول علينـا ههههههه
خالد : ليش ؟
مشعل : قال لي أدورك واذا لقيتك اتصل له وأنا من شفتك نسيت الناس والدنيـا ولكن ماقويت أنساك ههههه قول صح لساني 
خالد هز راسه على ثقل دم اخوه بس بعد فرح لانه عند اخوه مثل مشعل 
مشعل وهو يرد على جاسم : هلاااا جسووم ..
جاسم اللي مازال يدور خالد : هــاا بشر لقيتــه ..
مشعل يتصنع الحزن : والله مادري شقولك ..
جاسم أخترع : شسالفه ؟ شصــاير مشييعـل ...
مشعل يطالع خالد ويبتسم أبتسامه عريضه ويرجع يكلم جاسم بحزن : والله لقيت سيارته على بحر .. و ...
جاسم : وشنو؟!!
مشعل : في شباب كانوا هني الصبح ويقولون شافوا خالد وهو ... أأأأأأأه .. ماني قادر أكمل لك
جاسم تلفت أعصابه قال بصراخ : وشنــو .. ماتحجى ..؟
مشعل : في سمجة (سمكه ) قرش متحلفه فيه ليش انه صايد وجبه الغداء مالته .. وحطته بدلهــا ...
خالد ماقدر يسكت هني ضحك على أسلوب مشعل مع انه كان بايخ : هههههههه
جاسم بغضب : قسما بالله يالتبن أنك سخيييييييييييييييييييييييييف ومن قلب بعد ...
مشعل بعبط : لا قلبيــن .. ههههههههههههه
جاسم وصل حده : مشيييعل ماني متفيق لك ترى ... لقيت خلووود وله لا ..
مشعل لخالد : ولــــع قمت أشم ريحت دخان هههههههههههههههه ( يكلم جاسم ) أي لقيته .. متسدح لنا على البحر 
هههه يقول من زمان ماشافه 
جاسم : أقــول .. أنا الغلطان اللي قاعد اتفاهم معاك يلا يلا باي 
مشعل : تعال جسووم شفيك اتغشمر 
جاسم : هذا وقت غشمره .. انا وراي دواام الظهـر.. ولين اللحيـن ادور بالشوارع وانت وخلووود بطاليه وقاعدين تسولفون 
مشعل : بل بل بل ... لا ينط لك عرج زين ....والله خالد قام يسمع صوتك ههههه
خالد اخذ الجوال من عند مشعل وقال : هلا جاسم
جاسم : لا هلا ولا مسهلا .. اللحيـن تطلع من البيـت علشان وحده رفضتك والله ماعندك سالفه ..
خالد : خلاص زين لا تزف .. اللحيـن برجع 
جاسم : اللحيـن ترجعون الوالده قلبها شب عليك .. ياهل انت ياهل ... 
خالد اللي حس من أسلوب جاسم وكأنه أبوه لانه كان واضح انه خايف عليه : قلنــالك زيــن ... شوي شوي على صوتك 
والله أحبالك الصوتيه تعبت ..
جاسم : انا راجع البيت اللحيـن عندك نص ساعه وتكون بالبيت ... ولـه ...
خالد : ولييييييه .. لا تصير حنان عـاد ..... بنرجع اللحيـن 
جاسم : يلا اقلب ويهك خل أطمن الوالده عليك .. حشى..يهال كل مازعل واحد طلع من البيــت فوضى هي فوضى 
خالد وهو يبعد الجوال عن اذنه لانه صوت جاسم أرتفع قال بصوت عالي : قلنــاااااااااااااااااااااااااااالك زيــــن ... بطيييت 
أذون 
جاسم سكر بويهـا 
خالد وهو يعطي مشعل الجوال : حشى كلاني بقشوري .. 
مشعل مات ضحك : ههههههههههههههههههه ياحلاته لما يكون مو بالدنيــا ..
خالد قام وقف وقال : قوم يامعود خل نرجع البيت لا يكرنا عند باب الحوش شكله من قلب مولع 
مشعل قام وهو ينفض التراب اللي تعلق ببنطلون : يلا يلا .. 
ركب مشعل سيارته وخالد ركب سيارته 
مشعل وهو يفتح دريشه سياره : تسابق ..؟!!
خالد هو يشغل سيارته : اذا مشتاق لمستشفى حمد .. سابقنـي ..
مشعل وهو يشغل المسجل ويطول عليــه : أووووووووه قام يتحدى الاخ .. توك كنت مو طايق الدنيــا ..
خالد وهو يسكر باب سيارته : أقول أقلب ويهك ..
مشعل قعد يترقص على أنغام الاغنيـه 
خالد طالعه وصد عنه وسكر الدريشه وهو يقول : واااالــلـه استخف وقعد 
وحرك خالد من على البحـر 
شوي ألا يشوف مشعل مار من صوبه مسرع والغبــره من وراااااهـ 
ويقعد يسوي له حركات بالسيــاره 
خالد أتصل على مشعل 
مشعل : ألوووو 
خالد : هييييه أنت ناوي ترجع المستشفـى سوق عدل مثل النــاس ..
مشعل وهو يضحك وصوته بلـ يالله يبين من صوت الاغاني : ههههههههههههه .. كلللللش اللي يسمعك يقول ماعندك 
هالسوالف .. يلا يلا سابقني ع البيــت
خالد : مشعلووه .. مالي خلق اللحيـن هبابه اوصل البيـت .. يلا وخر سيارتك هذي قوطي الحليب من جدامي .. خلـني 
اطوف 
مشعل : ههههههههههههه أوكي أوكي .. فمان الله 
خالد : فمان الكريم 
بيت بو ريم 
نزلوا امل والمهـا الصـاله لانـه المهـا ملت من قعد الغرفه ( حسب كلامها لأمل ) 
بس بالحقيقه أنـها نزلت الصاله علشان أول ماتدخل هيام تلقى أمل ماتضطر تروح فوق لهـا 
وكفايه انه غرفه المهـا حوسـه 
المهـا كانت تفكر بردت فعل أمل لما تشوف هيام
المهـا بقلبهـا ( هههه والله لا تدوس ببطني هههههههه بس يلا أنـا أسوي عمل خيري هههه وبصالحهم على بعض 
وبيشكروني طول عمرهم
فديتني طيوووبـه .. )
شوي الا صوت الجرس يرن 
أمل التفتت على مها وقالت بتسأل: أنتوا تنطرون حد ..
المهـا قامت وقفت وقالت ببتسامه عريضه فيها لمحه خبث : لا فديتج .. احنا بيتنا مفتوح ... وبعدين تلاقين عيال الفريج 
قاطين كورتهم بالحوش ويبونه نوديها لهم ..
سحبت شيلتها اللي كانت جابتها معـاها من فوق ..
رغم انه امل ماتشوف لها أي لزمه .. لانها بتنزل الصاله تتحجب عن من ؟؟
شكت بالموضوع بس ماأهتم وايد ولما رن الجرس زااادت شكوكهـا 
طلعت المهـا وفتحت البـاب ألا هيام بويهـا ووراهـا يوسف اللي متسنـد على سيارته 
هيام لمهـا : راحت ولـه موجوده ؟!!
المهـا : النــاس تسلم اول ..
هيام اللي كانت متخسبقه .. تبي تلحق على امل قبل لا تروح قالت : وووي نسيت .. بنت خالج ماخلت فيني عقل 
سلمت عليها بالخد ودخلوا داخل وسكروا الباب بوي يوسف
يوسف فتح عينه على كبرهـا : ياجليلات الحيـا اللحيـن انا واقف برى يرضخون الباب بويهـي صج ماعندهم ذوق ...( 
تذكر أمل وقالـ ) 
بس يلا علشــانهـا بس بصبر
دخلت المها ومعاها هيام
أول ماشافت أمل هيـام وقفت مصدومه ومقهوره ودهـا تذبح المهـا 
هيام لأمل : شلونج امل ..؟!!
أمل تكتفت وقالت بنبره باين منها انها زعلانه ومتضايقه من وجودهـا : بخير ..
هيام قربت صوبها : اموله فديتج سمعيني واللـه ماكنـ .....
قاطعتهـا أمل : لا تحاوليـن حركتج اللي سويتهـا مالهـا أي مبرر .. وأنا ادري وواثقه انج انتي اللي معطته الرقم ....
هيام وهي تحط يدها على صدرها : أأي أنــا عطيته .. وأعترف بس واااللـه قصده شريف ... قال لي بيكلمج وبيقول لج 
انه يبي يخطبج
امل بستهزاء واضح : واللـه ؟؟....ليش مايعرف الاصول أخوج ..؟ وله يعتقد اني من البنات اللي في باله ..؟؟؟؟؟
هيام : أموووول واللـه والله والله .. أحلف لج انه ماكان في باله شي من اللي تفكرين فيه اخوي واعرفه عدل 
قاطعتها المهـا اللي ماتدري شسالفه : شسـالفه فهموني 
أمل لمهـا : السالفه يامهـا .. انه بنت عمج العزيزه ... رايحه معطيه رقمي لأخوهـا على بالها اني رخيصه لهدرجه ومن 
البنات اللي ماعندهم كرامه ولا اخلاق 
المها بصدمه : أي واحد فيهم ..
هيام بيأس : يوسف .. بس وااااااللـه قصده شريف 
المهـا بعصبيه : ماتستحين انتي ..؟ ولج وي تسألين ليش ماترد عليج وماتبي تكلمج ... ينيتي أنتي ينيتي ...؟؟ ترضين هي 
تعطي واحد رقمج وتخليه يتصل عليج ؟؟
هيام وعينها بالارض : طبعـا لا .. ( ترجع ترفع عينهـا ) .. كاهو يوسف جا معاي ومستعد يستسمح منج .....
أمل وصل حدها قالت بصراخ : هيييييييه أنتي مب صاحيه ..؟ شنو يستسمح مني أعرف يعرفني علشان أكلمه ؟؟ 
هيام عيونها دمعت : امول تكفين سامحيني والللـه .. قصده شريف أحلف لج يبي يجي يخطبج ...
أمل اللي صارت مثل البركان اللي على وشك الانفجار : لا تقوليـن لي واااقف برى ....
هيام : اي 
أمل بدون ماتشعر : ويعيـــه .. أن شاللـه ... ( تكلم مهـا ) هذي بنت عمج بترفع ضغطي 
( صوتها أرتفع زياده والحمدالله انه بوريم وام ريم مو بالبيت وله كان صارت سالفه ....ترجع تكلم هيام) 
ابوي اللحيـن بيجي شلون بطلع له واخوج واقف برى ...
هيام نزلت دموعهـا : امول تكفين سامحيني والله أسفه ..
أمل اللي أرتبكت زياده ابوها في أي لحظه ممكن يوصل ويوسف واقف برى قالت وهي ترجع شعرها على ورى : هيوووم كفي 
شرج وخيرج وطلعي حق أخوج خلـ يروح ( بصوت عالي ) أبوي بأي لحظه بيوصل ..
هيام قلبها عورهـا خسرت البنت اللي عدتهـا رفيجتتهـا بسبب تصرف متهور من أخوهـا 
مسحت دموعهـا وطلعت من البيـت 
أمل قعدت على الكرسي وهي حاطه يدها على ويها وأبتدت ترجف من الخوف 
المهـا جاتهـا تهديهـا : خلاص أموول .. هدي أعصابج 
أمل بخووف: مهوووي أبوي بيوصل بأي لحظه .. بموووت اذا شافه وحس انه بينا شي ..
المها أستغرب من أخر كلمه قالتهـا ( بينا شي ؟؟!! ) : بينكم شي ؟ ليش أنتي تكلمينه ..؟؟
أمل ماكانت تقدر تتكلم من الخوف .. عمرها ماخافت كثر هاللحظه ..حاسه نبضات قلبها كل مالها وتزيد 
المهـا قامت جابت لها ماي ورجعت لهـا 
المهـا لأمل : هااج شربي مااي .. 
أمل شربت مااي وسكتت شوي وقالت : مهووي والله بيذبحني ابوي لو شافه 
المها : وليش خايفه جذي ..؟!!
أمل بطريقه شبه هستيريه : مادري مهوي مادري ...( سكتت شوي وقالت ) سمعي مهوي .. أنا أحبه .... و أخاف لما أطلع 
لأبوي أرتبك لما اشوف يوسف ويحس بهلـ شي أبوي 
المها : تحبينه ؟ من متى هالكلام ..؟!!
أمل : من أول يوم شفته فيه ..
المهـا : خلاص ... خلاص .. أنتي هدي أعصابج .. كاهي هيوم طلعت له وان شالله بيروحون ..اللحيـن
في الطرف الثاني وخصيصا عند يوسف وهيام
طلعت هيام ودموعهـا على خدهـا 
اول ماشافها يوسف قال : هـا بشري شصــار ؟
هيام وهي تصيح : ودني البيت يوسف ... ( ركبت السيــاره )
يوسف اللي مستغرب من صياحها ركب السياره وقال : هيووم شفيج
هيام وهي تصيح من قلبها : مافيني شي ... انت دوومك جذي ماتخليني أتهني بشي .. كله مخرب علي وبس .. زين جذي 
البنت كرهتني ماتبي تشوفنـي 
طحت من عينهـا ومن عين مهووي بعد ... وكله منك أنت كله من تحت رااسك
يوسف : ليش شقالت لج ؟
هيام بصراخ : ماتبي تشوفني .. صارخت علي وقالت لي اروح اللحيـن لانه ابوها بيجي بأي لحظه 
يوسف بقلبه ( اوكي ياأمول شكلج ناوي تتحديني .. بس مصيرج بتكونين لي ) : خلاص حبيبتـي لا تصيحين .. 
حرك سيارته ووقفها بعيد شوي عن البيت .. علشان ماتبين 
وهو ناوي لأمل بنيــه ..


..___نهـايـه الجزء الثالث عشـر ___.. 




__ .. الجزء الرابع عشــر..___


كلهـا دقايق معدوده ألا تلفون الصاله يرن 
أمل ألتفتت على التلفون مفزوعه ..وقالت : أمبي .. أكيد ابوي ...
المهـا قامت من جنب امل وراحت ترد على التلفون ونفس ماتوقعت خالهـا المتصل 
بو حمد : ألووو
المهـا : هلا خــالي 
بو حمد : هلا .. من أنتي ؟ 
المهـا : أنا مهـا خالي .. شلونك 
بو حمد : يسرج الحال .. شلونج انتي 
المها : تمام
بو حمد : دوم ان شاللـه .. يلا يابنتي نادي امل خل تطلع لي أنا برى ..
المهـا تطالع أمل اللي ميته خوف : أوكي اللحين اخليها تطلع لك ..
بو حمد : يلا مع السلامه .. وسلمي على امج وابوج
المها : يوصل مع السلامه
سكرت من عنده وراحت عند أمل وهي تقول : يلا قومي خالي ينطرج برى 
امل قامت وقفت وهي خايفه : مهوووي بموت من الخوف ..
المها تمسكها من يدها : أنتي لا تخافين جذي وجنج مرتكبه جريمه ... كوني عاديه .. وتلاقينهم هيوم ويوسف راحوا 
أمل بقهر : حسبي الله على ابليسهم ياليتني ماعرفتهم ... كل المشاكل اللي بتجيني من تحت راسهم 
المهـا مادرت عليهـا ..
أمل راحت فوق خذت عبايتها وشلتها ولبستهم وهي طالعه سلمت على المها اللي وصلتها لباب البيت ودخلت
امل طلعت من بيت عمتها وعينها تتفحص الشـارع ...
تبي تتأكد انهم راحوا ..
بس صوت هرن سياره ابوها ماخلها تتأكد من خلو الشارع تماما
ركبت السياره 
بو حمد : شفيج تأخرتي سنه لين تلبسبين عباتج ..
امل بخوف تحاول تخفيه : .. لا بـ ..ـــس كنـ..ــت أسلم عـ..ـلـ....ــى عنود ومهووي ..
بو حمد مارد عليهـا وحرك من جدام بيت أخته 
عند يوسف وهيام
أول ماشاف السياره اللي ركبتها أمل تحركت لحقهـا بس بطريقه انه بو حمد مايحس فيه 
هيام كانت ندمانـه على اللي سوته .. ندم مو طبيعـي ..
* لو أني ماسمعت كلام هاليوسف كان علاقتي استمرت مع امل .. بس أستاهل ... أنا حماره .. ليش عطيته رقمهـا ..*
أما يوسف اللي كان طاير من الفرحه مو مصدق أنه أخيرا بيعرف عنوانهـا .. وهذذا طرف الخيط اللي بيقدر يوصل لها به ..
* أأأأأأأأأأأأأخيــرا .... *
نرجع لأمل اللي لو كانت ثلج كان ذابت من زمـان من هالخرعه اللي فيهـا 
ثواني مرت والجو هادي عندهم ..
وأمل لافه على الدريشه اللي صوبها تحاول تخفف من الخوف اللي أقتحم قلبها بدون سابق أنذار 
قطع هالهدوء صوت ابوها الرجولي الضخم : أمــل 
أمل ألتفتت عليه بسرعه من الخوف : هلا يبه ..
بو حمد اللي مازالت عينه معانقه الطريج اللي قدامه ولا ألتفت عليها : فكرتي بالموضوع ..؟!!
أمل برتباك : أي موضوع ..؟!!
بو حمد بحزم : هو في غيــره ..؟!!
أمل قامت تبلع ريجها وقالت : سالفه خالد ..!!؟
بو حمد : أي خالد ..؟!! فكرتي بالموضوع ولـه ..
أمل بصوت واطي : يبه .. ماأبي خالد 
بو حمد هلكلمه جاته وكأنها سجاجين يدخلونها بأذنه قال بصوت أعلى شوي من اللي قبله بس مو بصراخ : شنــو ..
أمل وقف قلبهـا ..قالت : يبه خالد مثل أخوي ....
بو حمد مارد عليهـا لانه أساسا متنرفز ليش انها رفضت ولد اخته 
لما شافته مارد صدت عنه 
وقعدت تراقب السياير الرايحه والراده 
وهـي حــاســه قلبها بيوقف .. 
كلها دقايق ووصلوا البيــت 
نزلت أمــل من السيــاره .. ألا بسيــاره خالد ومشعــل توهم واصليــن ..
دخل مشعل سيارته أول وخالد ورااه 
بدون ماتقصد جات عينها بعين خــالد اللي طالعهـا بنظرات مافهمت معنــاهــا وصد عنهـا ودخل سيارته بالبيت ..
دخلت البيــت وهي ودها توصل غرفتها بسرعه علشان ترتمي بحظن أختهــا ..
رغم انها أستغربت من هدوء البيــت 
راحت فوق غرفتهـا دخلت مالقت أحد 
فصخت عبايتهـا ورمتها على سريرهـا 
وطلعت على غرفه حمد لقته يلعب بليستيشن 
أمل لحمد : حمووود .. وين دلول ؟
حمد وهو مندمج باللعبه : خذتها امي المستشفى لانها تعبت شوي ..
أمل : من متى ؟
حمد : من زمــاااان .. 
أمل طلع من غرفه حمد 
وراحت سيده المطبخ فتحت الثلاجه طلعت لهـا عصير 
وقعدت تشرب شوي علشــان يخف الخوف هذا شوي 
ويهدى قلبها اللي يرتعش من هالخوف
أمل بقلبها * يااااااا ألــلله .. شفيني خايفه جذي .. ومو على بعضي كلش .... ماسويت شي غلط علشـان هذا كله .. 
ياربي بموت من هاللي حاسه فيــه *
جا فبالها خالد ونظرته لهــا 
* وشفيه هذا يطالعني بهلـ نظرات .. ماني اول ولا اخر وحده ترفض واحد تشوفه مايصلح لهـا ...*

بيت بو جاسم 


نزل خالد من سيــارته وسكر بابهـا بكل قوته أنقهـر لما شافهـا 
جاله مشعل وهو يقول : هوووب هووب .. شوي شوي على الباب لا تكسره ..
خالد طنشه ولا كأنه سمع حرف من اللي قاله ودخل وكانت أمه بأستقباله 
أم جاسم : حسبي الله على أبيسك من ولد ... حرقت قلبي عليك 
خالد وهو يسكر باب الصاله : اسف يمه
أم جاسم راحت له : اللحيـن يمه تعصب وتقلب الدنيـا على راسك علشانها رفضتك .... قول لي شتبيني اسوي ؟؟ أجبرهـا عليك يعنـي ..
خالد : لا يمــه .. ماتبيني ماأبيهـا .. بدالهـا ملايــن دنيتي ماراح توقف عند حظرتـهـا 
أم جاسم مسكت خالد من يده ودخلت معاها الصاله 
أم جاسم : وين كنت يمه ..
وأبتدت تسأله .. أسألت كل أم خايفه على ولدها 
وتحاتيه ومن تشوفه تهلـ عليه بالاسأله 
أما مشعـل اللي تيبس عند باب الحوش ..
كان بيدخل بس يوم شافها ماقدر يتحرك شبر 
راح عند باب حوش بيتهم وتسند عليــه وعينه عندهــا 
* أأأأأأأأه .. بس .. أأأأأأأأأه متــى بس تخلصيــن دراستج وأجي أخطبج متـى ..*
أم حمد نزلت من السيــاره ومعاها دلال ولما شافت مشعل 
قبل لا تدخل البيــت وقفت تسلم عليــه 
أم حمد اللي تبعد عن مشعل كم متـر ..: هــلا يمه مشعل ...
مشعل : هلا خالتــي ..
دلال مازال قلبها ينتفض من تسمع حسه .. تحبه وتموت فيــه وتتمنــى أنه الكلام اللي قالته لها أمل جذب ..
ألتفتت عليــه وشافته جااي صوبهم 
كانت ماتبي تكلمه ... كانت تبي تدخل .. تبي تبين له انهـا مو ميته عليــه 
وأنها راح تستعمل معاه أسلوب الكبرياء والغرور ..
لكــن شي فيهـا كان يأمرهـا انها ماتخطي خطوه .. تبتعد فيها عنه ..
ريلها ماكانت راضيه تخليها تتحرك شبر ..
تبي تشوفه .. أي ..!! 
أشتــاقت له ..
بس ماتدري اذا هو أشتاق لها وله وجودها كعدمهـا 
كلها ثواني معدوده وصار مشعل واقف جدامهـا بعيد عنها بكم شبر بس ..
باس راس مرت خاله 
ومد يده يسلم على دلال اللي لا أراديا فرحت أنه يدها بتعانق يده ..
وفوق هذا أرتبكت وحزنت .. لانهـا تعتقد انه يتلاعب فيهـا ..
* بس أحبك .. ياربي شسوي .. أحبه .. والله احبه *
مدت يدها الصغيره النــاعمه الحــاره رغم انه الجو بارد ..
..بس هذا سببه الصخونه ..
لتـلــتقــي بيد حبهـا الاول والاخيـر 
مشعل اللي كان بياكلها بنظراته ماشال عينه عنها ..
وأول مامسك يدها ضغط عليهـا وماكان وده يهد يدهـا
دلال قلبهـا أنتفض وسحبت يدها بسرعه 
مشعل ببتسامه ساحره : شلونج دلال 
دلال وعينها بالارض : بخيـر ... شلونك أنت ..؟
مشعل: أنـا بخير دامج بخير ..
أم حمد : شلونها أمك ياوليدي ؟ وشلونهم اخوانك وريل امك
مشعل تغيرت ملامحه وقال : الوالده واخواني بأحسن حال ... وسالم .. مادري عنه ..
أم حمد : أوكي عيل يبه .. سلم عليهم 
مشعل : يوصل أن شاللـه 
أم حمد : عن اذنك 
مشعل : اذنج معاج ..
راحت ام حمد وبنتهـا وعين مشعل مرافقتهم وكأنها توصلهم لبـاب بيتهم 
لفت أنتباهه سيــاره كانت واقفه بعيد شوي عن صفت بيتهم ..
فيها واحد وجنبه وحده ..
من دخل الفريج مشعل مع خالد وهذا واقف هناك 
* شفيــه هذا واقف يراقبنــا ؟؟!! *
ألتفت عليه مشعل يقصد انه صاحب هالسيــاره يدري انه مشعل أنتبه لــه 
يوسف هاللحظه لما شاف راعي البيت اللي جنب بيت حبيبته أنتبه لـه 
حرك ومر من صوب مشعل بسرعه لدرجه انه مشعل ماقدر يشوف ملامحه كلش 
ماأهتم وايد له ودخل البيت 
وأول مافتح باب الصاله لقى أمه متعلقه بيد خالد وماخلت سؤال الا وسألته 
مشعل وهو يتنحنح : أحم أحم ... اللي محتلين مكاني يوخرون شوي ..
أم جاسم طالعته وأبتسمت وقالت : تعال يمه أقعد 
مشعل يتصنع الزعل : ماني يـاي .. اللحيـن خلوود أغلا مني يعني أنا صار لي ساعه واقف بهلـ برد ولا حد عبرنـي .. لو أني مادخلت كان ولا دريتوا عنـي 
أم جاسم : وووي يمه .. كلكم نفس المعزه والغلا .. خلـ عنك هالدلع وتعـال 
مشعل رفع واحد من حواجبه : اللحيـن أنا صرت دلوع ....
خالد : ياشيــن الغيــره بس ..
مشعل يأشر حق خالد : أنت أسكت ولا كلمه انا قاعد اكلم الحكومه .. خلـ عنك شغل اللقافه ....
شوي الا صوت سياره داشه البيت والاكيد انه جاسم 
دقايق الا باب الصاله مفتوح وصوت جاسم داش قبله 
: هــاي يمه وصلوا ..؟!!!
مشعل بعبط يقلد صوت الحريم : لا ياوليدي ماوصلوا ......
جاسم دخلت وشاف خالد جنب امه ومشعل مرتز بنص الصاله : مابغيتوا تجون ..؟ كان نمتوا ع البحر
مشعل : قول حق أخوك .. مو تقولي...
جاسم لأمه : يمه عمي طلع ؟!!
أم جاسم : اي يمه طلع صار له نص ساعه ..
جاسم وهو رايح صوب الدري : اوكي عيل .. أخليكم أنـا 
أم جاسم : على وين يمه ؟؟
جاسم وهو يركب الدري : بروح اسبح ع السريع وأروح الشغل قبل لا يكتبون فيني تقرير ..
أم جاسم : الله يوفقك ياولدي ..( راح جاسم فوق ) .. فديت هالوالد يكرف صبح وليـل علشـان يكون نفســه .. انا يامه ماقمت أشوفه وايد
مشعل : هو خل يلقى المره .. عقب يكون نفســه ....
أم جاسم تطالع خالد : والله اذا خالد مايبي مهـا بخطبها حق جاسم وكيفك عـاد ..
خالد بلا أهتمام : الله يوفقهم أن شاللـه ..


بيت بو حمد

دخلت أم حمد بعد دلال وقالت وهي تسكر باب الصاله : يلا يمه روحي أكلي لج شي .. واكلي دواج بــعده 
دلال بتعب : أن شالله يمه ..
توها بتروح فوق ألا أمل طالعه من المطبخ 
اول ماشافت اختهـا راحت لها وقالت : شفيج دلول ..؟!! حمود قال لي انج رحتي المستشفى ..
دلال : تعبانه شوي ..
راحت دلال فوق غرفتهـا 
جات بتلحقهـا أمل بس صوت امها وقفها 
: أبوج .. بالبيت وله طلع ؟؟
أمل اللي ركبت درجتيـن ووقفت لما سمعت صوت امها : نزلنـي وراح ..( سكتت شوي وقالت ) يمه أبوي زعلان علي ..؟!!
أم حمد وهي تفصخ عبايتهـا : لا يمه .. وليش يزعل عليج ؟
أمل : يكلمني بدون نفس .. وكله معصب علي .... هو زعل ليش أني رفضت خالد ..؟!!!
أم حمد قربت من بنتهـا : ووي أموله حبيبتـي شهلـ كلام .. من حقج تقبلين وله ترفضين اللي يتقدمون لج .. أنتي اللي بتعيشين معاهم لو قبلتيهم مو أحنـأ .. بس اكيد ابوج تضايق شوي لانه كان يتمنـى أنج تكونيـن لخالد وفرح لما درى انه خالد تقدم لج .. ورفضج له حطم فرحته .. بس كله كم يوم وينسى يعني ماتعرفين ابوج 
أمل بغصه : بس ليش يكلمني بصراخ ..
أم حمد : ليش هو صارخ عليج ؟
أمل اللي بالغصب مسكت دموعها : لا .. بس صوته كل ماله ويعلى ولما يحس بروحه يسكت عني ولا يكلمني ....
أم حمد وهي تسحب أمل لحظنهـا بحنـان : تعالي يمه .. تعــالي .... ولا تزعليــن حبيبتـي .. بس أبوج يـبــي لج الزيــن
أمل اللي صاحت لما قربت من حظن امهـا : بس أنــا ماأبي خالد .. غصب ..؟!! 
أم حمد وهي تمسح على شعر بنتهـا : خلاص يمه خلاص ... لا تصحين حبيبتـي ...... أنا بكلم ابوج اليوم ..

فوق بغرفه دلال 

دخلت غرفتهـا وتسندت على البـاب بعد ماسكرته 
* آآآآه ياربي .. أنا أتعذب كل يوم والسبب هو ... يارب لو لي نصيب فيه قربه منــي .. وحنن قلبـه علي ..... وخلـه يحبنـي بجنون مثل ماأنا مجنونه فيــه 
وأذا مالي نصيب فيه .. ياارب أعمي عيني عنه .. خلي ماأشوفه ولا أحس بوجوده .. ولا أشتاق له أذا غاب ....... *
بصوت هادي ناعم مسموع مليـان بكاء : واللـه تعبــت بمووت من كثر التفكير فيــه .. ليش يامشعل تسوي فيني كل هذا .. ماسويت فيك شي يستحق هالعذاب اللي عايشته بأسبــابك .. حراااااام عليك...( وغرقت في بحر من الدمووع ).. واللـه حرام 

اليـوم التـالي 
السـاعه 8 ونص الصبح

يوم يديد ونهــار يديد .. 

قام يوسف من الصبح سبح ولبس وكشخ
ونزل الصـاله وهو فرحان ولقى امه قاعده بالصاله تعدل أظافرهـا 
وتغني بصوت واطي مع الاغنيه اللي حاطينها ع التلفزيون 
يوسف وهو يبوس راس امه : صباح الخير ياأحلا أم بالدنيــا
أم راشد وهي لاهيه بأظافرهـا : صباح الخير 
يوسف : يمه عندي موضوع بفاتحج فيــه .. 
أم راشد : شنو هالموضوع ؟
يوسف : أبي اكمل نص ديني
أم راشد بلا مبالاه : هممم ..؟!! زيــن ..كمل ...
يوسف بستغراب : شللي يلا كمل .. أبي أتزوج ....
أم راشد وهي تبعد يدها شوي عنها علشان تشوف اظافرها عدله وله لا وقالت : يعني تبي أخطب لك ؟؟ 
يوسف * هااا ؟ شكلها مو مهتمه كلش * : لا .. اللي ابيها جاهزه بس اللي ناقص انج تخطبينها لي
أم راشد طالعته وقالت : من بنتــه ؟؟!!
يوسف : واللـه هي تصير لنــا .. بس من بعيــد 
أم راشد بتسأل : من ؟
يوسف : هي بنت اخو مرت عمي ..
أم راشد مافهمت : شنــو ..؟!! شوي شوي علي ..
يوسف وهو يحاول يفهمهـا : شفتي عمي بو ريم ..؟!!
أم راشد : ايــوه 
يوسف : هذي تطلع بنت أخو مرته .. ( تطالعه امه يعني ماوصلت المعلومه تنهد بصوت مسموع ) مرت عمـي ... موزه عرفتيهـا ؟؟
أم راشد : اي ..
يوسف : بنت أخوهـا 
أم راشد وأخير وصلت لها المعلومه : أهــااااااا قول جذي من الصبح قاعد لي بنت اخو مرت عمي .. وين أفهم بسرعه أنــا 
يوسف ببتسامه عريضه : المهم وصلت وخلاص ... هااا شقلتــي ....
أم راشد : شلون تبي تتزوج وانت ماتشتغل ؟ من وين بتصرف عليهـا أن شاللـه 
يوسف يغمز لها وببتسامه جذابه : أأأفاااا عليج حاسب أحسابي ... بشتغل مع رشوود وأبوي .. بالشركه 
أم راشد ببتسامه : مخطط حق كل شي مع ويهكـ ... 
يوسف وهو يطق على صدره : أفاا عليج ... هذا زواج مو لعبــه ..
أم راشد : بس تعال قول لي .. شلون تعرفت عليهــا ووين شفتهــا ..
يوسف : يووووووه هذي سالفه طويله لج خلق تسمعيــن 
أم راشد : يلا شورانــا .. قول 
قال لهـا يوسف السالفه من طق طق لين السلام عليكم
أم راشد : وووي طلعت موهيــن .. 
يوسف وهو يضحك : ههههه هــاا شقلتـي بتخطبينهـا لي ولــه بتزعلين ولدج ..؟!!
أم راشد : وأنا اقدر .. اللحيـن بكلم مرت عمك تكلم أخوهـا 
يوسف وقف مستانس : تسلمييييييييييييييين لي ... ماأدري وين أطلع من يزاااااج والله
أم راشد : ووي خلني أفرح شوي فيك .. فرحنا براشد وشفنا بنوته قمر مثله .. يلا أبي اشوف عيالك قبل لا اموت 
يوسف تضايق من اخر كلمه قالتها : لا تقولين جذي اللي يخليج لي ان شاللـه ...
ام راشد : لك بروحك بس ..؟!!
يوسف : أنا أنـاني شسوي بعد ههههههههههههه
أم راشد ضحكت عليه
يوسف : أوكي أخليج اللحيـن بروح اراضي ناس زعلانه علي 
راح يوسف سيده على غرفه أختــه هيام اللي حاسه الدنيـا كله ضيقه عليهــا 
والسبب يوسف .. تسكت شوي .. وشوي تنزل دموعهــا ...
طق يوسف عليهـا البـاب 
هيام بصوتها المبحوح من الصياح : مــــن ..
يوسف : حبيبج وقلبج وعمرج ودنيــاج 
هيام بحزن وصوت عالي علشان يسمعها : ماأأأأبي أشوفك ..
يوسف حاول يفتح الباب بس الباب مقفول : يلا عاد فتحي عند لج مفاجأه
هيام : مفاجأتك مثل ويهك كلهـا تجيب المصايب ...
يوسف * أأوووف قويه * : يلا عاد هيوووم صدقيني بتموتين فرح ..
هيام بصراااخ : ماأبي اشوووووووووفك فارج ..
يوسف : السالفه فيهــا أمـــل ...
هيام ماردت عليــه ..
يوسف بصوت عالي : الوالده بتخطب لي أمل اليــــوووووووووم ..
هيام : جذااااااااااااب .. وأكبر جذااااااااب بعد ..
يوسف : أحلف لج .. واااااااااااااااللـه العظيم ماأجذب ..
هيام قامت فتحت له البـاب وويهـا متنفخ من الصياح
يوسف أول ماشافها : بــلـ هذي أمل تسوي فيج جذي 
هيام وهي تمسح دموعـهـا : كرهتهـا فيني يالخايس ... طفشتهــا ..
يوسف : لو ماتصدقين انه الوالده بتخطبهـا لي نزلي سأليها..
هيام وهي تضربه على صدره بكس بالخفيف : يالدب .... أكرهك ..( حظنت أخوهـا بكل قوتهــا )
تموت فيه وتعشقه رغم انها كله نجره وهواش معاه 
بس بعد هو توأم روحهــا واللي يفهمهـا أكثر من منال وراشد 
يوسف وهو حاظن أخته : لا تستانسين وااايد يمكن ترفضني ...
هيام اللي مازالت حاظنه اخوها : هو بكيفهــا ... تتمنــاك أصلا ..
يوسف : شدراااج ..؟!!
هيام : أحساسي يقول جذي ..

تحت بالصـاله أتصلت أم راشد على أم ريم وكلمتهـا 
وقالت لهـا انها تبي تخطب بنت اخوهـا لولدهـا يوسف ..
وأول ماسكرت من عندهـا أتصل أم ريم على أم حمد
وقالت لهـا السالفه ..
أم حمد بقلبهـا * وي فديت بنتــي الخطاطيب قاموا يتناثرون عليها ... كبرت واللـه * 
سكرت من عند أم ريم 
وراحت حق بو حمد تبشره 
أول مادخلت لقته واقف يمشط شعره جدام المنظره 
بو حمد مع انه في الاربعيــن الا انه يهتم بمنظره وريال زقرت ( يعني كشخه ) 
أم حمد ببتسامه : أووه أووه ... كااشخ شعندك 
بو حمد وهي يضحك : هههههه دومي كشيخ .. توج منتبهه 
أم حمد : بتطلع ..؟!! وله كاشخ لي 
بو حمد طالعهـا وقال : شقصدج ...؟ اكيد لا... ماخذ أجازه من الدوام اليوم علشــان أطلعكم نتغدى برى ..
أم حمد : فكرت بكلامي لك أمس
بو حمد : أي واللـه يا حصه ... هذي حياتهـا وهي اللي بتعيشهــا بس تعرفين انا شكثر اعز عيال هيـا وأتمنى تكون وحده من بناتي لواحد من عيالهـا 
بس يلا .. اللي الله كاتبه بيصير 
أم حمد : ووووي فديت اللي قام يقط درر ... شعندك اليوم هههههه متغير 180 درجه .. لهدرجه عندي قدره على الاقنــاع
بو حمد : هههههههه عجيييبه قدرتج صراحه ... 
أم حمد وهي تدخل وتقعد على السرير : زين ماعلينــا توني مسكره من عند أختك ..
بو حمد وهو يجيك على شكله : هيــا ..؟!!
أم حمد : لا موزه ..
بو حمد : شفيهــا ..؟!!
ام حمد : متصل لي تقول في خطاطيب بيجونـا اليوم العصــر 
بو حمد التفت عليهـا بستغراب وتسأل : خطاطيب ..؟ حق من ..؟!!!
أم حمد : من بعد .. بنتك أمل .... والله أنا خايفه يصكونها بعين هالبنت مايمديهـا خلصت الثانويه ألا الخاطيب طوابير على البــاب ..
بو حمد بغشمره: كلش اللي يسمعج يقول بنتج ملكه جمال على غفله .. ومن هالمقرود اللي بياخذها 
أم حمد بعصبيه : حمووود .. يلا عاد .... بنتي ولا كل البنــات شيختهم ..
بو حمد وهو يضحك : زين خلصينــا من ..؟!!
أم حمد : من أهـل ريل موزه ..
بو حمد : والله مادري .. أخاف أوافق تشتغل لنا بنتج ليش وانا مابيه .. غصب .. ومن هالكلام .... روحي فاتحي بنتج بالموضوع واذا رضت فيه 
سألنــا عنه .. واذا لا .... البنات تارسين الديره 
أم حمد وهي تقوم : أوكي 
طلعت من غرفتها على غرفه أمل ودلال 
توها بتفتح باب الغرفه الا أمل فاتحه البـاب 
أمل ببتسامه : هلا يمه صبــاح الخير 
أم حمد : صباح النور ..
أمل : ميييييييييته يوع ابي اتريق ..
أم حمد : تعالي الريوق جاهز تحت ..
نزلوا أم حمد وأمل لحد ماوصلوا غرفه الطعام 
اول ماقعدت أمل الا ام حمد تقول : اليوم جونـا خطاطيب ..
أمل اللي تحنطت مكانهـا ( وللللللي ... ومن هذا بعد ) رفعت نظرها لأمهـا بتسأل : خطاطيب ..؟!!
أم حمد وهي تطلع لها روتي : أي يمه .. هو من اهل ريل عمتج 
أمل بغت تموت ( لا يكــون ....) : همم ..!!؟
أم حمد : اليوم بيجونـا يخطبونج ... هاا شقلتــي 
امل تحاول تخفي أرتباكهـا : هــااا .. شقول .. انا ماشفته ولا حتى أعرفه شلون احكم عليــه ..
أم حمد طالعتهـا بنظرات وقالت : بتشوفينه أن شاللـه ..
أمل : أن .... شـــ...ـــاللـ...ــه
مر الوقت وجــات حزت جيت الخطاطيب 

بيت بو حمد 

.. كانت أم حمد تبخر البيــت وتعدلها بمساعده دلال وامل ..
أم حمد بالصاله ودلال وأمل بالمطبخ يسون عصير 
دلال الي كانت تراقب أمل اللي تجول بالمطبخ .. تجيب الـ تانج .. وتطلع المـاي من الثـلاجه 
دلال بصوت واطي ببتسامه هاديه ناعمه : ياحظج أموول اللي تحبينه .. بياخذج ...
أمل وهي تسوي العصير : يمكن مايكون يوسف ... ولا تنسيــن أنه أهل ريل عمتي واايد .. وأمي ماحددت من بالضبط ...( ببتسامه ) بس لو يطلع يوسف مادري شبيصير فيني 
دلال بهدوئها المعتاد : تحبينه ..؟!!
أمل طالعتهـا بخجل ورجعت تسوي العصيــر ..
دلال بقلبهـا * متى يجي هاليــوم اللي يخطبني فيه مشعــل .. هو أصلا ماتعنى وخطبني ... أكيد مايحبنـي أأأه ..*
ماوعت ألا بحمد داش المطبخ وسيده عند دلال 
حمد : دلووول عدله غترتي ؟
حمد اللي كان شكله جنــاااااااااااان وهو مبهدل كانت الغتره غلط .. والعقال مو عدل كلش ..
وأزرت ثوبه مفتوحه 
دلال وهي تنزل لمستواه وتسكر أزره قميصه وتعدل غترته : اللحيـن جذي الناس تلبس الغتره 
حمد : أأي ابوي يلبسها جذي ..
دلال وهي تضحك بالخفيف : جذي ؟؟؟ ماأظن ههه
حمد عصب : لا تطنزين وعدليهـا 
دلال بعد ماضبطت الغتره جات تعدل العقال قالت : ووي يتشرط بعد .. 
دقايق ألا أهل المعرس واصليـن أقصد الخطاطيب
وقعدوا يسولفون وتعرفون الرسميات اللي تصير بمثل هالمناسبـات
وكل شوي أم راشد تمدح بدلال اللي كانت قاعده معاهم 
وبعدها دخلوا أهل المعرس بالموضوع على طول 
ولما تناقشوا بهلـ موضوع طلبوا يشوفون العروس
أم راشد : ألا وين العروس ..؟
أم حمد ببتسامه : اللحيـن تجي فديتج .. ( تكلم حمد ) يمه قوم ناد أختك ..
حمد : ان شالله يمه 
قام وراح فوق ينادي أمل
طق باب غرفتها فتحوا له 
حمد : أموول أمي تبيج ..
أمل اللي كانت لابسه وكاشخه ومسويه شعرهــا قالت : أوكي اللحيـن بنزل بس لحظه شوي
تعطرت وتكحلت ع السريع بس كانت روعه 
نزلـت الصاله وكــانت فوق ماتتصورون من الجمــال
واول وحده ألتقت عينها بعين أمل هي هيام اللي فرحت لما شافتهـا 
أمل كانت منحرجه منهـا ومنقهره منهـا بنفس الوقت قالت بصوت ناعم : السلام عليكم 
كلهم : وعليكم السلام 
أم راشد : بسم اللـه ماشــاء اللـه ... تيــنن بنتج ياوخيتــي ...
أبتسمت لها امل وقعدت جنب هيـام لانه ماكان في مكان غير جنبهـا 
وأشتغلت أم راشد بالمدح والتغزل بجمال أمل .. وأمل شوي وتذوب على الكرسي 
وأم حمد ماغير قاعده تقرى على بنتهـا لا تصكها أم راشد بعيــن
شوي وطلعوا بس هيام تمت شوي مع أمل 
هيام لأمل : أموول بليز سامحيني ماكنت أقصد شي من اللي سويته واللـه ... أدري اني غلطانه وأعترفه ..
أمل ببتسـامه لهـا : أنا تضايقت من الحركه لانهـا مو عدله بحقي فديتج .. بس أنتوا سويتوا الصح .... وأن شالله مابيصير الا كل خير 
هيام ببتسامه عريضه : يعني مو شايله بخاطرج علي ...؟!!
أمل تسوي روحها تفكر : أممممممم ... كنت .. بس اللحيـن لا 
هيام بفرحه : تسلميـن فديتج .. يلا أترخص انا اللحيـن ... وردي على أتصالاتي مو تطنشيني 
أمل : أوكي حياتـي .. الله معاج 
طلعت هيام وهي مستــانســه أنهـا صلحه غلطتهـا 
ورجعت الميــاه لمجاريهــا 
رغم جو الفرح اللي كان في بيت بو حمد
كان الجو عكسه عند خالد 
كان مقهور من قلب ... لما درى انه اليوم جو لها ناس يخطبونهـا ..


نهـايــه الجزء الرابع عشــر 




..___ الجزء الخامس عشـر ___..





مرت فتره خطوبه أمــل اللي وافقت بعد ما أوهمت أمهـا وأبوهــا أنــهـا بتاخذ مهلـه تفكر فيهــا 

علشــان لا تثيــر الشكوك حولهــا على أحسن مايكون

وتقدرون تقولون انهــا خذت أسبوع ونص وهي تسوي روحها تفكر بينمــا هي بينهـا وبين نفسهــا موافقه على يوسف من البدايــه 

تمت الخطوبــه وصــارت رسميــه أمل ليــوسف ويوسف لأمل ..

باقي على زواجهم أسبوعيــن بس



أمــا خـالد اللي كرهــا كثر ماحبهـا .. أو .. نقدر نقول أنــه حاول يقنع نفسه أنه كرهــا كثر ماحبهــا لانهـا ماتستاهله ..

باعته علشان الغريب

رفضته ورضت بالغريب

كـان يتجاهلهـا كل ماشافهـا فـ بيتهم جايه زياره مع ام حمد 

ويتحاشه أنه يفتح أي حوار معــاه .. حتى السلام ماقام يسلم عليهــا 

ومستحيل تلاقونه قاعد في مكــان .. امـل فيــه 

عافهـا وعاف طاريهــا حتى

الكل لاحظت تغير خالد الواضح تجــاه أمــل والكـل عارف السبب ولا يبون يكلمونه بهلـ موضوع 

لانهم ماصدقوا يرجع مثل قبل يضحك ويتغشمر مايبونه يرجع للعصبيه والحزن مره ثانيــه 



مشعـل يوم ورى يوم حب دلال بقلبــه يكبــر ... 

ودلال حزنها يكبر والسبب انتوا عارفيــنه ..



جاسم الانســان الغامض اللي لحد اللحيـن ماعرفنا شخصيته عدل بسبب أختفــاءه الشبه دائم عن الاجـزاء هو وســالم 

راح نلتقيهم كثير بالاجزاء الجــايــه .. ولأسبــاب راح نعرفهـا أثنــاء الاجزاء 



ريم وفهد .. عصــافير الحب .. توهم راجعيــن الديره وسكنوا عند أهل فهد اللي يتكونون من أم وأبو فهد + فهد نفسه و أبراهيم ونايف و غاده

.....



بيت بو حمد 



الســـاعه 10 الصبح 



وبغرفه دلال وأمــل 

اللي كانوا نايميــن ... رن جوال أمــل اللي كان هديه من يوسف لهــا علشــان يكلمهـا كل يوم

وكـانت هيام المتصلــه 



مدت أمل يدها لجوالهـا بكسل وهي مازالت مغمضه عيونهـا وردت عليه وبصوتها الناعس قالت : ألـوو

هيام : صح النوم ياعروستنــا .. يلا قومي بلا كســل 

أمل ببتسامه باهته تبي تنام : هــلا هيــووم ..

هيام : يلا فديتج قومي بسج نوم .. يوسف يبي يطلع يغدينـا برى ..

أمل بتسأل: كم السـاعه اللحيـن ؟

هيام : 10 .. بدون زوائد ههههه

أمل ضحكت بالخفيف وقالت : تو النــاس فديييتج .. الغداء الظهر مو الصبح

هيام : مو أحنـا على مانلبس ونتكشخ .. يبلنــا 4 ..5 ساعات بالكثيــر 

أمل : هههه والله فيني نوم عيوني مو قادره أفتحهم 

هيام : ههههههه والله محد قال لج سهرانه طول الليــل 

أمل : قولي حق أخوج .. أقوله بسكر يقول لي لا ..

هيام بخبث : ليش ماتسكريــن وله ماتقدرين على زعل الحبـايب 

أمل : هذا أنتي قلتيهـا ههههه يلا سكري بقوم اللحيـن 

هيام : هههه أوكي يلا سي يو .. بس هاا لج 10 دقايق وأرجع اتصل فيج 

أمل : أوكي ... يلا سي يو

هيام : سي يو تو



سكرت امل من عند هيام وقامت خذت لهـا شور وحست روحهـا نشيييييييطه حيــل 

لبست وكشخه ونزلت الصـالــه وسيييييده على المطبخ





بيت بو جاسم


كان خالد واقف جدام المنظره يعدل شعره بيده 

مجرد يدخل يده بين شعره وخلاص يضبط ..

عدل ثوبــه ولبــس الكــاب 

تعطر ع السريع وطلع سيــده على بيت خالــه لانه مرت خاله تبيه يجيب أغراض للبيــت بمــا أنــه بو حمد بالشغــل 

عاد خالد ماعنده شي متفرغ قال يدور له شي يلتهي فيــه 



فتحت له الخدامه ودخل سيده الصــاله لقى أم حمد بأبنتظــاره باس راسهـا وقعد جنبهـا وهو يقول : يلا غردي .. شتبين أجيب لج بالضبط 

أم حمد اللي حاسبه أحسابهـا وكاتبه كل شي بورقه لانها بسرعه تنسى قالت : شوف يمه كل شي أبيه كتبته بهلـ ورقه 

خالد أخذها وشــاف الورقه مترووسه من اولها لاخرها : اووووف خالتــي شدعوه ثلاجتكم كللللش فاضيه مافيهـا شي ؟

أم حمد ضحكت على طريقه كلامه وقالت : لا ووي يمه .. بس بعد نشتري نترس الثلاجه زيااده الخير خيريــن 

خالد بعبط : بس هذا أســـرااااااف ياخالتي

أم حمد : هههههههههههه ألا أنت بخيــل عندك كل شي أسراف × أسراف

خالد يطالعهـا بطرف عينه : أنتي قد هالكلمه 

أم حمد وهي تضربه على كتفه بالخفيف : وووووي .. قدها وقدود

خالد وهو يعدل كابه وعينه بالورقه : المشكله ماأقدر أرد على حرمه ..



طلعت أمل من المطبخ وشافت خالد قاعد مع أمهـا رجعت دخلت المطبخ بسرعه 

أمل : هذا شعنده جاينا من صباح الله خير ؟؟ 



خالد اللي أنتبه لهــا لكنه مارفع عينه من الورقه متجاهلهـا تماما 



أمل راحت ورى باب المطبخ وطق البـاب علشان تلفت انتباه امها وخــالد وقالت بصوت عالي : أأأأبي أطلـــع .. لو سمحتووا ..

أم حمد لأمل : طلعي يمه روحي فوق على طووول ..

أمل وهي تتعمد تقول : بس يمه خالد مهما يكون ريال غــــــــريـــــــب .. حرااااااااااااام يشوفني مو متغطيــه ..



خالد بقهر بقلبه ومازالت عينه بالورقه ( اللحيـن أنــا صرت غريب ..؟!! .. واللي مايتسمى القريب ؟!! )

أم حمد : يايمه طلعي على فوق سيده خالد مو معـاج كلش لاهي بالورقه ..

أمل طلت من ورى باب المطبخ وشافته يقرى شي بالورقه اللي بيده ( يسوي روحه مو مهتم مع ويهــا أنا أوريك حرق الاعصاب عدل اللحيـن ) 

طلعت طيران فوووق 



خالد اللي مسوي روحه مو مهتم كلش رفع عينه لمرت خاله وقال: ماتبين شي غير ذولا ؟

ام حمد : لا يمــه ماأبي شي ... كلفنــا عليك

خالد تضايق من كلمتهـا : لا خالتي مافيهـا كلافــه وله أنا مو بحسبه ولدج ..؟!!!!!

أم حمد : ألا بحسبه ولدي والدليل قاطعه نومتك علشــان أخليك تجيب أغراض البيت 

خالد وهو يضحك : عيل أخذي راحتج لو تكرفيني كراااف ماأعترض ... 

أم حمد : وي فديتك ..

خالد قام وهو يقول : عيــل يلا أستأذن انــا بروح أجيب هالاغراض وراجع لج طيران هههههههه

أم حمد تذكرت شي : ووووي لحظه بعطيك الفلوس 

خالد قاطعها بسرعه : لالالالالالا عندي واللـه .. انا بدفع 

أم حمد : لا يمه وين تدفع أنا بعطيك الفلوس يمكن تنقص عليك وله شي 

خالد : لالا .. ماله داعي انــا عندي اللي يكفي ذولا وغيرهم بعد 

أم حمد تجاهلت كلامه وقالت : والله ماتطلع ألا وأنت ماخذ الفلوس صبر ..شوي



نزلت امل اللي لبست شيلتهــا وجايه تتمخطر على الدري 

خالد أنتبه لهــا بس مازال مطنش لحد ماصارت واقفه جنب امهــا 



خالد لأم حمد : خالتــي تكفيــن .. خلاص أنــا أدفع واذا صار ماصار بجي اخذهم منج 

أم حمد وهي معطته ظهرها وفي نيتها تروح فوق : لا يمه انا حلفت .. صبر شوي 





راحت فوق تجيب الفلوس 



خالد أول ماراحت راح صوب باب الصاله على أنه بيطلع بس صوتها وقفه : خالد 

خالد وقف قريب من باب الصاله بدون مايلتف عليهــا ولا يرد

أمل : شلونك ..؟!!

خالد ( تبي تقهرني يبلفيت ) ألتفت عليها وقال ببتسامه مصطنعه : شوفت عينج ..؟ بأحسن حــال ..

أمل : دوووم أن شاللـه .. شفيك لا تسلم ولا تسأل عن اخباري ولا كأني موجوده ؟ ولا حتى كأني تربيت معاك في يوم ..؟

خالد يرد عليها بمثل أسلوبها الاستفزازي : واللـه لاهي مع الدنيــا .. مو قادر أنتبه على شغلات صغيره مالها أي داعي بحيــاتي ؟؟

أمل جاتها كلمـاته الاخيره وكأنه ماي بارد أنصب فوق راسهــا لكنهـا حاولت ماتبيـن له : أهــا .. شغلات صغيــره ...؟!! المهم .. انا بس حبيت اقولك 

أنك اذا نويت تتزوج .. ترى عروسك عندي .... 

خالد طالعهـا من فوق ليــن تحت وقال بستحقـار : دامهـا من طرفج ماأظن بتصلحلي ..

أمل وهي تطالع أظافرهـا : لا لا .. تنــاسبك عدل ... هي رفيجتي الروح بالروح .. وأبي لهـا الزيــن وهي خلصت دراستها قاعده لا شغله ولا مشغلــه 

قلت أرشحها لك وتكون مرت ولد عمتي وجارتي بنفس الوقت شقلــت ..؟!!



نزلت أم حمد بسرعه خايفه خالد يطلع 

أول ماشافته مدت له الفلوس وقالت : خذ يمه

خالد اللي طالع أمل بكل نظارات الاستحقــار وصد عنهـا وقال لأم حمد : لا خالتــي تكفيــن مايحتــاي واللـه 

أم حمد : تكسر كلمتي ياخـالد .. خلاص انا حلفت واذا رحت شريت وخلصت الاغراض وبقى منها تقدر تردهم ..

خالد أخذ من عندها الفلوس وبـاس راسهــا وهو طالع من البيــت ولا عبر أمل .. ولا حتى سلم عليها قبل لا يطلع 



امل انقهر من هالحركه وانبطت جبدهـا 

ماتدري ليش ماكانت تبيه يطلع .. تستــانس لا شافته يكلمهـا وسمعت حسه وصوتــه ..

رغم انه نظراته لها تضايقهــا .. 



عند خالد اللي ركب سيـارته سيده وهو مقهور من قلب ..

أسبـاب وايد خلت الدم بعروقه يغلي وأولـهم رفضهـا لــه ورضاها بواحد غريب

* أكيد رفضتني علشــانــه .. وله شلون ترفضني وترضه بواحد غريب ... أأأأأكيد تعرفــه *

أنتبه على روحه وتعوذ من أبليس مايبي يحط بذمته ... 



طلع الورقه وقعد يشوف الاغراض اللي بيشتريهــا تنهد وهو يشغل السيــاره 

وحرك من جدام بيت خالـه 





بيت بو ريم


كـانت الدانـه قاعد بغـرفتهـا وتقـرى قصه مألفتهــا مشاعل ...

.. لابسه برموده بنيــه ومنسدحه على بطنهـا فوق السرير ..

ورافعه شعرهـا القصير بطريقه ذيل الحصــان 



ومندمجه مع القصــه حيـل 



دخلـت عليهـا المها اللي كانت متمللـه ..

وقالت بملل وهي واقفه عند باب غرفتها : دنوووي متملللـــه ...

الدانــه وعينها بالقصه : طلعي الحديقه ..

المهــا : توني جايـه من الحديقــه ..

الدانه: كلمي أموول ..

المها وهي تتسند على باب الغرفه : من يوم ماأنخطبت وهي ناسيتنــي .. وكل ماأتصل لها ألقاه مشغوول .. يوسف خذاها مني ..

الدانه : قعدي ع النت ..

المهـا : من الفير وانا ع النت ...

الدانه : طلعي تمشي ...

المهــا : مالي خلق أطلع من البيــت ..

الدانه اللي تمللت منهـا : مادري مادري مهووي ... خليني اللحيـن أبي اكمل قرايه ..

المها بتسأل : شتقرين ياحظي ..

الدانه وهي تسكر الدفتر : قصه خطت بأنامل شعول ..

المهـا بستهزاء : دام شعولتج اللي كاتبتهـا لا بالله كدينـا خيــر

الدانه وهي تتكلم بحالميه : لاااااا ... هذا قبل قصصها تجيب الهم ... اللحيـن تعالي أقري هذي ... رومنسيه درجه اولــه .. 

المهـا مو من عشاق القصص ولا تحب تقرى وايد : وووي قالت رومنسيــه .... حبني واحبك .. عذبني وأعذبك ... أندم علي وأندم عليك... سامحني وأسامحك .. وتنتهي بزووااج .. واذا كانوا منحوسيــن بالفراق .. هذي القصص الرومنسيه اللي تقوليـن عنهـا 

الدانه وهي تستعدل بقعدتهـا : والله أشك انج بنت .. مافيج ذره رومنسيــه كله دفشه وبس ..

المهــا وهي تدخل وتقعد على كرسي المكتب : لاني ياعيوني واقعيه مو خياليــه .. مافي شي أسمه رومنسيه بهلـ زمن .. 

الدانه : والله اذا انتي أوهمتي روحج بهلـ شي ماراح تلاقين ثلث رومنسيــه ..

المهـا ماعجبها الموضوع وقالت : زين زيــن غيري الموضوع .. ماعندج شي أتسلى فيــه ..

الدانه وهي تفتح الدفتر وترجع تقرى من يديد : مادري مهووي ... ( تتكلم باللبنـاني ) حلي عني ..



المهــا لما شافت الدانه طنشت لهــا 

فتحت الدرج تدور اي شي يسليهــا لانهـا كانت من جد طفشــانه ومتمللـه ..

طاحت عينها على البوم صور كبيــر .. 

طلعته وحطت ريل على ريل وأبتدت تتصفحه ..

كل الصور اللي فيــه كانت لهم بعرس الريم ..

وفيه كم صوره لهم وهم صغــار ..



كانوااا فهد وريم .. ولا أحلى بالصور

لايقيــن على بعض حيـــل 

فهد الشــاب الاسمرانــي الوسيـــم .. والريم البنت الحنطاويــه الأنيقــه الرائــع ..

كانوا من جد يهبــلــون



قعدت تتصفح الالبــوم لحد ماطاحت على صور ( فارس أحلام الطفـولــه ) .. بس للأسف

هو صغير بهلـ صور .. كان عمره 16 سنه فيهــا ..



خالد كان يتميــز بالوســامــه من صغــره ... 

ومهــا تقدرون تقولون انهــا مغرمه فيها من صغرهم ..بس هي دايما تفسر شعورهـا تجاهه على أنه أعجــاب لا غيــر 

وخاصه انه خالد بصغره كان وايد يقعد مع بنات العيلــه ( أمل , ودلال , الريم , المها , العنود , الدانه ) 

والسبب واضح .. لانه ماكو شبـاب بالعيلــه الا هو وأخوانه ... لانه أبوه كان وحيد امه وأبوه يعني ماعندهم أعمـام ولا عيال أعمام..

وأم جاسم ... أخوانها الاثنيــن ماعندهم شباب بعمر عيــالــه 

وهذا هو الســبب اللي مخلي خالد ملازم البنــات ..((( بصغــره )))



وهو صغير كان هو أســاس سوالف كل بنات العيلــه ..

ولما كبر صار معذب قلوب العذاري .. بس قلبه مايبي الا أمــل ..



المهم خلـ نرجع لمهــا اللي أبتدت تتفحص ملامحه بكل دقــه ..

وكل صوره تقعد تتأملهـا بأدقاااااان .. 

جا في بالهــا خالد لما طلعوا البحر .. شلون كان شكله وهو يلعب بالكوره مع جاسم ومشعل وحمد 

وشلون كان صوت ضحكه مالي المكــان ..



قطع حبل أفكارها صوت الدانه وهي تقول : مهوووووووووووووووووووووووي ..

المهـا أخترعت وألتفتت عليها بسرعه بعد ماسكرت الالبوم من الخرعه : ويــع .. شتبيــن ..

الدانه : ماتسمعين امي تناديج ... 

المهـا حطت الالبوم فوق المكتب وطلعت من الغرفه تركض أكيد اللحيـن امها عصبت 

نزلت الصاله ولقت امهــا مفوووره عليهــا 

أم ريم بغضب : مهووي صمخه انتي ماتسمعيــن ؟

المها بترجي : أأأأأأأأأأأأأسفه يمه والله أأأأأأأأأسفه ماسمعتج .. بلييييييييييييييييز لا تعصبيــن بلييييييز بلييييييييييز

أم ريم وهي طالعه الحديقه : أمشي معاي بنظف الحوش والحديقه 

المهـا ردت بسرعه وبمعارضه : لاااا يمه تكفيــن لا .... والله تعب .. أنا أخر وحده منظفتهــا دور عنوود ..

أم ريم : سمعي الكلام وتعالي نظفي معاااي .... 

المهــا : زيــن والخدامه شغلتهــا أكل ومرعى وقلة صنعه ؟

أم ريم طلعت الحديقه بدون ماترد على المهــا 

ومعنات الحركه ... ( سمعي الكلام وتعالي بالزيـن وله مايحصل لج طيب ) 

المهـا طلعت معصبببببببه ع الاخر 





بيت بو جاسم 



كان الجو مشتعل صرااااااااااخ بالصــالـــه 

والاثنيـن هم ..( مشعل , سالم ) ... 

مشعل بغضب : أسمعني أنت عدل .. ماني ولدك ولا واحد من اللي تتحكم فيهم بشغلك ..علشــان تقعد تقول لي شللي أسويه وشللي ماأسويه فاهمنــي

هذا البيت بيتي وأنا اللي اقول شللي أبيه ( يرص على الكلام ) وشللي ماأبيــه 

سالم اللي كان طول هالسنيــن الهدوء اللي يسبق العــاصفــه .. حان وقت هالعاصفه اللي أعصفت بكل غضبهــا 

خلاص مو قادر يستحمل تجريح مشعل الدايم له قال بغضب وصوت عالي أول مره يتكلم بهم : أنت اللي أسمعني طول هالسنيــن وأنا ساكت عنك .. لا زعلت طلعت من البيــت وحرقت دم أمكـ .. ولا رضيت ريحتهــا .. لا كلمتك صرخت بويهــي .. ولا ضحكت لك بادلتنــي العكس تمامـا .. أذا أنا مستحملك كل هالسنيــن مو معنــاته بصبر عليك طول عمري 

مشعل وكأنه كان ينطر هالكلمه تطلع من سالم وقال : أأأي قولهــا من الاول .. تبي تطردني من بيتـي .. يلا مارس سحورك على الوالده خل تطرد ولدها 

اللي منها وفيها من البيــت .. وترضى بناااس ماتسوى فلس فيه... 

سالم : مشعــل احترم نفسك ... ترى أذا سكت لك قبل ماني ساكت لك اللحيـن..

مشعل بستهزاء : والله وطلع له لســان سكان مرته .. العاده كله منخش ورى الوالده اللي تدافع عنك وتاخذ حقوقك ..... اللحيــن صرت ماتقدر تستحمل 

ولد .. االلي معيشتك من خيرهـــا ...

سالم بغضب : جـااااااااااااااااااااااااب ولا كلمه يا .....

قاطعه مشعل : أنت اللي تنجب ولا تنطق بحرف يالشيبــه .. 



نزل جاسم على صوت الصراخ اللي عكر مزاجه من الصبح 

وشاف الحرب اللي بالصــاله 



جاسم بتسأل : شفيكم ... شصــاير ...

مشعل بغضب وهو يأشر على سالم : سكت هالحقيــر وله واللـه لا أدوس ببطــنـــه 

جاسم اللي فتح عينه على كبرهـا على اسلوب أخوه : مشعل شهلـ كلام ... أستح على ويهك

سالم بغضب : وهو يعرف الحيــا .. ماحشم ريال كبر أبووه بيحشمك أنت 

مشعل بغضب : قلت لك أنت تنجب ولا تنطق بحرف .. أبوي أكبــر من أشكال أشكالك وطوايف أهلك .. 

جاسم بصوته الرجولي لمشعل : مشعــــــــــــل ...!! خلاص .. شهلـ الاسلوب

مشعل بصوت عالي : ماني ساكت .. اليوم أنــا ياذابح يامذبوووح ... وأن شالله ذابح ..هالحشره اللي من دخلت حيــاتنــا وجو البيــت كله منقلب ضدنــا وصاير لصالحه هالـتبــن 

مايمديه يكمل جملتـه الا بكف جاله من ســالم ..



مشعل ساعتهــا صار مثل الثور الهـــايج ..

مسك سالم ولا أهتم لكبر سنه .. ولا قدر شيبــاتــه 

وطــاح فيه ضرب وسالم يحاول يقاااومه ويبعده 

لكن وين يقدر عليــه وهو شايب في نهــايه الاربعيــن 

ومشعــل شاب في بدايــه العشريــن 

وجاسم اللي مادرى بنفسه الا وهو يمسك مشعــل ويسحبه عن سالم اللي ماقدر يتنفس ..

ومشعل يصــارخ بكلمه وحده ( خلني أذبحه ..)

نزلت ام جاسم من فوق وشافت هالمنظر ..

تيبست مكـانهـا حتـى ماقدرت تنطق بحرف 

وهي تشوف زوجهـا وحبيبهـا .. ينضرب بيد مشعـل اللي كانت معزته مختلفه شوي عن اخوانه 



لحد ماسحب جاسم ..مشعل من سالم 



وصرخ فيــه : شفيك أنت ... ماتستحي تضرب ريال كبيــر ماتحشم أنت 

مشعل وهو يلهث من التعب وبصوت عالي صرخ بوي جاسم : ولا راح أحشمه ... هو سبب كل مشاكلنــا وأكبر خايـن وغدااار .. 

( يصرخ بصوت أعلى ) نسيت ابوك ياااااااجــاسم ... نسيتــــــــــــــــــه 

جاسم وهو يدفع مشعل بكل قوته : أنت اللي نسيته مو أنـــا .. على بالك اللي تسويه بيفرح ابوووووكـ .... 

قطع كلام جاسم صرخت امه اللي أتجهت صوب سالم بسرعه لما شافته توقف عن الحركه 

أم جاسم وهي تهز سالم الي طايح على الارض بدون حركه : ساااااااااااااااالم .. سااالم ... سالم تكفــى قوم .. لا تخلين يــا سالم ..



مشعــل لما شــاف هالمنظر زاااااااااااد كرهه لســالم وتمنــى لو أنــه يموت ..

صرخ بأعلى صوته وقال : أأأأأحســن عســـاه بهلـ حاله وأردى أن شاللـه 

طلع من البيــت وهو معصب 



بينمــا جاسم طلع جهز السيــاره وشال سالم على المستشفــى 

وأم جاسم معــاهم ودموعهــا ماوقفت عن الانهمار على خدهـأ ..

أم جاسم اللي قاعده ورى وراس سالم بحظنهــا قالت بصوت واطي وهي تبكي : تكفي ياسالم لا تروح وتخلينـي ... تكفي .. أنت وعدت مبـارك بهلـ شي ..

نسيــت ..؟

جاسم رغم انه كان مستعيل الا انه سمعت أخر جمله قالتهـا امه ( أنت وعدت مبـارك بهلـ شي ....؟؟ ) قال بستغراب بقلبه ( أي شــي ؟؟ )

أم جاسم بترجي اكثر : حبيبي تكفى قوووووم لا تتركنــي مثل ماتركني مبــارك ... ماأقدر أعيش بدونك سالم ... حرام عليك 



بيت بو راشد 



يوسف كان مستعيــل ع الاخر يبي يروح لعمره وحياته بسرعه 

وهيام مأخرته 



ولما طفح الكيــل توه بيروح لهـا فوق يسمعهـا زفه من زفــاته الكثــار 

الا هي نازله وتعدل شيلتهــا : كاااااني نزلــت لا تعصب علينــا .. أأوف الله يعين أمل عليك 

يوسف : الا يابختهـأ فينــي هههه يلا جدامي على السيــاره ترى تأخرنــا 

هيام : الساعه اللحيـن 11 ونص تو النــاس

يوسف : لا واللـه ..؟ وبيتهم لازق ببيتنــا .. مو جنه بأخر الدنيــا 

هيام : المهم تو النــاس تلاقي الحب ماكملت كشختهـا

يوسف وهو يطلع جوالــه : لحظه 

هيام وهي تطالع السقف : اللـه يستر من اللي بسمعه ... دروس بالحب من اللحيــن 

يوسف طالعها بنظره جذابه وأبتسامه روعه ولا رد عليهـا 



رن جوال أمل وردت عليه : ألوو

يوسف : فدييييت راعيه أحلا ألوووو أنـــا ..

أمل بخجل : هلا حبيبي .. شلونك ؟

يوسف : من عرفتج انـــا بأحســن حاااال شلونج أنتي

أمل : نفس حالك .. 

يوسف : هـــا حيــاتي خلصتـي لبس ؟ لانه اللحيـن بنمر عليج أنـا وهياام.. بعد مانقد نجيج والبرنسيسه أمل ماكملت لبس 

نخاف على سعادتكم بالانزعاج ههههههه 

أمل بدلع: ياكثر ماتجامل.. المهم حياتي انـا اللحيـن بخلص لبس وأرجع اتصلك 

يوسف : أوكي .. مع انه ماودني أسكر ههه ... يلا كلهم اسبوعيــن ..

أمل أستحت وقالت : سي يو 

يوسف : فحفظ الرحمن 



هيام اول ماسكر : هااا تطمن على الحب .. يلا خلـ نروح لهـا

يوسف طلع ولحقته هيام



دقايق ووصلـوا يوسف وهيام

ودق لهـا علشــان تطلع ..

هيام اللي قاعده بالسيـاره : يوسفووه تعال شفيك مرتز عند باب بيتهم اللحيـن بتجي ..

يوسف : لا ياقلبي أنتي .. أنا اللي بوصلها لحد السيــاره .. هذي حيــاتي مو أي شي ..

هيام وهي تتسند على الكرسي: كلش ياروميو... ماعندك سالفه .. 

تم واقف يوسف عند باب البيــت 



الا بخــالد اللي كان توه مخلص مشتري أغراض بيت خالــه 

شاف واحد واقف جدام بيت خالــه 

وقف سيارته ورى سيــاره يوسف

ونزل ..



راح صوب يوسف وقال : السلام عليكم 

يوسف ألتفت عليـه وقال : وعليكم السلام ..

خالد : خير أخوي ؟؟.. عسى ماشر ..شعندك واقف هني 

يوسف : وليــش تسأل ؟ أنت من الاهل البيــت ..؟!!

خالد : ايــوه ..؟ بغيت شي ؟

يوسف : أنطر مرتي ..

خالد على طول عرف انه هذا يوسف حس بشعور غريب تجاه هالانســان لكن مابين هالشي ليوسف مد يده وقال : أنت نسيبنــا .. يوسف ؟

يوسف ببتسامه مليـانه تسأل وهو يسلم باليد على خالد : أي انــا يوسف .. أنت أخو أمل ..؟

خالد ببتسامه : لا أنــا ولد عمتهــا .. ( ويأشر على بيته ) وصاحب هالبيــت .. يعني جارها بنفس الوقت 



طلع أمل وأنتفض قلبهــا لما شافت خالد ويوسف واقفيــن مع بعض 



يوسف لخالد : تشرفت بمعرفتكـ 

خالد طالع أمل ورجعت طالع يوسف وقال : أنــا أكثـر يالاخو .. والله يهنيكم أن شاللـه ..

يوسف : تسلم الشيخ .. وعقبالك أن شاللـه

خالد ببتسامه لمحت الحزن ماكانت واضحه فيها : أوكي أنا أستأذن اللحيــن ..

يوسف : أذنك معاك



راح يوسف فتح دبة السيـاره بكل قوته من القهــر 

حس بالغيـــــره من يوسف .. لانه سلب حبه .. بكل أنــانيــه ..

لو عليــه ماكان سلم على يوسف ولا كلمه ..

بس مو من طبع خالد هالشي



طلع الاغــراض ودخل بيت خاله لانه أمل ماسكرت البـاب أصلا

توه بيدش ألا يوسف يهرن له ألتفت عليه 

يوسف فتح الدريشه وقال : مع السلامه الطيب ..

خالد أبتسم : مع السلامه 



ودخل وهو في دااخله عوااصف ..

ولما نزل كل الاغراض في بيت خاله وعطااا مرت خاله الفلوس اللي ماصرف منهم ولا فلس ..

طلع من بيت خاله ولا راح بيته ... راح عند ناصر وربعه بالدوانيــه على الاقل يشيل الهم هذا عن قلبه 



بيت بوفهد



كانت الريم قاعده مع غاده اللي مطلعه فضايح فهد لما كان صغيــر 

غاده وهي تضحك : هههههههههههه واللــه ماأجذب عليج .. حتى مره .... كان متهاوش مع أبراهيم تتوقعيـن شسوى فيــه 

الريم وهي مستمتعه بمعرفت مغامرات ريلها بصغره قالت : شسوى؟ أكيد ضربه 

غاده : لالا .. وي أكثر... أخذ المقص وقصقص شعره خلاه نصه طويل ونصه قصير ههههههههههههههه

الريم وهي تضحك : هههههههههههههههههههه حلفي ..

غاده : واللـه ... حتى ابراهيم يومها كان عمره تقريبا 8 سنيــن .. بس شعره وايد يامــال العافيــه .. ههههه قعد يصيح صيــاح له اول ماله تالي 

ومتحلف بفهوود

الريم : هههههههههههههه



نزل فهد على صوت ضحكهم وقال : عساها دوم هالضحكه .. ضحكوني معاكم 

الريم لفهد : فهوودي .. كنت مجرم وانت صغير هههههههههههه

فهد طالع غاده بنظره وقال : أكيد هالدبه قالت لج .. 

غاده اللي كانت مليــانه شوي بس تينن : أي هالدبه طلعت فضاايحك ههههههههه خل تعرف ريلها شكان يسوي بصغره 

الريم وهي تضحك : ههههههههههههههههههههه وواااي فهوود لهدرجه عاد .. تطيح ولد جيرانكم بغيت تكســره .... وتحط قزاز ( زجاج ) جدام سيــاره 

خالك علشــان بس مايروحون عنك ويخلونك وفوق كل هذا .. تقص شعر أخوك ليش انك متهاوش معااااه ... مجرم هههههه

فهد اللي تفشل قال وهو يحاول يخفي احراجه : بعد شعلى بالج ريلج مو هيــن .. ههههههههههههه 

غاده : هههههههه تبي أقول لهـا عن سالفه الجيرااان ..؟ وله اسكت 

فهد طالعها بنظرات يعني ولا كلمه وقال : اقول بلا كلام فاضي وقوموا سوى لي ريوق ...

غاده وهي تطالع ساعتهـا : ريوق هالحزه ..؟ الا قول غداء 

فهد بستهزاء وهو يقلد طريقت كلامهـا : (( أي ريوق هالحزه )) يلا جدامي انتوا الاثنيــن قاعديـن تحشون فيني بدل ماتترسون بطني 

الريم وهي قايم : اللي يسمعك يقول متيــن مو جنك ضعيف معصقل ..هههههههه

فهد : افااا عليج كلهـا كم شهر وأصف جنب غااده هههههههههههههههههاااااااااى

غاده اللي أنحرج قالت : هيهيهييهيهيهههيه ياخف دمك .. ( قامت وهي تقول لريم ) تعالي تعالي ريموه خل نسوي له بلعه لا يبلعنــا .. وبالمره نسولف بعيد عن المراقبه ..



راحوا غاده و الريم المطبخ 



الا صوت فهد يقول : هالله هالله بالريوق السنع .. ههههههههههههههه








..___نهايه الجزء الخامس عشـر ___.. 




.___ الجزء السادس عشـر ___..



دخل الميلس ومثل ماتوقع أغلب ربعه وربع ناصر متجمعيــن ..

ناصر اول ماشاف خالد فز وقال : هلاااااااااااااااا واااااااااااااااااااالله بالقــاطع خشمك ..

خالد وهو يسلم على ناصر بالخشم : هلا نصور شلــونك ..

ناصر ببتسامته العريضه : والله دامني شفتك .. شي اكيد بكون بخيــر ..

خالد لشبــاب اللي بالميلـس : سلاااااام شبــاب شلون الصحه ؟ عساها بخير ..؟!!

الاغلبيــه لانه بعضهم يتكلمون بالجوال : والله تمام .. تعال شرف ..



دخل خالد بعد ماشقح هالمسند اللي محطوط بنص الميلس..

وقعد على الكرسي 



جا ناصر وقعد جنبه وقال : واللـه خلووود انك ولد حلال .. توني بسيرتك ..

خالد ببتسامه : عساهــا خير بس ..؟ مو حش فيني ههههه

ناصر : هههههههههههههه حش على مدح .. المهم .. اليوم أتفقنــا أحنــا والشبــاب نطلع الستــي تجي معــانــا 

خالد بعد تردد قال : وااللـــــــه ..؟!! أوكي ليش لا .. بس متى بتطلعون ؟

ناصر يغمز له : لو تقول اللحيــن .. اللحيــن ..

خالد بتسأل وهو يضحك : ههههههههه شفيك صاير ذرب اليــوم ..؟ مو من عوايدك .. قمت أشك انك مبدل مو نصور اللي أعرفه 

ناصر وهو يضرب خالد على ريله : ياأخي مشتــاق لك ... الا مشعلووه شلونه ؟ مايرد علي صار لي فوق المليون مره متصل ولا يرد 

خالد : مادري عنه واللـه ... انا طالع من الصبح من البيــت مادري عن اللي فيــه 



واحد من شباب الميلس : هاااا نصور متى حددتوا الطلعه ؟!! علشـان أكلم الاهل ...

ناصر : اللحيــن ... 

الشاب : عيـل شتنطرون يلا قوموا ..



قاموا كل الشبــاب اللي بالميــلس اللي يتكونون من 8 ... 

3 منهم لابسيــن بنطلون .. وتي شيرت .. صايرين جنهم أجانب مو عرب

والـ 5 البــاقيــن غتره وعقــال ... وخالد من اللي لابسيــن ثوب و كــاب مثل ماتعرفون .. 



طلعوا الشبــاب كل واحد بموتره .. 

بس نــاصر أصر أنه خالد يركب معاه بسيــارته ..

لكن خالد رفض هالشي وقال لناصر : الميلس في بيتك يعني لو تخلي سيــارتك فيه وتجي بسيــارتي أحسن ..

ناصر : بس أبي اسمعك شريط توه نازل لعبدالمجيد ... 

خالد بغرور زائف : سيــارتي مايشتغل فيها الا cd بس..... أشرطه مالت أول هههههههه

ناصر وهو يضحك : ههههههههههههههههههههههههههه يابو cd أنطرني شوي بروح اجيب الـ سي دي من داخل وراجع لك ..

خالد : بسرعه مو تنقعنــي ..

ناصر : اوكي ..



ركب خالد سيــارته ونطر نــاصر لحد ماوصــل لــه 

وركب معــاه 

ناصر وهو يضحك : هههههههههههه طلعت روحهــا ياشيخ 

خالد وهو يشغل السيــاره : من ؟ 

ناصر وهو يسكر باب السيــاره : أختي .. الـ cdهذا مالهــا لاني واحد ماأشتري الا أشرطه أخذته بالغصب ههههههه

خالد وهو يضحك : هههههههههههههههههههههههه حرام عليك ..

ناصر : مااراح أكله بسمعه وبرجعه .. المهم شغلــه .. يلا وحط على أغنيــه .. أنســان أكثــر ..

خالد وهو يدخل الـ cd : شوف اذا حزن وعوار قلب مو ناقص ترانــي ...!! راح أطلعه على طول اوكي 

ناصر : أفــا عليك لا تحــاتــي ان ماخليتك تستطرب ماكون نــاصر هههههههه شغل بس شغــل 





خالد شغل الشريط وأبتدت الاغنيــه 



إنت منت إنسان أكثر 



قلبي مو من قلبك أصغر



ومثل ما تشعر تأكد إنّي أشعر



فيني منك .. فيك مني



غصب عنك غصب عني



التقينا واللّقا قسمة مقدر


خالد لنــاصر : عجييييييييييييييييييييييبـــه ... يسلم لي هالذوق 





لا فعل الزيف ولا فعل الكلام



من الحبيب اللّي وسط حضني ينام 

نــاصر وهو يضحك : هههههههههههههه أعجبك أسمع اللي بعده ..



( قعد نــاصر يرقص على ألحــان الاغنيــه لحد ماأبتدى المقطع الثــانــي وقعد يغنــي وهو يأشر على خالد اللي بادله بالضحكه من قلبه ) 



ناصر : ما لي غيرك وما لك إلاّ أنا حبايب



يكرهك نصفي ونصفي فيك ذايب



الهوى غلاب وأمر الله غالب



ألزمك طول العمر لا جي ولا أروح



كنّي مقيّد قيد مو سلاسل



قيدي إخلاص ووفا وإلاّ إنت قايل



لو يقوم الكون تخسف بي زلازل



ما أحرك ساكنِ بك مير مسموح


نــاصر وهو يصفق : هههههههههههههههه أهداء خاص مني لك .. لا سمعتهــا مره ثاني تذكرني 

خالد وهو يضحك : هههههههههه تسلميلي يالحبيب 





نـــاصر رجع يغني : لا فعل الزيف ولا فعل الكلام



من الحبيب اللّي وسط حضني ينام



من الحبيب اللّي وسط حضني ينام



خالد وناصر مع بعض : أنت منت أنســان اكثر قلبي مو من قلبك أصغر 



مثل ماتشعر تأكد اني أشعـر 



فيني منك فيك مني غصب عنك غصب عني 



ألتقينــا واللقه قسمه مقدر 


اول ماخلصت الاغنيــه كانوا واقفيــن عند أشــاره مرور قال خالد لنــاصر : روعه ياشيخ .. عجبتنــي ( رجع عادهــا )

ناصر : أفــا عليك بالخدمه ..



بقوا على هالجو .. ونسى خالد أمــل شوي ..

هذي هي الصداقــات وله بلاش ..





بالمستشفــى 

عند ام جاسم وجاسم ...

قال لهم الدكتــور انه قلبــه سالم ضعييف ومايستحمل مثل هالصدمــات 

وأكيد انه انصدم من شغلــه ... بس ام جاسم رغم غضبهـا على مشعل الا انها ماتجرأت تقول لدكتور انه مشعل اللي سوى هالشــي 

وكــان على وشك ذبحه .. لانه معروف شبيكون مصيــره ...



( ولا تنسون ان سالم أنضــرب وهو ماكان حاسب حساب هالشي كان متوقع يسمع كلام جارح بس .. 

لكن اللي صار كان صدمه قويه قويه بالنسبه لــه )



المهم ..



كــان مكــان سالم هاليــوم العنــايه المركزه ... 

ومابقى واير الا وحطوه على صدره ... وهذا غير الاكسجيــن اللي حاطينه له علشــان يتنفس 

كان شكله يعور القلب ..



وأم جاسم منعوهــا الدكــاتره تدخل عليــه لانها شايله المستشفى على راسهــا 

ومسويه أزعــاج مو طبيعــي ... وهي تصيح وتنوووووح على حبيبهــا .. ماتبي اللي صــار قبل يرجع يصير لها مره ثــانيــه 

ومع من ..؟ مع سالم اللي عوضهــا عن حنان وحب مبــارك .. وأستحمل عيالهــا من صغرتهم ..

وحاول قد مايقدر يكسب حبهم .. ولما وصل عند مشعل وحاول يملك قلبه وحبه 

وماقدر .. ماأستسلم .. لانه كان يدري بطيبه قلب مشعــل خاصه انه كان يلعب معــاه لما كان بصغره على حياة بو جاسم 

وكان مشعل يحب سالم كحبه لأبوه .. لكن لما توفى ابوه وتزوج سالم ام جاسم 

...كل الحب اللي بصدره لسالم تحول لكره وحقد وغيــــــــره ..

والاسبــاب واضحه .. ومقنعه على قولت مشعــل



المهم جاسم بالغصب طلع امه من المستشفــى 

اللي قعدت تحن وتحن عليــه ماتبي تروح لكنه طلعهــا من المستشفــى بالغصب ..

علشــان صحتهــا اللي قربت تدهور وكل هذا بسبب مشعــل 

واول ماركبت السيــاره اشتغلت بالحنه بس هالمره تبي تروح لبو حمد ...

تبي أخوهــا .. تبي تشتكي له ..



جاسم لما يأس منهــا وداهــا بيت بو حمد 

وعلى ماوصلوا من المستشفى ليـن بيت بو حمد 

كان محمد توه مدخل سيــارته البيــت وتوه راجع من الشغــل مايبي الا الفراش لكن أم جاسم 

ماخلته يذوق لراحه طعم 



نزل من السيــاره الا يشوف سيــاره جاسم وراى 

قال اكيد جايــن زيــاره ... 



سكر باب سيــارته وألتفت عليهم بيقابلهم ببتســامه 

لكـن ام جاسم اللي نزلت قابلته بدموع وصيــاح 

بو حمد بخرعه : هيــا شفيج ؟ليش تصيحيــن ؟!!!!!!!!!!!!!

أم جاسم وهي تنوح : سالم يامحمد ... بالمستشفــى .. سالم بالمسشتفــى ...يامحمد

بو حمد وهو يهديهــا : هدي يام جاسم .. هدي شوي خليني أفهم شفيه وليش هو بالمستشفــى ..

أم جاسم وهي تصيح : حسبي الله عليك يامشعـــل ... حسبي الله ونعم الوكيـــل فيك من ولد ..

بو حمد وهو يسكتها وهو نفسه مايدري شسالفه : هيــا ... أستغفري ربج هذا ولدج مايصير تدعيــن عليــه ..( يكلم جاسم ) يبه جاسم بند سيــارتك وسيــارتي وتعال داخــل .. خل اشوف شفيهــا أمك .. وشمسوي أخوك هالمره .. 



جاسم اخذ سويج سيــارة خاله وقفلها وقفل سيــارته 

ولحقهم داخل ..



قعدهـا بو حمد على الكرسي يبيهـا تهدى ..وخلا أم حمد تجيب لهـا ماي ..

راحت بسرعه ام حمد جابت لهـا ماي ورجعت الصاله شافت بو حمد يهدي فأخته اللي مو راحمه عمرهـا من الصيـاح 

ام حمد وهي تمد الماي لصديقه عمرهـا : هاج ياهيــا .. شربي شوي ..

أم جاسم وهي تبعد القلاص عنهـا : مااابي .. مابي ماي .. مابي شي ... ( تكلم بوحمد ) أبي سالم يامحمد .. ابي سالم 

بو حمد بنفاذ صبر : أأأي شفيه ســالم ...؟!!!

أم جاسم : مشعل لا بـارك الله فيه ضربه .. ضربه يامحمد .. ضرب ســـالم 

بو حمد بصدمه : شنـــــــــــــــــــــــــــــــــــــــــــو؟

أم حمد أنصدمت من اللي سمعته ...( معقوله ؟ توصل فيه الوقاحه لهدرجه .....؟؟!!!!!! )

بو حمد يكلم اخته وهو مازال مو مصدق اللي سمعه : شتقــوليــن أنتــي ؟ مشعل .. مشعــل ولدج .. ضرب ســالم .. شهلـ كلام 

لكن ام جاسم ماردت عليه وبقت تصيـــح 

بو حمد اللي يبي يفهم السالفه صرخ بجاسم : شقــاعده تقول أمك؟ مشعلوه ضرب ســـالم ..... صج هالكلام

جاسم اللي متوتر ع الاخر : أي ياخالي صج .. بغى يذبحه لـ ....

قاطعه بو حمد اللي وقف بغضب : شتقــول أنت ...؟!!!

جاسم اللي أخترع من صرخت بو حمد قال : أأي ياخالي ضربه ... صراحه مشعل مايحشم أحد ..

بو حمد بغضب : وهالجلب وينه اللحيــن ؟!!!

جاسم : طلع من البيــت بعد ماضرب سالم 

بو حمد : وماتعرف مكــانه ؟؟!!!!!

جاسم : لا واللـه ماعرف ... 

بو حمد فلتت أعصــابه : وأنت شتعرف ؟؟ هــا ؟؟ قول لي شتعــرف ؟؟ عايش معاه في بيت واحد ولا تدري عنه ... منت اخو ؟؟ 

جاسم توه بيرد ألا بو حمد كمل كلامه قايل : والله مامنك فايده صراحه ... خويلد أخوك وينه .. محد يعرف مكــان مشعلوه غيره ...

جاسم مارد عليه مفتشل يقول له بعد مادري وينه ..

بو حمد فهم من سكوته انه مايدري عن هوى داره قال وهو يطلع جواله : أشك انك اخوه صراحه ... ماتدري عن أحد كلش ..

جاسم حز بخاطره كلام خالــه ... بس شيسوي هو بنفسه زين منه يرجع البيــت مكروف كراااف بالشغــل ..



بو حمد أتصل على خالد اللي كان توه واصل الستي هو وربعه 



خالد وهو قاعد يعدل الكــاب بالسيــاره : ولييييي .. مالي خلق أحد اللحيـن أنــا ..

ناصر : سكر جوالك بالمره دام مالك خلق أحد ...

خالد وهو يطلع جواله من مخبــاه ويحطه بالسيــاره : تدري شلون بخليــه هني وايد أبرك .. أنزل أنزل .. بس ..

نزل خالد وناصر وخلا جواله بالسيــاره 

وألتقوا الشبــاب الثمان ودخلوا الستي ..



بو حمد بغضب : هذا وينه مايرد ...؟ لا حوووووووول ولا قوه الا باللـه ... ( يكلم جاسم ) طرش حق اخوك مسج خل يرد لو طرشت له أنا زفيته ..

جاسم سمع الكلام بدون مناقشه وطرش وهو ساكت وشايل بخاطره على خاله ... بس ماينلام موقفه حرج في هاللحظه ومعصب 

وأكيد مايقصد اللي يقوله ... الله يعيــن مشعل بس لا طااح بيد بو حمد شبيصير فيــه ..



بو حمد لأم جاسم : خلاص ياهيــا بسج صيــاح ونيــاح .. لا توترينــا اكثر من جذي ..

أم جاسم : شلون تبيني أسكت وأنا اشوف هالريال الطيب ينضرب بيد واحد من عيــالي .. وينضرب من من بعد ..؟ من مشعــل ..( رجعت تصيح ) اااااااه حسبي الله ونعم الوكيــل .. حسبي الله ونعم الوكيل فيه ..



بوحمد أتصل على مشعل اللي كان ناسي جواله بالبيـت أصلا ..

وأعتقد انه مشعل مايبي يرد وزاااااااااااااااااااااااد غضبه وكأنه نــار تزيد كل مازااادو حطبهــا 





عند يوسف وأمل وهيــام 



يوسف كان عـازمهـا على مطعم مثل ماتعرفون ..

وطول القعده وده يتكلم ينطق بحرف بس هيــام محكره لـــه قاعده له قعده ..



يوسف اللي كان قاعد ويتأمل أمل .. وناسي الاكل جدامه وعلى شفاته أبتســامه عريضه جذابــه ..

مو مصدقه انه امل خلاص صــارت لــه ....

بينمـا أمل اللي خلاص بتموت من الحيــا .. ماتدري ليش بين كل لحظه ولحظه صوره خالد تجي فـ بالهــا ..

كانت حاطه عينها بصحنهـا ولا تبي ترفعهــا علشــان لا تلتقي بعين يوسف اللي كلاهـا بنظراته ..

أمــا هيــام كانت قاعده لهم قعده ماتبيهم يتهنون بأي لحظه نحاسه فيهم بس 



هيام ليوسف : يوسفووه عطني فاين لو سمحت ..؟!!

يوسف طالعهـا ورفع واحد من حواجبه ومد لها فايــن : هــاج 

هيام وهي تاخذه : أحم .. الحمداللـه .. شبعت ..

يوسف مارد عليهـا وقعد ياكل لانه فهم معنى حركتهـا ذي خاصه انهـا قالتها وعلى شفاتها أبتسامه خبث

أمل وهي ترفع راسها متعمده ماتطالع يوسف وتحاول تركز نظرها على اي شي بس مو على يوسف ..

لكن ماتدري ليش طالعته : الحمداللـه ..

يوسف : هنــي ... بالعـــافيــه ....

أمل بخجل : الله يعافيك ...

هيام تسوي روحها تغار : أحم أحم ... نحنوا هنــا .... مادري ماننشــاف ولــه غيرنــا أخذ مكــانــا ؟؟ ( تقصد أمل ) 

أمل ألتفتت عليهـا وقالت : لا وي محشومه فديتج .. أنتي القمر واللي حولج نجووووم ..

يوسف بطنازه : قمر أخر الشهــر ههههههه

أمل ضحكت لا أراديا على كلامه : ههههههههه 

هيام تسوي روحها عصبت : هيهييهيههييهيهيه ياملاغتكم .. يلا يلا خلصتوا بلــع ؟!! قوموا خلـ نروح نلعب بالالعــاب ..

يوسف فتح عينه على كبرهــا : يــاهـــل ...؟!!!!!!

هيام : أعيش عمري ياعمــري .... لا تحاتي ماوصلــت الـ 21 .......للحيــن ...

يوسف : من صجج أنتــي ؟؟!! ولا تتغشمريــن ..

هيــام وهي متكتفه : اي من صجي .. حتى أمول بتجي معــاي ...

يوسف على طول قال : لا ..

أمل بصدمه لانها كانت ناويه تروح مع هيام : ليـــش .......؟!!

يوسف طالع أمل وهو مستغرب ع الاخر : لا تقوليــن تبين تلعبيــن معاهـا أنتحر ..

أمل ببتسامه : أي حبيبي .. شفيهــا عادي ....

يوسف ذااااااااب من كلمه ( حبيبي ) قال : عيدي عيدي ....

أمل ببتسامه كلهـا خجل : شعيد ؟!!

يوسف : اللي قلتيها توج ...

أمل بسذاجه : شقلــت ؟

يوسف : اللي توج نطقتيهــا ماصدقت سمعتهــا ......

أمل فهمت قصده بس تسوي روحها مو فاهمه : أي شنهي الكلمه ؟؟

يوسف يطالعهـا بخبث : تبدأ بحرف الـ حاء ... وتنتهي باليــاء ....

هيام اللي ماتطيق تسمع كلام الحب تحس انهم فاضين وماعندهم سالفه : أوهووو .... قولي له حبيبي وخلصينــا أبي العب يانـــاس ..

أمل صار ويها طماطه من الاحراج ... 

يوسف وهو يضحك : هههههه كاهي هيوم قالتهــا ... يلا .. غردي ... أبي أسمع ...

أمل بخجل : يوسف ... خلاص عاد .. 

يوسف وهو يضرب على الطاوله : أمووووووت أنــا اسمي ينقط عسل من تنطقه ... 

هيام اللي قعدت تضحك على شكل أمل صارت حمررره من الفشيله 

أمل وهي تعدل شيلتهــا اللي كانت عدله بالاســاس : خلاص عاد ... شفيكم أستلمتوني ..

يوسف : ماراح أتحرك من هني ألا لما أسمعهــا 

امل بخجل : حبيبي ... هــا ارتحت ؟؟!!!

يوسف بغى يطير من الوناسه : بعد مره ...بعد مره .. 

أمل : لا ... خلاص .. 

يوسف بترجي : تكفيــن .. علشــان خاطري ...

أمل ذابت من الحيــا .. وصدت عنه تحاول تخفي خجلهــا اللي واضح وضوح الشمس ..

وألتقت عينهـا بعيــنه .. كان واقف يطالعهــا .. وكان ناوي أصلا يدخل يقعد بهلـ مطعم .. لكنــه بسرعه أشر لربعه أنهم يغيرون المطعم ... 

أمل أنصدمت لما شافته وعلامات الغضب والغيره والحزن كلها متجمعه بويهــا ... حست قلبهــا توقف عن النبض ...



عند خالد .. : ياشبــاب .. نغير المطعم أحســن ..

واحد من الشباب : لا ليــش .. هني أحســن أكلهم عجيييييييب ..

خالد : مو لازم نتغدى بنروح كوفي شوب أحســن خف شوي صاير طبل من كثر الاكل ..

الشاب وهو يضحك بعبط : هههههههههه ياخف دامك ... 

خالد يأشر لشبــاب اللي توزعوا بالمطعم كل أربع على طاوله : شباب .. قوموا بنطلع .... 

ناصر اللي قعد قال : لا.. وين بتودينــا ..

خالد اللي يتحاشى أمل قال : كوفي شوب 

ناصر ماعجبه الكلام : طير زيــن يوعــان يأأخي ...

خالد عطى ناصر نظره وقال : عيل تدري شلون ... لا خلصتوا غدى أنا بستــار بكس .. فمــان اللـه 

ناصر اللي قعد ولا تحرك من كرسيه : تعـال خلـ ...... ( أختفى خالد لانه طلع من المطعم ) 

ناصر لواحد من الشباب اللي معاه ع الطاوله : شفيــه ..؟!!! مسرع ماتغير مزاااجه .. على قولته لا خلصنـا اكل نروح له .. يلا شبــاب طلبوا .. انا بدفع .. 



عند طاوله يوسف وأمل وهيام 

هياااام عيونها لصقته بخــالد من دخل ليــن طلــع .. 

( وااااااااااي يهبل .. هذي ثاني مره اشوفه فيهـا .... مره عند باب بيت امول ومره اللحيــن ... ياقلبي عليــه قمر .... ) 

أما امل اللي تضايقت لما طلع خالد من المطعم الي هي فيــه وخلا ربعه بس ..... نست يوسف ولا جاااا على بالهــا حتى ... أحتل تفكيرهــا خالد 

يوسف اللي كان يتكلم وأمل مطنشته قال : ياهوووووو ... 

أمل ألتفتت عليه بسرعه : هــمم ..؟!!!!

يوسف ببتسامه : اللي ماخذ عقلج يتهانى فيه

أمل ماردت عليه وأكتفت بالابتســامه 

يوسف لأمل وهيام : يلا خلصتوا ..؟!!!

هيام ليوسف : شرايك؟

يوسف : لا قالت أمل انهــا خلصــت ... راح نطلع ..

أمل : خلصــت ...

يوسف : أوكي عيــل اللحيـن أقدر ادفع الحسـاب وأنــا متطمن انج شبــعانه ... 



دفع يوسف الحســاب وقاموا كلهم طبعــا يوسف خلا أمل وهيام قدامه وهو وراهم لحد ماطلعوا من المطعم ..

لانه مثل ماتدرون المطعم أنترس شبــاب وهم ربع خالد .. ويوسف يغــار على أخته وقلبــه أمــل ..





فـي .. ستــار بكس



قعد خالد على وحده من الطاولات بعد ماطلب له كبتشينــو .. 

وأمــل مـافــارقت بــالــه ... كــانت الفرحه بايــنــه على ملامحهــا وهي مع يوسف ..

تضــايق لمــا شافهــا وأنقلبت أبتســامته لعبوس وحزن ...

ماكــان متصور أنــه في يوم .. أمل اللي حبها من صغره ماراح تكون لــه ....

طلعت تنهيده من جوارح قلبــه وقال بصوت هادي وواطي : نصــيب ...!!





مر الــوقــــت وجــا العصـــر ..



والجو في بيت بو حمد متكهــرب ع الاخر مثــل ماتعرفــون ..

ودرت دلال عن اللي سوااااه مشعـــل .. أنصـــــدمـــت ... 

وأهتزت صوره مشعــل بعينهـــا ... للمره الثــانيــه .. أو يمكن نقول للمره الثــالثــه ..

المره الاولى .. ضرب أختهــا .. وغلط على أبوهــا وصرخ على أمهــا ..

المره الثــانيه جرحهــا لما سمعته امل يتكلم عنهــا وماقدر حبهــا له ...

والمره الثالثه يضرب ريــال كبيــر .. بعمره ابوه .. معقوله توصل فيه قلة الادب لهدرجه 



أبتدت صوره مشعــل اللي كانت راسمتهــا لــه .. 

أنــه طيب .. وحبــوب .. وصاحب أخلاق .. ومحترم .. تنمحي تدريجيــا ...

وتحل محلهــا مشعــل .. اللي يتسلى بمشاعرهـا .. ومايحترم حد .. لا كبير ولا صغيــر ... وقليل أدب مع مرتبة الشرف ..



دلال اللي كانت قاعده ع الكرسي اللي بغرفتهــا حطت ويهــا بيدهـا الصغيره ورجعت بهــا شعرهــا 

وهي تقول بقلبهـا : معقــولـ كل هذا يطلع من مشعــل ..؟!! معقوله يكون مشعــل بهلـ وقــاحه كلهــا ..



دخلــت عليهــا أمل اللي كانت توهـا راجعه البيــت 

وفي يدها كيستيــن .. وكلهم هدايــا من يوسف ..



أمل ببتســامه : الحلــويــن شلونهم ..؟!!

دلال ماردت عليهــا بنفسها مهمومه 

أمل دخلت وحطت الكيس فوق سريرهــا وراحت جنب أختهــا : دلول شفيج ياقلبي ؟

دلال رفعت ويهــا ودمعه على خدهــا : دريتي مشعــل شسوى ؟؟

أمل بتسأل : شسوى ؟؟

دلال : ضرب ريل عمتي ســالم ... وطلع من البيــت ولحد اللحيــن مارجع ..

أمل حطت يدها على حلجهــا وقالت بصدمه : حلــفي ..

دلال أبتدت تصيح : أأأكرهه .. أأأكـــرهه ...

أمل حظنــت أختهــا وهي تقول : ليش ضرب سالم ؟!!

دلال : ماادري .. ولا أبي ادري ... ولا أبي أسمع اي شي عن مشعــل ..( أبتدى صوتها يهدى تدريجيــا ) أأأبي أنســـاه ..

أمل تبتعد شوي عن أختهــا .. : لو صج تبين تنسينــه المفروض تقويــن روحج مو طول الوقت مسكره عليج الغرفــه .. وتتصفحيــن الالبوم اللي من اوله ليــن أخره صورهـ ..

دلال طالعتهــا بنظره بدون ماترد 

أمل : أي .. لا تقعديــن تطالعيني جذي ... من صجج أنتي لين اللحيـن تحبينه عقب كل اللي سوااهــ هذا أخلاق ماعنده .. شلون تبينه يصونج 

لا أفترضنــا انه خذااج .. اذا على قولتج انه ضرب سالم ولا أحترمه ... بحترمج أنتي ؟؟؟!! ( وهي تهز راسهـا أستهزاء بمشعــل ) ماأظــن ؟؟



دلال قامت وقفت وقالت بغضب ودموعهـا على خدهــا : شتبيــني أسوي يعنــي .. قلبي مو بيدي .. ولا أنــا اللي أقدر أقرر اذا بنســاه وله لا ...

قاطعتهـا امل بصوت عالي شوي بس مو بصراخ : توج تقوليــن أنج تكرهينــه .. واللحيــن قلبج مو بيدج ...؟؟ حددي .. أنتي شتبين بالضبط ..



دلال وهي تمسح دموعهـا ومازالت بحالة هستيريه وهي تصيح لكن صوتها مو عالي لانها لو علته وسمعوا أمها وابوها بتروح في ستيـن داهيه : أأأبيـــه ... أبيـــه يحس فيني حرااااااااام عليــه .. مــاني تمثــال .. بدون مشــاعــر ...... عندي قلب يانــاس احس مو جماااااااد 

أمل قامت وقفت وقالت : المفروض انج تنسيــنه وتخليــن هالكلام عنج لانه مابيوصلج لــه ... هذا ماينفع معـاه شي الحقراان .. يمكن يفيد

دلال بصوت يرجف من الصيــاح وعالي شوي : أأأنــــــــــــــــــا مانـــــي مثلـــج ...

أمل أرتسمت ملايـيــن علامــات الاستفهــام على ويهــا (( مثلي بشنو )) .. طالعتهــا بدون ماترد عليهــا 

وكأنهــا تبي تسمع شبتقول .. (((( مثلــــــــــي بشنــــو ...؟!!!!! )))))

دلال وهي ترجع شعرهــا على ورى : على بالج عندي قلب مثل قلبج .. ؟؟!! أذا انتي قدرتي تنسيــن خالد أنــا ماأقدر أنسى مشعــل ...

أمل أرتبكت ماتدري ليش وقالت على طول وبسرعه : شتقوليـن أنتــي ...

دلال : أذا أنتي هــان عليج خالد .. انا مايهون علي مشعــل لو شيسوي .... مافي حد يبقى على ماهو عليــه مرده بيتغير ..

أمل زاد ارتباكهـا وقالت بغضب : شدخل خلوود اللحيــن .. وشجااب طاريه من الاســاس ... ومن قال أصلا أني أحبـــه .. 

دلال : قصي على غيري مو علي ... أنــا أكثر وحده فاهمتج ..

أمل بغضب : دلووول ... سمعي روحج عدل قبل لا تتكلميــن .. شنو أحبه وماأحبه .. خالد مثل أخوي لا أكثر ولا أقل .... وبعديــن لا تغيري السالفه ..

دلال : أمول واللي يرحم والديج طلعي مالي خلق شي ترى .. ماأبي اشوفج ..

أمل بمزيج مابيــن الغضب والارتبــاك : كل هذا علشان مشعلووه ... صدقيني مايسوى .. وكل اللي قاعده تسوينه بروحج مابيفيدج .. مابقى شي على المدارس .. بتروحيــن وشكلج جذي ..؟!!!!!!!! شوفي ويهج بالمنظره .. جنج وحده بنهــايه الثلاثيــن مو وحده توها مادخلت العشريــن ..

دلال بعنادهـا الطفولي الممزوج بحزنهــا : مو شغلج انتي بشكلي .. كيفي .. أنا حره اذا بهتم فيه وله لا .. رجاءا لا تدخليــن وخلي وقتج كله حق حبيب القلب ....

أمل طالعتهــا بنظرات قهــر وراحت قعدت على سريرهــا عناد ..

دلال وهي تضرب الارض ببريلها : اموووول ماأبي اشوفج بالغضب يعنــي ..

أمل ببرود : والله الغرفه مو لج بروحج .. وأنــا ابي ارتــاح شوي ..

دلال طلعت من الغرفه ورضخت االبــاب بكل قوتهــا 



اول ماطلعت ضربت أمل بكل قوتهـا على سريرهـا : خالد ... خــــالد .. خــــــالد .. وين مارحت طلع لي هالخــالد .... مايسوى على رفضته ..أأأف ...

كل اللي اسويه علشــانهــا وبعد مايبيــن بعينهــا .. بس مردهـا بتعرف انه كل هذا علشــانها ..



قطع حبل أفكــارهــا صوت نغمه المسج 



خذت شنطتهـا وطلعت جوالهــا وكان المسج من العــاشق المتيم .. يوسف 

يقول فيــه 



*

لوغبتي لحظة كل مافيني تمناج ،

صعبه حياتي ياحياتي بدونج ..

أهيم في صوتج وهمسج ولقياج ، 

حتى مع الأحلام ماقدر أخونج ..*



رمت الجوال جنبهــا وصدت عنــه .. بعد ماتكتفت بقهــر ..

لكنهــا بسرعه لفت على جوالهــا وأستغربت حركتهــا ... ليش حذفته ..؟!! ماتدري ..

يمكن مقهوره من دلال .. وله من خالد ...؟!! رجعت خذته وقرت المسج مره ثــانيــه 

ألا الجوال يرن ... والمتصل هو نفسه راعي المسج 



أمل ردت عليــه : ألووو ...

يوسف : هلا واللـه بهلـ صوت ..

أمل : هلا يوسف ...

يوسف : لا يكون مشغوله وقاطعتج ..

أمل : لا مو مشغوله .. بس كنت بنــام .. الا اشوف المسج ..

يوسف برومنسيه : شرايج فيــه 

أمل : حلـو ..

يوسف : حلو بس ..؟!!!

أمل : أيــنن ..

يوسف : بس ..

أمل : يوسف حبيبي .. بنــام اللحيــن ... تعبــانه طول اليوم معاك لا قعدت أتصل عليك أوكي ..

يوسف : بس ..؟!! ماطلبتي شي .. نامي حيـــاتي أرتــاحي وأسف اذا ازعجتج ..

أمل : لا مافيهــا أزعـاج ... ولا شي ...

يوسف : أول ماتقعديــن من النوم أتصل لي ...

أمل : أن شاللــه ..

يوسف : أأأكيـــد ..؟!!

أمل : أكيــديــن ...

يوسف : يلا ... نوم العواافــي ..

أمل : الله يعافيك .. مع السلامه

يوسف : في حفظ الرحمــن ..



سكرت من عنده وحطت الجوال جنبهــا 

ونااااامـــت وهي ماتبي تفكر بشي ... ولا شي ...

لا دلال 

ولا خــالد

ولا حتــى يوســف ..





عدى هاليوم على خيــر 

ومشعـــل مازال محد .. مارجع لحد اللحيـــن ..

محد يدري وينه أو شبيصير فيه لا رجع وطاااح بيد بو حمد 



اليــوم التــالي 



بـ مستشفــى حمد وخصيصا قسم العنايه المركزه ..

كانت أم جاسم قاعده برى على الكراسي بصحبه جاسم اللي أخذ اجازه من الشغــل ..

وبو حمد ... 

كانت أم جاسم قاعده تقرى قرآن ..وكــان صوتهــا حيـل حلو وهي تقــرى ..

كان صوتهــا خاشع .. وهادي .. يسر السامع ..





أمــا في بيت بو جاسم 

كان خالد رايح في سابع نومه ولا يدري شصــاير في البيــت لانه رجع امس 3 الفيــر 

ودخل سيده نـــام ... اول مافتح عينه راح غسل ويهــا وأخذ له شور ...

ولبس بنطلون جينز وقميص أسود وكاب أسود بعد 

ونزل الصــاله ولقى البيــت هــادي .. لا صوت تلفزيون .. ولا صوت أمه تتكلم بالتلفون مع ام حمد مثل كل يوم ..

ولا حتى نفس بالبيــت الصاله هاااااااااديــه 

أستغرب من هالهدوء المفــاجئ قال بقلبه : وين راحوا ؟؟!!! 



راح المطبخ مالقى لقمه أكل ...

العاده يقوم الصبح الاكل جاهز ماعليه الا يقعد وياكل ..

خالد زاد أستغرابه : شســالفــه ..؟!!

فتح الثلاجه يدور له على لقمه ياكلهــا .. أخذ له تفاحه وسكر الثلاجه 

وقعد ياكل .. يسد جوعه شوي أول ماخلص قط اللي بقى منها بالزباله ( الله يعزكم ) 

وطلع أتصل على مشعل بيشوف هو ويــن بس محد يرد ..

أتصل على جاسم .. مغلق ..

أتصل على سالم .. مامن مجيــب ...



خالد زاااااااااد أستغرابه وخاف شوي : هـااا ...؟؟ ويــن راحوا ذول ...الله يستــر ..



راح فوق وطق البــاب على غرفه امه وريل امه ... بس محد رد عليــه 

دخل مالقى حد ... الغرفه بارده .. ومعفوسه بعد .. وهذي مو من عوايد امه ...

راح غرفه جاسم لقاهـا كالعاده مقفوله ..

وشي أكيد راح غرفه مشعل اللي كانت مفتوحه .. 

دخل وأول ماطاحت عليه عينه جوال مشعــــل ..

خالد بصدمه ( معقوله مشعل ينسى جواله وله حتى يطلع بدونه ؟؟) 

راح أخذ جوال مشعل ولقى مكالمه منه ومن خاله وكم مكالمه من ربعه ...

هني خالد وقف قلبــه ..... 



وين راحوا أهل البيــت ..؟؟



..___ نهـايه الجزء السادس عشـر ___.. 




.___ الجزء السابع عشـر ___..



طلع من غرفته ونزل الصاله وهو متوتر ع الاخر .. معقوله ولا حد بالبيــت 

الا باب الصاله ينفتح ويدخل مشعل اللي كان مبهدل عــدل ..

شعره معفوس وازرت ثوبه مفتوحه ...

دخل سيده ولا كأنه شاف خالد وكان ناوي يروح فوق بس خالد مسكه من يده

خالد : شســالفــه ..؟!! .. محد بالبيــت ..؟!!

مشعل نفض يده من خالد وراح فوق غرفته ..

خالد : هــاااا ..!!؟؟

لحقه خالد لحد غرفته لقااه ماخذ جوالــه .. وفتح الكبت بكل قوته وطلع له كم ثياب وحطهم بشنطه الصغيره..

خالد بتوتر : مشيعل شصــاير فهمنــي .... 

مشعل: قعده في هالبيت ماني قاعد .....

خالد بصدمه : ليــــــــــــش ..؟!!!

مشعــل وهو يفتح الدرج ويطلع اغراضه المهمه ويحطهم بالشنطه : بيت فيه سلووووم ... ماأقعد فيــه 

خالد بتسأل : وشدخــــــــــــــل سالم اللحيــن ..؟!!! ماتفهمنــي

مشعل بغضب : مو لازم تفهم ... واللحيــن فكني واللي يرحم والديك ... مالي خلق نسمه الهوى 

خالد : شنو أفكك ..؟!! أمي وسالم وجسووم ويــن ؟

مشعــل : تلاقيهم عند اللي مايتسمى بالمستشفــى 

خالد وكأنه حد معطيه سطاااار : شنــــو ؟ المستشفــى ..؟!! من اللي بالمستشفــى ؟؟

مشعل وهو يشيل الشنطه : ريل أمــك .. سلوووم ..

خالد بذهووول وصدمه : لــيش ..؟!!

مشعــل وهو يوقف جدام خالد بشموخه وغروره : أنــا دخلته المستشفى على يدي .. ولو أشوف رقعت ويهــا لـ أخليه يشيلونه من البيت ع المقبره ..

خالد عقد حواجبه يحاول يفهم شسالفه قـال : لا تقــول ...أنــك 

قاطعه مشعل اللي مقرب ويها من خالد ومعطيه نظره تحدي : اي ضربته ... كفرت فيــه ... علشــان يعرف انه أشكاله ماتمد يدهــا عــلي ....

قاطعه خالد بدفعه قويه خلته يطيح ع الارض وصرخ قايل : أنت شسويييــــــــــــــــت ... 

مشعل اللي طاح بصوب وشنطته بصوب قال وهو يوقف بغضب : سويت اللي يربيــه .. هاللي مو متربي 

خالد عطااه بكس خلاااااه ينسى الكلام وطااح فيه طق بعد ماطاح مشعل على الارض مره ثانيــه وهو يقول : يالحقيـــــــــــــــــــــــــر ...

أنت اللي مو متربي ..... 

مشعل كان يحاول يبعد خالد عنه بس مو قادر ...

خالد وهو يمسك مشعل من ثوبه ويرفعه يقربه منه : تـــــــــــدري لولاه كـــان أنت بـ أعدااااااااااااااااد الموتــى .. 

مشعل وهو يدز خالد عنه : شقاعد تقول أنــــت ...

خالد وهو يوقف : تبرع لك بدمــــه يالغبــي ... فدااااااااااااااااااااااااك بدمه .. وانت تروح تضربه يالحقيـر

مشعل يحاول ينفي هالكلام : اللي تبرع لي بالدم جاسم .. مو سالم ... وسلووم بنفسه قايل لي هالكلام 

خالد : يكوووووووون بعلمك جسووم أخر واااحد درى بالموضوع .. ولو ناطرينه لين يتبرع لك .. كان أفتكينــا من همومك .. وأخلاقك الزفت 

مشعل وهو يوقف : خلووووووووود أحترم نفسك ..

خالد قاطعه : علم روحك شلون تحترم الغير علشــان النــاس تحترمك ... يــاأخي أستح ريال كبير كبر ابوووك .. تضربه ..

طالعه خالد بنظره احتقــار من فوق لتحت وطلــع من البيــت على المستشفــى 



اول ماوصل المستشفى وسأل عن سالم وعرف مكانه راح سيده للمكـان اللي فيه سالم 

الا وهو العنايه المركزه ..

لقى امه وجاسم وبو حمد ..

راح لهم وقال : ويـــنــه ..؟! عمي وينــه ..

ام جاسم رفعت ويهــا عليه بعد ماسكرت كتابه القرآن وعيونها مليــانه دموع ..

وبو حمد وجاسم طالعوا خالد مستغربين من طريقه دخوله عليهم ..

جاسم : داااخل بالغرفه ..

خالد : يصير أشوفه ....

بو حمد : اي يبه يصير .. بس لا تطول عنده .. حالته ماتسمح 



دخل خالد عليــه وانصدمت اكثر لما شاف سالم متمدد على ذاااك السرير الابيــض ...

في هالغرفه الشبه ظلمه ..وصوت الاجهزه المزعج مسيطر ع الجو ..

والتنفس الاصطناعي اللي حاطينه له .. هذا غير الوايرات اللي تارسه صدره ..



قرب صوبه ومسك يده .. كانت اول مره يمسك خالد فيها يد سالم بهلـ حنــان ..

وكأنه مايبي يفقده ..

خالد همس له : عمــي ..!! عمي ...

سالم ماكــان يرد عليــه 

خالد وهو يضغط على يده بس مو بقوى : عمــي .. سامحنــي .. مادريت الا اللحيــن .. بس لا تحاتي اخذت لك حقك من مشعلووه ..

سالم كان يرد عليه بالصمت ..!!!

خالد قعد يتأمله ملامحه ...



تعور القلب .. وتليــن أقسى قلب ..

معقوله مشعل قدر يضرب هالانســان .. شلون طاوعه قلبــه ..

دقايق مرت وخالد يتامل سالم ...جاته غصه .. دموعه على وشك الانهمــار 

لكنه تدارك الوضع ومسحهم .. مايبي حد يشوفه يصيح ويزيدهم ..



ترك يد سالم بنفس الحنــان اللي مسكهـا فيهـا 

وتأكد انه خدوده ناشفه تماما من أي دمعه .. وطلع لخاله وامه واخوه ..!!

خالد بصوت فيه غصه يحاول يخفيهـا : ليــش ماقلتولي ..؟!!

جــاسم : وأحنــا شفنــاك علشــان نقولك ..

خالد : ع الاقل أتصلتوا لي .. 

قاطعه بو حمد : أتصلنـالك .. مارديت واخوك طرش لك مسج .. جيك على جهاز وبتعرف انه احنا كنا بنقولك

خالد بقهــر : المشكله عرفت من هالحيوان مشعــل ... 

بو حمد وقف وقال : وين شفتــه ..

خالد : بالبيــت جاي ياخذ ثيابه مايبي يقعد بالبيــت الله لا يبــه ... يجيني شور ارجع له وادفنه بالبيــت أبرد خاطري بس ...

بو حمد اللي كان ينطر هالفرصه من يوميــن وده يدوووس ببطن هالمشعل قال : اقعد مع امك واخوك .. خلني انا اربيه ....



طلع من المستشفــى على بيت ام جاسم 



وأول ماوصل لقى مشعل قاعد على الدري اللي جدام باب الصاله وحاط يده على راسه يحاول يخفي ملامحه بهلـ طريقه 

بو حمد شافه ثاااار غضبه راح صوبه ومسكه من ثوبه ومشعل ماقاوم ..

وضربه ضـــــرب سنه بيوم ..

ومشعــل ماقــاااااوم كلــش ... بالعكــس دموعــه نزلــت .. ومع كل ضربه تزيـــــــــد ..

مو من الالــم ... لا ... بــل من النـــدم 



لما طفت شوي نيــران الغضب اللي أشتعلت بخفوووق محمد

ومشعــل ماتلقى اي ضربه بعــد صرخ قــايل : لــــــــــــــــــــــــــيـــش ... لــيش ماقلتوا لي ...

بو حمد بغضب : لانك مورااااااااااضــي تسمع حــد .. يامــا قلنــالك هالريـــال أطيب منه ماافيــه ماكنت تسمع .. تجرحه بكلامك اللي مثل السم ..

وهالمره تضربــه ... هذي تربيتي لك يامشيــعـــل 

مشعل رفع روحه بصعوبه من كثر الطق اللي جاله من خالد وخاله وقال : واللـــه مــاكـــنت أدري ..

قاطعه بو حمد : تدري بشنو ..؟!! أنت ماتحس أنت ؟؟ ماعندك قلب ؟؟ تكلم رد .. دافع عن نفسك .. وله ماتعرف تتفاهم الا بالضــرب ... 

مشعل اللي كان يبكي بمرااااره مانطق بولا حرف ....

بو حمد كمل كلامه وقال : انا أبوك الله يرحمه وصاني أني ماأتكلم .. بس أنت مصختهــا وراح أقول .. علشان تحس شوي وتعرف انه هالريال اللي بغيت تذبحه سوى اللي مايتسوى عشــانك ..

مشعل ماكان يجيب 

بو حمد : هالريــال اللي ضربــته .... كان بيدفع حيــاته علشــانك .. تذكر يومك صغيــر .. مو بغيت تروح فيها بحادث سيــاره ..

من اللي حمــاك وأندعم بدالك ؟؟ مو ســالم ... من اللي ترقد بالمستشفى أسبوع وكسر بريله ... ؟؟ مو ســالم ..!!

من اللي سدد كل ديووون أبوك بعد وفاته وبنى لكم هالبيــت وسجله بأسمكم .. انتوا وأمك .. مو ســالم ..؟!!

من اللي تبرع لك بدمه يومك بحــاجه ضروريه لدم .. وله كان رحت فيهــا مو ســالم ... 

من اللي كان واقف معاكم على حياة ابوك بالحلوه والمره .. مو ســـالم ...

من اللي كان يرفض وبقوه انه أبوك يهاوشك وله حتى يضربك ... حتى لو كنت غلطان .. مو ســالم 

تبي أكمل ولــه خلاص ..!!؟؟

مشعــل بغصه وصوته الباكي : وااااااااللــه العظيم ماكنت أدري .. واللــه .... أنــا أعتقد انه كــان طمعان فينــا من جذي مستحملنــا ...

بو حمد : بشنو يطمع ماتقول لي ؟؟ بشنو يطمع ... هالخير اللي عايشين انتوا منه كله حلال سالم .. مو أبوك 

مشعــل : ألا أبــوي .. هذا حلال ابوي 

بو حمد : حلال أبوك أبوك من وينه له حلال علشان يطمع فيه سالم ..؟ ماتقولي ..؟ صج انك منت كفو حشيمه ..

مشعل : نـــــدمت واللـه العظيم ندمت ...

بو حمد : بعد شنو ... بعد ماسدحت الريال بالطواااري .. الله العالم اذا بيعيش وله لا ...



مرت ثــلاث أيـــام على هالســالفــه ..

ومشعـــل متحسف على كل كلمه قالها جرح فيها سالم 

ومتمنى لو انه يدى انكسرت قبل لا يمدها على سالم ..

وكل يوم يكون عنده بالمستشفــى ...



وثالث يوم .. فتح عينه سالم .. بس صحته لين اللحيــن مو منتضمه ..

مايسمحله بالكلام واايد علشــان صحته ..

كانوا الكل عنده يبون يتطمونون على صحته 



ومشعل كان توه دااااش غرفه سالم وعينه بالارض ماله وي يشوف سالم 

بس لازم يعتذر منــه ..

اول مادخل الغرفه كل العيون تركزت عليــه 

وسالم طالعه بعينه بدون مايتحرك ... قلبه انقبض لما شافه .. ماوده يشوف مشعل 

بعد ماضربــه ..



قرب صوبه مشعل ومسك يده وباسها وهو يقول : ســامحنــي ياعمــي .. أنــا أسف ( نزلت دمعه على يد سالم ) واللــــه أسف ياعمي يعلني ماعشت لهلـ يوم اللي امد يدي فيهــا .. 

سالم مارد عليــه أكتفى بأنه ينظر له بس 

مشعل كمل أعتذاره : عمــي واللـه أسف.. أنا أدري الغلط راكبني من راسي لـ ساسي .. بس واللــه واللــه راح أتغيــر ... ماراح أكون مشعل اللي تعرفــه راح أرجع مشعــل اللي أنت تحبــه .. ( صوته بلـ يالله بين من الدموع والخنقه ) ويحبــــك 

سالم سحب يده من مشعل ..

مشعل تم على نفس الوضعيــه ماتحرك وهو منصدم انه سالم سحب يده منه .. يعني مو راضي عليــه 

بس المفاجأه انه يد سالم جات على راس مشعل برفق وحنــان وقال بصعوبه : لا تصيــح يامشــ ـ ـ عـــ ـ ـ ل ماأحب أشوف دموعـ ـ ـ ـ ـك يبـه 

مشعل غمض عيونه بندم فضيــع يقطع أحشــاءه 

* يااااااااااااااا لله .. شكثر كنت قااااااااااسي على هالريــال .. شكثر كنت اجرحه وأغلط عليــه .. لهدرجه ماكنت اشوف هالطيبه .. لهدرجه كنت عمي ماأشوف ... *

سالم ببتسامه : مشعل يبه .. أقعد أبي أكلمك .. بقولك شغل ..

الا بو حمد يقول : استريح ياسالم مب زين لك الكلام 

سالم لف صوب بو حمد وقال : تكفى يامحمد .. ماأقدر اكتم بقلبي أكثر مرده بيعرف .. وداام كلهم هني .. خلهم يدرون 

جاسم وخالد طالعوا سالم بأصغــاء ومشعل سحب له كرسي وقعد قريب من سالم

قال سالم بعد ماكح بصعوبه : سمعوا .. أدري انكم بالبدايه كرهتوني لسبب واحد ... وهو اني أخذت أمكم بعد عدتهــا على طوول 

جاسم قاطعه : ياعمــي احنــا 

قاطعه سالم : خلني يبه أكمل ..

جاسم سكت ..

سالم : زواااجي من أمكم خلاكم تعتقدون .. أني السبب بوفاة أبوكم .. وخاصه اني كنت على خلاف مع مبارك الله يرحمه قبل الحادث بيوم ..



( قال لهم السالفه كلهــا .. بس أنتوا راح تعيشونهــا لحظه بلحظه .. ) 



رن تلفون ولقى المتصل ( صديق عمره ) 

مبارك بتنرفز : خير شبغيــت ؟!!

سالم : بروووك ... شووف أدري انك زعلان وواااصل حدك منــي بس أنا متصل أ ... أتأسف .. ماكــان قصدي واللــه هم اللي قالو لي بيسون خوش مقلب وشاركتهم ..

مبارك : بس ياسلووم المقالب مو جذي ... بغيت أطلق المره امس .. كله منكم ومن مقالبكم ..

سالم : شدعوه مو لهدرجه ...

مبارك بتنرفز : لو أنك سامع صوت ابراهيم بالتلفون جان قلت حرررررررمــه مو ريــال

سالم ماات ضحك : هههههههههههههههههههههه

مبارك : أي اضحك شعليك مو أنت اللي ولع البيت عندك أمس ..

سالم : المهم ماعلينــا .. أنا متصل أتأسف ... وأعزمك على مطعم ..

مبارك : اذا ابراهيمووه معاك ماني ياي 

سالم :هههههه لا لا تحاتي مو معاي ..هالـ طلعه انا وانت وبس شرايك 

مبارك : والله أنك عارف شلون تراضيني ... هههه زين زيــن أمر عليك وله تمر علي ؟

سالم : أفاا بس افااا انت تسوق وانا موجود .. ماتصير ذي ..

مبارك : ههه أنطرك

سالم : دقايق واكون عندك ..



ودقايق ألا سالم عند باب بيت بو جاسم ( مبارك ) 

نزل وطق الجرس الا مشعل فاتح البــاب وكان صغير حزتها

مشعل بفرحه : عمي سالم ..

سالم : هلا واللـه مشعل شلونك ؟

مشعل : بخير شلونك انت عمي 

سالم : تمام ( يغمز له ) شرايك بـ دسكات السوني فله مو ..

مشعل : أتينن ..

سالم : جهزهــا لي ..بطلع مع أبوك شوي وراجع لك .. أوكي مو تنام 

مشعل : لا بنطرك ..



الا مبارك جااي ..

سلموا على بعض وطلعــوا ..

وطول طريجهــم ضحك وسوالف وغشمره .. وصار اللي ماكانوا متوقعيــن 

ماقدر سالم يسيطر على السيــاره بسبب السرعه القويــه ..

وأنتهت السياره وأحترقت بينما سالم ومبارك طلعوا من السياره من قوة الضربه 

ترقدوا الاثنيــن بالمستشفــى كل واحد منهم فيه رضوووض ..

تعــافى سالم قبل مبــارك بشهــر .. بس بعد ماكان يترك رفيج عمره .. كان كله عنده متنقع ..



وفي يوم مبــارك 

كان حاس انه يومه قريب قال لســالم اللي كان توه بشبابه طبعا منسدح على الكرسي ويطالع التلفزيــون يحاول يونس مبــارك

مبــارك بتعب : سالم تكفـى .. لا صار فيني شي .. أهلي أمــانه برقبتك ..( يكح بصوت عااالي ) وهيــا .. هيــا تكفى ياسالم .. من بعدي أنت ريلهــا 

سالم قام من كرسيه معترض على كلامه وقال : لا تقول جذي .. مرتك لك .. وعيالك بعد لك .. وبتعيش لهم .. وأن شالله بتحضر عرسي بعد..

مبــارك : سالم ... هيــا توهــا صغيره مابيها تترمل وهي بعز شبابهــا .. أبيك تعوضهــا عني .. أبيها تنساني ياسالم .. طلبتك ..

سالم خاف على رفيجه : بروووك .. لا تقول هالكلام .. 

مبارك : سالم .. عيالي يحبونك .. وماأبي يجيهم ريل أمه يبهدلهم .. عيالي معااك ضامن سعادتهم ....

سالم عصب من اسلوب مبارك :مبــارك الله يهداك بس ... مافيك الا كل عافيــه لا تدلع عارف حركاتك 

مبــارك زاااد بكح وبطريقه خطره عليه 

طلع سالم ينادي الدكاتره اللي جو لــه وحاولوا يهدونه ..

وألتقى بهيــا ( أم جاسم اللي كانت جايه تطمن على ريلها مثل كل يوم أخترعت لما شافت سالم مختبص ودخلت لقت ريلها يلفظ انفاسه الاخيره )

وسالم ماسك يد مبــارك .. وهيا تمسح على راسه وهي تيح من الخااااطر



مبــارك وهو يضغط على يد سالم : ســــــالم أهلـــي أمــــانـــه برقبتـــك .. أمـــــانــه 

سالم يخفي دموعه بصراخ : مبــارك شقلنــا أحنــا ..

مبــارك يأس من سالم لف على هيــا اللي ميته صيــاح على حبيبهــا : حياتــي ... من بعــدي .. لا ترفضيــن سالم لا تقدم لـــج .. تكفيــن هذي وصيتي 

سالم صرخ من كل قلبه بقهر : مبــــــــــارك .. خلاص عــاد ..

هيا حاولت تحظن مبارك لكن الدكــاتره مو معطينها فرصه لدرجه انهم أبعدوهــا عنه 

اما سالم اللي للحيــن ماسك يد مبــارك 

قال له مبــــارك : لو لي معزه عنــدك .. لا تتخلى عن أهلــي .. أنت ريل هيــا وأبوي عيــالي من بعدي .. طلبتـــ ـ ـ ـ ـ ـ ـ ـك



كانت هذي أخر كلمــات مبــارك







..___ نهايه الجزء السابع عشر ___.. 




.___ الجزء الثامن عشر ___..


وبعـد ماأنكشفت كل الاوراق .. وكل واحد عرف الســالفــه ..

صفت القلــوب تمــامــا تجــاه ســالم ..وبالاخص قــلــب مشعــل 

اللي مافــارق ســالم من بعد هاليــوم .. طول وقته عنده ..

وان راح عنه .. ساعه ساعتيــن 3 بالكثيــر ويرجع لــه .. يحــاول أنــه يتغيــر للأحسن مـع ســالم ..

اللي صحته كل يوم تتحســن ... 



.. كلهــا 3 أيــام ورجع ســالم البيــت متعــافي لكنه مايقدر يمشي بدون عكــاز لمده أسبوع ..



عــدت هالايــام بســرعه ...

وجــا اليــوم المنتظــر .. اليــوم اللي بيجتمع فيه يوسف مع حبه الاول والاخيــر 

واللي راح تحقق أنتقــامهــا فيه أمــل من خــالد أكثر وأكثــر .. وتجتمع بيوسف اللي تحبــه ..

واليــوم اللي بينمحي فيه أخر أمــل لخــالد انــه حبيبته وبنت خاله .... ممكــن بيوم تكون لــه ...



هاليــوم كــان سعيــد لنــاس كثــار .. بس حزيــن لشخص واحد وأنتوا عارفيــنه ..



....



الصبــح الســاعه 6 .. كانت أمل قايمه اول وحده مو قــادره تنــام ..

خلاص اليــوم أخر يوم لهــا في هالبيــت .. 

مستــانســه .. وزعلانه بنفس الوقت .. 

مستانسه لانها بتجتمع بيوسف .. وبتنتقم من اللي حطموا قلب أختهــا وبالاخص خالد 

وزعلانه لانها بتفــارقهم .. بتفارق كل اللي حبوهــا ..



وفـ البيــت اللي جنبهم .. خالد كان منسدح على سريره وعينه معانقه السقف ..

مــانــام ولا جاله النوم .. سهرااان لحد ماطلعت الشمس .. 

خلااااص .. أمل ماراح تكــون لــه ولا راح تكون من نصيبــه ..

قلبه يعتصر من القهــر .. وحب أمل رغم كل اللي سوته .. كل ماله ويزيد ..

مشكلته مايقدر يمنع روحه من حبها .. مايقدر يكرهــا ..

ولا يقدر حتى ينســاهــا ..

ليــش كل هالكره فجــأه جاله منهــا شسوى هو علشــان كل هذا ..؟!!

ماضرهــا ولا أذاهــا بشي ... ليش تستلذ بتعذيبــه .. 



بس .. هذي الدنيــا



لو كل واحد حب نصيبه .. مــاكـــان أنجرح قلب .. ولا بكت عيوون من الـحـب وعذابــه 



تذكر أخر مره كلمهــا وجها لوجه ..

وشلون كانت تستفزه بفرحه .. وتستلذ بغضبه اللي يخفيــه 



غمض عيونه بقهر وقال ( تبي تخطب لي ..!! لهدرجه هنت عليهــا .. لهدرجه كارهتني .... تدري اني أحبهــا وترفضني علشان واحد غريب ..

ليــش كل هذا ... ليش ..؟؟؟؟؟ )



مــر الــوقــت ويات الســاعه 11 الظهــر ..

وأم حمد متفقه مع أم جاسم وأم ريم انهم يجتمعون كلهم في هاليــوم ..

وبالمره البنــات يروحون مع بعض الفندق.... ويتجهزون حق العرس سوى ..



الكــل راح وأجتمعوا هنــاك بستثنــاء خــالد اللي رفض يروح 

ورفض يروح حتى العــرس .. مو قــادر يتخيل مجرد تخيــل انه يشوف أمــل بجنب واحد غيره 



عند دلال وأمل فوق بغرفتهم ..

كانوا متجهزيــن وكاشخيــن وكل وحده تنافس الثانيــه بالجمــال 



تجمعوا الاهل كلهم تحت 

وأول ماوصلوا أم ريم وعيالها راحوا سيــده المهــا والعنود والدانه فوق الغرفه عند دلال وأمل 

فتحوا البــاب ودشوا الا أمل بخرعه : وووويع جذي يفتحون الباب ...؟!!

المها وهي تضحك : ووووي عدلي أسلوبج شنو ويــع .. لو يسمعج الريل بهل الاسلوب طلقج بالثلاث قبل العرس ..

ضحكوا كلهم 

دخلوا سلموا على بعض 

المهــا : ووواااااااااااي ياحضج أموووول .. متى يجيني الدور وأتزوج ..

دلال : الفــال لنــا كلنــا أن شالله ... هههههههههه

الدانه بغشمره : لا واللــه .. دلول بتاخذ مشعل .. وأمول خذت يوسفوووه .. ومهوووي بدون تفكير بتاخذ خلووود حبيب القلب .. انا من لي ؟؟

أمل سمعت ( خلووود ) التفتت بسرعه على الدانه لكن محد أنتبه لهــا 

المهــا بحالميه : وهو حاس فيني علشــان تقولينهــا بوثوق بياخذنــي .. يلا كل واحد ونصيبه .. ( تطالع دلال ) بس دلول أف كورس مشعل بدون لا لف ولا دوران هههههههههه

دلال ماردت عليها وأكتفت بالضحك ...



وقعدوا يسولفون ويضحكووون وأول ماخلصوا كشخه البنــات 

نزلوا الصاله بعد مالبسه كل وحده شيلتها لانه مشعل وجاسم و فهد ( ريل الريم ) وأبو ريم وسالم 

تحت ولازم يتحجبون عنهم .. نزلوا وسلموا 

وتوزعوا بالصاله اللي أنترست ..

واللي عباره عن صالتين مفتوحين على بعض .. صاله فيها الريايل وصاله فيها البنــات

مشعل من نزلت دلال وهو يطالعهــا ببتسامه عريضه .. وهي تحاول تخفي ابتسامتهــا .. لكنها مو قادره ..

ماتقدر تكاابر .. تقول بتنساه وبتكرهه بس من تشوفه تنسى كل اللي قالته 

شكله يدل على انه يحبها صج .. مو لعب .. بس المظاهر خداااعه ساعــات 



وأول ماقعدوا وتجمعوا البنــات أبتدت أمل تدور على خالد بعيونهــا ودهــا تشوفه ماتدري ليــش ..؟؟!!

مالقته بينهم .. تقول أكيد راح شوي وبيــرجع ...

أأأكــــيـــد ..!!؟



لكن الوقت راح وجااا وقت الغدى وحطووه ..

وخالد ماجــا ..

أمل لفت على العنود اللي كانت جنبهــا : عنوود ؟؟ خالد وينه ..؟!!

العنود : ماجى مع خالتــي مادري ليش ..

أمل بصدمه : مااجــى ....؟!!!!!!!!!!!!

العنود : لا .. ( شوي الا صوت دلال )

دلال : يلا صبــايــا الغدى جـاهز .. 

قامت العنود وكل البنــات وأم جاسم وأم ريم وأم حمد وراح يتغدون 

الا أمل اللي قاعده بمكــانهــا منصدمه ( شدعوه مــا جــى ..؟ ما بشوفه يعني ؟؟؟ لهدرجه ماوده يشوفني كلش ...) 

قطعت حبل افكارها الريم : يالعرووس تعالي قبل لا يخلص عنج الاكل .. 

أمل أبتسمت لها أبتسامه ماتحمل أي شعور وقامت وراهــا 



بعد ماخلصــوا غدى وسولفوا شوي .. تجهزوا كلهم علشان يروحون الفندق ع 2 ونص جذي 

ووصلت لأمل هداايــا شكثر من رفيجاتهــا اللي مطرشينهــا لها مع السيــاق ومايقدرون يجون هم بنفسهم ..

باقــات ورده جنــان شكلهم .. وكل وحده تقول الزود عندي 

حطووهم لها بغرفتها ... وأمل قالت بتفتحهم بعد ماتطلع من الحمام لانها بتسبح 

وأول ماطلعت من الحمام كانت حزت طلعتهم جاات خلاص .. بس هي قعدت تفتح الهدايــا لحد ماينادونهــا ويقولون لها خلاص بنطلع 



فتحت أول هديه لقتهــا من حبيبتهــا نوف كاتبه لها على بطاقه صغيره 

( مــبـــروك ياقلــبــي .. منه المــال ومنج العيــال .... بتوحشيني يالدبه .. أختج .. نوف ) 



والثانيه من نوره رفيجتهــا ( مبــروووووووووووك ياقلبي ألف ألف ألف مبروك .. الله يوفقج ان شالله ويهنيج .. ولا تحاتيــن جايه عرسج جايته ..)



والثالثه والرابعه و واااايد غيرهم ..

توهــا بتفتح وحده بعد الا العنود فاتحه البــاب : أموول يلا نزلي بنحرك اللحيـن 

امل : جهزتوا خلاص ؟؟

العنود : ايوه .. يلا حركي روحج .. لا تأخرينــا ههههههه

أمل وهي تضحك : ان شاللــه . هههههههههههههه



طلعت العنود وقامت أمل لبست عبايتها وشيلتهــا ورجعت قعدت ع السريع تفتح وحده من الهدايــا عن خاطرهـا

وأأأأأأأأأأأأأأأأأأأأأأأأأأأأأأأأأأأأنصـــــــــــ دمت لما لقت باقة الورد هذي من خـــالد ..

( كانت عبــاره عن باقه مزيــج مابيــن الاحمــر والاصفــر ومنسقه تنسيــق حلــو .. وتدل على الحب والغيــره ) 

قرت المكتــوب بالبطاقه وهي مو مصــدقه عينهــا 



قال لهــا (مبـروك .. ويهمني تعرفيــن .. أنــي متمني لج كل الخيــر معــاه .. أخــوج خــالد .. )



رجعت قرت البطاقه مره مرتيــن وثلاث ..

... كلمــات قليله .. بس .. أثرت فيها وايـــد .. معقــوله هالباقه من خالد ..



دخلت عليها أمها 

أم حمد : أموول ..!!؟ يمه .. صار لي ساعه أنــاديج .. وانتي قاعده تشوفين الهدايــا لحقه عليهم يمه قومي بسرعه بنتأخر 

قامت أمل وفتحت الدرج ع السريع وطلعت دفترهــا ودعست هالبطاقه فيه ع السريع 

وطلعت وهي تقول : كاني خلصت .. كان ودي اشوف الهدايــا 

أم حمد اللي تمشي جدامها : لاحقه عليهم يمه .. 





راحوا كلهم الفندق وخصيصا فوق الغرفه اللي حاجزينها للعروس ..

واول مادخلت لقت الكوافيره و الممكيجه .. قاعديــن ينطرونهــا 

وبالغرفه الثانيه اللي جنب غرفه أمل ... في ثنتيــن يمكيجون ويسون الشعر بعد 

تمت أمل بروحهــا بهلـ غرفه وبلشووا فيهــا على أقل من مهلهم ..عندهم اليوم كله ..

أم الغرفه الثانيه اللي صارت زحمه .. 

كان الوقت قصير وااايد عندهم ..

لانه ما شالله واايد اللي هنــاك 

( أم جاسم , أم حمد , أم ريم , دلال , العنود , المها , الريم , الدانه ) 

فستغلت الفرصه المهــا وخذت الريم وأم جاسم وام ريم معاهــا وراحوا الصالون ..

علشان يخلصون بسرعه .. وبصدفه لقوا أهل المعرس هنــاك بنفس الصالون اللي راحوا له هم





مـــر الوقت ... ورساله خالد مافارقت بال أمل .. 

طول الوقت تفكر فيــه .. كم كلمه قالها بالبطاقه لخبطت كيانهــا 





جــات حزت العــرس والصاله مشتعله 

وخاصه صوت الطق كل ماله ويعلى .. كانوا الفرقه اللي جايبينهــا روعه ..

وكل البنــات قاموا يرقصــون والضحك والونــاسه مسيطر على الجــو ..

لحد ماجــات حزت زفه العروس ..

كانت أمل متوهقه بعمرهــا ترجف من راسها لريلهــا مو مصدقه أنهــا أنحطت بنفس موقف ريم ..

صوت الاغــاني يعلى كل ماقربت صوب الكوشه وكل العيــون عليهــا 

هذا غير المصوره اللي تصورهــا وبهدلتهــا بالفلاش اللي كل دقيقه طالع بويهــا ..

ووحده ثانيه جايبينها تصور بالفيديــو ..

تمت على هالحال لحد ماوصلت بأمان للكوشــه .. زين ماأغمى عليهم بنص الطريج ..



عدت ســاعه وأمل ماغير توزع أبتسامات كل ما لفت لصوب لقت وحده تطالعها وتبتسم ..

شوي ألا زفت المعرس هنــي زااااااااااااااادت دقات قلب أمل ..

وهي تشوف يوسف يتقدم بخطوات بطيئه تجاهــا .. وقفت وابتسامه الخجل على شفايفهـا وتحاول تلتهي بأي شي بس ماتشوفه وتسيح من الحيــا 

وصل يوسف جنبهــا والابتسامه شاقه ويهــا شق ..

خذت نظره خاطفه سريعه على يوسف وصدت ..

وهي تطالع الشبــاب اللي يضحكون ويرقصون .. ومشعلليــن الجو ..

واخوها حمد ضايع بينهم ..



ومــن بين هالشبــاب كــان خــالد .. أيــوه خــالد الكل حوله كان يرقص بحمااس والضحكه على شفاته 

الا خالد واقف وهو مبتسم أبتسامه كانت غامضه بنسبه لأمل مو فاهمه معنــاهــا هل هي فرحه أم حزن ..

أما بالنسبه لكم فأكيد واضحه .. معقوله يفرح في هاليــوم ؟؟!! مستــحيــل 



ومشعل وجاسم يبونه يرقص معاهم مــاكو أمــل ....

لحد ماطلعوا الشبــاب 

عطى خالد نظره لأمــل خلت الدم بعروقها يتيبس وهو طالــع 



مــر وقت العــرس ..

وتزوجوا يوسف وأمل .. راحوا فوق الغرفه اللي حاجزينهــا للعروسيــن ..

دخلــوا وكل واحد بدل ثيــابــه واول ماطلعوا مايمديهم يقعدون مع بعض شوي الا العشــا واصــل 

قعدوا تعشوا ومع شوي ضحك وسوالــف وغشمره من يوسف 

ودخلــوا ناموا على طووول من التعــب ..

واليــوم التــالي ..


راحوا يوسف وأمل بيتهم ( الا وهو ) بيت بو راشد 

لانهم راح يسكنون هني حالهم حال راشد ومرتــه أول مادخلــوا كانوا هيــام ومنــال وأسمــاء بستقبالهم 

هيام بفرحه وهي تشيل شنطه أمل عنهــا : هــلا وااااااااااااااللــه تو ما نــور البيـــت ياقلبــي 

أمل بخجل : منــور بأهلــه ..

منال وهي تسلم على أمل بالخد : هلا واللـه بمرت أخوي ... الله يعينج عليــه صراحه 

يوسف بغشمره : منول شدعوه من أول أبتدينــا تشويه صور هههههههههههههه

أسماء ببتسامه : حياااج .. البيت بيتج ..



أمــا يوسف فقال : عن نفسي أستأذن بروح أكمل أمور تسجيلي بالشركه ورااااجــع بالمره تعوديـن عليهم حياتي ..

أمل أرتبكت لما درت انه يوسف بيروح وبيخليها معاهم .. بنفسها اول مره تقعد معاهم كلهم ..

طلع يوسف بعد ماحط شنطت أمل وشنطته بالصاله 

دخلت أمل وحولها البنــات .. طبعا هي ماتعرف تسولف معاهم فستغلت سالفه انها تعرف هيام علشان تسألهــا : ألا هيووم .. خالتي وينهــا ؟ أبي أسلم عليهـا 

هيام : تنطرج بالصــالــه ..

راحت أمل الصــاله وألتقت بأم يوسف (( أم راشد )) وباست راسهــا وهي تقول : شلونج خالتــي ..

أم راشد ببتسامه : بخيــر .. شلونج انتي ؟

أمل : أنا زينه الحمداللـه ..

أم راشد : أقعدي يمه ليش واقفه ..

قعدت أمــل .. وبتدت أم راشد تسألها عن اخبــارهــا .. 



شوي الا شوق جااايه الصاله ركييييض : وين أــمــي ؟؟!! 

أسمــاء : تعالي يمه سلمي على مرت عمــج ..

شوق : انزيـن ... ( جات باست أمل على خدها ورجعت تسأل ) أـمي ويـن ؟

أم راشد : عمج راح بيخلص شغله وراجــع ..

شوق بحزن : ليش ماسلم أـلي ؟!! سلم أـليكم كلكم ألا أونــا ..

أمل أستانست عليهــا قالت لهــا : تعــالي حبيبتـي .. قعدي جنبي ..

شوق راحت قعدت جنب امل 

أمل بحنــان : أنتــي شسمــج ..

شوق بخجل الاطفــال وبرائتهم : شوق ..

أمــل : اللــــــــــــه .. حلــو أسمج ... من مسميــج ..؟!!

شوق : مودري ..؟؟

أمــل : يصيــر أخذه ..؟

شوق بسرعه : لااا ..

أمل بتسأل ممزوج بحنانهـا : لــيــش ؟؟ أنــا عاجبنــي اسمج ..

شوق : موبي أعطيج .. تدليــن ( تدريـن ) ليش ..؟

أمل : لـيش ..؟

شوق : لانـه أـمي يحب أسمي واااااايد .. من جذي مابعتيج( بعطيج ) أسمي علشان لا يحبج أنتي أكثل ( اكثر ) منـي اونـا ..

أمل وهي تضحك : ههههههه فديتهــا ( تطالع أسمـاء ) بنتــج ؟

أسمــاء وهي تضحك : ايــوه بنتــي ..

امل : يحليهــا أتيــنن .. ( ترجع تكلم شوق ) كم عمــرج ..

شوق وهي تحرك كتفها بمعني مادري : مووودري .. ( تكلم أمها ) ماما .. كم أ ـملي ( عمري ) أونـا ؟



ماتوا من الضحك على برائتهــا ..



وبين السوالف والضحك دخل راشد ..

راشد : الســلام عليكم 

كلهم : وعليكم الســلام 

أسمــاء : شفيك راجع مبجر اليــوم .. ؟؟

راشد : اخوي ومرته بيجون اليوم البيــت وماأستقبلهم مايصيــر ..

أم راشد : أخوك ومرته وصلوا من زمــان .. هههههه

راشد دخل وهو يضحك : المهم أنــي وصلت .. وله شرايج يامرت أخوي ؟؟

أمل أبتسمت بخجــل بدون ماترد ..

راشد وهو يقعد جنب أمه : هــاا .. كملوا سوالفكم شكنتوا تقولون ؟؟



كبدايــه تعارف بين أمل وأهل يوسف كــانت جيده جدا .. وتبشــر بخيــر ..

بس ماتــدري شمخبيــه لهــا الايــام بهذا البيــت ..



..___ بعـد مرور شهـر___..



الظهــر .. أسمــاء وأم راشد بالمطبخ .. ومعاهم منــال 

يسون الغــدى ..

أم راشد بغضب : منووووول .. أنا قلت لج يبي الملــح مو السكــر .. حركي روحج ... شكلنا مابنتغدى الا العصــر

منال وهي تدور بالمطبخ : يمــا مااادري وين حاطته انتي الملــح ... كــانــي كــانــي لقيتــه هــاج ..( تعطي امهــا الملــح ) 

أم راشد تكلم أسمــاء : خلصتي يابنتي السلطه ؟؟!

أسمــاء : لا يمه.. قاطعه أقطع البصــل ...

أم راشد بغضب : شفيكم تشتغلون شوي شوي .. اللحيـن بيجون العيــال يبون أكل .. وأنتوا سنه ليـن تخلصـون ( جات على بالها أمل ) منوول .. مرت أخوج هذي وينهــا ؟؟ مندعسه بدارهــا تنطر الغدى يزهب علشان ترعى وتاكل ... شنو خدم أبوهــا أحنــا روحي ناديهـا .. واايد دلعنــاهــا ترى ..

خل تجي تشوف لها صرفه هنــي 

حطت اللي بيدها منال وطلعت من المطبخ وهي تتحلطم .. نفخت راسها امهـا بالصراخ 

راحت غرفه يوسف و أمل وطقت البــاب فتحت لهــا امل اللي كانت تنظف الغرفه 

منال : أموول أمي تقول لج نزل ساعدينــا بالمطبخ ..

أمل : زيــن اللحيـن بنزل بس اخلص الغرفه ..

منــال بهمس : ترى واااصــل حدهــا .. خلصي بسرعه ..

أمل رفعت واحد من حواجبهــا بلا مبــالاه وقالت : لما أخلص أنزل اساعدكم ..

منال : اوكي ..

راحت عنهــا وسكر أمل البــاب بغضب .. 

طلعت روحهــا أم راشد كل يوم طالعه لهــا بشغلــه .. 

كملت تنظيف الغرفه بعد ماشغلت المسجل وحطت على أغنيــه اليسا ..

* ليه ؟ أسمع كلام 

وأحلم معاه

وأتشد لي



فجأة الغرام يطلع كلام عشمني بيه

ومين عارف أكيد قابل غرام تاني ومن تاني أوام حبيت

وليه؟

أرضى بعزاب ئلبي الي داب من عشئي لي 

.أيام جميلة في عمرنا وهانت عليه

حرام ينسى الي كان بينا وينساني ،

وأنا بس بفكر فيه

بستناك

وبتمنى أعيش العمر كلو حبيب معاك ............. ألـخ *



قعدت تدندن على ألحــان الاغنيــه .. و تمايل معــاهــا وهي تنظف الغرفه بينمــا تحت 

اشتعلت أم راشد وقالت : شنو تنظف غرفتها بعديـن تنزل .. خل تهد اللي بيدهــا وتنزل أحسن لهــا ....

وله والله لا اروح لها أنــا 

أسماء : يمه خلاص هدي اعصابج ليش معصبه جذي .. البنت قالت بتنزل ..

ام راشد حطت اللي بيده وراحت فوق غرفه يوسف وأمل وفتحت البــاب بكل قوتهــا وهي تقول : بدل هالرقص اللي ترقصينه هنــي نزلي ساعدينــا محنــا خدم أبوج .. مخليتنــا نطبخ لج .. 

أمل ألتفتت عليهــا وقالت بصدمه : خالتي الحيـن ليش هالكلام .. قلت لج بنزل اللحيــن خلاص بنزل ...

أم راشد بغضب : لا تعلين صوتج علي وجدامي يلا المطبخ

أمل فتحت عينها على كبرهــا ( شتبي ذي ) : متى عليت صوتي .. اخلص تنظيف الغرفه وأنزل ..

أم راشد : لا تقعديــن تقلين ادبج علي .. بتنزلين بالطيب وله انزلج بالغصب ..؟؟؟

أمل ( متسببه ذي ؟؟؟ ) : يــه خالتــي .. شفيج الله يهداج مفوره علي شسوي اللحيــن ؟

أم راشد : أملووه نزلي دام النفس عليج طيبه ..

أمل بقهــر : زيــــــن .. خلاص بنزل .. أأأأأف ..

طلعت من الغرفه ونزلت المطبخ قبل ام راشد وألتقت بأسماء ومنال بالمطبخ

أسماء راحت صوب أمل وقالت : أستحمليهــا حبيبتي هي شوي دمهــا حــار وبسرعه تعصب بس والله طيبه 

أمل بغضب : دمهــا حـــار بس مو علي ..

منال تأشر لهم انه امها جات 

راحت أمل فتحت الماي وقعدت تغسل الصحون 

دخلت أم راشد المطبخ وهي تتحلطم : واللـه أحنا نتعب ونكرف وناس ترتاح فوق بداارها مادري خدم عندها أحنــا وله يوسف جايبها لنــا علشان نخدمهــا ..

أسماء اللي كانت واقفه جنب امل بس هي تقطع البصل والخضرى .. وأمل تغسل الصحون قالت بهمس : استحمليهـا عشاني 

أمل قعدت تغسل ودموعهـا تنزل على خدها وتمسحهم .. بسرعه 

أم راشد شالت الجدور اللي مو محتاجينها من فوق الفرن وحذفتهم بالمغسله علشان تغسلهم أمل ..

بس الطريقه اللي حذفتهم فيها أم راشد كانت قويه حيل وطشرت الماااي على وي أمل ...

أمل صرخت : شفيـــــــــج أنتي ..؟

أم راشد بغضب : فيني اللي فيج .. أهووو غسلي بس وانتي ساكته .. هذا اللي ناقص أخر عمري تجيني ياهل تعلي صوتها علي 



كمل الشغل بالمطبخ ورجعوا بو راشد وراشد ويوسف من الشغــل .. وهيام رجعت من المدرسه وراحت تبدل ثيابها سيده علشان تنزل تتغدى وتنــام 

وأمل ومنال واسماء وام راشد للحيـن بالمطبخ 

يوسف بدل ثيابه ونزل المطبخ دخل وهو يشم ريحته الاكل : يه يه يه ... لا لا .. شكلنـا اليوم بنتغدى خوش غدى ..

( باس راس امه وهو يقول ) هاا شطابخه لنــا اليــوم ؟؟

أم راشد من دون نفس : مجبوس لحم ...

يوسف : وأنــا اقول شنهي هالريحه الحلوه اثاريها مجبوس ..

الا صوت امل قطع كلامهم وهي تنثر قطرات الماي اللي بيدها بالمغسله : خلــصت ..

وطلعت من المطبخ ركض على غرفتهــا ..

يوسف بتسأل : شفيهــا ..

أم راشد : مافيها الا كل خيــر .. روح أقعد بالصاله بحط الغدى اللحيــن ( تكلم منال وأسماء ) يلا يمه حطوا الغدى ..



حطوا الغدى وقعدوا كلهم ..

ويوسف قاعد ينطر أمل تنزل بس مانزلـت ..

يوسف بتسأل : أمل وينهــا ؟؟!!!!

أم راشد وهي تاكل : تلقاها مندعسه بغرفتهــا ...

منال طالعت يوسف بنظرات فهم منها يوسف انه امه مهاوشه امل 

قام وراح لها 

فتح الغرفه لقى أمل متكوره على روحها فوق السرير ودافنه ويها بين ريولهــا وتصيــح 

سكر البــاب وراه وقعد جنبهــا وهو يقول بهمس : حيــاتــي شفيــج ..

أمل وهي مازالت على نفس وضعيتها بصوت مخنوق : مافيني شي ...

يوسف : الا فيج شي .. ( يرفع ويهــا ) أفــااا .. ليش هالدموع ذي كلهــا ؟؟ تدرين أني ماأحب اشوف دموعج ..( مسح دموعهـا بصبعه وهو مازال ماسك ويهــا ) شفيج ياقلــبي .. حد مضايقج ؟ حد مزعلج بشي 

أمل بقهر وهي تصيح : يوسف أمك شفيها علي .. ماسويت لها شي علشان تكرهني جذي .... كل شوي مهاوشتني وله مهزئتني 

يوسف ببتسامه : اللحين زعلتي علشان امي هاوشتج .. يمكن غيرانه منج ليش انج خذيتي منها ولدهــا 

أمل بنفس القهر : بس مو جذي ... تبي ولدها خل تاخذه حلال عليهــا .. مابي منها شي خل تخليني بحالي 

يوسف وهو حاط عينه بعينها : تاخذ ولدهـا ؟ يعني ماتبينــي ..؟؟ أفــااا .. خلاص عرفت قدري اللحيـن ..

أمل بعصبيه : يوسف مو وقت تدلع .. أنا من جذي منبطه جبدي وانت تتدلع ...

يوسف بضحكه خفيفه : زين خلاص ياقلبي لا تعصبين .. تدللي شتبيني اسوي ؟؟!!أضربهــا ؟ أذبحها ؟؟

أمل بتنرفز : أووووووووه يوسف لا تقعد تستعبط علي واللـه مـ ـ ـ ـ ـ ق ـهوره ( وغرقت بنوبه من البكاء وهي تخفي ويها بيدها )

يوسف قربها لصدره وحظنهــا وهو يطبطب عليهــا : لااا .. أمولــه خلاص عاد .. ماعليج منهــا يمكن غيرانه منج لا أكثر ولا أقل 

أمل : ماعندهــا سالفه صراحه .. كاهو راشد تزوج ماسوت بأسماء مثل ماتسوي فيني 

يوسف : راشد غير وانا غير .. أنا المدلل ..

قعدت تصيح أمل ويوسف يهديهــا ولما هدت كليــا رفعت راسها عن صدرته ومسحت دموعهــا 

يوسف وهو يكمل مسح دموعــها عنهــا : يلا أشــوف أبتســامه ؟؟ يلا .. ترى ازعــل ..

أمل أبتسمت ..

يوسف: أيـــوووووووه .. جذي ابيج .... وماعليج منهـا اللحيـن أنزل واتفاهم معاهــا .. ماأرضه انه أي أحد يزعل أمولتــي ..

قام وهو متجه صوب باب الغرفه 

يوسف : يلا تعالي خلـ ننزل نتغدى .. مابنزل بروحي 

قامت أمل وقالت : أنزل جذي .. بريحتي هذي .. ثيابي كلها ريحه طبــاخ فشله ..

يوسف وهو يتسند على الباب ويتكتف : اوكي بدلي ثيابج .. وله تدريـن شلون دخلي سبحــي وكشخي وتعدلي بنطلع نتغدى برى شرايج ؟

أمل ببتسامه : حلــو ..

يوسف بخبث : حلو بس ؟؟؟؟

أمل : تسلميلي ...

يوسف يطالع السقف : زيــن أشـ هديتــي ؟؟!!!

أمل ببتــسامه : غمض عيـونك ولا تفتحهــا الا لما اقولك بأمــــــــاااااانــه 

يوسف وهو يضحك غمض عيونه : هــااا كاني غمضتهــا ..

أمل : صبر شوي ..



يوسف وهو مغمض عينه يسمع حركه بالغرفه .. وأخر شي سمع صوت أمل تقول له : افتح عينك 

فتح عينه لقاها داشه بالحمــام ومطرشته بوسه بالهوى : باااي ..

دخلت وسكرت البــاب عليهــا 

يوسف وهو يضحك : أموووووووت فيهـا هالبنــت ..



بيـت بو حمد

العصــر 


..كـانــوا كل واحد بغرفته يجهــز لسفــر لانهم كــانوا ناويـن يسافرون الامـارات اسبوع ويردون ..

وبـاجر راح يروحون ..

جهـزت دلال شنطتهــا وشنطــت حمد ... وأول ماخلصت نزلت الصاله بسرعه وهي مستانسه 

دلال : يمه ... يمــــــــه .. يمــــــــــــــه ..

أم حمد اللي قاعده بالصاله تشرب شاي من بعد الغدى : هــاا يمــه .. كاني بالصـالــه ..

دلال جات وقعدت جنب أمه : يمه أبي أتصل على أموول .. 

أم حمد تأشر على التلفون : كاهو التلفون جدامج تستأذنين بعد علشان تتصلين على أختج ..

دلال : لا مو جذي قصدي .. انا أقصد ابي اتصل لها ع الجوال .. ماأبي اتصل ع البيــت وترد علي أم راشد .. 

أم حمد : أأي .. فهمت .... روحي أخذي جوالي بتلاقينه فوق التلفزيون بدااري .. بس لا تطوليــن تخلصين رصيدي .. وبالمره عطيني أكلمهـا أشتقت لها والله 

دلال قامت وهي رايحه فوق : أن شاللــه يمه ..



دخلت غرفه امهــا شوي شوي لانه أبوهــا كان نــايم ماتبي تزعجه .. خذت التلفون وطلعت بالممر وأتصلت على جوال أمل 

امــل ردت على طول بفرحه : أألـــوووو يمــه ...

دلال : أنا دلال مو أمي هههههههههه

أمل : دلول يادبه أشتقت لج .. ههههههه شلونج ..؟

دلال : أنا بخيــر ... شلونج انتي .. وشلون حبيب القلب ..

أمل تتنهد : آآه الحمداللـــه ... لحد الحيــن ( تساسرها علشان لا يسمعها يوسف ) .. بس أمه مرويتني الويــل .. 

دلال : وووي .. صراحه انا ماحبيتها من اول ماشفتهـا الله يعينج عليهـا .. بس سمعي لا سوت لج شي لا تتردديــن تتصلين لنـا .. 

أمل : لحد اللحيـن بس تسب وتهاوش .. لا مصختهـا بوقفها عند حدهــا .. شكلها ماعرفتنــي عدل ..

دلال: ايوه هذي أمول اللي اعرفهـا ههههههه ( بتسأل ) انتي وين اللحيـن ..؟ أسمع صوت سيــاير حولج ..

أمل : طالعيــن أنا ويوسف .. تغدينــا برى واللحيـن بيمشينــي ..

دلال بحالميــه : ووووااااااي أمووول قولي أأميــن ..

أمل : آآميـــن ..؟؟ ليش 

دلال : يكون مشعل صااادق بحبه لي ويخطبنــي عما قريب

أمل : فال الله ولا فالج .. انتي ماتيوزيــن 

دلال : والله أمول شكله يحبنــي ..

أمل : حبج برص انتي ويااه .. 

دلال : المهم المهم .. امي تبي تكلمج نطري شوي أودي لها الجوال ..

أمل : أوكــي ...



نزلت دلال الصاله وعطت أمهــا التلفون 

وقعدت جنبهـا 



أم حمد : أول يمه .. أمل شلونج ياقلبي شخبارج ؟ مرتاحه عند ريلج .. محد مضايقج 

أمل وهي تضحك : بل بل يمه وحده وحده علي وين اجاوب على كل هالاسئله .. هههه .. شخبارج انتي 

أم حمد : أنا بخير يمه هههه شخبارج انتي 

أمل : عال العــال .. ( تسوي روحها زعلانه ) يمه .. 

أم حمد : عيونهـا 

أمل : تسلم لي عيونج .. بتسافرون بااجر وتخلونــي ؟؟ ماأكسر الخاطر انــا ..

أم حمد : ووي يمه لو بيدي خليتج تجين معانـا .. بس ريلج عند شغل مايقدر يهد اللي بيده ويسافر ..

أمل تعلي صوتها شوي علشان يسمعها يوسف : لا بيهد اللي بيده ويسافر .. مع على كيفه .. 

يوسف مارد وأبتسم بس ..

أم حمد : ههههههههه ياحليلج يابنتي .. أشتقت لحسج بالبيــت ...

أمل : اذا تبيني اجيج اللحيـن أجيج .. 

أم حمد : حيــاج يمه البيت بيتج ..



وقعدوا يسولفون شوي وسكرت من عندهـا 

يوسف وهو يوقف عند مطعم : يلا نزلي ياقلبي ...

أمل : يوسف .. ليش مانسافر مع أهلي ..... أنا بشهر العسل ماسافرت وقلبته علي أمك بصل ..

يوسف : تدريـن أنه شغلي مايسمح لي أسافر .. ألا بأوقات محدده ..

أمل : زين انت ولد صاحب الشركه .. خل ابوك يعطيك أجازه .. يه ..

يوسف : أنا من زمــان كنت معارض فكره اني اشتغل عند أبوي علشان سالفه الواسطه ذي .. أبي اشتغل حالي حال غيري من الموظفيــن ..

أمل وهي تتكفت : أأف .. والله قهــر .. بيروحون الامــارات وأنــا لا ....

يوسف : لا عطوني اجازه لج مني أفر فيج دول الخليج ونرجع .. واذا تبين الولايات المتحده بعد ..

أمل بستهزاء : هيهيهيهييههيههييهيهيهيهيه صدقتك ..؟ بتقول لك أمك أقعد بتقعد ...

يوسف رفع واحد من حواجبه بستنكاار : شقصــدج ؟؟

أمل ( ووي أنا شقلت ) : هــااا .. لا .. بس .. أنــا .. أنـا ..

يوسف لما شافها أرتبكت وقامت تلخبط بالكلام قال : نزلي .. نزلي بس ..

أمل تفشلت ونزلت وهي ساكته .. 



( ياربي أنا شقلت .. أكيد بيقول قصدهــا اني سكاان أمي .. واااااي ياربي شلون قلتهــا اكــيـــد عصب .... )



قطع كلامها صوت يوسف اللي واقف جنبهــا : بطولين وانتي واقفه هني ..

أمل : هــااا ..؟

يوسف ( شفيها .. مو على بعضها كلش ؟؟ ) : أمشي يلا خل ندخل ...



مشت أمل جنب يوسف ودخلوا المطعم وهي منحرجه ع الاخــر 





نهـايه الجزء الثامن عشــر 




.___ الجزء التاسع عشر ___..





رجعوا يوسف وأمل البيــت بعد ماطلعوا من المطعم .. ويوسف نفسيه كلش ... واصله معــاه 

دخل وراح سيده الغرفه يبدل ..

أما أمل وقفتها منال 

منال : تعالي أمووووول .. برويج شغله .... شريتها لج اول امس ونسيت اعطيج اياهــا ..

أمل اللي قلبها مع يوسف تبي تروح تراضيه بس منال مامعطتها فرصه : اوكي اللحيـن بجي بروح حق يوسف شوي ..

منال وهي تمسكها من يدها وتسحبها : لاحقه على حبج .. امشي ....



ودتهــا غرفتهــا دخلتها وسكرت البــاب ..



فتحت كبتهــا وطلعت كيس كبير .. وحطته ع السرير

وقالت وهي تدور بالكيس عن شي ..: أمممم .. وينه ..( تطالع امل بنظره سريع وترجع تطالع الكيس ) قعدي ليش وااقفه

أمل بقلبها ( أبي اروح حق يوسف لا يزعل علي من صجه .. ومنول موقفتنــي ... لو يطلع شي سخيف صج صج ماعندها سالفه ) 

قعدت امل على طرف السرير 

الا منال مطلع بجــامه نوم عباره عن بنطلون وقميص بلون الوردي على القميص بالنص خروف شكله كيوت لونه ابيض .. 

أما البنطلون فيه خرفاان نفس نوع الخروف اللي ع القميص .. بس صغاار ومنثرين على كل البنطلون 

ومدته لأمل : هــااااج .. شرايج ؟؟!!!

أمل بفرحه وهي تاخذ البجااامه : يااااااااااااااااي حلــو.. ( تحظن منال ) مشكوووووره فديتج ...

منال : ماله داعي لشكر .. أصلا انا شريت منها لي ولج وحق هيووم .. علشان نطقم في يوم ..

امل وهي تبتعد عنها شوي علشان تشوف البجامه قالت بقلبها ( مع انه امهم قشره ونحيسه بس عيالها قمه بالطيبه ) 

دخلت عليهم هيام : امووول ...

أمل ألتفتت على هيام : هــلا ..

هيام : شمسويه حق يوسف.. متكدر وحالته لله ..

أمل قامت وقفت : وووي نسيته .. ( حطت البجامه وطلعت من الغرفه ) 

منال بتسأل : شفيه يوسف ..؟

هيام : مادري رحت له أبي أكلمه بشغله صرخ علي وقال لي مو متفيق لج ... غريبه .. شكله متهاوش مع أمل ..

منال : وانا اقول شفيه دش سيده غرفته بدون لا يسلم ولا غيره حتى ماأخذ امل معااه ..؟!! الله يستر بس ..



بغرفه يوسف وأمل 


دخلت عليه أمل لقته قاعد على الكرسي اللي بالغرفه ويقرى جريده ..

سكرت البــاب وقربت صوبه بخطوات بطيئه : يوسف ..

يوسف بدون مايطالعها : همم ..؟

أمل بتسأل كله غباء : أنت زعلان ؟ .... علي ..؟

يوسف وهو يسكر الجريده ويحطها على الطاوله اللي جدامه : لا مو زعلان .. وليش ازعل أصلا .. كل اللي قلتيه اني سكــان امي .. 

بس هذا .. فيها شي يزعل ؟؟( يهز راسه ) ماأظن ..

امل : انا ماقلت انك سكان امك ..؟!!

يوسف ببتسامه كلها سخريه : لا واللـه ..؟؟ ( يعيد عليها كلامها ) .. لو قالت لك أمك اقعد بتقعد .. شمعناتها ذي الجمله ؟

أمل : أنك تسمع كلام أمك .. وماتعصي كلامهــا ...؟

يوسف ( تستهبل ذي وله شكلها جذي ؟؟ ) : واللــه ..؟؟

أمل قعدت جنبه على الكرسي القريب منه ومسكت يده وهي تقول : اسفه يوسف .. ماكنت أقصد شي بكلامي ... كنت معصبه و زليت بلســانــي ..

يوسف طالعها بنظرات ما فاهمت معناها 

امل تهوس على يده : فديتك يوسف .. أأأسفه والله اااسفه ... لا تطالعنــي جذي عااد ..

يوسف : وأسفه ذي وين أصرفهــا ؟؟

امل بدلع : يلا عاد لا تقعد تتغــلــى علي .. ( ببتسامه خجل ) ماأقدر على زعلك ...

يوسف بغى يغمى عليه .. بس مازال مسوي روحه معصب : أفكــر ...

أمل قامت وقالت : شوف .. انا تأسفت .. اذا طلعت من هلـ غرفه وأنت للحيـن تتغلى .... أنســى اني اراضيك مره ثانيه ولا اكلمك حتى ..

يوسف مسكها من يدها وخلاها تقعد مره ثاني : رضيـــنــا خلاص ... بس لو عدتيها ثاني مره ... لا تلومين الا نفسج ..

امل بدلع : تهدد ؟؟

يوسف يسوي روحه يفكر : أعتبريها تهديد .. تنبيه .. أأأنذااار المهم انــها اخر مره تتكرر فيها هالجمله مفهووم ؟؟

أمل : مفهووم ياقلبي ..

يوسف : ياااااانــاس بيصير فيني شي اليوم من هالكلام الحلــو .. اللي مايطلع الا اذا زعلت .. 

خلاص عيل .. بزعل كل يوم علشان اسمع هالكلام ..

أمل : ماتقدر أصلا .. حدك ( تأشر بصبعها ) دقيقه .. وترضى بعدهــا ..

يوسف يغمز لها : يااااوااااااثق ,,,,,



اليــوم التــالي ..



كــانوا الكــل متجهزيــن لروحت المطــار من الظهــر علشــان لا تطوفهم الطيــاره 

وعلى فكره اللي بيسافرون هم ( أهل أم جاسم , وأهل بو حمد , وأهل أم ريم (( بستثنـاء ريم لانهـا متزوجه وقاعده عند ريلها )) )

امــا خـالد .. فبـعــد أصرار قوي منه .. رضت ام جاسم انه مايجي معاهم .. لانه كان رافض يطلع من الدوحه 

يقول ماله خلق شي .. 



أول ماحطت الطيــاره في الامــارت الشقيقــه ..

نزلوا .. كلهم مستــانسيــن ..

وسيــده ع الفنــدق يحطون شنطهم وأغراضهم وبعد مايرتاحون شوي 

يبتدون هيــااااتــه ..



حجــزوا لهم جناحيـن

جناح لشبــاب ( جـاسم , سالم , بو حمد , مشعل , بو ريم)

وجناح للبنــات ( أم جاسم , أم حمد , أم ريم , دلال , العنود , دانه , المهـا + خدامه أم حمد ) 



أمـا حمد على حسب مزااجه يرقد عند البنات وله الشبــاب 

الوضع عادي عنده ..



اول ما حطوا اغراضهم ورتبوهــا 

طلعـوا هجووم ع الاســواق يتشروون ..

اول ماوصلـوا السوق ..

نزلوا الشباب ودشوا أول وبعدها نزلوا البنات ورااهم ..

ومــاخلــوا شي ألا وشرووه ..



من ملابس وأكسسورات وعطورااات .. 

اما الشبــاب شروا لهم عطور وملابس .. ومشعل اخذ له كابــات شكثر له وحق خالد 

وسط هالدواره قعدوا يتأملون المجمعـات والاســواق التجاريه الراااااائــ ع ــه



وكل شي تطيح عيونهم عليه .. وبعد هالتعــب من هاليــوم الطويل شروا لهم اكل وهم راديــن الفندق 

وتجمعوا بجنــاح البنــات ..

كـانوا طالبيــن من هارديز .. وأشكالهم من الجوع جنهم في سباق من يخلص أول .. 

خلصــت دلال وقامت وهي تقول : الحمــداللـه ..

أم جاسم : ووي يمه .. على وين ماكلتي شي ..

دلال : لا عمتي بسي شبعت .. 

بو حمد : خليها ياهيــا تدلع ماعليج منهــا ...

أم حمد : تبين أغطي سندويجج واحطه لج بالثلاجه اذا تبين تاكلينه بعديــن ؟؟

دلال ببتسامه : لا يمه شدعوه .. خلاص بسي شبعت .. وأصلا بروح انــام بعديــن ..

العنود : أحلااااا ... على اللي يبون ينامون خفاف هههههه

دلال طالعتها بنظرات وراحت عنها المطبخ .. كانت عيزانه تروح الحمــام فختصرت الطريق وسيده المطبخ عشــان تغسل يدهـا 



بالصاله اول ماقامت دلال الا مشعل : الحمداللـه ..

أم جاسم : هووو ..؟ يمه مشعل ؟؟ كليت انت الحيـن ؟؟

مشعل وهو يوقف : مسوي رجيم قاسي الله يسلمج هههههه

ضحكوا كلهم 

سالم : يعني هذا أكل ولدج .. ماتعرفيــنه ..

مشعل : كاهو عمي قال لج .. هذا أكلي بعد شسوي ... ههههه



عطاهم ظهره وهو متجه للمطبخ ..الا أم جاسم : يمه الحمام ( الله يعزكم ) من ذاك الصوب مب من هني 

مشعل توهق قال : لا .. بروح اخذ لي عصيــر 

أم جاسم : أاهـاا .. روح يمه روح



بالمطبخ دلال كانت تنثر قطرااات المــاي اللي بيدهــا 

وسحبت لها كم حبت فاين ومسحت يدها أستدارت بتطلع الا مشعــل : الســلام على أحلا بنت بالوجود ..

دلال أخترعت : مـ ـ ـ ـشـ ـ ـ ـعـ ـ ـ ـ ل ؟؟

مشعل وهو يوقف جنبها علشان يغسل يده : أأأي مشعل .. خرعتج ؟؟؟

دلال تبتعد عنه ماتبي توقف قريبه منه : شعندك جااي تغسل يدك هنـي ؟؟ ليش مارحت الحمــام ..

مشعل سحب له فاين ومسح يده : أنا جيت هني علشان اشوفج واكلمج .. طول الوقت مع البنات وامج وامي .... مو معطيني فرصه أتكلم معاج ..

دلال جااا في بالها كلام أمل ...( مايحبج ..؟ ماااتفهميــن ..)

طالعته بنظرات قهــر والود ودها تصيـح بس متمالكه روحها لأخر درجه ..

مشعل بستغراب : شفيج تطالعيني جذي ..؟؟!!!!! ( بصوت هادي ) .. ماعلينــا ... حياتي شلونهـا ؟؟

دلال أستجمعت قواها وقالت بصوت وااطي بس كله حزم : مانــي حياات حد ..؟ ورجاءا كلمني بأحترام ..

مشعل قرب صوبها شوي وهو حاط يده بمخباه : يتغلى الحلو ؟؟

دلال بغضب : مشعــل ... ماله داااعي تكمل هالتمثيليــه .. انا عارفه انك مستغل فرصه اني أحبـك و قاعد تتسلى بمشاعري ..

( غرقت عيونها بالدموع بس بدون ماتنزل دمعه ) حرااام عليــك

مشعل بصدمه : أنــا ؟؟؟

دلال بغضب أكبر من اللي قبله بس مو بصرااخ : أأي انت .. مااني لعب بيدك ..تتسلى فيها ولما تمل منها تبدلهـا أنا حبيتك وماكنت أبي منك شي 

الا انك تبادلني هالحب ..( بخنقه ) تروح تلعب علي ..

مشعل بستـغراب سيطر على ملامحه : شقاعده تقولين انتي ... متى لعبت عليج يادلال ...أنــاااا ....

دلال على صوتها شوي بس هم مو بصراخ : أنت شنــو ... أنت ماعندك لا أحترام ولا أدب ولا أخلااااق .. خســاره والله أني حبيتك ..

نزلت دموعهــا على خدها مسحتهم وطلعت من المطبخ سيده على غرفتها 

وخلته بحالته ذهوول وصدمه



دخلت غرفتهـا شوي الا العنود داااشه عليهم 

تبي تناام .. سمعت صوت أنينهــا وهي متغطيه كلها بللحــاف ..

جات بسرعه صوبها وقعدت على السرير جات بالتشيل اللحاف عن ويها بس دلال مسكته بكل قوتها : خليني بروحي ..

العنود وقف قلبها لما سمعت صوت دلال الباكي سحبت اللحاف بكل قوتها الا تشوفها 

وشافت ويها غرقان بالدموع وصاير حمر

العنود بخوف : دلول شفيج ..؟؟

دلال وهي تخش ويها بيدها : مافيني شي 

العنود : الا فيج بتقولين .. وله أنادي خالتي ..

دلال بغضب : مافيني شي شفيييج .. أبي انام خليني

العنود وهي تمسك يد دلال وتوخرها عن ويها : شوفي ويهج شلون صاير من الصياح وكل هذا مافيني شي ..

دلال قامت حظنت العنــود بقوه وقعدت تصيح 

العاده تطيح بحظن أمل وتبجي .. بس أمل اللحيـن بعيده عنهــا 

ماعندها من تشكي له ..

العنود وهي تحظن رفيجتها وبنت خالتها وأغلى الناس لها : حبيبتي شفيج ..

دلال : أحبــه .. وهو يلعب علي ..

العنود عرفت على طول انه مشعل : يلعب عليج ؟؟؟؟

دلال : أمول قالت لي ... سمعته وهو يتكلم عني ويقول انه مايحبني

العنود : بس تصرفاته كلها تبين العكس ؟؟ شلون يلعب عليج وانتي وحده من أهله .. ولا بعد بنت خاله اللي دووم معاه ..

دلال : مادري .. سأليه ..( أبتعدت عنها ).. 

العنود : يمكن سؤ تفاهم .. يمكن امل سمعته بالغلط .. ليش حكمتوا على طول انه يلعب .

دلال وهي تمسح دموعها : امول سمعته وهو يتكلم علي مرتيــن .. 



اليــوم التــالي ..

بالدوحه ..


كانت أمل نــايمه .. غرقاااانه بالنوم 

ماوعت الا بـ بــاب الغرفه ينطق شوي ويكسرووونه 

فتحت عينها بتعب الا أم راشد دااااشه ..: هييييه انتي الـ ساعه 11 ونص ... لين متى بتمين نــايمه .. يلا قومي بسج نوم

امل بتعب : أن شالله خالتي اللحيـن بقوم .. تعبانه شوي 

ام راشد : مافيج الا كل خيــر .. يلا قومي 

أمل وهي مغمضه عيونها (( آآآآف ))..

أم راشد بصرااخ : قووومي ماتسمعيــن ؟؟ ( راحت صوب المكيف ) انا بعرف شلون اقومج ..



طفت المكيف .. وشغلت الليــتــات ... وراحت صوبها وسحبت للحاف : يلا قومــي ... لج 5 دقايق واشوفج بالصاله 

أمل قامت قعدت وهي معصبه : خالتي شفيج .. صبح وليل صراااخ .... 24 ساعه تبيني أشتغل .. يوسف جايبني مرته وله خدامه لج 

أم راشد بغضب : لا تطوليـن لسانج .. لا أقصه لج ..

أمل بغضب : ماعاااش اللي يقص لســان ... أنا أحترمتج وااايد .. لانج كبر يدتي .. بس أشوفج تعودتي كل يوم تصارخين علي ... صدعتيني تراج

أم راشد فتحت عينها على كبرها : كبر يدتج .. يللي ماتستحيـن .... ( راحت صوبها ومسكتها من ثيابها وهي تقول ) قووومي بالزين لا أربيج

أمل قامت وقفت وقالت بغضب : أووووووووه .. مو عيشه هذي ..



دخلت عليها هيام : شصـاير شهلـ صراخ 

أم راشد : تعالي شوفي مرت اخوج اللي ماتحترم لا كبير ولا صغيــر ... أمحق تربيه ربوج اياها أهلج مثل ويهج 

امل : عن الغلط خالتي ..

قاطعتها : لا غلط ولا بطيخ ... يلا ذلفي غسلي ويهج ونزلي تحت بتنظفين معاي الحوش الحيـن

أمل وهي متخصره : واللــه ؟؟ واللي يقولج ماني منظفه الحوش .. بشوف شبتسويــن

أم راشد توها بتروح تسنعها بكم طراق الا هيام مسكتها : خلاص يمه .. اللحيـن بتنزل تنظف الحوش معاج وانا بساعدكم 

أم راشد : لج 5 دقايق وتنزلين وله صدقيني امج دااعيه عليج لا أدفنج هني يامسودت الوي 



وطلعت وخلت امل تحترق بنار غضبها 

جات صوبها هيام ومسكتها وهي تحاول تهديها : خلاص أموله فديتج .. أستحمليها .. كسبيها بالطيب ..

أمل بصراخ وصوتها راح من كثر ماتصارخ : تعــبااااااانه واللـه تعبـانه شفيكم انتوا ؟؟ ... وهالمره هذي ماتفهم .. أنا أهلي ماسووا فيني اللي تسويه عيوز النار ذي

هيام ( عيوز النــار ؟؟!!!!!!!!! )

أمل شالت روحها ودخلت الحمــام تسبح وهيــام طلعت من غرفت امل

وهي تقول : لا حول ولا قوه الا بالله ... الله يعين أمول على امي اذا بتقعد ترد عليها كل مره 

عزت الله راح يصير الصراخ شي بنتعود عليه ..



وأول ماخلصت سبوح نزلت الصاله الا ام راشد تنطرهـا 



طلعت بالطيب قبل لا تبدى بالصراخ أم راشد 

وأبتدت تغســل الحوش اللي شكبــره بمساعده هيام اللي نظفت شوي وتعبت ودشت دااخل

.. وأم راشد ماغير تصب المــاي 

..وحاطه لها كرسي وقاعده تطالع أمل اللي أنكرفت كرااااف اليهـــد ..



أبتــدوا بغسيل الحوش السـاعه 11 ونص وخلصــوا 1 ..

.. والضحيــه ... (( أمــل )) ..

أول ماخلصوا تنظيف دخلت دااخل ودموعها على خدهـا .. 

خلاص ماتقدر تستحمل أكثر .. هذا وااايد عليها ماتقدر تسكت أكثر ..

اللي يصير لها أفور .. 

دخلت غرفتها ومسحت دموعهــا وهـي تنطر يوسف يفتح باب الغرفه ويدخل عليها ..

شوي الا ام راشد فتحت الباب وهي تقول : ارتاحي 5 دقايق ونزلي جهزي الغدى ع السفــره .. أسماء تعبانه .. 

أمل بغضب فجرته بويها : مااني مسويه شي واللي تقدريـن تسوينه سويــه .. 

ماني خدامه عندج .. أظن عندج بناتج يساعدونج ..... فكيني واللي يرحم والديج .. زهقتيني عيشتي 

أم راشد : والله لا صرتي راعيه البيت .. يمكن تنسمع كلمتج ... أنا راعيه هالبيت وكلمتي اللي تنسمع ... مو عاجبج الباب يوسع جمــل 

أمل راحت صوبها ودزتهــا برى الغرفه ورضخت الباب بكل قوتها وهي تقول : قــطـــع ... الله يلعن الســاعه اللي رضيت فيها اعيش ببيت وااحد مع هالنسره 

أم راشد وهي تضرب الباب ضربه وحده طلعت من قلبها : هييييييين ياأمول ... خل يوصل يوسف أن ماكرهتج عيشتج ماكون هند ..



أمل راحت ورمت نفسها على السـرير .. وهي تقول بصوت أشبه بلـ همسه ودموعها على خدهـا 

: لو أني رضيت بخــالد ماكان صار لي كل هذا .. ماكانت سوت فيني عمتي مثل ماتسوي هالعيـوز .. كانت بتحطني بعينهــا .... وخالد ماكان بيقصر علي بشي راح يدللنــي ويحفظ كراااامتــي مو مثل يوسف ... مايقدر يقول (( لا )) حق أمه ... ( طلعت أأأأأه من قلبها ) .. آآآآآآآآه يـاخــالد ... صج ماعرفت قدرك (( بنــدم فضيــع قالت )) .. أأبيـــك ..



تمت على هـالـ حاله وهي تصيح لحد مادخل عليها يوسف اللي منهد حيله من الدوااام ..

وشافها تصيــح وكان عارف من قبل لا يدخل انها متهاوشه مع امه لانه أمه ماخلت ولا بقت عليها قالت كل الي بقلبها 

يوسف : السلام عليكم

قامت أمل اول ماسـمـعت حسه وقالت وهي تصيـح : شوف يوسف ياأنـا ياأمك بهلـ بيــت ... خلاص تعبت طقت جبدي ماأقدر استحملهـا أكثر .. 

يوسف وهو يهز راسه : خلاص ياقلبي بكلمهـا لج اليــوم ..

أمـل بهستيريه : وين تكلمهــا كل يوم بكلمها بكلمها بكلمهـا .. ولا شفت شي .. أذا انت ماتقدر تقول لها شي أنا مو مجبوره أستحملهـا ..

يوسف قرب صوبها يبي يحظنهــا بس أمل دزته : لاااااااااا تمسكنــي ... مابيك تمس شعره منــي ...... خلاص أنا عفت العيشــه هنــي ...

كرهت اليوم اللي شفتك فيه وعرفتك .. كرهت الساعه اللي جذبت فيها على روحي وقلت ....(( غرقت بنوبه بكــااااء ماقدرت تكمل كلامهـا ))

يوسف قرب صوبها وحظنهــا لما حس بألمهـا وضعفهـا ..

هو متأكد انه امه السبب بس مايقدر يسوي شي .. هذي امه مايقدر يصارخ عليهــا 

حاول يهديهـا بس مافي امل كل مالها وتزيــد ..

قعدهـا على السرير وطلع من الغرفه نزل تحت حق أمه .. لقاهم يتغدون ..



بو راشد : تعال يبه أكل ... بسم الله ..

يوسف : مابي أكل .. شبعــان .... أبي الوالده بكلمة راس ..

ام راشد بلا مبالاه : اذا عن هالعقربه اللي تصيــح دااخل ... مو متفيقه لكم اللحيــن ..

يوسف بغضب خفيف : يمــه ... ابيج بسالفه ..

أم راشد طالعته وردت تاكل : لا خلصت أكل يصير خيــر .. ( تأشر لها بيده ) روح .. روح لها دااااخــل طب طب عليهـا وراضهـا وأنا يامــك .. بالطقاق 

رضيت وله انرضيت 

يوسف مارد عليها أكتفى بهلـ كلمه : نــاطرج .. بالصــاله 



أول ماخلصت اكل راحت له الصاله لقته قاعد ينطرهــا 

جات وقعدت وهي تقول : خيــر شبغيــت ..

يوسف وهو يحاول يتمالك أعصابه : يمه ماصــارت .. كل يوم والثــاني مهــاوشه هالمسكينه ..

قاطعته أم راشد : وسجيــنه أن شالله .. وسجينه .... شحنتك علي وهدتك .. وله بتبــدي مرتك على أمك ..

يوسف : يمه أنا مو قصدي جذي .. البنت ماسوت لج شي علشــان كل يوم والثاني نجره وهواش ... 

حرام عليج يمه .. البنت ماتستحمل ..

ام راشد بستهزاء : والله ..؟؟ من صجك ؟؟ وووي أنا وايد قاسيه وعليه .. جرحت مشاعرهــا ( تتكلم بجد ) هذي سوسه .. عقرب رمل ..

تتمسكن لمـا تتمكــن ... دااااشه على طمع .. شافتك ساكت وماتقول شي قالت خل أخذ اللي وراااه واللي جدااامه .. أأي مو أنت مدمغ ..

قصت عليك بكم كلمه حلوه صدقتهــا ..

يوسف بغضب: يمـــه ؟؟ .. اللي عندي عندهــا .. هي مو بنت فقر علشان على قولتج تطمع فيني .... 

عندها خير اكثر من الي عندي وعندج .. وبعديـن هذا مو موضوعنـا ..

يمه تكفين طلبتج عدلي معاملتج معاهــا .. أحبهـا يايمه حرام عليج .. والله البنت بتطفش والسبه سلوبج ..



ام راشد : حبتك القراده قول أميــن ..؟ انا اللي أعدل معاملتي معاهـا .. خل تعدل هي معاملتهـا معاي .. وليش ماتصير مثل اسمـاء .. أسماء لو أهزءها من اليوم لباجر ماتقول شي ...

يوسف : ومتى أصلا هزئتيهــا .. وله ليش انها بنت رفيجتج .. مدللتهـا وذيج ماتعرفين امها .. ذليتيهـا ؟؟

أم راشد : مو شغلي .. انا مرتك ذي مو بالعتهــا .. مو مرتاحه لهــا شوفت ويها ترفع لي الضغط والسكر .. وشكلي بتجيني الجلطه منهـا ..

يوسف يحاول يتكلم بهدوء : يمه تكفيـن .. أنــا لازم أســافر باجر .. ويمكن ماأرد الا بعد 3 .. وله 4 أيــام .... تكفيــن أستحمليهــا .. عشاني 

لو لي معزه عندج ..

أم راشد : اذا خايف عليها مني .. ودها عند أهلهــا أنا مو فاتحه بيتي ملجأ ..

يوسف : أهلهــا مسافريــن .. وله كنت بوديهــا بدون ماتقوليــن ..

أم راشد : والله لا عدلت ألفاظهــا افكر اعدل معاملتي معاهـا 

يوسف : الله يهديج يايمه ...

أم راشد على طول قالت : وليش الله يهدينــي شايفني مينونه جدامك ؟؟ الله يهدي مرتك هالسوسه ..

يوسف بغضب وهو يوقف : أدعيلج بالهداااايــه حراااام .. سويت شي غلط ... يانــاس أحبهــا وأنتي بطفشينهـا أوووووووف .. أستغفر الله العظيم ..



راح عنهـا ودخل غرفته لقـهـا للحيـن تصيح بس بهدوء 



يوسف قعد جنبهـا وهو يقول : خلاص ياقلبي .. كلمت الوالده وأن شالله خير ... أنتي عاد أستحمليهــا .. عشاني 

أمل وهي تصيح بهدوء: أستحملتهـا وايد يوسف ماأقدر أكثر .. اليوم لو هيام مامسكتهـا كان ضربتنــي .. شنو أنا ماعندي اهل .. 

وله ليش أنه أهلي مسافرين قالت تستفرد فيني والله لو يدرون اهلي عنهـا قطعوا لسانها هالطويل ..

يوسف تنهــد تنهيده طويله وقالت : شوفي حياتـي .. أستحمليهـا بس هالفتره عشاني وأنا بحاول معاها عشان اطلع لنا بيت بروحنـا .. 

أنتي تجنبيهـا .. حاولي ماتحتكين فيها 

أمل : أنا أتجنبها وهي تتعمد تأذيني .. تتعمد تسبني كل يوم والتــالي 

يوسف بترجي: بس هالفتره .. عشاني .. ع الاقل بس لين أرد من السفــر ..

مايمديه يكمل جملته الا أمل : بتســافــر ؟؟؟؟ 

يوسف : أي ياقلبي .. توه اليوم الوالد قايل لنــا .. حاولت معاه بس ...

قاطعته : لاا اااااااااا .. ماتروح وتخليني بروحي مع أمك .. بتذبحني هذي .... ودني عند خالتي ..

يوسف بترجي : أمـل .. عشــااانــي طلبتج ..

أمل : لاااااااا .. والله ماأقعد عندهـا وانت محد .. هذا وانت بالدوحه جذي لو تسافر بتذبحنــي .. مااابي .. 

ماأقعد هني بروحي معاهـا ودني عند خالتي موزه 

يوسف : خالتج مســافره وين أوديج لهـا

أمل : جذاب .. أصلا خالتي قالت مابتسـافر ...

يوسف ( انــا جذاب ؟؟؟!!!! ) : أشـ مصلحتي انـي اجذب عليج ... خالتج مسافره ... واذا مو مصدقتني قومي لبسي وبوديج بيتهـا وتأكدي من نفسج 




بالامـارات ..



كانوا بالألعــاب يتسلون .. وصوت ضحكهم مــالي المكــان ..

دلال والعنود وحمد والدانه والمهـا.. مـاخلوا لعبه الا ولعبوهـا ..

بينمـا مشعل كان يراقب دلال من بعيــد ويفكر بكلامهـا 

"" ماله داااعي تكمل هالتمثيليــه .. انا عارفه انك مستغل فرصه اني أحبـك و قاعد تتسلى بمشاعري""



مشعل بقلبه (( انـا اللحيـن ألعب عليج يادلال ...؟؟ أنــا .. أبي أفهم بس من اللي دخل هالفكره براسج ..

وعلى أي أســاس .... ماراح يعدي هاليـوم الا وانا عارف .. ليش تغيـرت 180 درجه تجــاهـي ... 

لا تسوي لي مثل أمل وترفضنــي .. مثل مارفضت امل خـالد .. ))



وبعد ماتعبـوا من اللعب .. راحــوا السينمــا ... يحضرون فلم ...

شافوا فلم أجنبي كوميدي منــاسب لهم كلهم .. يعني للعوائل 

ودخلوا اصفوا البنات جنب بعض والشـبـاب جنب بعض وأبتــدى الفـلــم 

شوي يضحكون .. وشوي يهدى المكــان تمـامــا .. وعلى هالحــال لحـد ماخلص الفلــم



طلعـوا من الفلــم وهم مستــانسيــن 

البنــات يمشون جداام والشبـاب وراهم

الدانه وهي تمشي جنب المها: شفتـي مهووووي الاشقــر .. يااااااقلبي عليه يهبــل ...

المهــا : لا والله .. بو شعر بني أحلا ....

الدانه عقدت حواجبها وقالت : لا.. بو شعر بني دفش .. أما الاشقر رومنسي .. فديته ..

المها : الا خديه .. هههههه

الا دلال دخلت معاهم بالسالفه : لا الاشـقـر ولا بو شعر بني .. بو شعر أسود ذاك الابيض افتح واحد فيهم أحلاهم ..

الدانه بدون قصد قالت : ألا بو قميـــص برتقالي وكاااب أسود ونظــاره شمسيــه .... ويبتدي اسمه بالـ ( م ) وينتهي بالـ ( ل ) 



مشعــل سمعهــا لانه كان قاط اذنه عندهم من اول ماتكلموا .. أبتسم لما سمع هالجمله ..

معنــاته أنهـا تحبه ... ( YaS..!!? )

دلال طالعتها بدون ماترد عليها وصدت ..



وأول مارجعوا الفندق ..

وكلا راح جناحه .. البنات قرروا انهم يبقون بالفندق لانهم تعبوا من الدواااره ..

من الصبح وهم يدوروون .. واللحيـن الساعه 3 ...

فقرروا يبقون بالفندق يرتاحون شوي وبالليل يطلعون ..



أمـا ( أم حمد , أم جاسم , ام ريم ) لما شافوا انه البنات نو وي يطلعون من الفندق 

طلعوا هم بعد ماارتاحوا شوي .. راحوا يتشروون ... على راحتهم ..





اول مافضى الجنــاح منهم ..

أحتلــوا البنــات وشغلـوا المسجــل وأبتدوا يرقصــون ويغيرون جــو ...

مرت فتره مو طويله وايد وهم يرقصون وصوت ضحكاتهم تعلى ..

الفرح كان مسيطر على الجــو .. شوي ألا الـبـاب ينطق ..

أخترعوا كلهم ..



المهــا وهي تبند المسجل : أمبي ؟!! 

الدانه تتلفت عليهم : وووي من اللي جايــنــا اللحيـن ؟؟

العنــود : واحنا شدرانا وحده منكم تروح تشوف من ..



كلهم : روحي أنتــي ..



العنود ماعجبها الكلام وهي متخصره : لا والله ... أنا اخااف يمكن حد بيخطفنـي ..

دلال : وووي من زينج يخطفج .. ناقص يفقد حاسه السمع من صراااخج ...

العنود : هيهيههيهيهيهييهه ياثقل دمج .. انا ماراح اروح ... كيفكم 

( وترمي روحها على الكرسي وهي متكتفه )

الدانه : يمكن خالاتي جاايــن ....

دلال : هم يمديهم يروحون عشان يردون ؟؟



(((( تزيد الطقاات على البــاب )))))



المهــا وهي تضرب ريها ع الارض : حد يشوف من ...

العنود : وليش ماتروحيـن انتي .. انتي اكبرنــا ..

المها طالعتها بنظرات والشرار يطير من عينهـا وقالت : أأف زيــن .. 





راحت صوب البــاب مايمديها توصل ألا كلهم ورااهــا ..



المهــا : دامكم بتجوني جذي وله جذاك ليش قاعدين تدلعون من مساعه 

دلال وهي تحظنهـا من خصرهــا : نحتمي فيج .. علشان لا طلع حرامي وله شي .. ياخذج انتي 

المهـا وهي تدزهـا : ويع .. مالت عليكم اقول .. ( تعلي صوتها عشان يسمعها اللي يطق البــاب ) مـــــن ؟؟؟!!

مشعــل : أأنـــــــا مشــعــل ..



دلال وهي تنااااقــز : ووااااااي مشعـل .. لحقوني .. واااي وااي 

العنود وهي تسكتهـا : بس بس .. سكتي فضحتيني .. تلاقينه سمعج .. وكل هذا ماأحبه حبج برص اقول .. 

المهـا : يلا ذلفوا ع الغرف تحجبوا ( تكلم الدانه ) وانتي بدلي ثيابج ..



راحوا كلهم تغطوا ولبسوا شيلهم ..

وفتحت المهـا البـاب 

مشعل اللي كان متسند على طرف الباب : سنه لين تفتحووووون ...؟!!

المهـا ببتسامه : خير مشعــل ؟؟ بغيت شي ..

مشعل : والله قالوا لي أقعد عندكم ليــن يردووون .. خايفين عليكم ..

المهــا تلاشت الابتسامه تدريجين ( بيقعد عندنــا ؟؟ عزت الله كتم على نفسنا ) : أ .. أوكي حيــاك ..



دخل مشعل وعينه تتنقل بأرجــاء الجناح يدورهــا ..

قعد وهو يقول : الا .. الباقي وين ..

المهــا : دااخل يجيبون شيلهم لحظه اناديهم ..



راحت داااخل ..

فتحت الغرفه الا تلاقيهم مختبصيــن ..

المهـا وهي تسكر البــاب : بيقعد عندنا لين يردون خالاتي ...

دلال بصدمه ممزوجه بفرحه : حلللفــي ..؟

المهـا : أأي شعليج تشققتي من الفرح ... والله ماعرفنالج يوم تكرهه يوم تحبه ..

العنود وهي تدزهـا : تحبه ماعليج بس تكابر ..

دلال وهي ترد لها الدزه : أي احبه فيها شي ...

المهـا : المهم ماعلينا قاعد ينطركم برى .. خلصوني وطلعوا ..

الدانه لبست جلابيه وقالت : مهووي ذي زينه ؟؟

المهــا وهي رافعه واحد من حواجبهـا : لا والله ؟؟ مرصصه .. عليج وااايد ضيقه .. بدليها بدليهـا 

الدانه : زيـن ..



طلعوا البنات الصاله وسلموا وقعدوا ..

وكل وحده تطــالع الثانيــه ..

ومشعل ماغير يطالع دلال وله يتصدد ...



عم الهدوء المكــان طلعت الدانه وسلمت على مشعل وقعدت جنب خواتهـا ..

مشعل وهو ينقل نظره بالجنــاح ..: أمممممم ... حلو المكــان ..

محد رد عليه ..

مشعل طالعهم .. وقال : زيــن ... شغلوا التلفزيون وله اي شي ... قبل لا ادخل صوت الاغاني حاشره الفندق بكبره .. واللحيـن هدوء

المهــا برتباك : اغـاني ..؟؟ أي أغــانــي ..؟ متى شغلنـا أغاني ..؟؟

مشعل طالعها بنص عين وقال : زيـن شغلوا التلفزيون .. وله حاطينه زينه ؟؟؟

المهـا : اوكي زيـن .. 

قامت شغلت التلفزيـون وردت قعدت 

توه بيعلق مشعل الا جواله يرن .. شاف المتصل لقااه خــالد 

مشعل : هلا والله بالغــالي ..

خالد : هلا والله مشعلووه .. أشتقت لك يالخايس ..

مشعل ببتسامه : اللي يشتاق يسب ..؟؟هههه ماعلينــا شلونك وشلون الدوحه وأهلهــا ..

خالد : والله ياخوي الدوحه مو شي بدونكم... قاعد بروحي بالبيت مجابل أربع طوف .. زين ماأستخف ..

مشعل : زيــن تعال لنا الامارات والله ونااسه خلوووود ((( نقز قلبها مها لما سمعت اسمه ))) ..

خالد : لا لا .. مالي خلق اسافر .... أجيكم ليش ..؟ اكدركم

مشعل : لا خلوود لا تقول جذي .. ألا بتونسنــا ... وبيني وبينك مكـان مبين ....

خالد : توه جسوم يقولي نفس الكلام .. يلا هانت يوم وترجعون ..

مشعل : طير زيــن هههه نبي نستانس .. نغير جو .. تبينا تعال لنــا ..

خالد : أمحق اخوي .. والله قلت حق جسوم يوم وترجع قال لي أبشر ...

مشعل : يصرفك .. هههه زين دامك متملل وطفشان ليش ماتروح حق الربع ..

خالد : نصور اربع وعشرين ساعه مجابلني أذيت الريال .. 

مشعل : هههههه

خالد : ع العموم سلم على اللي حولك .. وخاااااااصه الحب ..

مشعل : ههههه والله لو اني مو عارف انك تستعبط كان رجعت على اول طياره ع الدوحه ونحرتك ههههه

خالد ضحك : ههههههه يلا سلام ..

مشعل : مع السلامه .. ودير بالك على روحك .. اكل زيـن وتحلف عدل .. لا يصيدك برد .. نصايح الوالده ههههههههااى

خالد ضحك من قلبه وقال : اوكي .. يلا اقلب ويهك ترااك خسرتنـي ..

مشعل : يامال القح .. للحيـن انت على بخلك ههههه 

خالد : ومابتغيــر .. فمان الله هههه

مشعل : فمان الكريم .. ههه



سكر خالد من عند مشعل اللي قدر يخفف عليه هالـ هم اللي متربع بقلبه ..

يفكر من بقى ماكلمه ؟؟!! مابقى حد .. لف عليهم كلهم من كبيرهم لصغيرهم ..



اليـوم التــالي بالدوحه 



سـافر يوسف بعد ماتطمن على امل اللي ماتبيه يروح ويخليهـا مع أمه ..

نزل أمل بخطوات بطيئه متثاقله لحد الصاله 

وقعدت تشوف التلفزيــون .. ألا شوق جايتهــا .. 

قعدت جنبهــا وهي تقول : أـمتـي .. أـمتــي ..

أمل وهي تحط يدها ورى ظهر شوق وتقربها صوبها : عيون عمتج ..

شوق : أـمتــي .. تجين تلـ أ ـبين مـ أ ـاي كوله ( كوره ) بالحديقه ..؟

أمل ببتسامه : لا فديتج .. تعبانه اللحيــن خليها وقت ثاني 

شوق تحوس بشفاشفها : أأأمممم .. زيـن .. بلوح ( بروح ) اقول لأعمتي هيام ..



راحت شوق وخلت أمل اللي عينها بالتلفزيون بس عقلهـا .. بعيد عنه

تفكر باللي ممكن يصير لها بهلـ كم يوم اللي بيفارقها فيهم يوسف .. 

سندت راسها على الكرسي وتنهدت : آآآآآه .. الله يستــر بس ...



شوي ألا أم راشد نازله ومعاها أسماء 

وصوتها واصل قبلها : شوي شوي يمه .. شوي شوي .. تعبانه واايد ياحبيبتي ؟؟

أسماء اللي تعبانه حيل : أي يمه ...

ام راشد نزلت الصاله وشافت أمل وقالت وهي تتحاشها : روحي يمه السيــاره وانا يايتج .. الحيــن .. بنادي منوول بس ..

أسماء كملت مشي وهي تعبانه بينما راحت ام راشد فوق 

أول ما أختفت ام راشد قامت امل بسرعه لأسماء : حياتي شفيج ؟؟ عسى ماشــر 

أسماء ببتسامه على ملامحها الناعمه : تعبانه شوي فديتج .. بروح المستشفى أشوف أشفيني .. 

أمل ببتسامه : ماتشوفين شر ياقلبي ..

أسماء : الشر مايجيج ( ببتسامه زاده ملامحها نعومه ) ماأوصيج على شوق .. حطي بالج عليها أذا ممكـن ..

أمل : ووي فديتج لا توصين شوااقه مثل بنتــي ..

أسماء وهي تبوس أمل بالخد : تسلمييييييــن .. ( تخفض صوتهـا) ماتستـاهليــن اللي تسويه فيج خالتــي ...

أمل ببتسامه باهته: نصيــب ... اللهم لا أعتراض ..



الا أم راشد نازله اللي ماأبتعدت وايد ..

وشافت أمل وقالت وهي تطالعها بأحتقــار : أمشي يمه أمشي .. ( تعطيها مفتاح السياره ) هــااج روحي ركبي ..

أمل تطالع أم راشد بنظرات تحدي يعني ( مو خايفه منج ) ..

طلعت اسماء وأم راشد مازالت تطالع أمل بنظرات .. 

أم راشد بصوت عالي : منوووووول .. يلا بسرعه نزلي ..... ضغطي قرب يرتفع من هالمنــاظر اللي اشوفها جداامي ..

أمل وهي تلعب بخصله من شعرهـا : نفس الحــاله .. ( تبتعد عنهـا ) أأف ياربي أبي هوووى أختنقت ... ( وقعدت بدلع على الكرسي وهي تحرك راسها محاوله انها تبعد شعرهـا عن ويها ) .. أأأف ..

أم راشد بغضب : نفختي بنــار جهنم قولي اميــن ..

أمل طنشتهـا وخذت الريموت وقعدت تفرفر بالتلفزيون وهي تغني : طبيعي منك يغــارون طبيعي كلهم يشكون .. وشي عادي لا تستغرب أذا حتى بعد يبكـون .. ( تطالع أم راشد وتصد عنهـا ) جميل ودوم ساحرهم .. من أولهم لأخرهم .. تراااك انت بتجنننهم .. وفتان الهوى مجنون ..

أم راشد بأعلى صوتها : منوووووووووول ويهد ...

نزلت منال وهي تعدل شيلتهـا : كاني كاااااااااانــي ... لا حول ولا قوه الا بالله على طول صراااخ .. كاني جيــت ..

أم راشد : ناطرينج .. بالسياره ....

وطلعت ولحقتهـا منال اللي قالت لأمل : بــاااي قلبوو ..

امل : باي حبيبتــي .





..___نهـايه الجزء التاسع عشر ___.. 




.___ الجزء العشريـن ___..



بيت بو جاسم



الســاعه 10 الصبح



اللي مافيه حد غـيــر خــالد اللي تملل من مجــابل الطوفه والتلفزيون وله النت ..

شال روحه ودخل سبح وتعـدل وكشخ 

لبس ثوب أبيض وغتره بيضه ونظــاره شمسيه وسحب جواله وسويج السياره وهو طالع 



يبي يغيـر جو .. تعب من كثر التفكيــر فيها وهي ولا مفتكره فيــه ..

عطااهـا أكثر من اللي تستــاهلــه .... باعته لازم يبيعهـا ..

نسيته لازم ينساهــا ..

الدنيــا مابتوقف عندهــا .. اللي خلقهــا خلق مليــون غيرهــا ..

وأكيــد راح ينساها في يوم ..؟؟ بس متـى هاليــوم ..؟؟ يااهو محتــاج لهلـ يوم كثيــر ..



هالافكــار كانت تدور براس خالد وهو يشغل السيــاره ماايــدري وين بيروح بالضبط .. بس المهم يطلع ..

حط على صوت الخليــج كانوا حاطيــن أغنيه .. لفـايز السعيــد



شفت ياقلبي 



شفت ياقلبي وش جاك 

من حب لي باعك وراح 

انت تهدي له حبك وهو 

للآسف رد هداياك بجراح 



خالد سمع اول مقطع من الاغنيه وغير الموجه وهو يقول : كللللللش مو وقتك يافــايز مو ناقص أذكرهــا .. وانا أبي أنساهـا 



لقى أغنيه لعبدالمجيد .. عجبته ... دام انه مافيها كلمات تعور القلب 



عسى الله ما يجيب عتاب 

ولا بعد وهجر وغياب 

عسانا مانتفارق يوم 

عسى دايم نكون احباب 



من الدنيا وش المطلوب 

سوى راحة فكر وقلوب 

وخل في هواه تذوب 

وهو مثلك في حبك ذاب 



عسى تسلم وتبقى لي 

فرح دنياي يالغالي 

في قربك يا هنيا لي 

تهنيت وزماني طاب





بيت بو رااشد 



الساعه 10 ونص



كانت أمل قاعده بالصاله متملله .. حدهــا .. تبي حد تسولف معااه 

منال محد طلعت مع أم راشد وأسمــاء .. وهيــام قاعده تلعب مع شوق .. وهي مالها خلق تروح تلعب ..



راحت فوق غرفتهـا وسكرت البـاب بملل واضح وقعدت على سريرهـا وأتصلت على نوف 

من زمان ماكلمتهـا علاقتها معاها تغيرت 180 من عقب السالفه اللي صارت لها بالمدرسه 

أتصلت على البيت محد يرد ..

خذت جوالها وأتصلت لها على الجوال .. رن شوي بعدها ردت نوف بصوتها النــااعمه 

نوف : ألووو ..

أمل : هــلا والله ..

نوف بستغراب : ألـو ؟؟ من ..

أمل : شدعوه فديتج ماعرفيتني ..

نوف : من معاي ؟؟

أمل قالت دامها ماعرفتني خل أستعبط عليها شوي : قلبج وعقلج ودنيتج كلهــا .. من أكون ؟؟

نوف ماتحب هالحركات قالت : صج ماعندج سالفه ... باي ( وسكرت بويهـا )



أمل ضحكت وردت أتصلت 



نوف بملل : ألوو ..من ؟؟

أمل بمياعه : شدعوووه عااد .. نسيتيني ..؟؟

نوف بتنرفز خفيف : بتقولين من أنتي وله أسكر ..

أمل : أمممم .. لحظه أفكر ..

نوف : اووه .. ( سكرت )



امل ردت اتصلت بس نوف ماردت عليهـا 



طرشت لها مسج ..( نوفووه يالدبه أنــا أمل .. ههه .. ) 



دقايق الا نوف متصله 

نوف وهي تضحك : ههههه يالخايسه ... خرعتيني 

أمل وهي تضحك : مو مبين .. هههه

نوف : هههه شلونج .. شخبــارج ..

أمل : الحمدالله .. تمام ... شلونج انتي ..

نوف : أنا فــااااااايــن .. هــا شخبار عروستنا ..؟ أن شالله متهنيــا ؟؟

أمل تتنهد : ألا منغثه وأنتي الصــاجه ..

نوف بخوف : ووي ليش ؟؟ لا يكون طلع نحيس ونكدي ..

أمل : ياليــت ..

نوف : يهاوشج كل يوم ..

أمل : مستحيـل يسويها أصلا ..

نوف بخرعه : لا تقولين يطقج ..

أمل : فال الله ولا فالج .. أمه قشره بشكل أأووف .. ماتتخيلينه ..

نوف : ووي .. شسوتلج 

أمل : تصدقين من أفتح عيني لين أنام .. وهي كارفتني ألا امل سوي جذي ألا امل غسلي ذي .. بهدلتنــي ..

نوف : وريلج وينه عنــها ليش ماتقولين له يوقفها عند حدها ..

أمل : مايقدر يقول لا لهــا .. وشي أكيد ماراح يبديني عليهــا ... وموقادر يوصل لحل وسط .... بس وعدني يطلعني ببيت بروحي اول مايرجع من السفر

نوف : ليش هو مسافر اللحيـن ..؟

أمل : أأي .. عنده شغل برى .. مسافر هو وابوه واخوه ..

نوف : ووي عيل ياأختي كسبي أمه .. لا تستفرد فيج في غيابه 

أمل : مااااقــدر والله ماااقدر .. لا حاولت أصير طيبه معاها تطلعني من طوري .... تصدقين خلتني أغسل حوووش شكبره يركض فيه الخيـل ويتعب بعد .. بروحي .. ساعدتني هيووم بنتها فديتها شوي وتعبت .. 

نوف : الله يعينج صراحه .. بس هم بعد انتي كسبيها بالطيب ولا نرفزتج عدي للـ 50 وبتهديــن .. أسألي مجرب ههههه

أمل : ههههههه المهم ماعلينــا .. انتي وينج ..؟ أسمع صوت عالم حولج ..

نوف : مع أختي بالسوق نتشرى .. قلت لها أبي ملابس يدااد .. قالت لي أوكي .. وأتفقنا نطلع اليوم 

أمل بتسأل : شيووم أختج عندها ولد اللحيـن صح ؟؟

نوف : أأي ولد وبنت ...

أمل ببتسامه : شسماءهم ..

نوف : نووف ونوااف ههههه

أمل وهي تضحك : مسميه عليج 

نوف بغرور زائف : من قدي ..

أمل : كم أعمــارهم ؟؟

نوف : نوف توها شهريـن .. ونواف 3 سنيـن ..

أمل : ياحليلهم .. عقبالج ..

نوف : لا أنا خليني على صوب .. عقبالج انتي سمي علي وله اذبحج ..هههه

أمل : لا وي تبيني أعقد البنت ههههههه

نوف : ووي شفيه أسمي .. نووف .. مو أمل ههههههه

أمل : هههههه فديتج يالدبه أشتقــت لج ..

نوف : أنــا اكثـ ....... 

( الا تسمع صوت صرخه من نوف)

أمل : ألوووو .. أألووووووو ... نووووف ..

نوف ماترد عليهــا 





بالطرف الثاني عند نوف 

اللي طااحت كيسها كلهم اللي ماسكتهم .. مع الجوال ..

بسبب أصطدامهـا بشــاب ..



الشــاب بسرعه شال الكيس يساعد نوف : أأأسف أأسف .. أختــي .. والله أأسف ماأنتبهت لج ..

نوف وهي تشيل كيسها : عمي انت ماتشوف تمشي وعينك بالارض ...

الشاب لما لقط كم كيس قال : ماأنتبهت لج والله .. أأسف ..

نوف وهي تاخذ جوالها اللي طااح زين ماتكسر : زيــن زيــن خلاص فكني ..

الشــاب قعد يتأملهــا .. (( شايفها من قبل هالبنــت بس وين ؟؟؟ ..))

نوف وهي تسحب كيسهـا منه: قلنــا لك خلااااااصــ ..... ( أسكتت لمــا شافت ملامحه .... وووي هذا من وين طلع )

الشــاب مد يده يعطيها الكيس : تفضلي أختي .. والسموحه ..

نوف مدت يدها وهي ترجف وخذت الكيس : لا .. لا ..ماصــ ــ ـ ـ ـار شي ..

الشاب أبتسم : عن أذنج ..



راح وخلاهــا تراقبه لحد ماراح ..

نوف وهي حاطه يدها على قلبها : أمبي .. هذي ثاني مره أشرشحه فيهــا .... الحيـن شبيقول عني ..( ألتفتت تشوف المكــان اللي راح منه مالقته ) ..

أأمبي فشله ..

خذت جوالها وأتصلت على أمل اللي متحرقصه ماتدري شفيها 

نوف : الووو أموووووووووووووووووول 

أمل بخرعه : شفيج ..؟ شصاير .. شفيج تصارخيــن ..

نوف : لحقي علي يالدبه ... توني داااعمه ولد عمج مادري عمتج مادري خالتج مادري خالج ..

أمل : لحظه .. لحظه .. لحظه .. شوي شوي .. وين صفيتي لي ذولا كلهم ... من بالضبط ؟؟؟..

نوف اللي توترت ع الاخر : أمووووول ماأقدر أتكلم .. قمت أرجف والله ... أمبي فشله ..

أمل : أأي شفيــج ؟ 

نوف : لحظه أمول .. والله مو قادره أتكلم قمت ارجف .... سمعي صوتي شلون صاير.. ( تاخذ نفس ) بسكر وبرجع أتصل لج ..

أمل : أتصلي مو تنسين .. لا تخليني على ناار مادري شفيج ..؟

نوف : اوكي أوكي .. يلا باي ( سكرت حتى ماعطت امل تقول لها مع السلامه )



حطت امل جوالهـا جنبها وأفكــار وااايد يات في بالها 

( شفيها نووف ..؟؟؟ لا تطقع لي بس ولا تتصل .. لها 10 دقايق ماأتصلت بتصل أنا ) 

الا تسمع صوت أم رااشد حااشر البيت تحت ..

أمل وهي ترجع شعرها اللي مخليته مفتوح على ورى : الله يستــر ..



نزلت الصاله لقت الابتسااامه شاااقه حلج أم راشد شق ..

أم راااشد وهي تيبب : كللللللوش .. مبروووك مبــرووووك يابنتــي ألف الف مبروك ..( تبارك لأسماء )

أمل بتسأل : شسالفه ؟؟

أم راشد بفرحه : أسمــاء حامل ..

أمل بصدمه ممزوجه بالفرح : حــامل ..؟ مبروووك 

راحت لأسماء وباستها على خدها وهي تقول : مبروك أسوومه .. 

أسماء بحيا : الله يبـارك فيج ..حبيبتــي .. عقبــالج 

دشت عقبهم منال : السيــاره مافيها بتروول ... بروح أصب بترول وبرجع زين يمه ..

أم راشد : زين يمه روحي .. ( ساعدت أسماء عشان تقعد بالصاله ) 



أم راشد وهي تقعد جنب أسماء : .. يلا عــاد نبي ولد .. يكون أخو لشوااقه ....

أسمــاء : أن شالله ..

ألا هيام جاايه الصاله : شسالفه أسمع صوت يبــاب ..؟؟ 

أم راشد : مرت أخوج حااااامــل ...

هيــام بفرحه : من أمــل ؟؟؟!!

أم راشد طالعت أمل بنظرات خلت الدم بعروق أمل يغلي وصدت عنهــا : لا وووي .. أسمااء مرت راشد ..

هيام راحت صوبها وباستها : مبروووووووووووووك يلا عاد أبي ولد .. 

أمل كانت تطالعهم والابتسامه مرتسمه على شفايفهــا ..

بس أم راشد ماتقدر تخلي هالابتسامه تدوم : وأنتي متى أن شالله ؟؟؟؟؟

أمل بتسأل كله غبـاء : متى شنو ؟؟

أم راشد : أبي أشوف عيال ولدي ؟؟!!!!!

أمل أنحرجت وقالت : اللي الله كاتبه بيصير ..

أم راشد بلهجه تقهر : ياااخوفي تحرميني من عياله ولا أشوفهم ....

أمل كانت بترااددها كالعاده بس تذكرت كلام نوف لها وعدت للخمسين مايمديها توصل الـ 30 الا أعصابها هدت 

وقالت : لا أن شالله خالتــي .. بتشوفينهم وأنتي بتربينهم بعد

(( قالت بقلبهــا : لو تموتين جدااامي ماخليتج انتي تربينهم .. ناقصه عيالي يطلعون مثلج ))

أم راشد ( مو طبيعيه اليوم وراااهــا شي ... وله هذا مو حجيهـا .. الله يستر من هالعقربه ): أن شاللـه ... أسماء من أول شهر حملت وجابت شوااقه ..وأنتي بتكمليــن شهرين ولا شفنا شي ..

أمل بأبتسامه بالغصب أنرسمت على شفايفها: مو مستعيليــن ..

أم راشد : مو بكيفكم أبي أشوف عيال يوسف ...

أمل وهي تقوم : يصير خير أن شالله .. ( تكلم أسماء ) عن أذنج فديتج .. بروح أريح شوي .. مصدعه 

أسماء : اذنج معاج ياروحي ..



راحت امل وركبت ع الدري بسرعه وسيده على غرفتها وسكرتها

وهي تقول : انا شللي خلاني أطلع من الاســاس ... يعني لازم تقط علي كلام يغثنـي ؟



أنتبهت على جوالها اللي كان يرن 

راحت قعدت وردت الا نوف 

أمل : ألوو ..

نوف بتسأل : شفيج تغير صوتج ..؟؟

أمل : لا ولا شي ... انتي اللي شفيج وقفتي قلبي عليج ؟؟

نوف بحالميه : وووواااااااااااااي ياأمــل .. شفته .. شفتــه ياأموووول ..

أمل : من ؟؟؟ اللي شفتيه ؟؟

نوف : مادري شيصير لج بالضبط .. بس اللي شفته بالمستشفى ؟؟ اللي قلتي لي انه أخو مرقد بالمستشفى ؟؟؟ عرفتيه ؟؟

أمل : خــالد ..؟؟

نوف : مادري والله شسمه .. بس يعذب والله يعذب .. عذاااااااب ..وسيييييييم مملووووح .... دعمته وعطاانــي أكياسي.. بس والله باقنــي ..والللله

أمل عرفت على طول انه خالد : بااقج ؟؟ شدعوه مايسويهــا ..

نوف : ألا سوااااهــا وعيني عينك بعد ..

أمل بصدمه : واللــه ؟؟ وأنتي شدرااج ؟؟ في شي نقص عندج ؟؟؟؟

نوف : أأأي .. ياأمــل ... دورت بين ضلووعي مالقيت قلبي .. خطف قلبي معااااااه ..من نظره وأبتسامه ... باق قلبي بدون ماأنتبه 

أمل بغيــره : مالت عليج.. على بالي عندج سالفه ..

نوف : يااااي ياأملووه .. عليه نظراات تذبحه .. وصوت يدوووخ ... وابتسامه تذووووووووب الصخر ..

أمل بغيره أكبر : زين أشـ شريتي من السوق ؟؟

نوف بلا مبالاه : خلينا من السوق .. خليني أفضفض لج .. 



في هاللحظه تحت بالصاله عند أم راشد اللي عصبت 

أم راشد لهيام : شفتي ..؟ شفتي مرت أخوج .. قاعده تقط نغزات علي .. ويلوموني لا قلت ماأطيقها ..

هيام بنفاذ صبر : اللحيـن شقالت هي يايمه ... بتروح ترتــاح شوي ..

أم راشد تقلد طريقه كلام أمل : " برووح أرتــاح شوي (( ترص ع الكلام )) مصــدعه " شقصدهــا ؟ مصدعه مني ...

هيام : يمه انتي الحيـن بتخربين فرحتج بأسووم جذي .. خلاص عديها هالمره ..



السـاعه 1 الظهـر 

فوق عند أمل اللي كانت توها طالعه من الحمام الله يعزكم سبحت 

وطلعت تنشف شعرها القصير من المــاي ..

وشغلت الاستشواار علشان تنشفه .. وبالمره تستشوره ..

ولما خلصت من شعرهـا لفته وكحلـت عيونهـا وحطت لها قلوس شفاف 

وراحت خذت عبـايتهـا ولبستهـا ولفت شيلتها لانهـا أتفقت مع نوف انهم يتغدون برى 

وأول ماصارت نوف عند باب البيت 

شالت شنطتهـا وطلعت لقتهم كلهم ( أم راشد . منال . هيام . اسماء . شوق ) يتغدون

كان ودها توصل لباب الصاله بدون حنه ورنه

بس هالشـي مستــحــيل 



أم راشد : على وين أن شالله ؟؟

أمل ببتسامه مصطنعه : بروح أتغدى برى مع رفيجتي ؟؟

أم راشد : وشفيه غدااانــا مايعجبج ؟؟ وله بنت الشيخ ماتاكل أكلنـا ..

أمل ( أبتدينـا... اللهم طولج ياروح ) : لا خالتي شدعوه .. طبااخج أينن .. بس متواعده مع رفيجتي وهي برى تنطرني اللحيـن

أم راشد : شلون تطلعيـن بدون ماتعطيني خبر ..؟ وله عشان ريلج محد خذتي راحتج ..

أمل الابتسامه اللي غصب أنرسمت أنمسحت وقالت بحزم : أولا .. أنا ماأسوي شي بدون ماأخذ شور يوسف .. وثانيـا هو بنفسه قايل لي اذا بطلع وله شي عادي ... عشان ماأتمــلللل ..

أم راشد بستهزاء: والله؟؟ ماقـالي ..؟ سمعيني أنتي ...البيت هذا بيتي أنا مو بيتج انتي ويوسف .. أذا بتطلعين تاخذين شوري قبل 

يمكن عندي شغله أبيج تسوينهـا .. 

أمل طالعتهـا بنظرات وقالت : عن أذنج ..



طلعت وسكرت البــاب 



ام راشد : روحه بلا رده .. 



ركبت السياره الا نوف 

نوف : هلا والله تو مانورت السيـاره .. شفيج تأخرتي 

أمل بتنرفز وهي تسكر الباب : أم يوسف .. يننتني لازم تغثني كل يوم ... أنا مادري ليش ماتحبني هالمره ..

نوف تكلم السايق : روح الستـي 

أمل : لالا نوف .. مالي خلق زحمت الستي ..

نوف : احنا بنروح نتغدى هناك .. وبعدها بنروح الكورنيش نتمشى شرايج ؟؟

أمل وهي تتسند : أوكي ..

نوف تكلم السايق : الستي ..( تلف على أمل ) شفيج متضايقه ومالج خلق شي ... كل هااي عشان ام ريلج 

أمل : تصدقين فيني الصيحه .. مو متعوده على هالمعامله .. احاول أحترمها وأقول عيب أصارخ بويها مهما كان كبر امي .. بس هي تطلع الواحد من طوره .. تعاملني جني خداامه 

نوف :ووي لا تصيحين ولا شي .. أحقريها لحد مايرجع ريلج ولزمي عليه يطلعج ببيت بروحج مو عيشه هذي صراحه ..

امل : وهذا اللي بسويه أصلا .. العيشه مع امه تقصر العمر ..

نوف بغشمره : قولي آآميــن ..

أمل : أميــن ؟؟ ليش ؟؟؟؟

نوف : الله لا يرزقني بأم ريل قشره مثل اللي عندج ..

أمل ببتسامه : تطنزيــن 

نوف : أأي والله .. جد ... من وصفج لهـا أحسها نكديييييييييييه بشكل الله لا يبليني بوحده من نفس طينتهـا ..





أول ماوصلوا الستي راحوا مطعم ( آلي فرانس كافيه )

وقعدوا وطلبوا لهم ..

نوف طلبت شوربـا .. وعصير فراوله وأمل شوربا وعصير برتقال

نوف وهي تشرب العصير : اللحيـن هذا غدى ..؟؟

أمل : تبين طلبي لج .. أنا مالي نفس أكل ...

نوف تحاول تغير حالت رفيجتها : أموول يلا عاد شفيج منكده على روحج ... شيليها من بالج ع الاقل اللحيـن بس 

أمل : قلبي ناغزني والله ... حااسه بيصير شي اليوم بس شنو مادري .. الله يستر ..

نوف : والله ماعندج سالفه .. شوفي نخلص غدى نروح السينما بعدييين نروح الكورنيش

أمل : لا لا .. نوفووه ماأبي ...الستي زحمــه .. زحمه .. أهل الدوحه كلهم هني 

نوف : عيل اللاند ..

أمل : يعني اللاند أحسن من الستي .. اثنينهم نفس الحاله ..

نوف : نبي نتمشى شوي ..

أمل : الكورنيش من زمان مارحته ..

نوف : انا مليت منه 

أمل : تقولين كلام بعديـن تغيرينه 

نوف : أوكي خلاص.. لا تزعلين نروح الكورنيش ونطب بالبحر نسبح عشانج بس 

أمل : فديتج هههههه



وبـعد ماخلصـوا أكـل ..



وأشتروا لهم كم شغله على طريجهم 

راحوا الكورنيش كان الجو روعه مو بــارد ولا حــار داافي 

وفي هوى خفيف يـرد الروح 

قعدوا يتمشــون نوف تسولف وأمل مو معاهـا عينها معانقه البـحـر 



وتفكـر بحالهـا اللي تغيـر بلمح البصـر .. وين كانت وويـن صـارت 

أمل البنت المدللـه اللي عمرهـا محد صرخ عليهـا من أهلهـا ..

تطلع لها أم ريـل تصبحها بصرااخ وتمسيهـا بصراااخ

تفكـر شلون كــانت تـرسم حيــاتهـا مع يوسف .. وشلون بتــكــون ..

حبــته ..؟؟ لا لا .. اللي كاانــت تحس فيه تجــاه يوسف مــاكــان حب .. كان أعــجــاب ..

وفكــره أنتقــامهـا من خـالد وخطــبته لهــا .. خلتهـا تتعـلق بيوسف اللي أذا خطبهـا ووافقــت عليــه 

راح تحطم وتدوس بهلـ طريقه على قلب خـالد .. مثل ماداس هو وأخوه على قلب أختهــا ..

أعتقــدت انهــا تحـب يوسف .. وأنه هو فــارس الاحلام ..

لكـن طلع العكس

يوسف انسـان طيب وعاشقهـا .. ومستحيــل يرفض لهـا طلب ..

لكــن الشي اللي مو عاجبهـا فيه .. أنه ينفذ كلام أمه بحذافيره ..

ومستحيــل يقول لهـا ( لا ) بالعربي سكــان أمه ..



تنهــدت تنهيده طويله وقالت بقلبها( آآآآآه يــاخ ـالد .. هذي حوبتك كل اللي يصيـر فيني بسبـابك ... )

قطع حبل أفكـارهـا الطويل صوت نوف : ألوووووووو..

أمل ألتفتت عليها بسرعه : هممم ..

نوف : وين وصلتــي ؟؟

أمل صدت عنهـا وقالت : معــاج ..

نوف : الا مو معــاي كلش ... 

أمل طالعتهـا وأبتسمت بدون ماترد..





مر الوقت بسـرعه البـرق وصـارت الساعه 8 ونص بالليـل

ركبت أمل السيـاره ومعـاهـا نوف 

وصلت نوف .. أمل بيتهـا وعلى ماوصلت كان الساعه 9 وردت هي البيت 




عند أمل اللي أول ماأدخلـت لقت أم راشد تنطرها بالصاله 

أم راشد : كــان ماجيتي ؟؟ كان نمتــي بالشــارع أحسن لج ..

أمل وهي تسكر باب الصاله ( أأستغـفر الله العظيم .. أعوذ بالله من الشيطان الرجيم )

دخلت وهي تقول : السلام عليكم ..( وهي مكمله مشيها لدري) 

ألا صوت ام راشد يوقفهـا : وووقفــي 

أمل وقفت بدون ماتلف عليهـا : خير خالتي .. بغيتي شي ..؟؟

أم راشد تقرب صوبهـا : أحنا فاتحيـن البيت فندق الظــاهـر ؟؟ تطلعيـن من القايله وترديـن نصايف الليـل 

أمل وهي تغمض عيونهـا تحاول تتحكم باعصابها : الساعه 9 تو النـاس ؟

أم راشد : والله أذا أهلج معلمينج على الهيــاته .. عندي أنا لا .. من تصير الساعه 7 تكونيـن بالبيــت .. مو تسع .. 

أمل : أن شالله خالتي أي أواامر ثانيه ؟؟

أم راشد : وشعندج تقولينها بستهزااء ؟؟؟؟ مو عاجبج الحجي ..

أمل ألتفتت عليها بتنرفز : عاجبنــي .. صدقيني عاجبنــي .. ماهو غصب عني بيعجبنـي مو أنا ضيفه عندج ؟؟

أم راشد : لا تقعديـن تطولين لســاانـــج

قاطعتها امل : متـى طولت لساني يابنت الحلال .. شفيج علي أنتي شمسويه لج أنا علشان تكرهيني كل هالكره ماكله حلالج؟؟

أم راشد : جب ولا كلمه .. أنتي بكبرج مو عاجبتنـي ..... مادري شمحبب يوسف فيج أأي مسويته طبوب وسحوور معلقته فيج .. مخليته يمشي مثل المسبه ماعلى لسانه غيرج ..

أمل ترفع صبعها وتقربه صوب حلجها : رجــاءا ..رجاءا خالتي عن الغلط .. شنو مسويه له طبوب ... ولدج ياهل علشان أعلقه فيني

أم راشد : والله السحور ماتعرف ياهل وماياهل ... وأظن أنتي عندج الخبره الكافيه حق هالسوالف ..

أمل بنفاذ صبر : أوووووه .. أنا غلطانه اللي محترمتج للحيـن .. عن أذنج ..



توها بتركب الدري الا ام راشد لحقتها وساحبتها من شعرها منزلتها من الدري 

أمل صرخت صرخه من قلبهـا من الالم : آآآآآآآآآآآآآي خالتــي .... شفيج ... هديييييييينــي 

أم راشد وهي تهوس على قبضه يدها : أنا لا كلمتـــج توقفين وتسمعينــي فاهمه .. 

أمل تتحرك بقوه تحاول تفلت من يدها ..

أم راشد : أنا اللحيـن بربيج ياللي مو متربيه ...

أمل صرخت بأعلى صوتها تستنجد بوحده من البنــات : منـــــــــــال ... هيـــــــام ... أأأأأأأأأأأأسمــــــــــــــــــا

أم راشد تسحبها من شعرها وتدزهـا على الارض ويطق ظهر أمل بالطاوله اللي ورااهـا ضربه قويه جاتها بظهرها: محد من البنــات هني لا تتعبيـن روحج .. 

أمل وهي ماسكه ظهرها بألم شديد وبصوت متقطع من البكاء: خـ ـ ـ ـالـ ـ ـ ـتـي حـ ـرام عليــ ـ ـ ـج شـ ـ ـمـ ـسـويه لج أنــ ـ ـا

أم راشد راحت صوبها وقومتها : قومي ... قومي ذلفي غرفتج لا أدفنج هنــي ... تراني كااارهه أشوفج 

أمل وهي توخر عنها بصراااخ : مو من حقج تضربيــني .... أنا أهلي ماضربوني تضربيني أنتي .. وله ليش انه محد لي كلهم مسافريـن أستفردتي فيني 

أم راشد : والله أهلج مسافرين مو مسافريـن أنا كارهتج من الاسـاس ... والله وهذا ويهي أن ماخليت طلاقج على يدي ماكون هند

أمل : أأأأأأأأأأأأحســــن عشان أفتك منج ..



راحت غرفتها فوق بسرعه قبل لا تمسكها أم راشد مره ثانيه 

وسكرت غرفتهـا وقفلتهـا 

تسندت على البــاب وهي تتالم من ظهـرهـا وتصيــح من قلبهــا 



اليـوم التــالي 



كــانت أمل مو قــادره تنــام عدل من ظهـرهــا اللي يعورهــا حيــــــل بسباب أم راشد واللي سوته أمس 

قامت ع الساعه 7 الصبــح وهالحزه الكل يكونون نــايمين ..

لبست عبايتهـا وشيلتهــا وطلعــت من غرفتهـا بعد ماسكرتهـا 

ونزلت الصاله مالقت حد ليتات البيت مطفيــه مافيـه الا نور الشمس اللي بدى شوي شوي يخترق خيوط الستــارات 

لينــور البيــت ..

مشت بخطوات بطيئه لحد ماوصلت لبـاب الصاله وطلعت الحوش 

ورااحت سيده لغرفه الدريول اللي هالحزه بدون تفكير حتى نــايم مايقوم الا 8 

وطقت البــاب .. كم طقه الا الدريول فاتحه والنومه لاعبه بحسبته 

قالت له يجهز السيـاره بتطلــع مع انهـا عارفه انه أم راشد ماراح ترحمهـا لو درت انها ماخذه الدريول 

بس شتسوي يوسف محد عشان يوديهـا وهي ماتقدر تستحمل أكثر ظهـرهـا بيذبحهـا من الالم اللي تحسه



كلها دقايق بدل ثيابه السايق وشغل السيـاره وودهـا المستشفــى 



مر الوقت وصارت 9 الصبـح ..



والبــيـــت مشتــعل صراااخ أم راشد اللي صـار هالشي روتيــن من كثر مايسمعونه كل اليوم

أم راشد وهي تصارخ بوي هيام اللي كانت قاعده تتريق معاها : عيـل اقوم أبي الدريول بطرشه بمشوااار ماألقــاه ...وأكلمه اقول له تعال البيت 

يقولي ماما أمل داخل هوس بتل ..؟!!!!!!!!!!!! وايد ماخذه راحتها مرت أخوج ذي .. الظاهر هي اللي تدفع معاشه كل أخر شهر .. هيـن انا اوريهـا ..

شكله الضرب اللي جاها أمس مايفيد معـاهـا

هيام اللي كانت تاكل ومنتفخ راسها من صراخ امهـا من صباح الله خير فتحت عينها على كبرها بصدمه : شنـــــو ؟؟ ضربتيهــا ؟؟؟؟

أم راشد قالت على طول : وكسـرت راسهـا بعد ..عيل راااده البيــت تالي الليــل ... الساعه صكت 9 وهي توها داشه تتمخطر .. لو يوسف هني كان حش ريولها حش 

هيام : يمه حرام عليج .. ليش تعاملينهـا جذي أموول طيبه والله .... ليش ماتطيقينها لهدرجه الكل يحبها بالبيت ألا أنتـي

أم راشد : حبهـا برص أن شالله ...مرت أخوج ذي عقربه .. سوســه ماعليج منهـا ... تتمسكن لما تتمكــن سأليني عنهـا ..

هيام : يمه ع الاقل حبيهـا عشان يوسف .. يوسف يحبها يمه .. واذا درى انج طقيتيهـا مابيسكت 

أم راشد : شبيسوي أن شالله ؟؟؟ بيطقنــي ؟ 

هيام بصوت واطي بس ينسمع : أستغفر الله العظيم ...

أم راشد وهي تكمل أكلها وهي متحلفه بأمل : أكلي أكلي أنتي ماعليج مني انا ويـاهـا .. خل ترجع بس .... صدقيني لا يكون موتهـا بيدي ..





الا يسمعون صوت السيـاره دااشه البيــت 

أم راشد وهي تحط اللي بيدها وتقوم : كااهي شرفت ... أنا أوريهـا 

وراحت صوب باب الصاله وهيام وراهـا ...( الله يستــر .. )

طلعت الحوش تبي تشرشح أمـل .. بس أستغرب لما شافت السايق جاااي بدون امل ..

أم راشد راحت له وسألته وهو كانت توه نازل من السياره : وووووين أمل ؟؟

السايق : دااخل هوس بيتل .. في كلام حق انا روح..

أم راشد : وشتسوي بالمستشفى قاعده ؟؟؟؟؟؟؟

السايق : أي دونت نو ...!! ( ماادري ) 



بيت بو فهـد



كـان صوت ضحك فهد حاشر الغرفه بينمـا صوت صرخات الريم تعلا 

الريم وهي واقفه فوق السرير بخوف : فهوووووووووود.. والله ماتقرب .... واللله ..

فهد اللي كان ماسك بيده قطوه كانت تيـنن .. ويحاول يقربها صوب الريم قال وهو ميت ضحك : والله أليفه ماتعض ... شوفي شحلاتهـا جنهـا أنتـي 

الريم : الا جنهـا أيـــاك .. شوف فهوووووود أن قربت صوبي وبيدك هالكائن ... والله أروح بيت أهلي ..

فهد : شدعوه عشان هالحلوه .. تروحيـن بيت أهلج .. ماتقدريـن أصلا على فرقااي ...

الريم بستهزاء والخوف مرتسم على ملامحها : هيهيه .. بايخ طلعهـا برى فهود ...

فهد قرب صوب السرير وهو يحاول يتكلم بتفاهم : أنتي شوفي مسحي على راسها وشوفي .. صدقيني بتحبينها 

الريم رجعت على ورى وصرخت صرخه وهي تقول : لااااااااااااااااا .. فهد بلا عبط .... تخررررع طلعهــا بررررررررررررى

فهد حطهـا على السرير وهو فااااطس ضحــك 

والقطووه قامت تمشي فوق السرير صوب الريم



الريم صرخت وهي راااده على ورى وطبت تحت .. زيــن ماطاحت بس حافظت على توازهـا 

جااااااااات بتطلع من الغرفه الا فهد مااد يده الثنتيــه على طولهم وواقف جدااامهـا : لا لا .. ماكو طلعه الا لما تسلميـن عليهـا 

الريم ودقات قلبها تعلى : فهووود والله أأأخــااااف شفيك أنت ماتفهم ..

فهد ببتسامه عريضه : بلا أفهم ... بس هذي هديه يوم ميلادج .. والهديه ماتنرد ..

الريم وهي متخصره : ماأبي هديتك ..

فهد بطريقه وقفت قلب الريم : كاااااااااااااااااااااهـي وراااااااج

الريم صرخت ولصقت بفهد لما شافتها نزلت من السرير وقامت تتمشى بالغرفه بتجااه فهد والريم

الريم وهي تدز فهد بخوووف ودها تصيح : فهوووووووووووود ووووووخــــر ... بلييييييييييييييييييييييز

فهد : ماني موخر الا لما تسلمين عليهــا ...



قربت القطوه صوب الريم صــار بين ريم والقطوه متر بس ...



صرخت الريم ودزززززت فهد بكل قوتها من الخرعه وطلعت من الغرفه طيرااااااااااااااان على الصاله وفهد مو قادر يسكت من كثر الضحك 



نزلت بخطواات سريعه بدون لا شيله ولا شي نازله بجلابيه والحمدالله اخوان فهد وابوه مو بالبيت 

وأرتمت بأحضان أم فهد اللي كانت تشرب شاي تحاول تحتمي فيها قالت وهي تلهث من كثر الركض: خالتي شوفي ولدج .. جايب قطوه البيت وغصب يخليني أمسكهــا ..

أم فهد وهي تضحك : ههههههه وي يابنتــي .. شفيها القطوه شحلاتهــا ماتشمخ ترى توها صغيره ..

الريم : مو شغلي صغيره وله كبيره .. هي خلقه تخرع 

ام فهد : هههه وينه ريلج ؟؟

الريم : تلاقينه يلعب مع حبيبته .. قال سلمي عليها قال .. لو أموت ويقطعوني قطعه قطعه ماأجيسهـا ..



الا صوت ضحكات فهد واصله قبله الصاله وماسك بيده القطوه ومعـاه غاده اللي أستانست لما شافتها



فهد وهو توه واصل الصاله : شوفي غاده أحسن منج الود ودها تطبخهـا وتاكلهـا 

غاده وهي تطقه على كتفه بالخفيف : هيهييههيه ضحكتني يالحمــار .. أشوفكم مستلمني من كم يوم ..

فهد وهو يضحك : فدييييت أختي البطه أنــا ..



تمت يمشون لحد ماصاروا واقفين جدام الريم وأم فهد

أول ماقرب فهد وبيده القطوه قامت الريم وراحت أخر الصاله ...

الريم بخوف : خالتي قولي له يطلعها برى ... والله أأخـــاااف أنــا حرام عليكم لعبتوا بأعصابي مايسوى علي يوم ميلاد 

غاده وهي تضحك : بتتذكرين هاليوم طوول عمرج هههههه

الريم : من زينه هاليوم ... احس قلبي طااح بريلي من الخرعه .. بليز طلعوها برى عاااد

فهد وهو يحط القطوه بحظن امه : كااا شوفي أمي .. ماسكتهـا ..... تعالي مسحي على ظهرها بس 

الريم : لا والله ناقصه تجيني أمراض منهـا 

فهد وهو يضحك : شدخل امرااااض ... على بالج قطاااوه فريجكم ..ههههههه

الريم بستهزاء : هيهيهيهيه كلش على قطااوة فريجكم انتوا ....اللي يعري واللي مبطوطه عينه واللي مقطوعه أذنه ( قالت بقرف ) يااااااي 

الله يلوع جبدك ياافهد ..

فهد وعينه دمعته من كثر الضحك : تقول الكلام وبعديـن الله يلوع جبدك يافهد .. تعالي مسحي على ظهرهـا هذي شاريها مو ماخذها من الشـارع

الريم : شللي يضمن ..؟؟؟؟؟؟؟؟؟؟

فهد : شوفي تعالي بالزيــن لا أحذفهـا عليج هههه



ماتوا من الضحك أم فهد وغاده



الريم : لو تقول أنك فهد سوها وشوف ..

فهد وهو ياخذ القطوه : لااااا .. هذي قامت تتحدى ...

راح صوبها 

الريم وهي تصاررخ ولصقت بالطوفه : لا لا لا لا .. خلاص صدقت أنت فهد ... وعن مليون فهد بعد..

فهد : ترى أنا مااسمعت شي .. هــاا ؟؟

الريم بترجي : تكفى فهد .. والله أخــاف .... والله أصيــح

فهد : صيحي وأنا بسمح دموعج .. هههههه

الريم :ازعــل والله أزعــل .. وخرهــااااااااا

فهد : زعلي وبرااضيج ( وهو مازال يقرب صوبهـا ) 

الريم راحت أنخشت ورى الشيـره اللي حاطينها ديكور : والله اروح بيت أهلي صدقنــي .. يا فهد ....والله اروح هذااني حلللفت

فهد : روحي وبجيبج .. هههههههههههه

الريم بخوف وصوت شبه عالي : فـــــــــــــــهــــــــــــــــــــد



أم فهد اللي ميته ضحك على أشكالهم : خلاص يمه فهد .. بيوقف قلب البنت ....

فهد : ماكو .. أنا اللي متحلف فيها ههههه على قولت خالد المريخي

( دااامك بديت أتحدااانــي تحملنـي من قال لك ياصغيرون تحداني ) .. خلـ تتحمل 

الريم بخرعه : تووووووووووووووووووبــه ..

فهد اللي مازال يشعر : كني اشوفك تجي بكره تحايلنـي وتقول ( توووووبه ) ماعاد أعودهـا ثاني ..

الريم وهي تضرب بريلها ع الارض : بلا سخاافه فهووود .. ( تكلم أم فهد ) خالتي شوفيه ..

أم فهد : خلاص يمه فهد .. وخر عن البنت ...

فهد وهو يرجع يقعد جنب امه : علشان خاطرج بس 

الريم وهي متخصره : مع فييييييســـــك .. اللحيـن لو دااش حد من اخوانك وله ابوك وشايفني بدون شيله ..؟ شبيقولون عني ..؟؟؟

فهد اللي توه منتبه : بــل ..؟؟ انتي من متى بدون شيله .. يلا أشوف على غرفتج تستري هههههه

الريم وهي رايحه تتحلطم : والله أوريك يالدب .. قلبت يوم ميلادي خرعه ... هيــن .. أوريك





خلـ نسـافر برى حدود الدوحه شوي ...

ألــى الامـارات الشقيقه .. 



كـانت الســاعه 4 ونص الظهـر ..





أنتقسموا كلهم الى مجموعـات بما أنه كل واحد يبي يروح مكــان معيــن ..

أم جـاسم وأم ريم وأم حمد .. رااااحوااا يتشــرون أأغــراااض حق المطبخ ... من صحون وجدور ألـخ ..

البنــات + حمد .. يبون يشترون أغراض من اكسسوارات وملابس حقهم وحق رفيجاتهم بالدوحه وحمد يبي يشتري ملابس له..

والشبــاب ( مشعل , وجاسم ) كان ودهم يروحون السينمـا .. بس أنجبروا يروحون مع البنــات ...

لانه ( بو حمد , وسالم , بو ريم ) محد فيهم له خلق يطلع .. قاعديـن بالفندق 



عند المجموعه الاولى

أم جاسم وأم ريم وأم حمد 



دخلـوا محل يبيـع هالشغــلات .. عنده أشكاال وألوااان منهم 

وكل شي عنده يقول الزود عندي 



أم جاسم وهي تشوف القلاصــات : شوفي ياحصه .. روعه القلاصـات ذي .... 

أم حمد اللي قاعده تشوف الـ صحون : بس ياهيــا عندج شكثر قلاصـات بالبيــت ..

أم جاسم : ووي .. زياده الخير خيـريــن .. 

أم ريم اللي كانت صوب الصواني ( جمع صينيه ) : شوفوا .. هالصينيه تيــنن .... من زمان ودي بوحده مثلهـا حق اذا جوني ضيووف ..

أم حمد ألتفتت على أم ريم وعجبتها الصواني راحت صوبها : ياااي .. أتيــنن بشتري لي وحده ..



وتمــوا على هالحـال كل ماعجب وحده شي .. شاروت اللي معاها فيه ..





عند المجموعه الثانيه 

البنـات + الشباب



يدخلون محل ويطلعون من محــل ..

مو عاجبهم شي كلش ..

جاسم الي تملل قال : أأأأأأأف .. أأأكره شي عندي أطلع مع حريم ...

مشعل اللي كان عاجبه الوضع دام انه دلال بتكون معاه قال : أأأنــا أأأأأحسن شي صار لي بهلـ سفره .. انهم خلونـا نروح مع البنــات ..

جاسم : أأي من حقك .. ماهو القلب معاك ... لازم تكون هالحركه اللي سوها فينا أحسن حركه 

مشعل : بسك حنه ... خلاص أول مايخلصوا خرابيطهم نروح السينمـا ..

جاسم : يجيني شور أرجع الفندق .. وخلك معاهم 

مشعل لفت عليه بسرعه : والله ماتسويهـا .. شنو تروح وتخليني مع هالجيش .. لا حبيبي .. بتقعد معااي ..

جاسم يكلم البنات الي كانوا يمشون جداامهم : شبقى لكم ؟؟

المهـا بدون ماتلف عليه : أأكسسوارت وبوديهـات ..وبجامــات .. وبس ...

جاسم وهو يعدل كاااابه بقهر قال بهمس وهو صااااك على ضروسه بقوه : اللهم طووووووووووولــج ياروح ...

مشعل ضحك على جاسم اللي الملل واااضح عليه : لا تطيح ضروسك بس .. هههههه 





وعقب ماخلصـوا دوااره ..



راحوا مطعم عازمهم مشعل على حسابه 

خذوا طاولتين طاوله قعدوا فيها البنات والطاوله الثانيه مشعل وجاسم وحمد

أول مادخلوا البنات كانت أخر وحده دلال وورااهـا على طول مشعل اللي قرب صوبها وقال بهمس : أبي أكلمج ..!!

دلال أنتفض قلبهـا لما سمعت صوته ..

مشعل : واحنـا راديـن لا تدخليـن جنـاحكم بسرعه أبيج بشغله .. تكفيـن .. 

ورااح عنهــا وقعد جنب حمد

بينمـا دلال قعدت مع البنـات وقلبهـا ينتفض من الخرعه ..



وبعد ماطلعوا من المطعم رااااحو السينمــا ..

وعقبهم ردوا الفندق .. 

دخلـوا البنات كلهم الا دلال اللي ترددت .. توقف تنطره ؟؟

وله تروووح ..!!

شيبي ؟؟ لا لا .. يمكن يبي يقص علي بكم كلمه .. وأنا ماصدقت قال لي نطريني نطرته ..

أدخل احسـن ..

توهـا بتدخل الا صوت مشعل يوقفهـا : دلال ..!

دلال تيبست مكانها ولا تحركت شبر حتى ماألتفتت عليه 

مشعل وهو يوقف قريب منها ببتسامه : زيـن لحقت عليج .. أعتقد انج مابتنطرينـي ..

دلال أستجمعت قواها وقالت وهي مازالت معطته ظهرها : شتبي مني ؟؟ بسرعه .. أبي أدخل ..

مشعل بصوت هااادي ساحر : شدعوه .. لهدرجه صرتي قاسيه علي ... خليتيني أحبج .. وبتتخلين عني ؟؟

دلال لفت عليه وقالت : لا تقول أحبج .. أدري انك تمثـل ... 

مشعل وهو متكتف : ممكـن أعرف من اللي شوه صورتي جداامج ؟؟؟؟!!

دلال بنفس قوتها بس الحيــا مسيطر على الوضع : يهمك ؟؟

مشعل : كل شي يتعلق فيج يهمنـي .. ( بشاعريه ) كلج تهميني ..

دلال حمروا خدودها من هالكلام .. وقالت : سمعتك وأنت تتكلم علي مع خالد لما كنا بعزبتكم .. كنت تقول له انك ماتحبنــي 

( بغصه أبتدت تسيطر على صوتهــا ) وقالت لي أنهـا مو أول مره ...!!!!!

مشعل ومليون علامت استفهام أرتسمت على ملامحه : مــن ؟؟

دلال وهي منزله راسها : أأمـــل ..

مشعل بصدمه : أمــل ..

دلال : أأي أمل .. ( بحزن وضعف ) مشعل ليش تلعب بمشاعري .. ليش لعبت علي .... ماأستاهل منك كل هذا 

مشعل اللي مو قادر يصدق اللي يسمعه : يعني أمل اللــي ...............



( تذكر لما كــانوا بالمزرعه )



مشعل وهو يضحك : هههههههههههههه خلاص خلاص خلووود ماأقدر أستحمل شفيك ..

خالد : لا لا كمل .. أبي أعرف حقيقه شعورك تجاااهـا ههههههه

مشعل : شعوري تجااهـا أوصفه بكلمه وحده لا غير .. أكرهــااااااااا ..



((( صوت ضربه ع البــاب )))



خالد ألتفت على الباب وقال : سمعت ..؟ مشيعل ؟؟؟

مشعل : أي ؟ ( قام وراح فتح البـاب شاف مافي حد رجع سكر الباب وقعد جنب خالد وقال ) مافي حد ..

خالد : غريبه ؟؟





مشعل وهو يطق على رااسه : لاااا .... من جذي رفضت خالد .. تبي تنتقم لج أكيـــد ... الله يهداااهــا تسرعت وخذت السالفه من النص ..

دلال بستغراب : يعني شنو ..

مشعل : الله يسلمج كان خالد يتحداانــي أنه اذا بيوم كنتي لي .. ماراح أقدر أهاوشج وله شي ... حاولت ابين له العكس و ...( كمل لها السالفه كلها )

دلال بصدمه : أأأمــبــــي .. أمل رفضت خالد عشانـي .... يعنــي ..

مشعل قاطعها : يعني اللي سوته بس عشان تنتقم منه ... اااااالله عليج يأأمل .. بغت تفرقنا بسبب سالفه سمعتهـا من النـــ .......



قطع كلامه أم ريم اللي فتحت البـــاب تشوف شفيها دلال مادشت 

وتحنطت دلال بمكــانهــا من الــخرعه ..

ومشعل سكت اول مااشافهــا ...





..___ نهاية الجزء العشريـن ___ 




..___ الجزء الواحد والعشريـن ___..


مشعل قاطعها : يعني اللي سوته بس عشان تنتقم منه ... اااااالله عليج يأأمل .. بغت تفرقنا بسبب سالفه سمعتهـا من النـــ .......

قطع كلامه أم ريم اللي فتحت البـــاب تشوف شفيها دلال مادشت 
وتحنطت دلال بمكــانهــا من الــخرعه ..
ومشعل سكت اول مااشافهــا ...

أم ريم بستغراب وااضح وهي تطالع الاثنين : هــلا مشعــل بغيــت شي ..؟؟!!!
مشعـل أرتبــك : هــااا .. لا لا .. بس كنت أسألهـا عن شغله .. و ... و 
أم ريم تطالعه وهي مو مصدقته : و .. شنو ؟؟!! 
مشعـل توتر وقام يطالع دلال ..
أم ريم بنفس الحزم : شنهـي هالشغلــه ...!!!؟
دلال ماكانت قادره تنطق بحرف من الخووف ..
مشعل لقــى عذر يتعذر فيه : حمد .. أأي كنت أسألها عن حمد أذا بيجي ينام عندنــا ولــه بيتم عندكم .. لانه خلاص بنــام ..
أم ريم : أنت تدري انه ينــام دووم عندكم عشــان جاسم ..!!!
مشعل وهو حاط يده على راسه من ورى : لا بس هو قال .. بـنــام عندكم عشان خواته ...و
قاطعته أم ريم : أأهــااا .. ثاني مره أدخل داااخل .. مو عدل مظهركم جذي وأنتوا واقفين عند البــاب .... شيقولون عنكم النــاس !!!
مشعل وهو يطالع تحت : أن شالله خالتي ..
أم ريم طالعت دلال بنظرات وقالت : دشي دااخل ..
دلال هزت راسها بالايجاب ودخلت بدون ماترفع نظرها 
مشعل لما شاف دلال دخلت قال : أوكي عيــل .. أستأذن أنــا .. تصبحون على خير 
ام ريم اللي نظراتها لمشعل تحمل الشك قالت بنبره صوت ماتحمل اي احساس سوى الاستغراب : وأنت من أهلــه 

دخلت وسكرت البــاب 

ونادت دلال اللي كانت بتشرد بس حظهـا 
دلال وهي ترجف من داااخل من الخرعه راحت وقالت : هــلا عمتــي ..
أم ريم بتسأل : شكــان يبي منــج ..؟؟؟
دلال بتسأل كل غباء الدنيا فيه : هــااا ..
أم ريم بحزم : أظن كلامي واضح ..؟؟ شيبي منج ؟؟؟؟
دلال برتباك واضح : ولا شي .. سألني عن حمد وقــ ....
قاطعتهـا : ترى منظركم انتوا الاثنين بالممر مو عدل كلش .. وسالفه يسأل عن حمد مو داااشه ببالي .. قولي الصــج ..
دلال برتباك تحاول تخفي : عمتي صدقيني ماكان يبي شي .. سألني عن حمد ...
أم ريم وهي متكتفه وبأسلوب خلى الدم يفور بجسم دلال من الخوف : حمد .. نــايم عندهم صار له حولي الساعه ..!!
دلال وعينها بالارض : مــادري ....
أم ريم : شوفي دلال .. هو صج ولد عمتج بس بعد عيب توقفين تكلمينه بروحج برى وبهلـ ساعه من الليـل ..
حتى لو كان على قولتكم يسأل عن حمد .. أهم ماعلى المره سمعتهــا ترى .. وبعديـن احنا مو بالدوحه عشان بعض الناس لو شافوكم عرفوا على طول انه ولد عمتج .. أظن لو حد شافكم مابيقول الا .. شفت وحده مع واحد واقفين يسولفون هالحزه ... وماله داعي اكمل ..
دلال بصوت واطي : آآســفــه ..
أم ريم : لا تتأسفيـن ولا شي .. مابي هالشي يتكرر ... 
دلال : أن شالله ..
أم ريم أبتسمت من بعد ماكانت جديه : أشوف طالعينــي ...!!
دلال رفعت نظرها اللي كان الخوف مبين فيه بدون ماتنطق بحرف 
أم ريم حظنتهــا وهي تقول : لو ماأخاف عليج حبيبتــي ماكنت كلمتج .. أنا عادتج وحده من بناتي ياقلبي ..
دلال أرتــاحت شوي لما حطت راسها على صدر عمتها وغمضت عيونها بأرتياااح وقالت : أنتي مثل أمي ماأزعل منج ..

اليــوم التــالي 

بالدوحه .. 
بيت بو راااشــد 
الســاعه 3 العصــر ... 

كـانت أم راشد قاعده بالصاله تلاعب شوق بينما أسمـاء تقرى مجله 
لما أنفتح باب الصاله ودخلت أمل ..
أم راشد لفت رااسهــا وتغيرت ملامحها من الحنيه والضحك الى القسوى والتكشيره : شرفتي ...؟؟؟ 
أمل دخلت وقالت وهي تسكر الباب : السـلام عليكم ..
أسماء : وعليكم السلام
أم راشد : شموديج المستشفى يامدام أمل ...؟؟؟
أمل : حسيت بصخونه وكحه رحت المستشفى ...
أم راشد : وماعندج لســان تتكلميــن تقولين خالتي بذلف المستشفى ؟؟ وله السايق سوااق ابوج ..؟؟
أمل سكتت ولا ردت كــانت حاسه بضعف وعينها مليانه دموع تعبت من مراادد هالمره كل يوم ..تنهدت تنهيده طلعت من قلبها 
أم راشد : نفختي بنار جهنم ؟؟ وويــن أنخمدتي أمس ... وشحقه مارديتي البيت ...!!
أمل : ببيــت رفيجتي ..
أم راشد : وأي رفيجه ذي ..؟؟ من وين طلعت ... ماخبرج تتصلين حق رفيجاتج ...؟؟ تبين تقصين علي ...!!
أمل وهي تنزل الشيله عن راسهـا : نوووف .. رفيجتي من زمــان ..
أم راشد : وشللي يأكد لي ..
أمل طلعت جوالهــا وأتصلت على نووف رن شوي وردت نوف 
أمل : ألو نوف ..
نوف : هلا حبيبتــي شلـونج ..اللحيــن ..!!!!!
أمل ماردت عليها وقالت : أم يوسف تبيج هااج كلميهـا ..
راحت صوب أم راشد ومدت لها الجوال 
سحبته أم راشد بقوه وهي تقول : هـــاااتــي .. ( تكلم نوف ) أألوووو ..
نوف ( من أولها جذي الصوت ) : ألوو ..
أم راشد : من معــاي ..؟؟؟؟
نوف ( تسوين روحج ماتدرين يعني ) : نووف ..
أم راشد : أموووول كانت نايمه عندج أمس ؟؟
نوف بتوتر خفيف: أأي .. كانت عندي ليش السؤال ..
أم راشد : مو شغلج ... هي كانت عندج وله لا ..
نوف : قلت لج خالتي أأي ..
أم راشد : زيييييــن خلاص يلا 
نوف : عطيني أمل .. 
أم راشد أسمعتها بس نحاسه سكرت بويهــا ..
وعطت أمل 
أمل وهي متكتفه : تأكدتي ..
أم راشد : أأأأي .. تأكدت .. وبعديــن شلون تناميـن برى من دووون شوري ..
قاطعتها أسماء اللي حست انه أمل مو بوضع يسمح لها تتكلم : خلاص يمه .. المهم أرجعت ..
أم راشد : أنتي خلج بمجلتج .. ( تكلم أمل ) ردي علي ..
أمل حطت جوالهـا بشنطتهــا بعد ماملت من هالاستجوااب وقالت : عن أذنكم ..

وراااحت فرق غرفتهــا وسكرت البــاب بكل قوتهـا 

مـر الوقت وجــات الساعه 9 بالليــل 
وأمل من دخلــت غرفتهــا ماطلــعت ..

هيــام كــانت متمللـه .. ومشتــاقه ليوسف بعد ..
لما كان موجود كانت كل يوم تتهاوش معاه صج ساعتها تكون معصبه وتكره الساعه الي صار فيها أخوهـا 
بس صج لا قالوا مانحس بقيمة الـشـي ألا اذا فقدنــاه ..
هيام وهي متكتفه: .. يلا هانت كلها يوم وله يوميـن ويرجع ..

راحت غرفه يوسف الخاصه اللي كل أغراضه وأهتماماته فيهـا 
فتحتهـا وشغلت الليت .. كانت الغرفه مافيها حيااه كلش .. المكيف مبند من يوم ماسافر يوسف ..
والستــاير مسكره والليــتـات كانت مطفيه 
وكل شي مرتب .. راحت قعدت على المكتب لقت صوره يوسف 
قعدت تتأملهــا وهي ميته شوق له ... ( ياااللـه يالدب متى ترجع أشتقت لك ... ) 
قعدت تتأمل الغرفه وكل زااويا من زواايــاهــا .. 
وقامت وطلعت من الغرفه لانه يوسف كان مايحب أحد يدخل هالغرفه بدون مايستأذن منه 
سكرت البــاب وجااات في بالها أمــل ..
: خلـ أروح أسولف معاها ... أحسن لي متمللــه ..

راح صوب غرفه أمل اللي ماكان فيها ولا صوت ..
طقت البــاب مره مرتيـن ثلاث محد يرد ..
فتحت البـاب شوي شوي شافت امل قاعده فوق السرير متكوره على نفسها وداافنه راسها بين ريلها وتصيــح بصمـت
دخلت هيام وسكرت باب الغرفه وقعدت جنب امل بخووف عليها وقالت : اموول .. شفيــج ..
أمل رفعت ويها وهي تمسح دموعها وقالت بأبتسامه : مافيني شي ..
هيام : شلون مافيج شي وأنتي قاعده تصيحيــن ..
أمل وهي توخر قذلتها عن عينها : لا .. بس أشتقت لأهلي شوي .. أول مره يسافرون بدونـي ...
هيام : خلاص حبيبتــي لا تتضايقيــن هم بيرجعون الجمعه صح ؟؟ ( هزت راسها أمل بالايجاب ) خلاص عيل كلها ثلاث ايام ويرجعون
أمل بصوت هادي : الله يردهم بالسلامه ..

شوي الا تدخل عليهم أم راشد 

أم راشد : أمل ...
أمل طالعتها : هممم ..!!؟
أم راشد : قومي تعالي نظفي المطبــخ .. وبعدها غسلي الثيــاب ..
ردت هيام : أنا يمه بنظف المطبخ وبغسل الثياب 
أم راشد : أنا قلت لهذي .. ( تكلم أمل ) يلا أشوف جداامي 

قامت أمل بدون ماتعترض وطلعت من الغرفه 
على المطبخ

هيام وقفت بغضب : يمه حرااام عليج .. هي مو خدااامه ..
أم راشد : أنتي مالج شغل .. ولا تتدخليــن فاهمه ..
هيام : والله يمه يمكن تخسرين يوسف بهلـ حركه ..
أم راشد : والله اذا بيترك امه عشان مرته مافيه خير ..... لا تكثرين حجي معااي .. خل اروح اشوفها شهببت ..


نزلت الصاله ودخلت المطبخ 

لقت أمل تغسل وملامحهـا مزيج مابين الحزن والغضب والتعب..
ماقدرت تهاوشها لانه مالقت عليها شي هالمره 
فدخلت تكمل شغلها وهي ساكته 

...

الســـاعه 1 بلليــل في بيت بو جااسم
كــان خالد قاعد بالصاله مشغل التلفزيــون وحاط على Mbc4ينطر فلم بيحطونه اليــوم 
قام من مكــانه رااح المطبــخ يسويله شي ياكلــه .. وهو يدندن على أنغام أغنيه للجسمي : شكلك تبي تبدا معاي الخيانه
لا يا حبيبي هونك شوي هونك انا اللي بنهي الحين قصة هوانا وانا اللي ببدي بالخيانه واخونك

سواله روتي وجبن وشاي حليــب .. هذا بس اللي يعرفه ..
يلا هانت كلها كم يوم ويردون الاهـل .. ويفتك من أكل المطاااعم والخفايف ..
توه بيشيـل الصحن وبيطلع الصاله .. الا صوت الجرس ينطق بطريقه هستيريه وقفته قلبــه ..
خالد بستغراب : من اللي جااااي هالحزه ..؟؟؟

طلع الصـاله وصوت الجرس للحيـن حاشر البيــت
خالد بصوت عالي : زيييييييييين زيييييييييين أذيتنـا ترااك 
أخذ الريموت وقصر على صوت التلفزيـون 
وطلع الحوش وهو متحللف باللي يرن الجرس جذي زيـن مايحرقه 
صرخ مره ثانيه : زيييـــــــــــــــــــــــن .. زيـــــــن حرقت الجرس ..
فتح البــــاب وهو يقول بغضب: خيــر .. ( وأنصـــــــــــــــــــــــــــــــــدم لمــا شاف اللي يطق الجرس )
خالد : أنتـــي ...؟
أمل وهي منزله راسها وعيـــونهــا مليانه دموووع لكن مو مبينه هالدموع لخالد لانها متغشيه : أنا مت يــاخـــــالد ..
خالد بخوف : مع من جــايه ..؟؟ وشلون طلعي هالــحزه ..؟؟؟
أمل : جااايــه مع تاكســي ..
خالد : دشي دشــي .. 
دخلت أمل ووقف بالحوش تنطره يدخل ودموعهـا انهار على خدهـا 
خالد وهو يأشر لراعي التاكسي : لحظه شوي ..
دخل وسأل أمل : دفعتي له ؟
أمل هزت راسها بالنفي ..
دخـل داخل البيت وأمل وراااه .. أول مادخلوا الصاله قال لها : قعدي .. اللحيـن بجيج بس بدفع لراعي التاكسي وبرجع 
راح فوق وجاب بوكه ونزل بسرعه وطلع لراعي التاكسي ودفع له وسكر باب الحوش وهو مافي بباله الا 
( لــيش جاايه هالحزه ؟؟)
دخل الصاله وسكر البـاب ورااه وجاا وقعد على الكرسي بعيد شوي عنهـا وسألهـا : عـسـى ماشــر ؟ شفيــج ؟
أمل رفعت الغشوه وحطت يدها على ويها وقعدت تصيـــح بمــرااااااره ..
خالد بخووف : أمل الله يهديج ؟؟ قولي لي شفيج ....
أمل ماردت عليــه ..
خالد قام وراح المطبخ وجاااب لها كوب مااي 
وطلع ومد لها المــاي : هــأاااج شربــي ..
أمل رفعت ويها وطالعته وخذت المــاي شربت شوي وحطته على الطاوله اللي جداامهـا 
خالد رجع قعد وتم يطالع الارض لحد ماحس انها هدت شوي وقال وهو يطالعها: شصــار ..
أمل قالت له السالفه كلهـا 
خالد بغضب : وهذي شلون تعاملج جذي ..؟ وليش تضربج ؟؟؟ ماعندج أهل ؟؟؟؟؟؟ وأنتي ليش ماكلمتي خالي وخالتي من أول مالاحظتي انها تعاملج بهلـ طريقه ؟؟
أمل ماردت تمت تطالع الارض ..
خالد : ويوسف هذا شلون يسافر ويخليج مع أمه .. وهو دااااااري أنج انتي وأمه .. ماتتفاهمون كللللش ..
أمل وعينها بالارض وبصوت واطي : عنده شغل ..
خالد : ولو ..؟؟ شغله أهم منج ..؟ أهم من مرته .. شوفي بيتهم ماتوطيـن أعتبته ليـن يرجع خالي .. ويشوف له صرفه مع نسايبه ..
أمل رفعت عينها وبتسأل كله غبااء : وأنا وين بقعد لحد مايرجع ابوي؟؟
خالد : شرايج ؟ أنتــي ؟؟؟!!
أمـل أنحرجت ونزلت ويهـا 
خالد قام وقال لهـا : انتي قومي أرتـاحي فوق .. وبــاجر يصيـر خيـر ..
أمل : ويــن ؟؟
خالد طالعهـا ومارد قام وهو يقول : تعالي ..

أمل قامت ولحقته وهي منكســره .. نـدمــانــه حيـل على اللي ســوتــه 
تعتقــد انهـا سوت عيـن الصـح لما كسرت قلب خالد ..
بس ماتدري لــيـــش ضميـرهـا يأنبهــا ..
مـ ع ـقـوله تكـون ظلمتــه ؟؟!!!!

تمت تدور هالافكـار براسها لحد ماوصلها خالد لغرفه الضيــوف فتح البـاب وهو يقول : أرتــاحي هنــي ... وأذا تبين أي شي .. أنا بالخدمه 
أمل اللي وقفت أول ماتكلم زيـن مادعمته ..قالت بصوت واطي : مشــكور .. ماتقصر 
خالد مارد عليـه عطاها كم نظره وراح عنهــا نزل الصاله على طول 
دخلت الغرفه .. وسكرت البـاب وقعدت على السرير وهي تفكر ..
شراح يصير لهـا .. لما يرجع أبوها ويدري باللي صار هذا كله .... شراح يسوي ؟؟
فصخت شيلتهـا وهي خايفه .. خاايفــه من اللي جـــااااي ..
.
.
.
.

..** (((((( .. اللـه يســتــر بس ..)))))) ** ..

.
.
.
. 



اليــوم التــالي 

الصبــح ع الساعه 7 ونص .. كان أمل قايمه من الساعه 6 بس ماتبي تطلع من الغرفه 
مو قادره تشوف خـالد .. لانه كل ماشافته ضميرها بيذبحها من كثـر ماتحس بالذنب 
راحت أمل صوب المنظــره ووقفت وهي تشوف نفسها وتقول بقلبهـا 
" الله يالدنيــا .. بعد ماكــنــت أستفز خالد بزواااجي وأعرض عليه رفيجتي وأعز الناس لي أنه يتزوجهـا بس عشان ادوس على قلبه ..
يجي اليوم اللي أكون فيه وحيــده .. مالي حد ألجأ له غيــره .... ماأظــن راح يتعامل معااي مثل قبــل .. اللي سويته فيه مو شوي .. أكيــد يكرهنــي ..
آآآآآآه .. ياربي ليش أحس اني غلطااانه بحقه ... ماأعتقد أني ظلمته .. دااس على مشااعر أختي هو وأخووه ..
واللي سويته فيه شووووي .. شوي بحقه ......... "

الا صوت باب الغرفه ينطق وصوت رجولي عذب يخترقه : أمــل ... أمـل ؟؟!!
أمل ألتفتت على الباب برتباك وجاوبت : هلا خالد ..!!
خالد : ريوقج تحـت .. نزلي تريقي 
أمل : زيــن اللحيــن بنزل ..

خالد مارد عليه وأبتعد عن باب غرفتهــا ..
ماايبي يشوفهــا فأحسن له يطلع من البيــت 
دخل غرفه شال اغراضه الجوال والسويج وطلــع ..

بينمــا هو بالسيــاره يشغلهـا 
نزلت أمل الصاله بعد مالفت شيلتهـا بأحكاام على راسهـا
نزلت بخطوات شبه بطيئه لانها ماازاالــت تعبــانه 
كانت متوقعه تلقاااااه ينطرها بالصاله .. بس مالقته ..!!
قالت اكيد بغرفه الطعــام توها تحركت خطوتيــن الا تسمع صوت سيارته طالعه من البيــت 
غمضه عيونهــا بقـــوه بندم وحززن أقتحم قلبهـا ..
ورااحت المطبخ لقت فطاايــر بدون حتى تفكير طالبهم من مطعم ..
قعدت وشافت الفطااير اللي طالبهم ..( جبن .. زعتر .. سباانخ ) 
وعصير ميرندا محطوط جنب الصحن ..

تنهــدت وقالت : مو عــارفه شلون بقعــد معاك بمكــان واحد ياخــالد ... مو عارفه ..


دقايق ووصل خالد بيت صدييق عمره ناصر 
ودخل وسلم عليه وسأل عن أخبــاره وغيرها من الرسميــات 
وبعدها أبتدى يفضفض له ..

خالد : أأمس بالليل جاااتنــي .. جاتنــي يانــاصر بعد ماخلاص قربت أنســاهــا ....
جاتني بعد ماخلاص قرب يرجع لي قلبي ... رجعت وأنتزعت مني 
وهي بعيــده عني طووول الوقت أفكر فيهــا .. شلون وهي معــاي بمكــان واااحد .... 
المشكله ماأقدر أطردهـا مهما كان ذي بنت خالي .. 
ومالها حد بالدوحه غيري .. ( تنهد وقال ) هي أماانه برقبتي لحد مايرجعوون أأمــاانه ثقيـــله .. وصعبه يانــاصر

نـاصر مارد عليه موعارف شيقول أصلا ..

كمل خالد وهو يتسند : واللي مايستحي سافر وخلاها مع أمه .. وهو يدري انها وأمه مايتفقون ... آآخ ياناصر ودي أشوف رقعت ويها بس .. وأنا أوريك فيه 
ناصر : صل ع النبي ياريـال .. كلها كم يوم ويرجعون أهلها وتروح عندهم ... خل أبوها يتصرف لا تتهور أنت ..
خالد وهو يسند راسه بيدينه الثنتيــن : معـاي بمكـان وااحد ..!! مكان واااااحد ياناصر ....!! .. هذا اللي مو قادر أستحمله .. 
( يرجع شعره على وره وقال وعينه مركزها على نقطه بالطوفه اللي جدامه ) .. تصدق .. ودي أنتقم منهــا .... أذوقها من اللي ذقته .. بــ ـس ..
( غمض عيونه وقال ) أستغفر الله العظيم .. أعوذ بالله منك ياأبليس
ناصر وهو يطبطب على ظهر خالد : قوم .. قوم ياخالد صل لك ركعتيــن وتعوذ من الشيطان ... بترتاح ياأخوي صدقني ..
خالد هز راسه بالايجاب وقال : وهذا اللي بسويــه .. ماأبي أرتكب شي أندم عليه بعديــن ..

بيت بو جاسم
قامت امل أول ماخلصت ريوق اللي ماكلت منه الا شوي ..
وحطت الباقي بعد مالفته بالثلاجه حق خالد لا رجع ..
ونظفت المكــان ..
طلعت الصاله اللي كانت شبه نظيفه .. مامنعت نفسها أنها تنظفهــا 
شالت القراطيس اللي طايحه جنب التلفزيـون وعلى الطاوله .. وشالت قلاص الماي الي من أمس بمكانه
وودتهم المطبخ القراطيس بالزباله .. والقلاص كتت الماي وغسلت القلاص وحطته مع القلاصات 
وطلعت تكملت تنظييــف بالبيــت ..
كانت متملله .. وطلعت كل اللي بقلبها بالتنظيف ..
فجأه جاها عوااار بظهرهــا أستقامت بوقفتها بعد ماكانت مدنعه ..ومسكت ظهرها بألم وهي مغمضه عيونها بقووه من شدته ..
"" أأأأأأأه ..يااااارب ... رد لي العواار مره ثانيــه .. حسبي الله عليج ياأم رااشد .. حسبي الله ونعم الوكيل فيج ""
شـالت روحهـا وراحت فوق غرفتهـا أو نقدر نقول اللي صارت غرفتها وسكرت الباب وقفلته
سحبت شيلتها شوي شوي عن شعرها وحطتها على الكرسي وقعدت على طرف السرير وأنسدحت وهي مغمضه عيونها من الالم


بيت بو راشد

بعد ماعفست أم راشد البيت على أمل وتعبت من كثر ماتدور تدورهـا ..
راحت سألت البنات عنها .. ولا وحده فيهم جاوبتها ..
أم راشد بتنرفز : هذي شكلها خذت ريلها ع الطلعه ... أأأأخ بس أأأخ .. وينك يايوسف تجي تشوف مرتك اللي من سافرت ماقامت تقعد بالبيت ثانيه 
كله دوااره بالشواارع ..( تصرخ ع البنات ..) وتلوموني لا قالت ماأواطن هالادميه ..!!؟؟ ( تحط يدها الثنتيـن في بعض ) هيــن ياأملووه .. مردج بترجعيـن .. أذا ما كسرت راسج ماكون أم راشد .. أهم شي يوسفووه اليوم رااجع وبلاوي مرته كلها بقولها له ..
وخل يشوف له صرفه معــاها ماتقعد ذي معاي بـبيت واحد 
هيام برتباك : يمـ ـ ـه .. صـ ـ ـراحـ ـه ماتنلام ..!! لـ ـ ـو مـ ـ ـكـانـهـا طفـ ـشـت مـ ـ ـ ـن زمـ ـ ـان
أم راشد : أنتي جب ولا كلمه .. أأي ماهو أنتي من زمان واقفه بصفهــا ... ماهو لولاج ماكان أفتـكر فيها يوسف .. وكنت خطبت له عواطف بنت مريم 
منال وهي متكتفه : آآآهــااا .. قولي جذي من زمــان .. من جذي مو طايقه أمل .. ليش انها خذت من بنت رفيجت العمر المعرس
أم راشد بغضب : منووول .. لا ترفعيـن ضغطي .... لا تحديني أطلع حرت هالأمل فيج 
منال وهي تحط يدها على حلجها : هاا سكتنـا ..


مر الوقت وجــا العصــر ..
بعد كم ساعه بيوصلون بو راشد وعياله والفرحه مسيطره على جو البيــت 
بستثناء أم راشد اللي تبخر البيت وهي تنطر يوسف يدخل 

في غرفه أسمـاء اللي كانت ميته شوق لرااشد ..
لبست وكشخه وتعدلــت له.. وقعدت تفكر .. شلون بيكون شكله لما يدري أنهـا حامل ..
أكيد بيطير من الفــرح .. * فديته .. وااي ياني مشتاقه له ... أأكيــد بيستانس لو درى أني حاامل .. وبجيب اخو وله أخت لشوق ..... من زمان يحن علي يبي اخوان لشوق ..* 
أأبتسمت أبتساامت فرح ..* ياااحيــاتي بيموت من الفرح* 
دخلت عليها شوق وبيدها كم ربطه مع مشط 
شوق : ماما .. سويلي شـ أ ـلي ( شعري )
أسماء وهي تقعد على طرف السرير وتقرب شوق بنتها منها : تعالي ماما .. ( حطت الربطات جنبها وأبتدت تمشط شعر بنتها اللي يوصل لحد كتفها ) 
شوااقه اللحيـن بابـا بيجي ..
شوق ببتسامه عريضه : أأأي ماما أدلي ( أدري ) قالت لي أ ـمتي منال ..( تلتفت على أمها ) ماما .. أكيد بابا جاب لي هديه ..صح ..؟
أسماء وهي تعدل راس بنتها عشان تقدر تنسل شعرها : أأي فديتج أكيد جاب لج هديه .. أصلا هو متى سافر وماجاب لج شي معاه ..
شوق بفرحه : ماما أنا أحب بابا ..
أسماء فرحت لما سمعت هالكلمه اللي تحمل كل برائه وعفويه من بنتها : وهو بعد يحبج ..
شوق : ابي اشوف أ ـمي يوسف بـ أ ـد .. أكيد مايقدل ( يقدر ) يشتغل عدل هنوك ( هناك )
أسماء بتسأل والابتسامه مازالت مرتسمه على شفاتها : ليش ؟؟
شوق بعفويه زاايده جمال هالطفله : يفـكـل( يفكر ) فيني ..ههه صح ..!!
أسماء ضحكت وقالت : هههه أي صح .. هو أصلا مايرقد الا وانتي جنبه ههههههههه
شوق سكتت وتمت تفكر بأبوها وعمها .. 
وتفكر بالهدايا اللي ممكن يجيبونها لها 

دقايق الا الجرس ينطق وتدخل سياره البيــت
راحت منال طلت من الدريشه شافتهم وصلوا 
منال وهي تصاارخ بفرحه : وصلــوااااااااااااا .. وصلوووواا .. أسماء .. يمه .. هيووم 
طلعوا كلهم الصاله مستانسيــن 
ونزلت أسماء وهي ماسكه بنتها تستقبل حبيبيها وريلها
أوقفوا عند باب الصاله يستقبلونهم 
أنفتح البـاب ودخل يوسف اللي ماكلف عمره يرفع نظره حط الشنط وطلع يجيب الشنط الباقيه 
أستغربوا منه ..!!! ومن حركته 
شوي ألا بو راشد داااش ولا يحمل بملامحه أي شي يدل على السعاده بالعوده لأهله ..
أم راشد ببتسامه : حمدالله على السلامه يابوراشد ..
بو راشد دخل وقعد بالصاله بدون لا يرد عليهم ..

قعدوا يطالعون بعضهم بستغراب ؟؟؟ علامهم ؟؟؟

راحوا قعدوا بالصاله 
وخيم الهدوء على المكان كل وحده منتظره الثانيه تتكلم ..
شوي ألا يوسف دش وحط الشنط الباقيه شنط أبوه وأخوه بالاضافه لشنطه

ودخل ورمى نفسه على الكرسي وهو متكدر وباين انه الحزن محتل نسبه عاليه من ملامحه 
أم راشد اللي ملت هالوضع : هووو ..؟ شبلاكم دااشيــن علينا مكشريــن ؟؟ جنه ميت لكم ميــت ..
يوسف غمض عيونه بشده يحاول يخفي دمووعه اللي خذلته هالمره ونزلت على خدوده 
منال خاافت وقالت : يوسف شفيك ؟؟؟!!
مارد عليهم يوسف وأكتفى بمسح دموعه اللي كل مامسح دمعه نزلت عشره غيرها 
أم راشد دقات قلبها زاادت وقالت بخوف : ماتعلموني شبلاكم ..؟؟؟؟ شصــاير صبيتوا قلوبنا..
أسماء اللي كان قلبها ناغزها .. * شفيهم ؟ ليش يصيحون ؟؟ * 
أسماء بصوتها الواطي : عمي شفيكم ...؟..
بوراشد وهو يحط يده على ويها مايبي يصيح جدامهم عشان لا تنهز شخصيته 
أم راشد صرخت بنفاذ صبر : ردوا علي شفيكم .. 
بو راشد اللي صوته كااان فيه غصــه ألم .. قال بعد ماسكت لثواني :..راشد عطاكم عمره ...
أم راشد وقفت ووقفوا معاها أسماء ومنال وهيام : لاااااااااااااااااااااااااااااااااا
أم راشد بصرااخ : لااااا ... جذااب .. شقااااعد تقول أنت ..... سامع روحك يابوراشد ..شتقول أنت 
أسماء اللي بدت ترجف : عــــ ــ ـــ ـ ـ ـ ــ ـمـ ـ ـــ ـ ـ ــــ ـ ـ ـمي .. ويـــ ـ ــن راشـ ـ ـ ـ ـد
بو راشد اللي دموعه كانت محبوسه ولا نزلت دمعه بينما هو من داخل ميت صياح وكأنه طفل : تعوذوا من أبليس وأستهدوا بالله .. هذا الشي اللي الله كاتبه ..
أسماء تحاول تنفي هالشي : لالااا .. رااشد مامات .. أأمس واليوم الفير والله مكلمني ..... شلوون .. ( تبين الرجفه بصوتها ) أنتوا تتغشمروون ..صدقوني تتغمشروون .. ( تطالع باب الصاله ) أأكيد راشد برى ... واللحيـن بيدخل .. اي أللحيـن بيدخل ( صاحت ) صدقونــي ..

منال وهيام مانطقووا بحرف غير صوت صيااحهم اللي ملا الصاله 
بينمـا شوق علامة الدهشه أستقرت على ملامحها الطفوليه .. ماتدري شصاير .. وليش يدتها وعماتها وعمها وأمها يصيحــون ؟؟
شمعنــي كلمه ( مـات ...؟!! ) هذا السؤال اللي كان يدور بعقل البنت اللي ماتعدت الـ 5 سنيـن
وأهم من هذا كله ..؟ ويـن أبوهـا ؟؟؟؟

أم راشد راحت صوب ريلها : بو رااشد تكلم قول شي ... راشد مامــات صح .. هو برى مثل ماقالت أسماء .. اللحيـن بيدخل صح ( تهز يده ) بيدخل صح 
بو راشد : تعوذوا من أبليس .. ولا تصيحوون جذي ... صياحكم يعذبه .... مايبي منكم الا الدعااء .. أدعووله 
أم راشد بصرااخ : لالاااا .. ولدي مامات .. مامات
بو راشد بحزم وبغصه : أم راشـــــد .. هذا طريج كلنا بنمشي فيه أستغفري ربج .. أنتي تعترضين على حكمته جذي 
ام راشد وهي حاطه يدها على حلجها : أستغفر الله .. شلون ؟؟ ومتى ....؟؟ وليش ماقلتوا لنــا .. ليش ماقالت لي يابو راشد مااني أمه ... أأأه ياولدي 
بو راشد : توفى اليوم الصبح بسريره ... ع الـ 6 جذي 
أسماء اللي أبتدت تصيح بهستيريا ..: راشـ ـ ـد .. راشــ ـ ـد .. مات ؟؟ .. مـ ـ ـاأصـ ـ ـدق ... لاااااااا .. 
( خف صوتها تدريجيا لـتنهـار قوتها وتطيح من طولها مغمى عليهـا ..) 

ودوهـا المستشفــى وتطمنووا عليها وعطوها مهدئات ومسكنات عشان تهدى وتنــام .. 





بيت بو جاسم

دخل خالد البيت ولقااه هاادي ونظيــف .. قعد ينقل نظره بالبيت اللي كانت نظافته وااضحه 
وتأكد انه أمل اللي منظفه المكــان ..
راح المطبخ وفتح الثلاجه وطلع له الفطاير وقعد ياكلهـا بارده 
عيزان يصخنها 

ومافي بباله غير أمل ( مالها حس ؟؟ ياتــرى شقاعده تسوي ؟؟؟!! يمكن نايمه ؟ وله قاعده بغرفتها ..!! يمكن طلعت ..؟؟ لا لا ماأظن تطلع ..
ودي أروح لها أتطمن عليها أشوفها محتاجه شي وله لا .. بس ..!! لا لا .. ببيــن أأني مو مهتم لها .. وااايــد ....)

قام حط كل شي من يده ورده بالثلاجه 
ورااح فوق كان بيدخل غرفته على طول بس غرفه أمل وقفته ..
راح بخطوات بطيئه صوب غرفتها ووقف يسمع أذا هي قاعده وله لا ..
لكــن كان الهدوء هو سيد الموقف ..
( يمكـن نــايمه ..!! )
طق البــاب طقتين ورى بعض الا صوتها يرد : مــن ..؟
خالد بقلبه ( شهلـ سؤال السخيف يعني من غيري بالبيت ؟؟ ) : أنـا خالد ..
ماردت عليه دقايق الا هي فاتحه الباب : هلا خالد ..
خالد أرتبك لكن حاول انه يخفي هالشي : شلونج اللحيـن ؟
أمل : الحمدالله ..
خالد : محتاجه شي ؟؟!!
أمل : لا سلامتك .. ماتقصر ...
خالد :اممم .. أوكي عيل ..

أبتعد عنها متجه لغرفته كانت بتسكر باب الغرفه بس لما شافته وقفت 
أوقفت تشوفه شيبي 
قال لها بدون مايلف عليها : مـاكان يحتــاي تنظفيـن المكـــان ... أقدر أنظفه بروحي ( أفتر عليه ) بدون مساعده من حد ..!!
صد عنها وراح غرفته بعد ماسكر الباب ببرود أبرد من البرود نفسه
قالها بطريقه مستفزه .. وكان يقصد هالشي ..

سكرت أمل الباب وهي شبه متنرفزه من طريقه كلامه : شقصده ؟؟؟!!

عند خالد 
اللي دخل غرفته وقعد على حافت السرير .. يفكر شيسوي ؟؟
متملل ..!!
قام وراح قعد ع النت فتح أيميله وقعد يسولف مع كم واحد ضايفهم من النت 
ع الاقل يشغل تفكيره بشي غير .. >> أأمــل << ..

.

نرجع لأمل
اللي بسهوله وبأقل حركه قدر يستفزها خالد
تكتفت وهي تقول : كنت أدري انه مب طاايق وجودي معاه بمكـان واااحد ... والله يجيني شور أرجع بيت النسره ولا أقعد عنده هالــجـــاف
( أنتبهت لكلامـها وقالت بعد ماوطى صوتها ) زيـن واذا كان جاف .. لازم أعصب وأقلب الدنيـا .... 
( تلعثمت بالكلام وهي تحاول تحط مبررات لتصرفاته ) اللي سويته فيه مو شوي .. أأكيــد بيعصب ... وزين منه أستقبلني ببيته .. 
( فكرت بكلامها وقالت ) لا لا .. هذا بيت عمتي مو بيته .. وهو مستقبلني مجبور ... ليش أني بنت خاله .. وله لو أني ماأصير له 
جان تصدق على ببتسامه وطردني حالي حال أي طرار..

قعدت على سريرها وقالت : آآآآف ياربي .. خلـ أستحمله اليوم بس ... باجر أبوي بيرجع وبيشوف له صرفه مع أم يوسف ..
( تذكرت يوسف ) أأي يوسف ؟؟!! أأكيد وصل .. هو طرش لي مسج أمس بالليل انه راح يجي اليوم ..

أبتدت تغوص بتخيــل وتفكر شلون بتكون ردت فعله لو درى انــها محد مو بالبيــت ؟؟
قالت بستهزاء : بيقعد يترجى أمه تراضيني .. وهالعيوز مستحيل تنزل من عرش غرورها وكبريائها وتجي لحد مكاني وتراضيني ..
مشكله يوسف أنه ضعيف شخصيه جدااام أمه .. آآآف ..( تذكرت ) بس أم يوسف ماتعرف انا ويني بالضبط ؟؟ أأكيد على بالها اني قاعده عند نوف ... 

وتمت على هالحـاله 
أفكـار تجيبها وأفكار توديهـا

المغرب ع الساعه 6 قدرت تطلع أسماء من المستشفى بعد ماوقعت على مسؤوليتها 
لانها كانت تعبانه شوي .. ولازم يتطمنون عليها وع الجنيـن بس هي رافضه هالشي 
دامهم تطمنوا عليه بالبدايه ليش الطواله بعد

ردوا البيت وقعدوا كلهم 

دقايق الا الصاله مليانه حريم والميلس نفس الحاله ..
بوراشد القوي ..اللي كان كالجبال بويه الريح .. أنهدت قوااه وبان الحزن على ويهـا 
من حقه ماينلام .. راشد كان فرحه شبابه ..

بينما أم راشد كانت تسكت شوي تتذكر راشد ترجع تصيح ..
وله تقوم تدخل دااخل مو قادره تصدق انه هالعزى هو عزى ولدها البجر راشد ..

وترجع تقعد بالصاله تستقبل عزااه

وخواته ماغير دموعهم تنزل ويمسحونها ..

تمووا على هالحاله لحد الساعه 10 ونص وبعدها ماقاموا يجون ناس ..
قامت ام راشد بتعب وراحت غرفتها تتمدد .. 
ومنال وهيام كل وحده راحت غرفتها

أما أسماء فما تحركت من مكانها كانت تصيــح على راااشــد
لما قربت منها شوق وقالت : ماما .. ليش تصيحين ؟!!
أسماء رفعت ويها وشافت علامات الدهشه والاستغراب على ملامح هالبنت اللي فقدت أبوها وهي صغيره
حظنتها أسماء لصدرها بقووه ..بينما شوق قالت : ويـن بابا ..!! ليش ماجا مع يدي وأ ـمي ؟؟
اسماء وهي تبعد شوق شوي عنها عشان تشوف ويها قالت ببتسامه : بابا مسافر حبيبتـي ..
شوق وهي تمسح دموع أمها بيدها الصغار : متى بيجي ؟؟
أسماء زادت بالبكاء بس الابتسامه مازالت على شفايفها : ماراح يجي حبيبتي ...
شوق بحزن وبعفويه : ليش ؟؟ مايبيني !! 
أسماء وهي تمسح دموعها قالت : بلا يبيج حبيبتــي .. بس هو ماراح يجينــا .. ( قالت ببتسامه ) أأحنــا بنروح له ..
شوق بتسأل : متى بنروح له ..؟ أبي اشوفه مشتاقه لـه ..!!
أسماء حظنت بنتها وقالت : مادري .. ماااادري حبيبتي 

بالميلس عند يوسف اللي مازال قاعد يفكر بأخوه ..
مو متصور أنه فقده جذي بلمح البصر ..
واللي زايده انه كان عنده ع الخمس ونص .. لو انه مطول عنده كان مات راشد جدام عيونه 
يوسف وهو يتنهد : الله يرحمك .. الله يرحمك ياأخوي ..

جااات في باله أمل ..
من جاا العصر ماشافها .. يمكن كانت طالعه ؟؟
وشلون تطلع أصلا وانا قايل لها اني بجي العصر ..!! لا لا ماأظن ..
يمكن فوق بدااريهـا وأنا من وصلت ماعبرتها ..!!
آآآآآآآآآه .. ياني محتاااج لها هاللحظه ..محتااج لها حيــل

شال روحه وراح غرفته يبي يرتمي بأحضان أمل ويطلع كل اللي بقلبه .. محتــاج لها حيل 
فتح الغرفه لقاها مرتبه .. ونظيفه .. راح طق باب الحمام ( وانتوا بكرامه ) محد رد عليه 
رد طق مره ثانيه مامن مجيب فتح الباب لقى محد بالحمام ..!!
طلع من غرفته وراح غرفه هيام طق الباب طقتيـن ماردت عليه هيام فتح البـاب لقاها نايمه .. 
بس مالقى أمل عندها ..!!
قال يمكن عند منال راح غرفت منال ونفس الحاله ..
كانت منال تصلي حق أخوهـا 
وأمل مو عندها 

شال روحه ونزل الصاله لقى أسماء قاعد تصيح للحين بس بصمت وهدوء 
وشوق بنتها قاعده تطالع التلفزيـون
يوسف تنحنح .. وقال : أسماء ..!!
أسماء رفعت نظرها ليوسف اللي باين من ملامحه انه منهد حيله من الصياح : هلا يوسف ..!!
يوسف : أمل وينها ..؟!!
أسماء ماكان لها خلق تقول له السالفه كلها أختصرت كلامها بجمله وحده : طلعت من البيت من أأمس ولين اليوم ماردت ..
يوسف بصدمه وأستغراب : شنو ..
أسماء : هذا اللي أعرفه بس ..

يوسف مارد عليها وراح فوق غرفته منال دخل لقاها مخلصه صلاه ومجهزه روحه لنوم 
يوسف : منال ..!!
منال اللي مارحمت روحها من الصياح قالت بتعب : همم ...!!؟
يوسف : أمل وينهـا ؟؟ أسما تقول من أمس طالعه وماردت للحيـن ..
منال بسخريه : بايعه روحها تقعد دقيقه بعد بهلـ بيت ؟؟
يوسف بتسأل : ليش ؟؟!!!!
منال وهي تنسدح على ظهرها ع السرير وتتلحف قالت : أمــي .. مارحمتهـا 
يوسف بخوف وصدمه : شنو ؟؟؟؟ 
منال : اللي سمعته ...
يوسف : هي وينها اللحيـن ؟؟!!
منال : تلاقيها عند رفيجتها ولـه ببيت عمتها 
يوسف : تعرفين بيت رفيجتها وله رقمها ؟؟!!!
منال هزت راسها بالنفي ..
يوسف وهو حاط يده ورى راسه : ماأظن تكون ببيت عمتهـا .. لانهم مسافريــن ..!!
منال : مو كلهم ..
يوسف طالعها بنظرات تسال ..!!!!!!
منال : ولد عمتها ماسافر .. تم بالدوحه ...
يوسف : وأنتي شدرااج ..؟؟
منال : هي قالت لي ...
يوسف : وليش ماقالت لي ؟؟
منال : شدراانــي ...
يوسف بعد تفكير ماأخذ دقيقه : لا .. لا .. ماأظن تروح عند ولد عمتهـا .... ماتدخل العقل .. مهما كان هو مو أخوها شلون تروح تقعد عنده ..
منال وهي تغمض عيونها: يكون بعلمك هــي متــربيه معاااااه من صغرهـا .. يعني عادته مثل أخوها مو غريب
يوسف : أوكي .. أوكي .... خلاص

طلع من غرفه منال الا طلع من البيت كله نااوي يروح لأمل ..


بيت بو جاسم

الساعه 11

كان خالد منسدح بالصاله يطالع التلفزيــون تملل من البيت وماعنده مكان يروح لـه ..
قعد يشغل روحه بالتلفزيون ع الاقل يمر الوقت اللي صار طووويل بزيااده ..!!!!!
باجر بيرجعون اهله وبيملون عليه البيت ...
وبينرحم شوي من القعده من امل ببيت واحد ..
ماعاد يحتمل يشوفها .. رغم انها تكسر خاطره ساعات .. وخاصه لما يتذكر اللي صار لها ببيت اهل ريلها 
بس يرجع يقسى قلبه لما يتذكر شسوت فيه ..
شوي الا جواله يرن 
والمتصل مشعل 

خالد شاف الرقم أستانس : هلااااااااااااااا والللـــه توك متذكر
مشعل وهو يضحك : هههههه هلا خلوووود يااانــي أشتقت لك ..
خالد وهو يستعدل بقعدته : شلووونك ؟ وشلون جسوم والاهل .. أشتقت لكم ياأخي ..
مشعل : تمام ويسلمون عليك .. أنت شلونك يالدب وشلون الدوحه ..؟؟؟
خالد : انا الحمدالله تمـام .. والدوحه مشتاقه لكم ..
مشعل : يلا هانت كلها شهر ونرجع 
خالد رد بسرعه : تخســي .. باجر تجون والله بستخف ..
مشعل وهو يضحك : ههههااااى بااااااال الحبيب طفشااااان من قلب .. ياأخي المعجبين كثروا هالايام ..
خالد وهو يضحك : المعجبيـن ها ؟؟ هههه تعال الدوحه وشوف هالمعجبين شبيسون فيك ..
مشعل : بيطفرووني عيشتي الله يسلمك هههههه
خالد : أحمد ربك أني أخوك مع ويهك هههههه
مشعل : شوف مثل ماتدري باجر انا برجع .. يعني أبي غرفتي ولا بالـ خيال .. أبي أدخل اشم ريحت البخوور واصله لبـيت نصور هههههه
خالد : خيالك واسع تصدق ههههههههه
مشعل : ههههههه خلاص بطلنـا مانبي منك شي باجر تذلنا أنا سويت وانا سويت .. اسمع لما أرجع عندي لك سالفه أأوووف .. بتقلب الموازيـن عندك
خالد بتسأل : شنو ؟؟؟
مشعل : بااجر بتعرف ههه
خالد : أأي عن من ؟؟
مشعل : الحب الاولي ..
خالد فهم قصده .. بس ماقال اسمها : ماعندك سالفه مشعلوووه
مشعل : صدقني هالسالفه اللي بقولها لك بتحب خشمي عليها ههه
خالد بفضول : قووول زيــن ؟
مشعل : ماااني قايل أصبــر اشوي ..
خالد : مشعلوووه .. قول بالطيب وله ...
مشعل وهو يضحك : هههههههه وليش مهتم لهدرجه بالسالفه ؟؟
خالد : الحب الاولي اللي على قولتك عندي ..
مشعل بستغراااب : شنو ؟؟ ليش ...!!!
خالد : لا جيت الدوحه أقول لك ..
مشعل وهو يضحك : وحده بوحده يعني.. هههههه .. لا بس جد ليش هي عندك ؟ بعدين تعال هي قاعده عندك وله جايه زياره
خالد : قاعده ..
مشعل : أأحلفــ
خالد : أجذب عليك انا ؟؟؟!!
مشعل : شوووف خلصني وقول .. ههه
خالد سمع صوت الجرس ينطق قال له : سكر سكــر .. بروح اشوف من ... وبفكر اقول لك وله لا .. هههه
مشعل : صج انك نذل 
خالد : طالع عليك هههه يلا ورني عرض كتافك
مشعل : يلا فمان الله ههههه

سكر خالد من عنده 
وقام يشوف من عند البــاب 
راح فتح باب الحوش ولقى يوسف

.
.
. 


خالد أنقهر لما شافه بس حاول مايبين له : هلا ..!!
يوسف : السلام عليكم أخوي ..
خالد : وعليكم السلام .. هلا يوسف بغيت شي ؟؟
يوسف : والله يالحبيــب ( تلعثم مو عارف شلون يقوله مرتي عندك ؟؟ ) أنــا .. ... جـ .. ـاي .. أمـ ... ـــل ..
خالد قاطعه وأنقذه وقال : جاي تسأل عن امل ؟؟
يوسف طالعه وقال : أأي ..؟؟ هي عندك صح ؟؟؟
خالد بكل وثوق : أأأي عندي ..!!!
يوسف طالع خالد بنظرات مافهم معنااه وقال : زيــن ممكن أشوفهــا ..
خالد سكت لثوااني يطالع يوسف فيها ..وقال: تفضـل 

دخل يوسف وراااى خالد وأول ماوصلوا الصاله 
الا خالد يقول له : أقدر اسأل..!!!
يوسف : أمر ..
خالد : تدري انه أمك وأمل مايتفاهمون كلش وتروح وتخلي أمل عند أمك ..؟؟!!!
يوسف : كنت نااوي أوديها بيت أهلهـا بس هم (( رص ع الكلام )) مســافريـــن ..
خالد كان بيقوله ( وأنا موجود بس خاف يفهمه غلط ) : مسافريــن .. آآهـاا ..وتدري أمك شسوت فيها ؟؟ وله ماعندك علم ؟؟؟؟
يوسف : توني اليوم رااجع ماعندي علم بولا شي ..
خالد : بايـن أصلا ..
يوسف تغيرت ملامحه الى مليون علامات الاستفهام كان بيقول له شقصدك .. بس خالد ماعطاه فرصه وقال له
خالد : تفضل أقعد .. اللحيـن أناديها لك 

راح خالد فوق وهو مفور ع الاخر 
طق غرفه امل كم طقه متتاليه 
فتحت امل الباب وقالت بتنرفز للحيـن معصبه على حركته : أسمع ترى مو صمخه ..
خالد بخياسه نفس : ريلج تحت ..
أمل بخوف : يوسف ..!!
خالد : ليش في غيره ؟؟
أمل وهي متكتفه : شيبي ؟؟!!!
خالد : شدرااني ماسألته .. بس أأكيد جاااي يرااضي ست الحسن والدلال ويردها لمملكتهـا ..
أمل طالعته بنظرات قهر بس مو وقته تتهاوش معاه 
خالد يأشر لها : تفضلي يالبرنسيسه .. ( ياكد ع الكلام ) حبيب القــلـــــب .. تحت
مشت أمل على أنها بتنزل أول.. وورااها خالد 
بس خالد ماعطاها فرصه بالعربي مانطرها تمشي مشى على طوول ووصل الصاله 

خالد وهو واقف عند الدري : اللحيـن بتنزل ..
يوسف وقف اول ماشافها وصلت 
راحت أمل صوب يوسف بدون ماتتكلم ..
يوسف : حيــاتــي ليــش طلعتي من البيــت ..؟!!!!
خالد الي مازال واقف عند الدري قال بقلبه ( بيسوي روحه غشيم الحيـن ) ..
أمل : هذا اللي كان لازم أسويه من زمان ..!!
يوسف بتسأل اكبر : لــيــش ؟؟ شسوت لج الوالده ؟؟
أمل جاتها غصه كانت على وشك انها تصيح بس مانزلت دموعها : ألا قول شنو ماسوت .. تعاملني جني خداامه عندهـا مو مرت ولدهـا ومره ضربتنــي 
وكل تغلط علي .. تبي أكمل وله هذا بس يكفي 
يوسف فتح عينه على كبرها : ضربتــج ؟؟؟؟
أمل نزلت دمعتها وصوتها بانت فيه الغصه أكثر : أأأي ضربتنــي.. وذبحتــــه ...
يوسف بتسأل : ذبحت من ..؟
أمل : ولــدي .. ذبحته يايوسف .. ( صاحت ) كنت حامل ..
خالد أنصدم ..
ويوسف ماصدق اللي سمعه : شنو ...؟؟ أنتــي حامل ..
أمل وهي تمسح دموعها اللي تنزل بغزااره : كنت حاامــل .. رحت المستشفى ولما كشفوا علي قالوا لي اني سقطت .. 
نمت هناك يوم عشان يسون لي العمليه .. وطلعت اليوم اللي عقبه العصر ... ولما رجعت البيت
زاااااادتني أمك بكلامها اللي يجرح ويغث ( تغطي ويها بيدها ) تعذبت بدونك 
يوسف قرب منها وحظنهــا 
بينما خالد اللي كان مصدووم من اللي سمعته لما شاف يوسف حظنها زااااااادت غيرته ..
خالد وهو متكتف تنحنح بصوت عالي وهو يطالع يوسف 
يوسف أبتعد عن أمل وقال بلهجته الرومنسيه المعتاده : آآآســف حبيبتــي .. سامحينــي أنــا غلطت لما سافرت وخليتج عندهــا ..
خالد اللي دااش عرض : وأنت شحقه تسافر من الاســاس ؟؟؟ 
يوسف : كنت مجبور ...
خالد صد عنه بستهزااء وقال بصوت واطي أشبه بالهمس : مجبــور ..!!؟
يوسف أستغرب من أسلوب خالد معاه لكنه ماأهتم له لأنه مو راعي هواش ومشاكل قال لأمل : تعالي معــاي حبيبتــي ..
قاطعه خالد : آآسف أعذرني مــاااراح ترجع معــاك ... باجر بيرجع أبوهــا ويشوف له صرفه معاكم ..
يوسف طالع خالد وعقد حواجبه وطالع أمل وقال لها: حيــاتي ...!!
أمل اللي مازالت تصيــح : ماأبي أرجع للبيــت اللي فيــه أمــك .. ماأستحمل أشوفهــا ..
خالد تكلم بسرعه قبل لا ينطق يوسف : سمعت اللي عندهـا .. تعال لهـا باجـر ببيــت أهلهــا ..
يوسف قال : وأنا ماأرضى انه مرتي تقعد مع وااااحد غريب ببيــت واااحد بروووحهم ..
خالد ضحك بستهزاء وقال : غريـــب ؟؟ هههههه اللحيــن أنا صرت غريب وأنت القريب ... واللــه دنيــا ...
أمل أنقبض قلبها 
يوسف : مهمـا كان أنت ماتحل لهــا ... 
خالد : يكون بعلمك أنا ويااها رابيــن ببيــت واااحد ... ومستحيــل أفكــر فيهــا أأأأكثـــر من أأأأخت ... فهمت ؟؟؟؟؟؟؟
يوسف بأسلوبه الذرب رغم انه الغضب باين فيه : سامحنــي يالطيب .. ماراح أطلع من هني ألا ومرتي معاااي 
أمل ليوسف : وأنا ماأبي أروح عند أمــك ..
يوسف : أستحمليهـا شوي ياروحي لحد ماأطلع لنا بيــت بروحنــا
خالد : البنــت مــاتــبي تروح مـعــاك غصــب هـ ...... ( قاطعه يوسف اللي وصل حده )
يوسف بغضب باين بصوته: رجــاءا أنــا قاعد أتكلم مع مرتي أطلع منهـا أنت ..
خالد ببتسامه ثارت غضب يوسف اللي يحاول يخفيه : البنت ماتبي اتــروح .. بتجبرهـا يعنــي ...
يوسف بتسأل ماليه الغضب : أنت شتبي بالضبط ؟؟؟؟
خالد بحزم : أبي الرااااااحه لأختــي .. 
يوسف : راااحتهــا معـــاااي مو معـــاك ...
خالد أنقهر من كلمته بس يحاول يخفي هالشي وهو متكتف قال : هي صج راحتهــا معــاااك .. بس مو مع أمك .... 
شوف .. الراي الاول والاخير لهـا ( يتكلم بوثوق ) أسألها كانها تبي تروح معاك ..
يوسف طالع أمل ينطر الاجاابه بينما امل عينها ماأرتفعت عن الارض يعني ( ماتبي تروح )
يوسف يهز رااسه بتنرفز يخفيه : أأوكي .. أأأأوكي .... أنـا بروح .. بس بااااجر من الصبــح بكون هنــي ..
خالد : الله معــاك .. ولا تنســى ... روح لها ببيت أهلها مو هنــي .. لانه البيت مو فاتحه ملجأ ..( أبتسم وهو يغمز بطريقه تستفز ) أوكي .. يلا توكل 
يوسف وقف يطالع خالد لثواانــي وبعدها قعد يطالع أأأأأمــل ..
رفعت ويها أأأمل وشاف ويها اللي مليــان حزن .. وعينها اللي غرقت بالدموع 
بااس رااسها وقال بصوت وااطي سمعه خالد : ديــري بــالج على روحج ياقلــبي .. باااجر بتفاهم مع أبوج ..
أمل بصوت وااطي كله حزن سمعه خالد : آآآآن شالله ..
أبتعد عنها يوسف وهو يطالع خالد بغيــره كبيره مايبي يطلع ويخلي مرته معاااه بس شكله هالانسااان عنيـــد 
وبيـطول معااه وبالنهايه راايه هو اللي بيتنفذ ..

طلع يوسف من البيــت وركب سيارته وهو الود وده مايطلع

رااح خالد وسكر باب الصاله بقووه زيــن ماتكســر ..
أمل بغضب خفيف : لـــيــــش تكلمـــه جذي ....
خالد اللي كان ميت قهر وحزن وغضب قال بصوت شبه عالي : شلون تبيني أكلمه يعنــي .. أأخذه بالاحضــان وأطبطب عليــه .....
وهو أخذ مني أأأأأغلى ماأملك .. سلب قلبي مني ... شلون تبيني اكلمه هــااا ؟؟ وأنتي بعتيني عشــااانـــه .. بديتــي الغريب علي 
شلون تبيني أكلمه وانا أشوفه قاعد بجنبج بلليل العرس مبتسم وكأنه يحتـفــل بوفــاتي .. شلـــــــــــــــــــــــــــــــــــون هـــا ؟؟ علميني شلون ؟؟
أمل انفــجــرت بغضبها وقالت : وأنت شلون تبينــي أواافق عليك وأنت وأخوك سبب تعــاسة أختـــي هـــااااااا فهمنــي شلــون ؟؟؟
خالد بتسأل مليان غضب : وشدخل أختج بالموضوع
أمل وهي تمسح دموعها : على بالك ماااااسمعتكم أنت وأخوك وأنتوا تتكلموون عليهــا .. وبستهزاااء ... شذنبها هي أذا حبيت أخووووك
اللي ماعنده قلب هااا شذنبهــا ...
خالد ومليوون علامه أستفهااام على ويها : ومتـــى تكلمنــا عنهــا ...؟؟؟؟؟؟
أمل : بالعزبــه ... سمعت كل حرف قلــتوووه فيهــا .. من جذي رفضتك .... دست على قلبك مثل مادستوا على قلبهــا 
خالد اللي حس بأهااانه منهــا قال : لااااا تقوليــن أنت اللي ضربتي البــاب ؟؟؟؟
أمل : أأي أنــأ سمعت كل حرف قلتــوه .. كل كلمه .....
خالد طالعها بستحقاار : صــج أنـــج ........... ( قالها بغضب وحرقه ) يــااااااااااااااااااهـــــــــل ..

..___ نهايه الجزء الواحد والعشريـن ___.. 




.___ الجزء الثاني والعشريـن ___..
..___ والاخيــر ___..

أمل : لا تقــول يــاهــل أنـ ,,.........
قاطعها خالد وقال : ألا يــاهــل وعقل اليــاهل أكبر منج بعد ..خذتي السالفه من النص وقلتي نستهزء بأختج ... 
يكون بعلمج لو مشعل يبي يلعب على بنت ....دلال أخر وحده يفكر فيهــا لأسباب واايد وأولها أنها من أهله ... 
وأأنـــاا أقول شفيها متغيره علي .. عشان هالسالفه ...... على فكره مشعل مايحب دلال وبس الا يموت على التراااب اللي تمشي عليه ... 
وبغبااءج وعقلج الصغير بغيتي تهدمين حياتهم مثل مادمرتيني ..
أمل اللي أرتبكت قالت : ممكن تفهمني شلون تقول انكم مستحيل تتكلمووون عنها وأنا سامعتكم شمعنى كلامكم يعني ؟؟؟؟
خالد قال لها السالفه ونظرااات الاستحقار مااافــارقته ..
أمل وقفت مذهوووله بس مازالت تحاول تقوي موقفها : بس بــ ـ ـ ـ عـد هذي مو طريقه لعب ... 
خالد اللي عينه بدت تلمع من الدموع اللي تجمعت فيهم قال بغضب : فضولج الزاااااايــد دمرنــي وقضى على سعادت أختج ... ومو بعيده يكون دفن حب دلال لمشعــل ... ماتخااافيــن ربج أنتــي .. تنقلين كلام على كيفج ... توصلين كلام ماصــار ...

أمل نزلت عيونها بالارض .. خلص الكلام اللي كانت بتقوله .. ماعندها أأي عذر تتعذر فيــه ..

خالد بقهر : حراااااام عليج ... ياأمـــل .. شسويت لج أنا عشان أستاهل منج كل هذاااا ...؟؟ حبيتج وكان وااضــح هالشي .. تروحيـن بس عشان تنتقميـن مني ترفضينــي .... بأأأمـــــــااانـــه .. ردي علي .. ( رفعت نظرها لخالد بندم ) .. يوسف عطااااج نص اللي عطيتج أأيــاه ...
حمــــــااااااااج ..؟؟؟ ماأظــن وأكبر دليل أنج جيتــي لي ... جيتي لي بعد ماتخلى عنج هاليـوسف وسافر .... سافر وخلاج مع أمه اللي مارحمتج ..
جيتي تحتميــن فينــي ... تحتميــن بللي على قولتج أستهزء بأختج ....!!

أمـل ماردت غمضت عينها بندم يقطع احشائهـا 
كانت حااااســه بتأنيب الضميــر من زمان بس أنتقامها منه عماهـا .. خلاها تشوفه بصورة وحش ..
وبعد ماحققت اللي تبيــه ..
كاهــي توقف جدااامه وهو مستظيفها ببيتـــه .. ومستحمل وجووودهــا

قطع حبل أفكارها القصير صوت صرااخه العالي : ررررردي علي ... عطااااااج ربع اللي عطيتج ..
أمل وهي تحط يدها الثنتيــن على أذونها وهي تصيح وتقول : خـــلااااااااااااص كااافــي حرام عليــــك ...
خالد وطى صوته وقال : حرام علي ؟؟؟؟؟؟ حرام علي وله حرام عليج ...؟؟ عطيتج قلبي ( قالها بصعوبه ) ودستي عليه .. على بالج نسيت كلامج لي 
وأنت تعرضين لي أعز ربعج عشان اتزوجها... ( يهز رااسه بالنفي ) .. لا .. لا ياأمل مانسيت
كل حرف قلتيه جرح كراامتي وكبريائي للحيــن يرن بأذني وصعب أنســاه ...
يكــون بعلمـــج ..
( وهو يأشر على روحه ) أنا تـــجااااهلـــت مهـــــا وبينت لهــا أني معتبرها كأخت عشــــــــااااانـــــج .... لاني حبيتج أنتـــي ..
ومهــا اللي كنت ادري بحبها لي كنت مطنشهــا .. بس تصدقيــن 
( ضحك ضحكه قصيره .. قصيره جدا بس تحمل كل الاستحقار ) ياليتنــي حبيتهــا ولا حبيتج ... يالـــــيــــــــــت 
أمل اللي كانت تصيح بضعف قالت وهي منزله راسها بالارض : خالد أنا أعترف باللي سويته أأأأدري غلطت ... بس شتبينــي أسوي وأنا أسمعكم تتكلمون عن أأأختــي .. أختي ياخــالد .. شتبيني أسوي أسكت ..؟ 
ماأقدر أسكت ياخـالد وأنا أسمعكم للمره الثانيه تتكلمون عنهــا 
خالد رد بسرعه : كان بأمكااانج ماتتجسسيــن ... وماتدخليــن عصج بشي مايخصج.. بس بسبب لقافتج ..شوفي أخرت فضولج ..؟؟؟؟؟؟؟؟؟؟
أمل كاااااااااان صعب أنها تقولهــا بس ماتدري شلون نطقتهـا : سامحــنـــي خالد .. آآآآســـفه .. ( بصــعـــوبه كبيره وهي تصيــح قالت ) محــتــاجتك ..
خالد اللي دموعها خذلته ونزلت وحده منهم على خده الحــار وقال بصوت هادي : محتــاجتنــي ؟؟؟ هههه والله ضحكتيني ... وينج عني يوم كنت انا محتــاجج .. هــاا .. كنتي معاااه .... كنت مع يوسف .... وأنا ماغير اكتوي بناااااااااار الغيره .. أكتوي بنار حبــج .. اللحيــن لما ضاقت الدنيا فيج 
جيتي لي ؟؟؟؟؟؟؟ وله تبيني أكون جنبج دووم لما تحتاجيني .. ولما احتاجج ماألقــاج ...!!!!
أمل اللي ماكانت تقدر تتكلم من الصيااح قالت : خالد تعذبت من بعــدك
خالد يأشر على باب الصاله : وليش اللي بديتيه علي ما ريحج .. مو هو أأأأأحســن منــي ؟؟؟ مو أنتي أخترتيه ورفضتيني ؟؟؟؟؟؟
أمل : كـ ـ ـ ـنـ ـ ـت أعـ ـتـ ـقـ ـ ـد أني أأحبــه بس طـ ـ ـ لـ ـع العـ ـ ـكـ ـ ـس كــ نـ ت معـ ـ جبـه فـ يـه بس ..وأنتقامي منـ ـ ك زيـ ـ ـن لـي يـ ـ ـوسف ..
بس بعد الزواااج أكتشفت أنــي ......... ( ماقدرت تكمل ماتقدر تقول أحبك )
خالد بنفس شموخه قال : ع العموم .. ماأبي أسمع اللي فاااات ....ماله دااعي نفتح جروووح بعض .. أنتــي مثل أخــتــي اللحيــن لا أأكثر ولا أأقــل
أمل طالعته بحزن وقالت : وأختك محتــاجه لك ..
خالد طالعها من فوق ليــن تحت وقال : عن أذنــج ...

راح فوق غرفته 

وخلا أمل تغرق في بحــر ندمهــا وحزززنهـــا 

اليــوم التــالي 
وبعد ماعرف خالد سبب رفض أمل له كان قايم من صبــاح الله خير 5 ونص هو قاعد لانهم ع الـتسع جذي بيوصلون الدوحه وهو بيروح يستقبلهم
ونــاااااوي على نيــه .. 
سحب جواله الـي جنبه وأتصل على مشعل اللي بدون حتى أدنى تفكير بيكون نايم هالحزه ..
رن واايد ومحد رد ..
رجع أتصل مره ثانيه ونفس الحاله 
رجع أتصل مره ثالث رن وااايد توه بيسكر الا صوت مشعل الناايم النعســان يرد 
مشعل بصوته النااعس : آآآآلــــــــوو..!!
خالد : هلا مشعــل ..؟؟ نايم ؟؟
مشعل : شراااااااايـــك أنت ..؟؟
خالد : السموحه مشعل بس متصل بقولك شغله ..
مشعل : اليــوم الصبح بنرجع الدوحه وبتمل من مجابل ويهي وفضفض على كيف كيفك يلا باي
خالد : لحظه لحظه .. صبر شوي ياأخي أبي اقول لك شغله بخصوص امل ..
مشعل بتذمر : خيــر .. شتبي ... أخلص خلوود فيني نووومه بااايخه غصبـ( ن ) ورى خشمي عيوني تغمض 
خالد ضحك بالخفيف وقال : زيـن اسمع .. ترى أمل عندي ...
مشعل : وشلـ جديد أدري انها عندك ..
خالد : أنا أقصد يالفاهم .. أنك تقول للوالده انها عندي عشان تفهم خالي مو يجون وينصدموون 
مشعل اللي كلش مخه مقفل : والمطلوب مني ...
خالد : ماتفهم ؟؟؟ اقول لك قول للوالده ..
مشعل بغباء : شقول ؟؟
خالد : هذا اللي يبيني أذبحه .. شفيك أنت من تناام تستغنى عن خدماااات عقلك ...؟؟؟؟
مشعل : عليك نووور ... يلا أخلص أختصر شعندك ..
خالد : ( قال له سالفه أأأأأمل وليش جااااات عنده )
مشعل فتح عينه على كبرها : آآآآآحلـــــف ؟؟؟؟ كل هذا يصير واحنا محد .. عزت الله ضربت فيوزاااات خالك ..
خالد : المهم قول للوالده عشااان تكون بالصوره ...
مشعل : أوكي أوكي ...
خالد : يلا أذلف .. كمل نومك .... سلام

سكر بوي مشعل 
اللي ماكلف روحه يرجع يتصل ويهزء خالد شوي ويسكــر 
على طوووووول ناااااام

خالد شاف انه الوقت مبجر وااايد ... شيسوي لحد الـ ساعه 9 ؟؟
قال يناام له شوي لحد 7 جذي وبعدها يقووووم ...

غمض عيـــونه وبعد ماقعد يتقلب نـــام ...

الســـاعه 8 ونص 


فتح عينه خالد اللي حس انه شبــع نوووم عدل ..
شااف الســاعه لقــاه 8 ونص ..
فز من فرااشه وهو يقوول : بـــاااااااال .. مابقــى شي .... المفروض تسع أكون هناك ..
شال روحه ودخل الحمام سبح ولبس ثوب وكاااب أسود 
وسحب جووالــه ونزل الصاله مسرع الا أمــل بويها 

أمـــل اللي كانت تحاول تصلح اللي كسرته بينها وبين خالد : ماتبي تتــريــق ؟؟
خالد أستوقفته كلماتهــا لفت عليها وقال بأسلوب جاااااف : ماأشتهـــي ... عن أذنـــج ...
أمل ماردت جرحها كلامه وهي تدري انها تستاهل 
خالد وصل لباب الصاله ووقف .. كأنه تذكر شغله .. 
لف عليها وقال : خالي اليــوم بيــجـــي ... بتــرتــاحيــن ...

فتح البــاب وطلع ..

أمل كانت تحاول تتمالك نفسها ولا تصيــح ...
راحت غرفه الطعااام عند الاكل اللي كانت مسويه على انها بتتريق معــاه ..
بس هو طنشهــا حطت راااسها على الطاولـــه وغرقت بنوبه بكـــاء .. وصــوت أنينهــا يقطع القلب

نـــــدمــــــاااانــــــه حيــــــل على اللي ســــوتـــه ..
نظرااااات خالد لهــا مافــارقتهــا 
تتمنـــى الوقت يرجع وتصلــح غلطتهــا 
تتمنــى لو أنهــا ماألتقـــت بيـــوسف .. ولا عرفتــه ...

أمل وهي ميته صيــاح : يااااالــ ــ ـيـــتـــــك يــ ــ ــااايبــه جبــرتنـــ ـ ـي بالزواااج من خالد .. أأأكيد كنت راح أتهنى معااااه .. ياليتنــي واافقت 

وصــل خالد المطــاار اللي يبعد عن بيته كم ساعه ..
وصل هناك ع الســاعه 10 ..
وقف يشوف الرايحيــن والرااديــن يدورهم بينهم ..
بس مالقااااهم ..
تمت متكتـــف ينطرهم .... مرت نص ساعه ولا في أثر لهم ...!!!!!!
طلع جواله وأتصل على جاسم 

رن شوي الا جاااسم يرد : هــلا خــــالد ..
خالد : ويــنكــم أنـــتـــوا ؟؟؟
.
.
. 



جاسم : بالامــاراااات ...
خالد بغرابه : بالامـــــــــاااراااات ....؟؟ ليش مابترجعون اليــوم ..
جاسم : بلا .. بس طيــارتنــا ع التســع .. مو اللحيــن ..
خالد يطالع ساعته : يامعووود الساعه اللحيــن طاافت الـ10 ... 
جاسم بضحكه خفيفه : 9 بالليـــل مو اللحيــن ..
خالد بصدمه : آآآآآآآآحــــــــلـــــــــــــــــف ...
جاسم : واللــه ..!! .. شبلاك ..!!؟؟ وبعديـن تعال ..أنت من قالك انه بنجي 9 الصبــح ؟؟؟
خالد : مشعلوووووووه الغبي .. قال لي 9 الصبح 
جاسم وهو يضحك : ههههههه لا تقول لي أنت بالمطـــار ..
خالد : ماتسمع حشــرت العـــالم .... أقول لك فاااز من نومي مخترع على بالي رااحت علي نومه وتأخرت عليكم ..
جاسم : وأنت تاخذ على كلام مشيــعــل .. أصلا هو اليوم يسال خالي أذا بنرجع اليوم وله لا... يبي يتأكد ...
خالد : هههههههه أمــااا هذا أخوك تحفــه ... أنتوا ويــن اللحيـن 
جاسم : والله بالفندق أنجهز قشنــا ... 
خالد : آآآآهـــــاااااا .. 
جاسم : قول مبـــروووووووك 
خالد : مبروك.. بس على شنو ..؟؟
جاسم : أن شالله عنما قريب بصير معرس ..
خالد بفرحه لأخوه : واللــه مبرووووووكـ .. مبــرووووكـ ..ومن سعيــده الحظ ..؟
جاسم : والله الوالده بتخطب لي ..
خالد رفع واحد من حواجبه : لا تقول بتتزوج زواااج تقليــدي ..!!
جاسم : آآي بتزوج زوواااج تقليــدي ... حبيبي أنا مو راعي سوالف حب وماحب .. أنا أؤمن بالحب بعد الزوااج مو قبله ..
خالد : الا بالعكس قبله أأحســن ... ع الاقل تاخذ اللي أختاارها قلبك .. مو اللي أختارتها امك .. صراحه انا واحد ماأحب شي أسمه زوااج تقليدي ..
زيــن لو طلعت قشره ونحيسه وثقيله دم ..؟؟ تبتلش فيها بعد الزوااج ...!!!!
جاسم : بالله عليك شايفني فاضي حق سوالف الحب .. طول وقتي بالشغل .. وين أشوف بنات انا عشااان أأأحب .. 
بنات العيله الاغلبيه يهاالوو .. وثنتيــن مكوشيــن عليهم انت وأخووك ... يعني أتزوج من طرف الوالده أأحســن ترى ...
خالد بستغراب : انا وأخووي ؟؟؟ أنت تدري اني كنت أحب أمل .. ورااحت بنصيبهــا يعني انا اللحيــن ماعندي وحده حااط عيني عليهــا 
جاسم : مو أأنـــت اللي حاط عينك عليهــا ... الوالده اللي حاطه عينها على وحده .. أمس اسمعها متحلفه فيك تقول بتزوجك مهــا رضيت وله ماارضيــت ..
خالد بصوت هاادي : مهــا ..!!!
جاسم : أأأأي مهـــا ..... ( قعد يسولف له وخالد مو معــاه ) 

يحاول يتذكر أأأخر مره شافها فيهــا ..
مو مثبت ملامحهــا عدل .. لانه أصل كان يتجاااهل وجوودهــا ...!!
يحاول يتذكر شكلها بس مو قاادر .. ماتحضره الا صورتها وهي صغيــره ....!!
تغيــرته وله للحيــن على حالهــا !!

قطع حبل أفكااره صوت جااسم : شوف خلوود .. 
خالد : هلا ..!!
جاسم : أنا بسكر اللحيـن اكمل أأغراااضي وبرجع أتصل لك أذا فضيــت ..
خالد : أوكي .. يعني ع التسع بالليــل بتجووون ..
جاسم : أأي .. 9 بأذن الله احنا بالدوحه ..
خالد : أأأأكيـــد مو تسويها فيني مثل مشعل ..
جاسم : لا تطمن 9 بالليــل 
خالد : يلا فمـــان الله ...
جاسم : فمان الكريم 

وسكــر من عنده 


بيت بو جاسم 

كـانت أمل قاعده بالصاله ومسنده راسها على أحدى الكرااسي ومغمضه عيونها 
( اليــوم بيرجعــون آهــلــي .. ويمكــن أرجع ليــوسف ويمكــن لا .. آآآآآآآهـــ.. ويــنــج يادلول 
أبي أرتمــي بحظنــج .. مافي حد فاهمنــي كثــرج ..... ((( تذكرت خالد )))) ... خسرت خالد بلحظه غضب ....
فقــدت ضحكه وغشمرته معــاي بتسرعي .. وطيشي ... وبالاخص .. خسرت قلبـــه .....
آآه لا فــات الفوت ماينفع الصوت ياأمــل .. اللحيــن بقعد أتندم على اللي سويته .. عقب ماهنتـــه وجرحته ....
بس صج صج حتى وأنا مع يوسف ... ماكان خالد يفارقنــي .. يوسف مايقدر يحميني بس خالد أأأيه ..
واكبر دليــل انه قدر يوقف بوي يوسف ويرفض اني اروح معــــاه .. يوسف يحبنـــي ماأنكر هالشــي وأنــا أحبه لكــن ماأحس انه حبي له جنوني ..
حبي له عـادي جدآآ .... بس خـالد .. ( تنهدت بصوت مسموع ) أأأأأأأأموت فيــه .. آآآي أعترف أني احب خالد بس بعد شنو ..!!
بعد ماصرت لغيــره .. وكرهته فيني ..!!!! )

قطع حبل افكارهاا صوت باب الصاله 
دخل خالد وسكر البــاب شافها قاعده بالصاله قال : بيــرجعون بالليــل مو اللحيــن ...
أمل وهي تستعدل بقعدتها : آآآآدري ...
خالد رفع واحد من حواجبه : تــدرين ..!!!!!!
أمل : قالت لي أمي ...
خالد : آآهــااااا 
خالد بقلبه ( هيـن يامشيعــل مردك بترجع الدوحه ... أوريك منقعني بالمطـــار هــااا .!!؟ )
دخل وقعد على الكرسي بس بعيد عنهــا 
وسحب الريموت وقعد يفرفر بالتلفزيــون يبي يلهي نفسه بأي شي غيرهــا 
يبي يبـن لهــا انه مو مهتم لها وجودها وعدمه واحد .. رغم انه الود وده مايرفع نظره عنها
بينما أمل كانت تتأمله .. مانزلت نظرها عنه ...
وتتذكر كل لحظه عدت بعمرهــا معـــاه ..

ياامــا كـــان يضحكهــا 
ويــاامــاا كــان يستفزهــا ...
ويــااامــــا كان يطلعهـا من طورها 
بس بعد ماكــان هو يعصب عليهــا ولا مره صرخ بويهــا
.
.
.
نزلت دمعه على خدها لكن بسرعه مسحتهــا وصدت عنه 


عدت ثوااانــي والصمــت سيـــد الموقف ...
محد فيهم تكلم ولا حد طالع الثــاني

الا صوت الجرس ينطق 
خالد سمعت الجرس بس ماتحرك قال بقلبه ( أأأأأكيـــــد هو ..!! ) تم قاعد وصوت الجرس يرن وهو مابيـن أي أنفعــال 
قصــر على التلفزيــون وقام وهو يقول : أأكيـــد ريلــج ... الله يعيني ..

طلع ومشى ببخطوات مو سريعه واايد ولا بطيئه .. 
لحد ماوصل 
الا يوسف بويها 
يوسف : رحت بيــت أهلهــا محد فتــح لي ... قلت أأأكيـــد للحيــن عندك ..
خالد : تعــال لها بالليــل ... 9 بالليل أهلهــا بيرجعوون
يوسف رفع واحد من حواجبه : تعلب علي أنت ... مره تقول لي الصبح ومره بالليل .... أبي مرتي ..
خالد اللي مازال محافظ على برووده : ترى ماأعض هــا ...!! .. وبعديـــن مايندرى شصادهم هناك ... عشان يتأجل وقت الطيــاره ..... تعال 9 وخذ مرتك ..
يوسف : وشلــي يضمن لي لما اجيلك ع التسع ماتقول لي... تعال باجر ..
خالد: شفيك أنت .. على بالك ميت على مرتك أنا .... 
قاطعه يوسف : رجاءا .. تكلم بأحترام مثل ماأنا اكلمك باحتراام ..
خالد : أأأسفيــن يالطيب .... بس سالفه ترجع معاااك أنســى .... مو مستغني عن بنت خالي .. ترجع هناك تذبحها أمك لا رجعوا أهلهــا أخذهـا 
بس داامهـا بذمتي .. آآآسف ..
يوسف بعد ماقعد يطالع خالد بنظراات كلها غيره قال : اوكي ... 9 بكون هني ...
خالد طلع شوي وأشر على بيت بو حمد وقال : قصدك هنــاك .. ( ببتسامه ) .. فمان الله ..
يوسف مارد عليه عطااه ظهره وركب سيارته وراااااااح 
زيــن ماسبح خالد بالغبــار 

سكر خالد البــاب ودخل 

خالد : هذا ريلج مادري شبلاهـ ...قاعد لي قعده .... أذاانــي
أمل : أأدري وجودي ثقيل عليك ... بترتاح مني اليوم ..
خالد قعد على الكرسي ولا رد عليها سحب الريموت وقعد يفرفر وحط على قناه روتانـا خليجيه 

كانوا حاطيــن أغنيــه 

لـ :: راشد الفارس - لما تسألكم ::

طول عليهـا خالد يبي يسمعهــا وبالمره يتجاهل أمل

كانت توهـا ببدايتهـا موسيقى بس ..
الا أمــل قالت : خـــالـــــــد ....
خالد رفع يده بمعنى ( أسكتي أبي أسمع ) 
أمل طالعته ونزلت عينهـا بالارض ودهـا تصيــح من القهــر والندم 

قولوا سافر في سكات .. حسسوها الوقت فات .. 
والا قولوا الحب مات .. مثل ما قالتها لي

لما تسألكم علي .. لحدن يدلها علي .. 
ابعدوها بأي طريقة .. فهموها أي شي

..... آآآلــــخ ..


.....

باللــيل ع الســاعه 9 كان راايح خالد المطــار يستقبل آهلــه 
وأول ما لمحهم رااح لهم ببتسامه عريضه وسلم عليهم 
بس ملامح بو حمد ماكانت تبشر بخيــر 
خالد بقلبه : آآآكيــــد قال له مشعل 

وأول ماوصلــوا البيــت 
جو بو حمد وأم حمد وعيالهم بيت أم جاسم 
بينما ام ريم وعيالها راحوا بيتهم

دخل بو حمد وهو يبحث عن بنته بعينه شافها قاعده بالصاله وبايـن أنهـا تنطرهم 
اول ماشافت أبوهــا جاااات وأرتمت بحظنه وهي تقول : يبــه ليــش خليــتــوونـــي برووووحـــي
بو حمد وهو يحظن بنته : شسوت لج .. أم يوسف ..
أمل صاااااحت وهي تقول : ذبحتنــي يبــه ...
دخلت أم حمد وأول ماشافت بنتها تصيح رااحت لها على طول 
أم حمد وهي تسحب أمل من حظن أبوهـا وتحظنهــا : خلاص يمه .. خلاص .. أنا بتفاهم مع أم يوسف ...
أمل : يمه ماأبي أسكن معــاهــا ببيــت وااااحد ...... مابي ...

قعدت تصيــح أمل بحظن أمهــا وهي متعلقه بثيــابهــا 
وكأنهـا تبيها تمحي هالحزن اللي أحتل قلبهـا 

وبعد ماهدت أمل وقعدووا بالصـــاله 

بو حمد بغضب : شكلهم على بالهم مالج ظهــر ... من جذي أستفردت فيج .... زيــن ماسويتي يابنتي وجيتي حق خالد .. ولـه كان ذبحتج هلي ماتخاف ربهـا ..
أمل اللي كانت بحظن أمهـا قالت بغصه : يمــه .. كنت حااامـــل ...
بو حمد وأم حمد : حـــــــــــــامل ...!!
.
.
. 


دلال فتحت عينها على كبرها من الصدمه 
أمل : وسقطت .. لانها ضربتنــي .....
أم حمد : حسبي الله عليج ياأم راشد جانج حرمتي بنتي من ضنــاهــا
أمل تدفن ويها بصدر أمها وتصيح : يمه لا تخلــــوووونـــي
أم حمد : مــاراح نـخلــيج ... يايمه .. لا تخافيــن ..

بوحمد بغضب : وهالخديه ريلج وينــه ..؟ وراااه ماسأل عنج ...؟؟؟ وله منتي بمرته ..؟؟
رد عليه خالد لما شاف انه امل ماتقدر ترد وقال : أمس جاااا كان توه رااد من السفــر وكان بياخذ أمل بس مارضيت ... قلت له تعال اليوم الثاني وجااانــي الصبح .... على باله أنكم رديتتـوا ... ( طالع مشعل وصد عنه وقال) لاني قلت له انكم الصبح ع التسع بتوصلوون ... رااح وقال بيرجع بالليـــل وفـي أي وقت بتسمعون صوت الـجـ ....... ( قطع كلامه صوت الجرس ) وصل ..
بو حمد قام قال : خلني أنا بطلع له ..
وقف خالد وقال : صل ع النبي ياخــالي .. اللحيـن بيدخل وتفاهم معــاه .... ماله دااعي تشرشحه بالحووش تسمع الفريج ...
بو حمد : روح روح ناده ...

طلـع خالد ويوسف حاااارق الجرس ..
فتح خالد البــاب وشاف يوسف مووووولع 
يوسف بغضب : تستعبط أنت وله شكلك جذي ....!!!!
خالد برود : وعليكم السلام ..
يوسف : مابيني وبينك سلام .. روح ناد مرتي..
خالد : أنا قايل لك مااراح تاخذهـا ألا من أهلهـا
يوسف يقرب من خالد وهو معصب ع الاخر : شوف ... أنا ماني متحرك من هني الا ومرتي معااااي .... تفهم 
خالد أبتعد عنه وهو متكتف وقال بنفس بروده : حيـــاك .. أهلهــا داااخــل روح قول هالكلام لابوهـا
يوسف دخل لحد ماوصل لبــاب الصاله ..
الا صوت خالد يوقفه : هيــــه أنت .. البيوت مالها حرمه ..
يوسف وقف .. وتم ينطر 
لحد ماوصل جنبه خالد .. طالعه خالد بنظراات مافهم معناها يوسف ودخل
خالد وهو داااش : درب ....درب ..

قاموا أم حمد وأمل ودلال وأم جاسم ورااحووا فوق 

خالد يلتفت على يوسف : حيــااااك

دخل يوسف الصاله اللي كان فيها جاسم ومشعل وسالم وبوحمد اللي الشرار يطير من عينه
دخل يوسف وباس راس بوحمد اللي قال بغضب : صج اللي سمعتــه ..
يوسف بأحترام : صج ياعمي ... بس والله ياعمي غصبـ ( ن ) علي سافرت حاولت مع الوالد ماقدرت ... ومحد منكم كان بالديره عشان أودي أمل عنده بو حمد : وخالد مو مالي عيــنـــك
يوسف اللي صار يكره هالاسم : ماأرضــاهــا على نفسي ياعمي .. أقعد مرتي عند ولد عمتهــا ...!!! مو عدله ..
بوحمد : وترضااهـا على مرتك تتهزء وتنطق وتسقــط ..!!! 
يوسف : ياعمي هذا شي مو بيــدي ... 
بوحمد : بيدك وله مو بيدك .. بنتــي أهــانتهــا أمـــك .... ومستــحيــل ترجع لك وتسكن بـ بيــت أمك فيــه ..
يوسف : أنا واعدهـا أنــي بطلع لهــا بيت بروحهــا 
بوحمد : ولما تنفذ هالوعد .. تدل بيتهــا تعال وخذهــا 
يوسف بصدمه : عمي مايصير جذي ... خلـ نتفــاهم 
بوحمد : وأنت خليت فيها تفاهم ..
يوسف : واللــه الوالده تغيرت ... صدقني ..
بوحمد : تغيرت لنفسهــا .... مو مستعد أخسر بنتــي
يوسف : زيــن خلنــي أخذهـا معــاي اليوم .. وأذا ........
بوحمد : قلت لك بنتــي ماراح ترجع بيت فيه أمك ...

سكت يوسف لما شاف انه مااافي ذره أمل انه ياخذ أمل معــاه ..
تنهــد وقال : أأوكــي ... عن أذنك ..

طلع يوسف من البيـــت وهو معصب ركب سيارته وهو يقول : مرتي ومو قادر أأأخذهـــااا ... الله يسامحج يايمه .. بأسبابج راح أخسر أمل

أول ماوصل البيــت كانت أم راشد قاعده بالصاله مع منال 
لانه منال حاولت تطلع امها شوي من الحزن على وفااات ولدهـا 




الا يوسف داااش لا سلام ولا كلام

منال : يوسف ...!! شفيك ماتسلم ..
يوسف : ماااااافـــينــي شي ...
كمل طريقه 
بس أم رااشد وقفته : تعــال يمه أقعــد معــاي شوي ....
يوسف لف عليها وقال بغضب بس يحاول انه مايعلي صوته على امه : تدريــن يمه بأسبــابج .... خسرت أمــل .. أهلهــا مو رااضيــن أني أخذهــا 
وحتى هي ماتبي ترجع لبيــت أنتــي فيــه ... حرااام عليج يايمه .. شسوت لج هي عشان تسوين لهـا كل هذا .... حرمتيني من ولدي ..!! لــيــش ..
أم راشد بتسأل : ولدك ..!!
يوسف : لا تقوليـن لي ماتدريــن أنج يوم ضربتيهــا كانت حامـــل وسقطــت ...
أم راشد بصدمه : حااااامـــــل ....!!
يوسف :آآي حامل .. يايمه حااااااامــل ... وأنحرمت منها ومن ولدي .. ليش يايمه ليييــــــــــش

راااح عنهــا فوق وخلا امه في صدمه 
قالت بصوت وااطي : كانت حامل ..!! .. ( تطالع منال ) كانت حامل يامنـال
منال اللي ماعرفت شتقول : لا حول ولا قوه الا بالله ...
ام راشد بغصه وحزن : وسقطت بأسبــابي ..


اليــوم التـــالي 
بيت بو حمد

رجعت أمل البيــت عند امهـا وأبوهـا 
بس كــان الحزن كاااسيــهــا 

دخلت عليها دلال وهي تقول : أمولتي ماتبي تتريق معــاي ..
أمل اللي كانت قاعده تسوي شعرها بملل : بلا اللحيـن بنزل 
دلال : أوكي خلصي بسرعه ونزلي .. عندي لج سوااالف واااااااااايد صارت لنا بالســفــر 
وخــاصه .. عن حبيبي
أمل ألتفتت عليهـا وقالت : دخلي .. دلول بقولج شي ..
سكرت دلال باب الغرفه ودخلت 
قعدت على حافت سريرهـا وقالت : هممم .. يلا قولي .. كلي أذاااان صاغيـه
أمل ألتفتت عليهـا : بس توعديني انج حتى أذا زعلتي علي ... تسامحيني ... محد يفهمني كثرج ..
دلال ببتسامه أنرسمت على ملامحها الرقيقه : ومن متى أزعل عليج ... يلا قولي بسرعه .. أبي أروح اكل ميته يوع
أمل سكتت شوي وقالت : مشعـل يحبــج .. تذكريـن لما قلــت لج انه كان يتكلم عنج بالعزبه ..!!
دلال اللي مازالت مبتسمه : آآآي أذكر وأعرف السالفه كلهـا .. سمعتي السالفه من النص .... أأدري انج ماكنتي تقصديـن شي ..
أمل بستغراااب : وأنتي شدراااج 
دلال بحالميــه : قال لي مشعـــل .. السالفه كلهــا ....( بضحكه خفيف) تصدقيـن زين انج قلتي لي السالفه من النص وخليتيني أبتـعـد عنه فتره ...
عرفت غلاتــي ..
أمل أبتسمت : يعني مو زعلانه علي ..
دلال قامت وباست راس أختها وقالت : ألا أبووووس رااسج على اللي سويتيــه لولاج ... لا كنت للحيــن متعذبه ولا أعرف اذا يحبي وله لا 
حظنتهــا أأمل وقالت : ريحتيني الله يريــحج ..
دلال : يلا لا تقعديـن تسوين لي جو رومنسي ... أبي أأأكل يوعـــااااانــه 

دخل عليهم حمد اللي فتح البــاب بدون مايطقه : يوعـــاااااااااااااااااااااان متى بتنزلووون ..!!
أمل : زيــن زيــن لا تاكلوونــي اللحيـن بنزل ..
حمد : بروح بقعد .. لكم دقيقه ماجيتوا باكل والله كيفكم 

وراح عنهم ..

دلال : وووي يسويهـا أخوج ... خل ألحق على صحني لا يلحس اللي فيه 
طلعت دلال 
اللي رسمت أبتسامه على شفاته أمل 
قامت أمل وطلعت من الغرفه ونزلت تاكل معاهم 

الساعه 10 ونص ببيــت بوحمد 
كانوا أم حمد وأمل ودلال قاعديـن بالصاله ... 
بينمــا بوحمد بالشغل

الا صوت الجرس ينطق 
أم حمد : من جاااينــا من صبــاح الله خيــر ...( تنادي حمد ) حموووووووووووووود .. ياحمـــد .. حمــااااااده ..
نزل حمد بسرعه لانه يتخصبق لما حد يناديه بصرااخ : نــــــعـــــم يمه ..
أم حمد : يلا فديتك شوف من عند البــاب 
حمد : كله انا كله أنا .. 
دلال : اطلع شوف من وأنت ساكت .. بلا مراادد 
حمد : زيـــــــــــن ..

طلع حمد وهو يتحلطم 
فتح البــاب لقى مره واقفه 
المره : السلام عليكم ياولدي ..
حمد : وعليكم السلام ...
المره : أمك هنــي ..!!
حمد : آآآي داااخــل صبري شوي ..

.
.
. 

راح دااخل وخلا المره وااقفه 

حمد دخل وهو يقول : يمه في مره واقفه برى تبيج ..
أم حمد : ووويــه ..؟؟ ليـكون خليتها وااقفه ... دخلهــا دخلهــا معاها حد ؟؟
حمد : لا ..
أم حمد : عيل دخلهــا ..( راح حمد ) ..الله يغربل ابليسه من ولد موقف المره بعز الشمس .. صج ماعرفت أعلمه الذوق 
أمل ببتسامه : تووووه ياهــل يمه .. ههه
أم حمد : لا ياهل ولا غيره .. الادب والاخلاق ماتعرف صغير وكبيــر 

شوي الا دخل حمد وورااه المره .. 
أمل وقفت منصدمه ..
ونفس الشي أم حمد اللي قالت : أنـتـــي ..
أم رااشد ببتسامه : السلام عليكم ..
أم حمد : وعليكم السلام ..
أم رااشد : أأدري مستغربيــن من وجودي .. بس أنا جاايه أرد أمل بيتهــا ..
أم حمد اللي شايله بقلبها على هالمره : لا ياأم يوسف .. بنتي ماترجع هناك .... نسيتي شسويتي فيهــا ..؟؟
أم راشد طالعت الارض ورجعت طالعت ام حمد : أنا جايه بنفسي أعتذر منهــا ..
أم حمد : تفضلي قعدي يأأم يوسف ..
قعدت أم راشد وقالت بعد صمت قصير : أأدري ياأمل أني هنتــج وااايــــد .. وماأحترمج .... وأدري أني غلطاانه .. ( تطالع امل ) بس يايمه ردي البيــت 
يوسف ماقام يكلمنــي وأمس جاانــي معصب .. ( بغصه ) يابنتــي أنا خســرت وااحد .. ماأبي أخسر يوسف معــاه ..
أمل مافهمت قصدها شلون يعني ( خسرت وااحد ؟؟ )
ام راشد طالعت الارض : من كم يوم .. توفــى ولدي راااشد ... وخسرت وجوده بالبيــت .. ماأبي ( نزلت دموعهـا ) ماأبي أخسر يوسف ..
أمل بصدمه : رااااااااشــــــــــد ..!! متى وشلون ..؟؟
أم راشد صاحت بحرقه .. ماقدرت ترد ..
قامت دلال رااحت جابت لها مااي ورجعت 
دلال : تفضلي خالتــي 
خذت القلاص أم راشد شربت شوي وحطته جدامها وقالت : صدقيني يابنتي لما ضربتج .. ماكنت أدري انج حامل .... ماكنت أدري اني ذبحت اللي ببطنج ..( تنهدت بحزن عميق ) .. بس حقج ماضــاع ربج خذاااا ولدي مثل ماحرمتج من ولدج 
أمل ردت بسرعه : لا خالتــي لا تقوليــن جذي ... هذا شي مكتوووب ... وأصلا حتى لو ماضربتيني الولد كان جذي جذاااك بيموت لانه ربي مو كاتب له يعيش ..
أم راشد طالعت أمل بحزن : ردي يايمه .. ردي بيتج .... يوسف محتااجج ..
أم حمد اللي عورى قلبها أم راشد : ويوسف يدري انج بتجين هني ..
أم راشد : وأنا أشوفه عشان أكلمه .. الظاهر مايدري .. أنا جيت من نفسي مع الدريول ..
أم حمد ببتسامه : خلاص ياختي .. داامج جيتي بنفسج مانردج .. وكفايه أنج أعترفتي باللي سويتيـه 
أم رااشد أرتاحت وقالت : واللـه ياأم حمد .. لو أذيتها وله مديت يدي عليها تعال اخذوها من نفسكم ....
أمل قامت وقعدت جنب أم راشد وباست رااسهـا
حظنتهــا أم راااشد لأول مره وقالت وهي تصيــح : سامحيني يابنتــي .. سامحيــنــي ...

وبعد ماصفت القلوب تجــاه أم راااشد اللي أصرت ماتطلع الا وأمل معــاه
شالت أمل اغراضها وراااحت مع أم رااشد 

بالسيــاره عند أم راشد وأمل 
أم راشد وهي ماسكه يد أمل : أن شالله بعوضج عن كل كلمه جرحتج فيهــا ..
أمل اللي فرحته لما شافت أم راشد بهلـ طيبه : وأن شالله أنا مابزعلج منــي 
أم راشد : داااام يوسف يحبج مستحيـل أزعل عليج .. أنتي من ريحه الغالي 
أمل : أقــدر أنــاديج ... يمه ..!!
أم راشد بفرحه : كنت أتمنى أسمعها منج ..
أمل ببتسامه : خلاص عيل ... يمه ..

دقايق ووصلوا البيت دخل أم رااشد ومعاها أمل 
كانت هيام بتجي تسأل أمهـا ليش طلعت .. بس لما شافت أمل معااه طاارت من الفرحه 
هيام راحت لها وحظنتهـا : أمووووووووول 
أمل بضحكه : ههههه هلا هيوم ..
هيام : واللـه بيستخف يوسف لو درى أنج هنــي ..
أمل تلاشت أبتسامتها وتحولت الى خوف بسيط : هو هنــي ..!!!
هيام : لا طلع من شوي ... تصدقيـن ماقام ياكل ولا يشرب ... طول الوقت بغرفته .. وله بالشركه ..
أم راشد : خليني أنا بتصل له وببشره 
راحوا قعدوا بالصاله 
سحبت التلفوون أم راشد وأتصلت على يوسف 

شوي الا شوق طالعه الصاله أول ماشافت أمل جات تركض : أ ـمتــي أمـل .. أـمتـي أمـل 
شالتها أمل وقعدتها بحظنهـا : هلا فديتج .. 
شوق : ليـش تلعتي ؟ ( طلعتي ) من البيت ؟؟؟

قاطعت كلامهم أم راشد اللي اشرت لهم عشان يسكوتون 

أم راشد : أألــوو ..
يوسف : هلا يمه ..
أم راشد : أنت وينك يمه اللحيــن ..
يوسف اللي كان يرد على قد الكلام : طالع اتمشى بالسياره أغير جو ..
أم راشد : زيــن تعــال يمه البيــت أبي اقول لك شي ..
يوسف اللي ماكان يبي يرجع البيت : ضروري اللحيـن ..!
أم راشد : أأي يمه .. تعال ... أنطرك ..
يوسف : أنزيـن أنزيــن .. يلا ..فمان الله 
ام راشد : في حفظ الرحماااان ..

سكر يوسف .. وغير طريق مساااره .. رااجع للبيــت 
كلها ساعه ونص الا هو بالبيــت دخل صف سيارته ونزل وسكرها بقوه 
حط يده الثنتيــن على السيااره وأخذ نفس عميييييييييييق ... ودخل 
فتح البــاب وهو يقول : يمـــه أأنـــا جيـــت ..
الا صوت ام راشد طالع من الصاله : تعال أنا هني بالصاله 

.
.
سكر يوسف البــاب ومشى بخطووات بطيئه وبمللل ..
وصل الصاله وقال : نــعـم يمـــ .. ( قطع كلام أمل اللي شافها قاعده قريب من امه )
قال بفرحه : لا لا .... أنا أحلم أكيــد 
أم راشد فرحته لما فرح ولدها : تعال يمه حق مرتك ..
راح سيده لأمه وباااااااااااااااس راااسه من الفرحه : مشــكووووووووره .. يالغاليــه ..
أم راشد : عشان بس ماتزعل مني .. وأن شالله مابزعل مرتك مره ثانيه 
راح يوسف لأمل وقعد جنبها وقال : جذي ... جذي يأأمل .. أجيج فوق الـ مرتيــن ولا ترضيــن ترديـن معــاي ..
أمل نزلت ويها بخجل ...
الا منال تقول : المهم أرجعت يلا عاد بلا عتب وكلام فاضي ...
يوسف : والله ماقدرت أأعيش بدونج ... طول وقتي أفكر فيــج ...... حراام عليج رحتي وخذتي قلبي معاج ..
أمل أبتسمت بخجل 
يوسف قرب منها وقال بهمس : آآحـــــبـــــــــــج 
الا منال مقاطعته : هيـــه أنت .. في يهال بالصاله ..... لاحق على الجو الرومنسي اللي مسويـه ..
أم راشد اللي فرحته قالت : الله يديم هالوناسه عليكم

بيت بو جاسم

كانوا متجمعيــن على طااولة الطعام 
أم جااسم : أسمعني ياخــالد ...
خالد : نعم يمه ...
أم جاسم .. : ترى أنـا كلمت أمس أم ريم .. وخطبت لك مهــا بنتهـا 
خالد بلا مباله : زيــن ....
أم جاسم : شللي زيــن ...؟؟
خالد : أوكي .. خطبتي لي مهـا .... وبعديــن ..
أم جاسم : اللحيـن مهــا بأذن الله بتكون مرتك ... على سنه الله ورسوله .... مو تنكد عليهـا 
خالد : أن شاللــه ..
أم جاسم : هذا وااحد وخلصنــا منه . ( تلتفت على جاسم ) .. وأنت بخطب لك الجازي بنت عائشه الـ ( .... ) ..
جاسم : دامهـا من طرفج .. أأأكيـــد بتكــون زيــنه ..
أم جاسم : البنت مؤدبـه وحلوه وعندها أخلاق وذوق وبنت حلال .. 
جاسم ببتسامه رضى : وأنا شبي غير هذا ؟؟؟؟؟
أم جاسم فرحت من رده : فديتك أنا .. والله أنت اللي مريحني نفسيا 
الا مشعل ينطق : وأنا متى دوري أن شاللــه ..
أم جاسم : أزوج أخواانــك بعديــن انت ..
مشعل : لا واللـه لا طــارت مني البنت أحط يدي على خدي ..!!
أم جاسم : هوو .. شفيك مخترع جذي مو شايف خير ..... وبعديـن دلال توها ع الزوااج يعني أصبر لما تخلص درااستهــا بعديــن يصير ألف خير
مشعل : ياهلـ درااســه ... زيــن خطووبه بس ..
أم جااسم : يصيــر خير .. أخلص من أخوواانك وبعديـن أتفرغ لك 
الا سالم بغشمره : زيــن داامج بتزوجيــن عيالج .. دوريلي مره معــاج 
أم جاااسم : واللــه ..!!! عشــان أكرك أنت ويااااها بالكووشــه 
مشعل وهو يصفق ويصفر : أوووووووه الوااالـــــــده تغــــار ... ههههه
جاسم لسالم وهو يضحك : بزوجك أخت مرتي .. أن شالله ... ماعليك 
سالم يغمز له : بس أبيها حلوه .. ماأوصيــك 
أم جاسم بغضب : هييييييه أنتووا .. لا ترفعون ضغطي ..
جاسم : اشم ريحه دخـــان 
مشعل : الا حرييييييقــه ...
ضحك خالد بالخفيف على هبال أخوواانه ...




..___ بعــد مرور سنتيــن ___..

كان توه دااااش الصاله وشافها متبهدله مع ولدهــا 
مهـا : يابو مبــارك تعال شيــل ولدك .. أذاااني ترااه أبي أنظف البيــت 
خالد اللي كان جايب أغراض البيت : لحظه حياتي بس أحط الاغراض بالمطبخ وأأجيلج ..

راح خالد حط اغراض البيت بالمطبخ وطلع شال ولده وقعد على الكرسي : بروووووك .. ماتستحي مأذي أمك ..
مبارك اللي ماتعدى الـ ( سنتيـن ) كان يضحك 
خالد ببتسامه عريضه : أنا أكلمك توزع لي أبتساامــات ... رد علي .. ماتستحــي ..
مبارك مازال يطلق الضحكااات 
خالد ضحك وقال : شوف خلـ نتفاهم ريال مع ريال .. رد علي لا تضحك 
مبارك مات من الضحك 
خالد لمها وهو يطالع ولده :لاااااا بالله أستخف الولد ..
مها : طالــع على أبووه
خالد وهو يسوي حركاات بويها عشان يضحك مبارك : وش فيه أبوه .... شحلاته وش زينه ..
مهــا وهي تشغل ( المكنسه الكهربائيه ) : ووي من زينك .. 

أشتغلت المكنسه وصار أزعااج مو طبيعي 

خالد يكلم مبارك : شوف .. امك تغلط علي ... ترضااهـا على أبوك ..!!!!
مهـا وهي تخم الصاله : خلووووود أرفع ريلك بخم ..
خالد يسوي روحه ماسمع : شتقــوليــن 
مهـا : أرفع ريلــك .. بخم 
خالد : ماأسمعج ..
مهـا : ريــــــــــلك أرفعهــا 
خالد بعبطه : هــااااا ..
مها وهي تبند المخمه : هووا ... تسوي روحك ماتسمع .. أرفع ريلك 
خالد قام وقال : بفكج من مجابل ويهي ( يكلم ولده ) خل نروح دااخل قبل لا تاكلنــا صح ..
مبارك يحظن أبوها وهو يضحك 
خالد بصوت عالي من الفرحه وهو راااايح : بيــذبحني ولدج ... ياااااانــــــاااس 

ركب ع الدري وهو يقول : حيااتــي تجهزي العصر بنروح بيت الوالده ..
مهـا : ان شالله حبيبي ..
خالد رجع وهو يقول : شنو شنو شقلتــي ..
مها وهي تضحك : أقول بلا عبط .. 
شغلت المخمه 
خالد كمل مشيه وهو يقول : أموووووووووووت فيها ياعالم ..
مها ضحكت عليــه وقالت : فديته ..

....
في بيت ثاني 

دخل وهو ماسك ولده : يلا دش روحه خلـ ماما تبدل لك ..
الا أم راشد تناديه : يوسف جيــت ..!!
يوسف وهو يدخل : أأي جيت يمه ... ياهم كرفوني كرااف بالشغل ....
أم راشد اللي حاطه دلالهـا جدامها : اسم الله عليك .. تغدى وروح أرتــاح
دخلت شوق اللي أصبح عمرها الحيـن ( 7 سنوات ): عمــي يوسف ..
يوسف : هلا شوق ..
شوق : عمتي أمل تقول لك .. جبت اللي وصتك عليـه ؟؟
يوسف وهو يطلع من مخباه جرج : أأي اي .. جبته وديه لهـا ..
شوق خذت الجرج ورااحت دااخل 
يوسف لأمه : ترى اليوم معزوميـن ببيــت أهل أمل ..
أم راشد : ااي أدري يبه توهــا أم حمد قايله لي ..
يوسف وهو يقوم : أوكي عيل .. بروح ارتااح أذا جهز الاكل نادينــي ماعليج امر 
أم راشد : أن شالله

قام يوسف وراح فوق لقى أمل تبدل حق ولدها تلبسه جلابيه أول مادخل الا أمل 
أمل : هلا حبيبي .. 
يوسف : هلا .. حياتي 
راح أنسدح وقعد يلاعب بنته اللي ماكملت شهريــن 
أمل لولدها : يلا روح أنزل تحت أقعد مع يدووه ..
محمد بتعب : أبي أنـام ..
أمل : تغدى عقب نام .. أوكي ..
محمد : أوكي ..
أمل : يلا بوسه حق ماما ..!!
محمد باس أمه وجاا بيطلع الا يوسف يوقفه : وبابا .. ماله رب يعني ..!!
جاا محمد وباااس ابوه .. 
يوسف وهو يبوس ولده : ياااااقلبي عليه هالوالد ..يلا أنزل تحت روح أقعد عند يدوه
محمد : أنزيـن ..

طلع محمد 

يوسف تم يلاعب بنته ( ملاك ) 
يوسف : ترى اليوم بنروح بيت أهلج 
أمل وهي تعدل شعرها : أأأي أدري .. كلمتني أمي اليوم ..قالت لي أنهم مسوين عزيمه ببيت عمتي 
يوسف وهو ينسدح : تعبـــــااااااااااااان هلـــــكـــــااااان من قلب ..
أمل لفت عليه بأبتسامه وقالت : أرتااح حبيبي .. ليش متعب روحكـ .... لما يجهز الغدى بقومك 
يوسف وهو مغمض عيونه : وهذا اللي بسويه

.....
بيت ثــااانـي 

دخلت الغرفه وهي مبتسمه 
وراحت صوبه تقووومه : حبيبي ... مشعــل .. شوشو
مشعل فتح عينه بصعوبه بسبب النور اللي مخترق خيوط الستاره قال : هـلا حيااتــي 
دلال وهي تقعد ع السرير : صبــاح الخيــر ..صح النوم .. ياكسول ..
مشعل ببتسامه : والله البركه فيج نااايميــن متأخريـن أمس ..
دلال : لازم أشوف الفلم بعديـن أنــام ..
مشعل وهو يرفع روحه ويتسند : شايفته ولا مليون مره وبعد تبين تشوفيــه 
دلال : لما أشوفه بروحي غير ولما أشوفه معاك غير ..
مشعل وهو يتمغط قال : أموووووت أنا على هالكلام ..
دلال قامت وقالت : يلا قوم تريق معااي ..
مشعل بتسأل : كم الساعه اللحيــن ..!!
دلال : 8 وشوي ..
مشعل قام وهو يقول : بغسل ويهي وبنزل 
دلال وهي تقعد ع السرير : وأنا ماني نازله الا معاك ...
مشعل أبتسم لهــا ورااح أخذ فوطه صغيره ورااح غسل ويها وأسنــانه 
وطلع منتعش ونزل مع دلال تحت على طاوله الطعــام 
مشعل : يلا بسم الله ..
دلال سمت وقالت : ترى اليوم بنروح بيت عمتي ..
مشعل: أدري ياروحي ... 
دلال : مشتــاقه حق أأمي ... وحق حموود .. وحق عمتي والبيت بكبره ..ههه
مشعل أبتسم لها وقال : وأنا مالي رب ..!!
دلال : أنت مجابلتك كل يوم ....
مشعل : الله يالدنيــا مسرع مامليتي مني .. هذا وأحنا صار لنا شهر متزوجيـن وجذي عيل لا كملنـا سنه شبتسويــن 
دلال بدلع : تشــك بحبي لك ..!!!
مشعل بشاعريه : آآآشــك بالخلق كلهم ألا أنتــي ...
دلال بدلع زاايد من رونق جمالها : خلاص عيل أكل وأنت ساكت ..
مشعل : هيــن .. يادلول .. قاعده تجعميـن فيني .. أن ماحرمتج من صوتي ماكون مشعل هههه

....
بيــت ثــاني 

كـانوا قاعديـن يتريقوون ..
هو ومرتتـه وولده اللي ماتعدى الـ خمس سنيـن ..
الجازي وهي تمد الصحن لجاسم : هاك حيــاتــي .. أكل .. ماأشوفك تاكل 
جاسم اللي أنترس من كثر الاكل : بس ياروحي ... بنفجر .. هههه
الجازي بدلع : بالعـــاافيــه ..
جاسم : الله يعافيج ياقلبي ( يكلم ولده اللي بعد مسميه مبارك على أسم ابوه ) هاك بروك تبي بيض ..!!
مبارك أخذ البيض بدون تردد .. وقعد ياكل 
جاسم قعد يطالع ولده وهو مبتسم عقب طالع الجازي وقال : ترى اليوم بنروح عند الوالده 
الجازي بستغراب : ليش ...!!؟
جاسم : عازمتنــا كلنــا ..
الجازي ببتسامه : أوكــي .. 


العصــر 
أجتمــعوا كلهم ببيـت أم جاااسم 

البيــت أنترس 
( أهل بو راشد , أهل بو حمد , أهل أم جاسم , اهل بو ريم )

الشبـاب بالميلس 
بينمــا البنــات مع اليهـال بالصاله 
كــان الجو روعه .. خليط مابيــن سوالف البنــات ..
وسوالف الحريم 
وضحكات وركيض اليهـال يميـن ويســار

ســــاد الفرح على أجوووااء البيـــت ...
وأنمحى الحزن من صدوور الكــل ..

.
.
.
||||| همســه |||||
.
.
.

خالد : عاش حياته مع المهـا اللي حبهـا من كل قلبــه وقدرت تنسيه أمل .. وأما كرهه لأمل ..
فأمحى مع الايــام وصارت أمل أخت لا غيــر ..

.
.

أمـل : صحيح أنهـا حبت خــالد .. لكن يوسف قدر يحتل المساحه الاكبر بقلبهـا بحنانه وطيبه قلبه ..
وصـار خالد .. آخو لا غيــر .. ورجعت علاقتهم نفس قبل ...وأحسـن

.
.

يوسف : كان يحب أمل ومــاازااال متعلق فيها حتى أخر نفس فيــه .. ومستحيل يفرط فيهــا ..

.
.

مهـا : أحصلت على خالد ... وصــار من نصيبهــا .... صار حبـيبـهـا وريلهـا وأبو عيالهــا ....
كل يوم يزيد حبها لــه 
.
.

دلال : مثل ماتعرفون .. قدرت تفوز بقلب مشعــل وتصير زوجته .. عايشه أحلى أيام عمرهــا معــاه ....
وبعـد سنه من زوااجهم جابت بنووته .. صغيره ...

.
.

مشعل : ميــت في حب دلال .. وأخير صـارت لــه .. مايشوف غيرهـا ولا يبي غيرهــا 
حبته من كل قلبها .. وهو عطااها قلبه ..
.
.

سالم : صـار الاخو الصديق لعيــال مرته ... وقدر يمحي الحقد اللي كان مزروع بقلب عيال مرته تجااهه وخاصه مشعــل

.
.
.
. 

.
. 

