
دخلت مونيكا بيت أهل زوجها.... ما حطت أي مكياج بوجهها لأن سالم سكت لها لأنها ما تلبس حجاب بس المكياج لا.... سلمت على حماتها سلمى....
فصخت مونيكا عباتها ووقفت قدام المرايا.... حطت لها ميك أب خفيف لأنها ما تحتاجه.... فتحت شعرها البني المموج وطاح على ظهرها.... ناظرت بفستانها الأحمر اسواريه وعليه جاليه فيه شوي ترتر....
كل هذا قدام سلمى المبهورة بجمال زوجة أخوها البريطانية.... التفتوا لما دخل سالم وهو شايل ولده نواف اللي عمره سنه ونص....
سالم: السلام عليكم
الكل: وعليكم السلام
قرب سالم من زوجته وقال: خذي الأمانة
خذت مونيكا ولدها وهي ساكته.... أما نواف كان مبسوط باللعبة اللي شراها له أبوه....
دخلت أم سالم الصالة: أخيرا جيت يا سالم
راح سالم وزوجته وباسوا راسها....
سالم: شلونك يمه
أم سالم: بخير جعلك الخير... شلونك أنت وشلون زوجتك وولدك
ناظر سالم زوجته اللي فاهمه كل شي وقال: هذا هم قدامك بخير
ناظرت أم سالم بمونيكا.... ما ودها تكون زوجة ولدها أجنبية.... بس شافت الفرحة بعيون سالم وهو يناظر زوجته.... تذكرت حالة الحزن اللي جات له بعد ما ترك عبير بدون ما يعرف السبب.... ولو أنه مو مستقر مع الأجنبية كان ما جاب منها عيال....
سلمى أخت سالم اللي بثانوية.... قالت: يحليل نواف صاير نسخة من أمه
ناظر سالم بولده شعره البني وعدساته الزرقا.... تقاسيم وجهه كلها مثل أمه.... ابتسم لنواف.... باسه وقال: يا حلوه ويا حلو أمه
ابتسمت مونيكا وقالت بصوت واطي: أنتم حلوين
سالم: هههههههههههههه... - انقهرت مونيكا دوم يضحك على لغتها العربية....
أم سالم: وش فيك
سالم ما حب يحرج زوجته قال: سلامتك ولا شي
أم سالم: والله أنا ما أعرف عنقريزي... بس قل لزوجتك تدخل الحريم يبون يشوفونها
حط سالم يده على كتف مونيكا وقال: ما عليك يمه... تراها تفهم عربي بس عندها الكلام صعب
ابتسمت أم سالم لزوجة ولدها.... وقالت: تعالي يا بنتي
سالم: عموما أنا طالع مواعد الشباب... - التفت لزوجته وقال: موني إذا تبين شي دقي علي
مونيكا بعد الترجمة: حسنا انتبه لنفسك
نزلت وعد أخت سالم الصغيرة وقالت: نوااااااف تعال عندي حلاوة
نواف أغرته الحلويات اللي عند عمته.... نزل من أمه وراح وجلس عند عمته.... تقدمت مونيكا لأم زوجها ودخلت معها لعند النسوان....
....{ سالم 28 سنة جاي زيارة لأخواته من أمه.. نهلة 22 سنة.. سلمى 16 سنة.. عمر 14 سنة.. وعد 4 سنوات }....
دخلت مونيكا عند النسوان.... اللي كتموا شهقتهم لما شافوها.... سلمت عليهم وحدة وحدة وسالم معلمها تبوس رأس الحرمة الكبيرة احتراما لها.... جلست بمكانها والنسوان يناظرونها....
ناظرت مونيكا النسوان اللي حولها.... كلهم مبهورين فيها إلا نهلة كانت تناظرها باحتقار.... ما عرفت مونيكا السبب بس طنشت....
بعد نص ساعة دخل نواف وراح لأمه.... بدا يصيح عرفت مونيكا أنه جوعان.... شالته ووقفت وطلعت للصالة.... شافت سلمى تسولف بالتلفون.... عمر ووعد يتابعون التلفزيون....
قربت من سلمى.... وقالت سلمى: دقيقه غادة... - ناظرت زوجة أخوها وقالت: ايش فيه موني
مونيكا: تبغى يعطي ميلك نواف
فهمت سلمى: اوكيه... تعالي غرفتي... - رفعت السماعة وقالت: غدوه... بودي موني غرفتي وجايه لا تسكرين
راحت مع زوجة أخوها لغرفتها.... جلست مونيكا ع السرير شافت فستانها ماله ازرار من قدام.... فصخت الجاليه وفتحت جرار فستانها ونزلته لحضنها.... شالت نواف وبدت ترضعه وهي تغني له....
سلمى بعد السوالف مع صديقتها.... راحت لغرفتها حتى تأخذ لها شيبس.... فتحت باب الغرفة وشافت ظهر مونيكا.... كب على رأسها مويه باردة.... رجعت بشويش وطلعت وبدل ما تسكر الباب ظلت تناظر....
ظهر مونيكا كله طالع لكن شعرها مغطيه.... كتفها وزندها واضحين ومونيكا مو حاسه بشي لأنها تغني لولدها اللي بدا ينام....
سلمى في خاطرها" يا الله.. حسرة علي وش ذا الجمال " حست بحد يشد أذنها....
سلمى: آآي
ابتسم سالم: وش عندك تتجسسين يا قليلة الحيا
سلمى: والله مو قصدي... - تلفتت يمين وشمال وقالت: سالم... زوجتك فصخت ملابسها
سالم: هههههه تبي ترضع ولدها... وش رأيك تشق جيبها
سلمى: اوكيه تأخذ راحتها... بس ع الأقل قفلت الباب أفرض جا عمور ودخل... كان انفتن والله
سالم: وأنتي ليه تسكتين له... يللا ضفي وجهك
دخل سالم وفصخ جاكيته وقف جنب زوجته.... ابتسمت مونيكا وهي تشوف سالم يغطي ظهرها بجاكيته.... مو أول مرة يسويها ويسترها....
مونيكا بإبتسامة: متى عدت
جلس سالم: من شوي
سلمى انفجرت ضحك عند الباب.... وهي تناظر الفلم الرومانسي بغرفتها.... التفتوا الأثنين لها.... وقف سالم وراح لها....
مسكها سالم من أذنها وقال: ترا والله بقطعها لك يا سلمووه
كتمت سلمى ضحكتها وقالت: داخل غرفتي ويتحكم فيني
تركها سالم وسكر الباب بوجهها وقفله.... أما سلمى طاحت ع الأرض من كثر الضحك....
جت نهلة: الحمد لله والشكر... وش فيك الله يشفيك
سلمى مبسوطة لأخوها: هههههههه يحبها... سالم يحب زوجته... والله أنها أحلى من صديقتك عبير
احتقرتها نهلة ودخلت غرفتها.... " سالم خاين يا سلمى.. أنتي ما تعرفين وش سوا لعبير "....
لبست مونيكا فستانها بعد ما نومت ولدها.... وقالت بالفصحى المكسرة: سالم... متى يذهبون
ابتسم سالم ما فيه أمل تتعدل لغتها: الحين... يللا قومي
وقفت مونيكا وحست بلوعة.... حطت يدها بفمها وراحت الحمام.... بعد فترة طلعت ووجها أصفر وهي تمسح فمها....
ناظرها سالم وهو مصدوم وقال: أنتي حامل
هزت مونيكا راسها وبعدها نزلت دموعها.... قرب منها سالم وبدا يهديها لأنها ما تبي عيال.... بعد ما هدت نزلوا تحت، جلسوا بالصالة بعد ما طلعوا ضيوف أم سالم....
أم سالم: يمه سالم تقول أم سعود أنك قريب تسافر
سالم: إيه باقي لي سنة عشان آخذ الماجستير
أم سالم: ومتى بتمشي
سالم: الخميس إن شاء الله
سلمى: حظك يا سالم بتسافر لندن مرة وحدة... طبيعه وجو بارد... - ناظرت مونيكا وقالت: ووجيه حسنة
سالم: ههههههههههه يخرب شيطانك يا سلمووه
سلمى: هذا الصدق... آآه يا ليت أدرس بلندن
سالم: تظنين وناسه أنك عايشة في غربه
سلمى: بالعكس مكان جديد وحلو
سالم: هذا أنتي قلتيها مكان جديد... صحيح بتنسطين لأن كل شي حلو هناك... لكن وين أهلك وشلتك وين أخوانك... حتى جيرانك تولهين عليهم بسبب الغربه
أم سالم: إيه وأنت الصادق ما فيه أحسن من جمعة الأهل والجيران
سلمى: ولو أتعرف على ناس جدد
سالم: حتى لو تعرفتي على ناس جدد... بس وجود الأهل والمعارف غيييير
سلمى: ليه غير
سالم: أنا لما سافرت كنت مثلك مبهور بالمكان... لكن مرة جاتني انفلونزا من يداريني لا أمي ولا حتى أم سعود... محد حولي
التفتت مونيكا اللي فاهمه كل شي.... وقالت بعد الترجمة: لقد كنت أنا معك
ناظرها سالم: لا مرضت قبل ما أعرفك... - ناظر سلمى وقال: وجودك بين أهلك وأحبابك تسوى الدنيا وما فيها
بعد نص ساعة طلع سالم مع زوجته وركبوا السيارة....
مونيكا بعد الترجمة: سالم لماذا لم تخبرهم بأني حامل
سالم: خلينا نتأكد قبل وإن شاء الله نقول لهم
راح المستشفى وفعلا مونيكا حامل.... طلعوا وراحوا لبيت أبو سعود....
دخلوا البيت وعلى طول لغرفة سالم.... مونيكا بدلت ملابسها وحطت راسها ع المخدة واستسلمت للنوم.... ولما صحت شافت سالم مو موجود.... خذت التلفون ودقت عليه....
سالم جالس مع إخوانه من أبوه: الوو
مونيكا بعد الترجمة: أين أنت
سالم: في بيت ولد عمي... ليه تبغين شي
مونيكا: أريد بعض النقود
سالم: تلقينها ف الدرج اللي جنبي
مونيكا: حسنا إلى اللقاء
سكرت الخط ولبست الروب.... نزلت تحت وشافت أم سعود تتابع التلفزيون.... وجنبها نواف يلعب بالعابه.... طلعت للشارع وانبسطت لما شافت سيارة سالم برة....
دخلت داخل وراحت لغرفة زوجها ولبست بلوزة مع بنطلون.... جهزت أغراض لنواف في شنطة.... لبست عباتها وخذت مفتاح السيارة ونزلت تحت....
شالت نواف وغيرت له ملابسه.... شالت ولدها والشنطة وطلعت.... أم سعود ما سألتها لأنها عارفه أنا مونيكا ما راح تفهم لها....
ركبت مونيكا السيارة بعد ما حطت ولدها بالكرسي المخصص له.... مشت وراحت لأقرب مجمع... وقفت السيارة والشباب يناظرونها.... خصوصا أنها مو متحجبة.... نزلت العربية وحطت ولدها فيها ودخلت....
بعد ما تسوقت رجعت للسيارة ومشت.... راحت لأقرب حديقة ونزلت نواف معها.... ناظرت الناس اللي حولها وهي مستغربة.... كيف يستحملون العباه في ها الجو الحار.... ما اهتمت وراحت عند الألعاب وبدت تلعب ولدها.... طلعت الكاميرا وصورته وهي مبسوطة....
طلعت من الحديقة وركبت السيارة وع الشارع العام.... وقفها شرطي لأن معروف إنا السواقة ممنوعه للمرأة.... الشرطي مبتدأ ما عرف وش يسوي قالها تلحقه للمرور....
مونيكا عارفة أنه من الأمن.... بس هي متأكدة أنها ما سوت أي مخالفة.... حتى حزام الأمان رابطته.... دخلت المرور والكل يناظرها.... تفاهم الشرطي مع الضابط وطلع....
الضابط بعد الترجمة: اتصلي بزوجك
مونيكا: لماذا
الضابط: أريد أن أتحدث معه
دقت عليه مونيكا وانفجر سالم ضحك لما عرف مكانها.... راح للمرور حتى يعتذر منهم لأن مونيكا ما تدري عن القانون هنا.... كان يبغى يتفاهم مع الضابط لكن صياح نواف ازعجه....
التفت لزوجته اللي جالسه ع الكنب وتهدي ولدها.... وقال: موني
مونيكا: ماذا
سالم: أخذي نواف وأجلسي برة أبغى أتفاهم مع الرجال
وقفت مونيكا وخذت شنطتها وولدها وطلعت.... جلست ع الكرسي وهي مو مهتمه للنظرات لها.... مر جنبها سالم بثوبه الأبيض وشماغه.... وقفت ولحقته وهي تناديه....
الرجال يمشي وما يدري عن هواء دارها.... اسرعت خطواتها ومسكت ذراعه وقالت: سالم انتظروني
سكتت لما شافت الرجال اللي ابتسم لما شافها....
أحمر وجهها وتركت يده وقالت: sorry... forgive me
الرجال بعد الترجمة: لا بأس
التفتت مونيكا بترجع وشافت سالم يناظرها وهو مبتسم.... قربت منه وقال: وش فيك تلحقين الرجال
مونيكا بعد الترجمة: آسفه فأنتما تلبسان نفس الملابس
سالم: حصل خير بس لا تلحقين حد إلا لما تشوفين وجهه... عشان تعرفين إذا أنا أو واحد ثاني... لأن هذا لبس رسمي هنا
هزت مونيكا رأسها بإيوه....
سالم: وين مفتاح السيارة
مونيكا: هناك في الحقيبة
مشى سالم: كيف تتركين الشنطة هناك... أفرضي حد سرقها... وش أسوي بالسيارة بدون مفتاح
مشت مونيكا معه: المسلمون لا يسرقون
سالم: ليه... على رأسهم ريشة... يللا تعالي نروح المخازن أمي تبي أغراض للبيت
ركبوا السيارة ورحوا المخازن الكبرى.... طاحت عين سالم بعين عبير وعرفها من عيونها.... وبنتها ريم معها....
تذكر كيف زعلت وطلبت الطلاق بدون ما يعرف السبب.... حاول يراضيها لكن بدون فايدة.... جاته صدمة نفسية لأنه يحبها سافر لبريطانيا عشان ينسى.... وفعلا الحين التقى فيها ومشاعره عادية لها.... التفت لزوجته وهو يدف العربية لجهة المنظفات....

بعد سنة....
باست مونيكا بناتها أسماء وبسمة اللي عمرهم شهرين.... وهم يناظرونها بإبتسامات عفوية.... التفتت لنواف اللي عمره سنتين وشافته نايم.... حطت عليه الغطا وجلست جنب سالم....
بعد ساعة.... سالم كان جالس وهو يسمع مونيكا وهي تتكلم.... ومو قادر يمسك نفسه من الضحك.... عشان لغتها العربية....
قالت مونيكا بقهر: لماذ أنتم تضحكين عليهما... قلت سأتكلم العربية حتى يتكلمون أفضل
دمعت عيون سالم وهو يضحك: موني... كلامك فعلا يضحك لأنك مرة تقولين كلمة للبنت ومرة للجمع ومرة هههههههههههه
وقفت مونيكا بعصبية .... وقالت بعد الترجمة: حسنا يا سالم... لن أتكلم معك إلا بالإنجليزية
مسك سالم يدها وقال: أجلسي شوي... - لما جلست قال بهدوء: أنا عارف إنا اللغة صعبه عليك بس لازم تحاولين
مونيكا بعد الترجمة: أنا أحاول ولكن أنت دائما تضحك علي
سالم بعد الترجمة: ليس خطأ إن ضحكت عليك... أتعرفين لماذا
مونيكا: لا
سالم: لأنك كنت دائما تضحكين علي عندما أتكلم الإنجليزية... لقد كنت تضحكين علي مع أصدقائك عندما كنا في بريطانيا ألا تذكرين ذلك
قرب نواف من أمه وقال: ماما أنا جائع
سالم: حتى نواف صار يتكلم مثلك... لازم تتعلمين هذي لغة القرآن
مونيكا: حسنا يحاول
ضحك سالم وضربته مونيكا بخفيف على كتفه....

بعد يومين....
وصلت رسالة لسالم.... فتحها وقراها" كيف حالك يا سالم.. أنا عبير أبغى اشوفك بمطعم { .... } يوم السبت الساعه 8 ".... واستغرب" غريبه.. وش تبي فيني "....
يوم السبت تجهز سالم وطلع.... وصل للمطعم وشافته ودخلت معه لقسم العوائل....
سالم: نعم وش بغيتي
عبير: تبي شي
سالم: لا... وش بغيتي
مدت عبير الورقة: طيب خذ هذي الورقة
استغرب سالم: ايش ذا الورقة
عبير: ذي الورقة تثبت انك حصلت على 10 ملايين ريال.... بطريقة غير شرعية عن طريق الشركة اللي كنت تشتغل فيها
تفاجئ سالم: هاا... أنتي وش تخربطين
عبير: أقراها وتعرف
بدا سالم يقرا وفعلا صار كلام عبير صحيح.... ومسجل بالورقة أنه نزل بحسابه 10 ملايين ريال وهو بنفسه موقع....
رفع راسه وعلى وجهه علامة استفهام: كيف... الخط خطي وأنا موقع بنفسي... بس أنا ما أستلمت ولا ريال
عبير: عاد هذا اللي مكتوب وأنت بنفسك أعترفت انك موقع
سالم: عبير لا تظلميني... أنا عمري ما أخذت فلوس حرام
عبير: عموما أنا أبغى منك شي... أما انك تنفذه أو مالك إلا السجن
سالم مصدوم: وش تبغين
عبير: أبيك تطلق الأجنبية اللي أنت متزوجها
سالم: ايش؟؟ منيب مطلقها
عبير: لا... بتطلقها وبترجع لي ولا...
سالم: ولا ايش
عبير: ولا بوصل ذي الورقة لصاحب الشركة... وهو بيتصرف... وبيكون السجن بانتظارك
خذ سالم الورقه وشقها وقال: وريني ايش بتسوين
ضحكت باستهزاء: هههههههه تدري كنت متوقعه ذا الحركة... - وابتسمت بخبث: وأنا منيب بغبيه عشان أجيب النسخة الأصلية
الصدمه خلت سالم ساكت....
عبير بثقة: النسخة الأصلية عندي ف الحفظ والصون
سالم بتهور: مو أنا اللي أكل فلوس حرام... وأعلى ما بخليك أركبيه
رجعت عبير ظهرها وقالت: اوكيه... أشوفك بمركز الشرطة هه ودور لك حد يتبرع لك بعشرة ملايين... ومن الحين أقولك مبروك ع الشهادة الجديدة يا خريج السجون

" يا خريج السجون " ترددت هالكلمة براسه.... كيف راح تكون حياته بعد ما يطلع من السجن.... كيف بتكون حياة عياله بعد سجنه.... مين بيصدق أنه بريء وهو بنفسه موقع....
عبير ما كانت تبي سالم يدخل السجن حتى لو هو ظالم.... كانت تبيه يرجع لها حتى ترد كرامتها.... وقفت: يللا أشوفك بالمركز
انتبه سالم ووقف: وين رايحه
عبير: الظاهر أنك ناوي تدخل السجن وتنزل راس أهلك بسواد وجهك
سالم وعارف تفكير عبير.... قال بإستسلام: لا حول ولا قوة إلا بالله... عطيني فرصه أفكر
عبير: أسبوع مو أكثر... وترد علي هنا وبنفس الوقت... - مدت ورقة: خذ هذي نسخة ثانية
ناظرها سالم مستغرب: لايش
عبير: إذا فكرت تسوي شي... تتذكر السجن اللي ينتظرك
سالم: مع السلامة
طلع سالم مقهور.... أما عبير طلعت من المطعم وهي مبسوطة.... ركبت السيارة مع السواق وهي تضحك.... كانت تبي تنتقم منه خصوصا بعد حركته السخيفة.... لما شافت بنت جيرانهم تضمه وهو يضحك وفي بيت أهلها....
خذت جوالها ودقت على أخوها: مرحبا مساعد
مساعد: هـا وش صار
عبير: عطني البشارة
مساعد: أول شي قولي لي وش صار وبعدين نتفاهم ع البشارة
عبير: هههههههههههههه كل شي ممتااااز... وكلها كم أسبوع وبيجي لك يطلب الرضى عشان يرجعني ههههههههههه
مساعد مو ساعيته الفرحه: هههههههه كفو والله عبووره تربيتي ههههههههههه والله لأكسر خشمه ذا المغرور... وبخليه يبوس رجلي عشان أرضى
عبير بكره: إذا رجع لي راح أكرهه حياته... أجل أنا عبير يفضل علي وحده قروية وطايح معها غراميات... ولله لا أنسيه حليب أمه
مساعد: لا تلومينه تراه أصغر أخوانه... وأكيد دلوع الماما
عبير: دلوع الماما هذاك في بيتهم... عندي بخليه يمشي ع العجين ما يلخبطووش ههههههههههههه
مساعد: ههههههههههه قدها وقدود... عبووره أنا فاضي لك ها الأسبوع كله... وين ما تبين تروحين أنا لك
عبير: يااااي هذا أنا جايه باااي
مساعد: سلام

سالم كان يدور بسيارته وهو مقهور" يا الله جنيته بيدك يا سالم.. وش ذا المصبيه اللي طاحت برأسي.. شلون أوقع على أوراق ما أدري وش مكتوب فيها.. متى صار ذا الشي متى.. آآآف كابوس منيب قادر أصحى منه "....
فجأه تذكر شي حصل معه.... دخلوا عليه اثنين وكانوا مستعجلين.... طلبوا منه يوقع على أوراق المدير طالبهم.... وهو كان مستعجل لأنه استأذن عشان يروح يستقبل أخوه بالمطار....
ضرب الدركسون بيده" آآآف وين راح تفكيري.. هذا خالد أعلى مرتبه مني.. وش له المدير بتوقيعي.. حقير هو وصاحبه العبوها صح ".... ظل سالم يسب ويلعن لين وصل بيته.... دخل من غير ما يسلم....
جته مونيكا بعد الترجمة: متى عدت
دخل سالم وجلس وقال بعد الترجمة: منذ دقائق
جلست جنبه وقالت: لماذا أنت عابس
سالم من بين اسنانه: تكلمي عربي
استغربت مونيكا وقالت بالفصحى: لماذا أنت عابس
سالم بعصبية: ما فيني شي... قومي حطي لي عشا
قامت: حسنا أنت حر
سالم طول الأسبوع يفتعل المشاكل.... خلاص هو قرر ينفذ طلبات عبير عشان زوجته وعياله.... لازم يبعدهم عنه وعشان كذا كان يتهاوش مع مونيكا على أتفه شي....
قالت مونيكا بعصبية بالفصحى: أنا ساعود إلى لندن حتى تهدأ أعصابك... وسأترك الأطفال معك... قم أنت برعايتهم
سالم: ما راح أخليك تروحي لحالك... بروح معك وبرجع
مونيكا: والأطفال
سالم: لا تخافين... بخليهم عند أمي
انتهى الأسبوع واتصل سالم بعبير....
عبير: وينك يا سالم الأسبوع اللي راح... ليه ما جيت
سالم: زوجتي سافرت... وأنا ما أبغي أخليها تسافر لحالها... سافرت معها وجيت
عبير بنذالة: والله كان في نيتي أني أوصل الأوراق لصاحب الشركة
سالم بخوف: لا... عبير الله يخليك لا تسوينها
ابتسمت عبير كل شي ماشي تمام: طيب... الأجنبية مسافرة وعيالك معها
سالم: لا... عند أمي
عبير: أنت عندك ولد وبنتين صح
سالم: إيه صح
عبير: طلقها
سالم برجاء: حرام عليك... هي ما لها ذنب
عبير مقهوره: وأنا بعد ما لي ذنب تخوني مع وحده قروية يا..##
سالم من بين اسنانه: من هذي الـ##.. اللي تقولين عنها... من الـ##.. اللي مطلعه علي ها الكلام
عبير تتكلم وهي ترتجف لأن مر عليها شكل سالم وبنت جيرانهم تضمه وهو يضحك: أنا... أنا شفتك بعيوني... - شهقت وهي تصيح: يا ليتني مت ولا شفتك معها يا الـ##..
عصب سالم لأنه ما يعرف وش السالفة: حسني ألفاظك يا عبير... وبعدين أنا حاولت من سنين أفهم الموضوع ومنتي راضيه تقولين شي... ولا نسيتي كيف كنت أجي عندكم وأطلب أقابلك وأنتي ترفضين... حتى أخوانك طردوني من البيت لما شافوني
عبير مسحت دموعها.... لازم تكون قوية حتى تنتقم منه: ما عليك من ذا الموضوع الحين... بتطلقها يا سالم
سالم مقهور" عنيدة.. طول عمرها عنيدة " تنهد وقال: بطلقها وأمري لله
عبير: إذا طلقتها تعال لأخوي
سالم: بجي لأبوك وأتفاهم معه
عبير: لك أسبوعين مو أكثر... وتعال لأخوي وأعتذر منه وبوس رأسه... وإذا رضى ذيك الساعة كلم أبوي
سالم" لا إلا مساعد أكيد بينتقم مني مثلها.. تستاهل ما يجيك يا سالم": طيب مع السلامة
سكر سالم الخط وهو يتذكر لما كان في ثانوي.... كيف مغرور ومتكبر ومحد عاجبه.... بالذات مساعد لأن مساعد كان هادي ويمشي جنب الجدار....
سالم كان يتنرفز لما يشوف مساعد ف المدرسة.... ويعامله بحقارة بس مساعد يسكت لأنه مو قد مشاكل.... وضعف شخصيته بسبب أبوه اللي كان يضربه وهو صغير وقدام عيال عمه....
تنهد سالم وهو يناظر السقف" يا ترا وش بتسوي فيني يا مساعد "....

بعد يومين راح سالم لواحد من معارفه وقاله يبلغ مونيكا أنه طلقها.... بعد أسبوع لما عرفت مونيكا بالموضوع جت عنده....
مونيكا بالفصحى: لماذا طلقتني
سالم يدور مبرر: أنتي ما تناسبيني
تفاجاءت مونيكا: أنا لا أناسبك
سالم: إيه... أنتي أجنبية
مونيكا وهي مو مصدقه: لكن أنا مسلمة وقد غيرت أسمي كما طلبت مني... أنا منيرة
سالم: مسلمة على العين والرأس... بس حياتنا غير وحياتكم غير
منيرة بقهر: وكيف تعيش حياتك
سالم: حياتي... لحظة أنا طلقتك وانتهينا... يللا خذي أغراضك وارجعي لبلادك
منيرة: ساعود إلى لندن... وسآخذ الأطفال معي
سالم: لا... ولا واحد يرجع معك
منيرة مصدومة: لماذا
سالم يدوس على قلبه: أنتي أجنبية ما تفهمين... ايش اللي يثبت أنك بتكونين مسلمة طول عمرك... وأنا ما ابغى عيالي يختلطون بكفار ويتأثرون فيهم
انهارت منيرة عند رجله.... وقالت وهي تصيح: ارجوك أريد طفل واحد فقط... سالم بفضلك أنت الله هداني للإسلام... كيف ارتدت بعد ما عرفت الدين الصحيح
سالم ما تحمل دموعها وشكلها اللي يعور القلب.... نزل لعندها ورفع راسها....
غطت منيرة وجهها بيدينها وهي تصيح: لماذا لا تثق بي... ليس من حقك أن تأخذ أطفالي... أنا أمهم والإسلام يقول الأطفال عند أمهم
سالم كان يناظرها وما توقع أنها تحب عيالها.... لأنه حط في باله كلام ربعه اللي يدرسون معهم في بريطانيا.... أنها أجنبية ودمها بارد وراح يجي اليوم اللي ترمي عيالها عنده وما تبيهم.... وهو كان يسمع كلام أهلها أنه ممكن يكون أرهابي وخصوصا أنه سعودي....
حط سالم يده على كتفها وقال: خلاص يا منيرة لا تبكين... وأخذي معك بسمة
رفعت راسها وقالت: شكرا يا سالم... سآخذ بسمة حتى لا أنساك
قام وراح وقف عند النافذة مسح دمعته اللي خانته....
قربت منيرة منه وقالت: سالم أنت طلقتني رغما عنك... أليس كذلك
التفت لها: إيه بس بوقت ثاني أقولك كل شي... روحي أخذي أغراضك وأغراض بسمة... وما أوصيك على بنتك انتبهي لها
منيرة كانت تفكر ليه يوصيها وكأنه آخر مره بيشوفها.... انتبهت لما سمعته يناديها شافته رجع يناظر النافذة....
منيرة: ماذا هناك
قال سالم بعد تفكير: موني أنا في مشكلة وعشان كذا لازم أبعدك عني لأني خايف عليك وعلى عيالنا
منيرة: وما هي المشكلة
سالم: بعدين أقولك كل شي... - التفت لها وقال: سمعيني أنا طلقتك مرة وحدة وأقدر أرجعك بس مو الحين... فاهمه علي
منيرة: نعم فهمت لكن قل لي ما هي مشكلتك حتى أقدم المساعدة
سالم: ما أقدر أتكلم الحين... يللا روحي جهزي الأغراض

يتبع.............
....{ أخوان سالم من أبوه.... سعود و فواز }....
بعد ما سافرت منيرة مع بنتها بسمة.... راح سالم لبيت أبوه....
سالم: السلام عليكم
ـ : وعليكم السلام
أبو سعود: حيا الله سالم
حب سالم رأس أبوه: الله يحيك... كيف حالك يبه
أبو سعود: الحمد لله
سعود: أقول سالم متى بتأخذ عيالك... أنت تركتهم هنا ونسيتهم... حتى أمهم خذت بسومة وما رجعت
جلس سالم: ايش فيك يا سعود... خلهم عند أمي وأبوي يملون عليهم البيت... من بعد ما ترجع ألمانيا
جت أم سعود: وأخيرا جيت يا سالم... يللا خذ عيالك تراهم تعبوني
سعود: سمعت يا سالم ههههههههههههه... قال يملون البيت قال
ابتسم سالم: طيب نواف وأسماء وينهم فيه
أبو سعود: نايمين
دخل أخوهم فواز مع ولده: السلام عليكم
ـ : وعليكم السلام
فواز: سالم وين نويف
سالم: نايم
فواز: الحين أنا جايب معي رئودي عشان يلعب معه... وتقول نايم
سالم: أمي منومته مع أسومة
فواز: بروح أصحيه
راح فواز والتفت سالم لأمه....
سالم: يمه أنا بتزوج وبخلي أسومة عند ولد عمي
الكل استغرب....
أبو سعود: إذا بتتزوج خل زوجتك تربي عيالك
سالم: ما أبي بنتي تعيش عند مرة أبو... بخليها عند ولد عمي أنا سمعت إنا زوجته ولدت... وبطلب منه يخلي زوجته ترضعها مع ولده... عشان يكون أبوها من الرضاعه
أبو سعود: وليش كل هذا
سالم: بس كذا... بخليها عنده أحسن لها... وأنا كل فتره أزورها وبعطيه مصروفها
أم سعود: ايش فيكم على بنات البلد أنت وأخوك... سعود متزوج ألمانية وأنت.....
قاطعها سعود: يمه أنا مرتاح مع زوجتي... أنتي تبين راحتي خلاص أنا مرتاح معها... وما يهمني أنها أجنبية وإلا لا
أم سعود: كيفك... وهذا أنت يا سالم بتأخذ وحده أجنبية... أحسن واحد فيكم أخوكم فواز تزوج بنت عمه
جا فواز: ايش فيه فواز فاتحين سيرته... إن شاء الله ذكرتوني بخير
جا نواف وهو يصيح شاف أبوه وراح له: بابا... أبي ماما
ناظر سالم أخوه وقال: ارتحت الحين... - حط ولده بحضنه وقال: بعدين تجي ماما
فواز: ايش عندكم تحشون فيني
سعود: أمي تقول أنك أحسن واحد فينا... لأنك متزوج بنت عمك مو أخوانك اللي كل واحد متزوج من بره
فواز: أصلا أنا من زمان أحسن منكم
ابتسم سعود: مشكلة الغرور
سالم: يمه أنا طلقت أم نواف وسعود كيفه... وبعدين من قالك أني بأخذ أجنبية ثانية... أنا برجع لعبير
أبو سعود: ليه أنت عرفت وش سالفة زعلها
سالم بكذب: إيه وصلحت الأمور اللي بيننا... والحمد لله أنها رضت
أم سعود فرحت: والنعم بعبير والله أنها بنت أصول
سالم بدون شعور: مستحيل أخلي بنتي تعيش عندها
أم سعود: ليش ما تبي عبير تربي بنتك
لمعت عيونه: بعدين تعرفين
سعود وفواز حسوا أنا سالم فيه شي بس فضلوا السكوت.... ظل سالم يسولف مع أهله وهو يحاول ينسى المصيبة اللي طاحت على راسه.... وبعد العشا طلع وركب سيارته سند ظهره لرتبت السيارة وهو يفكر بحاله.... انتبه لما ركب سعود جنبه....
سالم: سعود
سعود: يللا ما عليك أمر توصلني بيتي
شغل سالم السيارة: أكيد
قال سعود بعد دقايق: أقول سالم
سالم وهو يسوق: هلا
سعود: أنا برجع ألمانيا بعد يومين
سالم: بسلامة إن شاء الله
سعود: الله يسلمك... بس كيف أسافر وأنا منيب متطمن عليك
سالم: وليه تتطمن علي
سعود بجدية: سالم... عيونك تقول أنك بمصيبة ومنت قادر تحلها
ما رد وهو مركز ع الطريق.... حط سعود يده بكتف أخوه....
قال سعود بصوت أخوي: وتبيني أتطمن... قول يخوي أحسك بدوامه منت قادر تطلع منها
تنهد سالم: أنا عارف أنك أقرب لي من فواز... بس المشكلة أني... - سكت....
سعود: أسمع أنت فجاة قلت أنك طلقت أم نواف مع أنك مرتاح معها... والحين قلت تبي عبير والأغرب من كذا... أنك بتترك بنتك عند ولد عمي ايش تسميه ذا
ما عرف سالم وش يقول ظل ساكت الين وصل لبيت أخوه.... ما تحرك سعود من مكانه التفت عليه سالم وقال: سعود وصلنا بيتك
سعود: أدري
سالم: يعني تبي أقولك أنزل
سعود: سالم أنزل أشرب معي قهوة
نزل سالم بعد محاولات سعود لأنه خايف من التحقيق الجاي....
بدا سالم يتكلم عن سالفة الورقة.... وسعود يسمع له الين يخلص....
سالم: وهذي السالفة كلها
سعود وهو واقف عند النافذة: جد أنك غبي... كيف توقع على أوراق ما تدري وش مكتوب فيها
سالم مقهور: قلت لك أني اسأذنت من هنا جاب لي الورقة على طول... - رفس الطاولة: الـ###.. لاعبها صح
التفت سعود: ماينفع العصبية الحين لازم نفكر في حل
سالم بخوف: أنا بسوي أي شي... بس ما أدخل السجن
قرب سعود من أخوه وحط يده على كتفه: أسمعني يخوي توقعيك ع الورقة... أكبر إدانة لك بغض النظر عن الفلوس أستلمتها ولا لا... يعني غفلتك بدفعك حياتك
سالم برجاء: وايش الحل
سعود: أما أنك تدخل السجن وتتحمل المذلة الين يطلع النصاب... أو أنك ترجع لعبير وتتحملها هي وأخوها
سالم: لا هذا ولا ذاك
سعود بعصبية: أجل عندك 10 ملايين كاش... هاا
دفن وجهه بين إيده: حرااام الظلم... والله أني مظلوم
سعود: أنا من رأيي أنك تتزوج عبير وتتحمل كل شي... أرحم من السجن وفي نفس الوقت تجمع المبلغ
سالم: لااا هذول مو مليون أو مليونين... هذول عشرة ملايين وما راح أفتك من ذا المصيبة إلا وعمر نواف 20 سنة
سعود: ويمكن يطلع النصاب قبل العشرين سنة... أسمع وظيفتك ممتازة ورابتك ممتاز... من اليوم تبدا تجمع فلوسك وحاول تقلل مصاريفك... والله يكون بعونك ممكن أنك تمل بس أضغط على نفسك... عشان يرجعون عيالك لك
سكت سالم وهو يفكر بكلام أخوه.... وبعدها قال: بحاول بس محتاج من يشجعني
سعود: كلنا حولك يا سالم... لا تخاف ما راح نتخلى عنك... بس أبيك تروح لمساعد هذا عشان تشوف وش يبي
هز سالم راسه وهو يحاول يرتب أفكاره....
فواز كان جالس في سيارته ويناظر بيت أخوه سعود.... صار لهم أكثر من ساعتين داخل.... انتبه لما شاف أخوه سالم طلع وركب سيارته ومشى.... نزل فواز وراح لعند سعود....
سعود اللي توه مودع سالم توه بيدخل.... استغرب لما دق الجرس من جاي ذا الوقت.... فتح الباب وقال: فواز؟؟
فواز دخل وهو يقول: تعال وقلي كل شي
ابتسم سعود لأخوه.... لأن فواز مطيح الميانة بزيادة.... حكى لأخوه كل شي حتى يعرف وش رايه....
فواز: وأنت وش قلت له
سعود: أنا أقنعته يجمع المبلغ وأنا لو بيدي كان جمعت له... بس أنت عارف كلها كم يوم وأرجع ألمانيا... والحياة هناك تتطلب أكثر من هنا
فواز في خاطره" وش اللي حادك.. خلك هنا " بس أنه قال: عارف يخوي... وأنا إن شاء الله بجمع له اللي أقدر عليه
سعود: بس ترا سالم راتبه اقوى من راتبك... وأنا ما أبيك تضيق على بيتك وعيالك
فواز: لا تخاف أنا ادبرها... بس أنا اللي مستغرب منه ليش بياخذ بنته لولد عمي واحنا موجودين
سعود نفس أخوه مستغرب من سالم بس قال: أنت عندك عيالك وماحب يضيق عليك... وأنا ما أحب العيال عشان كذا عند ولد عمي أحسن
فواز فاهم أخوه.... يكابر: مو علي يا سعود أنا أدري أنك تحب العيال... ولو أنك قلت له ما أتوقع بيردك
نزل سعود رأسه لأنه صحيح يحب العيال ويموت فيهم.... بس أنه عقيم ومحروم منهم.... قال بعد تفكير: يمكن ما يبيها تعيش في ألمانيا وتتكلم ألماني... ما أدري بايش أخوك يفكر
سكتوا لثواني وقال سعود وهو يناظر أخوه: يمكن راح يجي اليوم اللي يشتكي لك سالم... فإذا جا لا تسكته وتقول أنا عارف السالفة من زمان... أسمع له وخفف عنه ولا تستغرب إذا شفت دموعه لأنه مظلوم
تنهد فواز: يصير خير

بعد يومين....
صحى سالم من النوم ويتمنى كل شي يكون كابوس.... بس صار واقع لما اختفت منيرة زوجته.... وعياله مالهم حس وما فيه إلا أغراضه....
كانت الساعه 1 الظهر صلى الظهر ونزل تحت.... أخذ له عصير وشغل التلفزيون يتابع فلم.... ما كان باله مع الفلم كان مع مساعد.... يفكر وش يبي فيه وكيف بينتقم منه....
نبهه من أفكاره المؤذن يلعن عن آذان العصر.... بعد ما صلى العصر طلب له من مطعم وجلس يأكل.... أتفق مع مساعد أنه يزوره بعد صلاة العشاء....
ناظر سالم بيت مساعد وهو يفكر بأشياء كثيره.... دق الجرس وفتح مساعد الباب....
مساعد بإبتسامه خبث: هلااا أبو نواف... تفضل حياك
استغرب سالم بس قال بخاطره" هدوء ما قبل العاصفة ": الله يحيك
دخلوا المجلس وبعد ما قدم له الموية قال مساعد: خير يا سالم وش عندك جاي
سالم بتردد: أأ..أنا جاي أعتذر لك... وأرجع عبير
مساعد مبسوط: يللا أعتذر
سالم يحس بالذل والإهانة: أنا... أنا آسف يا مساعد كنت حقير معك على أشياء تافهه
وقف مساعد قباله وقال: بوس رجلي وقلي أنا آسف
وقف سالم وقال بعصبية: تخسى ما سويتها
مساعد: هاا عدها ما سمعت... الظاهر لسانك الوصخ هو اللي بيدخل السجن
سالم بقهر: أنا مظلوووم والله إني مظلوم
مساعد: ههههههههه تكفى لا تدغدني قال مظلوم قال... أجل يا الحرامي تسرق عشرة ملايين وتسافر لندن توسع صدرك... وغيرك ينسجن بسبب الديون اللي عليه من تحت رأسك... جد أنك..## و..###
سالم شوي ويصيح: مو أنا والله مو أنا
مسكه مساعد من قلاب ثوبه.... وهو يطلع قهر مكبوت من الثانوية: تذكر وش كنت تسوي ف الثانوية... ليش كل ها الغرور وعلى ايش... من ولده شايف نفسك... - دفه بقرف ورفع صبعه وقال: والله ثم والله لأدفعك الثمن غالي يا سالم... لأدخلك السجن وأخليك تتفعن فيـ..
قاطعه سالم وهو ينهار على رجله.... قال وهو يبوس رجله: الله يخليك... أبوس رجلك لا تدخلني السجن... بسوي لك اللي تبيه بس لا تدخلني السجن
استغرب مساعد ما توقع يسويها سالم.... بس دموع سالم طفت شوي من نار اللي بصدره.... رفسه برجله وقال: أطلع برة ولما تعرف تعتذر عدل... ذيك الساعة رجعت لك عبير
قام سالم وطلع يجر رجله جر.... ركب سيارته وهو يمسح دموعه.... راح لبيت أبوه دخل من غير ما يسلم وراح لغرفته.... جلس ع الأرض وحط راسه ع السرير وبكى....
سالم عمره ما أنذل بها الطريقة.... لأنه جا لأم سعود بعد ما منعها الدكتور تجيب عيال بعد فواز... لأنه جا بعد ما ماتوا اثنين من عيالها.... دلوع أم سعود وأبوه كل شي يبيه يحصله.... ويحبونه أكثر من أخوانه.... لأنه تعذب كثير مع زوج أمه....
واللي سواه مساعد فيه قهره ونفسه يحرق مساعد وعبير سوا.... هذي الفكرة اللي براسه وهو يسمع صوت أمه وهي تطق الباب وتناديه....
التفتت أم سعود وهي تشوف سعود جاي....
أم سعود بخوف على ولدها: سعود... تعال يا يمه شف أخوك قافل الباب على نفسه ويصيح... ما أدري وش فيه ما رضى يكلمني
سعود يطمن أمه: لا تخافين يمه... بس واحد من ربعه متوفي
أم سعود: لا حول ولا قوة إلا بالله
سعود: يمه أنتي أنزلي لأبوي وخليني أكلم سالم
أم سعود: طيب... بس طمني على أخوك
سعود: إن شاء الله
تأكد سعود أنا أمه نزلت تحت.... لف ع الباب وطقه: سالم... يا سالم أفتح الباب
فتح سالم الباب ودموعه بخده: الـ## ما رضى... ما رضى
دخل سعود أخوه الغرفة عشان ما يسمعون أمه وأبوه.... جلسوا على طرف السرير وسالم مازال حاط راسه بصدر أخوه ويصيح....
سعود ما سأل أخوه عن شي.... لأن أكيد اللي سواه مساعد مو سهل عشان كذا سالم مقهور ويصيح....
سعود: سالم أنا تفاهمت مع مساعد
رفع سالم رأسه ودموعه على خده: ايش
سعود وكأنه يكلم طفل: أنت طلعت من بيت مساعد وأنا رحت له وتفاهمت معه
سالم بعد عن أخوه: ايش قال
سعود: قال بيكلم أبوه عشان يرجع لك عبير... بس بشرط تدق عليه وتكلمه
سالم بعصبية: ياكل تبن هو وأخته
سعود بطفش: وبعدين معك إذا ما تبي عبير... بتدخل السجن وش رايك
سالم مقهور: السجن أرحم... هذا أنا اعتذر له قالي بوس رجلي... وش بيسوي فيني بعدين... منيب مكلمه وبدخل السجن واللي فيها فيها
سعود: السجن يا سالم السجن... فكر باللي حولك بأمك وأبوك... سالم ولدهم مسجون لأنه سارق 10 ملايين ناوي تجيب لهم الجلطه... وعيالك لما يكبرون بتاكل الناس وجيهم... ويهاجرون عند أمهم وأهلها... بيعيشون في غربه لأنهم بدون أب... ولا تقول أمهم موجوده لأنها أكيد بتتزوج وتعيش حياتها... حرام عليك فكر يا سالم مو عشان نفسك عشان اللي يحبونك
اقتنع سالم نوعا ما وقال: خلاص بدق عليه وأمري لله... بس ممكن تطلع
وقف سعود: طيب... أنا طالع وإذا صار شي جديد عطني خبر... يللا مع السلامة
بعد ما طلع سعود.... خذ سالم جواله ودق على مساعد....
مساعد: الوو
سالم بدون نفس: هذا أنا دقيت وش تبي
مساعد: مابي شي... بوست رجلي تكفيني منك هههههههههههه
انقهر سالم: وش تبي
مساعد مبسوط: بعد شين وقوي عين... حرامي وعينه زايغة ع الحريم... - بجدية: كل تبن واسمع
بلع سالم الإهانات وسكت....
مساعد يكمل كلامه: أنا كلمت أبوي وهو ينتظرك... وياليت تستعجل
سالم: بكرة أنا عنده... مع السلامة
رمى الجوال بالجدار ودفن وجهه بالمخدة....

يوم العزيمة....
أبو سعود وأبو مساعد مبسوطين برجعت المياه لمجاريها.... خصوصا أنا سالم وعبير انفصلوا عن بعض قبل ما يكملون الشهرين....
أبو مساعد: ما قلت لي يبو سعود... وين سعود ماله شوفه
أبو سعود: راح لزوجته بألمانيا... الله يحفظه
أبو مساعد: الله يحفظه... مدري ليه يبو سعود أنت ساكت لعيالك... كل واحد متزوج أجنبية
أبو سعود: كل شي اغصبهم عليه إلا الزواج... وكل واحد يتحمل اللي يسويه
أبو مساعد ضد ها الراي: لا ما يصير... هذا سالم تهاوش مع زوجته وطلقها... وخذت بنته معها>> هذي كذبة سالم واخوانه ع الشياب....
أبو سعود: أنا نصحته يوم أنه قال يبي يتزوج أجنبية... والباقي عليه... وأصلا هو يحمد ربه ما رفعت عليه قضية... ولا كان العيال كلهم عندها
أبو مساعد: الحمد لله... وسعود لما يجيه الضنا عسى ما يطلق زوجته وتأخذه منه
أبو سعود وهو عارف أنا ولده ما يجيب عيال.... تنهد وقال: الله كريم
سالم جالس وملامح وجهه جامده.... حالف على نفسه ما يبين أي مشاعر.... تذكر مثل ها اليوم قبل كم سنة.... لما كان عمره 24 سنة وصار له شهرين متزوج عبير.... تذكر كيف كان مبسوط فيها.... وهي عمرها 18 سنة وعندها بنت من زوجها الأولي....
حاول يتذكر وش اللي صار في ذاك اليوم.... وخلا عبير تزعل وتطلب الطلاق.... وهو من حبه لها تركها معلقة.... وسافر لبريطانيا وما رجع إلا بزوجته وعياله.... ولما شافها في سوق مع بنتها صارت مشاعره عاديه لها....
تنهد سالم وناظر الأرض.... لأنه تعب وهو يحاول يتذكر سبب زعل عبير....
مساعد مبسوط وهو يناظر اللي حوله.... وابتسم بخبث لما شاف فواز يناظر بحقد.... " الظاهر أهله كلهم عارفين بسواد وجهه.. بس كأنه أبوه ما يدري ".... ناظر سالم اللي يناظر الأرض" هين يا سالم أنا اللي بدفعك الثمن "....

عند النسوان….
أم سعود وأم مساعد وأم سالم مبسوطين عشان عيالهم.... لكن أم سالم حاز في خاطرها عيال ولدها نواف وأسماء.... اللي كل شوي جاي لها نواف ويبي أمه.... " إن شاء الله عبير بتقوم فيهم ".....
أم مساعد عازمه أخواتها وحمواتها.... مبسوطه لبنتها وتسولف مع الكل.... أم سالم ما عندها الا أخواتها وبنت عمها اللي هي أم سعود.... أما حمواتها كل وحده عايشة بمنطقة وما قدروا يحضرون....
عبير هي أكثر وحدة مبسوطة.... رجع لها سالم صحيح هي ما نست سالفة الخيانة.... بس هي تحب سالم ومشتاقه له.... تذكرت قبل كم سنة مثل ها العزيمة.... ونفس الناس بس انهم أقل....
قامت ووقفت عند النافذة.... ناظرت بتهوية البيت وتذكرت سالم.... كان واقف مع بنت جيرانهم ويكلمها.... فجأة قفزت البنت وضمته وهو يضحك.... تجمعت دموعها بعيونها.... حست بيد ترتبت على كتفها.... التفتت وشافت نهلة أخت سالم من أمه....
نهلة الصديقة المقربة من عبير.... عارفة بخيانة أخوها لأن عبير قالت لها.... ابتسمت لعبير وقالت: صار ماضي يا عبير... وهذا سالم رجع لك
ابتسمت عبير وقبل ما ترد جت بنتها ريم اللي عمرها 4 سنوات....
ريم: ماما أبي كيكه
عبير: تعالي حبيبتي

عند الرجال….
سالم اللي كان يسمع سوالف أبوه مع أبو مساعد.... ويبتسم لهم وهم يعلقون عليه.... رن جواله ورد عليه....
سالم: الوو
زياد ولد عمه: هلا سالم
سالم: هلا فيك... كيف حالك
زياد: تمام... وشلونك يقولون رجعت للمدام
سالم: الحمد لله
زياد: قالوا تدور علي... عسى خير
سالم: خير إن شاء الله... بس أبيك بموضوع خاص
زياد: وش فيك
سالم: لا ما ينفع بالتلفون... أقدر أجيك بكرة
زياد: اممم... إيه حياك الله ما وراي شي
سالم: خلاص تم إن شاء الله
زياد: أخليك الحين... مع السلامة

دخلت عبير البيت وهي مبسوطة.... وأخيرا صارت لها مملكتها.... لأنها أول ما تزوجت سالم كانت عايشة معه في بيت أهله.... لأن سعود بألمانيا وفواز ببيته.... وشغل سالم ما يسمح له يفتح له بيت....
بس الحين بعد ما أخذ سالم ماجستير انجليزي.... أكيد حصل وظيفة راتبها ممتاز.... ابتسمت وهي تشوف ترتيباتها أمس مع أخواتها.... وتنتقل بين الغرف وترسم وتخطط وش بتحط وش بتجيب....
دخل سالم طفشان وأخيرا انتهت العزيمة بسلام.... جلس بالصالة وهو يسمع الحوسة بالمطبخ.... دخلت عبير الصالة وشافت سالم جالس....
قربت منه وقالت: وش فيك
سالم: تعبان وأبغى أنام
عبير: أجل يللا خلنا نروح فوق
راحوا فوق ودخلوا الغرفة.... خاب أمل عبير وين المفاجأة اللي كانت متوقعتها.... وين الورد المنثور ع الأرض.... وين الشموع والعشا الرومانسي.... كل ها الأفكار وهي تناظر جهة الكنب والطاولة اللي قباله....
التفتت لما حست بسالم جلس ع السرير.... متى غير ثوبه وكيف يغير ملابسه وهي واقفة....
عبير: ايش هذا
سالم اللي دخل الغرفة وشاف عبير مفهيه ع الكنب.... فتح دولابه وبدل ملابسه.... عادي عنده لأنه عايش مع أجنبية.... وما يدري إذا عبير تستحي منه ولا لا.... جلس ع السرير ولف لجهة عبير لما سمعها تقول: ايش هذا
تمدد وقال: قلت لك تعبان وبنام
عبير: وأنا
سالم بتعب: وش فيك
عبير: أبغى أبدل... ايش رأيك أنام بفستاني
سالم" وش فيها هذي.. نست أنها متزوجة قبلي": بدلي وش اللي مانعك
عبير: كيف أبدل وأنت موجود
سالم يبغاها من الله.... قام وقال وهو رايح: اوكيه بنام بالغرفة الثانية
انقهرت عبير: أي غرفة ثانية... ليه احنا متزوجين بورق بس
كلمة ورق خلت سالم يوقف.... تذكر الورقة اللي ماسكتها عبير عليه.... التفت لها وناظرها بنظرات ما فهمتها وقال: إذا خلصتي ناديني
طلع سالم وهو مقهور خلاص الفأس طاح بالراس.... ولازم يكون مطيع لها وتحت شورها.... حس أنها تأخرت قام ودخل عليها.... شافها جالسة ع الكنب ومنزلة رأسها....
سكر الباب وابتسم وقال: وش فيك مستحية... أول مره نتزوج احنا
راح لها وهو ناسي من عبير ومن أخوها.... والورقة اللي عندها....

يتبع.............
اليوم الثاني....
دخل سالم مع عبير لبيت أبوه....
سالم وعبير: السلام عليكم
أم سعود وأبو سعود: وعليكم السلام
ركض نواف لأبوه: daddy
عدل سالم شماغه ونزل لمستوا ولده: يا عيون داادي أنت... - شاله ووقف: شلونك فوفو
نواف: ثين... I want Kandy
سالم: تكلم عربي واشتري لك الكاندي
ناظرت عبير بنواف أبيضاني مليان.... شعره بني وعيونه بحريه.... اللي يشوفه يعطيه أكبر من سنتين....
أم سعود: وش فيكم واقفين... أدخلوا
جلست عبير بعدما سلمت عليهم.... أما سالم نزل ولده وراح قبال أمه.... باس بنته وقال: أسومة يا حلوة كيفك
أسماء اللي بحضن جدتها.... ابتسمت لأبوها وحركت يديها عشان يشيلها....
شالها سالم وجلس جنب عبير.... ناظرت عبير أسماء تشبه أبوها.... شعرها خفيف لأنه أشقر بس عيونها بنيه....
سالم: شلونك يمه
أم سعود: بخير جعلك الخير... شلونك أنت مرتاح مع عبير
ابتسم سالم: الحمد لله
أبو سعود: شلونك يا بنتي
عبير: الحمد لله يا عمي
وظلوا يسولفون معهم.... وبعد دقايق جا فواز مع زوجته وعياله.... وصار البيت إزعاج من صوت العيال....
بعد كم ساعة وقف سالم: يمه جهزتي أغراض أسومة
أم سعود: إيه... بس تو الناس أجلس شوي
سالم: لا يمه... أبي آخذ عبير لأهلها أبوها عازمنا ع العشاء... - ناظر الشنطه اللي على جنب وقال: هذي أغراضها
أم سعود: إيه
راح سالم وشال الشنطة وقال: يللا يا عبير الحقيني للسيارة
وقفت عبير: طيب
لما ركبوا السياره قالت عبير: سالم... لايكون بتجيب بنتك بيت أهلي
سالم: ما عليك شوي وبوديها عند ولد عمي... عشان يوديها لأمها
عبير: يكون أحسن
سالم" وأنا خبل عشان أخلي بنتي تعيش عندك "....
دخلوا بيت أبو مساعد....
سالم وعبير: السلام عليكم
الكل: وعليكم السلام
ركضت ريم لأمها: ماما
نزلت عبير لمستوا بنتها وضمتها: حبيبتي ريومه... ولهت عليك
ريم: وأنا بعد
أم مساعد بعد ما جلسوا.... قالت: والله يا عبير أمس ريما ازعجتنا بصياحها وتبيك
دخلت ريهام بنت أخت عبير.... قالت لما شافت أسماء بحضن أبوها: يحليلها أمريكية
حقدت عبير على سالم....
قربت ريهام من سالم وقالت: ممكن أشليها
سالم: عشانك كبيرة... خذيها بس انتبهي عليها
خذتها ريهام ودخلتها داخل لعند أمها وخالاتها.... اللي أنبسطوا لما شافوها.... وما رجعت أسماء إلا وهي نايمة.... أخذها سالم ووقف وقال: عن أذنكم عندي مشوار
أبو مساعد: وين يا ولدي... ما بتتعشى عندنا
سالم: راجع بس بآخذ بنتي لواحد من أهلي عشان يأخذها لأمها

راح سالم لبيت ولد عمه.... دق الجرس وفتح ولد عمه الصغير الباب....
سالم: أهلين ثامر شلونك
ثامر: بخير... - ناظر ورا سالم وقال: وين الأمريكية ليه ما جات
سالم: عن الهذرة الزايدة وناد لي زياد
ثامر: زياد قالي أدخلك المجلس... حياك أدخل
بعد ساعة وقف سالم وقال: خلاص إن شاء الله كل فترة أرسلك مصروفها
وقف زياد: لا يا رجال... خل فلوسك عندك بس أهم شي تنحل ها المشكلة
سالم: الله كريم
زياد: أقولك هاتي لي جواز سفرها
سالم: ليه
زياد: لأني بعد أسبوعين بروح لندن... فأنا اقولك وش رايك آخذها معي لندن... وتشوف أمها وتتعود عليها وبترجع معي... لأنها في النهاية بترجع لك ولأمها... وش قلت
سالم: تمام... كم يوم وأنا مجدد جوازها... وبعطيك التصريح

بعد أسبوع….
ريم الصغيرة كانت تدور نواف.... سمعت صوته بالمطبخ وراحت له.... شافت الخدامة تضربه وهو يصيح.... خافت وراحت لسالم وقالت له.... تفاهم سالم مع الخدامة اللي بدت تشتكي أنا عبير حاطه البيت على راسها.... وهي جايه تشتغل مو مربية أطفال.... راح سالم فوق....
سالم: عبير أبيك بموضوع
عبير: اوكيه حبيبتي... مثل ما تبين... مع السلامة... - سكرت الخط وناظرت سالم: خير
سالم: نواف
عبير: وش فيه
سالم: ما أبي الخدامة تهتم فيه
عبير: لا تقول أنا اللي انتبه له
سالم: وش فيها... أعتبريه ولدك
عبير: هه قال ولدي قال... هذا ولد كافرة وخل الخدامة هي تقوم به... بس أنا لا وأنا قلت لك ها الكلام من قبل ما أبغى أشوف عيالك
سالم: بس شغل البيت كله على رأس الخدامة... وأنا ما جبتها مربية لعيالي وبعدين هي تضربه... وش رأيك يعني
عبير: خله عند أمك
سالم: عشان تقولي ليه ما تخلي عبير تقوم به... وش أقول لها عبير ما تبي عيالي... وتقولي مالك كلمة على زوجتك
ابتسمت عبير على سذاجته: إيوه... قلها أنا سارق 10 ملايين ريال وعبير كشفتني... وأنا خايف أنها تفضحني
أنقهر سالم: مو أنا... هذا واحد..### استغفلني... بس ما أقول إلا الله ينتقم منه
عبير: هه يوقع ع الأوراق ويقول مو أنا... ألعب على غيري يا بابا
سكت سالم ما منها فايدة لا منها ولا من أخوها....
عبير لما شافته سكت قالت: وليه ماسك علي ولدي وولدي... أنت متأكد أنه ولدك، ما تعرف من هي أمه... أمه كافرة نايمة مع عشرة قبلك... متأكد أنك يوم تزوجتها ما كانت حامل... أنا من رأيي تسوي فحص DNA لك ولولدك... وبتعرف إني صادقة
ناظرها سالم وهو عارف أنها تبي تشككه.... صحيح هو لما تزوج أم نواف كانت حامل بولده.... بس ها الولد غير شرعي ورحمة فيه مات في بطن أمه.... وأم نواف ما حملت بنواف إلا بعد الزواج.... وأسلمت بعد زواجها من سالم بأسبوعين....
نزل تحت وها الأفكار في راسه، رن الجرس.... شاف ريم سابقته للباب وواقفة لأنها ما تقدر توصل له....
فتح سالم الباب وقال: سعووود!!
ابتسم سعود: سلام عليكم... مساء الخير
انبسط سالم: وعليكم السلام... مساء النور... حياك تفضل
دخلوا الصالة وجلس سعود وجنبه زوجته الألمانية جوانا....
سالم: متى جيت من ألمانيا
سعود: قبل أمس
سالم: وين نمتوا فيه... اللي أعرفه أنك أجرت بيتك قبل ما تسافر
سعود: نمت ببيت أبوي... لأني يوم وصلت رحت أسلم على أمي وأبوي... وأمي لزمت نبات عندها ولا كنت ناوي أجي عندك
سالم: العين أوسع لك من المكان
سعود: تسلم بس بيت أبوي أحسن... أقول من ذا الحلوة
سالم: هذي ريومه بنت عبير... ريومه حبيبتي تعالي
قربت ريم وقالت: نعم عمي
سالم: لا تقولين عمي... قولي بابا
ريم: دده دالت ادولك عمي
سالم: لا ناديني بابا... فهمتي
انبسطت ريم صار عندها أب مثل بنات خالاتها: تيب بابا
سالم: روحي فوق وقولي لأمك... عمي سعود وزوجته تحت
ريم: تيب بابا
صحى نواف اللي كان نايم بغرفة الخدامة.... هو ينام عندها لأن عبير تصرخ عليه.... ولأن الخدامة هي اللي تهتم فيه مع أنها تضربه....
صحى وأخذ رضعته وطلع لصالة.... شاف جوانا زوجة عمه عيونها زرقا لكن شعرها مو مبين لأنها متحجبة حجاب كامل....
قرب نواف وقال سعود: صباح الخير نوافوه... وينك فيه
نواف يمشي لجوانا وكأنه مبرمج.... لأنه يظنها أمه وقف قبالها وقال: ماما
استغربت جوانا.... هذا أول طفل يقرب منها ويقول ماما.... وهي تعرف كم كلمة عربية عشان كذا عرفت أنه يظنها أمه.... ضم نواف ساقها ومد إيدينه لها وقال: ماما... ماما
انبسطت جوانا لأنها تحب الأطفال.... ولما تزوجت سعود أكشفوا أنه عقيم.... لكنها قررت تعيش معه حتى بدون أطفال.... شالت نواف وحطته بحضنها وهي تسمعه.... مرة يقول كلمة عربية ومرة انجليزية....
ابتسم سالم لقى من يهتم بنواف.... ما فيه أحسن من أخوه وزوجته اللي باين أنها تحب الأطفال.... يعيش عند أخوه في غربه.... أحسن من يعيش عنده وفي عذاب مع عبير....
سعود ساكت وداخله زعلان على زوجته.... ما يبيها تتعلق في ولد أخوه لأن أكيد سالم ما يبي ولده يعيش في دولة أجنبية....
نص ساعة وطلع سعود مع زوجته ونواف.... لأن نواف تعلق بجوانا ويبي يروح معها.... ما عارض سالم وترك ولده عند أخوه....

ركب سالم السيارة وجنبه أخوه سعود.... وجالسة ورا جوانا وعندها نواف النايم.... ضمته جوانا لأنها بتفتقده بعد ما ترجع لألمانيا....
سعود: تعبناك معنا يا سالم
سالم: مدري وش مسوي أنا… بس حجز لكم للسفر... أهم شي راحت عنك الانفونلزا
سعود: إيه الحمد لله والحرارة نزلت وارتحت
وصلوا للمطار ونزلوا شنطتهم ودخلوا داخل.... جوانا مازالت شايله نواف اللي صحى من الإزعاج.... سعود اللي يدف العربية اللي فيها شنطهم.... مستغرب إنا سالم شايل شنطة بيده....
جا وقت الوداع....
سعود يسلم على أخوه: يللا أشوفك على خير
سالم: انتبه لنفسك، ولزوجتك... - التفت لجوانا وقال: يللا حبيبي نواف تعال
نواف بحسن نيه راح عند أبوه.... حزنت جوانا عليه بس ما قالت شي.... سالم نزل ولده للأرض ومسك يده.... مشى سعود مع جوانا.... نواف شاف جوانا تروح عنه.... سحب يده من أبوه وراح لجوانا يركض: ماااما... مااما
التفتت جوانا له وضمته ودمعت عيونها.... قرب سالم وهو يضحك....
سعود: هذا اللي بيطير الطيارة علينا
سالم: خذه معك... - حط الشنطة اللي بيده بعربية أخوه... وطلع جواز نواف ومده لسعود: تفضل وحط بالك عليه
سعود: ايش هذا
سالم: نواف يحب جوانا ويظنها أمه... وأنا حجزت له معكم وسويت لك تصريح
سعود: بس هذا ولدك
سالم: عارف بس ما فيه أحد يهتم فيه... عبير ما تبيه وأنت عارف إني ما أقدر عليها... وأبوي لما شاف نواف عند أمي قالي خذ ولدك عندك... وتحمل نتيجة زواجك من أجنبية... لأنه مثل ما أنت عارف يفكر إني تهاوشت مع أم نواف وطلقتها و...
قاطعه سعود: عارف... بس متاكد أنك تبيه يعيش عندي بألمانيا
سالم: إيه... - ضمه وقال: أدري أنك تحب الصغار... عشان كذا خذه عندك وانتبه له
دمعت عيون سعود: ما تقصر يا سالم ونواف بعيوني
بعد سالم عن أخوه وقال: يللا لا تروح عليكم الطيارة... ولا بغير رايي
سعود: هههههههه حتى لو غيرته... أنا باخذه برضاك ولا غصبن عنك
فهم سعود زوجته وانبسطت وبدت تشكر سالم بألماني.... طلع سالم من المطار وهو يتنهد.... بسبب غفلته تشتتوا عياله.... بسمة عند أمها ببريطانيا ونواف عند أخوه بألمانيا.... وما بقى الا أسماء اللي عند ولد عمه.... وعايشة مع أهلها بالرضاعة....

بعد يومين….
وقف سالم سيارته عند باب بيته.... نزل ودخل واستغرب لما شاف سيارة داخل الكراج.... وصخه وكلها طين ورمل، دخل داخل حتى يسأل عبير عنها....
جلست عبير مع أخوها بالصالة.... بعد ما تروشت ولبست لأنها كانت تلعب مع أخوها بالطين.... ويرمونه بسيارته اللي في الكراج.... ما تدري ليه أخوها وصخ سيارته كذا.... بس أنها انبسطت بها اللعبة....
دخل سالم واستغرب لما شاف مساعد" وش جابه "....: السلام عليكم
عبير ومساعد: وعليكم السلام
مساعد: وأخيرا جيت يا سالم... من زمان انتظرك
سالم: ليه عسى خير
مساعد: أبيك بشغله... رح ألبس ثوب بيت وتعال
سالم: ليه وش صاير... وبعدين من سيارته اللي بره
مساعد: مو أنا أقولك رح ألبس ثوب بيت وتعال... عشان في شغله أبيك تشوفها
سالم: اوكيه... دقايق وجاي
بعد دقايق وقف سالم مع مساعد وعبير عند السيارة....
مساعد: تفضل يا سالم... أغسلها
عبير وسالم بنفس الوقت: ايش؟؟
مساعد: أغسلها... هذا الصابون والأغراض جنبك... أبي أشوف صورتي فيها
فار دم سالم: ليه شايفني هندي قدامك
مساعد: أنت جزمتي ما تسوى... بتغسلها ولا شلون
سالم بعصبيه: منيب متحرك من مكاني وش بتسوي
قرب مساعد من سيارته وقال: اوكيه أشوفك بالسجن... يا الحرامي
خاف سالم ومسك ذراعه وقال: لا... الله يخليك كل شي إلا السجن
ابتسم مساعد: أجل ورني شطارتك وأغسلها
بصعوبة أخذ سالم الأغراض وبدا ينظف السيارة.... جلس مساعد ع الكرسي وعبير جنبه.... مساعد يعلق ويضحك وعبير معه....
مساعد: من شوي أنا وعبير لعبنا بالطين ووصخنا السيارة... بس أنا قلت بما أنك موجود... فأنت اللي بتنظفها ههههههههه
سالم حط قهره وهو يمسح السيارة بقوة....
مساعد: شوي شوي ع السيارة
وقفت عبير وقالت: رايحة أجيب عصير
دخلت داخل ووقفت عند النافذة.... ناظرت سالم مبين من وجهه أنه مقهور بس ساكت.... أما أخوها كان يتكلم ويضحك.... حست أنه تمادا مع سالم لكن كل ما تذكرت خيانته.... تحقد عليه ونفسها تقهره أكثر مثل ما قهرها....
مساعد كان يستمتع وهو يشوف سالم منذل كذا.... لأنه لما كان في أولى ثانوي.... طلع من مدرسته وشاف سيارته كلها طين ورمل.... التفت لما سمع شباب يضحكون عليه.... شاف سالم معهم وعرف أنه الرأس المدبر.... لأنه معروف بغروره.... ما يقدر مساعد يسوي شي لأنه مو قد مشاكل....
وقف مساعد وقال: وقف شوي... خلني أشوف شغلك
دار مساعد حول السيارة وقال: مش بطاله... وفرت علي العشرة اللي بعطيها الهندي ههههههههههه
أنقهر سالم ورمى الأغراض من يده ودخل داخل.... راح غرفته وقفل الباب وهو يرتجف.... أبسط كلمة توصف شعوره مقهووووور....
ضرب رأسه بالباب وقال: غبي... غبــــي
نزل للأرض وهو لاصق بالباب.... نزلت دموعه، تعب من إهانات مساعد له: كله مني أنا... كله من غبائي
حس بأحد يطق الباب.... وقف ومسح دموعه، فتح الباب وراح لعند دولابه وأخذ له ملابسه ودخل الحمام....
ناظرته عبير وهو يأخذ ملابسه.... عيونه حمرا ومليانه دموع وأنفه أحمر...." بكــى؟؟.. سالم بكى.. معقولة سالم يبكي.. وليه لا اللي سواه مساعد مو شوي.. حرام عليه.. بس هم سالم يستاهل ".... جلست ع الأوظة وهي تفكر....
جلس سالم ع البانيو والماي البارد ينزل عليه.... فكر ليه مساعد خلاه يغسل سيارته.... تذكر لما كان بثانوي.... كان يبغى يشوف وش بيسوي مساعد لما يشوف سيارته.... بس كذا لعانة لأن مساعد ما عنده شخصية....
قال لثلاثة من ربعه يوصخون السيارة بالطين والرمل.... أما هو مستحيل يوصخ نفسه.... ولما خلصوا جلسوا يراقبون الين جا مساعد.... وانفجروا ضحك لما شافوا الصدمة بعيونه....
جلس على طرف السرير وهو يتذكر ها الذكرى.... أخذ نفس عميق والتفت لما سمع حركة.... شاف عبير جالسة قبال أوظتها وتسرح شعرها.... وقف سالم ولبس ثوبه بيطلع ويترك البيت لهم....
عبير: وين رايح
سالم: مشوار ليه
عبير: بس مساعد يبيك تحت
سالم" وش ينتظر ما راح ": اوكيه هذا أنا نازل
نزل سالم ومعه عبير وجلسوا بالصالة....
مساعد: ها يا سالم ما تبي تعشينا
سالم: الحين عبير بتسوي العشا
عبير: لا طفشنا من طبخ البيت... الصراحه أنا أبي كنتاكي
مساعد: لا أي كنتاكي... كودو أحسن
ناظرهم سالم" اكيد أنا اللي بجيبه ".... فعلا طلع سالم عشان يجيب العشاء.... بس تفاجئ لما شاف إطارات سيارته مفرغة.... عرف إنا مساعد هو السبب.... وتذكر هذي حركاته بالثانوية.... ناظر السماء وتنهد" المشوار طويل معك يا مساعد "....
ركب تاكسي وهو يحمد ربه أنا الشارع العام مو بعيد عن بيته.... أخذ لهم الوجبات لبيته.... دق الجرس وفتحت الخدامة الباب واستغربت.... سالم عطاها كيس المطاعم وقال: خليهم يشبعون بالبيت
ركب مع التاكسي وراح لبيت أبوه.... دخل وما شاف أمه بالصالة.... راح لغرفتها وطق الباب أكثر من مرة.... صفقت أم سعود أنها تصلي.... فتح الباب ودخل وجلس ينتظرها تخلص....
ناظرها سالم وهو يتذكر أنها مو أمه....
أم سالم تزوجت أبو سعود زوج بنت عمها أم سعود.... تزوجته غصبن عنها لأنها ما تبي تزعل بنت عمها.... لكن ها الزواج ما تم أكثر من سنتين.... وبعدها أنفصلوا وبينهم سالم....
أبو سعود ما يبي يحرم أم سالم من ولدها.... فتركه عندها حتى بعد ما تزوجت.... لكن سالم كان عايش في عذاب مع زوج أمه.... الين تدخلوا الجيران وقالوا لأبو سعود عن ولده.... وخذ سالم من أمه....
أم سعود اهتمت بسالم وكأنه ولدها.... لأنه ولد بنت عمها قبل ما يكون ولد زوجها.... كسر خاطرها لأنه دايما يبلل ملابسه وهو نايم.... وظهره فيه علامات ضرب بالسوط.... يكره الظلام ودايما يصيح لما يسمع أبوه يهدد.... عرفت أنه كان عايش في عذاب.... حبته ودلعته أكثر من عيالها وتحتسب الأجر عند الله.... عشان كذا سالم متعلق فيها أكثر من أمه....
التفتت أم سعود بعد ما خلصت الصلاة.... شافت سالم جالس بطرف السرير ويناظر الأرض.... لفت جسمها كله له وقالت: سالم يمه... تعال
وقف سالم وجلس قبالها، حط رأسه بصدرها وترك لدموعه الحرية.... ما يهمه كم عمره ولا يهمه أنه صار أب لثلاثة أطفال.... المهم عنده أم يقدر يشتكي لها....
مسحت أم سعود شعره وقالت: وش فيك يمه
سالم وهو يدفن وجهه بصدرها: متضايق يمه... أحس نفسي مخنوق
أم سعود: عارفه يا يمه... منت مرتاح مع عبير
بعد عنها وقال: ايش
مسحت أم سعود دموعه وقالت: أنا حاسه فيك... منت مبسوط معها... وأكيد بينكم مشكلة... مو لازم تقولي
نزل سالم عيونه وبصوت باكي: ما عندي حل... تعبت والله تعبت من كل شي
أم سعود وهي تطبطب على ظهره: لا تنسى ربك يا ولدي... شكيت لي وشكيت لأبوك وأخوانك... شكيت لولد عمك أو لصاحبك... لكن ما شكيت لرب العباد... الناس تمل من الشكاوي لكن رب العالمين ما يمل وهو اللي يفرج هم الناس... لا تذل نفسك للناس ذل نفسك لربك لأن مالك غيره
ناظرها سالم وهو شاك أنها تعرف بمشكلته.... بس هو مع سعود متفقين ما يقولون لأمهم وأبوهم أي شي....
ابتسمت أم سعود وقالت: قم يا يمه صل ركعتين... وأدعي ربك يفرج همك... وإن شاء الله تنحل مشكلتك... اليوم أو بكره أو بعد عشر سنين
ابتسم سالم طيبت خاطره ها الحرمة.... باس رأسها ويدها وقال: والله أنك بغلاة أمي وأكثر
أم سعود: على طاري أمك... ما كلمتها اليوم... عطني التلفون خلني أكلمها
ابتسم سالم وهو يسمع سوالف ام سعود مع أمه.... وعرف ليه الجنة تحت أقدام الأمهات.... ناظر يده وهو يتذكر لما عصب عليه زوج أمه.... وقفل عليه الحمام وف الظلام.... كان يصيح عند الباب ويسمع صوت أمه وهي تكلمه.... تمسك يده من تحت الباب وتحسسه بوجودها....
لكن يجي زوج أمه ويصرخ عليها ويضربها.... ويظل هو لحاله بالحمام الين يجي الفرج....
رفع سالم رأسه لأم سعود اللي تضحك وقال: الله يخليكم لي يا أمهاتي

يتبع..................
مرت الأيام وسالم يجمع اللي يقدر عليه.... وإذا جا أخوه سعود يسأله عن أحواله مع عبير.... لكن سالم نادر ما يشتكي له.... وسعود يخفف عنه بالكلام بس.... ويسال أخوه فواز عن المبلغ اللي يجمعه....
دخل سالم بيت أبوه ما كان فيه أحد.... أخذ رسايل البريد أغلبهم كشف حساب.... وشاف رسالة له من بريطانيا.... خذها وراح فوق....
دخل غرفته وفتح دولابه.... جلس على ركبه وفتح الشنطة اللي بوسط الدولاب.... دخل يده بجيبه وطلع 5 الآف ريال ورماهم داخل الشنطة.... ناظر الفلوس اللي فيها سنتين وهو يجمع.... ما فكر يعد الخمس مئات اللي بشنطة.... لأن مهما كان المبلغ كبير فهو مو 10 ملايين....
سكر الشنطة ووقف وسكر باب الدولاب وقفله.... تمدد على سريره وفتح رسالة بريطانيا.... كانت من منيرة تسأل عنه وعن عيالها.... كانت تبيه يجي لندن عشان يقولها سبب طلاقها....
" منيره، كيف طنشتها سنتين.. ما سألت عنها ولا عن بنتي.. كله من القرده عبير وأخوها.. بما أنا إجازتي أسبوع الجاي.. بروح لها ولنواف بعد ".... نام وهو على أفكاره....
صحى لما رن جواله.... رد من غير ما يشوف المتصل....
سالم وصوته كله نوم: الوو
عبير: سالم وينك فيه
ناظر سالم المكان وقال: بيت أبوي
عبير: وش عندك نايم عندهم
سالم: كنت جاي أخذ الفواتير... وراحت علي نومه... كم الساعة
عبير: 3 وربع... يللا تعال أنا طفشانه وأبغى أطلع
سالم: تروحين معي بيت أمي
تذكرت عبير صديقتها نهلة وقالت: إيوه
سالم: خلاص أصلي العصر وأجي
قام سالم وتروش ولبس ونزل تحت.... شافته أم سعود....
أم سعود: زين صحيت يا سالم... توني بقوم أصحيك للصلاة
سالم: هذا أنا صحيت... بس فيه غدا ولا اشتري من مطعم
أم سعود: فيه غدا... رح صل وتشوف الغدا جاهز
أبو سعود اللي توه طالع من غرفته: خذني معك
بعد الغدا....
سالم: يحليله أبوي للحين يروح لبيت أبو هيثم
أم سعود: مجمع شياب وهو يستانس معهم... يللا قم خذني لبيت أم شاكر
سالم: يللا
دخل سالم لبيت أمه العادي.... دخل الصالة وشاف أمه جالسة وجنبها نهلة بنتها....
سالم وعبير: السلام عليكم
الكل: وعليكم السلام
بعد نص ساعة وقفت نهلة ووقفت معها عبير وقالت: عن أذنكم
راحت مع عبير لغرفة النسوان.... حتى يحكون عن سوالفهم الخاصة....
أم سالم: عسى مرتاح مع عبير
سالم: إيه الحمد لله كل شي تمام... - دخل يده بجيبه وطلع مبلغ: سمي
أم سالم باحراج: ماله داعي يا يمه
سالم عارف أنا أبو عمر مقصر على زوجته وعياله.... حط الفلوس بيد أمه وسكر يدها: لا يمه خليهم معك... يمكن تحتاجينهم لك أو لأخواني... الله يخليك يمه لا ترديني
ابتسمت أم سالم: ما تقصر يا وليدي... الله يرضى عليك
دخل عمر: اووه سالم عندنا
سالم: شلونك عمور
سلم عمر على أخوه: بخير... وين الأجنبية عنك... ولهت عليها>> يقصد أسماء....
سالم: ما جبتها... بس جبت معي ريومة السعودية
عمر: هذي بنت زوجتك صح... تعالي ريومة سلمي على عموو
سالم: وش مسوي بالثانوية
عمر: عال العال
سالم: إيوه صدقتك
أم سالم ما صدقت: والله تعب قلبي منه... مو راضي يذاكر... أما جالس عند ها التلفزيون ولا عند ربعه... وما يدري عن الكتاب
عمر: ارتحت الحين... ما بغيت تسألني عن المدرسة إلا قدام أمي
سالم: بعد هي أمك وخايفة عليك... لا تضيع مستقبلك على شي ما يستاهل
عمر: أنا إذا خذت الثانوية أبغى أسافر برة مثلك
سالم: قال سفر قال... احنا هنا مو قادرين عليك كيف برة
دخلت سلمى اللي بالكلية: مرحبا
سالم: مرحبتين... يا هلا بسمسمة
جلست سلمى جنبه: هلا فيك... كيفك سالم
حط سالم يده حول رقبتها: الحمد لله... كيف حالك أنتي... وش مسويه بالكلية
ابتسمت سلمى لأنه يحل محل أبوها: كل شي اوكيه
عمر: ياهوو سالم وش فيك صاير شايب... بس تسألنا عن الدراسة
ابتسم سالم: بعد أخواني وبسأل عنكم... عموما إذا فيه شي ما تعرفه قلي وأنا أفهمك
عمر: مشكور وما تقصر
سلمى: بما أنا ريومه هنا أكيد عبير جالسة مع نهلة صح
أم سالم: إيه بغرفة الحريم
وقفت سلمى: بروح أخرب عليهم
راحت سلمى وقال سالم: يمه... وش أخبار أبو عمر
تغير وجه أم سالم وقالت: ما ندري عنه
عمر: مسافر ويمتع نفسه بكيفه... بس أهم شي يرسل لنا مصروفنا
سالم: ايش ها الكلام يا عمر... هذا أبوك
عمر: الله والأبو... يسافر ويتزوج ويطلق وما يدري عن عياله
سالم غير الموضوع لأن أمه تضايقت: كأنه في وحده ناقصة... وعد وينها
أم سالم: وعد ببيت عمتها

وصل سالم لأرض ألمانيا مع صديقه وليد.... بفضل وليد عرف بيت أخوه سعود.... وصل بيت أخوه اللي ف الريف.... شافهم جالسين على الزرع ونواف يلعب بالسيكل....
سالم: السلام عليكم
الكل: وعليكم السلام
وقف سعود وسلم عليه: كيف حالك
سالم: نحمده على كل حال... شلونك أنت
سعود: بخير... حياك أجلس
جلس جنب أخوه.... قرب نواف اللي عمره 4 سنوات.... قرب من أبوه اللي بدا يلعبه ويمزح معه....
سعود: وش ذا المفاجاءة الحلوه
سالم: عندي إجازه قلت فرصه أشوف أحوالك
سعود: حالي تمام... وعبير كيف رضت
سالم: مو أنا قلت أبغى أشوف ولدي وجيتك... وبعد يومين بروح بريطانيا
سعود: بريطانيا؟؟
سالم: إيه أبغى أشوف بنتي وزوجتي... وما عليك أمر باخذ نواف معي
سعود: افا هذا ولدك وأنت تستأذن مني... عموما تبي تنام
سالم: إيه والله... تعبان وأبغى ارتاح شوي
وقف سعود وقال: تعال داخل

جلس سالم ببيت منيرة بعد ما وصل بريطانيا.... دق عليها وعطته العنوان راح لها ودخله أبوها.... وهذا هو جالس وجنبه نواف اللي متعود عليه....
دخلت منيرة للصاله: السلام عليكم
سالم: وعليكم السلام
منيرة قربت من نواف: نواف حبيبي... - نزلت لمستواه وضمته وبكت....
ابتسم سالم: هذا أنا جبته لك ليه تبكين
منيرة ودموعها بخدها: كيف حالك حبيبي نواف
نواف: ثين
قربت بسمة { سنتين } من أمها ومسكت طرف بلوزتها.... لفت لها منيرة وقالت: بسمة... هذا بابا
نزل سالم لمستواها وفتح ذراعه: تعالي بابا
راحت له بسمة وهي خايفة.... ضمها سالم ووقف، ناظرها كيف تغيرت.... بان شعرها الكستنائي اللي واصل لأذنها.... باسها وجلس وبنته بحضنه....
جلست منيرة بعيد عنه وبحضنها نواف وقالت: سالم... هؤلاء أمي وأبي حدثتهم عن الإسلام وأسلموا
ابتسم سالم لهم وقال: الحمد لله ع الهداية
منيرة: سالم... إذا كنت متعب فقد جهزت لك غرفة لترتاح فيها
سالم: إيه والله أنا تعبان وأبغى أنام
اليوم الثاني صحى سالم 10 الصباح.... طلع من الغرفه وشاف البيت فاضي.... راح للمطبخ واخذ له سندويشات وعصير.... جلس قبال التلفزيون يتسلى.... نص ساعة وقام للغرفة وفتح اللاب توب.... بعدها صحى لما حس بنواف يصحيه....
بعد ساعة حكى سالم كل شي لمنيرة....
منيرة: هذي مشكلة كبيرة... ماذا فعلت لحلها
سالم وهو يناظر نواف وبسمة اللي يلعبون: قلت لأخوي وهو قالي إني أجمع الفلوس... وهذا أنا أحاول أجمع
منيرة بتفكير: ليس هناك أفضل من هذا الحل... سالم سأجمع نقودي معك
سالم بسرعة: لا... أنا أجمع فلوسي لحالي ما أبغى فلوسك
منيرة: سالم لقد قلت لي المرأة المسلمة دائما تساعد زوجها... لماذا ترفض مساعدتي
سالم: أنتي مالك ذنب... وأنا ما أبغى أضيق عليك... ما يكفي إني ما أعطيتك مصروف بسمة
مسكت منيرة يده وقالت: النفقة لا تهم... أنا أعمل في إحدى الشركات وسأجمع لك ما يزيد عن حاجتي... المهم أن تنتهي المشكلة
سكت سالم وهو يناظر الأرض.... انتبهت منيرة أنها ماسكة يده وهو ما يحل لها.... تركت يده وهي مرتبكة.... التفت لها سالم لأنه حس فيها....
ابتسم وقال: أنتي زوجتي يا منيرة... وأنا رجعتك
ابتسمت منيرة لأنها فهمت قصده.... ناظرت في عيونه وقالت: سالم... كيف تعاملك زوجتك
تغيرت ملامح سالم لضيقة وقال: ما تعاملني كويس... دايما تتهمني إني أنا السارق... تتهمني إني خاين وانا ما خنتها... لكن ايش أقول غير الحمد لله على كل حال
رن الجرس وقام سالم وفتح الباب.... قال بصدمه: زياد؟؟
زياد ولد عمه: سالم... غريبه جاي هنا
سالم: أخذت إجازه وجيت... سوري مو بيتي كان قلت لك تفضل
منيرة من وراه: ما الذي قلته يا سالم... كيف حالك سيد زياد
ابتسم زياد: الحمد لله... - عطاها أسماء وقال: هذا الأمانة وصلت
منيرة خذت بنتها وقالت: تفضل أدخل
زياد: لا... وراي أشغال... سالم كم بتجلس هنا
سالم: أسبوعين
زياد: اوكيه... أشوفكم على خير
دخلوا داخل وقالت منيرة: سالم ما رأيك أن نذهب للحديقة
سالم: يللا عشان العيال
راح سالم مع زوجته وعياله وأبو منيرة وأمها.... أنبسط سالم بها الجولة.... لعب مع عياله وزوجته تصورهم.... كل يوم يروحون مكان الين انتهوا الأسبوعين.... ورجع سالم مع ولده لألمانيا.... وتركه عند اخوه وسافر للسعودية....

وصل سالم لبيت أبوه.... كانت الساعة 2 الليل ما حب يروح بيته.... عشان كذا نزل ودخل البيت الهادي.... مشى بخفة لدرج وراح غرفته وبعد ما تروش ولبس.... فتح شنطته وطلع ألبوم الصور.... ظل يناظر الصور اللي تجمعه بزوجته وعياله.... الين غالبه النوم ونام....
صحت أم سعود وطلعت من غرفتها.... استغربت لما سمعت صوت المكيف من غرفة سالم.... راحت وفتحت الباب، ما قدرت تشوف شي لأن الغرفة يغطيها الظلام....
شغلت الأنوار وقربت من السرير لما شافت حد نايم عليه.... شافت سالم نايم ومو حاس بشي.... انتبهت بألبوم الصور اللي بالأرض ورفعته.... ناظرت بصور سالم ومعه زوجته وحولهم عيالهم الثلاثة.... تنهدت وتأكدت أنا سالم مو مرتاح مع عبير.... وعشان كذا راح لزوجته وعياله.... حطت الألبوم ع الأوظة وطفت الأنوار وطلعت....
بعد ما صحى سالم وتروش وصلى.... جلس يسولف مع أمه وأبوه اللي بلغوه أنا عبير ولدت.... طلع من محل الورد لأن عبير موصيته يدلعها قدام أهلها....
دخل لغرفتها وبوكيه الورد سابقه.... كانت عبير متمددة على سريرها وبنتها بسرير.... قرب منها وحط الورد بحضنها وباس جبينها....
سالم: الحمد لله على سلامتك
عبير: الله يسلمك
جلس بطرف السرير: كيفك الحين... أحسن
عبير: الحمد لله
سالم: والنونو كيفها
عبير: طيبة
وقف سالم وراح لسرير بنته.... مد يده بيشيلها لكنه وقف لما سمع عبير تقول: لاااا
سالم: ايش فيك
عبير: لا تشيلها
سالم خاف أنها تفضحه عند أهلها.... عشان كذا قال: اوكيه بس بوسة
باس بنته ورجع جلس بطرف السرير.... وشاف عبير ترفع الغطا وتنزل من السرير.... وقال: وين
وقفت عبير: دقيقة وراجعه
طلعت عبير وأستقل سالم الفرصة.... قام وراح لسرير بنته شالها وحطها على سرير أمها.... فتح عنها المهد وتمددت الصغيرة.... ابتسم سالم لبنته وشالها بدون أي غطا عليها.... هذي المخلوقة الصغيرة بنته .... صغيرة مررة بعكس أخوانها نواف وأسماء وبسمة.... صغار لما أنولدوا لكن أجانب ووزنهم يختلف عن أختهم الجديدة....
دخلت عبير وأنفجعت لما شافت سالم شايل بنته.... وقالت: ســاالم
التفت سالم: هلا
عبير صارت جنبه... خذت بنتها منه: ليش تشيلها
سالم: ايش
عبير بعصبية: قلت لك لا تشيلها... ما تفهم
سالم: هذي بنتي كيف ما أشيلها
عبير بصراخ ماله داعي: لا تشيلها... أنت ما تعرف لها توها صغيرة
سالم: وش هو ما أعرف... نسيتي إنا عندي 3 عيال قبلها
رفعت عبير أصبعها تنهي الموضوع: أنت ما تفهم... قلت لك لا تشيلها
سكت سالم، الحين تاخذها حجة وتاخذ الورقة لشرطة وينسجن.... تنهد وراح جلس بالجلسة بدون ما ينطق بكلمة.... كل هذا صار قدام عين أبو مساعد اللي جا يسلم.... أنحرج من أسلوب بنته مع زوجها....
دخل أبو مساعد: السلام عليكم
وقف سالم وسلم عليه: وعليكم السلام... كيف حالك عمي
أبو مساعد: الحمد لله... شلونك وشلون عيالك والأهل عساكم بخير
سالم: كلنا بخير يا عمي
أبو مساعد: أجلس أستريح... - لما جلس قال: عبير هاتي الصغيرة
ابتسمت عبير لأبوها وهي شايلة بنتها: تفضل يبه
أبو مساعد: لا... عطيها أبوها
أرتبكت عبير وقالت: بس يبه...
قاطعها سالم: مو لازم يا عمي... ما أعرف أشيلها
أبو مساعد: شنو ما تعرف... - ناظر عبير بعتب: عندك 3 عيال وما تعرف تشيلها
فهمت عبير نظرة أبوها وما قالت شي.... أخذ سالم بنته وبدل ما يحطها بحضنه حطها بالأرض.... أنقهرت عبير بس ما تقدر تقول شي بوجود أبوها....
أبو مساعد: افتح عنها الغطا يا ولدي
فتحه سالم وهو يحس بقهر عبير.... لكنه طنش وشال بنته وباسها.... قال وهو مبتسم: تجنن نفسي أكلها
أبو مساعد: تربى بعزكم إن شاء الله
عبير وسالم: بوجودك
أبو مساعد: وش قررتوا تسمونها
عبير بسرعة: رنا
ناظرها سالم وهو مستغرب.... ناظرته عبير بنظرة لها ألف معنى.... أبو مساعد انتبه لسالم وقال: متأكدين
سالم عرف إنا ابو مساعد ينتظر الإجابة منه.... بس أنه سكت وهو يناظر ها الملاك اللي بحضنه....
عبير: إيوه يبه متأكدين... من حملت واحنا متفقين إذا كان ولد بيكون راكان وإذا بنت رنا
أبو مساعد مو متطمن من تصرفات سالم.... فقال: عاجبك الأسم يا ولدي
رفع سالم رأسه وابتسم: إيوه يا عمي حلو أسمها... - التفت لعبير ومسح شعرها: وإذا عبير عاجبها أسم رنا... راح أسميها رنا
ابتسمت عبير برضا لأنه أرضى غرورها.... مع أنها عارفة كل ها الحركات مو من قلبه من دروسها.... لأنها تبي تبين أنا سالم مرتاح معها....
دخلت أم مساعد وهي شايله الصينية.... قام سالم وسلم عليها وثواني ودخلت ريم.... وعلى طول بحضن سالم لأنها تظن أنه أبوها....

بعد سنوات، في ألمانيا....
طلع سعود من المستشفى بعد زيارة واحد من معارفه.... بعد مسافة فتح بوكه لأنه ناوي يشتري سياره لنواف.... لكن ما حس بنفسه إلا وهو يطير في السماء.... كأنه ورقة وبسبب الإنفجار اللي صار قريب منه.... رماه صريع بالأرض ودمه يملي المكان....

في الريف....
كانت جالسة تتابع التلفزيون وبالها مع الطفل اللي ببطنها.... بفضل الله ثم العلاج اللي خضع له سعود حملت.... ناظرت نواف اللي كان نايم ع الكنبه.... ممتنه كثير لسالم اللي ترك ولده عندها....
ارتجفت لما أنقطع البرنامج اللي تتابعه.... وأخبار عاجلة عن الإنفجار اللي هز أرجاء العاصمة الألمانية.... خافت على سعود لأنه رايح يزور حد في برلين.... خذت التلفون ودقت على وليد صديق زوجها.... وهي تناظر مناظر المكان من بعد الإنفجار....
رد وليد وصوته كله نوم: الووو
جوانا بخوف بعد الترجمه: وليييد... استيقظ أنا جوانا
جلس وليد: ما بك ما الأمر
جوانا بتموت من الخوف: لقد وقع إنفجار في العاصمة... وقد ذهب زوجي إليها منذ ساعات
وليد بصدمة: ايــش
نزلت دموع جوانا: ارجوك يا وليد... زوجي في العاصمة وقد حدث إنفجار فيها
استوعب وليد وقال: حسنا... لا تخافي سأذهب وأبحث عنه
بعد كم ساعة وصل وليد لمكان الإنفجار.... ومشاهد الإنفجار معروفه أنقاض، إسعافات، مصابين، جثث، مطافي، شرطة....
وليد كان من ضمن الناس اللي يدورون أهلهم.... لكن وين يلقاه من بين آلاف الناس.... غابت الشمس وأظلم المكان وبدون أي نتيجه.... راح لبيت جوانا اللي في برلين لكن بالريف.... وصل لباب البيت ودق الجرس....
جوانا اللي كانت جالسة وجنبها نواف.... اللي ياكل سندويشات مرتديلا....
رفع نواف رأسه لأمه وقال بعد الترجمه: أمي لقد تأخر والدي... ألن يأتي للعشاء معنا
ضمته جوانا وهي ماسكه دموعها: ربما سيتأخر
ثواني ودق الجرس وراح نواف يفتح الباب: مرحبا عمي وليد... كيف حالك
ما رد وليد بس كان يناظر بنواف.... رفع رأسه لجوانا اللي جات ومبين عليها الخوف.... ما يحتاج تسأل لأن عيونها تتكلم.... نزل وليد عينه وهو رأسه بـ" لا ".... انتبه لما سمع نواف: أمااااه
أنهارت جوانا وخاف عليها وليد.... هذي زوجة أخوه سعود اللي ما جابته أمه.... ما عرف يتصرف وهو يشوف نواف يهز أمه.... تذكر جيرانهم مسلمين وبنتهم ممرضه.... الجيران ما قصروا وأهتموا بجوانا ونواف....
رجع وليد لشقته.... جلس ع الكنبة وهو مهموم، الصدمة كبيرة عليه.... وهو لحاله بألمانيا.... وهو بين أفكاره رن تلفون الشقة....
رفع السماعة وقال بتردد: اا.. الوو
فواز: السلام عليكم
تذكر وليد" كيف بقول لأهله.. كيــــف": و..وعليكم السلام... كيف حالك يا فواز
فواز: الحمد لله وش أخبارك أنت... إن شاء الله بخير
دمعت عيون وليد: نحمده على كل حال كيف حال عمي أبو سعود... وسالم والأهل
فواز: كلهم بخير ونعمه... أقول وليد
وليد: سم
فواز: تسلم... بس بغيت أسألك وين سعود
أرتبك وليد: هاا
فواز: أقول سعود وينه... ما يرد على تلفونه ولا بيته... صاير شي
وليد قال بقلة حيلة: فـ.. فو..از
أنقبض قلب فواز من صوت وليد: ايش فيك
تجمعت الدموع بعيون وليد: فواز... صاير إنفجار عندنا
فواز بصدمة: ايش
وليد بغصة: إيوه وسعود ما أدري عن أرضه من سماه
فواز ما بعد يستوعب: وليد... شوي شوي علي أخوي سعود وش فيه
وليد ما له إلا يرمي القنبلة: زوجة سعود تقول أنه طلع يزور صاحبه... لكن المنطقة اللي راح لها صاير فيها إنفجار
تحسس فواز الكرسي وجلس عليه: و..وسعود وش صار عليه
نزلت دموع وليد: ما لقيته... دورته وما لقيته
فواز: وليد تتكلم من جد
وليد شوي وينوح: إيوه تعبت وما لقيته... ما ادري إذا هو حي ولا لا
فواز وهو يمسح جبهته: وزوجته درت
وليد: إيوه قلت لها وهي عند جيرانهم يهتمون فيها لأنها أنهارت
فواز: حرام عليك تراها حامل
وليد: مو بيدي... أكيد أنها بتسألني عنه لأنه للحين ما رجع
فواز: خلاص أنا بجي ألمانيا
وليد: ما فيه مجال أكيد ممنوعة الرحلات... لكن أنا من الصباح بدور عليه مرة ثانية
بعد فترة سكر الخط وأنهارعلى سريره.... مفجوع من المصيبة اللي طاحت برأسه....
مرت سنة وبعدهم يدرورن سعود بدون فايدة.... جوانا اللي سقطت بسبب طيحتها بالحمام.... متمسكة بنواف لأنها متأكدة إنا أهله بياخذونه منها....
ناظر فواز ببطاقة أحوال سعود.... هي الشي الوحيد اللي لقته الشرطة مع البوك....
فواز: خلاص يا وليد وزياد... ما يحتاج نتعب نفسنا راح نصلي عليه صلاة الميت
زياد ولد عمه: لا يا فواز يمكن نلقاه
فواز: وين نلقاه واحنا من سنة ندور عليه... ومثل منت عارف في جثث متفحمة وبدون هوية... أشلاء لضحايا الإنفجار و...
صرخ سالم يقاطعه: لا سعود حي... سعود حي ما مات
ضمه وليد وهو يهديه.... ضمه سالم هذا وليد ريحة أخوه الغالي.... صديقه من وهم صغار....
زياد: تعالوا نسأل مرة ثانية... وإن شاء الله تصير معجزة
وليد: يللا
سالم: أنا بروح أشوف ولدي وبعدها الحقكم
سألوا ودوروا عنه بدون فايدة.... أبو سعود قرر يسوي عزاء.... ما يحتاج يسوون فحص لجثث متفحمة أو لأشلاء ضحايا.... وقبل ما يرجعون ألمانيا أم سعود قالت لسالم يجيب ولده معهم.... ما يحتاج يعيش عند جوانا دام سعود مات....
بعد أسبوع من العزاء....
راح سالم البحرين حتى يستقبل ولده مع وليد.... استغرب سالم لما شاف وليد جاي ومعه جوانا ونواف....
بعد السلام قالت جوانا بالفصحى: سيد سالم هل تسمح لي بالبقاء عندكم
ناظر سالم بوليد وقال: لا بأس
جوانا: أريد أن أبقى مع نواف... أعرف أنه أبنك لكنه الذكرى الوحيدة لي من زوجي... ارجوك سيد سالم
سالم: حسنا... سوف تقيمين في منزل والدي كما كنت سابقا
جوانا: شكرا جزيلا لك سيد سالم
طلعوا من المطار وراحوا لشقة سالم المؤقته.... أما وليد راح مع أخوه اللي جاي يستقبله....
دخل سالم وجوانا: السلام عليكم
استغربت عبير: وعليكم السلام
ركضت ريم: نوااااااف
انبسط نواف وهو يلعب مع ريم ورنا.... يعرفهم لأنه كان يشوفهم لما يجي مع سعود وجوانا للرياض....
وقفت عبير وقالت: سالم تعال شوي
راحوا لغرفتهم....
عبير: تزوجتها؟؟
سالم: أعوذوا بالله، أنا أتزوج زوجة أخوي؟؟... هي بس جاية عشان تكون مع نواف... ألين يتعود يعيش هنا وبترجع لبلدها
عبير: وبتعيش في بيتي
سالم: لا طبعا... جناحها في بيت أبوي لها ولنواف
المغرب، طلع سالم مع زوجته وعياله للمجمع.... أما جوانا جلست ف الشقة.... دخلوا المجمع اللي انهبر نواف لما شافه....
ناظر نواف بالعيال المجتمعين على مسابقات أطفال.... شاف رجال متنكرين بشخصيات كرتونيه....
أشر نواف بيده وقال: أنه النمر الوردي
ريم: إيه هذا بينك بانتر... تعال نشوفه
سالم: ريم نواف... احنا مو جايين للعب يللا بنروح نشتري لكم ملابس
عبير: ليه ولدك يتكلم فصحى
سالم: المدارس العربية بألمانيا يعلمون المسلمين الفصحى... حتى أم نواف كانت تتكلم فصحى
مشى سالم مع عبير وعيالهم ودخلوا كم محل.... وقف نواف لما شاف محل لبيع الألعاب.... وقف يناظر الألعاب فترة ولما التفت ما شاف لا أبوه ولا ريم.... كمل طريقة ومشى وهو يتفرج ع اللي حوله....
وقف وناظر الناي معروض في محل الآلات الموسيقية.... تذكر فيوليتا مدرسته الألمانية.... توه من أسبوع سمعها مقطوعة موسيقية عزفها ع الناي.... دخل المحل وما أهتم للشباب اللي يسولفون مع المحاسب....
مشى لعند الناي وتذكر دفتر النوتات قباله.... أخذ الناي وقربه من فمه وبدا يعزف عليه.... التفتوا الشباب لما سمعوا العزف.... ناظروا بالولد اللي يعزف ويناظر قباله....
انتهى نواف من العزف والتفت لما سمع الشباب.... ذاك يصفر وذاك يصفق.... ناظروه أبيضاني ضعفان شوي لكن شعره بني وعدساته زرقاء.... ألف بالمية أنه مو خليجي....
قرب واحد من الشباب وقال: برافووو
الثاني قال: اكسلنت
خاف نواف لما شافهم جايين له.... طاح الناي من يده وبكى.... توهقوا الشباب وحاولوا يتفاهمون معه بدون فايدة.... خذوه عند أمن المجمع....
سالم اللي كان خايف على ولده.... ماله إلا أمن المجمع يسألهم عنه.... راح لهم وشافه واقف ويصيح وعرفه من بدلته.....
قرب سالم وقال: نواف حبيبي تعال
رفع نواف راسه لما سمع أسمه.... راح لأبوه وقال: عمي... عمي
ضمه سالم وهو متحسر على كلمة عمي.... وقال: خلاص حبيبي لا تخاف أنا هنا
نواف وهو يصيح: لا تتركني يا عمي... لا تتركني وحدي أنا خائف
مسح سالم دموع ولده وقال: لا تخاف ما راح أتركك... نواف تروح لمدينة الألعاب
ابتسم نواف: نعم... أريد أن ألعب
وقف سالم ومسك يد ولده ومشى.... دق على عبير وقالت أنها ما بعد تخلص.... تركها على راحتها وراح الملاهي.... أنبسط نواف بالألعاب الين طلع مع أبوه.... راحوا لمطعم وجلسوا ع الكراسي بعد ما طلبوا لهم....
وصل الطلب ومسك سالم الهامبرجر بيدينه ياكل.... لكن استغرب لما شاف نواف ياخذ السكينة والشوكة ويقطع الهامبرجر....
سالم: نواف... - رفع الهامبرجر وقال: أكلها كذا
ابتسم نواف راح ياكل بيده.... أصلا جوانا ما ترضى له ياكل بيده.... والحين بما أنا جوانا مو موجودة بياخذ حريته.... طلعوا من المطعم ومشوا مسافه....
أشر نواف بيده وقال: بالون... - ناظر أبوه وقال: عمي أريد بالون
ناظر سالم العامل اللي واقف وبيده البالون.... قرب منه وشرا 3 لعياله....
نواف أخذ البالون وقال: كلها لي
سالم: لا يا شاطر... وحدة لك ولريما وناانه
بعد ساعة رجعوا للشقة.... طياري نواف راح لغرفة البنات اللي جالسة فيها جوانا.... أما سالم جلس جنب عبير يتابع التلفزيون.... وعبير تتأكد من الأغراض اللي شرتهم....
رجعوا للرياض وفرحت أم سعود بوجود جوانا معها.... دخلت جوانا لجناحها القديم وأنفطر قلبها.... ذكريات كثيرة لها مع سعود.... جلست ع الكنبة ونزلت دموعها....
شافها نواف وقرب وقال: ماما لماذا تبكين... هل أشتقتي لوالدي
جوانا وهي تمسح دموعها: نعم... لقد أشتقت له كثيرا
نواف: متى سيعود
جوانا: عزيزي والدك لن يعود
نواف: لماذا
جوانا: لقد ذهب إلى الجنة ولن يعود... - سكتت شوي وبعدها قالت: صغيري نواف
نواف: نعم أمي
جوانا: أريدك أن تعرف أنا سعود ليس والدك... وأنما سالم هو أبيك
نواف: سالم هو عمي
جوانا: لا السيد سالم هو أبيك يا صغيري
نواف: وأين أمي
جوانا: تسكن أمك في مدينة بعيدة
نواف: وهل سأراها
جوانا: بطبع... أسأل والدك وسيأخذك إليها
بعد شهر بدت الدراسة ونواف يروح المدرسه وبحضور أبوه.... لكن بعد فترة بدا يتعود ع الحياة عند أهله.... لاحظت جوانا أنا نواف مبسوط في بيت أبوه.... لأن في بنات يلعب معهم وأبوه دايما يأخذهم للحديقة أو الملاهي.... فقررت جوانا ترجع لألمانيا لأن مالها أي صلة بها العايلة بعد وفاة سعود....
يوم سفرها مع وليد.... نواف كان يصيح وهي تضمه وتودعه.... بعدها تعود نواف ع الحياة بدون جوانا وفي بيت أبوه....

يتبع..................
طلعت رنا { 7 سنوات } من الغرفة وهي تصيح.... من بعد كاس المويه الباردة اللي كبه نواف { 12 سنه } عليها وهي نايمة.... راحت لأمها في المطبخ وتشتكي من نواف....
أما نواف بعد الضحك على شكل رنا.... جلس تحت يتابع التلفزيون.... ومعه ريم { 16 سنه } اللي تكتب درس النحو اللي فاتها....
ريم: يا الغبي يا نويف... ليه تكب موية على ناانه والله بتعصب عليك أمي
نواف: أمك هي قالت رح صحي رنووه و....
سكته كف من عبير.... وقالت بعصبية: وما قلت لك كب عليها موية بادرة يا قليل الحياء
ناظرها نواف وقال: بس أنـ...
ما عطته مجال يتكلم وضربته بالملعقة الخشبية اللي بيدها.... وهو يحاول يحمي وجهه ويصيح.... ابتسمت رنا من ورا أمها وهي مبسوطة.... أما ريم ما تقدر تقول شي لأن أمها بتهزئها.... شالت كتبها وأغراضها وراحت فوق....
مسكت عبير نواف من شعره حتى ما يقدر يقاومها.... طلعته برة التهوية ودفته وقالت: خلك هنا عشان تتأدب يا ولد الكافرة
نواف ضرب الباب بعد ما سكرته عبير وقال: خالتي... فتحي الباب، آخر مرة والله... فتحي الباب
لما شاف ما فيه أمل تفتح الباب.... جلس ع الدرج وضم رجلينه لصدره.... عطس بسبب نسمة باردة هبت عليه.... أرتجف جسمه لأنه نسى جاكيته داخل.... دخل سالم واستغرب لما شاف ولده جالس ع الدرج ويفرك يدينه من البرد....
قرب منه وقال: نواف... وش تسوي هنا
وقف نواف: بابا
ضم ولده لما شافه يصيح وقال: نواف وش تسوي ف البرد
نواف ودموعه تنزل: خالتي طلعتني برة
فصخ سالم جاكيته ولبسه ولده: ليه وش مسوي بعد
نواف: خالتي قالت لي أصحي رنوه... وأنا كبيت عليها موية عشان تصحى
تنهد سالم: وما لقيت الا الموية ولا تبي تلعب وبس... كان تركتها الين تجي أمها تصحيها
نواف: والله آخر مرة، والله ما أسوي شي ثاني... بس ما أبي أجلس هنا برد... وأخاف يجي الكلب يعضني
وقف سالم: ما فيه كلاب هنا... ويللا تعال داخل
دخل نواف مع أبوه.... جت عبير وقالت: وليه تدخله إن شاء الله... أنت ما تدري أنه كب موية باردة على نانه
سالم متعود على سلطتها: أدري هو قالي... وأنا أقولك أقفلي عليه غرفته بس لا تطلعينه بالبرد
ناظرت عبير بنواف اللي واقف ورا أبوه وخايف.... وقالت: يللا تعال قدامي... يللا تحرك
راح نواف فوق وعبير تدفه بقرف لغرفته وقالت: ومالك عشاء اليوم
سكرت الباب وقفلته وعلقت المفتاح مع باقي المفاتيح.... بعد العشاء جلست ريم مع أمها وأختها وسالم.... ناظرت الخدامة وهي تشيل أطباق العشاء وتذكرت نواف.... " مسكين.. أكيد جوعان "....
ناظرت أمها وزوجها يتابعون التلفزيون.... رنا تلون بدفتر التلوين وقفت وراحت المطبخ.... حطت أكل لنواف بصحن وراحت فوق.... خذت مفتاح غرفة نواف وراحت له....
فتحت الباب وشافت نواف جالس ع المكتب.... التفت نواف لما انفتح باب غرفته.... وقال: ريم
حطت ريم الصينية مع العصير وقالت: إذا خلصت حط الصينية تحت السرير... وإذا جيت بكرة من المدرسة عطهم الخدامة
نواف: طيب... شكرا
طلعت ريم وقفلت الباب ورجعت المفتاح مكانه.... ف الليل الكل نايم الا سالم.... جلس وناظر بعبير النايمة وتذكر ولده.... قام ولبس الروب الدافي فوق بيجامته وطلع....
راح لغرفة نواف ما هان عليه ولده ينام بدون عشاء.... فتح الباب وشاف نواف يدفي نفسه والغطا ع الأرض.... غطا ولده ومسح ظهره وهو يفكر.... " آآآه الله يصبرني أجمع الملايين حتى ترتاح يا نواف.. وارتاح أنا معك "....
استغرب من ريحة الأكل اللي مالية الغرفة.... وقف وحس بحديد تحت رجله.... أخذها الا هي ملعقة ناظر تحت السرير وسحب الصينية.... وابتسم لما شاف الأكل مع كاس فاضي.... " أكيد هذي ريم.. ما هان عليها تترك نواف جوعان.. يحليلها دوم تتمرد على أمها ".... شال الصينية ونزلها تحت....

في العطلة الصيفية....
دق مساعد أخو عبير عليها....
عبير: الوو
مساعد: مرحبا عبوره
عبير: مرحبتين... كيفك مساعد
مساعد: نحمده على كل حال... ها جهزتوا لشاليهات
عبير: شكلنا مو رايحين
مساعد: لا يا شيخه وش المانع
عبير: سالم يقول أنه تعبان
مساعد: هه مو علي أنا تعبان... يللا طلعي شطارتك وخليه يجي
عبير: تأمر أمر
طبعا وافق سالم يروح بعد تهديد عبير له.... طول الطريق للشرقية ريم مركبه السماعات بأذنها ومندمجة مع الأغاني.... نواف ورنا ساكتين لأن القيم بوي عامل عمايله.... سالم يقاوم الألم اللي يعصر بطنه وهو يسوق.... أما عبير تناظر الشارع وهي مبسوطة....
وصلوا لشاليهات المطلوبة.... نزلت ريم من السيارة وعلى طول عند بنات خالاتها.... نواف ورنا عند البحر على طول مع أغلب العيال....
بعد ما نزل سالم الأغراض من سيارته.... جلس ع الكرسي شوي لأن بطنه يمغصه.... مر من جنبه ولد وسأله عن المكان اللي ينامون فيه الرجال.... أشر الولد بيده ووقف سالم وأخذ الكيس اللي فيها حليب وسفن أب.... وراح لغرفة فاضية ورمى نفسه ع السرير ونام....
بعد السباحة واللعب بالبحر مع الأولاد.... طلع حتى يلبس ملابسه ويأكل شي.... بس مستحيل يروح عند عبير.... قرب من عند الرجال وما شاف أبوه.... راح لعند البنات.... وقال: ريم... ريم
قالت وحده: يا عيني ع العيون الزرقاء
قالت ثانية: والله من شافك ما صدق أنك سعودي
قالت ثالثة: اسكتوا تراه خطيبي
نواف متعود ع التعليقات بحكم ملامحة الأوروبية.... سكت وما قال شي....
ريم: ههههه حسبي الله على شيطانكم... - التفتت لنواف وقالت: ها نواف وش بغيت
نواف: وين أبوي... راح وتركني
أشرت ريم بيدها: هناك... نايم بوحدة من الغرف
راح نواف ودور أبوه في الغرف.... وشافه نايم بالسرير.... راح جنبه وصحاه: بااابا... باااابا
فتح سالم عيونه وشاف نواف جاي له بملابس السباحة.... وقال: نواف ايش هذا
نواف: ما أدري وين ملابسي
سالم: ملابسك ف السيارة
نواف: طيب بابا أنا جوعان
سالم: رح لعبير تعطيك اللي تبيه
نواف: منيب رايح...عشان ما تصرخ علي وتفشلني
سالم: نواف السيارة فيها بطاطسات وحلويات... رح أكلهم على ما يجهزون العشاء
نواف: بابا... ليه أنت نايم
سالم بتعب: نواف وبعدين معك... أنا تعبان بطني يألمني وأبغى ارتاح
دمعت عيون نواف وقال: بتروح الجنة مع بابا سعود وتتركني صح
استغرب سالم وطار أبو الألم: ايش
نزلت دموع نواف وقال: بتروح الجنة مع بابا سعود وتتركني
جلس سالم وضم ولده وقال: منيب رايح مكان... بتم معك على طول إن شاء الله
ناظر نواف أبوه وقال: صحيح
سالم: إيوه... يللا قم البس ملابسك
طلع نواف أما سالم ظل يفكر بولده الين غالبه النوم ونام.... صحى سالم لما حس بحد يفحص حرارته.... فتح عيونه وسحب نفسه لما شاف أم مساعد....
أم مساعد: خلك نايم ارتاح يا ولدي
سالم: عمتي... وش فيك صاير شي
أم مساعد: ما فينا الا الخير... أنت وش فيك نايم الحين
سالم: تعبان شوي
أم مساعد: ويوم أنك تعبان ليه جيت
سالم: عشان العيال ينبسطون
أم مساعد: شكلك تعبان مرة... أروح أنادي مساعد يشوفك
سالم: ماله داعي
أم مساعد: ليه خايف من مساعد... تراه دكتور شاطر
سالم: لا مو خايف... بس ماله داعي
ما عطته فرصه وطلعت تنادي مساعد.... دخل مساعد واستغرب لما شاف سالم يضغط على بطنه" الظاهر أنه ما كذب على عبير "....
مساعد: سالم
التفت سالم: هلا
مساعد: يوم أنك مريض ليه جيت
سالم بتعب: أخاف إذا ما جيت ترميني بالسجن أنت وأختك
مساعد: عبير قالت لي أنك قلت لها أنك تعبان... وفي فرق بين التعبان والمريض
سكت سالم وما رد....
مساعد: وش تحس فيه
سالم: بطني يمغصني ومو قادر أنام
مساعد: بروح أجيب لك مهدئ عشان ترتاح وتنام
صحى سالم لما حس بأنفاس بوجهه.... فتح عيونه وشاف ملامح زوجته منيرة لكن أصغر.... مسح شعر ولده" ما هقيت أنا حالي ينقلب كذا ".... ناظر ساعته كان وقت الفجر.... حس إنا الألم خف قام وطلع للبحر.... كان الجو معتدل عشان كذا سحب كرسي وجلس وهو يناظر البحر.... مع صوت الأمواج مرت عليه ذكريات كثيرة في بريطانيا.... " آآآه كل ها التعاسة بسبب وصخ دنيا.. وش ها الغفلة اللي دفعتني حياتي ".... قام لما حس بالتعب....
دخل غرفته وبعد ما صلى الفجر.... تمدد على صدره وأخذ بوكه.... ناظر صورته مع أخوانه فواز وسعود.... نزلت دمعته لما تذكر أخوه سعود " وينك يا سعود.. فقدت اتصالك وكلامك اللي يصبرني ويخفف عني.. رحمة الله عليك يخوي "....
مسح دمعته وفكر بأخوه فواز.... نفسه يفضفض له لكن علاقته فيه مو مثل سعود.... عشان كذا دفن همه بصدره....
صحى سالم وحس نفسه مخنوق.... بردان لكن جسمه متعرق.... مد يده للجوال ودق على عبير.... جت عبير معصبة لأنه قطع عليها سوالفها.... استغربت لما شافته يحاول يدفي نفسه....
عبير بدون نفس: خير وش تبي
سالم بصوت مخنوق: طفي المكيف
عبير بعصبية: الحين تعالي وحالتك حالة وف الآخر طفي المكيف... - التفتت بتطلع: جد ما عندك سالفة
بعد سالم الغطا عنه ووقف وراح لها بصعوبة.... تقدم سالم لها ومسك ذراعها وقال بصوت واطي: تعبان يا عبير... وبردان
استغربت عبير لما حست بحرارة يده.... التفتت له وحطت يدها بجبهته وقالت: سالم... جسمك حار حرارتك مرتفعه... لازم تتروش
بعد دقايق طلع سالم من الحمام والفوطة على شعره.... تمدد ع السرير وهو يحس نفسه أحسن.... عبير بعد ما حطت عليه الغطا.... طفت الأنوار وفتحت الباب....
قال سالم: عبير... وين رايحه
عبير: بجلس مع أهلي ولا تبيني أقابل وجهك
سالم: خليك معي شوي
عبير: إذا تبيني دق علي... أما جلسة منيب جالسة معك
سكرت الباب وما أهتمت وراحت جلست مع خواتها.... بعد ساعتين صحى سالم وصلى العشاء وهو جالس.... لما خلص جلس بطرف سريره يعاتب نفسه.... رن جواله واستغرب لما شاف رقم أخوه فواز....
سالم: الوو
فواز: السلام عليكم
سالم: وعليكم السلام... وش أخبارك
فواز: تمام... سالم وش فيه صوتك متغير
سالم: تعبان شوي
فواز: لا تكذب يا سالم... قلي أنا أخوك لمتى بتظل ساكت
استغرب سالم: على ايش ساكت
فواز: مدري عنك... - قال يشجعة يتكلم: من جيت بيت أبوي وقلت أنك تبي تتزوج عبير وأنا حاس فيك... بس لما سألت سعود الله يرحمه قالي أنه كلمك... وأنا أرتحت أنك لقيت من يسمعك... والحين من توفى سعود وأنا أحس أنك بمصيبة... ومحتاج من يسمعك ويخفف عنك
سالم: لااا الظاهر أنك تتوهم... ما عندي مصيبة ولا شي مايحتاج تشغل نفسك فيني
فواز: بس يا سالم أنا مـ..
قاطعه سالم: فواز قلت لك ما فيني شي و...
قطع كلمته لما دخلت رنا ووجهها مخطوف.... قالت بروعة: بابا نواف غرق
فتح سالم عيونه: ايش
رنا: نواف غرق بالبحر... هناك الناس متجمعين عليه
وقف سالم وقال: فواز أكلمك بعدين... مع السلامة
راح ورا بنته وشاف الرجال متجمعين ومعهم أمن الشاطئ.... أنقبض قلبه نواف ولده قطعه منه غرق.... قرب منهم بخطوات ثقيلة وهو يدعي ربه يرءف بحالة....
جلس نواف بعد ما سوو له اللازم.... وقف وهو يسمع الأمن ينبهون الرجال على عيالهم.... بعد عنهم وشاف أبوه جاي له....
راح له ووقف قباله وقال: بابا
نزل سالم بعد ما ردت فيه الروح لما شاف ولده.... نزل لمستواه وضمه والكل يناظرهم.... مسك كتوفه وقال: نواف صار لك شي
نواف: لا بس دخل مويه كثير بطني... - ناظر أبوه وقال: بابا أبغى ماما جوانا
وقف سالم ومسك يد ولده ورجعوا للغرفة.... جلس سالم بطرف السرير وقال: نواف ألبس ملابسك... ولا تقرب من البحر مرة ثانية
نواف: طيب... - راح عند شنطته وأخذ ملابس ووقف عند الزاوية.... ناظر ظهر أبوه وقال: بابا لا تناظر
سالم وهو حاط يده على جبهته بتعب: ما راح أناظر ألبس
لبس نواف ملابسه وقرب من أبوه وقال: بابا أبغى أروح لماما جوانا... أنت وعدتني
تمدد سالم ع السرير وسند ظهره ع القاعدة وقال: وأنا عند وعدي... بس مو الحين ألين تكبر شوي
نواف: متى
غفت عين سالم وما رد.... قرب نواف منه وهزه: بااابا... باابا أصحى
تمدد سالم ع السرير عدل: همم
نواف: بابا متى أروح لماما
سالم: بعدين يا نواف... بعدين
كملوا 5 أيام ف الشاليهات وبعدها رجعوا للرياض.... دخلوا البيت والكل منهد حيله.... أجلت عبير كل شي لبكرة من التعب.... نامت بعد تروشت بنتها رنا أما ريم كبيرة وتعتمد على نفسها.... نواف مو مهتم دخل غرفته ونام....
فتح نواف عيونه لما شاف عبير واقفه على راسه....
عبير: أيا القذر... نمت بدون ما تتروش من البحر
نواف مقهور: ما لك دخل فيني أنتي مو أمي
عبير: بعد لسانه طويل... لكن قالوها الحب على بذره... أكيد طالع على أمك يا ولد الكافرة... - صرخت: قم تروش يللا... لا بارك الله فيك من ولد
تنهد سالم اللي كان مار وسمع صراخ عبير على ولده.... لكن ما بيده شي، دخل غرفته وجلس على طرف السرير.... ناظر الورقة اللي ملصقتها عبير على مراية الأوظة.... ورقة تدينه بـ 10 ملايين ريال.... حاطتها له بوجهه عشان ما يفكر يسوي شي الا ويسحب حساب السجن....
وقف ولبس ثوبه بيروح لبيت أمه يغير جو.... بعد ما جهز نزل تحت وشاف نواف جاي له ولابس بدلة خضرا مع بنطلون جنيز....
نواف: بابا أبغى أروح بيت عمي فواز
سالم: وش عندك هناك
نواف: رائد ولد عمي عنده سيكل وأنا أبي ألعب معه
قفزت رنا: وأنا أبي أروح بيت عمي
عبير: نااانه ما تبين تروحين بيت هنوو
رنا: لا ماما أبغى ألعب مع رغوده
سالم: بتروحين بيت صاحبتك
عبير: إيوه عازمتني على قهوة أنا وريم
سالم: أجل قوموا معي أوصلكم في طريقي
عبير: بعد شوي بروح مع السواق
سالم: اوكيه... أنا طالع نواف نااانه يللا
طلع سالم مع عياله وصلهم بيت أخوه ومشى.... وكالعادة قبل ما يروح لبيت أمه لازم يمر على بيت ولد عمه.... دق الجرس وفتح زياد الباب....
زياد: سالم... - سلم عليه: يا هلا والله وأنا أقول من جا
سالم: هلا فيك... عسى ما أزعجتك
زياد: لا أزعاج ولا شي... حياك تفضل
سالم: دام فضلك بس أبغى آخذ أسومة معي
زياد: يا رجال تفضل على ما تجهز البنت... لأنها تتروش
سالم: اوكيه
طلعت أسماء { 9 سنوات } من الغرفة وشعرها مبلول.... نزلت تحت وشافت أمها بالرضاعة جالسة بالصالة....
أسماء: ماما سوي لي شعري... الحين بابا سالم يجي
أمها حنان: يللا تعالي يا بنتي
جلست أسماء مقابل امها.... سوت شعرها إثنين ولبستها شرايط موف على لون فستانها.... ناظرتها حنان، تجنن ها البنت مع شعرها الكستنائي....
ركضت أسماء ع المجلس.... دخلت وقالت: باابا
ابتسم سالم لما شاف بنته جايه له.... ضمها وقال: شلونك أسومة
أسماء: بخير
بعد دقايق ركبوا السيارة.... بعد مسافة التفتت أسماء لأبوها....
أسماء: بابا
سالم: نعم بابا
أسماء: ليه أنت ما تبيني
استغرب سالم وقال: افااا أسومة أنا ما أبيك
أسماء: ليه نواف عندك وبسمة عند ماما... وأنا بيت بابا زياد
توهق سالم وما عرف يرد.... بس قال: ليه تسألين... ما يحبونك أخوانك
أسماء: الا يحبوني... بس متى نسكن كلنا في بيت واحد... ليه تركت ماما لحالها في لندن
وقف سالم سيارته بعد ما صلوا لبيت أمه.... التفت لأسماء وحط يده على كتفها.... وقال: أسومه... أنا أحبك وأحب أمك وأخوانك... بس عندي مشكلة عشان كذا خليت أمك في لندن... وإن شاء الله إذا انتهت المشكلة كلنا بنعيش في بيتي مع بعض
ناظرته أسماء وقالت: وعد بابا
ابتسم سالم: وعد
نزلت أسماء ودقت الجرس.... فتح عمها عمر الباب....
عمر: أسوووومة
ضمته أسماء: اهلين عمي شخبارك
خربط شعرها: عال العال... شلونك أنتي
أسماء: بخير... عمي جدتي داخل
عمر: إيوه مع عماتك... أقول أسومه من جابك
أسماء: بابا سالم
عمر: وينه
التفتت أسماء ورا: ف السيارة... ويمكن بيمشي
عمر: أجل خل الحق عليه
نزلت أسماء وسند سالم راسه بالسيارة وتنهد.... عياله كانوا صغار وما يفهمون بس الحين بنته فهمت.... ضاق خلقه على حالة فكر وفكر وقرر يقول لفواز كل شي.... التفت لما شاف عمر يناديه من عند النافذة....
عمر: ياهووو... وش فيك ما نزلت
ابتسم سالم مجاملة: لأني بمشي
عمر: لا يا شيخ بدون ما تسلم على أمي... أقول قم بس خالاتي جايات عندنا
سالم" يا ذا النشبة ": اوكيه نازل
دخل سالم وسلم على أمه وخالاته.... وكلهم يسألونه عن أحواله.... بعد ساعة وقف سالم وقال: يللا أنا ماشي
أم سالم: أجلس يا يمه... تعشى معنا
سالم: لا يمه أنا مشغول... يللا أسومة
أخته وعد: خلها نبي نلعب
أسماء: إيوه بابا ما أبي أروح البيت... أبي أجلس مع عمه
صرخ سالم: أسماااء
خافت أسماء ووقفت.... قال سالم بحدة: يللا البيت
طلع سالم ضايق خلقه.... وأسماء تبكي الين وصلها لبيت ولد عمه.... وراح لبيت أخوه صفط السيارة ونزل.... وقف عند الباب ومد يده يدق الجرس.... بس تراجع لأنه تردد يقوله ولا لا.... ظل 5 دقايق واقف عند بيت أخوه.... التفت لما سمع صوت أخوه فواز: سالم
وصل فواز بيته واستغرب لما شاف سالم واقف عند الباب.... ومبين أنه متردد يدخل...." لو أنه جاي يأخذ عياله كان دق الجرس على طول ".... نزل من سيارته وراح له....
فواز: سالم
التفت سالم وقال بإرتباك: هلا فواز
فواز: هلا فيك... حياك تفضل
سالم: لا... أنا جاي أخذ نواف ورنا
فواز: إذا جاي تاخذهم على قولتك... ليه صار لك فتره واقف
سكت سالم وما عرف يرد....
فواز: وتقول ما فيني شي، تكلم يخوي أرمي همك علي... أحسك بتنفجر من داخلك
ناظره سالم: وبتسمعني
ابتسم فواز: أكيد... تعال معي المجلس وقلي وش السالفة
دخلوا البيت وعلى طول جوا عيالهم وسلموا عليهم.... دخلوا المجلس....
جلس سالم وبعد فتره قال: هذي السالفة صار لي من سنين يوم إني........ - ناظر أخوه وقال: ومن ذاك اليوم وعبير تهددني... وكاسرة هيبتي قدام عيالي... - نزل عينه وقال: صدقني ما أنام إلا ودمعتي على خدي
فواز وكأنه ما يدري عن ذي السالفة: وش اقترح عليك سعود الله يرحمه
سالم: قالي أجمع الملايين حتى ارتاح... وهذا أنا اجمع اللي أقدر عليه
فواز: أسمعني يخوي... لا تحرق أعصابك إذا صرخت عليك عبير... خلك هادي قطعة ثلج، أتركها تصرخ لين تتعب... ما أبيك تنقهر على شي لأن ما بيدك شي... أتركها على راحتها تطلع وتسافر على كيفها... أهم شي تجمع الفلوس وإن شاء الله يطلع النصاب... وأنا بساعدك باللي أقدر عليه
سالم بسرعة: لا يا فواز... لا تخليني أندم إني قلت لك
فواز: ليه وش فيك
سالم: أنا ما قلت لك ها المصيبة عشان تساعدني بفلوسك... يكفيني أنك تدري وأقدر أفضفض لك... بس تكفى ما أبي فلوسك
سايرة فواز: خلاص على راحتك... بس متى ما تضايقت تعال لي... وما أوصيك بالدعاء لأن بفضل الله بيطلع النصاب
سالم: إن شاء الله... مشكور فواز ما قصرت
فواز: ولو أنت أخوي وحيدي... من لي غيرك
سالم: تسلم

يتبع.........
طلع نواف من الحمام وهو لاف الفوطة على خصره.... ريم ( 21 سنة ) اللي كانت رايحة غرفتها.... استحت لما شافت نواف لأنها عارفة أنه مو أخوها.... ابتسم نواف لما شاف ريم مستحية" الحمد لله والشكر.. تستحي من أخوها ".... هو ما يدري أنهم مو أخوان.... فكان إيزي عنده....
دخل غرفته ولبس ملابسه ووقف عند المرايا وناظر نفسه.... أخذ فرشاة الشعر وبدا يسرح شعره على ورا.... ابتسم وهو يناظر شواربه.... أخيرا نبتوا لأن عمره 17 سنة وشورابه خفيفة....
فتحت رنا ( 12 سنة ) الباب وشافت نواف يناظر نفسه وهو مبتسم.... قالت: تصدق... ناقصك حلق وعقد وتصير بنت
التفت لها نواف وقرب وبعيونه الشر.... خافت رنا لما شافته وسكرت الباب وركضت.... فتح نواف الباب وشافها واقفة عند بداية الدرج....
نواف: رنووه أن شفتك داخلة غرفتي... بكسر رجلك فاهمة
رنا: ما تقدر... - تذكرت وقالت: ترا حطوا العشا
نواف: أبوي تحت
رنا: أبوي طالع... للحين ما جا
رجع نواف غرفته وقف عند المرايا وسكر أزرار بدلته.... أخذ عطر هيوقو وعطر نفسه.... لبس قبعته وفتح بوكه ورفع العشرة الوحيدة اللي عنده....
نواف: ايش أسوي بعشرة ريال... ما تسوي... - سكت لما رن جواله.....
نواف: هلا بو الخل
ـ :........
نواف: اوكيه ع الساعة 9 أنا انتظركم... بااااي
سكر الخط" آآف مو مكفي سيارة ما عندي.. بعد مفلس ".... حط جواله وبوكه بجيبه وطلع.... نزل تحت وشاف عبير جالسة حول الطاولة وجنبها ريم ومقابلتهم رنا.... جلس بمكانه المعروف جنب رنا ومكان أبوه خالي....
أخذ الملقعة وبدا ياكل صحن اللازانيا اللي قباله.... شرب العصير والتفت لريم....
نواف: وين أبوي
ريم: قال أنه بعد شوي بيجي
نواف: وليه ما انتظرتوه
عبير: مو لازم
ناظرها نواف لثواني وقال بتردد: خالتي
عبير اللي تناظر التلفزيون.... قالت من غير ما تناظره: خير
نواف: أأ.. أبغى فلوس
التفتت له عبير وهي مستغربة: ايش
نواف: قولي لأبوي أبغى فلوس
عبير: وليه ما تقوله أنت
نواف: لأنه ما راح يعطيني قولي له أنتي
ريم: نواف... أنا أعطيك بس سلف
نواف: لا ما يصير الرجال ما يأخذ فلوس من أخته
ابتسمت ريم وهي مو مصدقة إنا نواف يظنها أخته: وأنا بعطيك إياهم عطية... قلت لك سلف
نواف: لا مابي... ها خالتي بتقولين له
عبير: منيب قايلة له... وش بتسوي يا ولد الكافرة
عصب نواف: ترا طفشتيني ولد الكافرة ولد الكافرة... ليه أنتي شفتيها ولا عشتي معها عشان تقولين عنها كافرة
عبير مبسوطة: لا... بس حظها الردي اللي حطها عند أبوك... ولما شافت ما عنده شخصية... رمتك عليه وتزوجت بدون ما تتطلق هههههه
أنقهر نواف: لو أمي يهودية ولا مسيحية ربها يجازيها... وإذا منتي طايقتني قولي لأبوي يعطيني جواز سفري... وأروح ألمانيا حتى ترتاحين مني
ريم ورنا متعودين ع النقاش الحاد بين أمهم ونواف.... فكانوا ياكلون بصمت....
عبير: بعد بتروح لكافرة ثانية... والله حالة
وقف نواف وقال: لو سمحتي الا طاري أمي جوانا لا يجي على لسانك... وبعدين هي مسلمة ما يجوز تقولين عنها كافرة... وهذا وأنتي الدارسة والمتعلمة تقولين عنها كذا... ما ينشره الباقي
أنقهرت عبير وقالت: نويف أطلع عن وجهي... لأخلي أبوك يتصرف معك
عرف نواف أنه بينضرب إذا رد عليها.... مشى عنهم وهو يسب ويلعن بالألماني.... دخل الحمام وغسل يدينه وفمه وطلع وراح وجلس عند الباب الرئيسي.... خلاص مهو بطالع مع ربعه بيروح بيت جده أحسن....
أخذ جزمته ولبسها وقال: عيشه تقصر العمر
أبو نواف اللي توه داخل: ليه وش فيك
التفت نواف لأبوه من غير ما ينطق بكلمة....
أبو نواف: وش فيك... متهاوش مع خالتك
هز نواف راسه ووقف.... قال أبو نواف: طيب تعال المكتب
دخلوا لمكتب أبو نواف.... جلس أبو نواف ع الكنب وقال: ايش فيك مع عبير
ما رد نواف وهو يناظر أبوه لأنه بعيد عنه بعد الشمس عن الأرض....
أبو نواف: الظاهر أكلم الطاولة أنا... نواف وش فيك
رنا اللي عند الباب: يبغى فلوس
الأثنين التفتوا لها.... نواف شد قبضة يده.... أما أبو نواف قال: ايش
رنا: نواف يبغى فلوس وقال لأمي تقولك عشان تعطيه
استغرب أبو نواف من تصرف ولده.... أما نواف نفسه يحرقها....
أبو نواف: نااانه خلينا لحالنا شوي
طلعت رنا وقال أبو نواف: نواف... تعال أجلس جنبي
قرب نواف وجلس بعيد عن أبوه بمسافة.... قرب أبو نواف من ولده وحط يده على كتفه.... وقال: نواف يوم أنك تبي فلوس ليه ما تقولي... ليه تبي عبير تتوسط لك عندي
تنهد نواف: يبه لما كنت صغير وتبي فلوس... أكيد تقول لجدي لكنه ما يعطيك... فبتروح عند جدتي عشان تقوله صح
ابتسم أبو نواف: بس أنا غير... هذي أمي مو مرت أبوي
نواف: وأنا أبغى أمي
تنهد أبو نواف: رجعنا لها السالفة
نواف: إيوه نرجع لها... منت راضي تأخذني لها أجل عطني صورة... إذا أنت تزوجتها في لندن أكيد عندك صورة
أبو نواف وهو يفتح بوكه: قلت لك أمك خذت كل صورها معها... وإذا تبي تشوفها ناظر وجهك لأنك نسخة ثانية منها... - مد المئتين وقال: وإذا تبي شي قلي أنا فاهم
نواف أخذ المئتين وكان بيقول: أبي أروح عند أمي جوانا... - لكن دخلت عبير وما قال شي.... وقف وطلع بدون ما ينطق بكلمة....
بس عبير قالت: عرفت كيف تستخدم لسانك
فهم نواف قصدها لكن ما يقدر يقول شي.... طلع من البيت وراح لربعه اللي توهم جايين ياخذونه.... مشوا للمجمع وبعد ما خذوا لهم كم جولة قرروا يروحون لأقرب كوفي....
بنت كانت تمشي مع صديقتها وشكلهم يغري الشباب اللي يلحقونهم.... وهم مبسوطات بلفت الإنتباه هذا.... شافت نواف يمشي مع ثلاث شباب.... مرة من جنبه وقالت بصوت كله غنج: العدسات الملونة للبنات يا بابا
التفت نواف وما خلاها بخاطره: أمي بريطانية يا بنت أبوك
البنت وهي تكلم صديقتها: وااو أمه بريطانية
صديقتها: وأنا أقول ها الحلا أوروبي
هذي آخر كلمه سمعها نواف من البنت....
بندر: من قدك البنات يتغزلون فيك
نواف بطفش: واللي يعافيك
بندر: أنا لو بيدي كان لبست عدسات زرقاء
رائد ولد عم نواف: اسكت واللي يرحم والديك
خالد: أنت ما تشوف وجهك
بندر: ليه وش فيها خشتي
رائد: سلامتك بس ناظر خشة نويف وخشتك وتعرف الفرق
خالد: ناظر نويف... اللي يشوفه يظن أنه أجنبي بها البدلة... بس أنت لو تسوي عمليات تجميل... بتظل سعودي
نواف: يعني أنا أمريكي... آآآه أبغى أعدل رأسي
رائد: تبي تعميرة... أنا أعرف مكان...
قاطعه نواف: أي تعميرة... أبغى أشرب قهوة
بندر: هذا احنا وصلنا

بعد يومين....
طلع نواف من المدرسة وتوهق.... لأنه العادة يرجع البيت مع رائد.... بس رائد غايب اليوم ويستحي يطلب من ربعه.... رجع البيت مشي وهو مقهور من أبوه اللي مو حاس يشتري له سيارة.... دخل البيت معصب ومر الصالة وهو يمشي بسرعة....
نواف: ما أبغى غدا لاحد يصحيني
راح غرفته ورمى كتبه ع المكتب.... جلس ع السرير وهو يفكر بطريقة يقدر يحصل فلوس فيها.... إذا أبوه مو شاري له سيارة فبيأجر له وحده مستعملة.... نام وفي باله ألف فكرة....

في المغرب....
أبو نواف: وكم تبغين
عبير: 500 ريال
أبو نواف: كثير 500... تكفيك ميتين
عبير: لا والله... صديقتي والد وش أسوي بميتين... قلت لك 500 ريال وما أبي أقل منها
دخل يده بيجيبه وقال: البوك فوق... بروح أجيبهم لك
راح أبو نواف فوق واستغرب لما شاف باب غرفته مفتوح شوي.... دخل وانفجع لما شاف بوكه بيد ولده....
نواف بعد تفكير قرر أنه يسرق.... ما فيه أحسن من ها الحل.... دخل غرفة أبوه وعلى طول عند الأوظة اللي عليها البوك مع المفاتيح.... التفت لما شاف أبوه دخل....
قال بهمس: يبه
قرب أبو نواف وقال: نواف... ايش هذا
نواف ما له وجه يناظر أبوه لأنه عارف اللي سواه غلط.... حط البوك ع الأوظة وطلع من الغرفة.... راح غرفته وقفل الباب وجلس ع السرير معصب.... لأنه خطته فشلت.... وقف وحاول يضبط أعصابه لما سمع حد يطق الباب....
أبو نواف بعد ما طلع ولده استغرب...." وش اللي خلا نواف يسرق.. وكم كان بيأخذ ولايش " والأسئلة تدور براسه وهو يناظر البوك اللي ع الأوظة.... التفت لما سمع صوت رنا....
رنا عند الباب: داااادي... ماما تقول عطني الفلوس
أبو نواف: بتروحين معها
رنا: أكيييد
فتح بوكه وعطاها الفلوس.... طلعت رنا وطلع أبو نواف وراها.... هي نزلت تحت وهو راح لغرفة نواف.... حتى يتفاهم معه لأن مو أسلوبه الضرب.... لكن عبير هي اللي تجبره يضرب ولده.... وصل عند الباب وطقه....
فتح نواف الباب ومبين أنه مقهور.... ناظره أبوه وابتسم بداخلة" يا الله هذي موني معصبة "....
دخل أبو نواف وقال: تعال أبغى أحكي معك
جلس نواف بطرف سريره أما أبوه بالكرسي....
أبو نواف: نواف... أبي أعرف وش ناقصك في شي أنا مقصر معك فيه
ناظر نواف أبوه وقال: أبغى... سيـ..سيارة
مثل ما توقع أبو نواف لأنه شي طبيعي يقلد اللي بعمره.... قال: وليه ما قلت لي... ليه إذا تبي شي ما تقولي... ترا هذي ثاني مرة تسويها
صد نواف" لو أنك سعود الله يرحمه.. كان قلت لك على طول ".... ظل ساكت وما رد....
تنهد أبو نواف: لو إني ما جيت كم كنت بتأخذ
نواف: اللي يطلع معي
أبو نواف: وش بتسوي باللي يطلع معك... بتشتري سيارة
نواف: لا... كنت بستأجر وحده... لأني أستحي كل يوم قاط الوجه للشباب وصلوني البيت
أبو نواف: نواف وش السيارة اللي خاطرك فيها
ناظر نواف أبوه واستغرب: ايش
ابتسم أبو نواف: وش السيارة اللي خاطرك فيها وتبيها
نواف: اكورد
أبو نواف: جب النسبة الزينة وأدخل الجامعة... وما تداوم الا فيها
نواف بدون شعور: ما سوينا شي
ابتسم أبو نواف ورن جواله: هلا
ـ :.........
أبو نواف: جبتها
ـ :...............
أبو نواف: وينك فيه
ـ :.......
أبو نواف: طيب هذا أنا جاي... مع السلامة
سكر أبو نواف الخط وقال: نواف... تعال معي
نواف: وين
وقف أبو نواف: في شي أبيك تشوفه... يللا تعال
وقف نواف وراح مع أبوه للشارع.... شاف رائد ولد عمه واقف عند سيارة.... أخذ أبو نواف مفتاح السيارة من رائد وعطاه لولده....
أبو نواف: هذي لك
استغرب نواف: لي أنا
رائد: أكييد... مبروك نويف
أبو نواف: صحيح مستعملة... لكن جب النسبة الزينة وأدخل الجامعة... ولك السيارة اللي تبيها
ناظر نواف بعيون أبوه وقال: مشكور يبه
خذ المفتاح وراح عند سيارته.... كوريلا سودا صغيرة وشبابية.... مو مثل مايبي لكن هي سيارته حتى لو هي شاحنة هي سيارته.... فتح الباب وركب مكان السايق وأبوه يراقبه وهو مبسوط....
ركب رائد جنبه وقال: يللا خلها تتبارك فيني ووصلني البيت
نواف مو مصدق: أصلا هي تباركت من ركب صاحبها فيها
رائد: هههههههه... يللا وصلني البيت أبغى أجيب أمي من بيت خالتي
شغل نواف السيارة وهو بيطير من الفرحة.... قرب أبو نواف وطل من النافذة.... وقال: يللا الله الله بالطريق... ولا تتاخرون
رائد: اوكيه عموو
أبو نواف: نواف لا تنسى تمشي خواتك فيها
نواف: طيب... مشكور يبه ما قصرت

كان مجرد اتصال خاطئ وبعدها سوالف عادية.... تحولت لصداقة عادية بين ذيب من ذياب الشوارع.... وبين وحدة فاقدة الحب والكلام المعسول.... ضحكت ضحكة شيطانية وهي مبسوطة بخاينتها لأبو نواف....
عبير: يا حياتي يا فراس
فراس: ولو أنتي تستاهلين أكثر... - مسك يدها بجرأه وقال: تعرفين يا عبير لما أكون معك وش نفسي أسوي
عبير بدلع: وش بتسوي
فراس: نفسي أخذك وأطير معك بعيد عن زوجك وأهلك... بعيد الناس كلهم... عالم خاص لنا احنا الأثنين وبس
ذابت عبير مع كلامه المعسول.... صار لهم أكثر من شهر متعرفين على بعض.... وكذا مرة يتقابلون بأماكن عامة.... كل هذا تحت غفلة أبو نواف.... وأصلا لو عرف ما راح يقدر يسوي شي دام معها الورقة.... وهو ما يبي يضيع سنين تعبه....
بعد العشاء طلعوا وعبير تمشي بغنج وكأنها بنت العشرين.... ضبطت اللثمة ولفت العباية اللي كأنها فستان سهرة.... ومشت معه وركبت سيارته.... بعد مشوار وقف فراس سيارته عند عمارة....
حرك أنفه مثل حركة المدمنين وقال: حبيبتي أنا رايح أجيب أوراق من فوق... دقايق وجاي
عبير: أجل بجي معك... ما أحب أجلس لحالي بالسيارة
استغرب فراس بس هذي فرصة ذهبية ومستحيل تضيع منه....

ف الليل....
سكر أبو نواف الخط وقال: فراقك عيد
حط رأسه بالمخدة وأستسلم للنوم.... بما أنه عبير بتنام عند خالتها.... نام بهدوء وينطبق عليه المثل يا غافلين لكم الله....

ف الصباح....
الساعة 9 وقف فراس عند بيت أبو مساعد.... نزلت عبير بعد ما شكرته ع السهرة الحلوة.... دخلت وقالت للسواق يوديها لبيت زوجها....
دخلت البيت الهادي.... أبو نواف بالعمل والعيال بالمدرسة.... راحت غرفتها وتروشت وهي مبسوطة ومر اليوم بكذبة بيضاء.... عاشت حياتها ولا كأنها غلطت بحق نفسها وحق زوجها وبناتها....


يتبع........................
بعد أسبوع....
نواف كان جالس مع ريم ورنا ف البيت.... أما عبير وابو نواف كانوا ببيت عمها.... اللي مسوي عملية بقلبه....
التفت نواف لما رنا تمسح دموعها وقال: وش عندها رنووه تصيح
رنا: ما لك دخل فيني
نواف: ههههههههههه بالطقاق
ريم: ما عليك منها... تراها تصيح على عيال خالي مساعد
نواف: ليه وش فيهم
ريم: راحوا امريكا... لأن خالي عنده ابحاث وراح مع زوجته وعياله
رنا: شفت يا نواف بيعيشون هناك لمدة سنتين.. والله كنهم عشر سنين
نواف: سنتين ومسويه عزا... وش يقولون اللي يروحون بأكثر هاه
ريم: ما عليك منها ... بما أنا أمي وأبوي طالعين وش رأيك نطلع
نواف: وين نروح
ريم: أي مجمع... طفشنا من البيت
رنا ولا كنها تبكي من شوي: صحيح أصلا أنت غريبة جالس بالبيت... من شرا لك أبوي السيارة وأنت مختفي... حتى ما فكرت تمشينا فيها
ريم: إيه والله... خلنا نتمشى
وقف نواف وقال: أنتم جاهزين
وقفت ريم: أكيد... بس ألبس عباتي
ربع ساعة الا وهم بالمجمع.... ريم تمشي مع نواف وهم يسولفون.... رنا كانت مقهوره لأن نواف ما يرضى لها تطلع الا وهي لابسه عباة.... ما خربت على نفسها ولبست عباية ع الكتف وحجابها على كتفها....
ربع نواف شافوه بالمجمع لكن بما أنه مع خواته ما قربوا منه.... ولأنه أساسا ما انتبه لهم....
نواف: خلاص... أنتم روحوا أجلسوا وأنا بروح أجيب العشاء
ريم: اوكيه ننتظرك
مشت ريم مع أختها عشان يجلسون بالطاولات.... وهي رايحه قرب منها ولد صغير وقال: أنتي... الأجنبي اللي يمشي معكم طاح
التفتت ريم ورنا لنواف وشافوه طايح بالأرض.... عرفته من بنطلونه وراحت له.... نواف اللي مشى مسافة وقف وحس بألم بصدره.... ضغط عليه وهو يتألم وفجاة أغمى عليه....
جت ريم وجلست ع الأرض ورنا جنبها....
هزته كم مرة وهي تنادينه: نواف... نواف وش فيك أصحى
رنا تناظر أخوانها وتناظر حولها وهي تصيح.... والناس تجمعت حواليهم ومحد قرب....
ريم مو عارفة كيف تتصرف.... ولأنها ومو مركزة ما جا في بالها تتصل بأبو نواف.... رن جوال نواف وطلعته من جيبه.... ناظرت الشاشة" رائد يتصل بك".... عرفت أنه ولد عم نواف وردت عليه....
رائد: الووو نويف وينك فيه
ريم وهي تصيح: رائد وينك فيه
استغرب رائد: رييم؟؟
ريم شوي وتنهار: رائد وينك فيه... تعال منيب عارفة أتصرف
رائد بخوف: بمجمع { ..... } وش فيك
ريم وهي تصيح: تعال لي… نواف أغمى عليه ومنيب عارفة وش أسوي... الله يخليك تعال
رائد بسرعة: وينكم فيه
ريم: بنفس المجمع بالدور الثاني
رائد: اوكيه أنا جاي باي
ثواني الا ورائد وربعه في الدور الثاني.... شافوا الناس متجمعة وراحوا، ورائد شاف رنا وعرفها.... قربوا وشالوا نواف وطلعوا من المجمع.... رائد بما أنه جاي مع ربعه سحب مفتاح سيارة نواف....
رائد: ريم رنا... تعالوا معي
فضلت ريم أنها تركب معه أحسن من تركب مع ربع أخوها.... شغل السيارة ومشى.... رنا جالسة قدام وتصيح وريم ورا وهي تصيح....
رائد: خلاص يا ريم لا تبكين... إن شاء الله هو بخير
ريم وهي تمسح دموعها: إن شاء الله
وصلوا المستشفى وشافوا نواف بالسرير والممرضات يجرونه.... ومعه ربعه وف الآخر استقروا عند باب الغرفة.... بعد فترة طلع الدكتور وراحوا له....
بندر: وش صار
الدكتور: وين أهل الولد
رائد: مو هنا... ليه وش صار
الدكتور: ضروري يجي أبو الولد أو ولي أمره... دقوا عليه وخلوه يجي مكتبي
ريم طلعت جوالها ودقت على ابو نواف....
بعد نص ساعة جلس أبو نواف وهو يحاول يترجم اللي قاله الدكتور.... ضيق في صمام القلب، كمية دم اقل من الطبيعي، ممنوع يجهد نفسة جسديا أو نفسيا....
ناظر الدكتور وقال: وما فيه علاج
الدكتور: فيه علاج ممكن نسوي له عملية... ونركب له دعامة ويرجع مثل قبل... أو حبوب يأكلها إذا حس بتعب
أبو نواف خاف من كلمة عملية وقال: لازم أسأله عن موضوع العملية... بس الحين أفضل الحبوب
الدكتور: وأنا أقول كذا عشان يكون مستعد نفسيا... - أخذ قلم وبدا يكتب: عموما أنا راح اكتب له الحبوب... بس مثل ما قلت لك لا يتعب نفسه بالركض أو أي شي ثاني... حتى الحزن أو العصبية مو زينة له
أبو نواف: ما تقصر يا دكتور... بس ما قلت لي متى يصحى
الدكتور: بكرة إن شاء الله

صحى نواف وفتح عيونه، النور كان قوي عليه.... رجع غمضهم وفتحهم مرة ثانية ووضحت الصورة.... ناظر حوله وعرف أنه بمستشفى.... أنفجع لما شاف الأسلاك على صدره وجهاز تخطيط دقات القلب جنبه....
التفت أبو نواف لما حس بحركة.... أرتاح لما شاف نواف صحى.... قرب منه وهو مبتسم....
أبو نواف وهو يمسح راسه: سلامتك يا نواف ما تشوف شر
نواف: الله... أحم الله يسلمك
أبو نواف: شلونك الحين أحسن
نواف: الحمد لله... يبه وش فيني كنت ف المجمع مع... - تذكر وقال: ريم ورنا ويـ..
قاطعه أبوه: لا تخاف هم ف البيت ومسوين مناحة عشانك
نواف: يبه وش فيني
جلس أبو نواف على طرف السرير.... وشرح لنواف عن حالته.... استغرب نواف من اللي صابه بس أنه قال: ومتى أطلع من المستشفى
أبو نواف: بعد كم يوم... بس راح تعيش على حبوب
نواف: حبوب أحسن من العملية
أبو نواف: على الأقل ترتاح نفسيتك... وبعدها يحلها ألف حلال
دخلت أم سعود مع رائد....
أم سعود: وينه وليدي وينه... - راحت لنواف وباسته ومسحت شعره: بسم الله عليك يمه... يعورك شي
استغرب نواف وقال: لا... أنا بخير
ناظر أبو نواف لرائد: الله يهديك يا رائد... كيف تجيب أمي هنا
رائد: سوري عموو... بس جدتي غصبتني أجيبها وش أسوي
أبو نواف: وليش تقول لها... ما يسوى عليك إذا خافت وصار لها شي
رائد: مو أنا... هذي زوجتك دقت عليها وقالت لها
أبو نواف: إنا لله وإنا إليه راجعون
توالت الزيارات لنواف من أهله وربعه الين طلع من المستشفى....

دخل أبو نواف المجمع.... دخل المحل واشترى له كم بدلة للعمل.... بعد ما أخذ ساعة يتسوق راح لكوفي حتى يرتاح ويشرب شي منعش.... توه بيجلس سمع صوت ضحكها ملى المكان.... التفت وهو متأكد أنه ضحك عبير....
أنفجع لما شافها جالسة وجنبها رجال.... والظاهر أنها تعرفه من زمان لأنه مسك يدها وباسها.... فار دمه ووقف، أخذ أكياسه وطلع من المجمع.... ركب سيارته وهو يسب ويلعن....
كيف عبير تخونه وتضحك بمكان عام وكـنها في بيتها.... " آآآه كل شي توقعته منك يا عبير.. الا الخيانة ".... راح بيت أبوه ودخل، البيت خالي.... راح فوق غرفته مسك الأوظة بيدينه الثنتين.... ناظر المرايا وصوت ضحك عبير مالي أذنه....
أخذ العطر ورماه ع المرايا وقال: حـ..###، خاينـــة
دقايق والتفت لما فتح الباب وشاف أخوه أبو رائد....
أبو رائد أخذ أمه وأبوه عشان يتعشون عنده.... بعدها أبو سعود قال يبي يروح بيته.... رجع مع أم سعود واللي وصلهم أبو رائد.... دخلوا البيت ثواني وسمعوا صوت شي تكسر.... راح أبو رائد فوق ودخل الغرفة وتفاجاء لما شاف أبو نواف بالغرفة....
أبو رائد: سالم... وش فيك وش تسوي هنا
تحسر أبو نواف على حالة.... بعد ها العمر عبير تخونه، زوجته خاينة.... أبو رائد استغرب من تغير أبو نواف لحزن.... فهم أخوه مقهور والسبب أكيد عبير....
أبو رائد: دقيقه خلني أطمن أمي وأبوي وأجي
راح أبو رائد ونزل كم درجة وقال: يمه
أم سعود: ها يمه من هو فوق
أبو رائد: لا تخافين... بس سالم يدور شي وتكسرت المرايا وهو ما يدري
أم سعود: يللا انزلوا
أبو رائد: دقيقة يمه... بدور مع سالم وننزل
رجع أبو رائد الغرفة وشاف أخوه جلس على طرف السرير وحاط يده على جبهته.... جلس جنبه وقال: سالم وش فيك يخوي
رفع أبو نواف راسه وناظر قدام: عبير... تـ..تخوني
فتح أبو رائد عيونه: ايش
أبو نواف بقهر: الـ.### تخوني... شفتها جالسة مع واحد بكوفي لا والعاشق ماسك يدها
أبو رائد مأثرة فيه الصدمة: متى
أبو نواف: من شوي بالمجمع... وضحكها مالي المكان وكأنها بزر
أبو رائد: أتركها على راحتها
ناظره أبو نواف: شنوو أتركها هذي زوجتي... وسمعتها تاثر على سمعتي
أبو رائد: بس أنت ما بيدك شي... أتركها ربها يجازيها
أبو نواف: يا برد أعصابك... أقولك زوجتي تخوني وتقول أتركها... كيف ما أقدر هذي زوجتي وطبيعي أغار عليها
أبو رائد: لو واحد مكانك على طول طلقها... لكن أنت حالة خاصة لأن ما بيدك شي... ما أبيك تتبهدل عشان وحدة استغفر الله
أبو نواف: إذا زوجتي سيدها قيدها... ايش يكنون بناتها
أبو رائد: ليه أنت مو واثق من تربيتك
أبو نواف: أكيد واثق... لكن هذي نظرة الناس لهم
أبو رائد: لكن نظرة ربك غير... هو عارف أنك مظلوم وإن شاء الله ينتهي كل شي... والحين أنت جمعت أكثر من 4 ملايين
أبو نواف: قصدك 6 ملايين
أبو رائد: سالم من شهر قلت لي 4... معقولة في شهر واحد جمعت مليونين
ابتسم أبو نواف: لا طبعا... بس أم نواف نزلت بالبنك مليونين لي
أبو رائد: اهاا... بارك الله فيها هذي الزوجة اللي تحبها وتغار عليها... مو عبير
أبو نواف: الله يجازيك يا عبير... يا رب
وقف أبو رائد ونزل لتحت السرير.... دخل يده وسحب شنطة....
أبو نواف: ايش هذي
أبو رائد فتح الشنطة وقال: هذي مليونين مني لك
أبو نواف: فواز... ما كان هذا اتفاقنا
أبو رائد: لا يا شيخ... تأخذ فلوس زوجتك وأنا أخوك وما تبي فلوسي
أبو نواف: إيوه لأنهم إن شاء الله بيرجعون لها... وأنا ما أبي أزيد ديوني
أبو رائد: وأنا اقولك المليونين لك وحلال عليك... وأن رجعتهم لي لا أنا أخوك ولا أعرفك
أبو نواف: فواز... شلون كذا ما يصير
أبو رائد: يصير... خلنا الحين بموضوع عبير وش بتسوي لها
أبو نواف: بروح البيت وأكسر راسها
أبو رائد: لا يا سالم... لا تبهدل نفسك عشان وحده ما تستاهل... الحين صار عندك 8 ملايين يعني ما بقى الا الهين... لا تضيع تعبك ع الفاضي
أرتاح أبو نواف نوعا ما: بس باقي رنا بنتي
أبو رائد: خذها المستشفى... وأطلب تحليل لدمها
أبو نواف: هذا رايك
أبو رائد: إيوه...- وقف وقال: يللا ننزل عند أمي وأبوي... حط الشنط مكانها ومثل ما قلت لك أتركها على راحتها... ربها يجازيها
جلس أبو نواف مع أهله.... بس واضح عليه أنه مقهور ويفكر وش يسوي بعبير..... ما قدر يتحمل واستأذن وطلع.... وصل بيته وراح فوق.... دخل غرفته وشاف عبير واقفة عند دولابها....
ناظرته عبير: هذا أنت
أبو نواف: وين كنتي فيه
ناظرت عبير دولابها وهي متأكدة أنه هو اللي كان بالكوفي: ما يخصك
قرب منها ومسك ذراعها: أحاكيك مع مين كنتي
ناظرته عبير بنص عين: ما يخصك... أجلس مع اللي أبي بكيفي... هه حلال عليك أنت وحرام علي أنا
طال النقاش الحاد.... ريم ورنا طلعوا من الغرفة لما سمعوا صوت الصراخ.... طلعت عبير من الغرفة وهي تصرخ: مالك شغل فيني
أبو نواف بعصبية: مو على كيفك يا عبير
عبير بقهر: أنت مالك شغل فيني... وتراك ما تهمني، أنت ولا شي بحياتي
كتف أبو نواف يدينه وقال: صح ولا شي بحياتي... أنتي طالق
عبير وبناتها شهقوا....
عبير بصوت متقطع: طلـ..ـقتـ..ـني
ناظرها أبو نواف من غير ما يرد.... لكن نظرته تكفي....
أنقهرت عبير: طلقتني هاا... هين يا سالم هين
دخلت غرفتها وخذت أغراضها وطلعت.... شافها نواف طلعت مع أغراضها واستغرب.... لما سأل خوات أنبسط بداخلة إنا أبوه طلقها....
ريم ورنا جلسوا بالغرفة وهم خايفيين على أمهم.... أما نواف مو ساعيته الفرحة....
جلس أبو نواف بمكتبه وسند راسه بالكرسي.... وصدره يطلع وينزل، لكن مرتااااح.... راحة فضيعة يحس فيها، كان المفروض من زمان يطلقها.... مبسوط ويحس أنه أول مرة ياخذ حقه من عبير....

بعد يومين....
دخلت عبير البيت معززة مكرمة.... وبسبب موضوع حملها.... ابتسمت برضا وهي تناظر أبو نواف بنصر....
أما أبو نواف أنقهر لما عرف أنها حامل.... كيف وهو شايفها جالسة مع واحد.... ما قدر يسوي شي غير أنه يصلي ويدعي ربه....

بعد كم شهر....
راحت عبير فوق لعند غرفة نواف.... فتحت الباب بدون مقدمات.... نواف كان متمدد على سريره فز لما انفتح الباب....
عبير: نوويف... قم ودنا السوق
نواف بطفش: آآآف ليه ما تروحين مع السواق
عبير: لا المجمع بعيد وما أبغى أروح مع البنات لحالي... يللا بلا هذرة زايدة... ننتظرك تحت
دخل نواف مع عبير وريم ورنا والخدامة للمجمع.... تعمد نواف وريم يضيعون عن عبير ورنا والخدامة....
ريم: نوافوه وين تبينا نروح فيه
نواف: أبغى اشتري لي كم بدلة... وش رأيك تجين معي
ريم متعودة على ها الطلب: يللا
راحوا لمحل ملابس شبابية.... نواف يوريها البدل اللي عاجبته.... وهي مرة تأيده ومرة لا.... اختارت له كم بدلة على ذوقها.... الجزمة والساعة وكم قبعة كانوا يتشاورون فيها.... وآخر شي شراه نواف النظارة السوداء....
دخلوا لخياط الثياب.... عرض لهم الهندي الأقمشة....
نواف: تعالي ناظري... وش رأيك بها القماش
مسكته ريم وقالت: اوكيه... كم ثوب ناوي تفصل لك
نواف: امم ثلاثه لأن عندي من قبل وما لبستهم
ريم: عموما القماش ممتاز
نواف: وش رأيك بهذا
مسكته ريم: لااا... هذا بسرعة يتكسر إذا جلست... ما كأن مرة عليه المكواة... ناظر ها القماش
مسكه نواف: اممم اوكيه
بدا الهندي يأخذ مقاسات نواف وبعدها طلعوا....
انتبهت ريم على محل اكسسوارت وقالت: نواف لحظة... خلنا ندخل ذا المحل
دخلوا وشرت لها ريم كم اكسسوار وشنطة.... وما نست أختها رنا.... طلعوا من المحل، ثواني دق جوال نواف....
نواف: هلااا بو الخل
ـ :........
نواف: أنتم بالمجمع
ـ :............
نواف: خويتي هههههههههه الله ياخذك هذي أختي
ـ :...............
نواف: كل تبن... أسمع أنا بوصل أختي لأهلي وبجي لا تطلعون
ـ :...................
نواف: اوكيه... سلام
ريم: هذول ربعك
نواف: إيه... وشافوني أتمشى معك... قالوا أنك خويتي
ريم: ههههه ما يدرون... عموما إذا بتروح لهم رح... وأنا برجع لأهلي
نواف: أوصلك لهم وبعدها أروح للشباب
ريم: دقيقه
طلعت جوالها ودقت على أمها.... وعرفت مكانهم وسكرت....
ريم: خلاص نواف رح لربعك... ولا ترجع لنا لأن أمي تقول أبوي معهم
نواف: اوكيه... - مد لها الأكياس وقال: خذي أكياسك
ريم: ثانكس
خذت الأكياس ومشت مسافة.... طلعت جوالها وقرت المسج اللي جاها.... وهي تناظر الجوال صدمت برجال في أواخر العشرين.... وما انتبهت إلا وهي بحضنه.... وقف شعر جسمها وقامت بسرعة.... مشت بدون ما تنطق بكلمة ونست أكياسها على الأرض....
مشت بسرعة وهي ترتجف من قربه منها.... شافت أبو نواف واقف برة ينتظر تطلع عبير من المحل.... وراحت له....
ريم: يبه
التفت أبو نواف: ريم؟؟ أجل وين نواف عنك
ريم: راح مع ربعه
أبو نواف: أنا ما أدري متى يكبر ها الولد... كيف يتركك ترجعين لحالك
ريم" يا ليته ما رضى.. يا ليته رجع معي ": أنا قلت له يروح لربعه
عبير طلعت من المحل وأنفجعت لما شافت أبو نواف واقف وجنبه حرمة.... قربت وأرتاحت لما عرفت أنها ريم بنتها....
عبير: سالم تعال حاسب الرجال
دخل أبو نواف معهم ودفع الحساب.... طلعوا من المحل والخدامة تمشى وراهم وهي شايلة الأكياس.... ريم كانت تمشى معهم وهي تفكر.... جات عينهم بعين الرجال اللي صدمت فيه من شوي.... خافت وهي تشوفه يلحقها.... ناظرت بأبو نواف ومالها حد غيره....
ريم: يبه... يبه
التفت أبو نواف: نعم ريما
ريم: يبه... ناظر ها الرجال صار له فترة يلحقني
ناظره أبو نواف وقال: غريبة
ريم: لأني قبل ما أجيكم صدمت به وأنا ما أدري... والحين هو يلحقني... - ناظرت بعيون أبو نواف وقال: أنا خايفة يبه
حط أبو نواف يده على كتفها وقال: لا تخافين... أنا بروح أتفاهم معه
راح أبو نواف له وقال: السلام عليكم
الرجال: وعليكم السلام
أبو نواف: خير يا رجال... تقول بنتي أنك تلاحقها
الرجال: تقصد بنت زوجتك
أبو نواف: شي ما يخصك... وش عندك تلاحقها
ناظر الرجال بعيون أبو نواف: ريم بنت أخوي
أبو نواف بصدمه: ايش؟؟
الرجال: ريم بنت يوسف هي بنت أخوي
أبو نواف: طيب حتى لو هي تقرب لك... مو صح أنك تلحقها أفرض أنها قالت لأمها... وأمها قالت لأخوانها عنك، هذا إذا كنت جد عمها... ترا منت قد أمها وأهلها
الرجال: هذي بنت أخوي... حرام عليك تخيل عيالك يعيشون عند رجال غريب... وأنت ما بيدك شي
تنهد أبو نواف: لو جد أبوها يبيها كان جا لها... لأنها أكيد تبي تشوفه... أما إني أنا بنفسي آخذها لأبوها فأسمح لي... الباب اللي يجي منه ريح سده وأستريح
الرجال: عموما... هذي أكياسها طاحت عليها من شوي
أبو نواف: مشكور... واللي يعافيك لا تقرب منها لأنك مو قد خوالها... ولا راح أقولها أنك عمها... فمان الله
راح أبو نواف لزوجته وعياله....
عبير: من هذا
أبو نواف: هذا ولد واحد من معارفي... - ناظر ريم وهز رأسه يطمنها.... ارتاحت ريم لكن ما زال قربه مأثر فيها....
عبير: خلنا نروح المطعم
راحت عبير مع البنات وجلسوا ع الكراسي حوالين الطاولة.... أما أبو نواف راح للمطعم يطلب لهم عشاء....
ريم: رنا وش فيك
رنا جالسه جنب أمها ومميلة رأسها على ذراع أمها.... قالت بتعب: تعبانه
جا أبو نواف وبيده أكياس المطاعم.... كل واحد خذ وجبته.... فتحت ريم الهامرجر وحطت عليها الكاتشب ومايونيز وكم حبة بطاطس.... وأعطها الخدامة اللي جالسة بطاولة قريبة....
عبير: ليه يا ريم
ريم: ما أبغى شبعانة
ظلت تأكل بطاطس وعصير كوكتيل.... رنا كلت حبيتن بطاطس وما قدرت تكمل.... حست بلوعة ولفت لأمها: ماما أبغى كيس... أبغى كيس
بعد نوبة الإستفراغ رفعت رنا رأسها ووجهها شاحب وأصفر.... مسحت عبير فم بنتها بمنديل.... أبو نواف شرب بنته مويه....
ثواني وناظرت رنا أبوها بتعب: بابا... تعبانة
ناظر أبو نواف لعبير وقال: نمشي
عبير خايفة على بنتها: إيوه... يللا
وقف أبو نواف وشال بنته ومشى والكل يمشي وراه.... وبعد ما خذوا رنا للمستشفى رجعوا البيت....
دخلت ريم غرفتها بعد ما خذت أكياسها.... تروشت وبدلت ملابسها.... جلست ع السرير وبدت تناظر الاكسسوارت اللي شرتها.... انتبهت بورقة صغيرة داخل الكيس....
فتحتها وكانت رقم جوال بدون أي أسم.... شقتها ورمتها مع الاكسسوارت والأكياس بالأرض....
قالت بعصبية: حقيــر... واطي
رمت نفسها ع السرير وبكت الين غالبها النوم ونامت.... صحت لما سمعت صوت باب غرفتها يتسكر.... رفعت الغطا وشافت الرجال جاي لها وبعيونه الشر....
قرب منها وهي ترتجف.... مسك كتوفها وهي تقاومه وتصرخ: يمـه، يبـه، نوااااف
نواف اللي كان جالس ع الكمبيوتر.... خاف لما سمع صوت ريم تصرخ.... قام وراح لغرفتها ودخل.... شافها تصرخ وهي مغمضة عيونها....
قرب منها وهز كتفها: ريم... ريم أصحي أنتي نايمة أصحي
فتحت ريم عيونها وهي معرقة.... ناظرت حولها أختفى الرجال.... وما فيه إلا نواف جنبها....
نواف: بسم الله عليك... هذا حلم شين تعوذي من ابليس
رمت ريم رأسها على صدره وبكت.... تدري أنه مو أخوها ولا يحل لها.... لكن هو الأخ الوحيد اللي عرفته.... نواف عادي عنده أخته الكبيرة خايفة.... مسح شعرها وظهرها وهو يقرا المعوذات ويهديها....
ريم وهي تبكي: يبي يقتلني... يبي يتهجم علي الواطي
نواف يهديها: لا تخافين ريم... هذا كابوس وما فيه أحد يضرك
عطاها المويه وشربته ريم وهي ترتجف مع أنه حار إلا أنها شربت نصه....
ريم بخوف: نواف... لا تطلع إلا إذا نمت
نواف: ما عليك منيب متحرك من هنا
تمددت ريم وغطاها نواف وجلس ع الكرسي قريب منها.... بعد نص ساعه شافها غرقانة بالنوم.... شغل الأباجورة وطفى الأنوار وطلع لغرفته....


الله أكبر الله أكبر الله أكبر... لا إله إلا الله
الله أكبر الله أكبر ولله الحمد
الله أكبر كبيرا... والحمد لله كثيرا... وسبحان الله بكرة وأصيلا... وصلي اللهم على سيدنا محمد... وعلى آله وصحبه وسلم تسليما كثيرا
طلع أبو نواف مع نواف من المسجد.... راحوا للبيت وجلسوا بالصالة.... نزلت ريم ورنا وهم متكشخات للعيد....
قربت ريم من أبو نواف وسلمت عليه وباست رأسه: كل عام وأنت بخير يبه
ابتسم أبو نواف: وأنتي بصحة وسلامة
قربت رنا وسوت مثل أختها: كل عام وأنت بخير داادي
باسها أبو نواف: وأنتي بخير
قربت ريم من نواف ومدت يدها: كل عام وأنت بخير
صافحها نواف: وأنتي بخير... يللا بوسي رأسي
ريم: ههههههههه جد أنك شايب... - قربت رأسها بتبوسه بس نواف قال: لا هونت الحين يطبع الروج بشماغي
ريم: ههههههههه أحسن
قربت رنا من نواف ومدت يدها: كل عام وأنت بخير
طبع نواف بوسة بخدها: وأنتي بخير
رنا: تبيني أبوس رأسك
نواف: شكرا
وزع أبو نواف العيدية عليهم....
ريم: يبه أنا قريب أدخل 22 سنه وأنت للحين تعطيني عيدية
أبو نواف: أحلى ما فيه العيد العيدية... بقولكم سر
رنا: وش هو
أبو نواف: تدرون أنا امي للحين تعطيني عيدية
ريم: هههههههههههههه
نواف: ههههه من جد يبه
أبو نواف: ههههههه أمزح معكم لا تصدقون
رنا: الحين قال لا تصدقون هههههه
نزلت عبير وهي لابسة العباية.... وقالت: يللا يا بنات وش فيكم ما لبستوا العباية بنطلع
دقايق والكل في بيت أبو سعود.... الكل سلم على أم سعود وأبو سعود.... بعد دقايق دخل أبو رائد مع زوجته وعياله.... بعد ساعة مشى أبو نواف مع زوجته وعياله لبيت أهل عبير....
أبو نواف: نواف... ليه غيرت الثوب ولبست بدلة
نواف: رنا وريم قالوا لي ألبس بدلة
رنا: إيوه يبه عشان يصدقون أنه أجنبي
نواف: ما عليك يبه... إذا رجعنا لبست الثوب
دخل أبو نواف مع نواف لبيت أهل عبير.... حاطين كراسي وطاولات برة لأن الجو صاير حلو.... أنفجع نواف من الفسق اللي شافه.... عبير وأخواتها ما يتغطون من أقاربهم.... مشى ورا أبوه وهو يتاحشى يناظر اللي حوله.... سلم على أبو مساعد وأخوان عبير وعيال خوالها وعيال خالاتها....
جلس نواف جنب واحد من عمره.... وأبوه جالس مع الرجال.... قرب ولد صغير من نواف وقال: أنت ليش عيونك زرقا
ضحك نواف: ههههههه مثل عيون أمي
الولد: وينها أمك
نواف: أمي عند أهلها في بريطانيا
وقف نواف لما شاف أبوه وقف وقال: يللا يبه
أبو نواف: دقيقة أسلم على أم مساعد ونمشي
رجع نواف وجلس بعد ثواني شاف أبوه يأشره له يجي.... لكن نواف ما رضى.... توهق أبو نواف وقال لريم تروح تناديه....
قربت ريم وقالت: هااي نواف
رفع نواف رأسه وابتسم لما شاف ريم غيرت لبسها.... تنورة طويلة وبلوزة بكم طويل.... ولافه الحجاب على رأسها....
نواف: أهلين ريم
ريم: قوم يا بابا... جدتي تبي تسلم عليك
نواف: يا بنت ترا جدتك ما تقرب لي
ريم: قم بس قم ما راح تغازلك
قام نواف وهو مرتبك خصوصا وهو يسمع تعليقات البنات.... راح سلم على أم مساعد ووقف جنب أبوه اللي يسألها عن أحوالها....
التفت نواف لما سمع رنا تناديه: هلا رنا
رنا: تعال معنا
نواف: وين
رنا وهي تأشر بيدها: هناك
نواف: لاااا خليني مع أبوي أحسن
مسكت ريم يده وقالت: ما عليك... يللا تعال
مسكت رنا يده الثانية وسحبوه لين عند المسبح.... ناظر نواف اللي حوله طاولات فيها أكل أغلبها فاضيه.... بعض الشباب جالسين لحالهم والبنات لحالهم....
أشر على اثنين وقال: ريم ليه هذول جالسين لحالهم
ناظرت ريم وين ما أشر وقالت: اهاا هذول عيال خوالي ومخطوبين
جت رنا وهي تلهث.... رفعت رنا الناي وقالت: نواف ناظر ها الناي... خالي توه شاريه
خذه نواف وناظر فيه تذكر لما كان يعزف على الناي في ألمانيا.... بعفويه قرب الناي من فمه وهو يتذكر الأستاذة فيوليتا.... المدرسة الألمانية اللي كانت تعلمه.... تخيل كتاب النوتات قدامه والطلاب قباله....
عم السكوت المكان لما سمعوا صوت عزف ع الناي.... أبو نواف وعبير وريم ورنا كانوا مذهولين.... أول مرة يعرفون أنا نواف يعرف يعزف ع الناي.... نواف يعزف وهو مغمض عيونه وتمر عليه ذكريات قديمة.... سعود وزوجته جوانا والمدرسة فيوليتا....
فتح عيونه بعد ما انتهى من العزف.... تفاجا لما شاف اللي حوله اللي يصفق واللي يصفر.... عض شفايفه حتى ما يبتسم لأنه نسى نفسه.... التفت لأبوه وعبير وابتسم وهو يرفع كتوفه....
ريم وهي تصفق: فنااان والله أنك فنان... من متى تعرف تعزف عليه
نواف: من سنين... تعلمتها في ألمانيا
رنا: وأنا أقول هنا ما عندنا دروس على الآلات الموسيقية
نواف: هههههه تحلمين تدرسين موسيقى... - عطاها الناي وقال: رنووه خذي الناي ورجعيه مكانه
خذت رنا الناي وراحت لداخل....
ريم: نواف... جد قول من علمك تعزف
نواف: فيوليتا
ريم: ايش
نواف: أستاذة فيوليتا... مدرستي الألمانية يوم إني في ثاني أبتدائي هي اللي علمتني عليه
ريم: أجباري هو
نواف: لا أنا اخترته وبعدين أمي جوانا هي قالت لي لما سألتها
ريم: اهاا
سكت نواف لأن مر عليه ذكرى حزينة.... قال يغير الموضوع: أقول ريم... الحين أنتم تجلسون هنا على طول
ريم: لا... بعد ساعه ندخل والغدا يكون جاهز
رن جوال نواف: الوو
بعد الترجمه: مرحبا... أريد التحدث مع نواف
نواف: من المتحدث
ـ : أنا صديق قديم لنواف... هلا لي بالتحدث معه
استغرب نواف: أنا نواف... من المتحدث
ـ : ألم تعرفني يا نواف... أنا وليد
نواف: ههههههههه عمي وليد... وش أخبارك
وليد: بخير جعلك الخير شلونك أنت وشلون أبوك
نواف: الحمد لله... كل عام وأنت بخير
وليد: وأنت بصحة وسلامة
نواف: داق علي وتكلمني ألماني ليه
وليد: بغيت أتأكد من اللغه... عساك ما نسيتها
نواف: ولو كيف أنساها
وليد: عموما تجي معي ألمانيا
نواف: جد
وليد: أكيد... أنا حكيت مع أبوك من فترة وعلى أساس بعد العيد... كلمة وقلي وش رايه
نواف: اوكيه... أنا أقوله
وليد: أخليك الحين... سلام
ريم: نواف من هذا اللي حكيت معه ألماني
نواف: هذا وليد صديق عمي سعود الله يرحمه
ريم: الله يرحمه
رن جوال نواف وناظر فيه.... شاف أبوه يدق عليه، التفت حوله وشاف أبوه يأشر له يجي.... مشى مسافة والتفت لريم ورنا اللي واقفين مع مجموعة بنات....
رفع نواف يده وماسك جواله بإبهامة.... قال وهو مبتسم: بااي بنات
ريم ورنا وبعض البنات: باااااي
مشى نواف وهو يضحك.... فجاة رفع يده ومسح الدمعة الخاينة.... لأنه تذكر عمه سعود وحياته في ألمانيا.... ركب جنب أبوه في السيارة وهو ساكت.... ناظر النافذة وتنهد مشتاق لسعود ولجوانا ولألمانيا بكبرها.... حس بيد على يده والتفت لأبوه....
أبو نواف: نواف... قل الله يرحمه تراه محتاج لدعواتك
استغرب نواف كيف عرف أبوه أنه يفكر بسعود.... قال: يبه أبغى أروح ألمانيا... أبغى أشوف أمي جوانا
أبو نواف: من فتره كلمت وليد صديق أخوي... وعلى أساس بعد العيد
نواف بسرعة: عمي وليد دق علي من شوي وقالي
أبو نواف: اهاا... خلاص متى ما بيمشي بتروح معه... أنبسطت الحين
نواف: أكييييد
أبو نواف: اليوم عيد وسع صدرك... وما له داعي تكدر على نفسك
نواف: اوكيه

وصل نواف لأرض ألمانيا مع وليد.... وبعد ما راح عليهم يوم في النوم من التعب.... راح نواف مع وليد للقرية اللي كان ساكن فيها سعود....
نزل نواف من السيارة وناظر المكان وذكرياته ترجع له....
وليد: ها يا نواف... تعرف وين كان ساكن عمك
نواف: أكيد... عموما أنا بجلس عند جوانا ألين نرجع للسعودية
وليد: اوكيه على راحتك... انتبه لنفسك
ركب سيارته ومشى....
ناظر نواف الأرض الخضراء اللي قباله.... رفع الكاميرا وصور الطبيعة اللي حوله.... مدد إيدينه وكأنه يطير، غمض عيونه والهواء يلعب في جسمه من كل جهة.... نفسه يركض في ها الأرض الواسعة.... لكن قلبه ما يسمح له....
فتح عيونه وناظر القرية من بعيد.... بيت جوانا بعد كم متر من القرية.... التفت لما سمع صوت عربة جاية ويجرها حصان.... جالس عليها رجال ومعه صناديق فاضية.... أشر له نواف ووقف الرجال حصانه....
نواف بعد الترجمة: مرحبا أيها الصديق
الرجال: أهلا... هل لي بخدمة
نواف: هلا لك أن توصلني إلى تلك القرية
ابتسم الرجال: لا بأس أركب
لما ركب نواف قال الرجال: يبدو أنك سائح... من أين أنت أيها الفتى
نواف" أخاف أقولك سعودي.. تقول أرهابي".... قال بكذب: أنا من بريطانيا... وفي الحقيقة لست سائحا بل جئت لزيارة أحد معارفي
الرجال وهو يحرك اللجام: منذ متى لم تزره
نواف: منذ عشرة أعوام أو أكثر
تفاجاء الرجال: عشرة أعوام؟؟
نواف: أجل... فلقد ربتني إمرأة ألمانية إلى أن اصبح عمري 8 سنوات... وبعدها جاء أبي وأخذني عنده
الرجال: شي مؤلم
نواف: صحيح لكنني لا عرف لماذا تركني والدي عندها... إذا كان سيأخذني منها في النهاية
الرجال: هل تعتقد بأنك سترى المرأة
نواف: اتمنى ذلك... فزوج المرأة قد مات منذ سنين وأظن أنها لن تغادر القرية
الرجال: اتمنى أن تلتقي بها
نواف: شكرا
وصلوا للقرية ونزل نواف بعد ما شكر الرجال.... مشى نواف وهو يناظر حوله.... هذي القرية نفس الكراتين اللي كان يتابعها في التلفزيون.... أغلب الناس واقفين عند بضاعتهم اللي معروضة على طاولات....
وقف نواف لما سمع صوت رجال يصرخ على بنت.... لأنها كانت تبي هوت دوق من اللي يبيعه.... وملابسها تدل أنا ما عندها فلوس....
قرب نواف من البياع وقال بعد الترجمة: هل لي بفطيرة لو سمحت
البياع: حسنا
رفع الهوت دوق وحطها ع الفطيرة.... حط عليها الخلطات ولفها بمنديل ومدها لنواف.... مد نواف فلوسه وأخذ الهوت دوق وهو منقرف منه.... راح للصغيرة ومده لها....
استغرب البنت: لي أنا
نواف: أجل... خذيه فإنه لذيذ... وفي خاطرة" يييييع "....
خذته البنت وقالت: شكرا
كمل نواف طريقه وهو يصور كل شي حوله.... حس بأحد يسحب بنطلونه.... نزل الكاميرا وناظر البنت اللي مدت له وردة....
قالت ببراءة: هل تشتري مني الأزهار
ابتسم نواف وقال: حسنا أريد كل ما لديك
أخذ كل الورد اللي في سلتها وعطها فلوس.... انبسطت البنت بالفلوس اللي عندها.... وركضت الين اختفت بالزحمة.... مشى نواف الين طلع من القرية وبعدها بكم متر وقف عند باب البيت اللي له فيه احلا الذكريات....
دق الجرس وفتح ولد الباب: نعم من تريد
ناظر نواف بالولد اللي عمره 8 سنين وقال: هل هذا منزل جوانا راسل
الولد: نعم أنه بيتها
نواف: هل لك أن تناديها
دخل الولد بعد ما صفق الباب بوجه نواف.... ثواني وطلت جوانا من الباب الشبكي.... وفتحته حتى تستوعب الولد اللي واقف وبيده ورد أحمر....
قالت بتردد: نـ.. نـوا..ف
ابتسم نواف وقال بعد الترجمة: كيف حالك يا أماه
ضمته جوانا وقالت بالفصحى: نواف... صغيري... - ونزلت دموعها.... مسكت ذراعه وهي تناظر هذا هو نفسه.... بعيونه الزرقا وشعره البني.... أنفه الطويل وفمه الصغير بس أنه كبر....
ابتسمت جوانا: لقد كبرت يا نواف وأصبحت رجلا
نواف: لن أستطع أنساك يا أماه... فقد أصبحت أبتاع الأزهار التي تحبينها
جوانا: تعال يا بني أدخل
دخل نواف وقبل ما يجلس مد لها الورد وقال: هذي لك
جوانا: أشكرك يا بني... عن إذنك سأحضر الزهرية
جابت الزهرية وبدت تنسق الورد فيها....
نواف: أماه من هذا الصغير
جوانا: أنه ابني محمد... فلقد تزوجت برجل مسلم وأسمه عثمان
نواف: هذا جيد فلقد تابعت حياتك
جوانا وهي جايه: الحمد لله... - جلست جنبه وقالت: بني لقد غيرت أسمي لأسم عربي... أسمي عائشة
ابتسم نواف وناظر حوله: لم يتغير المكان كثيرا... فمازال كما كان
عائشة: هذا صحيح... أعذرني يا نواف فقد أعطيت ابني محمد كل العابك
نواف: لا بأس فاليلعب بها كما يشاء
ظل نواف أسبوع عند جوانا لكن خاب ظنه.... لأن ألمانيا تغيرت بغياب عمه سعود.... بس أنبسط أنه شاف جوانا وكيف استقرت حياتها....

وصل السعودية مع وليد وناموا بفندق.... ولما ارتاحوا كل واحد رجع لأهله.... دخل نواف وشاف ريم ورنا جالسات بالصالة....
نواف: السلام عليكم
ريم ورنا: وعليكم السلام
ركضت له رنا وضمته.... ابتسم نواف وقال: لها الدرجة مشتاقه لي
رنا: إيوه... البيت بايخ بدونك ما فيه حد يتهاوش معي ويضربني
خربط شعرها: هههههههههههه جد أنك مهبولة
وقفت ريم ومدت يدها له: الحمد لله ع السلامة
صافحها نواف: الله يسلمك
جلس نواف وخواته حوله....
نواف: أجل وين خالتي وأبوي
ريم: أمي ف المستشفى... للأسف توفى الجنين
نواف: لا حول ولا قوة إلا بالله... أبوي معها صح
رنا: إيوه... نواف وش سويت في ألمانيا حلوة
نواف: هههههه هذي ألمانيا تقولين حلو ولا لا... عموما أنا صورة صور كثيرة... بس إن شاء الله المغرب آخذهم المحل عشان يظهرونها

بعد كم يوم....
نواف اللي كان يتمشى ف المجمع مع ربعه....
نواف: وش فيكم يا الشياب... بسرعة تعبتوا
خالد: إيوه والله تعب... احنا من ساعة ندور
جلس رائد: أنا بتسريح وإذا خلصتوا دقوا علي
بندر: وأنا بجلس شوي
نواف: بروح أشتري لي كم غرض وجاي... لا تتحركون
راح نواف وكان بيشتري له كم بدلة.... بس ما عجبه شي رجع لنفس المكان وما شاف أحد.... رفع جواله ودق على بندر....
بندر: الووو
نواف: هذا اللي بيموتون من التعب... وينكم
بندر: احنا عند محل { ..... }
نواف يلتفت حوله: وين بالضبط
بندر: تعال قدام وتشوفه
مشى نواف وهو يتلفت.... أما ربعه كانوا داخل محل ويناظرونه وهو يدورهم.... أنفجروا ضحك لما شافوه صدم بوحدة....
نواف اللي كان يدور ربعه.... أنفجع لما صدم في بنت وطاحت ع الأرض وأكياسها معها.... أرتبك نواف كيف يتفاهم مع ذا الأجنبية....
قال وهو مرتبك: سوري
بدا يجمع أغراضها وهو يسب نفسه.... وقفت أسماء وهي تناظر أخوها نواف.... شافت صور كثير له لكن الحين صار غير.... ابتسمت لما وقف ومد لها الكيس....
نواف وهو متوهق ما يعرف انجليزي أبدا.... قال: forgive me
مشى عنها بسرعة قبل ما تهذر معه انجليزي وجد يتوهق.... شاف ربعه من بعيد يضحكون.... وراح لهم....
نواف: كلوا تبن
بندر: خطير يا نواف خطير ههههههههه
رائد: كان جبت لنا الرقم
نواف: أي رقم أنت ووجهك... والله إني توهقت زين طلعت مني ها الكلمتين... - دخل يده بجيبه بياخذ الجوال وما لقاه.... ضرب جبهته بخفيف وقال: آآآف
رائد: وش فيك
التفت نواف لخيالها اللي راح: حطيت جوالي في كيسها
خالد: ههههههههههههه أحلى ترقيم والله
نواف: بروح آخذه هذا جوال مو هدية
تقدموا وشافوها تمشي وبيدها كيس....
نواف: كيف أقولها
بندر: كلمها ألماني
نواف: والله مو وقت مزحك
خالد: أنا عندي الحل... - طلع جواله ودق على نواف....
أسماء كانت تمشى ومو منتبه للشباب اللي يلحقونها.... سمعت صوت جوال يرن.... استغربت هي ما عندها جوال لأن أبوها وعدها إذا راحت ثالث ثانوي بيشتري لها واحد....
فتحت شنطتها يمكن جوال أخواتها من الرضاعة.... داخل شنطتها بالغلط لكن ما فيه أي جوال.... مشت شوي وهي متأكدة إنا الصوت من عندها.... انتبهت على نور في كيسها.... دخلت يدها ورفعت الجوال نوكيا N78....
ناظرت الشاشة بو الخل يتصل بك.... ناظرت حولها وشافت أربع شباب يتاهمسون ويناظرونها.... تقدم لها نواف وهو مبتسم بإرتباك....
ابتسمت أسماء لأخوها وهي تعطيه جواله.... خذ الجوال بدون ما ينطق بكلمة وراح لربعه....
مشت أسماء وراحت لأخواتها من الرضاعة.... وقالت: بنات تتوقعون من شفت
أختها غادة: من شفتي
أسماء: شفت أخوي نواف
غادة: جد
أسماء: إيوه والله... كان ودي أسلم عليه بس ما عرفني
سارة: وليه ما قلتي له أنك أخته
أسماء: فشلة كان مع أصحابه


يتبع...............
اليوم الثاني....
أبو نواف لما شاف ولده جالس بالصالة قال: نواف تجي معي
نواف: وين يبه
أبو نواف: دام عبير والبنات معزومين... تعال معي باخذك مشوار
ركب نواف مع أبوه السيارة ونواف يناظر الطريق وهو مستغرب.... المشوار أخذ منهم نص ساعة.... استغرب نواف من الحارة اللي وصلوا لها.... وقف أبو نواف سيارته عند بيت ونزل.... نزل نواف معه....
نواف: يبه هذا من بيته
أبو نواف: بيت ولد عمي أبو طارق
دق أبو نواف الجرس وفتح أبو طارق الباب....
أبو طارق: يا هلا والله أبو نواف... وأخيرا جيت أسماء من ساعة تنتظرك
أبو نواف: أنشغلت شوي... شلونك زياد
نواف استغرب" من أسماء اللي تنتظر أبوي.. لا يكون متزوج على عبير.. أحسن تستاهل يا رب تكون زوجته "....
أبو طارق: نحمده على كل حال... وأنت
أبو نواف: بخير... وهذاني جبت معي نواف اللي تبي تشوفه
أبو طارق: ما شاء الله نواف رجال
سلم نواف عليه: شلونك عمي
أبو طارق: الحمد لله... حياكم تفضلوا
أبو نواف: لااا... ما عليك أمر بس ناد لي أسومة أبغى أخذها معي
بعد دقايق طلعت أسماء.... ركضت لأبوها وضمته: بابا وأخيرا جيت
نواف ناظرها وانصدم هي نفسها البنت اللي صدم فيها بالمجمع من فترة....
أبو نواف: نواف هذي أختك أسماء... ها يا أسماء شفتي نواف
أسماء: ما عليك بابا تقابلنا في المجمع من يومين
أبو نواف: جد
أسماء: إيوه... - وحكت له اللي صار....
بعدها ركبوا السيارة وأسماء تسولف مع أبوها.... أما نواف فضل السكوت.... كملوا الطريق الين وصلوا عند البيت.... نزلت أسماء وهي عارفة الطريق.... أما نواف ناظر البيت وهو مستغرب....
نواف: من بيته هذا
أبو نواف: هذا بيت أمي
نواف: أمك؟؟
أبو نواف: نواف يمكن أنت ما تعرف... لكن أم سعود هي مرت أبوي
تفاجاء نواف: ايش
أبو نواف: إيوه هي مرت أبوي... وهذا بيت أمي وأخواني من أمي
فتح عمر الباب وقال: أسووومة... وأنا اقول منهو جاي لنا
ضمته أسماء: كيفك عمووو
عمر: أنا بخير... شلونك أنتي
أسماء: عااال العال... جده داخل
عمر: أكيد... بس مع مين أنتي جايه
أسماء: مع بابا سالم... لا وجا معه أخوي نواف
عمر: وينهم فيه
أشرت أسماء بيدها: ناظرهم عند السيارة... يللا بروح أسلم على جده
دخلت أسماء وسلمت على جدتها وعماتها.... تقدم عمر لأخوه وولد أخوه وقال: حيا الله سالم
سلم أبو نواف عليه: الله يحيك... شلونك عمر
عمر: الحمد لله... - سلم على نواف وقال: وأخيرا جيت يا شيخ
ابتسم نواف وما رد....
أبو نواف: شفته جالس بالبيت... قلت أجيبه معي
عمر: حياكم تفضلوا
دخلوا داخل والكل ينتظر يشوف نواف.... أستحى نواف لأن العيون عليه.... مشى ورا أبوه وسلم على جدته....
أم سالم: هلا يمه هلا بوليدي... شلونك يا يمه
أبو نواف: بخير جعلك الخير... شلونك أنتي
أم سالم: الحمد لله... وينه وليدي ما شفته
سلم نواف وباس رأسها وقال: وش أخبارك يمه
ضمته أم سالم: طيبه يا يمه... شلونك أنت عساك بخير
نواف: بخير ونعمه
أم سالم: وكيف عبير معك... إن شاء الله تعاملك زين
ناظر نواف أبوه وقال: إيووه
طلعت سلمى من المطبخ وقالت: سااالم
راحت له وضمته وباست رأسه.... هي متزوجه لكن أبو نواف يحل محل أبوها....
أبو نواف: شلونك سلمووه
سلمى: يوووه يا سالم... صرت أم وتقولي سلموه
أبو نواف: ههههههههه لأنك تذكريني برنا بنتي... والله أنها طالعه عليك
عمر: وليه ما جبتها معك
أبو نواف: هي وأمها معزومين
عمر: صحيح حتى نهلة راحت معهم
سلمى: ما شاء الله الصلاة ع النبي محمد... هذا نواف
أبو نواف: ايش رايك فيه
سلمى: نسخة من أمه... كأني أشوف مونيكا قبالي
ابتسم نواف" مونيكا؟؟ وأخيرا عرفت أسم أمي "....
أبو نواف: وين وعد
دخلت وعد اللي بالكلية: أنا هوووون... - سلمت على أخوها: كيفك أبيه سالم
ابتسم أبو نواف: الحمد لله... شلونك أنتي وش مسوية بالكلية
عمر: ياهووو سالم... وش فيك من تشوفنا تسأل عن الدراسة
أبو نواف: بعد أخواني وأخاف عليكم
عمر: من سنين تقول ها الكلام
ناظرت وعد بنواف: سالم هذا ولدك
أسماء: يجنن عمه... صح
وعد: من فترة كنا ف المجمع وشفته... قلت يا زين ها الأجنبي... ما دريت أنه ولد أخوي
أبو نواف وعارف تفكيرها: تبين صورته
وعد: أكيييييد... خلني أكشخ فيه عند البنات
الكل ضحك على وعد اللي مجلسها ما ينمل.... جلس أبو نواف مع عياله يسولف مع أمه وأخوانه.... بعد فتره دخلت نهلة وسلمت على أبو نواف ببرود وراحت فوق.... ما تبي تجلس مع أبو نواف وهو خان صديقة عمرها عبير....
أبو نواف: وش فيها نهلة... كلما جيت تسلم علي وتدخل وما أشوفها
أم سالم: عمر رح ناد أختك
عمر: اوكـ... - وما كمل كلمته لأن جواله رن وقال: روحي أنتي يا سلمى... عن أذنكم بروح أكلم ندوش
وعد: يللا قريب نفتك من عمور وندوش
أبو نواف: يمه إذا قاصرك شي عشان زواج عمر قولي لي
أم سالم: إن شاء الله
وقفت سلمى وقال أبو نواف: وين رايحة
سلمى: بروح لنهلة
وقف أبو نواف: أنا بروح أبي أعرف وش سالفتها
راح أبو نواف فوق وشافها جالسة بالصالة.... قرب وجلس جنبها، تنرفزت نهلة بس ما قالت شي....
أبو نواف: دام أنك مو مشغولة يا نهلة... ليه ما تجلسين معنا تحت
سفهته نهلة وهي تناظر المجلة....
أبو نواف بطولة بال: نهلة... كذا مرة أجي وأنتي تسلمين وتدخلين وما أشوفك... وش فيك علي
نهلة ساكته وما ردت....
رفع أبو نواف يده ولف وجهها له عشان تناظره وقال: أحاكيك أنا... وش فيك علي
رمت المجلة ووقفت وقالت: ما أبغى أكلمك... ولا أبغى أجلس معك يا خاين
راحت غرفة وعد وسكرت الباب.... أما أبو نواف ظل ثواني يستوعب.... كلمة خاين ما يسمعها إلا من عبير والحين قالتها أخته.... وقف وراح وراها....
دخل الغرفة وقال: وش تقصدين بالخاين
ما ردت عليه وهي معطته ظهرها....
قرب منها ومسك ذراعها ولفها لجهته وقال: وش تقصدين يا نهلة
نهلة مقهورة: إيوه أنت خاين... كيف تبيني أجلس معك وأنت تخون صديقة عمري عبير
أبو نواف يحس بالدوامة ترجع مرة ثانية.... قال: أي خيانة اللي تتكلمين عنها
نهلة: سالم أنا لما كنت أمدح عبير لأمي بوجودك... ما ظنيت أنك بتتعلق فيها وتقول لأمي تخطبها لك... صحيح فرحت لكن شهرين وقتلت فرحتي أنا وعبير
أبو نواف مقهور ما يدري وش السالفة: بعد أنتي تعرفين السالفة... قولي لي ليش عبير تظن إني خاين لييه
نهلة: بالله عليك وحدة تشوف زوجها يضم بنت غريبة وش بتفكر فيه
استغرب ابو نواف: متى
نهلة: تذكر العزيمة في بيت أبو مساعد... شفناك أنا وعبير واقف بتهوية بيتهم... شفناك تكلم بنت وبعدها رمت البنت نفسها عليك وضمتك وأنت تضحك
سكت أبو نواف وهو يتذكر ذاك اليوم.... أما نهلة كانت تشوف رد فعله.... التفتوا الأثنين لما سمعوا صوت صينية طاحت وتكسر ما عليها....
سلمى كانت جايه وبيدها صينية عليها كاسات عصير.... سمعت كلام أختها وطاحت الصينية من يدها لأنها متفاجاءة.... أبو نواف ناظر بسلمى وسلمى ناظرته.... لأن نهلة تتكلم عنهم....
قربت سلمى من اختها وقالت: نهلة... أأ..أنا اللي ضميت سالم
نهلة: ايش
سلمى: سالم ما خان عبير... أنا اللي ضميته
بدت سلمى تفهم أختها السالفة اللي صارت من سنين.... أما أبو نواف من هول الصدمة طلع من الغرفة.... جلس بالصالة اللي فوق وحط يده على جبهته.... وشريط حياته يمر عليه.... كيف زعلت عبير وكيف حاول يراضيها بدون فايدة.... إلى الآن تعايره بالخاين وهو ما يدري وش السالفة.... وف الآخر تقصد أخته سلمى....
جت نهلة له وقالت: سالم... سامحني يخوي ما توقعت أنها سلمى
ناظرها أبو نواف بعتب: دام أنك عارفه ليه ما قلتي لي... هانت عليك حالتي بعد ما تركت عبير بدون ما أعرف السبب
نهلة: هذي صديقتي يا سالم
أبو نواف: وأنا أخوك... حرام عليك يا نهلة 20 سنه وعبير إلى الآن تتهمني بالخاين... وأنا ما أعرف وش قصدها
جلست نهلة جنبه: سامحني يخوي... الله يخليك سامحني
ناظرها ثواني وتنهد وقال: حصل خير يا نهلة... بس الله يخليك لا تقولين لها أي شي... خليني أنا أتفاهم معها
نهلة وهي تمسح دموعها: طيب
وقف أبو نواف وقال: أنا رايح لها
نزل تحت وقال: يللا يمه أنا ماشي... تبين شي
أم سالم: يووه يا يمه منت متعشي معنا
أبو نواف: المرة الجايه... أخوي داق علي ومدري وش فيه
أم سالم: ف حفظ الله... تعال مرة ثانية
أبو نواف: إن شاء الله يمه... - التفت لعياله وقال: يللا يا عيال
وقف نواف أما أسماء قالت: لا بابا أبغى أجلس هنا
وعد: إيه سالم خلها تتعشى معنا
أبو نواف: طيب... عمر ما عليك أمر وصلها لبيت أبو طارق
عمر: اوكيه
استغربوا لأن العادة يترجونه عشان يرضى تجلس.... طلع أبو نواف مع نواف لسيارة.... نواف كان ساكت وهو يفكر بعماته الجدد.... أما أبو نواف كان تفكيره عند عبير وكيف يشرح لها الموضوع....
رن جوال نواف: هلا
ـ :......
نواف: لا أنا طالع مع أبوي
ـ :............
نواف: هذا احنا راجعين البيت
ـ :....................
نواف: لا انتظروني جاي
ـ :..........
نواف: اوكيه باي
وصلوا البيت نزل نواف وراح لربعه اللي ينتظرونه.... أما أبو نواف مشى وهو ما يدري وين بيروح فيه.... وكل تفكيره عند عبير، كيف هي مظلومة.... وأي وحدة بتفكر نفس تفكيرها....
وقف سيارته عند بيت ناس.... وسند رأسه لرتبت السيارة وغمض عيونه.... عشرين سنة وعبير تعايره بشي ماله ذنب فيه.... تتهمه بالخاين وهي الخاينه... وأشياء كثيرة تدور في باله....
بعد فترة رفع الجوال وشاف مكالمات لم يرد عليها..... كلها من عبير، ناظر ساعته 10 ونص.... من ساعتين وهو يفر الشوارع.... مشى ودق عليها....
أبو نواف: الوو
عبير: سالم وينك فيه
أبو نواف: كنت عند أمي
عبير: نهلة تقول أنك من ساعتين طالع
أبو نواف: درت الشوارع... عموما إذا تبين شي قولي لأني راجع البيت
عبير: لا
أبو نواف: يللا مع السلامة
وصل أبو نواف البيت وشاف رنا تتابع التلفزيون....
أبو نواف: نااانه وين أمك
رنا: ماما فوق وريم بغرفتها
راح أبو نواف لغرفته وشاف عبير جالسة ع الكرسي الهزاز....
قرب منها وقال: عبير ليه تقولين عني خاين واللي ضمتني هي أختي... ليه تنفرين مني وأنتي ما سمعتيني
سكتت عبير ثواني وقالت: طيب أنا بقولك كل شي من البداية... بس أجلس منيب ناقصة تجيك جلطة من اللي بتسمعه وأتوهق فيك
جلس أبو نواف بطرف السرير وقال: قولي أسمعك
وقفت عبير عن الهز وقالت: سالم... أنا أنفر منك لأن قلبي عند غيرك
وقف أبو نواف بصدمة: ايش؟؟
عبير: إذا تبي تفهم أجلس... لا توهقني فيك
جلس ودمه يفور لأنه مو يقدر يسوي شي.... مو مكفي اللي جالسة معه بالمجمع والحين طلع لها ثاني" حسبي الله عليك يا عبير ".... قال من بين أسنانه: ومن هو هذا
عبير مبسوطة لأن مبين إنا أبو نواف مقهور: يوسف الـ...
فتح عيونه وقال: أأ.. أبو ريم
وقفت عبير وقالت: إيوه تهاوشت معه وطلقني... رحت لأهلي وريم ما كملت الست شهور... بعد فترة جا حتى يرجعني بس لأني صغيرة... ما رضيت وطلبت الطلاق وهذا اللي صار... كنت أظن أنه ما راح يقدر يستغني عني... لكن بسبب أخواته الحسودات طلقني... لأني ما أعجبهم لا في لبسي ولا في شي ثاني
أبو نواف كان يسمع وهو مستغرب.... أول مرة عبير تتكلم عن زواجها الأولي....
عبير وهي واقفة عند الأوظه: بعد سنتين سمعت أنه تزوج وصار لغيري... وأنت تقدمت لي وما وافقت عليك الا عشان أقهره... ومثل ما توقعت رفع قضية حتى يأخذ ريم مني... لكن هو مو قد عايلة أبو مساعد... بهذلته الين تنازل عن بنته... تدري ليش
ما رد لكن عيونه تسأل....
ناظرت عبير بعيونه وقالت: لأني أحبه
بانت الصدمة بعيون أبو نواف لكن ما يقدر يقول شي.... خلاص هو جمع الجزء الكبير من الملايين.... وما بقى الا الهين وما يبي يدخل السجن بعد ما قطع كل ها المشوار....
عبير: إيوه أنا أحبه... حرمته من بنته لأني أبغى ذكرى منه... كيف أعطيك قلبي وأنا أشوف صورته في وجه ريم... تصرفاتها وطيبتها الزايدة وهدوئها كلها تذكرني بأبوها... لكن لما شفت وحدة تضمك وأنت تضحك... وبعدها دخلت سلمى من الباب الرئيسي عرفت أنها كانت معك....
قلت بسوي مشكلة معك حتى تطلقني... وأقدر أرجع ليوسف... لكن أنت بغبائك سافرت وتركتني معلقة ومـ...
قاطعها أبو نواف لما وقف وقال: اسكتي يا عبير... خلاص ما أبغى أسمع شي
عبير: أنا أكرهك لأنك فرقتني عن يوسف... بأنتقم منك يا سالم الين تموت
أبو نواف ما قدر يسمع أكثر.... طلع من الغرفة ونزل تحت.... شاف ريم وهي بتروح فوق....
ريم: غريبة يبه وش فيكم بتنامون بدري اليوم
ناظرها لثواني وهو يحس بإشمئزاز منها.... كيف وزوجته تحب أبو ريم.... وهو بغبائه مسكن بنت زوجته وهي نسخة من أبوها....
حقرها وقال: كان عندي حديث ودي مع أمك
مشى عنها وراح لمكتبه وجلس ع الكرسي.... فتح الدرج وأخذ واحد من الدفاتر وفتحه.... وناظر بصورته وأم نواف معه تحسس وجه أم نواف.... وضم الصورة وهو يعاتب نفسه على غبائه....
تسمرت ريم مكانها أول مرة يعاملها أبو نواف بها الطريقة.... خافت أنه بيطردها لأنها ف الآخر بنت زوجته.... تجمعت دموعها بعيونها وراحت غرفتها....
عبير بعد ما طلعت كل المكنون.... حست براحة غريبة لأنها تكلمت عن شي دايما تفكر فيه.... بدلت ملابسها وتمددت ع السرير ونامت....

صحى أبو نواف وناظر المكان وشاف نفسه متمدد على أرض خضراء.... نفسها حديقة الجامعة اللي كان يدرس فيها مع أم نواف.... انتبه أنه حاط رأسه على حضن حد.... رفع عينه وشاف أم نواف اللي تحرك شعره....
ابتسمت أم نواف وقالت: متى ستعود
جلس أبو نواف وقال: قريب... بس أنا مشتاق لك كثير
وقفت أم نواف ووقف معها مسك يدها وقال: وين رايحة
ما ردت أم نواف ومشت عنه.... ابتعدت وهو يناديها حاول يلحقها بس حس المسافة بعيدة عنها....
فتح عيونه وناظر المكان هو بمكتبه في البيت.... جسمه معرق لأنه نايم بالحر.... ناظر الساعة 6 وخمس دقايق.... قام وراح غرفته وبعد ما جهز أخذ شنطة اللاب توب وراح العمل....
رجع من العمل وهو مروق.... لأن مديره أختاره من ضمن الموظفين.... اللي راح يروح معهم لبريطانيا.... لأن عندهم عقد صفقات مع شركة بريطانية.... وقت الغدا جلس مع عياله إلا ريم مو موجودة....
أبو نواف: وين ريم عنكم
نواف: نايمة
رنا: أصلا هي ما راحت الجامعة اليوم
وقف أبو نواف وراح لغرفتها وهو يعاتب نفسه.... على معاملته لريم وهي مالها ذنب إلا أنا عبير أمها.... طق الباب وقالت ريم: أدخل
فتح أبو نواف الباب....
التفتت ريم وقالت: عمي
كشر أبو نواف: رجعنا لعمي هذي... ريومه أنا ربيتك مع عيالي ليه تناديني عمي
نزلت ريم رأسها ومسحت دمعتها.... قرب أبو نواف وجلس جنبها.... رفع رأسها مسح دموعها وقال: ممكن أعرف ليه ها الدموع
ضمته ريم وقالت وهي تصيح: يبه ولهت عليك كثيييير
مسح أبو نواف شعرها لأنه عرف أنها تأثرت بسبب معاملته القاسية.... يعرفها هي حساسة ونادر ما تبين حزنها.... قال بحنان: خلاص يا ريم لا تبكين
ريم وهي تمسح دموعها: يبه راح تطردني من البيت
أبو نواف: أعوذوا بالله... في أب يطرد بنته... يللا قومي تغدي معنا تحت... مو حلوه السفرة بدونك لأنك المسؤلة عن نواف رنا إذا تناقروا
ابتسمت ريم: اوكيه جايه
وقف أبو نواف: يللا ننتظرك... وإذا ما جيتي ترا بنجيب غدانا هنا
ريم: طيب... أغير ملابسي واجي
طلع أبو نواف وهو يحس براحة.... لأنه ما يحب يكسر بخاطر ريم وخصوصا إنا أبوها ما يسأل عنها....
بعد يومين....
جلس نواف بغرفته بطفش.... كل ربعه مشغولين واحد نايم ذا الوقت والثاني مسافر والثالث عنده عزيمة.... طلع من غرفته ونزل تحت.... شاف ريم ورنا يلعبون بلاي ستيشن ماله خلق ولا كان خرب عليهم....
راح نواف لمكتب أبوه.... هذي أول مره يدخل المكتب لحاله لأن أبوه طالع وعبير معزومة عند صديقاتها.... جلس ع الكرسي الدوار وخذ لفه فيه ووقف وفتح واحد من الدروج....
شاف دفتر مكتوب عليه يومياتي.... فتحه كانت أول خاطره بعنوان غفلتي دفعتني حياتي.... قراها نواف بس ما فهم شي لأنه ما يهتم للخواطر.... ولا يعرف لأسلوب أبوه الغامض....

فر الدفتر باهمال وانتبه بصورة بالوسط.... شافها واستغرب كانت صورته وهو صغير وكأنه طفل أجنبي بجسمه الأبيض المليان ووجهه الدائري وعيونه الزرقا....
كان بحضن وحده جالسة ع العشب ولابسه فستان فوشي بدون أكمام.... وشعرها البني اللي طايح على كتفها ولابسه قعبة بيج فيها ورده فوشية.... كانت تشبه لنواف كثير بس هي أنعم وأجمل....
كان جالس جنبها أبو نواف بالقميص البرتقالي والبنطلون الجنيز.... واضح أنا الصورة قديمة لأن أبو نواف كان صغير.... فرح نواف بداخله أكيد هذي صورة أمه وأخيرا شافها.... حط الصورة بجيبه ورجع الدفتر مكانه وراح لغرفته....
دخلت عبير الصالة وشافت بناتها يلعبون كراش....
ريم: آآف من الدكتور ان سبقني
رنا: محد قالك تاخذين كراش الغبي... شوفيني أنا المركز الأول عشان خذت كوكو هههههههه
عبير: هـا بنات وش تسوون
ريم: نضيع وقت
عبير: ما جا أبوكم
ريم: لا
عبير: والزفت الثاني وينه فيه
ريم" يعني سالم هو الزفت الأول": جالس بالمكتب
رنا: لا توه رايح فوق ما انتبهتي له
عبير: طيب تعيشتوا
رنا: لا... والشغالة ما طبخت لأن محد قالها
راحت عبير فوق لغرفة نواف توها تفتح الباب عصبت لما شافته مقفل.... وبدت تطق فيه....
نواف اللي كان مبسوط وهو يناظر صورة أمه.... فز لما شاف حد يفتح الباب وارتاح لما تذكر أنه قفله....
عبير بصراخ: نوووويف وش عندك قافل الباب... أفتح يللا
قام نواف وحط الصورة بيجبه.... راح للباب وفتحه....
عبير بعصبية: وش عندك قافل الباب
نواف حب يحرجها: أبي أخذ راحتي في غرفتي
عبير ما أهتمت: أقول دق على الزفت أبوك وقله يجيب معه عشا
عصب نواف: أبوي مو زفت
عبير: لا يكثر بس... دق عليه
راحت عبير غرفتها وهي تنافخ من العصبية.... تذكرت سوالف صديقاتها وكل وحدة مغامراتها مع زوجها.... وهي ما عندها شي تقوله غير هذي خصوصيات.... لأنها ببساطة تحتقر أبو نواف....
ابتسمت عبير وهي تناظر شكلها بالمراية.... لازم تجرب كلام صديقاتها تبي تشوف صحيح بيتفاجئ أبو نواف من شكلها.... تزينت وتكشخت وهي تتذكر كلام وحدة منهم أنا زوجها نسى وش يبغى لما شافها.... نزلت وهي تفكر بزوجها....

نواف بعد ما طلعت عبير من غرفته.... خذ نفس عميق وهو يدق على أبوه.... " صحيح لسانها وصخ ها العبير" ....
انتبه نواف لما سمع صوت أبوه: نواااف
نواف وهو ينزل تحت: هلا يبه
أبو نواف: هههه دام تفكر ليش داق
ابتسم نواف" والله أنك طيب يا أبو نواف ": سوري سرحت شوي... يبه تقول خالتي أشتر عشا معك وأنت راجع
أبو نواف وهو يوقف سيارته عند باب بيته: لااا أنا توني واصل
نواف وهو يدخل الصالة: اوكيه هذا أنا تحت... مع السلامة
التفتت ريم لما سمعت صوت نواف: نواف تتحداني مع كراش
نواف: يللا
جلس جنب رنا وخذ يد البلاي ستيشن منها وبدوا يلعبون.....
دخل أبو نواف: اووه جالسين تلعبون... اجل وين الحكومة عنكم
رنا: ههههههههههه الحكومة فوق... يللا العشا اليوم من مطعم كنتاكي
أبو نواف: كنتاكي لا... اختاروا غيره
ريم وهي تلعب بتركيز: خلاص مشاوي
نزلت عبير بفستانها الأسود اللي لتحت الركبة.... مو غريبة عليها ذا الكشخة بس هذي أول مره تكشخ بعد ما جت من عزيمة.... دخلت الصالة وعينها ما نزلت من أبو نواف اللي كان يشوف التلفزيون....
التفت لها وناظرها لثواني ورجع للتلفزيون.... خلاص عبير ما صارت تثير أهتمامه.... إذا هي ملكة جمال وأخلاقها زفت ما تستاهل نظرة منه.... ومافي باله الا أم نواف وبس وعشانها وعشان عياله ساكت....
خاب أمل عبير لما شافته صد.... مالت عليه بس الشرهة مو عليه الشرهة على اللي كاشخ له... هذي الأفكار اللي كانت براسها....
عبير: سونيا... يا زفت سونيا
الخدامه: نئم مدام
عبير: جيبي كاس عصير برتقال
أبو نواف للمرة الثانية: من اي مطعم تبون
رنا: كنتااااكي
أبو نواف: كنتاكي لا
ريم: مشاوي أحسن
عبير عناد لزوجها قالت: نبي كنتاكي
جلس أبو نواف: كيفكم... بس أنا ما أبغي شي
استغربت ريم كيف غير أبو نواف رايه.... جت الخدامة ومعها العصير اللي قدمته لعبير....
أبو نواف: سونيا
الخدامة: نئم بابا
أبو نواف: سوي لي رز مسلوق مع خضار مشكلة مسلوقة
هزت الخدامة راسها وراحت....
رنا: اووو داادي مسوي رجيم حااااد
ابتسم أبو نواف من غير ما يرد....
نواف وقف اللعبة وقالت ريم: لييه
نواف: دقيقة... - التفت لأبوه: يبه أنت معك المعدة
استغرب أبو نواف: المعدة؟؟
نواف: يعني معك تقرحات أو مرض يمنعك تاكل أكل فيه بهار
ابتسم أبو نواف: لا بسم الله علي... بس أشتهيته لأني كنت أسويه لربعي لما يصير الدور علي
عبير: لربعك؟؟
أبو نواف: إيه لما كنا ندرس في بريطانيا أنا وربعي كل يوم واحد يطبخ... وإذا جا دوري مالهم الا المسلوق لأني أدرس ماجستير وهم بكالوريس
ريم: وناسة كلكم جمعة وتدرسون
رنا: ودادي يطبخ ههههههههههه
عبير بنص عين: اللي يسمعك يقول لندن ما فيها مطاعم
أبو نواف بكذب: ملينا من الدجاج والسمك... وبعدين أغلب الطبخات فيها خمر... - ابتسم من كذبته" اللي يسمعك يا سالم يقول عمرك ما شربت الخمر " ناظر نواف اللي يناظره وهو سرحان: نواف ليش أنت خايف يكون معي مرض... ترا عادي... - وفي خاطره" لأني مو مرتاح "....
التفت نواف لشاشة وقال وهو يتذكر صورة أمه: خايف أفقدك مثل ما فقدت أمي... يللا يا ريم نكمل
الكل استغرب من رد نواف وأولهم أبوه....
أبو نواف وهو يفكر بكلام ولده" وش اللي ذكره بأمه.. هذي أمه مستحيل ينساها وخصوصا أنه ما شافها.. إذا أنا ما نسيتها كيف هو".... انتبه لما سمع نواف....
نواف: ريمووه يا الغشاشة ترمين علي صاروخ عند خط النهاية
ريم وهي مبسوطة أنها فازت: هههههههههه والله أنت اللي ما تعرف تلعب
نواف: أنا ما أعرف العب... نشوف الدوري الثاني
سحبت رنا منه اليد وقالت: ومن قال أنك بتعلب دوري ثاني
نواف: رنووه هاتي اليد
رنا: لاااا حتى أنا أبي العب
نواف: رنووووه هااتـ...
قاطعه أبو نواف: نوااف أترك أختك وقم جب العشا
نواف مقهور من رنا ودلعها: أي مطعم تبون
ريم بسرعة: يبه بنروح أنا ورنا مع نواف نشتري لنا... وش قلت
أبو نواف: كيفكم بس لا تتأخرون
طلعوا البنات مع نواف.... أما أبو نواف التفت لعبير....
أبو نواف يستهزء: وش ها الرضى... أشوفك اليوم راضية علي
عبير ولا كأنها خاينة: سالم أنا متزينه لك وأنت تستهزء
أبو نواف: لاااا اليوم صاير لك شي
لفت عبير ع التلفزيون أنها زعلانة....
تنهد أبو نواف: عبير لا تحاولين معي... أنتي في نظري زوجة لا أكثر ما أقدر أحبك... أنسي سالم الأولي لأنه مات
غرقت عيونها: ليه يا سالم تكرهني وأنت عارف أنه سوء تفاهم
أبو نواف: بعد ما اتهمتيني بالخيانة... بعد ما ذليت نفسي لك ولأخوانك... وفي الآخر تطلع البنت أختي آآخ بس قالت سوء تفاهم
عبير شوي وتصيح: يعني ما في أمل
وقف أبو نواف: آآسف يا عبير... أنتي خليتيني أشوف وجه ثاني لك... وجه ما تصورته فيك
راح أبو نواف لازم يبعد عن دموعها اللي تنزل حتى ما يضعف.... لازم يرجع للي تنتظره في بريطانيا.... مستحيل ينسى مساعدة أم نواف له....
دخل مكتبه وجلس ع الكنب سند راسه وغمض عيونه.... ثواني الا الباب ينطق....
قال أبو نواف وهو على وضعه: أدخل
دخلت الخدامة وحطت له العشا وطلعت.... ناظر الأكل وابتسم وبدا ياكل وهو يتذكر حياته مع أم نواف.... وكيف كانت تهتم باكله الصحي وهو يطفشها....
قام أبو نواف وراح لمكتبه وفتح واحد من الدروج.... أخذ دفتر خواطره عشان يشوف صورتها.... بس أنه تفاجئ لما أختفت الصورة.... بدا يدور بين أوراقة وملفاته وهو خايف إنا الصورة وصلت لعبير.... أخترع أبو نواف لما انفتح الباب عليه....

نواف اللي وصل مع خواته وهم يسولفون ويضحكون.... سأل عن أبوه وراح له المكتب.... دخل من غير ما يستأذن واستغرب لما شاف أبوه خايف.... كنه واحد يسرق والفوضى على مكتبه....
أبو نواف بعصبية يخفي توتره: خير يا نواف داخل بدون احم ولا دستور
نواف: سوري بس أنا كنت جاي أقولك إنا ريما هي اللي دفعت حساب العشا... لأني نسيت أخذ منك الفلوس
أبو نواف بصراخ ماله داعي: بعطيها فلوسها... يللا فارق
قرب نواف وهو مطنش نظرات أبوه.... دخل يده في جيبه وطلع الصورة حطها قدام أبوه وقال: تدور هذي
ناظر أبو نواف الصورة وقال: وين لقيتها
رفع نواف واحد من الدفاتر وقال: داخل هذا
أبو نواف بعصبية: وأنت بصفتك منهو داخل المكتب وتفتش فيه
نواف: يبه لما قلت لك عطني صور لأمي قلت ما عندي... وهذا أنت عندك وحدة ليش ما خليتني اشوفها
أبو نواف: أنت ما تفهم هذي أن شافتها عبير بروح فيها... أنا ما صدقت كلها كم شهر وارتاح وأنت بتهدم كل شي سويته
نواف مقهور: ليه كل ها الخوف من عبير وش ماسكة عليك... ليه ما تصرخ عليها ليه ما تضربها... ليه يا يبه ليه
ما انتظر رد أبوه وطلع راح الصالة وبوجهه رنا....
رنا: نوااف تـ..
نواف" كملت " قاطعها وقال: ما أبغى عشا
طلع من البيت وهو مقهور من كل شي.... ركب سيارته وراح لبيت جده.... لما وصل نزل ودق الجرس فتحت الخدامة الباب....
نواف: من فيه هنا
الخدامة: ماما كبير بس
نواف: وجدي هنا
الخدامة: لا بابا كبير في روه برة
دخل نواف داخل وشاف جدته جالسة ع الأرض وتتفرج ع التلفزيون....
شافته أم سعود: نواف
راح لها نواف وحط راسه بصدرها وبكى....
أم سعود خافت: نواف... ايش فيك أبوك فيه شي
نواف وهي يصيح: لا
أم سعود: عبير وبناتها فيهم شي
نواف: لا
أم سعود وهي تمسح ظهره: لا تعور قلبي قلي ايش فيك تصيح يا يمه
نواف وهو يدفن راسه بحضنها أكثر: متضايق يمه... أحس نفسي مخنوق
أم سعود حركت شعره: ايش اللي مضايقك... متهاوش مع أبوك
نواف: لا... - رفع راسه وقال: أبغي أمي
أم سعود: يا ليتني أعرف لها رقم كان من زمان كلمتها
بعد نواف عنها من غير ما يرد....
ابتسمت أم سعود وهي تشوف وجهه أحمر من صياحه: نواف أنت عارف إنا أمك أجنبية... وجدك قايل لأبوك وعمامك كل شي أغصبكم عليه الا الزواج... عشان كذا شفت عمك سعود الله يرحمه تزوج وحدة مدري وش جنسيتها وأبوك بعد... ما قالهم جدك شي لأنه راضي
نواف بعد ما هدى شوي: متى آخر مرة شفتيها
أم سعود: أمك ما كنت أشوفها دايما... لأن أبوك كان يدرس برة واتصل علينا وقال أنه تزوج... وبعد كم شهر جا وجاب معه زوجته وأنت... ويوم حملت سافروا مرة ثانية لأن أبوك قال يبي ياخذ ماجستير هذي.....
سكتت شوي وهي تتذكر وسمعت صوت من بطن نواف....
قالت بحنان: أنت ما تعشيت يا وليدي
ابتسم نواف وهو مستحي: مو لازم
أم سعود: شنوو مو لازم... يا سيرين... سيرين
جت الخدامة: نئم ماما
أم سعود: جيبي عشا لنواف
دقايق وجابت العشا لنواف.... دخل أبو سعود: السلام عليكم
أم سعود ونواف: وعليكم السلام
أبو سعود: نواف عندنا اليوم وش الطاري
استحى نواف لأن زياراته قليلة لبيت جده....
أم سعود: هو دق وقالي أنتم هنا اجل أنا بجيكم
جلس أبو سعود جنب نواف وطبطب على ظهره: حياك الله... خلنا كل يوم على بالك
نواف: إن شاء الله
بدا يسولف مع جدانه وهو مبسوط.... عجبته الحياة هنا بعيد عن صراخ عبير وأبوه ودلع رنا.... فكرة أنه يعيش هنا لكن وش يقنع أبوه.... هذي كانت أفكار نواف....

بعد فترة....
وقف نواف عند باب بيت أبو طارق.... تردد يدق الجرس ولا لا.... لكن ما حس الا بيده دقت الجرس وفتح له طارق....
طارق: نعم
نواف بتردد: ممكن أشوف أسماء
كتف طارق إيدينه وقال: سلامات... جاي وتبي تشوف أختي... ليه بتخطبها
نواف: أنا نواف أخوها
طارق: اهاا وأنا أقول من تشبه... تشبه منيرة أم أسماء... حياك تفضل
استغرب نواف" منيرة؟؟.. مو أسمها مونيكا ".... دخل وجلس بالمجلس....
طارق: دقيقة أناديها
دخل طارق وما شاف حد بالصالة.... راح فوق لغرفة البنات وطق الباب.... محد فتح له ولا حد رد عليه لكنه سمع صوت الاستشوار.... فتح الباب ودخل....
طارق وهو يبعد الدخان عن وجهه.... قال بصوت عالي: فتحي النافذة
طفت أسماء الاستشوار وراحت فتحت النافذة....
طارق: غدووه أسومه حرقت شعرك
شهقت غادة وقالت أسماء: يا غبيه ما حرقته... بس أنتي ما غسلتي البلسم كويس عشان كذا الغرفة كلها دخان
طارق: أسومه... تدرين من جا تحت
أسماء: بابا سالم صح
طارق: لا نواف تحت
أسماء: جد... - رمت الاستشوار بحضن أختها وقالت: سوري غدووه بروح أشوف أخوي
نزلت تحت وهي بتطير من الفرحة....
أم طارق: شوي شوي يا بنتي لا تطيحين
أسماء فرحانه: نواف أخوي بالمجلس
ما ردت أم طارق لأن أسماء ركضت لأخوها.... وقف نواف لما شافها جايه مد يده يسلم.... لكن هي ضمته فرحانه فيه....
أسماء: اهليييين نوااف
انحرج نواف وقال بإرتباك: هـ..هلا فيك
بعدت عنه وجلست جنبه: أجلس وش فيك واقف
جلس نواف وهو مبتسم بإحراج....
أسماء: وش سر ها الزيارة
نواف: توني أعرفك وتسأليني وش سر ها الزيارة
أسماء: بس من جيت هنا أول مرة ما جيت بعدها
نواف: انشغلت شوي... قولي لي مبسوطة هنا
أسماء: إيوه عندي أم وأب وإخوان... صحيح كلهم بالرضاعة لكن أنا أحبهم... وأنت مبسوط في بيت بابا
نواف: الحمد لله
أسماء: وزوجة بابا تعاملك كويس
نواف: هه هذي زوجة أبوي مو أمي عشان تعاملني كويس
استغربت أسماء: ليه
نواف: لأنهم يقولون إني أشبه أمي... وزوجة أبوي تغار من أمي وتحط حرتها فيني
أسماء: لحظة يقولون... ليه أنت ما شفت صورة ماما
ابتسم نواف: صورة وحدة وقديمة... حتى إني موجود بها الصورة وعمري كم شهر بس
وقفت أسماء وقالت: دقيقة
طلعت أسماء ودخل طارق وبيده صحن الحلا مع العصير....
طارق وهو يمد الصحن لنواف: تفضل يا نواف
نواف: دام فضلك
طارق: وش رايك بأسومه عسل صح
نواف كاس بيبقسه بس تذكر أنها أختهم من الرضاعة: إيووه كثير
طارق: تدري يا نواف أنها في صفر أو ربيع أول بتسافر لأمك
نواف: ليه هي تروح لها
طارق: أكيد... شغل أبوي يتطلب أنه يسافر لندن... فعشان كذا ياخذها لأمك... ليه أنت ما تزورها
هز نواف راسه وقال: أبوي مانعني عنها
طارق: غريبة
نواف: لا غريبة ولا شي... زوجة أبوي تقول إنا أمي كافرة ورمتني أنا وخواتي على أبوي
فتح طارق عيونه: أبوك قال كذا
نواف: لا زوجته
طارق: وأنت صدقتها
نواف: أكيد... لأن أبوي مو راضي يعطيني أي معلومة عن أمي... فأكيد أنه ما يبي تهتز صورتها عندي
طارق: لا يا نواف... أمك مسلمة وكان أسمها مونيكا وغيرته لمنيرة... عايشة في لندن ومعها أختك بسمة وهذا أسماء عندنا
نواف: أبي أعرف ليه صارت أسماء عندكم... أسمح لي أسماء عندها أب وعمام... أو كان عاشت مع أمي وبسمة
طارق: والله علمي علمك... والظاهر أنا أبوي مع أبوك متفقين على ذا الشي من سنين
نواف: وأكيد في سبب
طارق: جايز
دخلت أسماء وهي شايلة صندوق صغير.... رن جوال طارق وقف وقال: عموما أنا طالع للربع
وقف نواف: خذ راحتك
طارق: أنت خذ راحتك والبيت بيتك
نواف: تسلم
طارق: مع السلامة
جلست أسماء جنب نواف وفتحت الصندوق.... طلعت البوم الصور وتناظر مع نواف وهي تقوله عن الحياة في لندن.... وكانت تسأله عن حياته مع عبير.... وهو يقول لها وكأنه يفضفض لها.... أما أسماء كانت تحفظ قدر ما تقدر حتى ترسل السوالف لأمها عن نواف....
نواف وهو يناظر الرسايل: يعني أنتي تراسلين أمي
أسماء: أكيد... حتى بالمسن نسولف وهي ترسلي بالبريد صورها... يعني ما انقطعت عنها لاهي ولا بسوو
نواف: بسوو؟؟ من هذي بسو قطوتها
أسماء: هههههههههههههه أي بسة... هذا دلع بسمة
أخذ نواف صورة لأمه واقفة جنب نافذة.... ومسندة ظهرها بالجدار وماسكة وردة وتناظر الأرض....
نواف: أسومه
أسماء وهي تراقب تصرفاته: هلا
نواف بتردد: مـ..ممكن أخذ هـ..هذي الصورة
ابتسمت أسماء: شوور
توهق نواف ما يدري وش قالت: يعني أخذها ولا لا
ضحكت أسماء: ههههههههههههه ما تعرف انجلش
نواف: لا... ألماني أصير لك بلبل بس انجلش نو وييي
أسماء: مدري من هو قالي ذاك اليوم... سوري وفور قيف مي
نواف: هههههههههه ظنيتك أجنبية وخفت تهذرين على راسي وأتوهق... عشان كذا تركتك قبل ما أسمع ردك... وبعدين كثر الله خيري طلعت مني ها الكلمتين
أسماء: يبي لك كورسات... على فكرة احتمال كبير أروح لماما بعد كم شهر... وش رايك تروح معي مع بابا زياد
نواف: لا... لازم أروح مع أبوي عشان ما أتورط
أسماء: ما عليك بكون أنا معك
نواف: وأنا ما أثق في حكيك
ضربته أسماء على كتفه بخفيف: مالت عليك... قم برة يللا
ضحك نواف: ههههههههههه... - وقف وقال: اوكيه أنا طالع
أسماء: وين تعال أمزح معك
نواف: أدري... بس جد أنا طالع صار لي ساعة أهذر معك
أسماء: نواف تعشى معنا
نواف: مشكورة ما قصرتي... الا قولي لي أنتي دايما تروحين لبيت جدتي
أسماء: أكيد من يوم أنا صغيرة
نواف: وأم سعود
أسماء: حتى جده أم سعود أروح لها... لكن مو مثل جدتي أم بابا
نواف: غريبة ولا مرة صادفتك
أسماء: جدتي أم سعود تقول أنك قاطعها وما تزورها... عشان كذا ما صادفتني
نواف: بحاول ما أقطعها... - مد يده وقال: يللا أشوفك على خير
صافحته أسماء: لا تنقطع عني... ترا أنا أختك
نواف: طيب يا شيخة... مع السلامة
أسماء: سلاااام
نواف: أقول آخذ الصورة ولا لا
أسماء: هههههههههههه جد أنك كووول... أخذها يا شيخ
أخذ نواف الصورة: لا يكون تسبيني وأنا ما أدري
أسماء: هههههه افاا أنا أسب أخوي الكبير
نواف: إيوه هذا حلاتك... يللا سي يوو لا تقولين أعرف، هذي أسمعها من الشباب
أسماء: ههههههههههههه بااي

يتبع.....................
بعد كم شهر....
دخلت عبير مكتب أبو نواف وما شافت حد.... جلست على مكتبه وفتحت الدفتر اللي قبالها.... وانفجعت لما شافت صورة أبو نواف جالس وجنبة أجنبيه وبحضنها ولد.... أكيد أنها أم نواف والولد هو نواف...." هين يا سالم.. أنا بدفعك الثمن "....
طلعت بعد ما خذت الصورة معها.... راحت لعند الخدامة وقالت لها تعطيها ملابس قديمة وشققتها.... وراحت لغرفة ريم....
بعد نص ساعة دخل أبو نواف.... نزلت له عبير وهي تصيح....
عبير وهي تصيح: سالم... الحق يا سالم
أنصدم أبو نواف أول مرة يشوف دموع عبير: ايش فيه
عبير من بين دموعها: تعال وناظر ولدك وش سوى
راح معها فوق ودخلوا لغرفة ريم.... انفجع أبو نواف لما شاف ريم.... ملابسها مشققة وشعرها مخربط وجالسة ع السرير وتصيح.... والغرفة مقلوبة فوق تحت....
صد أبو نواف وسكر الباب.... وقال : من سوا فيها كذا
عبير بصياح كذب: ولدك
تفاجاء أبو نواف: نواف؟؟
عبير تكمل كذبها: إيه ولدك الـ..###
أبو نواف بصراخ: وينك عنه... وينك
جلست عبير ع الكنبة وحطت يدينها بوجهها: ولدك قافل الباب عليها... وتهجم على بنتي... تهجم على ريم بنتي
راح أبو نواف مثل الإعصار لغرفة ولده....
نواف اللي كان جالس ع النت وما يدري وش عندهم يصارخون برة.... أكيد أبوه وعبير كالعادة.... لف لجهة الباب وتفاجاء لما شاف وجه أبوه....
قرب أبو نواف لولده وعطاه كف.... وقال: جد أنك و..### وما تربيت
انصدم نواف ووقف وقال: ليه
مسكه أبو نواف من شعره وقال: ريم يا الـ..### أختك ريم
مسك نواف يد أبوه لأنه يتألم: وش فيها... ما سويت لها شي
بدا أبو نواف يضرب ولده.... ونواف يتألم لكن يسأل عن السبب وما يدري ليه أبوه يسبه.... وبعد كم ضربة على راسه بالجدار.... طلعه من الغرفة وهو ماسكه من شعره....
راحوا لعند غرفة ريم ولما فتح أبو نواف الباب.... ناظر نواف ريم حتى يفهم وش السالفة.... لكنه انفجع لما شاف ريم وفهم كل شي....
لف لأبوه ودموع البراءة على خده.... قال برجاء: مو أنا والله مو أنا
أبو نواف يدري أنا ولده بريء.... بس ما بيده شي.... قال بعصبية: مو علي أنا تكذب
جره من شعره ونزل به تحت وهو يسبه.... ونواف يحاول يدافع عن نفسه.... بذل جهد كبير وبدا جسمه يتعرق ويتنفس بسرعة.... ما حس الا وأبوه يرميه على درج التهوية....
أبو نواف بعصبية: أن شفتك هنا... ما تلوم الا نفسك يا..###
نواف خلاص اللي صار هد حيله وما قدر يوقف.... ظل بمكانه الين دخل السواق وشاله ودخله لغرفته.... اعطاه الحبوب اللي ما تفارق جيبه.... واعطاه الموية مدده السواق على سريره ونام....
بعد ما طرد ولده دخل مكتبه.... سند ظهره للباب ودمعت عيونه" مو بيدي يا نواف.. مو بيدي ".... ناظر يده اللي فيها كم شعره من نواف.... شعره بنيه وشعره ذهبية....
راح عند النافذة وهو عارف أنا ولده ما تحرك من مكانه.... دق ع السواق وتفاهم معه.... ناظر السواق وهو يشيل نواف ودخله لغرفته....

ريم اللي كانت جالسه تبكي كذب.... ما تدري عن سوالف أمها.... ملابس قديمة ومشققة.... وسوي نفسك تبكين ولا تنسين تخلين الغرفة مقلوبة فوق تحت....
أنصدمت لما أنفتح الباب وشافت أبو نواف ماسك ولده من شعره.... ونواف يناظرها ودموعه على خده.... فهمت تصرف أمها تتبلى على نواف معها.... قامت لما طلع أبو نواف.... شافته ينزل مع ولده....
ناظرت أمها اللي تناظر زوجها وعلى وجهها أكبر أبتسامة خبث.... تفاجات ريم كل هذا من تخطيط أمها.... حستها شيطان بهيئة إنسان....
طلعت من الغرفة مسكت أمها من يدها.... عبير دخلت مع بنتها الغرفة....
ريم مصدومة: ايش هذا يمه... وش سوا لك نواف... حرام عليك
عبير: مو نواف... أنا أعاقب سالم بولده
ريم: ليه وش سوا أبوي
طلعت عبير الصورة من جيب تنورتها وقالت: ناظري يا ريم
ناظرت ريم الصورة: من هذول
عبير بقهر: هذي الـ..### أم نواف مع سالم وولدهم
ريم ببراءة: عادي ايش فيها
عبير: عادي؟؟... هذي أنا لقيتها بمكتب سالم... سالم زوجي يا ريم ايش تسوي صورة الـ..### عنده
ريم بعصبية: ليه... وأنتي من متى تحبين أبوي حتى تغارين عليه... تصرفاتك تثبت أنك ما تطيقينه... وطبيعي أنه يفكر بأم نواف
سكتها كف من أمها.... تفاجات ريم من أمها وهذي أول مره تسويها.... راحت ريم لعند دولابها وخذت لها بنطلون وبلوزة.... وطلعت من الغرفة وركضت لغرفة رنا.... قفلت على نفسها الباب وجلست تبكي....
عبير استوعبت اللي سوته وراحت ورا بنتها.... طقت باب غرفة رنا اللي كانت ببيت صديقتها....
عبير: ريم... ريم حبيبتي أفتحي الباب... خليني أفهمك السالفة
بعد محاولات فتحت ريم الباب بعد ما بدلت ملابسها.... دخلت عبير وحكت كل شي لبنتها الكبيرة... حكت لها عن خيانة أبو نواف وعن الأوراق اللي تدينه.... توضحت الصورة عند ريم.... أسأله كثيرة كانت تدور إجابتها والحين لقتها....
عبير بعد ما فضفضت لبنتها طلعت من الغرفة.... وراحت لغرفتها تزينت وتكشخت.... وخذت عباتها ونزلت تحت....
شافها أبو نواف: وين رايحه
عبير وهي تلبس عباتها: بيت بنت خالتي
أبو نواف: الحين؟؟
عبير: إيه وش عندك
أبو نواف: وبنتك... تتركينها كذا
عبير: بنتي ما فيها الا العافية... - قربت منه وحطت الصورة بيده وقالت: خذ وأبشع فيها يا خاين
وطلعت وراحت مع السواق لعند فراس....
ناظر أبو نواف الصورة وعرف أنا الدعوة انتقام.... تنهد ما بيده شي بما أنا الأوراق عندها.... رجع لمكتبه وبدا يفكر باللي صار....

فتح نواف عيونه وناظر المكان.... ما عرف هو وين فيه الا لما شاف السواق.... اللي كان ينظف جروحه بمنديل وموية.... شكر السواق وطلع لتهوية وتذكر كل شي صار....
هو منبوذ هنا ولازم يطلع.... وما له الا بيت جده مشى ومشى تعب وجلس.... ناظر البقالة دخل يده بجيبه الفاضي.... تذكر أغراضه كلها عند الكمبيوتر.... قام ومشى تعب وعاند نفسه.... حس بدوخة ومسك راسه....
سمع واحد من الشباب اللي مر من جنبهم من ثواني: انتبه على نفسك يا بابا
الثاني: هذا شكله شارب وقاضي
ضحكوا عليه الشباب ولما شافوه طاح على ركبه راحوا له حتى يتسلون فيه.... لكنهم أنصدموا لما شافوا نواف وجهه أحمر وفيه علامات ضرب.... يتنفس بسرعة وجبهته معرقه.... سالوه وما قدر يرد ساعدوه وراحوا به المستشفى....

قطع أفكار أبو نواف لما دخلت رنا وجلست على مكتبه....
رنا: هاااااي داادي
تذكر أبو نواف أنها ما تدري وش صار: اهلين نانه... أشوفك مبسوطة
رنا: إيوه اليوم في المدرسة قالت الأبلة... - وبدت سوالفها اللي ما تخلص وأبو نواف كان يهز راسه يأيدها وهو ما يدري وش تقول.... فجاة أنفجر أبو نواف من الضحك....
أبو نواف: هههههههههههههههههه
استانست رنا وقالت: بعد لا يفوتك وش سوت سجوو قـ....
قاطعها أبو نواف وهو يضحك: ههههههههههه ناااانه أسكتي نفختي راسي
عصبت رنا: أنا قايله هذا شكله مفهي وما يدري وش أقول
أبو نواف: شنووو مفهي ويا وجهك... شايفتني واحد من الربع
رنا: إيوه واحد من الربع لأن الأبلة قالت... ياليت كل بنت تسوي صداقة مع أبوها... وقالت....
قاطعها أبو نواف: آآآه صبرك يا أيوب أنا قايل أمي داعي علي
رنا: لييش
أبو نواف: يوم إني كبرك كنت أسولف لها مثلك وأمي تقول نفخت راسي... وأنا أعصب عليها وقالت لي لما يصير عندك عيال بعترف شلون أعاني
رنا نزلت من المكتب وقالت : يعني أنا أسوي لك معاناة... - راحت وهي تقول: يجي منك أكثر يا أبو نواف
أبو نواف كل شي عنده الا زعل آخر العنقود.... قام لها وشالها حطها على الكنب وبدا يدغدغها....
رنا انفجرت ضحك: ههههههههههههههههههههه خـ..لا..ص با...با
انبسط أبو نواف لأنه عارف شعورها لأنه كان دلوع أمه.... قال وهو يزيد عليها: هاا للحين زعلانة
رنا بتموت من الضحك: لا.... هههههههههههههههه خـ..لاص.. مو.. زعـ..لا..نة ههههههههه
تركها وهو مبتسم وأختفت الإبتسامة من وجهه لما تذكر بناته بسمة وأسماء.... كان وده يضمهم ويمزح معهم بس ظروفه بعدته عنهم....
قالت رنا وهي تنافخ: ما أحبك... ما أحبك
مسك أبو نواف يدها وقال: الظاهر الدغدغة ما جابت معك نتيجة... - قرب يدها من فمه: أشوف وش نتيجة هذي
حاولت رنا تسحب يدها بس يد أبوها كانت الأقوى....
رنا: لا خلاص أحبك والله أحبك وأموت فيك... وهذي أحلى بوسة لك
قربت فمها من خده وباسته بقوة.... انبسط أبو نواف من بنته يحبها ويموت في دلعها.... وما انتبهوا لريم اللي كانت واقفة عند الباب....
حست بغيرة من رنا ليه ما عندها أب يدلعها و..و..و.... ليه أبوها تركها عند أمها وما سأل عنها.... كان عندها أحساس أنها بكر أبوها وأول فرحته.... حمدت ربها أنا أبو نواف طيب معها وما عمره حسسها أنها مو بنته.... ولا كان من زمان هي ضايعة في الشوارع....
انتبهت من أفكارها لما سمعت صوت أبو نواف: اووه ريومه هنا... ليش واقفة بعيد تعالي
ابتسمت ريم وهي تقرب منهم: كنت انتظرك تخلص من وجبتك
أبو نواف: ههههههه
رنا: شفتي يا ريما يبيني غصب أحبه ولا بيعضني
قرص أبو نواف خدها: لازم تحبيني أنا أبوك
رنا: آآآي
ريم: ههههههههههههه وفي وحده عندها أب مثل أبوي وما تحبه
وقفت رنا: أخذيه وأشبعي فيه أنا بروح أتروش
أبو نواف: إيوه طلعي جا دور ريومه
رنا: يا ويلك يا ريما ترا بياكلك طلعي بجلدك... دااادي ترا في افريقيا قبيلة من آكلات البشر وش رايك تنضم لهم
أبو نواف: ههههههههه راسلتهم وما بعد يردوا علي
ريم تذكرت: رنا نسيت أقولك دقت عليك سجوو وقالت اتصلي عليها
رنا: هاا... - وطلعت ركض تكلم صديقتها....
أخذت ريم نفس عميق لازم تفهم السالفة من أبو نواف.... مثل ما سمعتها من أمها عشان تقدر تحكم....
أبو نواف عرف بايش ريم تفكر لأنها بنته تربيته.... يعرفها تفكيرها أكبر من سنها.... وأكيد تبي تعرف ليه صدق أمها وطرد نواف من البيت....
ريم: يبه... أنت واثق من نواف
أبو نواف: أكيد واثق من تربيتي
ريم: طيب ليه تصدق أمي وتضربه وتطرده من البيت
ما رد عليها.... لما شافته ما رد طلعت ورقة من جيبها وعطته إياها....
ناظر أبو نواف الورقة اللي تدينه بـ 10 ملايين.... ناظر ريم ببرود وقال: أمك قالت لك السالفة
ريم: إيوه
أبو نواف: وأنتي صدقتيها
ريم: أكيد... هي أمي كيف ما أصدقها
توترت أعصاب أبو نواف: دام أنك صدقتيها ليه جايتني
ريم: أبي أسمع السالفة منك... أبي أعرف ليه تخون أمي مع وحدة ثانية
أبو نواف: أنا خنتها
ريم: إيوه... يبه وحدة تشوف زوجها يضم بنت جيرانهم... وفي بيت أهلها وش بتفكر فيه غير الخيانة
وقف أبو نواف: لأن بنت الجيران هي أختي
تفاجات ريم: أختك؟؟
أبو نواف: إيوه أختي من أمي... لأن أم سعود هي زوجة أبوي وبنت عم أمي
ريم: يبه أبي أسمع السالفة منك مثل ما سمعتها من أمي... أبي أعرف مين الظالم ومين المظلوم
جلس أبو نواف وقال: آآه سمعي يا ريم ذيك السنة بعد زواجي من أمك بكم شهر... جدك أبو مساعد سوا عزيمة وجدتك قالت لأمي تعزم كل اللي يعزون على قلبها... وأمي ما عندها الا اخواتها وبنت عمها اللي هي زوجة أبوي...
الكل جا لبيت جدك...
جاني واحد من البزراين وقالي فيه وحدة تبيك برة... توقعت أنها عبير وطلعت بس صارت أختي سلمى... كانت بثالث متوسط بس من شافها يقول أنها بالثانوية لأنها طويلة...
كانت تبيني أوديها المكتبة لأن أبوها مطنشها... ما توقعت إني بوافق بسهولة... ومن فرحتها ضمتني وأنا أضحك على هبالها... وما دريت عن العيون اللي تشوفنا
ريم كنه حد كب عليها موية باردة.... قالت بعد ثواني: قصدك أمي
أبو نواف: إيوه... ومن بعد ذا العزيمة بدت المشاكل أمك مو راضية ترجع لي... وتتهمني بالخيانة وأنا مو عارف وش قصدها... حاولت أفهم وصرت أجي بيت جدك وما ترضى تطلع لي...
وبعدها صاروا خوالك يطرودني إذا شافوني... وجات المصبية أمك طالبة الطلاق... وبعد محاولات وافقت أطلقها بس بشرط إني أقابلها... ولما شفتها سألتها وحاولت بس أفهم... وهي صارت تصرخ وتستفزني وتقولي الفاظ ما لها داعي...
عصبت على أمك وطلعت وتركتها معلقة... ورحت لعند أمهاتي أشكي لهم همي... وما عندهم الا يصبروني... تعرفين متى عرفت أنا أمك كانت تقصد أختي سلمى
ريم: متى
أبو نواف: من شهرين
ريم بصدمه: هااا
أبو نواف: إيوه أختي الكبيرة نهلة صديقة مقربة من أمك... وأنا صرت أشوف منها نظرة احتقار وكني شي نجس... وحققت معها بالقوة وقالت لي السالفة... طاحت عيني بعين أختي سلمى وعرفنا أنها تقصدنا... واجهت أمك يا ريم.... لكن للأسف صارت أمك عارفة أنا سلمى هي اللي ضمتني ومن سنين بعد
ريم: وإذا أمي عارفة أنها عمتي سلمى... ليه كل ها الحقد
أبو نواف: لأن أمك كانت تبيني أطلقها من الأساس... لكن أنا تركتها معلقة وسافرت لبريطانيا
ريم: وليه توافق عليك إذا هي ما تبيك
أبو نواف ناظر بعيون ريم: كانت حاطة أمل أنا أبوك يرجع لها
فتحت ريم عيونها: ايش
صد أبو نواف: هذا اللي قالته أمك... قالت أنها لما طلبت الطلاق من أبوك كانت مراهقة... لكن بعدها عرفت أنها غلطانة ووافقت علي لما خطبتها... حتى أكون المحلل لها
ريم: بس يبه هذا شي ماضي وياليت تسامحها
أبو نواف" آآآه ما عرفتي عن سوالف أمك.. كان كرهتيها": كان بودي بس أنتي شايفة حركاتها معي... وعارفة أسلوبها وكلامها معي... أمك خلتني أشوف صفة ما توقعت تكون فيها
رفعت ريم الورقة وقالت: لو ما هذي يا يبه كان ما سكت لها صح
خذ أبو نواف الورقة ناظرها وابتسم بمرارة: هذي لها سالفة ثانية أمك ما صدقتها... وللحين تعاريني فيها وما أظن أنك بتصدقيني
ريم: لا خلني أسمعك وبعدها أحكم
أبو نواف: طيب... طعنة أمك كبيرة علي وخصوصا إني تركتها وأنا ما أعرف السبب... وعشان أطلع من الحالة اللي كنت فيها... أنصحوني أخواني وأبوي إني أدرس برة... وافقت بدون أي تفكير عشان بس أنسى...
كنت جالس بمكتبي وأنا أقرا أوراق تخص الجامعة... كلها أسبوع وأطير لبريطانيا... دق تلفون المكتب الا هو أخوي سعود ينتظرني بالمطار... استأذنت من مسؤلي ساعة ورجعت أشيل أوراق الجامعة...
وأنا مشغول ومستجعل لأن أخوي ينتظرني... دخلوا علي اثنين مسؤلي مع واحد ثاني... عطوني ورقة وقالوا لي وقع يا سالم المدير العام طالبها... كلنا وقعنا وباقي أنت... أخذت القلم ووقعت وما أدري ايش ذا الورقة... ولا أدري إذا هم وقعوا ولا
ريم: قصدك هذي
أبو نواف: إيوه... عموما صار لي أسبوعين في لندن تعرفت على شباب وبنات ومن ضمنهم أم نواف... دقيت على أهلي اطمنهم علي وأشوف أخبارهم... قالي أخوي فواز تعرف شركة فلان بن فلان... أعلنت افلاسها ... في واحد من اللي يتشغلون فيها سحب 10 ملايين ريال... عن طريق شركة فلان...
كنت أقول لا حول ولا قوة الا بالله وما دريت إني متورط... المهم الأيام تروح وعلاقتي بمونيكا تكبر
ريم: مين مونيكا
ابتسم أبو نواف وهو يتذكر ذيك الأيام: مونيكا هي أم نواف
ريم وهي ملاحظة نبرة الفرح بصوت أبو نواف: ليه هي مو مسلمة
أبو نواف: لا... وبما إني كنت في بلد متفتح وحرية أكثر... تناسيت إني مسلم وعربي وجربت كل شي حرام وحلال... وأنا عمري 25 سنة والحياة جديدة علي...
بس في ذاك اليوم حلمت إني أشوف أهوال يوم القيامة...
صحيت من النوم وأنا متروع وتذكرت إني قريت عن تفسير الأحلام... وعرفت أنا حلمي إنذار لي... مر في بالي صوت آذان المسجد اللي جنب بيتنا... ومر علي صوت أمي وهي تصحيني...
خفت وقمت للحمام وتوضيت وصليت ودموعي تنزل... وأنا أحمد ربي أنه هداني قبل ما أموت... حسيت بأم نواف اللي كانت نايمة معي... حسيت فيها تراقبني وأكيد أنها مستغربة من تصرفي...
لما خلصت سألتني مين تكلم وأنت تصيح... قلت لها أنا أكلم ربي وبدت تحقق معي... حسيت أنها ممكن تسلم عشان كذا خطبتها... هي وافقت بس بشرط نتزوج بالطريقة المسيحية والإسلامية
ابتسمت ريم ما توقعت أنا أبو نواف هو سبب هداية أم نواف.... توقعت أنا أبو نواف تزوجها وهي مسلمة....
كمل أبو نواف وهو مبسوط أنه يتكلم عنها: الحمد لله تم الزواج... بس أم نواف ما زالت مسيحية... في ذاك اليوم دخلت شقتنا وشفتها جالسة... قلت لها جيبي كاس موية قالت لي إن شاء الله...
شكيت في كلمتها وقلت لها ايش قلتي... ابتسمت وقالت إن شاء الله وعرفت أنها أسلمت... وقالت لي أنها تعرفت على نسوان مسلمات وعلموها كل شي... وورتني شهادة إسلامها... أنا فرحت لأن أخوي سعود لما قلت له إني تزوجت قالي أهم شي أنها مسلمة...
مرت الأيام والله عطاني نواف اللي كان عمره سنه ونص... رجعت لأهلي عشان يشوفون زوجتي وولدي... وكلها شهرين وأكتشفنا أنا أم نواف حامل... رجعنا لندن لأن باقي لي سنة وأخذ شهادة الماجستير...
والحمد لله ولدت زوجتي في حفل تخرجي... - ابتسم: كانت صابرة على آلام الولادة الين ما خصلت المسيرة واستلمت الشهادة... قالت لي أنها بتولد عطيت سعود الشهادة والعباية والقبعة وخليت نواف عنده... وطرت فيها للمستشفى وجابت لي بنات توأم
ريم: بسمة وأسماء صح
أبو نواف: إيوه... بس لما رجعت السعودية كلها شهرين لين أرسلت أمك رسالة تبيني... ولما شفتها في مطعم عطتني الورقة وطاحت المصيبة على راسي... ورقة تثبت إنا نزل بحسابي 10 ملايين ريال... وأنا ما استلمت ولا ريال...
لا ومن متى ذا الورقة من أول أسبوعين رحت فيها بريطانيا... كيف وأنا سافرت وحسابي فيه 10 الآف ريال من أبوي عشان الدراسة ومصاريفها... استسلمت للأمر الواقع لأن أمك هددتني بهذي الورقة...
وأول شي طلبته أطلق أم نواف وأرجع لها... سويت اللي تبيه أمك وطلقت أم نواف وسافرت بعد ماخذت بنتي بسمة معها... بقى عندي نواف وأسماء... خليت نواف عندي...
بس أسماء حاولت أبعدها لأني متوقع أنا أمك تنتقم مني في بنتي... عشان كذا تركتها عند ولد عمي... ومن حظ بنتي أنا ولد عمي شغله يتطلب أنه يسافر بريطانيا... فكان يأخذها معه لأمها
ريم: تسافر معه لحالها
أبو نواف ومبين بصوته المهموم: هو أبوها من الرضاعة... بعدت بناتي عني عشان إني عارف أنهم ما راح يستحملون الحياة هنا... أما نواف من بعد ما رجعت لأمك وهي ما تبيه... عشان كذا خليت أخوي سعود يربيه عنده في ألمانيا
ريم تأثرت وهي تشوف أبو نواف منكسر.... يتكلم عن هموم شايلها من سنين في قلبه.... وأكيد أمها ما تدري عنه لأنها محقرته ومصغرته قدامهم هي ونواف ورنا...
ريم حبت تلطف الجو: يبه ما عندك صورة لخواتي بسمة وأسماء
أبو نواف: أكيد عندي
وقف وراح فتح الباب الزجاجي وطلع البوم صور.... جلس جنب ريم ويناظرون الصور...
ريم: هههه هذي صورنا واحنا صغار
ابتسم أبو نواف وغير صفحه ورا الثانية....
قالت ريم بسرعة: لحظة... لحظة مين هذول
ناظر أبو نواف وين ما تأشر وقال: هذا أخوي سعود الله يرحمه... وهذي زوجته الألمانية
ريم: الله يرحمه ما يشبه لك أبدا
أبو نواف: لا يشبه أبوي كثير
ريم: ولا زوجته لو أنك ما قلت أنها ألمانية ولا كان فكرتها سعودية
أبو نواف: صحيح ملامحها قريبة للعربية... وهذي صورة بسمة وأسماء
ناظرتهم ريم بنتين متشابهين شعرهم كستنائي بس عيونهم بنيه.... فيهم شبه كبير من أبوهم رغم بياض بشرتهم....
ريم: يحليلهم كأنهم ممثلاث أجنبيات... بس اللي يدقق يعرف أنك أبوهم لأنهم يشبهونك
أبو نواف: زين أنهم يشبهوني... مو نواف صاير نسخة من أمه
ريم: كم عمرهم
أبو نواف: أممم تقريبا 15 سنة
ريم: الحين نواف يشبه أمه... ليه شعر أسماء وبسمة كستنائي
أبو نواف: شعرهم على خالتهم جوليا
انتبهوا على صوت الساعة التفتوا لها....
أبو نواف: اووه الساعه 12 من ساعة ونص وأنا أهذر على راسك... بس يللا أنتي اللي جبتيه لنفسك
ريم: يبه أنت أنظلمت بسالفة الخيانة وبسالفة الفلوس... بس الله يخليك يا يبه حاول تعذرها
تنهد أبو نواف: بحاول يا ريم ولو أنا امك ما تستاهل لأن حركاتها تزيد... وهذا أنتي شفتي وش بلت نواف فيه
ريم: يبه... لما جابت لك أمي الورقة... ليه ما فكرت تجمع المبلغ حتى لو أنك ظالم
فكر أبو نواف بسرعة" لو قلت لها كلها كم شهر ويكتمل المبلغ عندي... أكيد بتقول لأمها ": وتنظين إني ما فكرت... بس الملبغ كبير والحياة تتطلب... ومالي الا الصبر
وقفت ريم وهي تناظر أبو نواف.... وبعد ثواني قالت: عن أذنك يبه
طلعت وهي تفكر بكل الكلام اللي سمعته....
أما أبو نواف سند ظهره وناظر السقف.... ريم خلته يتكلم عن أشياء يرتاح إذا تكلم عنها.... ابتسم وهو يتذكر أيام بريطانيا وأيام الصياعة....
سمع حد يطق الباب وما رد.... دخلت رنا واستغربت من حال أبوها.... نادته وهو ما يدري عنها....
قربت منه وقالت: بووووووو
التفت لها أبو نواف ببرود.... لأنه عارفها من طقت الباب.... قال: الظاهر إني جد بعضك على ها الحركة السخيفة
رنا ومطحية الميانة: بعد وش تبيني أسوي لك... طقيت الباب ما رديت ناديتك وأنت مفهي... قلت بشوفك يمكن فقدت الذاكرة
جر شعرها بخفيف وقال: أبي أعرف من وين طلع لك ها اللسان الطويل
رنا: هههههههههههه من ماما
أبو نواف: في ذي صدقتي... - تركها: وش عندك جايه
رنا: جيت أقولك تصبح على خير دااادي
أبو نواف: وأنتي من أهله... ولا تنامين وشعرك مبلول
رنا: اوكيه... - باست خده: باااي دااادي
طلعت رنا وخذ أبو نواف جواله.... ودق على عبير ردت بعد 5 رنات....
عبير بدون نفس: خييير
أبو نواف" يعلن الأخلاق المقفلة ": ما جيتي
عبير: نعم وش قلت
أبو نواف: الساعه 12 ونص ليه ما جيتي
عبير: فكني واللي يعافيك قال 12 ونص... وخير يا طير إذا فيك النوم نام لا تنتظرني... باي... - سكرت الخط وهي تضحك: هههههههههههههه وش رايك
فراس: تعجبيني... يللا كملي لي السالفة

ناظر أبو نواف الجوال من بعد ما سكرت الخط بوجهه.... عادي تعود على أسلوبها.... توه بيدق على أخوه رن جواله....
أبو نواف: هلا يبه
أبو سعود: سالم... ترا ولدك بالمستشفى
أبو نواف بصدمة: ايش؟؟... ايش فيه
أبو سعود: مدري يقولون شباب أنه طاح قدامهم في الشارع وحرارته مرتفعة
تذكر أبو نواف ولده ومرض القلب اللي فيه.... وما يقدر يمشي مسافة طويلة وأكيد ما أخذ سيارته معه....
وقف أبو نواف وقال: طيبه يبه أنا جاي
أبو سعود: لا ما يحتاج توني جاي من عنده وقالوا بينام عندهم يومين
ارتاح أبو نواف: خلاص يبه بكرة بروح له
أبو سعود: طيب مع السلامة
سكر أبو نواف الخط وطلع من المكتب.... راح لفوق ودخل غرفة نواف ناظر المكتب.... كتب نواف وجواله وبوكه ومفتاح السيارة.... جلس على طرف السرير ومرر يده بشعره....
قال من قلبه: متى ترتاح يا سالم مــــتى
أغراه السرير وحط راسه ع المخده ونام.... وما درا عن ريم اللي شافته وراحت غرفتها....

دخلت عبير البيت وناظرت الساعة وحدة ونص.... ما هتمت وراحت غرفتها استغربت أنا أبو نواف للحين تحت.... دخلت تتروش وطلعت وهي لافه الروب على جسمها....
لبست قميص النوم الطويل وتركت شعرها على راحته.... ناظرت شكلها بالمراية وابتسمت.... مبسوطة بالحفلات اللي تحضرها مع فراس.... ناظرت السرير واستغربت أنا أبو نواف تأخر تحت والحين الساعة 2.... خذت الروب ولبسته فوق القميص وطلعت.... نزلت تحت وراحت للمكتب....
" المكتب فاضي اجل وين راح فيه ".... راحت فوق أكيد عند دلوعته رنا.... شافت رنا نايمة والبطانية في الأرض غطتها وباستها وطلعت.... راحت عند ريم وشافتها جالسة ع المكتب ومنزلة راسها عليه وكتابها تحته.... ظنتها نايمة....
ريم ما كانت نايمة كانت تفكر في أمها وفي أبو نواف.... مع أنا أمها عارفة كل شي ما زالت مستمرة بتعذيب زوجها.... أبو نواف ساكت لها ما يبغى يدخل السجن عشان عياله....
تلوم أمها لأنها ما حسنت أخلاقها ومتوقعة في أي لحظة يطلقها أبو نواف.... خايفة على أمها تتطلق مهما سوت بتظل أمها وتحبها.... حست بأمها تدخل لأنها شمت ريحت عطرها....
قالت ريم وهي على وضعها: يمه أبوي نايم بغرفة نواف
استغربت عبير: أنتي صاحية
رفعت ريم راسها: إيوه عندي امتحان بكرة
عبير: نامي لك شوي وبعدها كملي
ريم: ما فيني نوم بس طفشت من المذاكرة
عبير: طيب أخليك الحين تبين شي
ريم: لا شكرا
طلعت عبير وراحت لغرفة نواف.... شافت أبو نواف نايم بحرية على سرير ولده.... جلست على الكرسي وهي تناظر أبو نواف.... كيف تغير عن قبل.... كان يتغزل فيها قدام أهلها كان يبوسها قبل ما يروح من العمل.... كان يحرك الوردة بوجهها وهي نايمة.... ما عمره حسسها أن ريم مو بنته....
رجعت لسنين ورا وهي تشوف أبو نواف وأخته تضمه وهو يضحك.... حصلت أوراق تقدر ترجع أبو نواف لها وتهدده فيهم.... رجع لها أبو نواف لكن بشخصية ثانية مطيع لكنه بارد بمشاعره وعواطفه....
تجمعت دموعها بعيونها وهي تشوف أبو نواف يتحرك للجهة الثانية.... هذا هو دايما يصد عنها وما تاخذ منه شي الا بالغصب.... حست أنها بتبكي عشان كذا قامت بتطلع.... بس ماهان عليها تخلي أبو نواف ينام في الحر.... شغلت المكيف وحطت عليه الغطا وطفت الأنوار وطلعت لغرفتها وهي تمسح دموعها.... لأنها عرفت أنها خسرت أبو نواف للأبد....

في ألمانيا....
صار له 3 سنوات ساكن في ألمانيا.... من عادته يدخل المستشفى ويزور المرضى.... يسلم عليهم ويشوف أخبارهم ويطلع.... دخل لغرفة بعد ما طق الباب....
التفت الرجال لشخص اللي داخل عليه....
ناظر أبو جراح للرجال اللي بالسرير.... هيئته تدل أنه عربي وخليجي بعد.... ما حب أبو جراح يحرج نفسه فتكلم ألماني....
أبو جراح بعد الترجمة: كيف حالك أيها الصديق
ناظر الرجال فيه وعرف أنه خليجي وقال: الحمد لله شلونك أنت
استغرب أبو جراح: أنت سعودي
ابتسم الرجال: إيوه
أبو جراح: عسى ما شر يا الحبيب وش فيك
الرجال: أبد من صحيت وأنا ما أذكر شي... وقالوا لي أنهم لقوني مغمي علي بالشارع
أبو جراح: اها فاقد الذاكرة
الرجال: إيوه والله... حاولت أتذكر من أنا ومن هم أهلي وما قدرت
أبو جراح: ما لقوا معك شي
مد الرجال يده وأخذ شي من الطاولة وقال: لقوا ها الصورة بداخل جيبي
ناظر أبو جراح للصورة.... صورة الرجال ومعه ولد شعره بني وعدساته زرقا.... قال أبو جراح: وما تعرف من ها الولد
الرجال: ما أدري يمكن ولدي أو ولد واحد من معارفي
أبو جراح: ومحد جا وسأل عنك
الرجال: لا والله
أبو جراح: ومن متى وأنت هنا
الرجال: تقريبا من 10 سنين
أبو جراح بصدمة: ايــش؟؟
الرجال: عشر سنين وأنا هنا ومحد سأل عني... ولا أحد عرفني خلها على ربك
أبو جراح: تعرف يا الاخو الظاهر إنا أهلك يظنون أنك ميت... عشان كذا محد سأل عنك
الرجال: فكرت بها الإحتمال... ويمكن أنا زعلان عليهم وعشان كذا جيت ألمانيا
أبو جراح: حتى لو أنك زعلان ما يصير... هذول أهلك والعين ما تعلى على الحاجب... وشكل لهجتك سعودية عشان كذا وش رايك تسافر معي للسعودية... حتى تعرف أهلك
الرجال: ما أبي أتعبك معي... وكيف أسافر وأنا ما عندي هوية
أبو جراح: ما فيها تعب... أنا بروح أكلم المدير وبطلعك وبترك رقمي عندهم... يمكن يجي أحد يسأل عنك
الرجال: عشر سنين ومحد سأل... لا تخاف بوسع عليهم... بس كيف أسافر
وقف أبو جراح: ما عليك أنا أدبرها

في السعودية....
صحى نواف من النوم وناظر حوله.... عرف أنه بالمستشفى تذكر اللي صار له أمس وتجمعت دموعه بعيونه.... ناظر لجهة اليسار وشاف جهاز تخطيط دقات القلب.... والأسلاك مركبة على صدره.... يتمنى يوقف قلبه ويرتاح من حياته.... كيف يعيش وأبوه يشك فيه مع أخته ريم....
بعد ساعة دخل أبو سعود ورائد....
أبو سعود: شلونك يا نواف... عساك بخير
نواف: الحمد لله
رائد: ما تشوف شر
نواف: ما يجيك
بعد ربع ساعة طلعوا....
وصلت ريم المستشفى مع السواق.... قالت له ينتظر ونزلت.... سألت عن رقم غرفة نواف وراحت له.... طقت الباب ودخلت وشافت نواف متمدد ويناظر جهاز دقات القلب.... قربت منه وكشفت وجهها وقالت: نواف
نواف اللي كان يناظر للنافذة ويفكر.... ليه أبوه يشك فيه ومع أخته ريم.... ريم أخته الكبيرة والهادية يحبها أكثر من رنا.... لأنها طيبة ودايما تساعده.... مو ملقوفه ودلوعه مثل رنا.... صايره القذوة له والمثل الأعلى.... وفي الآخر يشكون فيه.... نزلت دمعته ومسحها.... سمع حد يطق الباب.... التفت لما سمع ريم تقول: نواف
نواف بتعب: ريم؟؟
انهارت ريم بالبكي: نواف... سامحني الله يخليك
دمعت عيون نواف وقال بعتب: بعد ايش يا ريم... بعد ما صار أبوي يشك فيني... ومع مين أنتي... أنتي أختي يا ريم... كيف تسوين فيني كذا
ريم سمعته يقول أختي.... يعني ما يعرف أنهم مو اخوان.... زادت بالبكي وقالت: والله ما أدري يا نواف... أمي هي السبب والله إني ما عرفت ليه قالت لي البس ملابس قديمة... الا لما شفت اللي صار... – وقالت بصوت باكي: سامحني يا نواف الله يخليك
نواف دموعه تنزل وبدا يتعب: حرام عليك يا ريم... - تنفس شوي وقال بتعب أكثر: وش.. سويت.. لك أنا... - سكت شوي وقال: خلاص مسامحك يا ريم... الله يسـ... - وما قدر يكمل لأنه يتنفس بسرعة ودقات قلبه أسرع.... جسمه بدا يعرق ومع ذلك يناظر ريم....
دخل الدكتور وقال: لو سمحتي أطلعي برة
طلعت ريم وجلست بالكرسي تبكي....
الدكتور وهو يعطي نواف مهدئ قال: دقوا على أهله... ضروري يجون
الممرض السعودي: طيب
وصل أبو نواف للمستشفى.... راح لدور الثاني ودق جواله.... صار المستشفى طالبينه يجي بسرعة.... وصل لغرفة نواف وما انتبه لريم اللي جالسة تبكي....
طلع الدكتور من غرفة نواف وشاف رجال جاي له....
أبو نواف بخوف: خير يا دكتور... عسى ما شر
الدكتور: من أنت
أبو نواف: أنا أبو نواف... وش فيه ولدي
الدكتور: تعال معي المكتب
ريم اللي جالسة تبكي.... خايفة على نواف لأنه الأخ الوحيد اللي عرفته في حياتها.... خايفة يصير له شي وتكون هي السبب.... رفعت راسها لما سمعت صوت أبو نواف.... وقفت ومشت قبل ما ينتبه فيها.... طلعت من المستشفى وراحت لبيت أبو سعود....
فتحت الخدامة الباب وقالت ريم: دخلي الشنطة... وقولي لماما كبير هذا حق نواف
دخلت الخدامة الشنطة مثل ما قالت لها ريم....
في المستشفى....
أبو نواف بصدمة: ايش؟؟
الدكتور: ضروري نسوي له العملية... مو زين كلما تعب ياكل حبوب... ولا تخاف يبو نواف العملية مو صعبه... كلها تركيب دعامة وراح يستغني نواف عن الحبوب
ارتاح من كلام الدكتور وقال: خلاص توكل على الله

بعد يومين....
في غرفة نواف، أبو نواف وأبو سعود ورائد.... كلهم عند نواف جايين عشانه.... أبو نواف ما ناظر ولده.... ونفس الشي نواف الكل عرف أنا فيهم شي... بس مو وقت الأسئله.... طلعوا من الغرفة وكان أبو سعود أقرب واحد من نواف....
مسك نواف يد جده.... التفت أبو سعود: نعم يا ولدي
نواف بهمس من التعب: يبه... أبغى أطلع
أبو سعود قرب منه: ايش قلت
نواف يحاول يرفع صوته: احم أبغى أطلع
أبو سعود: إيه... بس مو الحين أنت توك صاحي أصبر كم يوم
نواف بجهد: ما أبي أروح بيت أبوي... أبي أجي عندك
تأكد أبو سعود السالفة فيها إنا: إن شاء الله... ريم جابت لنا أغراضك من كم يوم... وإذا طلعك أبوك بتجي عندي

بعد أسبوع....
دخل نواف البيت مع جده....
أبو سعود: السلام عليكم
أم سعود: وعليكم السلام... تعال يا يمه ارتاح
نواف بتعب: لا أبغى أنام... - مشى لعند الدرج وشاف جدته بتقوم وقال: خليك يمه لا تتعبين نفسك
راح فوق ودخل غرفة أبوه وتمدد.... أم سعود ما يطاوعها قلبها.... قامت وراحت له، دخلت الغرفة وشافته متمدد ويناظر السقف.... قربت منه وحطت عليه الغطا....
خافت لما شافت دموعه: بسم الله عليك يمه... وش فيك
سحب نواف نفسه وقال بصوت باكي: يمه... - جلس وضمها وقال: يمه أبوي يشك فيني... يشك فيني
أم سعود: ايش
حكى نواف كل شي لجدته.... أبو سعود كان جاي يتطمن وسمع كلام نواف.... دخل وقال: نواف... ايش ها الكلام الكبير
مسك نواف يد جده بيدينه الثنتين وقال وهو يصيح: هذا اللي صار... ريم هذي أختي كيف يشك فيني معها... أختي يا ناس أختي... أنا منيب شاذ عشان أضر أختي... أنا... - ما كمل لأن جدته ضمته وهو يصيح بحضنها....
أبو سعود أبعد نواف عن حضن جدته.... ناظره نواف وهو يرتجف ووجهه أحمر من الصياح....
أبو سعود: نواف أنت توك طالع من المستشفى... أهدى الحين وأنا أتفاهم مع أبوك... لأن اللي سواه ما ينسكت عنه
نواف بخوف: لا... لا تقول لأبوي بعدين يضربني
أم سعود: يضربك؟؟
نواف رجع يصيح: إيه يضربني... مو أول مرة يضربني... مرة عبير حطت ذهبها في غرفتي وقالت لأبوي إني سارقها وجا وضربني... ومرة ضربني عشان رنووه... بس تقوله عبير يضربني يجي يضربني ويهاوشني... ما أبي أروح بيته أبي أجلس هنا وإذا ما تبوني ودوني عند أمي
سكت أبو سعود وهو يناظر نواف اللي منهار.... ثواني وطلع وهو ناوي يكلم ولده ويعرف وش السالفه....
أم سعود ضمت نواف وبدت تقرا عليه المعوذات.... والسور الصغيرة اللي حافظتها الين هدا وبعدها نام.... مددته ع السرير وحطت عليه الغطاء....

بعد يومين....
في غرفة نواف....
رائد: نواف... يللا قم أنزل تحت
نواف: ولو إني طفشت من الغرفة بس ما أبغى... أخاف أشوف أبوي تحت
رائد: آآف منك... هذا أبوك مهما يسوي بيظل أبوك
نواف: وأبوي يشك فيني مع أختي... وش رايك
ناظره رائد بشك" معقولة نواف ما يدري إنا ريم مو أخته": تراك طفشتني... بتنزل تحت ولا لا
ما رد نواف بس كان يناظره....
وقف رائد: اوكيه... خلك هنا أنا نازل
نواف بسرعه: لحظة... خلاص بنزل معك
نزلوا تحت وجلسوا بالجلسة اللي بصالة.... تمدد نواف أما رائد جلس يناظر التلفزيون....
نواف: من زماااان ما نزلت تحت... والله طفش الغرفة
رائد: مدري وين جدتي
نواف: الظاهر أنها فوق مع جدي... وجالسين بجناح عمي سعود الله يرحمه
دق الجرس وفتحت الخدامة الباب....
دخلت أسماء بعباية ع الكتف وبدون حجاب: هااااي
الكل: هاااي
ناظرها رائد" أجنبية بحت "....
جلست أسماء: كيفك نواف... الحمد لله ع السلامة
نواف: الله يسلمك... وش أخبارك أنتي
أسماء: كويسة... كيفك رائد
ابتسم رائد: تمام
نواف: أسماء... من جابك هنا
أسماء: بابا زياد... هو قالي أنك طلعت من المستشفى وأنا قلت أبغى أشوفك
وقف رائد: يللا أنا طالع
نواف: وين بدري
رائد: مواعد الشباب... - مشى وقال: باااي
طلع رائد ودخلوا ريم ورنا....
رنا: سلاااا... - راح صوتها لما شافت أجنبية جالسة....
ريم بهدوء: السلام عليكم
نواف وأسماء: وعليكم السلام
جلست رنا جنب ريم: الحمد لله ع السلامة يا نواف
نواف: الله يسلمك... كيف حالكم
ريم: كويسين
نواف: رنا... هذي أسماء اللي دايما تسألين أبوي عنها
ناظرتها رنا وهي مصدومة.... بيضاء وشقراء بس عيونها بنية...." ها الأجنبية أختي؟؟ "....
ابتسمت ريم: كيف حالك أسماء
أسماء: تمام... أنتي كيفك
ريم: الحمد لله
نواف: أسماء... هذول أخواتك ريم ورنا
أسماء: كيفك رنا... ليه ساكته
رنا: تمام... - ناظرت نواف وقالت: نواف أبغى أناظر مكان العملية
ابتسم نواف: عليه شاش ولفه بيضة ما راح تشوفين شي
أسماء: نواف كيف تتحمم
نواف: أهم شي مكان العملية ما يوصل له الموية... عشان ما يخرب الشاش
رنا: أجل شعرك خايس ههههه
نواف: ههههه لااا أغسل شعري وأنا واقف ع المغسلة
ريم: نواف وش شعورك لما دخلت غرفة العمليات
نواف: يووه يا ريم المكان يخوف... الأجهزة حولك والأنوار على راسك... واللي يخوف أكثر لما جا الدكتور وقالي تشهد
أسماء: لييه
نواف: عشان إذا ما نجحت العملية ومت... تكون الشهادة آخر ما نطقت به
أسماء: يمه كان أهرب من المستشفى كلها
ضحكوا عليها وسكتوا لما دخل أبو نواف مع أخوه أبو رائد.... دخلوا الصالة وراحوا فوق....
أبو سعود دق على ولده أبو نواف.... عشان يعرف ليه سوا بنواف كذا.... أبو نواف دق على أخوه عشان يكون معه لما يقول لأمه وأبوه كل شي....
دخلوا لجناح أخوهم سعود وشافوا أمهم وأبوهم جالسين....
أبو نواف وأبو رائد: السلام عليكم
أم سعود وأبوه: وعليكم السلام
قال أبو سعود لما جلسوا عياله: الحين يا سالم تقولي ليه تسوي اللي سويته... هذا نواف ولدك تتبلى عليه كذا
أخذ أبو نواف نفس عميق وبدا يحكي لهم.... وأبو رائد يكمل معه.... أبو سعود وأمه مصدومين بالمصيبة اللي طاحت براس ولدهم....
أبو سعود: وليه ما قلتوا لي السالفة من زمان
أبو رائد: ما نبي نضايققك يا يبه... أنت شلت همنا واحنا صغار وما نبي نتعبك بمشاكلنا
أبو سعود: بتظلون في عيني صغار حتى لو صرتوا جدود
أبو نواف: ما عليك يا يبه قدرنا نجمع المبلغ وما بقى لي الا كم مية الف
أم سعود مقهورة: حسبي الله عليك يا عبير... الله ينتقم منك في بـ...
قاطعها أبو نواف: لا تدعين يمه... حسابها عند ربها وبعدين بناتها هم بناتي
أم سعود: على كل اللي سوته... وتبيني ما أدعي عليها
أبو نواف: ما عليك منها... يمه ريم تحت جايه تسلم على نواف
أم سعود: صدق أنها قوية عين
أبو نواف: يمه وغلاتي عندك ما تقولين لها شي... لأنها ما لها ذنب كله من تحت راس أمها
أم سعود: ما أقدر يا يمه... لازم أقول لها عشان تعرف أمها على حقيقتها
أبو نواف: تعرف عن أمها لكن ما بيدها شي... يمه عشان خاطري لا تقولين لها شي
أم سعود: عشان خاطرك منيب قايله شي
أبو سعود: الحين من قال لسالم يجمع المبلغ
أبو رائد: سعود الله يرحمه... وأنا ساعدته ويقول سالم أنا أم نواف عطته مليونين
أبو سعود بصدمة: ايش
أبو رائد: أم نواف لما عرفت السالفة جمعت فلوسها... ونزلت مليونين بحساب سالم
أبو سعود: منيب مصدق
أبو رائد: ولا أنا... بس يا يبه ترا سالم ما تهاوش معها وطلقها... لا هو سوا اللي قالت له عبير
أبو سعود: يعني أنت اللي بعدت بنتك عنك... مو هي اللي خذتها
أبو نواف: هي قالت تبي أي واحد منهم... وأنا عطيتها بسمة... أما أسماء خليتها عند ولد عمي عشان ما تعذبها عبير... حتى نواف تركته عند سعود بألمانيا لأن عبير ما تبيه
أم سعود: لا حول ولا قوة الا بالله
ربع ساعة ونزلت أم سعود تحت.... شافت البنات جالسين عند نواف يضحكون.... ناظرت ريم بحقد بس ما قالت لها شي عشان أبو نواف....
أسماء انتبهت بجدتها وقفت وقالت: جددددده... - ركضت لها وضمتها: ولهت عليك كثييييير
أم سعود ما كان ودها يكونون بنات ولدها اجنبيات.... لكن بعد تصرف أمهم... زاد غلاتهم عندها: هلا وغلا ببنتي... شلونك اسومه
اسماء مبسوطه: الحمد لله كويسه... وانتي كيف حالك
ام سعود: انا بخير جعلك الخير... ها يا يمه متى اخر مره شفتي اميمتك
اسماء: من شهرين... بس بابا قال قريب يوديني لها
ام سعود: اذا شفتيها سلمي عليها... وقولي لها ما قصرتي والله يبارك لك بعيالك
اسماء: ان شاء الله
جلسوا وقامت ريم وسلمت على ام سعود وهي حاسه بنظراتها.... سلمت رنا على جدتها وهي مستغربه منها....
وصل أبو نواف لأرض بريطانيا أشتاق لها ولهواها البارد.... والأهم اشتاق لزوجته أم نواف مع بنته بسمة.... مبسوط لأنه ما توقع أنا المدير راح يختاره من ضمن المجموعة عشان صفقات مع شركة بريطانيه....
كانت الساعة 8 الليل.... طلعوا من المطار لسيارتين من الفندق على حساب الشركة.... وصلوا وكل واحد راح لغرفته ونام....
صحى أبو نواف لما سمع حد يطق عليه الباب.... ناظر الساعة كانت 12 ونص الظهر.... قام وهو يفرك عيونه.... فتح الباب وشاف زميله في العمل والمكتب....
ـ : صباح الخير سالم
ناظر أبو نواف بمنصور اللي أصغر منه بسنتين.... وقال: صباح النور ع المروقين
منصور: أكيد أروق هذي لندن يا ناااااس
ابتسم أبو نواف: في ذي صدقت... أقول وش عندك صاحي من بدري... أنا اللي أعرفه الأجتماع الساعة 4 مو الحين
منصور: أدري عشان كذا أنا جيت لك... عشان ننزل نفطر ونشرب لنا كوفي... -وغمز: وأنت تعرف الباقي
أبو نواف: هههههههههه اوكيه... أنت أسبقني على ما أتروش وأصلي وأجيك
منصور: تمام أنا انتظرك
رجع أبو نواف لغرفته وفتح الستاير والنافذة.... ابتسم وهو يشوف الطبيعة من حوله.... شهر بعيد عن وجه عبير نفسه يتنطط من الفرحة.... تذكر منصور وماحب يتأخر عليه....

صحت أم نواف من النوم مبسوطة.... أخيرا بدت إجازتها.... تروشت وصلت ونزلت لتحت.... البيت فاضي مثل العادة أمها راحت لصديقاتها المسلمات عشان يحفظون القرآن.... أبوها يساعد المسلمين لترجمة القرآن للغة الفرنسية.... وبنتها بالمدرسة....
رن جوالها.... ابتسمت لما شافت رقم جواهر صديقتها الإمارتية....
أم نواف: السلام عليكم
جواهر: وعليكم السلام شالج مناير
أم نواف: أنا بخير
جواهر: أقول ليش ما ييتي اليوم
أم نواف: لقد أخذت إجازة
جواهر: اهاا نسيت... عيل أخليج الحين بس حطي في بالج إني مشتاقه لج وايد
أم نواف: ههههههههه وأنا أكثر
جواهر: يللا مع السلامة
سكرت أم نواف من عندها وهي مبتسمة.... خذت شنطتها ووقفت عند المراية تشوف شكلها.... حطت الحجاب على راسها بإهمال لأنها تعتبره حرية شخصية....
التفتت تمشي ورن جوالها.... استغربت لما شافت رقم سامي زميلها السعودي.... ردت عليه وهي مستغربة اتصاله....
أم نواف: السلام عليكم
سامي: وعليكم السلام... كيف حالك أخت منيرة
أم نواف: الحمد لله كيف حالك أنت
سامي: تمام... - بتردد قال: أكيد أنتي مستغربة اتصالي... بس بغيتك بموضوع
جلست أم نواف وقالت: تفضل
سامي: لا... ما ينفع بالتفلون ممكن أشوفك بكوفي { ..... } الحين إذا ما عندك شي
أم نواف ناظرت ساعتها وقالت: حسنا... سأوافيك بعد قليل
سامي: اوكيه... انتظرك مع السلامة
سكر سامي الخط وهو مرتبك وخايف من رد أم نواف.... من نقلوها معه وهو يراقبها.... ما عمره شافها بالمكياج ولا مرة شافها تصافح رجال.... علاقتها معه رسمية مرة مع أنهم زملاء....
تفاجاء لما عرف أنها مسلمه وتتكلم عربي أحسن منه.... عرف أنا عندها بنت بس ما تجرأ يسأل عن أبو البنت.... حط في باله أحتمالين أما أنها أرملة أو مطلقة.... لأنه ولا مرة شافها تسولف مع رجال وتضحك معه....
لاحظ أنه بدا يميل لها وبعدها صار يفتقدها في إجازتها.... صار ياخذ إجازة مع إجازتها لأنه حبها وبنى أحلامه معها....
انتبه لما سمع صوتها: السلام عليكم
من ربكته وقف ومد يده: وعليكم السلام
ناظرته أم نواف وهي مطنشه يده....
انتبه على نفسه وقال: سوري... تفضلي
جلست أم نواف وهي مبتسمة ببشاشة كالعادة....
سامي: افطرتي
أم نواف: لا ليس بعد... وأنت
سامي: حتى أنا... - أشر ع الوتر وجاب لهم المنيو....

نزل أبو نواف تحت وشاف منصور جالس ومعه مشاري.... راح لهم وهو مبتسم....
أبو نواف: اووه الشباب هنا
مشاري: وأخيرا يا شيخ ما كان نزلت
أنحرج أبو نواف: سوري مـ..
قاطعه منصور: ما عليك منه... يللا خلنا نطلب تراني جوعاااان
أبو نواف: لااا خلونا نروح لكوفي قريب... عندهم قهوة رهيبة
مشاري واللي يموت ع القهوة.... وقف وقال: يللا
وهم رايحين قال منصور: سالم أشوفك حافظ لندن أكثر من أسمك
أبو نواف: هههههههه أنا أخذت البكالوريس والماجستير من هنا... كيف ما أحفظها
مشاري: غريبة... مو مبين أنك ولد عز
سكت أبو نواف" وش فيه مشاري علي "....
وصلوا وتوهم يدخلون قال منصور: لحظة... دام في طاولات هنا نجلس برة أحسن
ابتسم أبو نواف لأنه نفس تفكير منصور.... جلسوا منصور ومشاري ع اليمين واليسار.... أما أبو نواف جلس ومعطي ظهره للشارع ويشوف الزباين داخل الكوفي....
طلبوا لهم اللي يبونه وبدوا يسولفون....
مشاري: الصراحة يا سالم ما توقعت أنا ابو هشام { مديرهم } بيختارك من ضمن المجموعة
أبو نواف: ولا أنا... كانت مفاجاة منه
منصور: غريبة أنك ما تدري يا سالم... أسمع أنت عارف أنا أبو فهد خالي... وهو قالي أنه رشحك لأبو هشام
ابتسم أبو نواف لما تذكر ذاك اليوم قاله أبو فهد" عندي لك مفاجأة " أكيد يقصد ذا السفر.... وقال: جزاه الله خير... وإن شاء الله أكون عند حسن ظنه
التفت أبو نواف لجهة اليسار وشافها جايه.... وهي ما تناظره لأنها أساسا ما تناظر رجال.... وابتسم لما شافها تدخل لنفس الكوفي....
سمع مشاري يقول: لا يتشقق حقلك ههههههه
أبو نواف: ههههههههه... مالك دخل
منصور: لااا الرجال أخترب بقول لخالي يغير رايه
أبو نواف: وأنت وش عليك... ناظر محد ماسكك
رجع يناظر النافذة وشافها جلست مقابلته.... وابتسم لما شافها مطنشه يد الرجال اللي يبي يصافحها" غريبة جالسة مع واحد.. أكيد هذا زميلها لأنه وقت غدا "....

أم نواف كنه حد كب عليها موية باردة.... وهي تسمع سامي يعترف لها بحبه ويبي يتزوجها.... هي توقعت إنا سامي عنده شي.... كيف ما تعرف وعندها شهادة بكالورويس علم النفس.... بس لما شافت زوجها خذ ماجستير انجليزي خذتها مثله....
قالت بتردد: لكن أنا... أنا مـ..
قاطعها سامي وهو يحس براحة أنه قالها: لا تردي الحين... أخذي وقتك وفكري ماله داعي العجلة
سكتت أم نواف وندمت أنها قالت لصديقتها جواهر.... ما تقول لأحد عن زوجها سالم.... وكلما سألها حد عن أبو بنتها قالت مالكم دخل.... يعني محد يدري إذا هي متزوجة أو مطلقة أو أرملة....
لفت راسها لنافذة وهي تفكر كيف تقوله عن زوجها.... بس كل تفكيرها راح وهي تشوفه يناظرها مبتسم.... زادت ابتسامته لما انتبهت عليه.... نست وجود سامي ورفعت يدها تأشر له....
سامي أستغرب من سكوتها أكيد مترددة.... وأستغرب لما شافها تناظر النافذة وتبتسم.... أكيد شافت صديقاتها بس لما رفعت يدها تأشر تعال.... ناظر وين هي تناظر.... شاف ثلاث رجال جالسين أثنين يضحكون وواحد بيأكلها بعيونه....
حس بنار الغيرة بصدره.... كيف وهو يعترف لها بحبه وفي الآخر تناظر غيره.... لف وجهه عن النافذة ما يبي تهتز صورتها....

عند أبو نواف....
مشاري: والله يا منصور خالك ما سوى خير... شف الرجال أكل المرة بعيونه
أبو نواف: ههههههههههه
منصور: وأنت صادق عينه زايغة ع الحريم
أبو نواف: وش فيكم علي... هذي زوجتي حلالي آكلها بعيوني كيفي
منصور ومشاري: زوجتك؟؟
ابتسم أبو نواف لما انتبهت منيرة عليه: إيه زوجتي أم نواف
مشاري: وكيف ساكت لها وهي جالسة مع واحد
أبو نواف: عادي أكيد زميلها بالعمل
منصور: اوكيه زميلها... بس لو هي لابسة حجابها عدل
أبو نواف: ما أدري من خرب عقلها وقالها الحجاب حرية شخصية... آآآه مدري وش خذنا من الحرية الشخصية
ناظر مشاري أبو نواف واحتقره.... قال أبو نواف وهو عارف تفكيره: هذي زوجتي وأنا أثق فيها ولو إني شايف شي مو زين فيها... كان ما خليت بنتي معها دقيقة وحدة
مشاري: بعد بنتك لا الحالة صعبة
منصور: واللي في السعودية
أبو نواف يستهبل: صديقتي... أكيد زوجتي
مشاري: وليش تارك أم نواف هنا
وقف أبو نواف لأنه شاف زوجته تأشر له يجي: سالفة طويلة وماحب أتكلم فيها... عن أذنكم

عند أم نواف....
التفت بعد ما أشرت لزوجها يجي.... واستغربت لما شافت سامي كيف نسته.... قالت بتردد: أسمعني يا سيد سامي... أنت رجل ذو أخلاق حميدة... وأنا أخطأت حينما قلت لجواهر أن لا تخبركم عن....
سكتت لما شافت زوجها واقف جنب سامي....
مد أبو نواف يده لها: السلام عليكم
استغرب سامي لما شاف أم نواف تصافحه: وعليكم السلام... كيف حالك
أبو نواف: تمام... وأنتي؟
أم نواف: الحمد لله... - وقفت جنب زوجها وقالت: سالم أعرفك هذا سامي زميلي في العمل
مد أبو نواف يده له: هلا والله
سامي صافحه وهو مستغرب: هلا فيك
أم نواف: سامي هذا... - حست الكلمة ثقيلة على لسانها: احم هذا أبو نواف... زوجي وأب أبنتي
سامي كنه حد عطاه كف: زوجك؟؟
أم نواف: نعم هذا زوجي سالم
أبو نواف: أخليكم الحين
أم نواف خذت شنطتها وقالت: سأتي معك
أبو نواف: لااا أجلسي... أنا بروح لربعي شوفيهم جالسين هناك... - أشر بيده....
أم نواف مسك بذراعة وقالت: بل سأتي معك... أذهب لأصدقائك وقت أخر
أبو نواف: فرصة سعيدة يا أخ سامي
سامي كان في عالم ثاني.... كل أحلامه وآماله تبخرت حبيبته صارت متزوجة.... رفع راسه وقال بحزن: وأنا أسعد
طلع أبو نواف وما انتبه لحالة سامي.... أما أم نواف فكانت تهرب من نظرة العتاب من سامي.... طلعوا مع بعض....
أبو نواف: انتظري شوي
راح أبو نواف لعند مشاري ومنصور.... وقال: منصور
منصور: هلا
أبو نواف: الله يخليك دق علي قبل الإجتماع بنص ساعة
غمز له منصور وقال: اوكيه... بس خل جوالك قريب
أبو نواف: هههههههههههه طيب باااي
راح أبو نواف لزوجته وقال: وين حابه نروح
أم نواف بصوت مخنوق: المنزل
ما عارض أبو نواف ومشى معها.... ثواني وقالت أم نواف: متى وصلت إلى لندن
أبو نواف: أمس في الليل
أم نواف: وماذا عن زوجتك
أبو نواف: أنا جاي للشغل عندنا صفقات مع شركة { ..... }... واختاروني من ضمن المجموعة
ابتسمت أم نواف: إنها تختلف عن الشركة التي أعمل فيها
أبو نواف: ههههههه ولا كان طردونا احنا الأثنين... عشان ما نهرب معلوماتهم
أم نواف: وإلى متى ستظل هنا
أبو نواف: شهر
أم نواف: هههههه لقد بدأت إجازتي اليوم ولمدة شهر
أبو نواف: حلوة الصدفة هههههههه
فتحت أم نواف باب البيت ودخلت وأبو نواف وراها.... رمت شنطتها وحجابها وجلست ع الكنبة تبكي.... ما أستغرب أبو نواف لأن مبين عليها بتبكي من دخل لها الكوفي.... حست بزوجها يجلس جنبها ويضمها.... زادت البكي وهي تحس بحنانه....
أبو نواف وهو يمسح شعرها: افاا والله افا... ما عاش من ينزل دموع مناير
دفنت أم نواف راسها بصدره وهي تشهق بالبكي....
مسح أبو نواف ظهرها يهديها: ايش فيك حبيبتي... ليش ها الدموع
أم نواف ودموعها تنزل: لقد اشتقت لك كثيرا
ضمها أبو نواف أكثر لأنه مشتاق لها: هذا أنا جنبك وحولك
رفعت أم نواف راسها تناظره وقالت: أتعرف مع من جلست منذ قليل
أبو نواف وهو يمسح دموعها: زميلك بالعمل
نزلت أم نواف عينها وقالت: نعم... لكن أنا في إجازة... وقد طلب مقابلتي ليخطبني
أبو نواف: يخطبك؟؟
هزت أم نواف راسها بإيوه: لقد قال لي.... - وقالت له كل شي قاله سامي....
سكت أبو نواف وتوه ينتبه بأنانيته مع زوجته.... كيف هو تاركها مو متزوجة ولا مطلقة وهي من حقها تعيش حياتها مع غيره....
أبو نواف: وأنتي ايش رايك
أم نواف: بماذا
أبو نواف: في سامي مدري سالم
أم نواف: أخ وزميل عمل فقط
أبو نواف: أقصد رايك فيه كزوج لك
أم نواف: أنت زوجي
مسك أبو نواف يدنيها وقال: موني... أنتي من حقك تعيشي مثل غيرك... وأنا كنت أناني لما سويت فيك كذا... فكري في الموضوع كويس وقولي لي... عشان أرسل لك ورقة طلاقك وبعد العدة تقدري تعيشي حياتك مع اللي يستاهلك
وقفت أم نواف وهي مصدومة.... وقالت: ما هذا الكلام
وقف معها وقال: اللي سمعتيه ولا تخافين ما راح أحرمك من عيالك... راح تشوفينهم متى ما حبيتي... وفلـ...
قاطعته أم نواف وهي تفتح واحد من الدروج.... لبست دبلتها حتى تبعد الرجال عنها.... رفعت يدها قدام زوجها وقالت: أنا متزوجة يا سالم... لا أريد سامي ولا أريد غيرك
سكت أبو نواف وما عرف يرد.... ولو أنها نايمة مع عشرة قبله يحبها ومستحيل يضرها.... كفاية أنها دفعت له مليونين ريال مساعده له....
أم نواف تحبه حتى لو هو ما يبيها.... لأنه سبب هدايتها ودخولها الإسلام.... رفعها من حضيض الكفر لقمة الإسلام.... وعرفت كيف المرأة محترمة عند المسلمين....
كانوا يناظروا بعض وفي عيونهم ألف معنى.... ما يبون يفترفون ودامهم بدوا مع بعض لازم يتنهوا مع بعض....
قطع عليهم ذا اللحظة لما فتح الباب ودخلت بسمة.... وقفت بسمة تستوعب أمها مع رجال غريب لوحدهم في البيت.... ناظرت أمها مستغربة وناظرت الرجال مو غريب عليها.... دايما تشوف صوره مع أمها....
قالت بصدمة: بـ..بابا
ابتسم أبو نواف وهو يفتح ذارعة: يا عيون بابا أنتي
بسمة واقفة ومو مصدقة عيونها....
أبو نواف شافها ما تحركت وقال: أدري يا بسوو ما تعرفيني... بس الله يسامح اللي كان السبب
بسمة سمعت كلامه راحت له وضمته بقوة وهي تصيح.... جلسها أبو نواف جنبه ع الكبنة وهو يمسح رأسها ويحسسها بوجوده.... رفع راسه لزوجته اللي كانت تمسح دموعها.... فتح لها ذراعهوجات لعنده وجلست جنبه....
ضمهم أبو نواف له وهو يداري دموعه.... خايف عليهم لأنهم بعيدين عنه.... عايشين في غربه وهم في بلدهم.... خايف لو تهجم عليهم مجرم وقتلهم.... ليتعفنون في البيت محد عرف عنهم....
رفعت أم نواف راسها وشافت زوجها.... يناظرهم ويكابر دموعه.... استغربت ليه الدموع عيب للرجال عند العرب.... ليه ما يقدر يعبر عن حزنه وألمه....
أم نواف وهي تمسح دموعها: اشتقنا لك يا سالم... اشتقنا لك كثيرا
أبو نواف وهو يرجع شعرها ورا أذنها: وأنا اشتقت لكم أكثر وأخاف عليكم من اللي حولكم
بسمة كانت تناظر أبوها تحفظ ملامحة.... شافت صور جديدة له بس بالطبيعة غييير.... طبعت بوسة بخد أبوها وقالت: كيف حالك بابا... وكيف حال نواف وأسماء
انحرجت أم نواف كيف نست تسال عن عيالها: صحيح يا سالم... كيف حال نواف وأسماء
ابتسم أبو نواف: الحمد لله كلنا بخير... إن شاء الله لما أجي يوم ثاني بجيب معي صوره أخوانك نواف ورنا
بسمة: رنا؟؟
أبو نواف: إيه أختك رنا... بنتي أنا يعني أختك
بسمة: بابا أنا في كل يوم أكتب لك رسالة عن المدرسة... وعن صديقاتي وماما وجدي وجدتي
باسها أبو نواف وقال: كل رسايلك توصل لي وأقراهم دايما... وحفظتهم عندي>> طبعا عنده ببيت أبوه ما يبي تشوفهم عبير لأنه عارف تفكيرها....
دق الجرس وفتحت بسمة الباب.... كانت صديقتها مايا اللبنانية جايه....
مايا: هاااي
الكل: هااي
بسمة: ماما... بابا سأذهب إلى غرفتي مع مايا
راحوا البنات فوق....
مايا: who is this man
بسمة: this is my father
وكملوا حكيهم عن المدرسه والبنات....
نزل أبو نواف عينه عن بسمة وهي تروح فوق مع صديقتها....
التفت أبو نواف لزوجته وقال: فكري في الموضوع كويس يا منيرة وعطيني خبر
مسكت أم نواف يدينه وقالت: سانتظرك يا سالم حتى تنتهي المشكلة… وسنعيش بأذن الله سويا
رن جوال أبو نواف ورد: الوو
منصور: يا حلو عايش في العسل... باقي ربع ساعة ع الإجتماع
ضحك أبو نواف من تفكير صديقه وقال: ههههه اوكيه أنا جاي... مع السلامة
وقف أبو نواف وقال: يللا أنا طالع الحين
وقفت أم نواف: هل ستأتي غدا
أبو نواف: بكرة إجتماعنا مع الشركة البريطانية... يمكن في الليل أشوفك
ابتسمت أم نواف: حسنا انتبه لنفسك
أبو نواف بإبتسامة: مع السلامة
طلع أبو نواف وراح للفندق لأن الإجتماع راح يكون فيه.... دخل الغرفة وتقريبا كل الموظفين موجودين إلا المدير....
أبو نواف: السلام عليكم
الكل: وعليكم السلام
جلس جنب منصور ومشاري.... اللي يناظرونه بخبث....
مشاري بهمس: منصور شف سالم كيف وجهه منووور
منصور: ههههه وأنت صادق
كتم أبو نواف ضحكته وقال: والله لو أشرح لكم من اليوم لعشر سنين ما راح تفهمون
منصور بيرد بس سكت لما سمع المدير....
أبو هشام: السلام عليكم
الكل: وعليكم السلام
كان الإجتماع لموظفين شركة أبو هشام بس.... عشان يتأكدون ويعرفون اللي لهم واللي عليهم.... وشروطهم وتوقعاتهم والخ....
انتهى الإجتماع ع الساعة 8 الليل.... وبعد العشاء جلس أبو نواف مع ربعه.... كان ممكن يروح لزوجته بس فضل يعطيها فرصة تفكر....

اليوم الثاني....
من الساعة 9 الصباح.... كانوا الموظفين في الغرفة المنشودة.... دقايق ويدخل عليهم الوفد البريطاني وبدا الإجتماع.... وبعد نقاشات انتهى الإجتماع وصافحوا بعضهم وطلعوا....
راح ابو نواف لغرفته.... دق على جوال عبير وما ردت.... دق على جوال ريم....
ريم استغربت رقم غريب ودولي.... أكيد هذا زوج أمها: الوو
أبو نواف: ريم كيف حالك
انبسطت ريم: هلا يبه... أنا بخير أنت كيف حالك
أبو نواف: تمام... ريومه طلعي عن الإزعاج ما أسمعك
ريم: دقيقة... - راحت للمطبخ: الو يبه
أبو نواف: معك... وش ذا الإزعاج
ريم: احنا في بيت جدي... خالي مسوي عزيمة
ابو نواف: اهاا... شلون أمك ورنا
ريم: الحمد لله... يبه من ساعة أمي دقت عليك وأنت مقفل جوالك
أبو نواف: كان عندي إجتماع وممنوعه الجوالات... ريما إذا أمك جنبك عطيني أكلمها
ريم: طيب... - راحت لعند أمها اللي جالسة مع خالاتها وجدتها....
ريم: يمه أبوي سالم ع الخط
عبير: منيب فاضيه له... بكلمه بعدين
ريم: يبه أمي مشغولة تحاكيك بعدين
أبو نواف: طيب... سلمي عليهم
ريم: مع السلامة
أم مساعد: وراك يا عبير ما كلمتي زوجك
عبير واللي نست أمها قالت: لا يمه بكلمه في الليل مو الحين
أم مساعد: هو بغربه مو كل ساعة يقدر يكلمك... والله أنا مو عاجبني حالك مع زوجك... الله يهديك دوم تاركته
عبير بثقه: لا تخافين يمه... سمنه على عسل
ريم ناظرت أمها وهي تتذكر الورقة اللي تدين أبو نواف.... خافت على أمها" مدري وين بتوديك ثقتك الزايدة ".... جلست وهي تسمع سوالف خالاتها وجدتها....

وصل أبو نواف لبيت زوجته ودق الجرس.... ركضت بسمة للباب وناظرت من العين السحرية.... شافت أبوها واقف وبيده شنطته....
فتحت الباب وقالت: بابا
ضمها أبو نواف وباسها: كيفك بسومه
بسمة: بخير... تفضل
دخل أبو نواف وجلس جنب زوجته: سلام منيرة
أم نواف مبتسمه: وعليكم السلام... انتهى الإجتماع
أبو نواف: وأخيرا... - وبدا يسولفون عن الشركة والاجتماع وما انتبه الا لما حس ببسمه نايمة.... وحاطه راسها على كتفه....
هزها بخفيف: بسمة بسومه... قومي نامي فوق
وقفت بسمة: حسنا
قام أبو نواف معها: تعالي أوصلك لغرفتك
راح معها فوق ولحقتهم أم نواف وراحت غرفتها.... دخلت بسمة للحمام فرشت أسنانها وبدلت ملابسها وشافت أبوها جالس على سريرها....
التفت لها أبو نواف وتذكر لما قالت له ريم أنا بناته يشبهونه.... ابتسم وهو يبعد الغطا عن سريرها: تعالي حبيبتي نامي
تمددت بسمة وغطاها ابوها وقال: وين حابه تروحين بكرة
بسمة: مدينة الألعاب
أبو نواف: خلاص من بكرة إن شاء الله لما تجين من المدرسة... نروح كلنا الملاهي
انبسطت بسمة: وستلعب معي
ابتسم أبو نواف: أكييييد... - شغل الأباجورة وباسها: تصبحين على خير يا حلوة
بسمة: تصبح على خير بابا
قام وطفى النور وطلع بهدوء وسكر الباب.... توه بينزل شاف زوجته واقفة....
ام نواف: سالم... تعال معي لقد اعددت لك عشاء خفيفا
ابتسم أبو نواف: بس شنطتي تحت
أم نواف: اخذتها لغرفتنا... هيا تعال
دخل أبو نواف الغرفة كانت أقل فخامة من غرفته في بيته.... بس انتبه على الطاولة اللي عليها شمع مع العشاء....
مسكت أم نواف يده عشان يمشي معها لطاولة.... جلسوا وهم ساكتين....
ناظر أبو نواف صحنه وقال: ستيك؟؟
ابتسمت أم نواف: نعم... صديقتي جواهر الإماراتية علمتني وصفات كثيرة للطبخ... وقد أعطتي كتب شرقية وأنا أتعلم منها
أكل أبو نواف قطعه وقالت أم نواف: ما رأيك... لذيذ؟؟
أبو نواف شرب عصير على طول لأنها كثرت البهار.... وقال: لو تحطي فيه سم بيكون رووعة
أم نواف: هههههههه البهار كثيرة اليس كذالك
أبو نواف: ما عليك ممتاز عندي بهار أحسن من الملح
وظلوا يسولفون الين قام أبو نواف وراح الحمام يتروش.... طلع من الحمام وهو يجفف شعره.... شافها واقفة تناظر نفسها بالمرايا.... التفتت له وقال: ولهت عليك

خذت رنا التلفون النقال وركضت لغرفتها.... جلست ع السرير وتدق عليه.... ما همها فرق الوقت كل اللي يهمها أنه كلم ريم وما كلمها....
صحى أبو نواف من إزعاج جواله.... خذه ورد بصوت كله نوم: الووو
قفزت رنا من الفرحة: دااااادي ولهت عليك مووت موووووت
أبو نواف حط راسه ع المخده وقال: استغفر الله العظيم... وش عندك داقة الحين هااه
رنا: عادي... أنت اللي وش عندك نايم من الحين كنك دجاجة
ابتسم أبو نواف على تعليق بنته: ليه كم الساعة
ناظرت رنا الساعة: الساعه 12 تو الناس
أبو نواف: حسبي الله على شيطانك... عندي 3 الفجر
رنا: طيب دااادي بس نص ساعة عشان أعطيك التقرير
أبو نواف بشوية عصبية: رنـــا... مع السلامة... - سكر الخط والتفت للجهة الثانية ونام....
أما رنا انفجرت ضحك: ههههههههههههههه يحليله داادي عصب
دخلت ريم وقالت: رنوووه وش عندك تضحكين
رنا وهي مبتسمة: كلمت داادي وعصب علي
ريم: الحين
رنا: من ثواني بس
ريم: حرام عليك أكيد كان نايم
رنا: ههههههههههه أهم شي سمعت صوته

بنفس الوقت….
وصل أبو جراح ومعه الرجال.... وصلوا لأرض المملكة تنفس الرجال هواها.... من سنين وهو في ألمانيا ومحبوس بالمستشفى....
أبو جراح: ها يا وليد تذكر المطار
وليد: لا والله شكله جديد علي... أي مطار هذا
أبو جراح: هذا مطار الظهران
وليد: اهاا... تعرف أحس أنا أسم وليد مو غريب علي... كأني أعرف حد بها الأسم
أبو جراح: هذا أكبر تقدم لك... وإن شاء الله بتتذكر أهلك... عموما خلنا نروح البيت
وأنا بكلم واحد من معارفي يشتغل بجريدة اليوم... نقولهم عن سالفتك وإن شاء الله يطلعون أهلك
وليد: إن شاء الله

يتبع......................
بعد يومين ركب نواف سيارة أبو طارق ولد عم أبوه....
نواف: السلام عليكم
أبو طارق وأسماء: وعليكم السلام
أسماء بحماس: يللا بابا حرك
أبو طارق وهو يسوق: ها يا نواف وش شعورك وأنت رايح تشوف أمك
نواف: مرتبك شوي
أسماء: آآآآه ولهانة على أمي كثييير... أكثر من شهرين ما شفتها
نواف: وش أقول أنا... ما شفت الا صورة قديمه لها
أسماء: صدقني راح تحبها كثير... والله إني كل ما أدخل غرفتها أشوفها تناظر صورتك
أبو طارق: طبيعي لأنه الوحيد اللي ما شافته
أسماء: أحلى حاجة إنا أبوي هناك ينتظرنا... واااو وناسة
ابتسم نواف وناظر النافذة وهو متحمس لبكرة.... لكن اللي مخرب عليه بيكون موجود مع أبوه اللي يشك فيه....
بعد كم ساعة وصلوا لمطار بريطانيا.... وعلى طول ع الفندق وبعد ما ارتاحوا طلعوا.... ركبوا السيارة اللي وصلتهم للمكان المطلوب....
نزلت أسماء وهي حافظه الطريق.... دقت الجرس وفتح أبو نواف الباب....
أبو نواف: أهلين أسومه
ضمته أسماء: أهلين بابا... ولهت عليك كثير
أبو نواف: وأنا أكثر وين نواف... لا تقولين ما جا
بعدت أسماء: هناك واقف مع بابا زياد... - مرت من جنب أبوها ودخلت وسلمت على أمها وأختها بسمة.... وركض لعند جدها وجدتها....

في الشارع....
أبو نواف: حيا الله زياد
أبو طارق: الله يحيك شلونك
أبو نواف: الحمد لله... شلونك أنت
أبو طارق: تمام... ما عندك إجتماع اليوم
أبو نواف: اليوم لا... حياك أدخل وش فيك واقف
أبو طارق: لا أنا عندي شغل... بس جالس اقنع نواف إنا العنوان صحيح
أبو نواف: هههههههه نواف أمك ساكنة بالمدينة مو بالريف مثل عمك
أبو طارق: اخليكم الحين... مع السلامة
أبو نواف: خلنا نشوفك
ركب أبو طارق سيارته ومشى.... حط أبو نواف يده على كتف ولده وقال: يللا أمك بتموت وتشوفك
مشى نواف مع أبوه وهو مستغرب.... كيف أبوه فرحان بشوفته وهو يشك فيه.... دخل البيت العادي ووصل الصالة.... شاف وحدة شعرها مثل لون شعره.... لكن هي ما تشبه له....
أم نواف وأم منيرة وأبوها تفاجاوء لما دخل نواف.... لأنه يشبه خاله توماس المسيحي لما كان بعمره.... دق قلب أم نواف وراحت له وضمته ونزلت دموعها....
مسكت كتوفه بيدينها وقالت: نواف حبيبي كيفك
نواف وهو يمسح دموعه: الحمد لله
ناظرته أم نواف نفس أبوه، الدموع عيب عنده.... مسحت شعره ودموعها على خدها.... أكيد أنه يفكر فيها مثل ما هي تفكر فيه....
أم نواف قدمت ولدها لأمها وأبوها وقالت: نواف هؤلاء أبي وأمي... - همست: إنهما مسلمان
ابتسم نواف لأن أمه تتكلم فصحى.... وذكرته بجوانا زوجة عمه.... قرب نواف ومد يده بيسلم عليهم.... بس هم ضموه لأنه ذكرهم بولدهم توماس.... اللي تركهم لما عرف أنهم أسلموا.... يا ما حاولوا يكلمونه عن الأسلام لكن بدون فايدة.... هاجر لأمريكا وتركهم....
نواف استغرب أنا جدوده يضمونه.... لها الدرجة هو غالي.... بعد عنهم وقالت أمه: نواف هذه أختك بسمة
ناظر نواف أخواته التوأم ومو عارف يفرق.... قال وهو واقف مكانه: كيف حالكم يا أخوات
وقفت بسمة وراحت له وضمته وقالت: واخيرا تقابلنا يا نواف... أنك أجمل من الصور بكثير
نواف ظنها أسماء تستهبل عليه.... خربط شعرها وقال: قولي قسم
بسمة: ههههههه صدقني هذه المرة الأولى التي أراك فيها
أسماء: نواف أنا هنا
ضحك نواف: هههههههههه والله منيب عارف أفرق بينكم
توه بيجلس سحبته أمه وجلسته جنبها.... وبدت تسأل فيه عن حاله وعن العملية وعن معاملة عبير له.... وهو مستحي وبنفس الوقت مبسوط....
أبو نواف اللي كان يراقب كل شي حوله.... والفرحة مو شايلته هذي العايلة اللي من سنين تمنى يجمعها.... لأنه هو سبب تشتتها....
بعد ساعة دق الجرس.... راح نواف وفتح الباب وانصدم بالمرايا اللي قباله....

وصلت جوليا مع زوجها وعيالها.... راح فايز ودق الجرس لأنه ولهان على خالته وجده وجدته.... وخصوصا بسمة بنت خالته....
انفتح الباب وتفاجاء لما شاف نواف.... وكأنه توام له.... كل واحد يناظر الثاني وفي باله الف سؤال.... قطع ها اللحظه صوت أبو فايز....
أبو فايز: فايز وش فيك واقف ما دخلت
التفت فايز وتفاجاء أبوه لما شاف الشبه بين ولده.... والولد اللي واقف عند الباب.... ما فيه فرق بينهم بس فايز عدساته بنيه وشعره أسود.... بعكس نواف اللي شعره بني وعدساته زرقا.... بسمة شافت نواف تأخر راحت له....
صرخت بسمة: فاااايز
راحت له وسلمت عليه وعلى زوج خالتها وخالتها.... اللي بصالة سمعوا صرخت بسمة.... وعرف أبو نواف أنا أخت زوجته جايه.... يا ما كلمته عنها وعرف أنها متزوجة سعودي لكنهم ساكنين بابها....
وقفت أم نواف وراحت تدخل ضيوفها.... الكل دخل وسلم وتم التعارف.... الا نواف وفايز دخلوا آخر شي طبعا هذي حركات بسمة.... الكل تفاجاء من الشبه بين الأولاد....
أبو فايز: وهذا أكبر عيالي فايز
أبو نواف: الله يخليه لك
أبو فايز: ويخلي لك عيالك
قرب ولد صغير لأم فايز.... - شالته وحطته بحضنها وقال أبو فايز: وهذا الصغير ماجد
لف فايز لعند نواف وقال: الصراحة بعد ما شفتك... شكيت أنا أهلي هم أهلي
نواف: هههههههههه حتى أنا... تهقى أخذونا من دار الأيتام وكل واحد أخذ له ولد
فايز: يمكن... خلني أسأل أمي
نواف: ههههههههههه الله يخس ابليسك... احنا نشبه خالنا... بس أبيك تجي عندنا الرياض حتى يشوفون الشباب توأمي وولد خالتي
فايز: هههههههههه والله فكرة حتى أنت تعال
بعد الغدا قرروا يرحون الحديقة.... الكل يمشي للحديقه الا نواف كان يمشي آخر واحد.... وبيده الكاميرا ويصور الأماكن اللي حوله.... كان يبغى أخواته ريم ورنا يشوفون المكان....
تذكر كل شي صار له أبوه يضربه.... وريم اللي تعتذر له وأبوه محقره وما يناظره.... رفع راسه وناظر أمه وأخواته راحوا بعيد عنه.... ما أهتم وراح وجلس تحت شجرة وضم رجلينه لصدره ونزل راسه ودمعت عيونه....
أبو نواف اللي تأخر شوي بسبب الزحمة.... شاف نواف يمشي وبيده كاميرا.... فجاءة وقف وراح جلس تحت شجرة.... راح له وجلس جنبه.... رفع نواف راسه لما حس باحد جلس جنبه.... مسح دمعته لما شاف أبوه....
طلع أبو نواف ورقه وقال: خذ يا نواف وأقرا
بدا نواف يقرا الورقة اللي تدين أبوه بعشرة ملايين.... نزل الورقة بعد ما خلص قراءه وقال: كنت عارف أنا عبير ماسكة عليك شي مو هين... عشان كذا تصدق كلامها
أبو نواف: صح كلامك عبير ماسكة علي ها الأوراق ودايما تهددني أنها تفضحني
نواف بقهر: وأنت ليه تسرق عشرة ملايين
أبو نواف: لا يا نواف أنا عمري ما أكلت فلوس حرام... بس هذي لعبه ملفقة وأنا اللي تورطت فيها
نواف: كيف
حكى له كل السالفة....
أبو نواف: وأنت عارف يا نواف اللي يدخل السجن... حتى لو هو مظلوم راح يحمل لقب خريج سجون... لأنه عاش مع مجرمين... وأنا ما بغيتك تنزل راسك قدام الناس عشان كذا تحملت الحياة مع عبير
نواف: يعني... أنت عارف إني ما سويت شي لريم وما قربت منها... - كان بيقول ها الكلام لكنه سكت لما شاف أمه جات....
أم نواف: سالم... نواف لماذا تجلسان هنا
وقف أبو نواف وقال: كنت أقول لنواف عن سالفة العشرة ملايين
أم نواف: هكذا اذن... - ناظرت ولدها وقالت: لا تخف يا بني... فقد جمع والدك مبلغا كبيرا من المال وبإذن الله سوف تنتهي هذه المشكلة
ناظر نواف أبوه وقال: جمعته؟؟
أبو نواف: ما فيه الا ها الحل عشان أقدر أسكت عبير
أم نواف: هيا أختي وزوجها ينتظروننا
أبو نواف: يللا
مرت الأيام سريعة بالنسبة لأبو نواف.... وجا وقت الوداع، نواف وأسماء من يومين رجعوا السعودية.... راح أبو نواف لبيت زوجته حتى يودعها.... لكنها تكره لحظة الوداع، ولما شافها تأخرت وما نزلت تسلم عليه.... وقف وسلم على أم زوجته وأبوها وبنته بسمة ومشى....
وصل الباب لكن صوت زوجته وقفه.... التفت لها وشافها تبكي.... كان الوداع حار ما بينهم لكن قدر أبو نواف يهدي زوجته....
أبو نواف: موني أبغى بيبي
أم نواف وهي تمسح دموعها: ماذا
أبو نواف: أبغى طفل... مو مهم بنت أو ولد المهم لما ترجعين السعودية يكون معك طفل
ابتسمت أم نواف: حسنا بإذن الله سأنجب لك طفل صغيرا
سلم عليها أبو نواف وودعها وطلع.... راح للفندق وبعد كم ساعة اقلعت الطيارة.... جلس أبو نواف بالدرجة الثانية مع إنا مديره حاجز لهم بالدرجة الأولى.... لكن أبو نواف ما يبي يجلس مع مشاري ومنصور لأنهم راح يستهبلون عليه....
ناظر النافذة وهو يفكر" كله منك يا عبير.. حقوده ما تبين الخير لغيرك ".... حس بأحد يهز كتفه والتفت.... شاف الولد اللي جالس جنبه....
أبو نواف: هلا
الولد: جابوا الأكل
وصل لمطار الرياض وشاف أخوه أبو رائد يستقبله.... راح له وسلم عليه....
أبو رائد: الحمد لله ع السلامة
أبو نواف: الله يسلمك
أبو رائد: وش فيك يخوي... كنت أظن أنك بترجع مبسوط... بس شكلك متضايق
أبو نواف: آآآه يا فواز... ما ودي رجعت الا وهم معي... أو على الأقل جلست معهم
أبو رائد: هانت يخوي هانت... قريب بيرجعون لك
أبو نواف: إن شاء الله
أبو رائد: يللا نمشي

بعد أسبوع....
في بيت أبو طارق ولد عم أبو نواف....
خذت أسماء الجريدة وبدت تتصفح بدل الطفش.... وهي تفر فيها قرت مقابله مع واحد فاقد ذاكرته من عشر سنين ويدور أهله....
التفتت لأبوها بالرضاعة وقالت: بابا
أبو طارق: نعم بابا
أسماء: بابا ناظر الرجال بالجريدة... مسكين فاقد ذاكرته ويدور أهله
أبو طارق: إيوه عادي في ناس يسوون كذا عشان يعرفون أهلهم
أسماء: يقولك هذا صار له 10 سنين في ألمانيا... والحين توه جاي للسعودية... -مدت الجريدة وقالت: ناظر صورته والله أنه كسر خاطري
أخذ أبو طارق الجريدة حتى ما يكسر بخاطرها.... ناظر بصورة الرجال وانصدم.... أخذ الجريدة وراح فوق، استغربت أسماء من تصرف أبوها....
راح أبو طارق غرفته أخذ البوم الصور وفتحه.... ناظر بصورته مع ولد عمه والجريدة.... نفس العيون والملامح لكن أكبر.... دمعت عيونه وقال بخاطره" سعود حي؟؟ "....
دق على أبو نواف وأبو رائد أولاد عمه.... ربع ساعة وأثنينهم في بيته.... المفاجاءه كانت كبيرة عليهم.... وما لهم الا يسألون الجريدة عن الرجال....

بعد يومين....
في الدمام....
كان جالس بمجلس الرجال وهو مرتبك.... أسبوع واحد من أجرى المقابله والحين في ناس جايين يشوفونه.... ناظر أبو جراح اللي جالس جنبه هو ومعه 3 من الصحفيين....
التفتتوا لجهة الباب لما دخل أبو رائد وأبو طارق وأبو نواف.... ناظرهم وحاول يتعرف عليهم.... ما عرف أبو نواف ولا أبو طارق.... بس كان يناظر أبو رائد لأنه الوحيد المألوف....
أبو رائد: سعود
ها الصوت سبب صداع لسعود واغمى عليه.... وعلى طول خذوه.... كل هذا قدام الصحافة اللي كانوا يصورون.... وأبو جراح اللي كان مفتخر بإنجازه....

باليوم الثاني....
ركب سعود السيارة وناظر النافذة.... وهو يفكر في أمه وأبوه ويحمد ربه أنه ما فقد واحد منهم....
أبو نواف: آآه يا سعود واحنا اللي ظنينا أنك ميت... وأنت جالس في ألمانيا
ابتسم سعود: إيه والله... أذكر إني طلعت من المستشفى لأني أزور صديقي... فتحت بوكي حتى اشتري لنواف لعبه... وبعدها ما انتبهت الا وأنا ف السماء بسبب الإنفجار... وما صحيت الا وأنا فاقد الذاكرة
أبو رائد وهو يسوق: وكيف جابوا لنا أغراضك... البوك وبطاقة الأحوال
سعود: الظاهر أنا البوك طاح من يدي وقت الإنفجار... أقول أنا أذكر أنا زوجتي جوانا حملت من بعد علاجي... وش صار عليها
أبو نواف: مدري ايش أقولك يخوي... كنا ناويين نجيب جوانا عندنا لأنها حامل... لكن المسكينة زلقت بالحمام ومات الجنين
سعود بأسف: لا حول ولا قوة الا بالله
وقف أبو رائد السيارة وقال: أنا نازل وبقول لأبوي وأمي
أبو نواف بسرعة: لا... أنا أنزل
نزل أبو نواف ودخل بيت أبوه.... شاف أمه وأبوه جالسين بالصالة....
أبو نواف: السلام عليكم
الكل: وعليكم السلام
أم سعود: شلونك يمه
أبو نواف: بخير جعلك الخير... يمه يبه أبغى اقولكم عن شي
أم سعود: وش هو
أبو نواف: أخوي سعود مو هو مات بسبب انفجار في ألمانيا
أبو سعود: إيه الله يرحمه
أبو نواف: يبه يقولك في واحد... ربي حفظه من ها الإنفجار لكن بسبب ضربه براسه... أغمى عليه ولما صحى صار فاقد الذاكره
أبو سعود: وبعدين
مسك أبو نواف يد أمه ويد أبوه وقال: يبه يمه ذا الرجال هو سعود
أبو سعود وأمه بنفس الوقت: سعوود؟؟
دمعت عيون أبو نواف: إيوه يمه... عاش عشر سنين في ألمانيا وهو ما يذكر شي... بس واحد جزاه الله خير شاف سعود بألمانيا وجابه هنا... جريدة اليوم سوت مقابلة مع سعود ورحت أنا مع فواز وزياد ولد عمي وجبناه
نزلت دموع أم سعود وقالت: متأكد يا يمه... - ضغطت على يده وقالت: أنت تقول الصدق
ابتسم أبو نواف لأمه وقال: إيه يا يمه... هو نفسه لكن أكبر
أبو سعود بصوت غريب عليه: هو وينه الحين
أبو نواف: برة مع فواز... - وقف وقال: بروح أناديه لكم
دخل أبو نواف وبعده أبو رائد وبعدهم سعود.... ناظر سعود بأمه وأبوه هذا هم بس أكيد تغيروا لأنه من 10 سنين ما شافهم.... اللقاء كان حار بينهم هذا ولدهم وبكرهم وأول فرحتهم.... الكل يمسح دموعه بسبب الموقف المؤثر....
جلس سعود جنب أمه ويده بيدها.... قال وهو يناظرها: آآآه يا يمه 10 سنين وأنا انتظر يجي أحد يسأل عني... لأني ما أذكر شي... لكن جزاه الله خير أبو جراح هو اللي جا لي واقترح إني أسافر معه
أبو سعود: الحمد لله يا وليدي أهم شي أنك بخير
أبو رائد: أبو جراح كان تفكيره صحيح لما ظن أنا احنا نظن أنك ميت... بس الحمد لله أنك رجعت لنا
سعود: الحمد لله
أبو نواف: يبي لنا نطلع لك هوية جديدة
سعود: إيوه ضروري
الكل التفت لما سمع صوت كتب طاحت بالأرض....
نواف اللي وصل من المدرسة.... وقف سيارته عند بيت جده ونزل.... استغرب لما شاف سيارة أبوه عند الباب.... أكيد عنده شي.... دخل البيت وقف عند مدخل الصالة....
ناظر الموجودين، جدانه مع أبوه وعمه فواز.... ناظر بالرجال الثالث وهو مستغرب.... نفس العيون والملامح لكن أكبر.... طاحت الكتب من يده وقال بهمس بالألماني: والدي
ناظره سعود لابس الثوب وحاط الشماغ على راسه.... وعدساته الزرقاء وشعره البني.... وقف وقرب مسافة وفتح ذراعة: ما ولهت علي يا نواف
قرب نواف وقال بالألماني: والدي
راح له وضمه وهو يصيح ويتكلم ألماني.... سعود كان يمسح شعره وهو مبتسم.... لو جوانا جابت له ولد ما حبه مثل نواف.... رفع نواف راسه وناظر عمه أبوه اللي رباه.... تكلم ألماني وهو مبسوط فيه....
أبو نواف حز في خاطره وهو يشوف ولده قريب من أخوه.... وش اللي أعطاه سعود لنواف وهو قصر عنه فيه.... ومع ذلك كان مبسوط لأخوه....
بعد ساعة أم سعود حطت الغدا مع الخدامة.... وجلسوا كلهم حوالين السفرة.... ناظرتهم أم سعود وهي مبسوطة.... عيالها وزوجها كلهم حولها.... ما طلعت بها الدنيا الا بهذول الرجال.... صحيح سالم مو ولدها.... لكن هو ولد بنت عمها قبل ما يكون ولد زوجها....
هذا هو سعود نفسه الكبير والعاقل من بين أخوانه.... وفواز اللي دايم يقول أنه طاح سوقه من دخل سالم بيتهم.... وسالم أصغر الأولاد والمدلل لأنه أكثر واحد متعذب مع زوج أمه..... وزوجها اللي دايم يضرب الأرض بالخيزران.... يستخدمها للتخويف مو للضرب.... ابتسمت وهي تحمد ربها ألف مرة....
سعود: أقول وش صار على بيتي
أبو رائد: خليناه وقف خيري بأسمك
سعود: زين سويتوا ع الأقل يستفيدون الناس منه بدل ما يكون فاضي
أبو رائد: سعود وين بتنام فيه ترا...
قاطعه سعود: وين بعد... أنا من 10 سنين ما شفتكم... وبجلس عند أمي وأبوي لأني ولهان عليهم وما شبعت منهم
أبو سعود: بيت أبوك هو بيتك
سعود: تسلم يبه... بس إذا جناحي أختفى ترا برجع أبنيه
أم سعود: لا يا وليدي جناحك ما تغير من تركته
انبسط نواف اللي كان مستمع لهم.... لأن عمه بيسكن معه في بيت جده.... وقف وقال: الحمد لله
طياري راح المطبخ وقال للخدامة تنظف جناح سعود.... راح غرفته وفتح الدولاب.... ناظر الشنط اللي فيها وهو مستغرب.... قرر أنه يفتح وحدة بس، طلع وحدة من الدولاب وفتحها.... انفجع لما شاف الخمس ميات اللي قباله ماليه الشنطة كلها....
مو آلآف لا هذي ملايين.... وقف وفتح الشنطة الثانية والثالثة والرابعة.... وكلها فلوس من فئات الـ 500 والـ 200 والـ 100 والـ 50.... بعضها طبعة الملك عبد الله وبعضها الملك فهد الله يرحمه....
التفت نواف لما انفتح الباب وشاف سعود مع أبوه.... ناظرهم وناظر الفلوس ورجع ناظرهم....
أبو نواف: تتوقع لايش هذول يا نواف
نواف يستوعب ثواني وبعدها قال: هذول الـ 10 ملايين
أبو نواف بقهر: لا مو عشرة... لسى باقي مشوار ع العشرة... - التفت لسعود: هذي نصيحتك يا سعود... تعبت وأنا أجمعها
ابتسم سعود: بالعكس يا سالم... أنا لما قلت لك أجمع فلوسك... توقعت أنك راح تطفش وما راح تجمع ها المبلغ الكبير
جلس أبو نواف بطرف السرير: قهر والله... هذي فلوسي من حقي اتمتع فيهم أو أحرقهم... مو غيري ياخذهم
سعود: هانت يخوي... أنت مظلوم وربك ما نساك... وإن شاء الله يطلع الحرامي وتتمتع بفلوسك
أبو نواف حط يده على عيونه وما رد.... وقف نواف وقرب وجلس جنب أبوه وقال: يبه
رفع أبو نواف راسه وقال نواف: ليه ما جمعت فلوسك في بنك
تنهد أبو نواف: لأن عبير راح تكتشف إني أجمع فلوسي... وفضلت إني أجمعهم هنا ومحد يدري عنهم غير أخواني
سعود: نواف تدري أنا أمك جمعت مع أبوك فلوس
التفت نواف لأبوه وقال: صحيح
أبو نواف: إيوه... أنا فتحت حساب بأسمك بالبنك... وهي حولت الفلوس فيه
سعود: نواف... خلني مع أبوك شوي
وقف نواف: اوكيه... عن أذنكم
طلع نواف وهو يحس بندم.... لأن ظن أنا أبوه كذب عليه بسالفة الملايين... وظن أنه هو سارقهم.... لكن بعد ما سمع الكلام اللي دار بين سعود وأخوه.... عرف أنا أبوه مظلوم....
انتشر خبر رجوع سعود بين الناس.... توالت عليه الزيارات من أهله ومن أصاحبه ومعارفه....
بعد يومين دخل سعود بيت أبوه.... تمدد ع الجلسة حتى يرتاح.... بعد ساعة دخل أبو نواف وشاف أمه جالسة تتابع التلفزيون.... وسعود نايم....
أبو نواف: السلام عليكم
أم سعود: وعليكم السلام... هلا يمه
أبو نواف: هلا فيك... ها يمه مبسوطة بسعود
ناظرته أم سعود وابتسمت: إيوه والله إني مو مصدقة أنه هنا... - التفتت لأبو نواف وقالت: وراك يا يمه ما رحت لاميمتك
أبو نواف: توني جاي من عندهم
أم سعود: وش أخبارهم
أبو نواف: كلهم بخير... بس نهلة من بعد ما طلعت من العدة وحالها مو عاجبني
أم سعود: وش فيها
أبو نواف: مثل منتي عارفة زوجها الله يرحمه فقير وما عنده أخوان... وهي صارت مسؤلة عن عيالها ومحتاجه للفلس
أم سعود: افاا يا ولدي ما هقيتك تقصر على أختك
أبو نواف: حاولت معها ومو راضية تأخذ مني فلوس... بس أنا عطيت أمي وهي تاخذ منها إذا أحتاجت
أم سعود: وعيالها منهو وليهم
إبو نواف: أخوي عمر... شفتي عمر ما كمل 28 سنة مسؤل عن ولد وبنت عمرهم 6 سنين... لكن الحمد لله على كل حال
أم سعود: الله يرحمه أبوها هو اللي بلاها بذا الرجال
أبو نواف: محد كان موافق ع الزواج... بس ايش نسوي
أبو نواف كان يتكلم عن هموم أخته.... وما درا عن سعود اللي أنفطر قلبه على حبيبته السرية.... خطبها سعود لكن أبوها رفض ولما درس في ألمانيا.... وتزوج جوانا أكتشف أنه عقيم.... وارتاح أنه ما تزوجها حتى ما يحرمها من العيال....
طلع أبو نواف وقالت أم سعود: ها يمه للحين خاطرك فيها
تفاجاء سعود كيف عرفت أمه.... جلس وقال: من هي
ابتسمت أم سعود: من بعد... نهلة
ناظر سعود الأرض وقال: وش ها الكلام يمه... توها طالعه من العدة
أم سعود: صار لها سنة من طلعت من الحداد... وش قلت أجس نبضها
ابتسم سعود: سوي اللي تبينه... - وقف: يللا أنا رايح أصلي العصر

بعد فترة....
دخلت نهلة لبيت أبو سعود مع زوجها سعود.... راحوا أثنينهم لجناح سعود وجلسوا بالصالة....
سعود: ألف مبروك يا غالية
ابتسمت نهلة: الله يبارك فيك
سعود: يا شيخة واخيرا وافقتي
نزلت نهلة عينها: مثل ما أنت عارف أنا عندي عيال... وكل الأنظار علي عشان بتزوج وأترك عيالي... وخصوصا أنا أبوهم متوفي
سعود: على طاري مروة ومعاذ... - مسك يدها ووقف: تعالي معي
نهلة: وين
سعود: تعالي وما عليك
وقفت نهلة وراحت معه.... طلعوا من الجناح ووقفوا عند باب غرفة.... فتح سعود الباب وتفاجات نهلة.... غرفة فيها سريرين واحد لونه سماوي والثاني وردي... وشكلها غرفة عيال....
نهلة: لمين هذي
سعود: لمروة ومعاذ... مثل ما أنتي عارفه أنا ما عندي عيال... شاورت أبوي ووافق أنهم يسكنون هنا لأني أبيهم
نهلة: ما يصير هذا بيت أبوك
سعود: ما عليك هو وافق وأشترى لي أرض وإن شاء الله بتكون بيتنا... بنعيش هنا مع أمي وأبوي والعيال ونواف ولد أخوي سالم
نلهة: نواف ساكن هنا ليه
سعود: ما عليك قريب يروح لبيت أبوه... - مسك يدينها وقال: الليلة ليلتنا وبكرة يومنا... وبعد بكرة تجيبين مروة ومعاذ ونطير لماليزيا
نهلة: ماليزيا؟؟
سعود: أكيد... يللا تعالي أخوي سالم مجهز لنا عشاء خاص بالجناح
ابتسمت نهلة، سعود فرق عن أبو معاذ في كل شي.... حمدت ربها أنه أستجاب دعواتها وعوضها خير عن اللي فقدته....

صحى نواف من النوم معصب.... لأن جدته مصحيته من 10 الصباح في يوم الإجازة.... وتبيه يروح معها المزرعة عند جده.... لأن أبو سعود قايل لعياله يبي مزرعة صغيرة عشان يشغل نفسه فيها....
بعد ما صلى نواف الظهر رجع البيت.... جلس بطفش قدام التلفزيون جنب جدته.... أم سعود كانت مبسوطة وهي تشوف بساط الفقر.... التفتت لنواف وشافته مميل راسه على يده ومغمض عيونه....
أم سعود بعصبية: نوويف جعلك اللي منيب قايلتها
نواف وهو على وضعه: هممم
أم سعود: تسنع وكلمني عدل
عدل جلسته وعيونه حمرا وقال: سمي يمه
أم سعود: وش هو له نايم الحين
نواف: أنتي ليش مصحيتني من صباح ربي... واحنا في إجازة
أم سعود: وإجازة يعني تسهر الليل وتنام النهار... قم أفتح الباب وشف منهو جا
ابتسم نواف: إن شاء الله يمه... ما يصير خاطرك الا طيب
راح يفتح الباب ومقفلة معه.... فتح الباب وقال بدون نفس: خييير
رائد: يلعن الأخلاق المقفلة
نواف: فكنا واللي يعافيك
رائد: آف ولد العم معصب... وش فيك
نواف وهو يدخل: من جدتك مصحيتني من 10 الصباح وأنا مانمت الا 4 الفجر
رائد لحقه: هههههههه ليش وش عندها
نواف: تبيني أوديها المزرعة ويوم إني تروشت وجهزت... غيرت رايها وقالت بتروح العصر
رائد: ههههههههههههه تستاهل... - دخل الصالة: السلام عليكم
أم سعود: وعليكم السلام... هلا وغلا بوليدي
رائد باس راسها وقال: هلا يمه... شلونك
أم سعود: أنا بخير جعلك الخير... شلونك أنت وشلون أمك وخواتك
جلس رائد قبالها وقال: كلنا بخير... شلون عمي سعود وجدي عساهم مبسوطين بالمزرعة
أم سعود: كلهم بخير وجدك مستانس بالمزرعة... وبروح له العصر مع نويف
نواف بطفش: يصير خير
أم سعود: أيا قليل الخاتمة... قم عن وجهي خلف الله على أمن جابتك
ناظر رائد لنواف وهز راسه وقال: ما عليك منه يمه... شارب بايسون خايس ويقط خيط وخيط
أم سعود سمعت شارب خايس.... التفتت لنواف بروعة: شارب خايس... - حطت يدها على كتفه ويدها الثانية تتفحص وجهه وصدره وبطنه.... وقالت بخوف: بسم الله عليك يمه... بطنك يعورك لاعيه كبدك... قم خلني أوديك المستشفى
رائد ونواف ناظروا بعض وأنفجروا ضحك: ههههههههههههههههههههههه
عصبت أم سعود: ضحكتوا بلا ضروس... يا قليلين الحيا
نواف طاح على جنب من كثر الضحك....
رائد بعد ما مسك نفسه قال: هههههه سوري يمه لا تخافين على نواف... شوفيه حصان ما فيه شي
أم سعود: يا بعد عمري يا نواف ما عنده أم تهتم فيه... لو ياكل شي بايت محد درا عنه
نواف باس راسها وعيونه مدمعة من الضحك: الله يحفظك يمه... أدري محد يخاف علي مثلك الله يخليك لي
أبو نواف اللي كان واقف من فترة تفاجئ لما شاف نواف يضحك بها الطريقة.... كان يظنه انطوائي ودوم ساكت.... وابتسم لما خافت أمه على ولده لأن أم نواف بعيده عن ولدها.... وخصوصا لما عرفت معاملت عبير الشينة لنواف....
دخل أبو نواف مبتسم: السلام عليكم
الكل: وعليكم السلام
وقف نواف: عن أذنكم... - طلع نواف وهو مقهور كيف أبوه يشك فيه.... مستحيل يجلس بمكان أبوه موجود فيه....
عصب رائد من تصرف نواف وطلع له.... مسكه من ذراعه وقال: ايش هذا يا نواف
بعد نواف يده عن ولد عمه وقال: تسألني وأنت عارف كل شي... حط نفسك بمكاني تخيل عمي يشك فيك مع أختك رغد... ما راح تستحمل تشوفه لأنه ما يثق فيك
رائد: أنا غير لأن رغد أختي... بس أنت وريم مو أخوان
نواف ثواني يستوعب: ايش... وش تخربط أنت
رائد: نواف ريم بنت عبير... بس مو بنت عمي سالم، يعني مو أختك
نواف مأثرة فيه الصدمة: كيف من قالك
رائد: أنت عمرك ما دققت بأسمها... أسم أبوها يوسف بن فهد الـ...
أخيرا أستوعب نواف ريم مو أخته وطبيعي يخافون عليها.... بس كيف يشكون فيه وهو توه يدري أنها مو أخته.... ذكره أسم أبوها بواحد بالمدرسة أسمه فهد بن يوسف الـ...
دايما يقرب منه ذا الطالب وكنه يبي شي.... بس يغير رايه ويمشي أكيد يبي يسأل عن أخته ريم.... وعارف أنها عايشة عندهم....
نبهه من أفكاره لما دق الجرس وفتح رائد الباب.... وبعد ثواني قال رائد لرجال: حياكم تفضلوا
دخلوا الرجال للمجلس.... ناظرهم نواف رجالين وشايب....
رائد: نواف الرجال يبون أبوك رح ناده
هز نواف راسه ودخل....
في الصالة بعد ما طلع نواف وطلع معه رائد.... جلس أبو نواف عند أمه....
أبو نواف: شلونك يمه
أم سعود: أنا بخير بس حالك أنت مع ولدك مو عاجبني
ما رد أبو نواف لأنه تعب وهو يبرر لأمه.... وهي راكبة في راسها يكلم نواف....
أم سعود: سالم أنت عاجبك حال ولدك... يظن أنك تشك فيه مع بنت زوجتك... وكله من تحت راس السوسة عبير... والله إني خايفة يضيع عليك ولدك مـ...
أبو نواف بخوف: بسم الله عليه... الله لايقوله
أم سعود: أجل متى ناوي تقوله
أبو نواف: يمه إذا أكتمل عندي المبلغ وارتحت أقوله... أما الحين ما ينفع
دخل نواف وناظر أبوه اللي يناظر التلفزيون.... ناظره بعتب" ليه ما تثق فيني يا يبه.. ليه ".... قال وهو يناظر أبوه: يبه
التفت أبو نواف وأبعد نواف نظره وقال: في ثلاث رجال يسألون عنك في المجلس
أبو نواف: عن أذنك يمه... بس قولي للخدامة تسوي القهوة
قام وراح لعند ولده اللي واقف مكانه.... نواف كان بيتعد عن أبوه بس أبو نواف مسكه....
مسكه وضمه وقال بصوت واطي: أنا واثق فيك أكثر من نفسي... بس هي سحابة صيف وتعدي
تركه وراح من غير ما يناظره.... نواف وقف مكانه وكلام أبوه يتردد في أذنه " أنا واثق فيك أكثر من نفسي... بس هي سحابة صيف وتعدي "...." يقصد من بالسحابة.. عبير ولا ريم " وألف سؤال براسه....
دخل أبو نواف المجلس: السلام عليكم
الكل: وعليكم السلام
ناظرهم أبو نواف وما عرفهم: يا هلا والله فيكم
واحد من الرجال: هلا فيك... بس بغينا سالم بن عبد الله الـ...
أبو نواف: وصلت خير... أنا سالم أبو نواف
نفس الرجال قال: أنت تعرفني يبو نواف بس أكيد ما تذكرني... أنا خالد الـ... كنت مسؤل عنك في شركة... - أشر بيده ع الشايب: أبو عبد الرحمن الـ...
سكت أبو نواف وهو يناظره نفسه اللي خلاه يوقع.... وش عنده جاي له وجايب معه مديرهم القديم....
عبد الرحمن ولد الشايب قال: أكيد عندك خبر عن العشرة ملايين اللي أنسرقت من شركة الوالد
هز أبو نواف راسه وهو يفكر.... جا وقت الحساب ودفع الدين اللي ماله ذنب فيه.... دخل نواف وبيده صينية القهوة والفناجين والتمر.... بعد ما ضيف الضيوف جلس جنب أبوه....
ناظر خالد أبو نواف وأشر على نواف بعينه.... فهم أبو نواف أنهم ما راح يتكلمون ونواف موجود....
أبو نواف: نواف
نواف: هلا يبه
أبو نواف: خلنا لحالنا شوي
نواف: أجل وين رائد
عبد الرحمن: دقوا عليه ربعه وطلع
وقف نواف: عن أذنكم
طلع نواف وشاف رائد توه داخل من الشارع....
نواف: رائد وش فيك تركت الرجال
رائد: واحد من الرجال قالي أنهم يبغون يكلمون عمي لحاله
نواف: عشان كذا قالي أبوي خلنا لحالنا... تتوقع وش عندهم
رفع رائد كتوفه: علمي علمك... أقول تعال معي نروح المزرعة مع جدتي
نواف: دقيقة... بس أقول لجدتي ونجيك
بعد ما طلع نواف.... أبو عبد الرحمن الشايب عصب من ولده وخالد.... لأنهم طيحوا قلب أبو نواف بمقدامتهم....
أبو عبد الرحمن: أسمعني يا ولدي يا سالم... - حط يد كتف خالد وقال: هذا خالد هو نفسه اللي خلاك توقع الأوراق وهو اللي سرق الفلوس... تفاهم معه
أبو نواف: ايش
أبو عبد الرحمن: إيه يا ولدي هذا خالد اللي ورطك... وأنت مظلوم وما تدري عن شي
ناظره أبو نواف بحقد.... ما قدر يسوي شي لأنه يتذكر حياة الذل والإهانة اللي عاشها بسبب عبير وأخوها.... ناظر الأرض وهو يتحسر على عمره اللي راح.... وعلى أشياء كثيرة بسبب اللي قباله....
قام خالد وجلس قبال أبو نواف على الأرض.... رفع راسه لأبو نواف وقال: سامحني يبو نواف... عشت في هموم وأنت مظلوم وكله مني أنا
ناظره أبو نواف وهو يتذكر لما ذله مساعد وقاله.... بوس رجلي وقلي أنا آسف....
أبو نواف بعتب: بعد ايش يا خالد... بعد ما وصلت الورقة بيد واحد يكرهني... ذلني وغصبني أتزوج أخته وأغراها إني بكون تحت شورها
خالد: لا تظن إني مرتاح يبو نواف... أنا كنت في مكة وعيال الحرام خذوا ولدي مني... ورجع لي بس منحرف ما همه غير الخمر والبنات والحشيش... أكبر عيالي يتهمني إني انا اللي ضيعته
وقف أبو نواف وراح لعند النافذة وقال: وش شعورك وأنت تسمع زوجتك وأخوانها... يعايرونك بشي أنت مالك ذنب فيه... ما لقيت حل غير إني أجمع فلوسي وأحرم نفسي من كل شي... بس عشان أرجع الفلوس لأصحابها مع إني مظلوم
قرب خالد منه وهو يمسح دموعه وقال: سامحني يبو نواف... الله يخليك سامحني
ناظره أبو نواف" أكيد هو عانا مثل ما أنا عانيت " تنهد وقال: مسامحك يا خالد... يمكن ذا أبتلاء من ربي لي... أو عقوبة لأشياء أنا سويتها الله يسامحني عليها
خالد مو مصدق لأن أبو عبد الرحمن قاله.... " إذا سامحك سالم بسامحك.. وإذا رفض بتدخل السجن ".... قال برجاء: ايش قلت يبو نواف
ابتسم أبو نواف: مسامحك يا خالد... الله يسامحك ويستر عليك
أبو عبد الرحمن: بما أنك سامحته يبو نواف... بكرة ع الساعة ثمان الصباح نشوفك بالمحكمة
أبو نواف: لايش
ابتسم أبو عبد الرحمن: عشان نوقع على أوراق براءتك
بعد ما طلعوا الرجال دخل أبو نواف الصالة وما شاف حد فيها.... ناد الخدامة وما ردت عليه.... رفع جواله ودق على ولده.... اللي قله أنهم بالمزرعة....
طلع أبو نواف من البيت وراح لبيته والفرحة مو شايلته.... دخل البيت وكان فاضي لأن عبير عندها خطوبة بنت خالها....
راح أبو نواف غرفته وبعد ما صلى ركعتين شكر.... جلس بطرف السرير وهو مو مصدق.... ابتسم وقال بفرح: كابوس... كان كابوس واخيرا صحيت منه
ابتسم وأفكار كثيرة براسه.... هو جمع 9 ملايين و700 الف ريال.... مليونين لمنيرة وراح يرجعهم لها.... ومليونين لأخوه فواز وبيرجعم له.... والباقي له، فكر يأمن مستقبل عياله وأولهم ريم.... لأنه عرف أنا أبوها فقير وعلى قد حاله.... وهي متعودة على حياة ممتازة....
نبهه من أفكاره صوت طق الباب.... عدل جلسته وقال: أدخل
فتحت ريم الباب وقالت: يبه... أنت هنا
أبو نواف: إيه من شوي جيت... أنتم ليش رجعتوا من الخطوبة بدري
ريم: لا ما رجعوا... أنا اللي ما رحت
أبو نواف: ليش يا ريم
ريم: مو جوي... ما أحب أجلس معهم كثير
تذكر أبو نواف أنا عبير وأخواتها ما يتغطون عن عيال خالاتهم وخوالهم.... وقال: أحسن لك
ريم: صحيح يبه... تقول الخدامة في رجال جايين لك تحت
أبو نواف: بعد؟؟
ريم: بغيت شي يبه
وقف أبو نواف: إيه ما عليك أمر... تسوين لنا القهوة على ما أشوف الرجال
ريم: اوكيه... - سكرت الباب ونزلت تحت....

وقف سيارته عند باب البيت.... ناظر البيت الفخم بالنسبه لبيته.... معقوله بنته عايشه 22 سنه في ها العز.... كيف بتتحمل تعيش عنده وفي بيته اللي أقل من متواضع....
التفت لولده وقال: أنت متأكد يا فهد
فهد: أكيد
ياسر: شكلك بتورطنا يا فهيدان
فهد: أولا أنا شفت نواف يدخل ذا البيت... ثانيا أنا سألت الجيران وقالوا أنه بيت سالم
أبو ياسر: أجل يللا توكلنا على الله
نزلوا ودق فهد الجرس.... دقايق وفتحت الخدامة الباب: إيوه ايش أنتا يبغي
ياسر: بابا فيه
هزت الخدامة راسها وبعدت عشان يدخلون.... دخلوا البيت وهم مصدومين من اللي يشوفونه.... أبو نواف كان بيته بمساحه معقوله بس عبير تحب الكشخة.... عشان كذا صار البيت فخم، تصميمة، أثاثه، الخزفيات.... كلها ذوق عبير لأنها تحب تبين أنها من الطبقة الراقية....
جلسوا بالمجلس وهم ساكتين.... ثواني ودخل عليهم أبو نواف.... ناظرهم شايب مع أثنين بعمر نواف....
أبو نواف: السلام عليكم
الكل: وعليكم السلام
أبو ياسر: معك يوسف بن فهد الـ.. وهذول عيالي ياسر وفهد
تهلل وجه أبو نواف: يا هلا والله فيكم... تفضلوا
لما جلسوا قال أبو نواف: ريم دوم تسالني عنكم... لكني أقول لها ما أعرفكم لأني منيب قد مشاكل مع خوالها
أبو ياسر: والله يبو نواف أنا جاي لك وأبغى أشوف بنتي
أبو نواف: بنتك موجودة... بس ممكن أعرف ليه تركتها كل ها السنين
أبو ياسر: أدري بنتي مضايقتك بس...
قاطعه أبو نواف: لا مو مضايقتني... لو مضايقتني كان من زمان هي عندك... بس هي لما تشوفني أسولف مع بنتي... أحسها تتمنى تسولف معك... ليه تركتها وهي أكبر عيالك
أبو ياسر: أنا تزوجت أم ريم.... - وحكى له كل شي صار له من تحت راس عبير وأخوانها.... أبو نواف كان يسمع وهو مو مستغرب نذالة أخوان عبير....
أبو ياسر: وهذا كل اللي صار... عشان كذا شفت عيالي عند بيتك لأنهم عارفين أنا أختهم عندك
أبو نواف: عموما ريم مثل بنتي... عمرها ما ضايقتي واللي أشتريه لبنتي أشتريه لها... - ابتسم وقال: كنت أقول ريم على مين طالعة طيبة... والظاهر أنها طالعة عليك
أبو ياسر: الحمد لله أنها مو زي أمها
وقف أبو نواف: دقيقة أناديها لكم
دخل أبو نواف للصالة وشاف ريم جالسة تتفرج ع التلفزيون.... ناظرها لثواني وابتسم لها " الظاهر حتى أنتي بتفتكين من أمك مثلي "....
أبو نواف: ريم
التفتت ريم: هلا يبه
قرب أبو نواف وقال: قولي لي من بالمجلس
ريم: من... خطاب هههههههه
أبو نواف: هههههههههههه أي خطاب... ريم هذا أبوك مع أخوانك
رددت ريم ببلاهه: أبوي
أبو نواف: إيه... يللا قومي تراهم جايين عشانك
ابتسمت ريم حلم حياتها بيتحقق.... كل ليلة تفكر بأبوها وأهل أبوها.... وقفت وقالت: جد... - راحت عند المرايا وناظرت شكلها: شكلي حلو... ولا أبدل ملابسي
أبو نواف: ههههههههه... ريومه هذول أهلك مو خطاب
ريم: ههههههههههه نسيت
أبو نواف: يللا تعالي معي
راحوا لعند المجلس وعند الباب وقفت ريم....
أبو نواف: وش فيك
ريم: ما أبي أستحي
أبو نواف: يا ربي هذي اللي بذبحها... فشلة يا ريم من زمان ينتظرونك
ريم: تدخل
أبو نواف: أكيد
دخلت ريم وهي مستحية.... وأنحرجت لما ما دخل أبو نواف معها.... وقف أبو ياسر لبكره وضمها وهي اللي مادة يدها تسلم.... جلسها أبو ياسر جنبه لأنها شي ثمين ورجع له....
ريم اللي كانت ذايبة من الحيا وبنفس الوقت مبسوطة.... جلست جنب أبوها وهو محتويها بحضنه.... رفعت راسها وناظرته وهي عارفه أنه أبوها....
طبعت بوسة بخده ودفنت وجهها بصدره.... وقالت بصوت باكي: يبه ولهت عليك كثير.... كل ليلة أفكر فيك
أبو ياسر ضمها له أكثر.... أكيد أنها فاقدة حنانه حتى لو أبو نواف حنون معها.... بس هو غير عن كل الأباء بالنسبه لها....
مسح راسها وظهرها وقال: والله أنك ما غبتي عن بالي ولا دقيقة
ناظرته ريم وابتسمت وهي تمسح دموعها: الله يخليك لي
أبو ياسر: ويخليك لي يا نظر عيني... ريم هذول أخوانك ياسر وفهد
سلمت عليهم ريم وهي لاصقة بأبوها: كيف حالكم
ياسر: احنا بخير... أنتي شلونك
ريم: مبسوطة بشوفتكم يا هلي ويا عزوتي
أبو ياسر: ومتى بتجين بيت أهلك وعزوتك
ريم ومن زمان خذت ها القرار: امم يوم الأثنين
فهد: وش معنى
ريم: عشان أمي وخوالي بيرحون الشاليهات من الفجر... وأنا قايلة لأمي عندي أمتحان... ما عليك يخوي دبرتها... - ناظرت أبوها وقالت: يبه بس هذول أخواني
أبو ياسر: لا... في البيت بتشوفين الباقي
دخل أبو نواف وابتسم لما شاف ريم.... وقفت ريم وخذت منه صينية العصير.... وبعد ما قدمته جلست جنب أبو نواف....
أبو نواف: وش قررتي يا ريم
ريم: ولو إني زعلانه منك بس...
قاطعها أبو نواف: زعلانه... ليه
ريم: قلت بتدخل معي وما دخلت
أبو نواف: هههههه هذول أهلك وأنتي مستحية منهم... وش بتسوين لو هم خطاب
ريم: ههههه بدق عليك تجي تشوفني
أبو نواف: هههههههههه والله بتوحشيني يا بنتي
ريم: اها يعني أنت عارف إني بروح بيت أبوي
أبو نواف: ما يبي لها ذكاء... أنتي ولهانة عليهم وهم ولهانين عليك
ريم: صح كلامك... بس الله يخليك ما أبي أمي أو رنا يعرفون
أبو نواف: ما عليك... متى بتمشين
ريم: الأثنين... برسل أغراضي قبل وبعدها بروح... يبه لا تقطع رنوه عني
أبو نواف: لا تخافين... بتزن على راس نواف الين يجيبها
ابتسم أبو ياسر وهو يشوف علاقة بنته بزوج أمها.... وإن شاء الله بتكون علاقتها معه أحسن من كذا....

بنفس اليوم....
الساعة 10 الليل دخلت عبير ورنا والخدامة البيت....
عبير: السلام عليكم
أبو نواف وريم: وعليكم السلام
راحت عبير فوق وراح معها أبو نواف ودخلوا غرفتهم....
أبو نواف: غريبة جايين من الخطوبة بدري
عبير وهي تنزل عباتها: كان بودنا نجلس أكثر بس احنا بكرة بنروح الشاليهات
أبو نواف: مع من بتروحون
عبير: أخواني وأخواتي وأمي... بس أبوي مو رايح
أبو نواف: بس أنا ما أبغى أروح
عبير: يكون أحسن
قرب أبو نواف منها وقال: أنا ما أبغى أروح لأن عندي لك مفاجاءة
التفتت عبير: وش هي
أبو نواف: لا... إذا جيتي بالسلامة راح تعرفينها
عبير: يا الله بيظل بالي مشغول على ما نرجع
ابتسم أبو نواف بخبث: ولا تشغلين بالك ولا شي... وسعي صدرك وإن شاء الله تعجبك المفاجاءة

في بريطانيا....
صحت بسمة من النوم وهي تشم ريحة دخان.... قامت وطلعت من غرفتها وانفجعت لما شافت النيران تاكل البيت.... ركضت لغرفة أمها ودخلت.... قربت من السرير وقالت هي تهز أمها: ماما... ماما أستيقظي حريق
أم نواف عطت بنتها ظهرها: ما بك بسمة
بسمة شوي وتصيح: ماما حريق... حريق
التفتت أم نواف: ماذا
بسمة وهي ترتجف: المنزل يحترق... حريق
وقفت أم نواف بصعوبة لأنها حامل.... وطلعت مع بنتها من الغرفة.... خافت لما شافت الحريق، التفتت لجهة غرفة أمها وأبوها.... شافت النيران تحاصرهم وما تقدر تروح لهم.... ناظرت جهة الدرج وكله حريق وما فيه مجال ينزلون....
رجعت غرفتها ويدها بيد بنتها.... بدلت قميص النوم وخذت جوالها ودقت ع المطافي.... دقايق والمطافي عند بيتهم.... ضمت أم نواف بنتها والنيران تحاصرهم في الغرفة....
دخل واحد من رجال الإطفاء وطلعهم للشارع.... وقفت بسمة جنب أمها بالشارع وهي تناظر الناس اللي تجمهروا حول بيتهم.... أم نواف ضغطت على يد بنتها لما شافت الإطفاء طلعوا أمها وأبوها محمولين.... حطوهم ع الأرض وبدوا يفحصونهم وبعدها غطوهم....
عرفت أم نواف أنهم ماتوا وقربت وهي ترتجف.... فتحت الغطا وشافتهم سليمين من الحروق.... حست بدوخة وهي تسمع صراخ بنتها.... وأزعاج الماطفي والناس.... دار راسها وأغمى عليها....
بعد يومين طلعت أم نواف من المستشفى وأضطرت تسكن مع صديقتها جواهر الإمارتية.... على ما تستلم الراتب وتشوف أمورها وأمور بنتها.... جلست بمكتبها بالعمل وناظرت بالكمبيوتر.... كتبت كل اللي صار لها وأرسلت إيميل لأبو نواف....

يتبع.............
بالصباح....
مشت عبير مع رنا والخدامة للشاليهات.... ريم سلمت عليهم بحرارة لأنها رايحه بيت أبوها بدون علم أمها.... أبو نواف وصل زوجته لبيت أهلها ورجع بيته....
فراس كان مقهور لأن عنده سهرة الليلة.... وعبير اعتذرت بسبب الشاليهات.... أنقهر منها لأنها صايرة ها الأيام ما تبي تشوفه.... ودايما تعتذر، يعني شبعت منه....
فراس بقهر: هين يا عبير مو أنا اللي ترديني
طلع جواله وناظر بالفيديو.... اللي صوره لعبير وهي بوحدة من السهرات المختلطة اللي دوم تحضرها معه.... فتح البلوتوث وما فيه أسرع منه بنشر الفضايح....

اليوم الثاني....
التفت أبو نواف لريم اللي جالسة ع تشرب نسكافية....
أبو نواف: ريم
ريم: نعم يبه
أبو نواف: زوجتي أم نواف مع بناتي راح يجون هنا
فرحت ريم: متى
أبو نواف: بعد أسبوع إن شاء الله
ريم: اوكيه... بما أني برجع لبيت أبوي فبقول للخدامة تنقل ملابسي وأغراضي لغرفة رنا... والعصر برسل الشنط لبيت أبوي
ابتسم أبو نواف ريم فاهمته وما تبي تحرجه....
ريم: بس يبه ممكن أجلس شوي... أبغى أشوف أم نواف
أبو نواف: ولو هذا بيتك
ريم: مشكور يبه... تذكرت وراه نواف حضرت جنابه ما جا... لا يكون ماله نيه يسلم علي
دخل نواف: ريمووه وش عندك تحشين فيني
ريم: ههههههههه الطيب عند ذكره
جلس نواف مقابلها وقال: ايش ها المفاجاءة يا ريم... الحين عقب ها العشرة وتصيرين بنت زوجة أبوي وبس
ريم: شفت يا نواف
نواف: أحسن... عشان لما أتوظف بجي أخطبك هههههههههه
ريم: هههههههههههه آآسفه دور لك على أجنبية تشبهك
نواف: ههههههه وتقولها كاش بعد... جد ما عندك أحساس
أبو نواف: أتركوا عنكم السوالف وتعالوا معي... نجيب أسماء ونختار شويت أثاث
وقفت ريم: البس عباتي وأجي

بعد يومين....
أبو نواف جالس بمكتبه وريم بغرفة رنا.... أما نواف كان بغرفته يروح ويجي يفكر كيف يقول لأبوه عن بلاوي عبير اللي وصلت له.... قرر أنه يقوله لأنه أبوه وما يبي حد يجيب سيرته....
نزل وراح لمكتب أبوه.... طق الباب ودخل وجلس جنب أبوه ع الكنب....
نواف: يبه
أبو نواف: نعم
نواف بتردد: يبه... و..وش شعورك لعبير
استغرب أبو نواف: ايش
نواف: أقول وش شعورك لعبير... تحبها ولا تكرها
أبو نواف: بالله عليك وحدة ماسكه علي أوراق وطول عمرها تهددني فيها... أقرفتني حياتي على شي ما لي ذنب فيه... لكن ما أقول الا الله يجازيها
نواف: يعني ما تحبها صح... ولا يهمك شي عنها
عرف أبو نواف ايش ولده يقصد: إذا سوت شي غلط ربها يحاسبها... أنا ما بيدي شي
نواف: يبه أنت تعرف أنا عبير تحضر حفلات مختلطة
ناظر أبو نواف ولده: حتى لو عرفت ما بيدي شي... لأني ما أبغى أدخل السجن بعد ما قطعت ها المشوار
نواف: طيب يبه ناظر ذا الفيديو
ناظر أبو نواف ذا الفيديو وهز راسه بأسف.... اصلا هو من زمان طلقها وباقي موعد الطلقة الثالثة.... بس ينتظرها ترجع من الشاليهات عشان تشوف المفاجاءة اللي وعدها فيها....
استغرب نواف لما شاف أبوه ما أبدا أي ردة فعل.... توقع أنا أبوه بينجلط أو بينشل.... بس كان ساكت وهو يناظر الفيديو.... وبعدها فتح جواله أرسل المقطع....
مد أبو نواف الجوال وقال: الله يجازيها... خذ يا نواف وأمسحه من جوالك... وياليت ريم ورنا ما يدرون عن أمهم لأن مالهم ذنب
نواف: اوكيه يبه... بس ليه ترسل المقطع لجوالك
ناظر أبو نواف فوق وقال: لشي ثاني

بعد أسبوع....
وصل أبو نواف المطار ونزل.... وقف مع المنتظرين ويناظر الساعة.... صار لهم 5 دقايق من وصلوا.... التفت وهو يشوف مجموعة شباب توهم جايين.... راحوا لأهلهم وسلموا عليهم وفي عيونهم الشوق....
تذكر لما هو وصل وشاف أبوه وأخوه فواز يستقبلونه.... أبوه كان فرحان فيه ويفتخر لأنه جاب معه شهادة الماجستير.... ابتسم لما تذكر ذاك اليوم.... قطع أفكاره لما شافها داخله مع بنته وكنه حد كب عليه موية باردة....
دخلت أم نواف مع بنتها بسمة.... أم نواف كانت لابسه فستان حمل برتقالي بدون أكمام.... ومع الحمل صار الفستان لتحت الركبة.... رافعة شعرها خيال ولابسه صندل واطي.... كان بطنها بارز لأنها بالشهر السابع....
بسمة كانت لابسه شورت جينز لنص الفخذ.... مع بدي أصفر.... حطت التاج على شعرها اللي واصل لتحت اذنها....
أغلبية اللي في المطار لفوا للأجنبيات....
أبو نواف كان يناظرهم مقهور لأنهم بدون عبايات.... واللي قهره أكثر التعليقات اللي سمعها.... من الأثنين اللي واقفين جنبه....
الاول: يلعن الجمال يا شيخ
الثاني: يطيحون الطير من السماء
الاول: تهقى ليش جايين هنا
الثاني: كنت أظنها مصممه بس هذي حامل أكيد جايه لأهلها
الاول: ناظر حولك ما أظن في أحد ينتظرها
الثاني: يمكن جايين لغرض ثاني
الاول: هههههههههه
لبس أبو نواف ناظرته الشمسية.... ظل يناظرها وهي تناظر حولها تدوره.... في الآخر راحت تجلس ع الكراسي.... راح لها أبو نواف وهو معصب....
بسمة: ماما اين أبي
أم نواف وجهها أحمر من الحر.... وتناظر حولها: لا أعرف
بسمى: هل يعرف عن موعد وصولنا
لأم نواف: بالطبع ... فقد أخبرته مسبقا وربما لم يصل بعد... تعالي لنسترح قليلا
جلسوا ع الكراسي والناس تناظرهم....
بسمه: ماما الناس ينظرون الينا ليتنا لبسنا العباية
أم نواف: العباية قد أحترقت من أين نستطيع أن نحصل على أخرى
تقدم منهم رجال ملتحي.... قال وهو يحاول ما يناظرهم: السلام عليكم
أم نواف عرفت أنه ملتزم لأن زوجها فهمها من قبل.... قالت: وعليكم السلام... ما الأمر
ارتاح الرجال لأنها تعرف عربي: يا أختي أنتي جايه لدولة عربية مسلمة... ولها عاداتها ولازم تحترميها... وياليت تلبسي العباية لأنك شفتي كيف الناس تناظرك
أم نواف: أنا مسلمة لكن العباية قد أحترقت... ولا أعرف من أين أحصل على أخرى
الرجال: أبشري الحين نعطيك عباية لك ولبنتك
أشر الرجال لحرمتين ومعهم عبايات.... بسمة طول الوقت متمسكه بذراع أمها.... لأنها شافت رجال ملتحي وحرمتين السواد يغطهم من راسهم لرجولهم....
وقفت أم نواف عشان تلبس العباية.... وسمعت بسمة تقول بخوف: ماما... أرهاب
أم نواف: أين
بسمة تأشر ع الحرمتين: هؤلاء أرهابيون... سوف يتفجر المكان
تنهدت أم نواف: أي أرهاب... هذي العباية الإسلامية وستلبسيها إن شاء الله
بسمة: لن أفعل ذلك أبدا
جلست أم نواف وهي مرتاحة.... قالت وهي تلف الحجاب باهمال: بسمة سنتكلم في هذا فيما بعد... البسي العباية هيا
أبو نواف اللي كان رايح لهم وقف لما شاف رجال واقف عندهم.... وارتاح لما شافهم لبسوا العباية وجلسوا.... بس كان مقهور المفروض يلبسوا العباية من نفسهم....
قرب منهم وقال: يللا قوموا لسيارة
أم نواف وبسمة ناظروا بعض.... سعودي بناظرته السود جاي ويكلمهم.... هم ما عرفوا أنه أبو نواف.... لأنهم من فترة طويلة ما سمعوا صوته....
أبو نواف بقلة صبر: وش فيكم تناظروني... منيرة بسمة تحركوا
وقفت أم نواف وهي مبتسمة: لم أعرفك
أنقهر أبو نواف جايه بدون عباية وتبتسم.... عطاهم ظهره وقال: الحقوني لسيارة بسرعة
بسمة ما تدري أنا أبوها معصب.... قالت ببراءه: بابا أحمل الحقيبة
أخذ الشنطة ومشى وبسمة معه.... أم نواف عرفت أنه معصب.... بس ما تقدر تسرع كانت تمشي على راحتها.... قالت لما شافت زوجها يبتعد عنها: سالم... سالم
التفت أبو نواف وقال: خير
أم نواف بتعب: لا تسرع... فأنا لا أستطيع اللحاق بك
تذكر أبو نواف أنها حامل وتعبانة من السفر.... تنهد" ليش ها العصبية.. لازم أسمعها قبل وبعدها أحكم ".... مشى جنبها وهو ساكت ومستغرب أنا ماعندهم الا شنطة وحدة....
طول الطريق السكوت سيد المكان.... أم نواف جالسة قدام ومسندة راسها ومغمضة عيونها.... أبو نواف يسوق بتركيز وكل شوي يناظر بنته بسمة اللي تناظر برة النافذة ومبسوطة....
وصلوا البيت، وقفوا ثلاثتهم عند الباب.... دخل أبو نواف وهو شايل الشنطة الوحيدة اللي عندهم....
نواف وريم وأسماء جالسين بالصالة.... وقفوا لما سمعوا صوت السيارة.... دخلت بسمة أول وحدة.... ما همها الموجودين لأنها ركضت لتوأمها....
بسمة وهي تركض: سووسووو
ضمتها أسماء: بسووو... ولهت عليك كثييييير
نواف: والله أنتم يا البنات عليكم حركات... - تقدم لأمه وسلم عليها: شلونك يمه
ضمته أم نواف: الحمد لله كيف حالك أنت
نواف: تمام... يمه ليه تتكلمين فصحى
أم نواف: أبوك يضحك علي
أبو نواف: ههههههههههههه
نواف: هههههههه - حط يده على بطنها وقال: وكيف البيبي
ابتسمت أم نواف: أخوك يسلم عليك
فرح نواف: جد يعني ولد
أم نواف: بإذن الله ولد
نواف: واخييرا بيكون لي أخ
ناظرتهم ريم وهي مبتسمة هذي العيلة اللي تشتت بسبب أمها.... وما تدري وش عنده أبو نواف جابهم هنا....
أسماء: بسوو... هذي ريم
سلمت عليها بسمة: كيفك
ريم: كويسة... وش أخبارك أنتي
بسمة: تمام... وش تقربين لنا
ريم: ولا شي... بس أبوك هو زوج أمي
بسمة: راح تعيشين معنا على طول
ريم: لا... بكرة بروح لبيت أبوي
بسمة: خسارة ما عرفناك
ريم: إن شاء الله بتعرفوني من رنا... - تقدمت لأم نواف وسلمت عليها: كيف حالك يا خالتي
ابتسمت أم نواف: الحمد لله... كيف حالك أنتي
ريم: تمام
التفتت أم نواف لزوجها وقالت: سالم أريد أرتاح
أبو نواف: تعالي لغرفتنا
أسماء بسرعة: بسوو تعالي شوفي غرفتنا
راحوا كلهم فوق.... دق الجرس وقال نواف: هذا المطعم وصل
طلع نواف للمطعم أما ريم ظلت جالسة بمكانها.... عرفت ليه أبو نواف غير غرفة نومه.... وأثث غرفة نوم ثانية، عشان تكون له ولأم نواف.... وجاب أثاث جديد لبناته التوأم لأنهم راح يعيشون هنا على طول....
واستغربت لما شافت بطن أم نواف.... " أكيد أبوي لما قال عنده عمل في بريطانيا راح لها ".... انتبهت من أفكارها لما دخل نواف وبيده أكياس المطعم....
نواف: ريما ما عليك أمر تنادين الأجنبيات
وقفت ريم: اوكيه... وبعطي أبوي خبر

دخل أبو نواف وأم نواف للغرفة وفصخت أم نواف عبايتها....
قال أبو نواف وهو مكتف ايدينه: ممكن أعرف ليش جاية هنا بدون عباية
توقعت أم نواف أنه شافها وما قرب منها الا لما جلست.... التفتت وهي مقهورة: تسألني وأنت تعرف ما حصل معنا في لندن
خاف أبو نواف أكيد احد تهجم عليهم.... قال بخوف: ايش صار
أم نواف وهي ماسكة دموعها: سالم لقد كتبت لك كل شيء وارسلته لك بالبريد الإلكتروني... لماذا لم تأتي إلينا
قرب أبو نواف منها وهي ترتجف وقال: موني الإيميل ما فتحته من أسبوعين... ايش صار لكم
جلست أم نواف بطرف السرير وبكت.... غطت وجهها بايدينها وقالت: أبي وأمي قد توفيا
تفاجئ وجلس جنبها ومسكها من زندها وقال: ايش... كيف ماتوا
أم نواف وهي تناظره مثل ما توقعت، زوجها ما يدري ولا كان جا لها.... قالت من بين دموعها: لقد أحترق المنزل... بقيت في غرفتي مع ابنتي والنار تحاصرنا... دخل رجال الإطفاء وأخرجونا... لكن أمي وأبي قد توفيا بسبب الدخان
دفنت وجهها بصدره وهي تصيح.... أبو نواف وهو يمسح ظهرها يهديها: لا حول ولا قوة الا بالله... الله يرحمهم
أم نواف ودموعها تنزل: كل شي أحترق يا سالم... لكني أخذت راتبي واشتريت لي ولابنتي بعض الملابس... وأنت طلبت مني أن أعود للمملكة وجئنا لك
أبو نواف: خلاص موني لا تبكين... هذا يومهم الله يرحمهم... تقابلينهم بالجنة إن شاء الله
بعدت أم نواف عنه وهي تسند ظهرها على قاعدة السرير: إن شاء الله
طق الباب وقال أبو نواف: أدخل
فتحت بسمة الباب وبيدها الشنطة: ماما هذي أغراضك... - دخلت الشنطة وطلعت....
التفت أبو نواف لزوجته: نامي الحين وارتاحي
أم نواف: سأغير ملابسي
خذت الروب ودخلت الحمام تتروش.... طلعت وهي لابسة الروب وشافت زوجها ما تحرك.... فتحت الشنطة اللي ع السرير خذت لها قميص بيت عادي لنص الساق ولبسته....
تمددت ع السرير وقالت: سالم ألن تنام
التفت لها أبو نواف وابتسم: لا بدري... - ناظر الساعة: أول شي بتعشى
أم نواف: أتريد أن أعد لك العشاء
أبو نواف: لا خليك أنتي ارتاحي... دقيت ع المطعم وأكيد وصل
سكت لما شاف أم نواف نامت.... راح جنبها وغطاها وباس جبهتها.... ظل يناظرها وهو مبتسم واخيرا ابتسمت له الحياة... ورجعت له زوجته وعياله حوله.... طفى النور وطلع....

وصلت ريم من الجامعة.... نزلت من السيارة ودخلت البيت.... شافت نواف وجاي لها....
نواف: مرحبا ريما
ريم: مرحبتين
نواف: ريما أخوك ياسر بالمجلس
ريم: جد... في أحد غريب معه
نواف: لا
راحت ريم المجلس وقالت: سلاااام ياسر
ابتسم ياسر: وعليكم السلام... واخيرا جيتي
ريم: تأخرت عليك
ياسر: 5 دقايق
ريم: أجل انتظر 5 دقايق على ما أتروش وأسلم على خالتي وأجيك
ياسر: اوكيه... بحسب لك
دخلت ريم وعلى طول لغرفة رنا.... اللي صارت تنام فيها في أيامها الأخيرة ببيت أبو نواف.... أما غرفتها صارت لبسمة وأسماء.... خذت لها ملابس حاطتها احتياط لأن كل أغراضها ببيت أبوها....
راحت للحمام وتروشت وطلعت ورجعت لغرفة أختها.... سرحت شعرها ورفعته خيال ولبست عباتها وخذت أغراضها وطلعت.... نزلت تحت وشافت أبو نواف وأم نواف جالسين....
تقدمت من أم نواف وقالت: مع السلامة يا خالتي
ضمتها أم نواف: سلمك الله... انتبهي لنفسك، وأرجو أن لا تنسي أختيك
ريم: إن شاء الله... وينهم أسماء وبسمة
أم نواف: نائمتان
ريم: سلمي عليهم... - مدت يدها لأبو نواف وقالت: مع السلامة يبه
وقف أبو نواف وضمها وقال: الله يسلمك... والله بتوحشيني يا ريما بس حطي بالك على حالك... وأي شي تبيه دقي علي... وإذا ما قدرتي تعرفين بيتي وبيت أبوي وأخوي فواز... فاهمه يا ريم لا تستحين
ريم: ما تقصر يبه... - باست راسه وقالت: الله يحفظك لزوجتك وعيالك
دخل نواف وقال: يللا ترا طفشت وأنا جالس مع أخوك
التفت ريم وهي تضحك: ههههههههههه والله بتوحشني يا نويف... – قربت منه ومدت يدها له وقالت: أنا بطلع وبروح أتولى قيادة أخواني... وهذا أنا عطيتك ولاية البنات اللي هنا
صافحها نواف: واخيرا يا شيخة ما بغيتي تتنازلين هههههههه... عموما مع السلامة يا ريم
سحبت ريم يدها وقالت: مع السلامة... - مشت مسافة وقالت: أشوفكم على خير
طلعت وراحت لأخوها وراحوا البيت.... دخلت ريم بيت أبوها الأقل من عادي.... ما توقعت أنا أهلها بهالمستوى البسيط.... الكل التفت لما دخلت....
قال ولد مراهق: يا سلام وش ذا الكشخة
ناظرت ريم ببلوزتها الصفرا وبنطلونها الجنيز والصندل الواطي.... استغربت" وين الكشخة "....
انتبهت لما سمعت صوت أبوها: ريما ليه واقفه أدخلي وأنا أبوك
ريم: احم احم السلام عليكم
باصوات متفرقة: وعليكم السلام
ياسر اللي كان وراها حط يده على كتفها وقال: تعالي أعرفك على أهلك
أخوانها كلهم مبسوطين فيها.... هم عارفين أنا عندهم أخت كبيرة.... بس ما توقعوا أنها كشخة وعايشة بمستوى عالي بالنسبه لهم.... خصوصا بعد ما شافوا بيت أبو نواف....
ياسر: هذي أمي حصة
سلمت عليها ريم وباست راسها: كيفك خالتي
أم ياسر: الحمد لله أنتي شلونك
ريم ابتسمت: كويسة
ياسر ياشر بيده: طبعا هذا فهيدان تعرفينه... وهذول التوم سلطان وسلمان وهذي سجى... والصغيرة رهوووفه
ابتسمت وهي تناظرهم وجلست وهي مجاملة حدها.... استحت تقول تبي تنام بس ياسر انقذها....
ياسر: سجووو... أخذي ريم للغرفة لأنها توها جايه من الجامعة... وأكيد تبي تنام شوي
ناظرت ريم باخوها" فهمتها ع الطاير يا ياسر " ابتسمت له وكأنها تشكره....
سجى قفزت: تعالي ريم
راحوا فوق قالت سجى وهي تأشر بيدها: هذي غرفة أمي وأبوي... وهذي غرفة التوم وهذي غرفة ياسر وفهد.... قربت عند باب وفتحته: وهذي غرفتنا
ريم" غرفتنا؟؟.. يعني مالي غرفة لحالي ".... دخلت الغرفة فيها سريرين جدار بيج.... أوظة ودولابين وفرش غرفة بسيطة بالنسبه لها....
ريم بابتسامه: وأي واحد سريري
سجى: أختاري أي واحد ما عندي مانع... يللا أخليك
طلعت سجى وأختارت ريم السرير الأبعد عن الباب.... رمت عباتها بإهمال وفضحت جزمتها.... شافت شنطها على جنب بس مو كلهم.... فتحت الدولاب شافت أغراضها مرتبين بس مو كل ملابسها.... ناظرت الشنط وابتسمت" الظاهر مالهم مكان "....
خذت لها بيجامة موف وطلعت من الغرفة.... احتارت ما عرفت وين الحمام.... راحت لعند واحد من الأبواب وحطت يدها على الماسكة....
قال سلمان واللي توه رايح غرفته: أمي وأبوي تحت... الغرفة فاضية
التفت ريم وابتسمت له: سوري... بس ما أدري وين الحمام
أشر لها بيده وهو مبسوط من شكلها: هذا الحمام
ريم: شكرا
راحت للحمام واول ما فتحت الباب حطت يدها على فمها.... " هذا حمام ولا مقبرة ".... هزئت نفسها " لا يا ريم هذا بيت أبوك.. هذا المستوى اللي المفروض كنتي عايشة فيه "....
دخلت وبعد دقايق طلعت استغربت لما شافت أخوها للحين واقف.... ما قالت شي وراحت لغرفتها.... ما درت أنه سلطان، على طول حطت راسها بالمخدة وما حست بشي....
جت أم ياسر عشان تقولها أنا في عزيمة بعد بكرة ع العشا.... بس سكتت لما شافتها نايمة.... ناظرت حولها شافت العباية والجزمة بالأرض مع ملابسها.... رفعت كتوفها" عايشة بعز طبيعي تسوي كذا ".... طلعت لعند زوجها....

صحت ريم من النوم وناظرت المكان.... تذكرت أنها ببيت أبوها، ناظرت الساعة 4 العصر.... تمددت بكسل وهي بمكانها وبعد ما صحصحت قامت لدورة المياة.... غسلت وجهها وتوضأت ورجعت الغرفة.... خذت عباتها وسمعت سجى تقول: بتطلعين
ابتسمت ريم: بصلي بس وين القبلة
أشرت سجى بيدها: هنا
صلت ريم العصر ولما خلصت ما شافت سجى.... ناظرت بكرسيها الهزاز وتذكرت النسكافية.... فتحت الدولاب واستغربت لما شافت أغراض بنت صغيرة.... تذكرت أختها سجى" يبي لي أتعود على وجود شريك معي "....
راحت لعند دولابها وفتحته وانبسطت لما شافت علبة فيها ظروف النسكافية.... ابتسمت بداخلها ع الخدامة اللي رتبت أغراضها" فاهمتني يا سيرين "....
خذت كم ظرف نسكافية ولبست الشبشب وطلعت من الغرفة.... نزلت تحت وما شافت حد بالصالة.... دخلت المطبخ وبدت تسخن المويه....
دخل ياسر وقال: وش تسوين
فهد: شم الريحة وتعرف أنها تسوي نسكافية
ريم: أحسبكم معي
فهد: إذا يكفي أنا أبغى
رفعت الظروف وقالت: ما عليك شغالتنا حطتهم مع أغراضي... لأنها عارفة إني مدمنة نسكافية... - ناظرت رفوف المطبخ وقالت: بس ما أدري وين الأكواب... تعرفون مكانها
ياسر ناظر بفهد وابتسم....
ريم ما سمعت رد التفتت وقالت: أولاد نسيت أنكم أولاد... وما تدرون عن أي شي بالمطبخ... - دورت بالرفوف وقالت: ذكرتوني بنويف يبي يشرب لبن... وبدل ما يكلف على نفسه يدور كاس... كب اللبن في بادية وجلس يشرب... قلت له بدوي وعدساته زرقاء ما تصير... قال الغاية تبرر الوسيلة
سكتت لأنها ولهت على نواف ورنا والحياة في بيت أبو نواف.... جهزت النسكافية وعطت أخوانها أكوابهم....
شرب فهد وقال: يا زينة
ياسر: ريم ممكن سؤال
ريم: قول
ياسر: وش طبيعة العلاقة بينك وبين نواف
ريم: أخ وأخته
فهد: بس أنتم مو أخوان
ريم: صحيح... بس صدقني نواف ما عرف إني مو أخته الا من أسبوع
فهد وياسر: جد
ريم: إيوه... عمي أبو نواف مفهم ولده إني أخته... ونواف ما دقق بأسمي أبدا
ياسر: يمكن كان عارف بس يمثل
ريم: لا ما أظن... لأن نواف نادر ما يكلم بنت يا أنا أو رنا بس... يعني حياوي بالمرة... ولو إني شكيت أنا نظرته لي أختلفت كان تفاهمت مع عمي
دخل سلطان وسلمان وهم ينادون ريم....
ريم: هلا
سلطان: في واحد أمريكي يسأل عنك
سلمان: ومن قالك أنه أمريكي
سلطان: ما شفت عيونه الزرقاء
سلمان: وعيونه زرقاء يعني أمريكي
ريم: اهاا هذا نواف
سلطان: أسمه نواف
ريم: إيوه هو سعودي لكن أمه بريطانية عشان كذا عيونه زرقاء
فهد: ما قال لكم وش يبي
سلمان: قال عنده أغراض لك يا ريم
ريم: روحوا قولوا له احنا أخوان ريم... وهو يعطيكم إياهم
طلعوا من المطبخ، ريم وياسر وفهد جلسوا بالصالة.... أما سلطان وسلمان وسجى راحوا برة.... وبعدها دخلوا وهم شايلين أغراض الرسم....
وقفت ريم وقالت: الله يعافيكم حطوهم في غرفتي
طلعوا فوق وجت سجى وقالت: الحين عرفت منهو نواف... هذا نفسه أخو رنا صح
ريم: إيوه
سجى: ورنا أختك وأنتي اختها ريم... ههههههههه وناسه
فهد: وأنتي من وين عرفتي نواف
سجى: مرة تأخر بابا علي في المدرسة ورجعت مع رنا وأخوها الأجنبي... غريبة يا ريم أنه ما يتكلم انجليزي
ريم: ما يعرف انجليزي... بس يعرف ألماني
ياسر: ألماني مرة وحدة
ريم: إيوه هو عاش عند عمه في ألمانيا من يوم كان عمره سنتين... ورجع هنا لما صار عمره 8 سنين... حتى أنه كان يتكلم عربي فصحى وألماني
فهد: ليه فصحى
ريم: مثل زوجة عمه جوانا
ياسر: وللحين يعرف ألماني
ريم: أكييد... لأنه بعد العيد راح ألمانيا وزار جوانا... أصلا إذا عصب على أمي دايما أسمعه يسب ويلعن بالألماني... وأنا ورنا نضحك لأن احنا ما نفهم وش يقول
سجى: ليه ألماني
ريم: اللغة الألمانية عنده مثل لغة الأم... احنا العربية وهو الألمانية وخواته الأنجليزية
فهد: أجل أنا بتزوج أجنبية عشان يعرفون عيالي كل اللغات
ضحكوا عليه أخوانه وهم مبسوطين بوجود ريم.... بعد ساعة جلست ريم بالغرفة وهي متضايقه.... من شوي دقت عليها صديقتها حتى تشتري الكتب المطلوبة للجامعة....
وهي ما عندها الا ميتين ريال.... مو متعوده يكون عندها ها المبلغ البسيط.... أبو نواف كان يعطيها مصروفها زيادة على مكافأتها.... لكن المكافأة باقي عليها فترة وهي مو متعوده ع الإفلاس....
دفنت وجهها بالمخدة" يا ليتني عشت من سنين هنا.. مو مكفي المكان بعد ما عندي فلوس " تغيرت حياتها من حياة ممتازة لحياة أقل من عادية.... تذكرت الكتب وقامت وراحت لغرفة أخوانها....
طقت الباب بهدوء وقالوا لها: أدخلي
دخلت ريم وقالت بتردد: ممكن واحد منكم يأخذني للمكتبة
ياسر بسرعة: أنا آخذك... الحين؟؟
ريم: إيوه بس البس عباتي
ركبوا السياره وراحوا المكتبة، وبعد ما خلصوا طلعوا.... في السيارة....
ياسر: ريم في موضوع أبي أكلمك عنه
ريم: قول
ياسر: مثل ما انتي عارف أبوي حالته المادية ضعيفة... ما ودي تثقلين عليه بالطلبات لأن راتبه ما يكفي في ذا الغلى... وأنا أعطيه مكافتي ومالي الا ميتين منها
ريم جد بتنهار ما صار لها كم ساعة عندهم.... وقالوا لها عن حالتهم المادية وما تقدر تتدلل في بيت أبوها....
تنهدت وقالت: اوكيه... إذا استلمت عطيت أبوي الشيك... ممكن توديني للبنك
ياسر: عندك حساب ف البنك
ريم: إيوه... صح أنا ما قلت لك أني أسوي تصاميم بالفوتوشوب والفلاش والسويتش وأبيعها... مثل ما يقولون تجارة الكترونية
ياسر: وليه ما قلتي من قبل... ترا عندنا كمبيوتر وانترنت
ريم: تمام... إذا رحنا البيت وريتك التصاميم من لاب توبي
ياسر: عندك لاب توب
ريم: اكيد... هذي هدية عمي أبو نواف لي لما تخرجت من ثانوي
ياسر: تستاهلين... أي بنك تبين تروحين
ريم: بنك الراجحي
دخلت ريم قسم النساء وطلبت كشف حسابها.... تفاجأت من المبلغ الموجود عندها.... حاولت تتأكد أكثر من مرة وهي مستغربة.... من وين لها ذا المبلغ الضخم.... دمعت عيونها لما تذكرت أبو نواف.... من غيره فتح لها ذا الحساب ويحولها فلوس فيه....
دقت عليه وسمعت صوته: هلا ريم
ريم بصوت باكي: يبه
خاف أبو نواف: ريم... وش فيك
ريم ودموعها على خذها: يبه ليه تعطيني ها الفلوس... والله كثيرة علي
ارتاح أبو نواف: ولو يا ريم أنتي بنتي... وأنا عارف أنك متعودة على حياة غير عن بيت أبوك... وما أقدر أقول لأبوك يغير بيته عشانك... كل اللي أقدر عليه أعطيك ذا المبلغ لك وحلال عليك
ريم من بين دموعها: بس هذا كثير... كثير علي
أبو نواف: وأنتي تستاهلين... حافظي عليه وحاولي تستثمريه بشي يفيدك
ريم وهي تمسح دموعها: مشكور يبه... ما تقصر
طلعت ريم من البنك ونفسيتها تغيرت 180 درجة.... ركبت السيارة ومو ناوية تقول لحد عن ذا المبلغ....
رفعت جوالها ودقت على بيت أبوها.... رد فهد: الوو
ريم: فهد ولا سلطان وسلمان
فهد: لا سجووو... يخرب شرك يا ريم أنا فهد
ريم: هههههههه سوري... أقول فهيدان أجهز أنت وأخواني ياسر بيتمشى فينا
استغرب ياسر وقال فهد: جد
ريم: إيوه... وقل لخالتي بنتعشى بالمطعم اليوم
انبسط فهد: اوكيه باي
ياسر: وش ناوية عليه
ريم: خلنا نتمشى مع أخوانا
ياسر: الفلوس اللي بنصرفها أبوي أولى فيها
ريم: ياسر خل عنك البخل... حرام أخواني محرمين من أشياء بسيطة
ياسر: اوكيه... لكن من وين نجيب فلوس
ريم: ما عليك أنا أتصرف
وصلوا البيت وخذوا أخوانهم وتمشون وتعشوا ورجعوا....
دخلت عبير البيت مع رنا والخدامة شايله الأغراض.... كان التعب واضح عليهم.... دخلوا الصالة وتفاجاوء لما شافوا نواف يعلب بلاي ستيشن.... وجالسين جنبه بنتين توأم وشعرهم كستنائي.... ناظرتهم عبير وعرفت أنهم بنات زوجها....
أما رنا عرفت أنهم خواتها لكن هذي أول مرة تشوف بسمة.... لأنها شايفه أسماء من قبل....
عبير: نويف... وين أبوك
نواف: فوق
راحت عبير فوق أما رنا جلست بالصالة وهي ساكته.... راحت عبير وفتحت باب غرفتها وتفاجأت.... صارت غرفتها فاضية حتى أنها بدون أثاث.... راحت لغرفة ريم وشافت فيها سريرين وكل شي فيها اثنين.... خمنت أنها لتوأم اللي تحت...." وش عنده سالم "....
مرت من عند الغرفة اللي كانت الفاضية وسمعت صوت أبو نواف ومعه صوت أنثوي.... فتحت الباب وانفجعت باللي شافته.... وقالت: سالم من هذي
أبو نواف كان جالس بالكرسي وقباله الطاولة اللي عليها الكيرم.... وجالسة جنبه أم نواف بدبتها يقالها تتعلم تلعب....
أم نواف: كيف تلعبها
ضرب أبو نواف الحجر بمهارة: كذا نلعبها
خذت أم نواف الحجر وضربتها.... حركت يدها بالهواء لأنها تتألم: اووتش... لعبة مؤلمة
مسك أبو نواف يدها وباسها.... ناظرها وابتسم: راح الألم
أم نواف وهي تحاول تتكلم عامي: هههههههه إيوه
التفتتوا الاثنين لما انفتح الباب وقالت عبير: سالم من هذي
وقف أبو نواف وراح لعبير، مسك يدها وطلعها برة.... دخلوا لغرفة رنا وسحبت عبير يدها من أبو نواف....
عبير بعصبية: ايش هذا يا سالم... من هذي
ابتسم أبو نواف وقال: توقعت تعرفينها أول ما تشوفينها... لأنها تشبه نواف هذي الله يسلمك أم نواف زوجتي
عبير بصدمة: ز..زو..جتك
أبو نواف: إيوه... في شي ثاني لأنك مو حلال علي
عبير: ط..طلقتني
أبو نواف: مو هذا اللي تبينه عشان تتزوجين أبو ريم... مو أنتي وافقتي علي عشان أكون أنا المحلل لك... هذا أنا سويت اللي تبينه
مسكت عبير كم بدلته وقالت: لا سالم... أنت تحبني
أبو نواف: أحبك؟؟ إيه أنا أحبك... لكن أنتي ما تستاهلين حد يناظرك... عبير لا تظنين إني غافل عن طلعاتك الزايدة أو عن تلفوناتك
عبير: أنت تشك فيني... بعد ها العمر تشك فيني
ناظرها أبو نواف باشمئزاز: أنا اشك فيك... - مد الجوال وقال: ناظري
انصدمت عبير وهي تشوف نفسها ترقص.... في وحده من السهرات اللي كانت تروح لها.... قالت: مـ..مو أنا هذي تركيب... تركيب يا سالم
أبو نواف: تركيب؟؟ هه اوكيه تركيب... يمكن وحده تبي تنتقم منك وصورتك في زواج... طيب وهذي
ما قدرت عبير تنطق بكلمة وهي تناظر الفيديو.... أكيد فراس نفذ تهديده وفضحها....
أبو نواف: بعد هذي تركيب ما أظن... أنتي بالدمام مبسوطة وهنا الحكي عليك كثير... أنتي أم وبنتك دخلت الـ 20 سنة وهذي تصرفاتك... هه ما ينشره ع الباقي
عبير بارتباك: كذب هذا كله كذب
أبو نواف: بعد مو مصدقة... آآآخ ما هان علي زوجتي أم بنتي سيدها قيدها... عشان كذا اخذت رنا للمستشفى حتى أتأكد أنها بنتي
فتحت عبير عيونها: ايش
أبو نواف: إيوه سوو لها فحص الدي أن ايه... والحمد لله أنها بنتي... ولو أنها مو بنتي كان ما أنكرتها لأن مالها ذنب غير أنك أمها... لكن الله العالم الولد اللي مات ببطنك من كم شهر... من هو أبوه ويمكن رحمه له مات
نزلت دموع عبير وقالت: و..وين ريم بنتي
أبو نواف: بنتك هه أنتي ما تستاهلين حد يقولك يمه... عموما ريم راحت لأبوها وأخوانها أريح لها من الحياة هنا... لأنها ما سلمت من شرك... هي الوحيدة اللي فقدت وجودها بالبيت الله يسعدها بأهلها
نزلت عبير راسها وقالت برجاء: سامحني يا سالم... سامحني
مسك أبو نواف زنودها وقال: عبير أنا طلقتك الطلقة الأولى لما كنتي حامل ورجعتك... وطلقتك مرة ثانية من شهرين وبرضوا رجعتك... وبعد 3 أيام راح توصل لك ورقة طلاقك
توها بتنطق قال: ولا تشتكين لأبوك لأنه عارف كل شي... بالعربي أنا طلعت اللي بخاطري له... وهو قالي ما أقدر أقولك غير سو اللي يريحك... واللي يريحني فراقك
جلست عبير ع الأرض تبكي.... هذي المفاجأة اللي قالها عنها قبل ما تروح الشاليهات....
ناظرها أبو نواف وقال: وبالنسبة للورقة اللي ماسكتها علي... أنقعيها في مويه وأشربيها... لأني قلت لك أكثر من مليون مرة إني مظلوم... وربك ما ينسى عبيده عشان كذا النصاب طلع وطلعت برائتي
ناظرته عبير من بين دموعها وما قالت شي....
أبو نواف: تعرفين يا عبير لأي درجة تمنيت فراقك... لدرجة إني جمعت 9 ملايين و700 الف ريال... بس عشان ارتاح منك ومن العار اللي فيك... وسبحان الله صارت فلوسي لي ومنيب عارف ايش أسوي فيها... أنتي تقهريني وأنا ضغط على نفسي الين طلع معي ذا المبلغ الكبير
وقفت عبير شوي وتنهار: سالم... الله يخليك لا تطلقني أنا احبك ومستعدة أكون خدامة لك... بس لا تطلقني
أبو نواف: وأنا قلبي مع غيرك... مع اللي عطتني مليونين تساعدني بالمصيبة اللي طاحت براسي... تحملت فراقي وفراق عيالها لأنها عارفة في النهاية... إني لها وهي لي... - فتح الباب ورفع يده وقال: يللا فارقي مالك شي عندي
طلعت عبير وهي تجر رجلها جر.... نزلت تحت وشافت أم نواف وعيالها معها.... شافت بطن أم نواف وعرفت إنا أبو نواف كذب عليها لما قال عنده شغل ببريطانيا.... وهو راح لأم نواف مو للشغل....
بخطوات سريعة قربت من أم نواف.... رفع يدها حتى تطلع القهر اللي فيها.... لكن يد قوية مسكتها.... ناظرت بنواف وانصدمت أول مرة يسويها نواف....
نواف وهو ماسك يدها: لهنا ووقفي عند حدك... لا تفكري تمدين إيدك على أجنبية... لأن شكوى منها للسفارة البريطانية... راح تمسح الأرض فيك وفي أهلك
سحبها لبرة التهوية ودفها بقرف وقال: ومو أنا اللي أتهجم على أختي ريم يا..###

طلعت عبير وركبت السيارة.... لحقتها رنا وهي مو عارفه وش السالفة.... راحوا لبيت أبو مساعد ودخلوا.... أبو مساعد اللي عارف كل شي.... ما تفاجاء لما شاف حال عبير بعكس أمها لما شافتها قالت: عبير... وش فيك
ضمت عبير أمها وهي تبكي ما تقدر تحكي شي عن بلاويها....
ناظر أبو مساعد بنته باحتقار.... وقال بعصبية: موضي... أخذي بنتك لفوق
قامت أم مساعد مع بنتها وراحوا فوق.... لحقتهم رنا وجلست بالصالة اللي فوق.... بعد ساعتين طلعت جدتها من غرفة أمها.... طياري راحت لأمها اللي متمددة ع السرير وتبكي....
رنا: ماما... ماما وش فيك
ابعدت عبير الغطا عنها ودفت بنتها بقرف: أطلعي... أنتي مو بنتي أطلعي برة
ناظرت رنا بأمها ومبين أنها تبكي.... واستغربت أنها تطردها: ماما ليه نواف وداادي طلعوك برة
عبير ما لها مزاج لبنتها.... قامت وطلعتها برة الغرفة: أطلعي برة لا تجين لي... روحي لأبوك لا بارك الله في أبوك... ولا في الساعة اللي تزوجته فيها
جت أم مساعد لما سمعت صراخ بنتها.... مسكت رنا اللي تبكي ودخلتها لغرفة ثانية حتى ترتاح لأنهم توهم جايين من الشاليهات....

لبست ريم ملابسها وقامت لعند الاوظة وحطت لها ميك آب خفيف.... وشعرها تركته مفتوح على كتفها....
دخلت أختها سجى وقالت: وااااااو تهبلين
ريم دارت حول نفسها: جد
سجى: أكييييد... عموما يللا أبوي يقول مشينا
ريم: اوكيه أخذ عباتي وأنزل
طلعت سجى وجمعت ريم أغراضها بشنطتها الصغيرة.... خذت عباتها ونزلت تحت وشافت الكل .... لما شافت الأعجاب بعيون أخوانها.... دارت حول نفسها وقالت: وش رايكم
صفر فهد: ولا جوليا روبرت
ريم: هههههه بسم الله علي منها
ياسر: ريما بما أنك بتشوفين عمامي وعماتي... وش شعورك الحين
ريم: مرتبكه وخايفه حدي
أبو ياسر مبسوط ببنته: من ايش خايفه
انتبهت ريم لوجود أبوها وقالت: سوري داادي... بس عشان أول مرة أشوفهم
فهد: سمعوا الحكي الحلو... قالت داادي يااااي
ريم: ههههههههههه أختي رنا دايما تنادي أبوي سالم داادي... حلفت على نفسي ما أقولها الا لأبوي
أبو ياسر: خذي راحتك يا عيون الداادي
أم ياسر: مطولين أنتم... يللا تحركوا تاخرنا
وصلوا لبيت عمهم أبو ماجد وكانوا آخر الواصلين.... لأن الأغلبية متحمسين لشوفه ريم فوصلوا من بدري.... ناظرت ريم بالبيت أحسن من بيت أبوها.... وهذا دليل حالتهم المادية الممتازة....
دخلت مع زوجة أبوها وأخواتها سجى ورهف.... ناظرت ببنات عمها بعضهم كبرها وأصغر منها.... سلمت عليهم وهي مو عارف وحده منهم....
ريم: سجوو وين عماتي
سجى: كلهم بغرفة النسوان
ناظرت ريم حولها وشافت المرايا المثبته ع الجدار.... قربت منها وفصخت عباتها.... رتبت شكلها والكل يناظرها.... فتحت شنطتها وطلعت الاكسسوار ولبسته....
التفتت وابتسمت لما شافت أغلب العيون عليها.... وقالت: سجوو هاتي رهوفه وتعالي
تقدمت سجى وهي شايله رهف.... لبست ريم رهف وسجى العقد مع الاسوارة.... استغربوا بنات عمها من متى بنات عمهم يوسف يهتمون للاكسسوارات.... أكيد بفضل أختهم ريم....
ريم: سجووو لا تروحين انتظري أبدخل معك
سجى مبسوطة باهتمام أختها فيها: اوكيه
ناظرت ريم وجهها بالمرايا كل شي اوكيه.... حطت عباتها ع الكنبه وشالت شنطتها وقالت: يللا سجوو
سجى: يللا
مشت ببطئ ورا أختها وقفت عند باب غرفة النسوان.... خذت نفس عميق ودخلت.... الكل التفت لها وعم السكوت المكان.... الكل انبهر منها جميلة وكشخة.... كأنها من الطبقة المخملية مو بنت أخوهم.... مشت ريم وهي مرتبكة وسلمت عليهم.... جلست بمكان خالي وبشكل مستقيم بعكس الأغلبية....
سمعت همس....
ـ : ما شاء الله... طالعه على أمها
ـ : لا أمها قشرة عسى ما تكون مثلها
ـ : أقصد كشخة مثلها... نسيتي كيف كانت كشخة وتحب تهتم بنفسها
بدت السوالف من جديد والإزعاج يملي المكان.... الكل سكت لما سمع صوت نغمة جوال غريبة عنهم.... لأن اللي عندهم جوال كلهم نوكيا وسامسنج بدون كاميرات.... ومحد عنده مثل ذا النغمة الواضحة والحلوه....
طلعت ريم جوالها سوني اريكسون.... كتموا شهقتهم هذا الجوال قيمته الفين وشوي تقريبا وهم بالفين يشترون اشياء واشياء....
سمعت ريم بنت تقول: صحيح بنت عز
استغربت ريم" وش ذا الحسد ".... ناظرت بالرقم رنا متصلة عليها من بيت جدها....
ريم: هاااي ناانه... كيفك
رنا: طيبة... ريومه عندي طلب
انتبهت ريم إنا الكل ساكت وقالت: دقيقة
طلعت من الغرفة ووقفت بالصالة الفاضية عند المرايا....
ريم: الو نااانه وش فيك
رنا: ريومه أنا في بيت جدي... تعالي
ريم: لا نااانه ما أقدر
رنا: وينك فيه
ريم: أنا في بيت عمي مدري وش أسمه... إن شاء الله مرة ثانية
رنا: اوكيه... بس لا تتعذرين
ريم: بلغيني بوقت عشان أعرف إذا كنت مرتبطة ولا لا... تمام
رنا: طيب
ريم: يللا بروح أجلس مع عماتي
رنا: أهم شي تعطيني التقرير
ريم: هههههه اوكيه باي
سكرت ريم الخط وبدت ترتب شعرها وهي تغني: لا تخاف من الزمان.. الزمن ماله أمان... - سكتت لما انتبهت بواحد بثوبه الأبيض من المرايا.... التفتت وشافت ذا المملوح اللي باين عليه الصدمة.... ركضت لعند الحمام وقفلت على نفسها الباب وهي ترتجف....
وصل ماجد لبيت أبوه لأن عندهم عزيمة عشان وحده من بنات عمامه.... تعبان وما يدري متى العزيمة اليوم أو بكرة أو السنة الجاية.... دخل يدور السرير لأنه توه جاي من الدمام في يوم اجازته....
دخل الصالة واستغرب من البنت اللي عند المرايا وتغني.... لفت عليه البنت وركضت للحمام.... راح فوق وهو مستغرب أول مرة يشوف ها البنت.... بنات عمامه حافظ أشكالهم لأنه عايش معهم.... لكن هذي وجهها مألوف بس وين شايفها.... خمن أنها صديقة وحده من خواته....
ريم اللي كانت بالحمام متوهقه.... تخاف تطلع وتشوف الرجال برة.... سمعت حد يطق الباب وانفبض قلبها.... قالت بصوت مرتجف: مـ..من
وحده من عماتها: إيوه
فتحت ريم الباب وهي مرتاحه نوعا ما: سوري
عمتها: عادي... بس بغسل ليونه
طلعت ريم ودخلت الصالة وشافت بنات عمها جالسات.... يعني ما فيه أي شباب، راحت لغرفة النسوان وجلست جنب زوجة ابوها....
أم ياسر: ريما وش فيك وجهك مخطوف
ريم: وش أحكي يا خالتي... مو في رجال دخل وشافني
أم ياسر: ايش
ريم: أنا كنت أكلم أختي رنا... ورتبت شعري كان المح واحد عند البوابة وركضت للحمام
أم ياسر: يمكن واحد من أولاد عمك
ريم: بس يا خالتي معقوله أولاد عمي ما يدورن إنا البيت فيه بنات
أم ياسر: مدري عنهم... أقول ريم سلمتي على جدتك
ريم: جدتي؟؟
أم ياسر: إيه... البنات راحوا الصالة حتى يسلمون عليها
جت سجى وهي تركض: ريما... ريما جدتي تسأل عنك
ريم: وينها فيه... ليه ما جلست هنا
أم ياسر: هي جالسة بغرفتها وما تبي ازعاج
وقفت ريم: اوكيه رايحه لها
راحت ريم مع سجى للصالة والكل ينتظر ريم تدخل لعند الجده....
سجى: هذي غرفتها وعلى فكرة تراها ما تشوف
راحت ريم عند باب الغرفة وشافت وحده من عماتها جالسة مع الجده.... التفتت عمتها وقالت: يمه هذا ريم بنت يوسف جت
أم طلال مدت يدها بالهواء وقالت: وينها بنتي وينها بنت ولدي
قربت ريم ومسكت يدها وباست راسها وقالت: أنا هنا يمه
تحسستها أم طلال وضمتها: ريما بنيتي شلونك يمه
دمعت عيون ريم وقالت: الحمد لله يمه وش أخبارك أنتي
أم طلال: بخير جعلك الخير... ريما في أحد معنا بالغرفة
ريم: إيوه عمتي هنا والبنات عند الباب
أم طلال: وضحى خليني مع بنت ولدي وسكري معك الباب
وقفت وضحى: إن شاء الله يمه
طلعت وضحى وقالت ريم: يمه أبي أسألك سؤال ما قدرت أسأل أبوي عنه
أم طلال: قولي يمه وش فيك
ريم: ليه أبوي تركني عند أمي وزوجها وما سأل عني
أم طلال: غصبن عنه يا يمه... لا تظنين أنه تركك عند زوج أمك برضاه... كله من تحت راس خوالك الله يسامحهم
ريم: فهميني يمه أبي أعرف
أم طلال: أنا ما أعرف وش صار بين أمك وأبوك... بس لما تطلقوا وتزوجت أمك... أبوك رفع قضية على أمك عشان ياخذك منها... وأنتي عارفة القانون معه لكن ولدي يوسف مو قد عبير وأهلها...
عشان كذا بهدلوه وخذوك منه... أنتي شفتي بيت أبوك وعرفتي أنه فقير... لكن كل هذا بسبب خوالك يا ريم... مع أنا أبوك حاول ياخذك لكنهم هددوا عمامك... عشان كذا أبوك تركك لأنه خايف على أخوانه
نزلت دموع ريم وكتمت شهقتها....
مسحت أم طلال دموعها وقالت: لا تبكين يا بنتي ما بيدنا شي... قولي لي يا بنتي شلون يعاملك زوج أمك... يضرب ولا يهاوشك ولا يتـ...
قاطعتها ريم: لا يمه... زوج أمي دايما يقولي أنا ربيتك مع عيالي ليه تناديني عمي... كان طيب معي وما يفرق بيني وبين عياله
أم طلال: ودامه زوين معك... ليه ما جابك لأبوك
ريم: لأن خوالي ورطوه بمصيبة وهددوه بالسجن... عشان كذا وافق يتزوج أمي ويسكت عن تصرفاتها
أم طلال: الله يسامحها... الله يسامحها
بعد فترة طلعت ريم وجلست بالصالة مع بنات عمها....
قالت لها وحده: في أي سنة أنتي يا ريم
ريم: ثالث جامعة
قالت لها بنت ثانية: اهاا أنتي ريم بنت يوسف
ناظرتها ريم من غير ما ترد....
البنت: أنا هدى بنت عمك طلال... أنتي ما تعرفيني بس أنا أشوفك بالجامعة
ريم: أنتي بثالث
هدى: لا أنا في ثاني... صديقاتي يسألوني إذا تقربين لي وأنا أقول لهم لا... وما دريت أنك بنت عمي
بنت ثانية: يعني أنتوا مع بعض
هدى: إيوه لكن من شاف ريم ما يصدق أنها بنت عمي ريم غيير... - ناظرت ريم وقالت: كنت أظن أنك مغرورة يا ريم بس طلع العكس
ريم: ههههههههههه حتى صديقاتي قالوا لي كذا من قبل
جت سجى لريم: ريماااا... ريما
ريم: وش فيك... شوي شوي
سجى: يقولك أبوي قومي سلمي على عمامي
ريم: وأولاد عمي
سجى: ما فيه الا عمامي وأخواني
وقفت ريم وراحت معها المجلس.... رتبت شكلها ودخلت وشافت الرجال.... سلمت على عمامها وهي مستحية.... ولما مدت يدها لأصغر عمامها ناظرته وانصدمت....
سحبت يدها وقالت: أنت؟؟... - رجعت خطوتين وقالت: جد انك ### وما تربيت
الكل تفاجاء.... ياسر: ريم وش ها الحكي
قربت ريم من ياسر وقالت وهي ترتجف: ياسر أنت شفتني متغطية... عباتي فيها زينة، فيها شي يخلي الشباب يلحقوني
استغرب ياسر: لا
أبو ياسر: ريم وش فيك يبه... وش فيك على عمك
راحت ريم لأبوها وجلست جنبه.... نزلت دموعها وهي ترتجف: يبه مرة كنت في السوق مع أمي وأبوي سالم... ضعت عنهم بالمجمع واتصلت عليهم حتى أرجع لهم
أبو ياسر خايف على بنته: وبعدين
ريم وهي تبكي وتتذكر وش صار: جا هذا... - أشرت على عمها وقالت: جا قبالي قاصد أني أصدم به وطحت بحضنه
الكل ناظر ماهر بعتب.... توه بينطق أبو ياسر قالت ريم وهي تصرخ: تدري وش سوا فيني قربك مني... صرت أشوفك بالنوم تتهجم علي... أنادي أمي وزوجها وما أشوف الا نواف بوجهي... أنا عارفه أنه مو أخوي لكن مالي غيره لأني ما أعرفكم
ياسر جاب كاس مويه لأخته: أهدي يا ريم وشربي مويه
أبو ماجد: وش ها الحركات اللي مالها داعي يا ماهر
وقف ماهر وجلس عند رجلين ريم وقال: ريم أنا ما لحقتك الا لأني عارف أنك بنت أخوي
ريم هدت شوي وقالت: وأنا وش يعرفني أنك عمي أو حتى أخوي
ماهر ندم على حركته وقال: أنتي قلتي لأبو نواف يتفاهم معي... وأنا قلت له أنك بنت أخوي وقالي منت قد خوالها
ريم وهي منطشه كلامه: أنا تربيت في بيت أبوي سالم محترمه... وأبوي عارف أنا بيت جدي العباه ملغية هناك... أنا الوحيده اللي اكون بحجابي بينهم... وف الآخر أشوف رقمك في أكياسي... تظن إني رخيصة حتى اتصل على أي رقم
ماهر: آآسف يا ريم والله إني ندمان باللي سويته فيك... ما توقعت أنه لها الدرجة بيأثر فيك
وقفت ريم ووقف معها ماهر وقال: ها يا ريم سامحتيني
ابتسمت وضمته والكل ضحك عليها....
ريم وهي مبسوطة بشوفة أهلها قالت: من زمان اتمنى يكون عندي عم أو خال كبرك... - طلعت جوالها: عطني رقمك يا ماهر
جر شعرها بخفيف وقال: شنوو ماهر واحد من الربع أنا
ريم: واللي يعافيك احمد ربك أنا ريم بنت يوسف طالبه رقمك
ابتسم ماهر: حامده وشاكره سجلي عندك ****


يوم السبت....
رجعت رنا من المدرسة مع أخواتها.... تمددت ع السرير وهي تتذكر كيف صارت مشهورة بالمدرسة.... لأن الأجنبيات أخواتها، تحسنت علاقتها معهم وصارت دايما تسولف معهم....
على طاولة الغدا....
أبو نواف جالس وجنبه زوجته يسولفون بهمس.... بسمة وأسماء ياكلون بهدوء وهم يراقبون نواف ورنا اللي جالسين قبالهم.... يتساسرون ويضحكون....
رنا: نواف
نواف: خييير
رنا: بذمتك هذا غدا
ناظر نواف الصحن وابتسم: إيه أكلي وأنتي ساكته
رنا: حرااام عليك أنا ما عندي سالفة مع الرجيم
نواف: ومن قالك تسوين رجيم
رنا: والله من شاف طباخ أمك بيقول كذا
نواف: ههههههههه يا حلوه أمي أجنبية والأجانب ما يهمهم الا شكل الصحن
رنا: بس أنا جوعانه وهذا ما يسوي شي
نواف: حتى أنا جوعان مدرس الرياضة كسر رجولي من كثر الركض... لو داري كان ما سويت العملية اللي بقلبي
رنا: خلاص بعد شوي نشتري من كنتاكي
نواف: لا كودو أحسن
رنا: مو مهم أهم شي مطعم
أبو نواف: نواف رنا وش عندكم تتساسرون
رنا: ما عندنا شي
أما نواف ناظر أبوه وعرف أبو نواف بايش يفكر ولده.... شرب من كاس العصير وحطه وقال: حسبوني معكم
رنا ضربت كتف نواف بخفيف: شفت
أم نواف: سالم... ستشتري من المطعم
ضحكوا نواف ورنا....
بسمة قالت: ليه ما قلتوا لي
أسماء: حتى أنا أحسبوا حسابي معكم
أم نواف ناظرت زوجها وقالت: سالم... الغداء لا يكفي
أبو نواف: قلت لك الأكل البريطاني أنسيه... لأنه خفيف وهنا نستهلك طاقه أكبر
أم نواف: حسنا اشتروا من مطعم الآن... لكن على العشاء سأعد لكم الكبسة
أبو نواف: لا تسوين كبسة ولا شي... أنا وأنتي نروح المطعم ونواف ياخذ البنات ويروح معهم
بسمه: وااااو نروح ماكدوو
رنا: لا كودو أحسن
أسماء: شنوو كودو وماكدوو... لا أنا أقول كنتاكي روووعة
بسمة: أنتي ما طفشتي من الزنجر
أسماء: مستحيل
رنا: لااا... نواف أنا وأنت كودو صح
ناظرهم نواف وهو متوهق.... كيف بيروح المطعم مع ها الثلاثة.... وقال: وينك يا ريم تنقذيني

في الليل....
تمددت أم نواف ع السرير وناظرت بجهة أبو نواف الخالية.... تذكرت لما قال لها أنه بيبات في العمل لأن عنده ضغوط بسبب إجازة زميله....
بعد ساعتين....
صحت أم نواف لما حست بانقباضه قوية.... معقولة بتولد وهي بالشهر السابع.... قامت وبدلت ملابسها ولبست عباتها.... خذت شنطة فيها ملابس احتياط وطلعت من الغرفة.... راحت لعند غرفة نواف طقت الباب وجتها أنقباضة ثانية....
نواف اللي كان ع الكمبيوتر استغرب لما أنطق الباب مرة وحدة.... وقف وفتح الباب وتفاجاء لما شاف أمه.... وجهها أحمر وشكلها تتألم ولابسه عباه....
نواف: يمه وش فيك
أم نواف تقاوم الألم: ننــ.. نواف خذ..ني للمسـ..تشفى
عرف نواف أنا أمه تولد.... أخذ جواله بوكه ومفتاح سيارته.... أخذ الشنطة من يد أمه وساعدها الين ركبت السيارة.... وصلوا المستشفى وجاب نواف كرسي متحرك لأمه....
وقف نواف عند الباب وهو يفرك إيدينه.... أما في غرفة الولادة، أم نواف ع السرير وتصرخ من ألم الولادة....
قالت بعد الترجمة: أريد زوجي... اتصلوا بزوجي
طلعت الممرضة السعودية وشافت نواف.... بدله سوده وبنطلون جينز يشبه الأجنبية اللي تولد.... قالت بعد الترجمة: المراة تريد زوجها اتصل به
نواف: هااه وش قلتي
الممرضة: اهاا تفهم عربي... أنت زوج الحرمة
نواف: تنكتين أنتي هذي أمي... وش فيها
الممرضة: اتصل على أبوك خله يجي الحين... ضروري
خاف نواف: ليه... أمي فيها شي
الممرضة: ما فيها شي... بس أمك أجنبية وتبي زوجها معها
طلع نواف جواله ودق على أبوه: الوو
نواف: يبه أمي تولد
أبو نواف: ايش... وينكم فيه
نواف: بمستشفى { ..... }
أبو نواف: طيب... أنا جاي
دقايق ووصل أبو نواف للمستشفى وراح لولده.... وقال: نواف وش صار
نواف: ولا شي
طلعت الممرضة ولما شافت أبو نواف قالت: أنت زوج منيرة الـ..
أبو نواف: إيوه
الممرضة: تفضل معي زوجتك تبيك
أبو نواف: نواف رح البيت... ما يصير تخلي خواتك لحالهم
نواف: اوكيه
دخل أبو نواف لغرفة الولادة لأنه متعود على ذا الشي.... شافته أم نواف مدت يدها له....
قالت بعد الترجمة: الحمد لله لقد وصلت
مسك يدها وقال: لا تخافي ستكونين بخير
جلس جنبها ومسح جبينها وهي تصرخ.... بعد فتره ارتفع صوت بكاء طفل.... يعلن وصوله للحياة ابتسم أبو نواف.... أما أم نواف حطت راسها ع المخده....
الدكتورة: مبروك ولد
التفت أبو نواف لزوجته وباس جبينها وقال: الف مبروك يا حياتي
ابتسمت أم نواف بتعب وقالت: الله يبارك فيك
وقف أبو نواف: انا بطلع الحين وابشر العيال... وبجيك بعد صلاة الظهر
هزت أم نواف راسها....

دخل نواف البيت وجو خواته له....
رنا: وش أخبار خالتي
أسماء: ولدت ماما
نواف: ما بعد... بس أبوي عندها
جلس ع الكنب وسند راسه بتعب.... جت رنا وجلست جنبه....
رنا: نواف وش يسوي أبوي عند خالتي
ناظرها نواف: رنووه أنتي شفتي أفلام أجنبية... الحرمة ما تولد إلا لما يكون زوجها معها... عشان يعرف كيف تعاني
كشرت رنا بوجهها وهي تضحك: ههههههههه والله أكسر رجل زوجي أن دخل وشافني
ضحك نواف وأسماء أما بسمة استغربت من أخوانها.... لأن في نظرها شي عادي.... دقايق ودخل أبو نواف ومبين عليه التعب....
أبو نواف: وش عندكم ما نمتوا
بسمة: بابا وش جابت ماما
ابتسم أبو نواف: جابت لكم أخ جديد
فرحوا وكل واحد يختار أسم إلا نواف.... اللي مبسوط ولو أبوه سأله عن رايه على طول بيقول لأبوه عن الأسم اللي بباله....
بعد صلاة الظهر طلع أبو نواف من محل الورد وراح المستشفى.... دخل على زوجته اللي متمدده ع السرير وولدها بسريره.... حط بوكيه الورد بحضنها وباس جبيها....
فتحت أم نواف عيونها: سالم
أبو نواف: الحمد لله على سلامتك
أم نواف: سلمك الله
ناظر أبو نواف ولده وقالت أم نواف: سالم... لما لا تحمل الطفل
شال أبو نواف ولده وباسه: يشبه نواف
أم نواف: فعلا إنه يشبه أخاه كثير
ناظر أبو نواف ولده الصغير وتذكر عبير.... لما ولدت رنا صرخت بوجهه عشان شال رنا من سريرها.... تنهد حتى يبعد ها الذكرى عن باله.... قرب فمه من أذن ولده وبدا يهمس وهو يأذن بأذنه....
انبسطت أم نواف وهي تشوف زوجها يكبر بأذن ولدها....
أم نواف: الإسلام شي غريب... مع أنه قد مضى على نزول الوحي أكثر من ألف سنة... إلا أنه لم يختفي كبقية الأديان... والمسلمين يزيدون كل يوم
أبو نواف: لأنه دين الحق
أم نواف: فعلا أنه دين الحق... سالم ماذا ستختار أسم ابنك
أبو نواف: أنتي وش رايك
أم نواف: المهم أن تختار أسما جميلا
أبو نواف: بسميه سعود على أخوي
أم نواف: لماذا لايختار نواف أسم أخيه
أبو نواف: نواف بيختار سعود
أم نواف: هل هو من أخبرك
أبو نواف: لا والله ما قالي
ابتسمت أم نواف: صدقتك لماذا تحلف
أبو نواف: هههههه مو قصدي أحلف
دخل نواف ومعه خواته وكل وحدة بمريول المدرسة: هاااااي
أبو نواف: اهلين
ركضوا البنات وسلموا على أمهم وطياري ع الصغير.... الا رنا سلمت على زوجة أبوها ووقفت بعيده عنهم....
أبو نواف: نواف... تعال وشل أخوك
قرب نواف وشال أخوه وابتسم.... باسه وقال: يحليله مثل عيال الأجانب
رنا: ليه أنت ما شفت وجهك بالمرايا
أسماء: ماما من يشبه
أم نواف: يشبه نواف كثيرا
بسمة خذت جوال أبوها وبدت تصور الصغير وهي مبسوطة....
بسمة: وش أسمه
أم نواف: قررنا أن يسميه نواف
مشى نواف وهو شايل الصغير ووقف عند رنا: رنووه ناظري أخوك
ناظرته رنا وابتسمت وباسته: يحليله يوزع ابتسامات وهو نايم
نواف: وش تتوقعين بسميه يا رنا
رنا: أنت... لو أنها بنت كان قلت جوانا بس الحين أكيد تبي سعود
نواف: هههههه عليك نور... يبه سمه سعود على عمي
ناظر أبو نواف زوجته وابتسم: خلاص إن شاء الله أسمه سعود بن سالم

بعد سنة....
لبسها دبلتها وهو طاير من الفرحة.... لبسته دبلته وهي مرتبكة ومستحية.... شربوا بعضهم العصير وكل واحد أكل الثاني كيك.... كل هذا قدام أهل ريم وأهل خطيبها.... مع أم نواف اللي كاشفة وجهها لكن حجابها كامل هي وبناتها ورنا.... بعد التصوير ولبس الشبكة تركوا المخطوبين لحالهم....
مسك يدها الباردة وابتسم وقال: تدرين من متى وأنا افكر فيك يا ريم
ريم خايفة، مستحية، مرتبكة ومبسوطة.... هزت رأسها بلا وهي تناظر الأرض....
ماجد وهو مبسوط: من يوم كنتي في بطن أمك... أبوي قالي إذا زوجة عمك يوسف جابت بنت بتكون زوجتك... كان عمري 6 سنين وما أدري إذا أبوي يمزح ولا لا.... لكن ما غابت كلمته عن بالي... عشان كذا تعبت أمي مني لأنها تبي تزوجني... وأنا رافض الزواج بدون ما أقول لهم إني أفكر فيك
انبسطت ريم ولد عمها يفكر فيها قبل ما تجي للدنيا.... كانت تظن قصص الحب مجرد قصص خيالية.... لكن الحين صارت هي بطلتها.... ناظرته وتوها بتنطق دخلوا أخوانها....
سلمان: ياهوو مو كنا عطيناكم وجه بزيادة
سلطان: انتهى الوقت... ماجد أبوي يسأل عنك
ماجد بصوت واطي: حسبي الله عليكم يا التوم
ابتسمت ريم لأن مبين أنا ماجد معصب.... وأخوانها متقصدين يدخلون عليهم....

******

وصل لأرض السعودية من بعد ما تركها من سنتين.... راح لبيت أبوه وسلم على أهله وأخوانه وأخواته.... تفاجاء بالخبر أبو نواف طلق عبير.... وكانت صدمته أكبر لما عرف مكان عبير....
راح لمستشفى الأمراض العقلية.... سأل عن غرفتها وراح لها ومعه ممرضة للحالة الطارئة.... دخل غرفتها كلها أبيض في أبيض وما فيها الا السرير وكرسي.... شافته عبير وركضت له....
ضمته عبير: مساعد... سالم بيجيني اليوم
مسك كتوفها: عبير... وش فيك
عبير: هههههههه أنا مبسوطة... سالم بيجي اليوم
بعدت عن أخوها ووقفت مقابله الجدار.... رفعت إيدينها للهواء وكانها تفتحت باب الدولاب.... قالت وهي مبسوطة: بجهز العشاء الرومانسي لسالم... لأنه بيجي اليوم
ناظرها مساعد وهز رأسه.... مو مصدق أخته تربيته جنت....
قربت عبير وهي تحط الصينية الوهمية ع الطاولة الوهمية.... ناظرت أخوها وقالت: يللا أطلع أبي أجلس مع سالم لحالنا لأني اشتقت له كثير
قرب منها مساعد ومسك كتوفها.... قال بعصبية: عبير وش فيك... أنتي مو مجنونة
ناظرته عبير ونزلت دموعها: سالم عنده ورقة تثبت أنه مو حرامي... - نزلت للأرض وهي تبكي: سالم جاب الأجنبية في بيتي وطلقني... أخذ رنا بنتي وريم راحت عند أبوها
نزل مساعد لمستواها وضمها.... ما توقع نهاية أخته بمستشفى الأمراض العقلية.... ضمته عبير ثواني وبعدت.... وقفت وقالت: بيجي سالم وأنا ما جهزت العشاء
وقف مساعد وناظر أخته وتحسر عليها.... طلع من المستشفى وهو ندمان على الحقد اللي زرعه بقلبها....

*******

جلس نواف جنب أخواته أسماء وبسمة ورنا.... ومقابله أمه وأبوه وأخوه الصغير سعود.... طفت الأنوار، نواف وأخواته عطوا أبوهم وأمهم ظهرهم.... حتى يشوفون الألعاب النارية اللي ملت السماء.... رفع نواف جواله يصور.... أسماء وبسمة أخذوا جوال أمهم... أما رنا خذت جوال أبوها....
وبغفلة عن الكل حط أبو نواف يده حول رقبة زوجته وهو مبسوط فيها.... وحطت أم نواف رأسها على كتف زوجها وابتسمت....

تمت

