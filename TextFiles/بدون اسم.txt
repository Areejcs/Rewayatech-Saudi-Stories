تفضلو تعرفوا على الشخصيات .......


عائلة ابو خالد 
الاب سعيد: الاخ الكبير شخص طباعه حاده مع الناس لاكن مع عياله جده غير هههههه نكمل 
طيب بشكل كبير باستثناء ولده الكبير خالد ومدلع بناته على الاخر
متقاعد
الام فاطمه: انسانه انانيه متكبره شخصيتها قويه وابو خالد مايرد كلمتها وتكره اهل 
زوجها
خالد: الولد الكبير (35سنه)جذاااااب و انسان طيب وحنون بس اذا عصب ماحد يقدر عليه يحب وحده يقدم سعادة الغير على سعادته واكثر اوقاته يقضيها في بيت عمه ابو مشعل المشكله الوحيده في حياته تجاهل ابوه له وعدم اهتمامه فيه
احمد):32سنه) متقلب المزاج شخصيه غامضه متزوج وحده من قرايبه عنده ولدين سعيد (3سنوات) سعود(سنه ونص) 
محمد:(28) انسان مغرور اناني يفتعل المشاكل مع اخوانه متزوج من بنت خاله و عنده ولد عبدالله (سنتين)
منيره: (31سنه) حنونه على اخوانها بالذات خالد متزوجه وعمرها 18 ومشاكل زوجها ما تخلص وعندها ولدين وبنت عمر(11سنه) وعامر(9سنوات) وعبير(6سنوات) زوجها فهد راعي شرب وخمر
حنان: (26سنه) اخر العنقود دلوعه وتكره بنت عمها مرام وكانت تحب مشاري ولد عمها

عائلة ابو مشعل:
الاب ابراهيم: شخص طيب بقوه متسامح وكريم يحب زوجته وعياله ولا يرد لاخوه الكبير طلب
صاحب شركه 
الام نوره: انسانه حبوبه وطيبه تبعد عن المشاكل 
مشعل: (29سنه) مهندس يشتغل مع ابوه شخصيته بتعرفونها مع الاحداث
مشاري: (27سنه) ماكمل دراسته خلص من الثانويه والتحق بالعسكريه مايواطن شيء اسمه دراسه حبوب ويحب الضحك والجلسه معاه ماتنمل متزوج بنت خالته ساره اللي يحبها وعندهم بنتين رغد (سنه ونص)وربى(3شهور)
مرام: (25سنه)جميله جداااا طيبه وعلى نياتها وتحب ولد عمها بس محد يدري وما عندها غير صديقه وحده وصداقتهم قوييييييييييييييه
عبدالعزيز: (22سنه)يدرس بجامعة البترول والمعادن ملقوف وحبوب وهواش 24 ساعه مع اخته رنيم لانه يحب ينرفزها
ياسر: (20سنه)يدرس بكلية الملك فهد الامنيه بالرياض يفرض شخصيته بالمكان اللي يكون فيه واجتماعي ودائما مع ولد عمه تركي
رنيم: (18سنه)حلوه و خبله ومربوووووشه وتسوي نفسها دلوعه وهي بعيده عن الدلع تدرس ثالث ثانوي و24 ساعه عالتلفون مع صديقتها مها اللي مربوشه زيها وكل اهتمامهم بالكووووووووره
وتحب ولد عمها تركي

عائلة ابو تركي:
الاب سلمان : الاخ الاصغر وطيب زي اخوه ابراهيم وهو شريك اخوه بالشركه 
الام نوف: اجتماعيه وطيبه جدا مع الكل وعلاقتها قويه بأم مشعل
تركي: (20سنه) يدرس مع ولد عمه ياسر ودائما معاه وسيم بمعنى الكلمه ويحب بنت عمه رنيم
زهور: (18سنه) هي وبنت عمها رنيم فوله وانقسمت نصين كانهم توأم حلوه مرررره بس تجي بعد مرام بالجمال



اليوم الأحد الساعة 2ونص الفجر
"تصدق كلمة أحبك وأحبك حيل ما تكفي انا ودي بكلمه مالفظها بالبشر غيري تعبر لك عن احساسي تبين منتهى وصفي تبين لك غلاك اللي مايكفيه تعبيري دخيلك شق صدري وشف وش لك داخل ضلوعي وربي بتدمع عيونك بحب عنه ما تدري"
كان خالد يقرا هالرساله ويبغى يرسلها بس ما قدر يحبها بشكل كبير يبيها تعرف وش كثر يحبها بس خايف انها ترده, لما وصل لرقم جوالها طار من الفرحه .
اخيرا قفل الرساله ورمى الجوال على السرير وقام يبغى يشرب ماء لما نزل للمطبخ دق جرس الباب قال في نفسه من اللي جاي بهالوقت طلع للحوش وفتح الباب ,فجأه طاحت بين ايديه وهي تبكي وتصيح والدم مغطي وجهها وتصارخ وتقول بيذبحني بعدوه عني 
منيره كانت طايحه بحظن اخوها وحالها يكسر الخاطر, مسكها خالد ودخلها للبيت بسرعه وهو يهدي فيها عشان يفهم وش السالفه,,اول ماجلست على الكنبه نزل ابوها وامها ....
ابو خالد وهو مصدوم: منيره .... من سواء فيك كذا؟؟؟؟
منيره وهي تبكي: فهـ....ـد فهد كان يبغى يذبحني..
ام خالد وهي معصبه: وليه يمد يده ياجعل يده الكسر
منيره تحاول تمسك نفسها :كالعاده جاي وهو واصل حده من كثر ماشرب ولا هو واعي لنفسه
شافني نايمه .......... قام وجرني من شعري وهو يقولي:من اللي كان عندك والله لاذبحك انتي وياه........ ورجعت تبكي..
خالد هنا عصب وصل حده: والله لاذبحه الحقير السافل..
طلع خالد وهو معصب ويركب سيارته ويسوق بسرعه جنونيه لما وصل لبيت اخته لقى الباب مفتوح وفهد طايح على الارض ونايم دخل ومسك فهد من كتفه وسحبه ورماه على الارض 
ويسحبه مره ثاني وفهد كان يترنح ...
خالد يوقف فهد ويمسكه من رقبته ويصفقه كفه يرميه على الارض ويصرخ عليه: اصحى ياحيوان اصحى ياتافه... ويرفع وجه فهد ويقوله :انت كفو تمد يدك على اختي انت كفو
والله لاخليك تندم على انك مديت يدك والله لانسيك اسمك والله لانسيك حليب امك.....
فهد هنا كان في عالم ثاني مايدري يضحك ..يبكي..مايدري وين الله حاطه...
خالد هنا طاح فيه ضرب لحد ما وصل حسهم للجيران اللي بلغو الشرطه
بعد ربع ساعه من المعركه اللي صارت وصلت الشرطه......
طبعا الشرطه اخذت خالد وفهد للمركز وراح ابو خالد وولده احمد لبيت منيره واخذو عيالها
معاهم...

في مركز الشرطه
كان خالد محطوط بالحجز وفهد راح للمستشفى لان خالد كسر يده غير الجروح اللي جته وبعض الرضوض..
وصل ابوخالد للمركز ودخل على الضابط...................................

تبون تعرفون وش راح يصير ردو علي عشان اعرف اذا عجبتكم والا لا
اكمل او لا هذي كانت بس البدايه.................. :) 


تقبلو تحياتي ودمتم بخير :050103hrm_prv: 


مرااااااااااااااااااااااااااحب:bye2: 

جيت وكملتها ياله نبدأ.........:) 






اول ما وصل ابو خالد لمركز الشرطه وقابل الضابط............
ابو خالد: والحين فهد وين هو فيه؟
الضابط: فهد حولناه للمستشفى لان الجروح اللي فيه والكسر اللي جاه اضطرنا انا نحوله للمستشفى وبعدين نحوله للتحقيق...
اما خالد .....ابو خالد قاطع الضابط .......
ابو خالد: خله يخيس في الحجز هذا ما يستحي فشلنا قدام الناس صحيح فهد غلط على بنتي بس هذا فشلنا..........
الضابط يقاطع ابو خالد: بس أي واحد مكان خالد ايد راح يسوي كذا هو غلط بس ماراح يلومه احد " الضابط تعاطف مع خالد واستغرب هجوم ابوه عليه وكلامه الجارح بحق ولده .. وكان الضابط محتار... معقوله في اب يقول عن ولده كذا"
ابو خالد: اجل انا بروح واذا جبتوا فهد وانتهيتو من التحقيق معه بلغوني....
الضابط: طيب وخالد ماراح تطلعه او حاب تشوفه...
ابو خالد: لا لا خله يخيس عندكم بالحجز ... اللي بالحجز كفوه .. لا ابي اشوفه ولا اطلعه....
الضابط باستغراب يسألأ ابو خالد ويبي يتاكد من شيء: ابو خالد....
ابو خالد: هــــــــلا
الضابط : خالد ولدك؟؟؟
ابو خالد: ايه وياليته ماكان ولدي ....... والمصيبه انه ولدي البكر....
وطلع ابو خالد وهو يتمتم بكلام اللي انفهم منه انه كان يسب ولده خالد ويدعي عليه....غريب في اب يقول هالكلام عن ولده....؟؟؟؟؟؟؟؟


الساعه 6 الصباح في بيت ابو مشعل
ام مشعل: رنييييييييييييم قومي بسك نوم مابقى وقت على ماتصحين وتغسلين وتلبسين وتعدلين خشتك صارت الساعه 8 يااااااااله قومي..
رنيم: ايوه لحظه .. يمه بس لحظه.. تكفين.. خليني اشوف وش بيصير 
ام مشعل: اقول قومي لاوالله بكاس ماء بااااااااااارد عليك
رنيم: يوووووه بس خلااااااص حتى الحلم الواحد مايقدر يكمله.....اف خلاص قمنا
ام مشعل: يالله لك الحمد حتى الحلم عندك له تكمله...يامثبت العقل والدين ..ياله قومي خلي عنك الهذره الزايده.
رنيم تمشي وهي تتمااايل
رنيم :يمـــــــــــــــــه
ام مشعل:هااااااااااااااااااااااه
رنيم: يمه عزيز قام من النوم والا باقي
ام مشعل: لا باقي عنده محاضره الساعه 10
رنيم بصوت واطي والله مااخليه يتهنى ....ليه انا اقوم من الصبح وهو لا
اوريه...
ام مشعل:وش تقولين؟
رنيم: لا بس اقول مرام صحت والا باقي ابيها في شيء مهم...
ام مشعل: وش تبين فيها خليها نايمه.
رنيم: معصي احد يتهنى بالنوم وانا اللي صاحيه لحالي

نزلت ام مشعل عند ابو مشعل اللي جالس بالصاله يقراء الجريده وقعدو يتقهووون

رنيم بعد ما غسلت وخذت لها عشر دقايق عند الماء تغسل طلعت للصاله اللي فوق وراحت للمطبخ اللي فيها وخذت لها كاااااااس ماء كبيييييييييييييييييييييير وباااااااااااااااااارد وهي تضحك ضحكت ابليس وتغني "هين هين يالضبان عفوا
هين هين ياعزوز " وصلت لعند غرفت عزيز اللي كانت مظلمه شوي والتكييف على اخر درجه وشكل عزيز وهو نايم"نكته" نايم على بطنه ورجل طايحه من جنب السرير واللحاف معتفس وحالته حاله والمخده مرميه على الارض...المهم شكله خطيرررر مره..
رنيم بخبث: يااااااااازين الوضعيه
وجهزت المسجل ووطت على صوته عشان يكون جاهزولما خلصت وجهزت كل شيء بداء صوت الاغنيه يرتفع على الاخر اللي هزت معها جدران الغرفه وصوت عزيز ضايع معها...
عزيز: آآآآآآآآآآآآآآآآآآآآآآآآآآآآآآآآآآآآآه...آآآآآآآآآ آآآآآآآآآآآآآآآآح.. وجع وش ذا؟؟؟؟؟؟؟؟
رنيم من عند الباب وهي ميته ضحك: هاهاها تعيش وتاكل غيرها يابو سعود
وراحت طيرااااااااااان لغرفتها وعزيز يلحقها بس مالحق عليها وهو من وراء باب غرفتها : والله لوريك ياام كشه... رجع لغرفته وهو يتحلف فيها...
"عزيز اذا عزم على شيء وخطط له بينفذه وبطرق شيطانيه.....
وهنا رجعت رنيم تكمل شغلها وهي ميته ضحك على شكل عزيز لما نط من سريره وهو يون من برووووودة الماء.
طلعت رنيم وراحت لغرفت مرام اللي كانت نايمه وشوي شوي تتسحب وتدور وتحوس بين اغراض اختها وامها تصارخ من تحت لانها تاخرت
رنيم: اخيرا مابغيت القاه.........." كانت تدور على شريط راشد الماجد الحل الصعب" وراحت تركض وخذت اغراضها وعباتها ونزلت وقطت سلامها على الماشي لابوها وتوكلت الاخت وراحت لمدرستها..............


في مدرسة البنات الساعه 7الاثلث
مها"صديقة رنيم": رن رن هلا وغلا كل هالتاخير ليه ؟؟؟
رنيم :عشان هذا ياعيوني "وتطلع الشريط"
مها وهي تشهق وتفتح عيونها على الآآآآآآآخر: يوووووه ماتخافين يصير تفتيش ويلقونه ثم تاكلينها ياحلوه
رنيم: هاهاهاهاهاهاها لا حبيبتي ماراح يصير واذا صار الله يخلي لنا ام صالح كلها 5او 10 ريال وتسكت
"ام صالح هذي فراشة المدرسه تغطي على البنات بس بحساب"
مها : ياقوة عينك ... بس صدق انتي رهيييييييييييييييييييبه
رنيم: طبعا ياماما انا رنيم والاجر علىىىىىىىىىىىىىى الله

دق الجرس وصفوا البنات طابور وبدأ الروتين اليومي............
رنيم: يووووووووه بدأو اذاعتهم اللي ما ادري على أي اساس يسونها يااختي
حفظناها..
مها : عادي اسمعي واضحكي على اللي يصير من .... التأتأه واللي وجهها يصير طماطه واللي ما تحفظ النشيد صح واللي تغيب وتورطهم ومن هالقبيل......
رنيم : هاهاها ايو الله صادقه هذي الحسنه الوحيده اللي بالاذاعه ...
خلصت الاذاعه وتوجهو للفصول وهم ميتين من الضحك على البنت وما حفظت القصيده وقامت تبكي لانها نستها...... وبدت الحصص 
"رنيم ومها على انهم مربوشات بس دواااااااااافير بالدراسه"



الحين نروح نشوف خالد في الحجز....
الضابط طلب من العسكري انه يجيب خالد من الحجز.. لما وصل خالد لعند الضابط....
الضابط: تفضل ياخالد..
جلس خالد وهو ميت من التعب وقلة النوم........
الضابط متعاطف مع خالد :تحب تشرب شيء او تاكل شيء
خالد: لا مشكور بس ابي اشرب ماء.
طلب الضابط ماء لخالد
وشرح الضابط الموقف اللي صار لخالد وكيف كان رد فعل ابوه طبعا خالد ما استغرب من اللي قاله عشان كذا طلب من الضابط انه يستخدم التلفون.......
قام خالد واتصل ببيت عمه ابو مشعل..
ام مشعل: الووووو
خالد: السلام عليكم
ام مشعل: عليكم السلام
خالد: صباح الخير عمتي انا خالد 
ام مشعل " تعز خالد" : صباح الخير ياهلا والله بخالد كيفك
خالد: بخير الحمد لله الا عمه عمي موجود
ام مشعل : ايه موجود لحظه اناديه لك.
ابو مشعل: هلا والله بخالد .. صباح الخير
خالد بصوت مخنوق: هلا والله بعمي كيف اصبحت
ابو مشعل: بخير وعافيه..
خالد: امممممممممم عمي ابي اطلبك اذا ما عليك كلافه
ابو مشعل: آآآآآمر وانا عمك
خالد: عمي انا في الحجز وبغيتك تجي عشان تكفلني واطلع....
ابومشعل مصدوم: وش تقول... وش حجزه... وش كفالته؟؟؟؟؟؟؟؟
خالد: عمي الله يطول عمرك بعدين افهمك بس والله خلااااص ما اقدر ابي اطلع باسرع وقت من هنا.......
ابو مشعل : خلاص ابشر الحين اجيك بس انت باي مركز...
خالد قال لعمه هو في أي مركز وجلس ينتظر لين ما يجي........ 



انتظروني ودمتم بخير 


في ممرات المستشفى كان قلب منيره يفز من مكانه فجأه طاحت عينها على آخر الممر شافت خيال يمشي كأنها تعرفه وكل ما قرب منها توضح لها الصوره اكثر 
هي تعرف هالخيال اللي عمره ما غاب عن بالها....فهد ايه فهد نست منيره اللي سواه فيها لما شافته يمشي و2 من الشرطه يمشون معه تقطع قلبها عليه...."منيره على كثر ماتعاني من فهد الا انه يظل بنظرها زوجها وحبيبها وما يهون عليها وتصبر نفسها وتقول لا بد يجي يوم وينعدل حاله وحتى فهد يحبها مووووت ويندم على اللي يسويه معها بس كله من الشرب واللي يجلسون معه..... نكمل"
منيره تكلم اخوها احمد: احمد هذا فهد اللي واقف هناك؟؟
احمد : ؟؟ وينه؟؟ ايه هو الله لا يرده خليه يولي......
منيره خنقتها العبره من كلام اخوها وحال زوجها......
ورجعت مع اخوها للبيت عند امها.......بعد ما خلصو من الإجرااااءات ومع الشرطه لان الدكتور اللي شاف منيره قال هذا حال اعتداء ولازم من التحقيق.... احمد انهى كل شيء بسرعه خصوصا بعد ماقالهم ان اللي ضربها خلاص هو عند الشرطه ..

ام خالد: هاه ياحمد وانا امك بشر وش قالو عن اختك.......
احمد :يمه .....سلامتك مافيها الاشوية رضوض وبتتعافا ان شاء الله بسرعه....
منيره مشت وراحت فوق عيالها اللي ماراحو لمدارسهم.......



وفي بيت ابو مشعل كانت ام مشعل بدات معركه جديده مع عزيز عشان يقوم
ام مشعل: يوووووه ياعزيز حرام عليك قوم وانا امك تعبت وانا اصحي فيك
متى بتقوم الحين الساعه 9
عزيزوبعد طلعت روووح مابغى يصحى
عزيز:امممممممممممم طيب خلاااص يمه الحين بقوم ياله....
قام عزيز وخذاله شور سريع ولبس ملابسه وخذا كتبه ونزل يفطر مع امه اللي كانت جالسه مع بنتها مرام...
عزيز: صباح الخير على الحلوين وحب راس امه وقعد جنبها.......
ام مشعل : حدد من الحلوه فينا...... اذا قلت انا قلت انك كذاااااب لاكن ان قلت مرااااام بقول في هذي والله انك صادق...
عزيز: لا لا لا مراااااام غير ما بقول في حلااااها شيء
مرام انحرجت من امها واخوها صحيح ان عزيز اصغر منها بس هي تنحرج من أي احد حتى لو كان طفل
عزيز+ام مشعل يضحكون على مرام:ههههههههههههههه
عزيز: يمه.....
ام مشعل: ها يمه...
عزيز: رنيم متى ترجع من المدرسه؟
ام مشعل باسغراب: الساعه 1ونص ليه؟؟؟؟؟
عزيز: آآآآآآآآه ... لا ابد سلامتك بس قلت يمكن امر عليها واجيبها معي اليوم
ام مشعل : انت تجيبها... ومحاضراتك؟؟
عزيز: ابد انا ماعندي الا محاضره وحده بس ...والحين استأذن..... الا مراااامو
ما تامرين على شيء اجيبه لك..
مرام واخيييييييييرا بتتكلم: ابد .... سلامت قلبك
عزيز: ياله في امان الله
ام مشعل +مرام:في حفظه ورعايته.......


وصل ابو مشعل للمركز ودخل على الضابط .......
ابو مشعل :السلام عليكم
الضابط: وعليكم السلام
ابو مشعل: انا ابراهيم ال.. عم خالد
الضابط : ياهلا والله تفضل ارتاح
جلس ابو مشعل وطلب من الضابط يشرح له اللي صار وقاله الضابط كل شيء
ابو مشعل :حسبنا الله ونعم الوكيل......... هالفهد ما يجي منه الا المشاكل
وقال بينه وبين نفس"الله يسامحك يامنيره يابنت اخوي لو مانتي تبينه والا كان ارتحنا منه ومن مشاكله....... قال للضابط: اقدر اشوف خالد الحين
الضابط : اكيد.. اكيد.. وطلب من العسكري انه يجيب خالد لهم....
ظل ابو مشعل يتكلمون لحد ما طق الباب ودخل عليهم.....خالد ..
خالد اول ماشاف عمه تحجرة الدموووع بعينه ويقول بنفسه آآآآآآآآآآآه ياعمي ياليتك كنت ابوي.......
ابو مشعل اللي قلبه تقطع على ولد اخوه وكان شكله مره تعبان ..وقام وخذاه بحضنه
كانت دمعة خالد بتنزل اكيد بس هو مسكها وحبسها
انتهى الموضوع مع خالد خصوصا بعد ما رجع فهد وبداؤ التحقيق معه وتنازل عن خالد لاكن فهد موضوعه مانتهى لانه ممكن يدخل السجن لانها مش اول مره ........:030104_emTE19_prv: 

طلع ابو مشعل من المركز ومعه خالد.......
ابو مشعل: الحمد الله عالسلامه 
خالد وهو يجبر ابتسامه على انها ترسم في وجهه:الله يسلمك...
ابو مشعل شاف الهم اللي بوجه وخالد وحس انها بسبب ابوه: خالد وانا عمك هونا وتهون.... انت الحين تجي معي البيت وترتاح وتاخذ لك شور وتاكلك لقمه وتنام وبعدها ربك يحلها....
خالد: الله يعين بس والله ما ودي اكلف عليكم 
ابو مشعل حب يلطف الجو ويبي ينكت: اذا على الكلااااف انت مكلف من زمان لازق عندنا لزقه
خالد : والله اني عارف بس وش اسوي مالي الا انتم ياعمي
ابو مشعل: افا عليك انت لو تامر على البيت واهلها يرخصون لك وانا عمك تراك غالي........
ركبوا السياره ومشوا وظلوا يتمشون فيها لحد ما اذن الظهر وقفوا عند مسجد ونزلوا يصلون وبعدها راحوا للبيت...............

في بيت ابو مشعل كانت ام مشعل حايسه في المطبخ وتجهز للغداء اللي عطاها ابو مشعل خبر ان خالد بيتغداء عندهم اليوم...
وقفت عند الباب وتطالع امها بنظره فيها من الدلع اشكااااال والواااان "مرام دلعها من الله يعني ما تتصنع الدلع...الدلع مخلوق منها وفيها..وبعفويه"
مرام : يمه
ام مشعل: هاه يمه
مرام : محتاجه شيء اساعدك فيه...
ام مشعل: لا يمه ...بس روحي وكلمي زوجة اخوك خليها تجي بدل ماهي قاعده لحالها.... مشاري بدوامه مرابط الله يعينه..
"مشاري طبعا عسكري.. يعني لازم من فتره والثانيه يرابطون حسب الظرووف"

مرام :ان شاء الله....
راحت مرام للصاله واتصلت بساره زوجة مشاري
ساره :الووو
مرام:السلام عليكم
ساره: عليكم السلام هلا وغلا ياحيا الله هالصوت وراعيته
مرام:الله يحييك يام رغد
ساره :هلا والله بدلوعة البيت
مرام: هلا فيك .......الله يسامحك الحين انا دلوعه
ساره: احمد ربك الوحده تتمنى تكون دلوعه...
مرام : بس انا ما ابي
ساره: والله انك دلوعه واحلى دلوعه........تدرين مشاري يقول ان الدلع مايطلع حلو الا منك انتي .....
مرام : يخليه ربي ........الله يحفظه
ساره : آآآآآآآآآآآآآآمين... بس هي انتي ترى بديت اغار منك...
مرام+ساره:ههههههههههه
مرام: المهم لا تنسيني اللي ابي اقوله شيلي نفسك وبناتك وتعالي تغدي عندنا مادمتي قاعده لحالك......
ساره : طيب بس...... مراااام حبوبه .....
مرام : ادري ...وتقلد ساره"مراااام حبيبتي تعالي ساعديني وشيلي وحده من البنات"..صح
ساره : الله عليك والله انك صادقه..
مرام: طيب خلاص ربع ساعه وانا عندك بس ابدل ملابسي
ساره : اوكي
مرام : باي
ساره : باي

طلعت مرام لغرفتها وطلعت ملابسها وخذت لها شور عالسريع ولبست ورشت لها عطر كانت لابسه تنوره جينز مع بلوزه حمراء ورفعت شعرها اللي تناثر منه خصل داير مادار وجهها لانها من يومين قصته شلال وطلعت جنان مع هالقصه....
نزلت وراحت قالت لامها... مشاري طبعا ساكن جنب ابوه الفيلا حقته بنفس الحوش مع فيلاة ابوه بس في جدار يفصل بينهم وفي هالجدار باب ...
طلعت مرام للحوش وهي طالعه طاحت عينها بعين شخص ياما فكرت فيه..ياما انشغل بالها عليه...ياما تمنت تصرخ للعالم وتقول انها تحبه..كل عرق بجسمها ينبض بقولة احبه ..كان حبه يجري مع الدم بعروقها...انتبهت لنفسها وهي بنص الحوش وهو كان واقف عند سيارة ابوها اللي سبقه ودخل للبيت..وراحت تركض لحوش اخوها ...عرفتوووووه؟؟؟؟؟

في الجهه الثانيه كان واقف ولا حس بشيء خالد اللي ماكانت الدنيا سايعته من الفرحه ..نسى التعب اللي فيه نسى كل هموم الدنيا....... اخيرا شفتها ..اخيرا هي قدام عيني ..اخيرا كان وده بلحظه يوقف فيها الزمن ويختفي كل شيء حولهم وما يبقى غيره هو معها بس عشان يقولها وش كثر يحبها.. وش كثر غلاااااها بقلبه 
كان وده يقول لها ....أحبك يابنت عمي ......وبس
بس هو انتبه للموقف اللي هم فيه ونزل راسه واختفت عن عينه وهي تركض....

دخلت مرام على ساره وهي تتنفس بقوه ووجهها احمممممر وقلبها ينبض بقوه...
ساره : مرااااام وش فيك وش في وجهك كذا؟؟؟
مرام: هاه ....لا ابد سلامتك بس تعرفين شمس وجيت اركض...
ساره اللي ما اقتنعت: ايوووووااااااااه ....طيب 
مرام : وين رغودي ....انا بشيل رغد واروح عنكم....
شالت مرام رغد وباسته بكل حنيه وابتسمت ابتسامه خياااااااااااااليه
ساره تطالعها:خذيها تهني فيها ......... عقبال ما نشوف رغود الخاصه فيك....
مرام باحراج الكون اللي جاها وبصوت مهموس: ان شاء الله.
ساره ماتت من الضحك على مرام وطلعو مع بعض ودخلو البيت..

عند مدرسة البنات ... الساعه 1ونص الظهر
عزيز كان واقف عند بوابة المدرسه ومتسند على سيارته البي ام ...ينتظر رنيم تطلع..وهو يضحك ..يتخيل ردة فعل رنيم لما تشوفه.......

رنيم كانت مع صديقتها مها يسولفون وهم يلبسون عباياتهم واتفقوا انهم يكملون كلامه على التلفون "ما يشبعون من بعض"..........
رنيم: ياله مها ... سي يو؟
مها : تكفين ياللغه ....ياله بااااااي؟
طلعت رنيم واللي تفاجأة من شوفة عزيز قالت بقلبها" ياويلي منه الله يستر وش بيسوي فيني.......راحت له وركبت السياره....السلام عليكم.
عزيز: عليكم السلام...هلا هلا هلا والله بالعزيزه رنيم
رنيم وهي ترجف: هـ هـ هلا بك اخوي العزيز عزيز
عزيز: وينك تأخرتي صار لي ساعه انتظرك
رنيم: ابد طلعت المدرسه متأخره وعلى مانزلنا ولبست عباتي..
عزيز:امممم ايووووه ... مو مشكله ..خير ان شاء الله .. ياله نروح البيت..
عزيز كان يخفي ضحكه خبيثه ... "تدرون متحلف فيها وياويلك يارنيم ..هذا عزيز ماحد يبلش معه....

تعتقدون كيف بيكون رد عزيز لها..........
انتظروني:bye2: 


في شركة ابو مشعل كان مشعل مع عمه ابو تركي يحاولون يتصلون في ابو مشعل بس هو ماكان يرد عليهم وهم مستغربين لأنه ماداوم اليوم ولا بلغهم انه ماراح يجي وكان في شغل كثير متعطل .........واتصل مشعل على بيتهم اللي بلغته امه ان ابوه طلع وراح لولد عمه خالد..........
مشعل: اقول عمي ماتلاحظ ان غريبه الوالد اول مره ما يجي للشركه ولا يبلغنا؟؟؟؟؟؟
ابو تركي: هو صدق غريبه بس مادام هو مع ولد عمك خالد اكيد في شغل بينهم مهم خلاه ما يجي...
مشعل وهو مستغرب!!!!:وش هالشغل اللي بينهم؟؟
ابو تركي: الله اعلم...وبعدين انت ووجهك خالد ولد عمك ليه تستغرب انه يكون فيه شغل بينه وبين ابوك......
مشعل:صادق.... ياله مو مشكله بيجي يوم واعرف وش هالشغل...
ابو تركي: اقول.....كن الجلسه والسوالف عجبتك يالشيخ .....قم خلص الشغل اللي وراك وخلني اخلص من شغلي..
مشعل : زييييييييييين لا تعصب كل اللي قعدته عشر دقايق ....يالله مع السلامه..
ابو تركي: مع السلامه..
.................................................. ....

كانت قاعده تلعب مع بنت اخوها حبيبة قلبه رغد... وتذكرت الموقف اللي صار لها في الحوش .... وكيف كان شكله متغير والتعب والارهاق باينين عليه والسهر اللي طبع هالات سود تحت عيونه.... وش اللي متعب حاله ومسوي فيه كذا... آآآآآآآآآآه ياليتني اعرف ... كانت مرام تفكر بحال ولد عمها وحبيب قلبها خالد ...وقطع عليها حبل افكارها صوت ساره اللي دخلت...........
ساره: اللي ماخذ عقلك......
مرام:خلي يكون في احد اساسا بعدين قولي اللي ماخذ عقلي.. وياحبيبتي محد مأخوووووذ عقله بهالبيت غيرك من كثر ماتفكرين برووووميو"مشااااااري"
ساره تطلق تنهيده من قلبها: آآآآآآآآآآآآآآآآآآآآآآآآآه....ياعمري على مشاري..يابعد طوايف طوايف طوايف اهلي...ياجعل عيني ما تبكيه..جعل يومي قبل يومه....
قاطعتها مرام: بس..بس خلاااااص ماصارت كل هذا حب لمشاري......الله يعين هالقلب اللي عندك....
ساره وهي تاشر بايدها على قلب مرام وتقول: والله اذا القطعه المركبه هنا وكلها تجاويف سكنها شخص ... بتسوين اللي سويته واكثر ....ياماما..
وراحت ساره عن مرام وهي تبتسم حاسه ان قلب مرام مشغول بس بمين ما تدري 

وقعدت مرام وتقول في قلبها ياريتك تدرين ياساره ان هالقطعه سكنه واحد من زمان ولا راح يسكنه احد غيره لين امووووت...."احبه.. احبه.. ااااااااه ياخالد"
...............................................
كأني نسيت اثنين بينهم شبه معركه"داحس والغبراء" نسيت عزيز ورنيم.......ياعمري عليك يارنيم ....
عزيز يعرف ان رنيم تخاف من البحر ويجيها دوار اذا راحت له فقال عزيز فرصه
عشان يأدبها ويخليها تحرم انها تمزح معه زي مزحها اللي اليوم....
وهم ماشين كان الطريق غير اللي يودي للبيت.......ز
رنيم:عزيز....وين بنروح ماهو ذا طريق البيت؟؟؟
عزيز وفيه الضحكه:ادري..بس بغير الطريق ابي امر محل باخذ منه اغراض قريب من هنا..
رنيم بعدم تصديق: ايوووووواه
عزيز يناظرها بنظره خبيثه من طرف عينه اللي مغطيعا بنظارته الشمسيه..وراسم ابتسامه صغبره على فمه..
قرات رنيم لوحه بالطريق مكتوب عليها اتجاهين"الخبر,جسر الملك فهد"
ونظرات تعجب من رنيم وتتلفت يمين ويسار قلبها يقول في شيء بيصير......
رنيم: عزيز ...... وين رايحين ؟؟وليه رايح للخبر؟؟؟
عزيز: ابي اتمشى معك حراااااام....
رنيم؟؟؟؟؟؟؟؟؟؟
عزيز: وش فيك؟
رنيم : ابد سلامتك.....
فجأه وبدون مقدمات بدأت رنيم تصاااااااارخ........










رنيم: لا لا لاااااااااااااااااااا......عزييييييييييييييييييييي ييييز الله يخليك الا هالشيء




















عزيز وهو ميت ضحك:050103gig_prv: : هـههههههههههههههااااااااااااي.... وش فيك..عادي بنتمشى على الجسر شوي......
طبعا عزيز راح للجسر ومشى لحد ماصار بوسط البحر .......
رنيم هنا خلاااااص بدات تحس بدوار وصداع وغثياااااااان وصرخت بقوه:عزيييييييييز وقف السياره....
عزيز وقف بسرعه ويكلمها بقرف: زجع لا لا لااااااا....لحظه انزلي الا سيارتي ياويلك.........
رجع عزيز ورنيم بعده للبيت بسرعه وكانت رنيم مرررررره تعبانه صحيح كسرة خاطر اخوها بس هو يقول معليه تستاهل عشان تتأدب مره ثانيه.......

اتمنى يعجبكم هالجزء بس معليه تحملو البدايه بس في اشياء تعور القلب بتصير
انتظروني 
وتقبلو تحياتي 


جاء وقت الغداء وتجمعوا الرجال بالمقلط والحريم تغدوا بالصاله وبعد الغداء قعدوا يشربون الشاي وخذتهم السوالف وراح ابو مشعل ينام قبل العصر وراح عزيز لغرفته ونام ورنيم اللي كانت تعبانه من اللي صار لها راحت ترتاح.....
مرام مع ساره وكل وحده بحضنها بنت عشان ينيمونهم....... ومشعل كان مع خالد بالمجلس ...... جاء وقت صلاة العصر وقام ابو مشعل ومر على غرفت عزيز ولقاه نايم وصحاه عشان يلحقون على الصلاه بالمسجد.... توضو وراحوا للمسجد وسبقهم مشعل وخالد ...... بعد الصلاه رجعوا للبيت وجلسوا بالجلسه اللي بحديقة البيت راح عنهم عزيز اللي عنده مذاكره وبعده بشوي استأذن مشعل منهم لانه عند شغل يبي يخلصه...... بهالوقت قعد ابو مشعل يتفاهم مع خالد وحب انه يتدخل وينهي الاشكال اللي بين خالد وبين ابوه بس هو يرفض ......
ابو مشعل: هاه وانا عمك وش قلت؟
خالد : ياعمي والله ما ادري.......... وهذي ماهي اول مره ودايما تتدخل بالموضوع والوالد يردك.... وانا والله ياعمي ما ارضاها لك هالمره..
ويكمل خالد كلامه والحزن ارتسم بملامحه.........
:ياعمي تعبت نفسي اعرف وش الشي اللي يرضيه وانا اسويه لو يامر على روحي ما بخلتها عليه ... بس ابي اعرف ابي سبب مقنع ... يبرر لي تعامل ابوي القاسي معي..... ياعمي انت مو غريب وتشوف تعامل الوالد مع اخواني ومعاي........ ليه؟؟؟
ياعمي انا اسوي شي غلط.... تسمع عني أي شي غلط......؟؟
ابو مشعل وقلبه محروق على ولد اخوه : لا والله ياولد انت العيب عمره ما يجي منك بس وكل امرك لله وحده وهو كفيل انه يحل مشكلتك... بس وش قلت اتكلم مع ابوك؟؟
خالد: لا ياعمي ... الله يخليك ويطول بعمر خل الموضوع زي ماهو وانت قلتها ربنا يحلها من عنده ....
خالد رجع لوراء وسند ظهره بالكرسي ورفع يده لراسه وغلغل اصابعه بشعره وبهالحظه اطلق تنهييييييييييييييده من صدره عمه لما سمعها حس ان ضلوع خالد بتتكسر من قوتها.....ترك ابو مشعل خالد لوحده لان حالته بهالحظه تبين انه يبي يجلس لحاله...
ومن مكان بعيد عنهم شوي كانت في عيون تراقب وتتابع الحوار وردات الفعل اللي تصير قدامها وتبي تفهم وش السالفه كانت مرام واقفه عند شباك يطلع على الحديقه
كانت مستغربه ليه هالحزن والتعب اللي باينه في ملامحه وش اللي صاير معه ....كانت تتمنى لو تقدر تجلس معه بعد ماقام ابوها ...لو تقدر بس دقايق تخفف عنه التعب والهم اللي فيه... وتقوله مافي شي بهالدنيا يستاهل تتعب نفسك عشانه يالغالي......فجأة حست ان في عيون انتبهت لها وجالسه تتاملها هالعيون كانت عيون خالد.. واختفت من عند الشباك ضحك خالد وحس براااااااحه كبيره لانه شاف روحه واقفه قدامه.....زقام خالد وطلع يتمشى شوي.......
بعد صلاة المغرب تجمعوا ابو مشعل ومشعل وعزيز وجاهم ابو تركي واخذتهم السوالف........
ودخل خالد عليهم: السلام عليكم
الكل : وعليكم السلام
سلم خالد على عمه ابو تركي:كيف الحال ياعم وش اخبار تركي...
ابو تركي : الله يسلمك ... وتركي يسلم عليك .. انت اللي وينك ما نشوفك...
خالد : ابد الله يسلمك.......موجود بس اشغال..
ابو تركي : الله يعين...
وكملو سوالف ويقطع عليهم هالسوالف دخول مشاري عليهم وهو لابس الزي العسكري.....
مشاري: السلاااااااااام عليكم.
الكل : عليكم السلاااااااااااااام 
ابو مشعل :ياحيا الله من جانا.... حيا الله وزارة الداخليه "مشاري عسكري بقوة الطوارء الخاصه"
مشاري: الله يحييييييك....... حيا الله وزارة الماليه " لان ابوه مقرش شوي يعني عنده كم مليووووون...هههههه"
وقاموا الاثنين يضحكون وينكتون على بعض..
هنا خالد وهو يشوف الكلام اللي يصير بين عمه وولد عمه ويتامل الحنان اللي عمه يغمر فيه عياله يتحسر على حاله ويقول ياليتني اعيش لو دقيقه وحده هالحظه مع ابوي...آآآآآآآآه يابوي الله يسامحك ويخليك ياعمي لعيالك ويطول بعمرك...
انتبه خالد ان عزيز يكلمه وبدا يتكلم معه...
مشاري وهو واقف : استاذن ياجماعه بروح اسلم على الوالده واغير ملابسي واخذ لي شور وارتاح........
عزيز: لا ياشيخ...تبي تسلم على الوالده ...علينا.. والا تبي تكحل عيونك بالحكومه" يقصد ساره"
الكل ضحك على عزيز........
ودخل مشاري وهو يضحك على اخوه........
وتشوفه ساره: يااااااااااااااجعل هالضحكه دايمه..هلا والله ..اسفرت وانورت
ردت عليها مرام: واستهلت وامطرت...
رنيم : أي امطرت انتي ماتشوفين الدنيا حر ورطوبه وخياس والله ماحد قادر يطلع من بيته الشرقيه ابد مو حلوه هالايام ولا تسوى ريال........
مشاري :وليه الاخت وين تبي تقعد ايام الحر.......؟
رنيم: امممممممم ... ما ادري افكر واذا وصلت لقرار بعطيك خبر؟؟؟
قامت رنيم تتصل على صديقتها وجلس مشاري مع زوجته واخته....
دخلت ام مشعل الصاله وشافت ولدها جالس جنب زوجته وبنته بحضنه وفكرت بولده مشعل متى بيريحها ويتزوج وتشوف عياله مثل ماتشوف عيال مشاري...
كملت طريقها وهي تهلي وترحب بولدها اللي قام لها وحب راسها ويدها وجلسها بجنبه..وجلسوا يسولفون شوي وبعدها استأذن مشاري اللي يبي يروح لبيته لانه يبي يرتاح وينام......
..........................................

في بيت ابو خالد كانت ام خالد جالسه مع زوجها قاعدين بالصاله بعد ما مر على سالفة فهد ومنيره والمسكين خالد .. كم يوم
ام خالد كانت متضايقه من وجود خالد في بيت عمه :هالولد بيموتني ناقصه عمر.......من يوم الاحد الى اليوم الاربعاء في بيت عمه ولا فكر يكلمني...
ابو خالد يتابع التلفزيون ولا رفع راسه: وانتي وش عليك....خليه يولي.
ام خالد: وش اللي وش علي...ولدي ويتركني كذا ويروح لبيت عدوتي...
"ام خالد تكره ام مشعل وعيالها"
ابو خالد للحين يتابع التلفزون:وليه عدوتك..وهي وش سوت لك.
ام خالد: ماسوت لي شي.... بس ولدي عندها له كم يوم ولا فكر يكلمني ولا كأني امه....
ابو خالد يضحك بسخريه: ولــــدك....وانتي اصلا معتبرته ولدك......
وبهاللحظه غير نبرة صوته وتكلم بقوه: خليه يولي هالولد دووووم يعاندني...
ام خالد حن قلبها على ولدها: ايه ياسعيد هذا ولدي ... اول فرحتي.. ولدي البكر...ياسعيد...نسيت فرحتك اول ماعرفت اني حامل وفرحتك اول ماجبته..الدنيا ما وسعتك من الفرحه....وآآآآآآخرتها كذا نعامله....ويروح لمرة عمه ويتركني ولا حتى يطمني عليه.........الدموع بهاللحظه ملت عيونها بس من قسوة قلبها مانزلت هالدموع.. اللي لو نزلت يمكن تقدر تغسل شوي من الحقد اللي بقلبها..........
تضايق ابو خالد من هالكلام وطلع من البيت.........

..........................................
اليوم كان اربعاء وفكر ابو مشعل واخوه ابو تركي انهم يطلعون للاستراحه الخاصه فيهم..... وطبعا اتفقوا انهم يحركون بكره الصباح عشان يمديهم اليوم يجهزون اغراضهم وعشان يوصلون عيالهم "ياسر و تركي" من الرياض.......

رنيم:وااااااااااااااااااو بكره بنروح للاستراحه.........
مشعل :هي انتي اركدي شوي .... ابد مافي عقل عندك...امحق ويقولون خلاص البنت كبرت وثالث ثانوي.....ما اقول الا الله يخلف على الوالد.... زين ان عندها مرام والا كان في كلام ثاني.......
عزيز: مشعل من صدقك انت....... انا اشوف ان امي ماجابت غير مرام البنت والوحيد وخمس عيال والخامس.........بص هو دا "وياشر بيده على رنيم وهو يضحك"........
رنيم ما ردت على كلامهم.......
مشاري وهو بيدخل عليهم سمعهم وش يقولون: انتي باقي واقفه بعد هالكلام....ترى انتي بنت لازم تكونين حساسه وياثر عليك هالكلام......
رنيم : خلهم يقولون اللي يقولونه .... بعدين الحقران ....ويقطع عليها عزيز ويقلد المصاريه...
عزيز: يأأأأأأأأطع المصارين 
مشاري : اقول رنيم: انتي المفروض انثى كلك انوثه ودلع وثقل ورزانه...وانتي على البركه ... ما تشوفين اختك مرام...ماشاء الله عليها كلها دلع وعقل ينقطون منها
مشاري +عزيز: في هذي صاااااااادق ابو رغد
رنيم وهي معصبه: خلااااااااااص...ابشر من بكره بسجل اوراقي عند الاخت الكريمه واخليها تعلمني اصول الانوثه والدلع والرزانه .........
عزيز : يابابا.....كل شي بهالدنيا نتعلمه الا هالشيء.........لأنه فطره مخلوقه في الوحده...بس انتي نموك ما اكتمل يوم جابتك امي........
ضحك مشعل ومشاري على كلام عزيز واستمروا يناقشونها في هالكلام لحد ما عصبت وراحت عنهم عشان تكلم بنت عمها زهور........
زهور: الووووو
رنيم:هلا والله هلا ببنت العم...هلا بحديقة عمي
زهور: وجع وش حديقة عمي ذي...
رنيم: امدحك..........
زهور:ياشينه من مدح ....اخلصي وش عندك..
رنيم: وش فيك النفس شينه يالله لك الحمد.....
زهور: اليوم اربعاء وابي اطلع ........ بس ابوي مشغول وتركي مابعد جاء وامي مارضت تطلع معي........
رنيم بس سمعت اسم تركي راااااحت بعالم ثاني"حبيب قلبها" على انها خبله وربشه بس هو بعد يحب هبالها....وطبعا ابو تركي خطبها لتركي بس ينتظرون ينهي دراسته وهي بعد وبعدين يصير كل شيء رسمي........
زهور: الووووووو.... الووووووووو....يوووووه رنيم ووجع خلااااااص سمعتي اسمه وجتك الحاله....ردي عليييييييييييييييييييي
رنيم: هااااااااااااااااااه معاك....
زهور: أي معاي انتي ووجهك....الا مو معاي ابد ....ياله قولي وش عند بسرعه مشغوله مع امي..
رنيم: ابد سلامتك...بس حبيت اعطيك خبر ان بكره بنطلع للإستراحه...من الصبح...
زهور: بس ...يعني في شيء غيره تبين تقولينه...
رنيم: ابد سلامتك....
زهور: ياااااااااااااااااااااقدمك....عندي خبر.... عشان كذا امي مارضت تطلع معي تبيني اساعدها بترتيب الاغراض.....
رنيم : طيب الشرهه علي حبيت اقولك... تقولين قديمه معليه... ياله باي اشوفك بكره
زهور وهي تضحك: على خير ان شاء الله.....بايااااااااااااااات..
....................
طبعا كانوا الحريم مشغولين بترتيب الاغراض ام مشعل ومرام ومعهم ساره
وام تركي ومعها بنتها زهور.........

تقبلو تحياتي 


الساعه 1بالليل كان خالد جالس على البحر لحاله بعد متعب من اللف بسيارته جلس يتامل البحر ويشوف البحر يتحرك بهدوء مع كل نسمة هواء تمر ويفكر بحاله
وش راح يصير وكيف يتعامل مع ابوه.... الف سؤال وسؤال يدورون براسه... مد جسمه اللي هده التعب ويمرر ايده على الرمل وتذكر نظرة مرام له اليوم لما كان بحديقة بيتهم تذكر نظراتها له وظل يفكر ويعيد شريط حياته لما راح مع جده لبيت عمه ابو مشعل بعد ما انولدت مرام وكيف كانت صغييييييييييييره وبااللفه وكان يشوفها كل يوم تكبر ويكبر حبها لها كان خالد اكبر منها بعشر سنين.....من شوقه لها مسك جوالها وارسل لها مسج"لو الغلا يوزن بميزان.... ماأظن يوزن بالموازين حبي...وإن كان فيه إنسان يموت بإنسان أنا جريح الحب من فضل ربي...وإن كان غيري يرسم أشكال والوان ... أنا ... رسمتك في شرايييين "قلبي"...."....
خالد قدر يوصل لرقم مرام بالصدفه كان جالس مع مشعل قبل 3شهور وطلع مشعل يجيب غرض من سيارته وبهاللحظه اتصلت مرام وشاف اسمها..شاف انها فرصه واخذ الرقم من الجوال من دون ما احد يدري... وظل 3شهوووووور وهو يحاول يرسل لها او يبين لها شيء بس ما تجراء او خاف انها ترده بس اليوم قرر هالشيء...
رنيم اللي كانت قاعده مع اختها وكان الجوال معها فجأه نغمة الرساله رنيم ملقوفه فتحت الرساله وقرتها: واااااااااااااااااااااااااو وش ذا 
مرام : وش فيك ... من مين الرساله..
رنيم : ما ادري مافي اسم بس رقم .. تعرفين هالرقم ********
مرام :ابد ولا مر علي.....
رنيم : يمكن بالغلط جايه..... بس حلوه.
مرام : زين خلاص قفليها وقومي روحي لغرفتك ابي انام.. ورانا قومه مابقى الا اربع ساعات...
رنيم : عادي ... وش ورانا بكره خميس.......
مرام : اقول قومي...ياله تصبحين على خير...
رنيم : زين .. وانتي من اهله.
..........................
اليوم الخميس وكانت الساعه 6 الصباح وتجهزت العائلتين وتوجهوا للإستراحه...
كانت الإستراحه اشبه بالمزرعه الكبيره كانت الارض كلها زرع ويتوسط الاستراحه فيلا صغيره وداير مادارها مزروع وكان فيها ملاعب كره ومسبحين واحد للرجال والثاني وراء الفيلا كان للبنات.....وكان فيها جلسات وبيت شعر كانت الاستراحه روعه ... اول ما وصلو كانت الساعه 7 راحو الحريم يجهزون الفطور للرجال ولهم وبعد ما افطرو ريحو شوي ولما صارت الساعه 9ونص راحو الشباب مشعل ومشاري وعزيز وياسر وتركي اللي وصلو هالاثنين امس بالليل ...للمسبح... وجلس ابومشعل واخوه في بيت الشعر يرتاحون,,,
الحريم قعدت ام مشعل وام تركي يسولفون وساره راحت داخل تنيم بناتها ومرام دخلت معها اما رنيم وزهور قعدو يتهاوشون على الريموت كل وحده تبي قناه ... اللي تبي روتانا واللي تبي ام بي سي...... في الاخير ملت زهور وراحت تنام..
جات مرام وزهقت من حركت رنيم ما تثبت على قناه
مرام: رنيييييييييييييم حرام عليك ارحمينا درختينا وانتي من قنا لقناه
رنيم : لحظه بس....
مرام : وانا بنتظرك ياله خليه على أي قناه....
رنيم : يوووووه وانتي الواحد ما ياخذ راحته معك...
ام مشعل : مرام ... رنيم..
مرام +رنيم: نعم يمه
ام مشعل : ياله قوموا صلو الظهر وتعالو عشان نجهز للغداء
مرام : انشاء الله 
رنيم : وليه وين الخدامات ما يجهزوووون الغداء
ام مشعل وهي ماشيه : اقول قومي والا لي تصرف معك..
قامت رنيم وهي ماده بوزها شبرين
...................
في بيت ابو خالد كانت منيره جالسه مع اختها حنان
منيره وهي التفكير ذابحها على اخوها من بعد اللي صار ما تعرف عنه شيء الا انه في بيت عمه.....
حنان: ياهوووووه .... ام عمر.... منوووور .....
منيره : هلا .... معاك وش فيك
حنان : ابد سلامتك بس اكلمك ولا انتي حولي....
منيره : بصراحه افكر بخالد.... 
حنان وكلها غرور وعدم اهتمام: وش له تشغلين بالك تلاقينه قاعد مع عيال عمه
منيره : ليه ماهو عمك انتي بعد
حنان : عمي على عيني وراسي بس عياله ما اداااااانيهم خصوصا مرام
منيره : حنان ... انتي كنتي تحبين مرام ... بس ليه تكرهينها الحين
حنان : كذا بدون سبب..
منيره : لا فيه سبب وانا اختك .. وانا عارفته... بس اذا كان مشاري تزوج 
مرام مالها ذنب .... وبعدين لا تنسين ان مشاري تقدم لك انتي بالأول بس انتي اللي رديتيه ... سمعتي كلام الوالده وكنتي تظنين انه راح يرجع مره ثانيه ويتقدم لك....لا ياحبيبتي اذا في احد غلط فهو انتي مهو احد ثاني.....
دخلت عبير"بنت منيره " وهي زعلانه وخذتها امها وتذكرت فهد اللي كان يمووووت في بنته بس اذا كان واعي....."آآآآآآآآآآآآآآآه يافهد الله يسامحك".. ويفك سجنك ويصلح حالك....يااااااااارب..

نرجع للإستراحه اللي كان الشباب قاعدين وجالسين يلعبون "بلوووووت"
ابو مشعل : اقول واحد فيكم يقوم يشوف وش صار على الغداء..
قام عزيز وراح يشوف وش صار على الغداء وهو واقف عند الباب .... يتنحنح:يمــــــه ...... يمـــــــه
جات رنيم : هلا عزيز آمر وش عندك..
عزيز: وش صار على الغداء..؟؟
رنيم : خلااااااااص مابقى عليه شيء اول ما نحطه باناديكم زييييييييييييين
عزيز: زيييييييييييين ياله اذلفي خلصي الغداء
رجع عزيز وكمل لعب......بعد عشر دقايق نادوهم للغداء.......وهم جالسين...
ابو تركي:الا خالد مابيجي ........
ابو مشعل :امس لما رجعت للبيت مالقيته ولا يرد على اتصالاتي قلت يمكن مشغول وقلت لمشعل يبلغه..... هاه يامشعل قلت لخالد.....
مشعل : ايه طال عمرك اليوم الصبح قبل لانمشي كلمته وقلت له .... وقال بيحاول.
ابو تركي لف لأخوه :صار شي جديد .........
الشباب كلهم لفوا عليهم يبون يعرفون وش صار ... طبعا مشعل ومشاري وعزيز عرفوا وش اللي صار مع خالد لا ياسر وتركي ماكانو عارفين ان خالد يبات في بيت عمه.........
ابومشعل :لا ما صار شي .... بس الولد امس كان تعبان ولا بات في البيت .... اخاف صار معه شي......
ابوتركي : لا ان شاء الله..... وهو قال انه بيحاول ..... وانت تعرف خالد 
تركي وياسر يناظرون بعض ولا هم فاهمين شيء
تركي : فهمت شي
ياسر : اذا انت فهمت شي قول لي 
كملوا غداهم والسكوت كان سيد الموقف والتفكير كان مشغل بال الكل كلهم يفكرون في خالد .... قطع عليهم هالهدوء والسكوت صوت داخل عليهم....
::::السلاااااام عليكم
الكل : وعليكم السلااااااااام هلا والله 
خالد : الله لا يحرمني من هالوجيه الطيبه والجمعه الحلوه .....
الكل : آآآآآآآآآآآآآآآآآآآآآآآمين
ابو مشعل : اقرب تغداء .... ياسر وانا ابوك قم روح جيب داخل وخلهم يحطون غداء لخالد........
قام ياسر ودخل ونادى امه وطلبها تحط اكل
ام مشعل : ليه ....... الاكل ما كفى 
ياسر: لا يمه كفى وزياده بس خالد توه جاي .......
بعد ما انتهوا من الغداء وصلو للعصر قامو الشباب كلهم يلعبون كرة طائره كان خالد ومشعل ومشاري فريق وعزيز وياسر وتركي فريق وابو تركي الحكم.....وعزيز كل شوي يصارخ ويقول لا غش ... لا الكوره لمس الشبك ... لا الارسال لنا ....والكل ميت على عزيز ضحك.....
في الجهه الثانيه قامت مرام وفرشت البساط على الارض وجابت ساره القهوه والشاي وجلست ام مشعل وام تركي ومعهم ساره ومرام.... اما رنيم وزهور راحو للمسبح........
خلصو الشباب لعب الكوره وقعدو شوي وقفز عزيز: انا بروح للمسبح احد يجي معي كلهم قامو ......
ابو مشعل: خالد لا تروح الحين بغيتك شوي....
قام ابو خالد ومعاه اخوه وخالد وراحو للخيمه.......
ابو مشعل: خالد وانا عمك امس مانمت بالبيت ولا رديت على اتصالاتي وين كنت......
خالد: ابد سلامتك..... بس كنت اتمشى......
ابو تركي: تتمشى لحد الصبح.....شف عيونك شف وجهك التعب ذابحك....
خالد : الله يطول لي باعماركم........ لا تعطون الموضوع اكبر من حجمه....
ابو مشعل: خالد وين كنت امس......
خالد : .................................................. على البحر
ابو مشعل: .........................على البحر.......ليه.........ماعندك بيت ماعندك اهل
والا بيتي ما عاد ينفع........
خالد: عسااااااااااااااه دوم عامر.....بس..
ابو تركي : وش اللي بس.....
خالد : اخاف اثقل عليكم.....
ابو مشعل: اليوم اللي بتثقل علينا فيه بنقولك .......وهذا انا اقولك ياخالد وقدام عمك
لو تقول هالكلام مره ثانيه لا انا عمك ولا انت ولد اخوي........
خالد مايبي يزعل عمه: خلااااااص تامر امر واللي تبغاه يصير........
كملوا العائلتين سهرتهم لحد الساعه 12 بعده راح الكل يناااااام..... بس ظل اثنين النوم مادلوا طريقه.....كانت مرام تفكربالكلام اللي سمعته.....كانت امها تقول وش اللي صاروخلا خالد يرجع يبات عندهم......وعرفت انه في خلاف بين خالد وابوه.......وبدت تربط بين الخلاف والتعب اللي باين عليه.....ملت من الجلسه وطلعت تتمشى بالحديقه مادام الكل راح ينام كذا بتاخذ راحتها.......
كانت قاعده وحست ان في احد واقف وراها........وقفت والتفتت وراها لقته واقف بعيد ويتاملها....... عطته ظهرها ومشت بسرعه بس وقفتها كلمته: مرام لحظه ....
وقفت....ولا التفتت...آمر بغيت شي.....
خالد : اسف اذا ازعجتك...بس بغيت اقولك..
مرام:.........................وش بغيت
خالد: مرام اعذريني بس..............انا احبك
مرام : اللي حست بجسمها يحترق من هالكلمه....
خالد : مرام انا ارسلت لك رساله امس وتكفين لا تفهميني غلط مستعد اخسر الدنيا بس انتي لا ..... فاهمتني ماني مستعد اخسرك........
: مراااااااااااااااااام والله احبك 
لفت مرام وجهها له وكان يقول لنفسه لا يامرام الله يخليك لا تزعلين بس حسي فيني حتى لو ماتحبيني اهم شي ماتزعلين مني... بس لحظه وش اللي انا اشوفه 
مرام بهاللحظه رسمت ابتسامه بالكاد تنشاف بس هو شافها.... شافها قلبه قبل تشوفها عيونه..........
وراحت بسرعه ودخلت.........
هنا الدنيا ما وسعته من الفرحه........... راح بسرعه ومسك جواله .... وارسلها رساله"اذا اللي شفته الليوم حقيقي......طلبتك ...ارسلي لي رساله عشان اتاكد الله يخليك....... بس ابي اريح قلبي"
ردت عليه "وش اللي شفته"
رد عليها "شفت ملااااااااك يبتسم لي"
ردت عليه "وماقالك انه يحبك"
رد عليها " الله لا يحرمني منك ...... اخليك تنامين يا.........قلبي"
ماردت عليه ......وانتظرها ترد لما مالقى منها جواب ضحك وراح ينام......


بكره بنشوف وش اللي راح يصير مع خالد.......
ومنهو اللي بيروح للمستشفى وهو في حاله خطيره........
وابو خالد وش راح يسوي.........

تقبلوا تحياتي واتمنى يكون هالجزء عجبكم.......... 


كان يوم غير عادي بالنسبه لخالد ومرام......... نامو ليلتهم وهم مرتاحين بعد ماتاكد كل واحد فيهم من احساس الثاني ........
وبدا يوم الجمعه بعد ما قررت العائلتين انهم يستغلون اليوم من اوله لانهم بيتركون الاستراحه بعد المغرب على طول...........
وفي بيت ابو خالد......كان جالس مع زوجته وحنان ومنيره ومعها عيالها جالسين بعد الفطور .... وابو خالد ينتظر احمد يخلص عشان يروحون للمسجد ويلحقون على خطبة الجمعه..........
ابوخالد : وين احمد للحين مانزل........ نبي نلحق على صلاة الجمعه......
طبعا احمد ساكن مع اهله بس في جناح خاص فيه.....
ام خالد: اللحين بيجي يارجال........انت اجلس وارتاح وكمل قهوتك....
ام خالد تأشر لحنان تقوم وتتصل في اخوها وتستعجله لأن ابوها من لما صحى وهو معصب....
حنان:أحمد .... اخلص ترى ابوي معصب مررررررررررره..
احمد: ياله هذا جاي بس البس شماغي..
حنان: طيب بس بسرعه .
احمد: اووووووووووف قلت لك جاي....
دخل احمد على اهله :سلاااااااام عليكم .... صباح الخير
وراح حب راس ابوه وامه وجلس يبي يشرب قهوه....
ابو خالد: وين .. وين باقي تبي تجلس ياله قوم خل نلحق على المسجد..
احمد: لاحقين الله يجزاك خير... تو مابعد اذن الاذان الثاني..بس اشرب فنجال قهوه...
ابو خالد: اقول قوم ولاحق على القهوه.....
قام احمد مع ابوه وراحو للمسجد.......
وفي الاسترااااحه كان الجو غير الضحك والوناسه مغطيه على المكان.....
قام ابو مشعل: اقول يالشيووووووخ صار وقت الصلااااااااه اخبر ان في مسجد قريب من هنا وش رايكم نروووح له والا نصلي هنا.......
ياسر: الله يسلم يبه بس المسجد اللي تقول عنه ما تقام فيه خطبة الجمعه....
ابو مشعل: اجل خلاص نصلي هنا........
...................................
بعد صلاااااااااة الجمعه رجع ابو خالد للبيت ومعه احمد وقابلو محمد اللي جاي مع عياله ....... سلم على ابوه واخوه ودخلو مع بعض.....
بعد الغداء ابو خالد كان يحاول يتصل في ابو مشعل بس محد يرد على تلفون البيت
وجواله خارج منطقة التغطيه........وحتى ابو تركي نفس الشيء
محمد وهو يشوف ابوه يحاول يتصل كل شوي وهو معصب لانه مايلقى رد...
محمد: خير يبه مين اللي تبي تكلمه....
ابو خالد: عمك ابو مشعل اتصل فيه على البيت محد يرد وجواله خارج التغطيه....حتى ابو تركي...
محمد:ليه في شي مهم 
ابو خالد : لا بس كنت ابي اقعد معهم من زمان عنهم....
محمد حب يسوي مشكله بين ابوه وعمامه مايترك طبع الغرور والحقد :وليه تدور عليهم وهم اللي مايسألون عنك هذا وانت كبيرهم
ابو خالد:هذا انت قلتها انا كبيرهم يعني انا المسؤال عنهم
محمد: وهم حطو لكبرك حساب... خلو لمكانتك قيمه
ابو خالد: وش فيك على عمامك؟؟
محمد: لانهم قاعدين مستانسين بالاستراحه ولا همهم انهم يبلغونك او يعطونك خبر....
احمد اللي كان ساكت طول الوقت بس حس انه لازم يقول شيء: يمكن ماكان قصده اللي انت فسرته... يمكن اتصلو على الوالد ولا احد رد عليهم... انت ماتدري وش اللي في قلوبهم ....
محمد : انا شايفهم امس من الصبح وهم في الاسترااااحه واكيد من اليوم اللي قبله... يعني روحتهم كانت مرتبه.....
ابو خالد عصب من الكلام اللي يسمعه ويفكر معقوله اخوانه اللي اصغر منه ما يعطونه أي اهتمام ولا كانه اخوهم الكبير.......

الله اكبر..الله اكبر..اذان العصر يرتفع ويهدي شوي من عصبية ابو خالد اللي راح يتوضاء وبعد الصلاه فكر انه لازم يروح للاستراحه .... ويشوفهم...

وفي الاستراااااحه الكل كان مستانس والشباب ما خلو دقيقه وحده تمر من وقتهم الا ويقضون عليها في اللعب او في المسبح.........
ياسر:اقول تركي وش رايك نمدد الجلسه ياخي والله قهر نحرك الحين... شوف الوناسه...
تركي : يعني انا اللي مبسوط....حتى انا ودي اقعد بس......
ياسر: ياشيخ وش اللي بس.....فكر معي اذا مشينا من هنا بعد المغرب بنوصل للبيت على الساعه 7 ونحرك من هناك على 9 يعني الساعه 12 وحن في الرياض...
تركي : يعني تشوف كذا...
ياسر : والله مايبيلها كلاااااااام
تركي: ياله ياشيخ خلنا نوسع صدورنا لاحقين على الحبسه............
وراحو وكملو لعب ......
فجأه توقف كل شيء الشباب اللي كانو يلعبون وقفوا لعب....
وابو مشعل وابو تركي اللي كانو جالسين يشربون شاهي.. قاموا من جالستهم وفزو واقفين........
ابو مشعل : هلا والله ... هلا بالغالي.....
ابو خالد: لا هلا ولا مسهلا لو كنت غالي مثل ماتقول ماكان سويت سواتك تجي انت واخوك وعيالكم وتوسعون صدوركم وتتونسون .... وحسدتوني انا وعيالي لا نجي ونستانس معكم.....
هذا وانا الكبير ... الظاهر ماعاد لي مكانه وقيمه عندكم....اذا كانت هذي سواتكم انتم يالكبار مابعتب على عيالكم اذا جاء منهم شيء........
ابو تركي: هدي ياخوي ...الله يطول بعمرك....تراك ظلمتنا ....
ابو خالد: مااظن اني ظلمتكم بعد ماشفت بعيني.....
ابو مشعل:: الله يطول لنا بعمرك انت اجلس واسمع السالفه وافهمك...وصدقني اني اتصلت فيك وعلى البيت بس محد رد علي ......
ابو تركي:وبعدين الله يهديك ... ترى هالطلعه جت بسرعه ...
اتفقنا يوم الاربعاء في المغرب ومشينا صباح الخميس........
ابو خالد: مارد عليهم ولف عنهم ومشى وصدم في مشعل اللي كان هو وخالد جالسين في المسبح .. واللي طلعوا على صوت الصراخ....
خالد كان واقف عند باب المسبح...وطاحت عينه بعين ابوه..... اللي اول ماشافه ابوه مشى لحد ما وصل عنده ومسكه من كتفه...ولانه معصب من تجاهل اخوانه له حط حرته في خالد.......
ابو خالد وهويصارخ: استانست يالشيخ......ريحت اعصابك......لو كنت رجال كان بدل ماانت جالس تلعب مثل البزارين تروح لامك اللي تفكر فيك....تقعد تحت رجولها لين ترضى عليك..... لاكن طلعت مانت رجال ولا يشرفني انك تكون ولدي.... ورفع يده وصكها على خد خالد.........
عم السكوووووون الاستراحه وكان الحياه وقفت ........خالد الدنيا قامت تلف فيه ينضرب وقدام عمامه وعيالهم......فجأه قطع هالسكون صوت زجاج يتكسر الكل التفت وخالد لف وتمنى الارض تبلعه لحظتها ...... الصوت كان صوت الكاسات اللي كانت شايلتها مرام ومن المنظر اللي شافته ما قدرت ايدها تشيله......
كل شيء ولا انها تشوفه بلحظه الانكسار اللي كان فيها ... ماكان يتمنى ان صورت رجولته قدامها تهتز حتى لو كان ابوه اللي هزها.....
طلع ابو خالد وتركهم في الجو المشحون اللي تسبب فيه.....
طلع خالد بسرعه وركب سيارته وتحرك من المزرعه بسرعه....كان يبي يهرب من كل شيء ..... حتى الم الكف اللي خذاه من ابوه كان يبي يهرب منه....
ابو مشعل والباقي محد قدر يتكلم كل اللي صار انهم دخلو للمجلس وظلوا ساكتين....
ابو مشعل ومشعل ومشاري وابو تركي كلهم يحاولون يتصلون في خالد اللي مارد عليهم........
وقرر ابو مشعل انهم يمشون مع ان الوقت كان باقي.......
دخل ياسر وتركي....على ام مشعل وام تركي اللي كانو جالسين بالحديقه والبنات كانو في المسبح.....وبلغوهم انهم بيمشون ......
فجأه علة صرخه قويه هزت الاستراحه.......وكان مصدرها مسبح البنات..
بعد اللي صار عند الرجال راحت مرام وهي مصدومه وماهي مستوعبه اللي قاعد يصير ودخلت المسبح ولقت رنيم وزهور يلعبون في المسبح وساره قاعده معهم...
وقفت مرام جنب ساره وهي للحين تفكر باللي صار...
رنيم: مرام...........مراام......مراااااااااااااااااااااا ام
مرام:نعم
رنيم: يلعن ابو النعومه.....وبكل برود تقولين لي نعم.
مرام: اخلصي وش عندك..
رنيم: تعالي العبي معنا.
مرام: ياشيخه روووحي....وبعدين ما اعرف اسبح....
رنيم تناظر زهور وبصوت واطي اوريك ..ماتعرف قالت...
طلعت رنيم من المسبح وكانت مخططه على حركه وراحت من وراء مرام اللي كانت مقابل المسبح وبسرعه وبصوت عالي تتكلم رنيم وهي ترمي مرام للمسبح:اقوووووووووووووووولك تسبحين يعني تسبحيييييييييييييييييييين
مرام+ساره: لااااااااااااااااااااااااااااااااااااااااااااااااا ااااااااااا
رنيم الغبيه ماكانت تعرف ان اختها فعلا ما تعرف تسبح....
ساره: مراااااااااااااااااااااااااااام ...رنيم يالخبله مرام ماتعرف تسبح
زهور طلعت من المسبح وهي مصدومه ورنيم اللي انجنت طلعت وهي تصرخ فجأه صدمت بجسم قدامها مالقت نفسها الا وهي تضمه وتصرخ مراااااام غرقت الحقو عليها..........
بسرعه وصلو الرجال على صوت الصراخ ودخل عزيز وياسر ونزلو للمسبح وطلعو مرام اللي صارت جثه بين ايدين اخوانها وساره طايحه بحضن مشاري وهي تصيح وزهور راحت تركض لابوها وهي تضمه وتبكي.. وابو مشعل اللي رمى نفسه على الارض وخذ بنته بحضنه وهي جثه ما تحرك شيء منها امها اللي من الصدمه ماقدرت تدخل ورنيم ........وبسرعه اتصل مشعل على الاسعاف اللي جاء بسرعه ودخلو المسعفين ونقلوها بسرعه وطلع ابوها معها بسيارة الاسعاف.....
رنيم للحين متعلقه بشخص بس ماكانت تدري ولاهي حاسه بشيء...الا لما جاء عزيز وقالها: رنيم.... ياهوووووه بنت اتركي الرجال .....فكيه...
انتبهت رنيم على كلام عزيز وتفاجأت انها متعلقه بتركي .....وبسرعه راحت عنهم... بسرعه الكل تحركوا ولمو اغراضهم ومشوا عن الاستراحه وقلوبهم عند مرام مشعل خذا امه ولحقوا الاسعاف........

في المستشفى اول ماوصلت سيارة الاسعاف.... دخلو مرام للطوارئ ودخلت داخل واختفت عن نظر ابوها.....وظل ينتظر احد يطلع يطمنه على بنته وكل ماشاف ممرضه يسألها ... وترد عليه ان ماعندها الاذن اللي يسمح لها تتكلم....او ينتظر الدكتور وهو اللي يفهمه كل شيء.......
لما وصلت مرام للمستشفى كانت تقريبا فاقده للحياه .......... كل اجهزة الجسم عندها شبه متوقفه..... ونبضات قلبها اقل من المعدل بكثيييييييييير........

واللي خوف ابوها شكلها ......كانت بيضاء زي الثلج وشفايفها اللي كانت ورديه صارت باهته ومايله للزرقه......
وعيونها اللي كانت جاحظه ............ كل هالشيء كان يخل ابوها يعتقد انها خلاص في عداد الاموات .... بس ينتظرالدكتور يطلع ويأكد له اللي استنتجه......وظل يقراء اللي حافظه من القرآن ويدعي ربه ان يشفيء بنته...
وصلت ام مشعل ومعها مشعل...... وفهمهم ابو مشعل الوضع وظلوا الثلاثه جالسين قدام الباب اللي دخلو مرام من عنده....
....................
وفي بيت ابومشعل وصلوا كلهم حتى ابو تركي هو وعياله دخلوا كلهم وبعد ما دخلوا الحريم ونزلو الاغراض راح ابو تركي معه مشاري وعزيز....
رنيم : مشاري الله يخليك ابروح معكم....ابي اتطمن عليها.....والله ماكان قصدي.......
مشاري: ماعليه انتي اهدي الحين واقعدي مع مرة عمي وساره وزهور...
وبنطمنكم من هناك..........


وفي المستشفى..........
طلع دكتور من الغرفه اللي فيها مرام.....وقام ابو مشعل بسرعه وراح للدكتور...هاه يادكتوربشر ... طمني على بنتي.....والله ياعم ما اقدر اقولك شيء... لاكن كلها عشر دقايق ويجيء الدكتور اللي باشر حالتها وهو اللي يفهمكم.... وانشاءالله تتعافى..
.............
جلسوا ينظرون الدكتور يطلع لهم.......فجأه صوت جوال مشعل والمتصل كان خالد...مشعل: هلا خالد....وينك..
خالد : مشعل معليه اعتذر لي من عمي بس ما اقدر اجي البيت الليله....
مشعل:........خالد.....ترى الوالد فيه اللي مكفيه.....لاتجي انت بعد وتضايقه وتعرف وش كثر الوالد يعزك....
خالد مستغرب من كلام مشعل:مشعل في شيء صاير؟؟؟؟؟؟؟؟ظ
مشعل : خالد احنا بالمستشفى.......؟؟
خالد وبصوت عالي:اييييييييييييييييييييييييييييش......مستشفى... ليه؟؟عمي فيه شيء؟؟
مشعل: لا الوالد مافيه شيء....
خالد : مييييييييييييين...
مشعل : لا بس اختي كانت بتغرق في المسبح اليوم.......
خالد بهاللحظه حس بنفسه تايه ويبي يعرف مين هي بالضبط.....
مشعل : انت روح للبيت الحين وحنا بعد ما نخلص بنجي......
خالد بصوت مكسور: مشعل...رنيم...والا ...مرااااام؟
مشعل : لا مرااااااام.........
خالد؟؟؟؟؟؟؟؟؟؟؟؟؟؟؟؟؟؟؟؟؟؟؟حس ان صوته انخنق 
خالد: انا جايكم انتو أي مستشفى....
مشعل : لا لا تتعب حالك....
اخذ ابو مشعل الجوال من مشعل: الو خالد انا عمك....
خالد:هلا عمي.... سلااااامات انشاء الله وتقوم لكم سالمه....
"ياليتني انا ولا هي"
ابو مشعل : خالد تروح الحين للبيت وتنتظرني هناك لين اجي فاهم
خالد : انشاء الله........
راح خالد لبيت عمه وهو قلبه يتقطع على حب عمره ما يدري وش اللي صار لها ويبي يعرف وش حالتها.........
دخل ابو تركي ومعه مشاري وعزيز........
واول ماشافوهم راحو بسرعه لهم.........ابوتركي يسأل اخوه عن حالت مرام
وعزيز اللي جلس جنب امه وهي سندت راسها على ولدها وقامت تصيح
ومشاري اللي جلس عند رجلين امه وهو يهدي فيها ويحاول يصبرها.........

لحظات من وصولهم وطلع الدكتور اللي يعالج مرام.......ز
انت ابوها.......
ابو مشعل : ايه انا.......هاه يادكتور طمني
الدكتور:والله الحاله الا الان مش مستقره ...... عشان كذا راح تظل بالعنايه المركزه 48ساعه تحت الملاحظه........
ابو مشعل :عنايه مركزه..........
الكل انصدم..........
الدكتور: هذا اللي قدرنا عليه .... والباقي بيد رب العالميييييييين





تقبلو تحياتي 


وصل خالد لبيت عمه وكان في البيت ياسر وتركي اللي هالإثنين ماهم عارفين كيف يتصرفون...... يفكرون باللي في المستشفى والوقت اللي يمر بسرعه وهم وراهم سفر وكليه....... بس ماقدروا يمشون لحد ما يجي احد يطمنهم....وبعد البيت مافيه غير الحريم.........
خالد:السلام عليكم
تركي: وعليكم السلام.
خالد:انت لحالك هنا....
تركي: لا .....انا وياسر...بس هو دخل شوي يشوف اخته..
خالد:تركي...............وشلون صار الحادث.
تركي مستغرب :وشلون عرفت؟؟؟؟؟؟؟؟
خالد:مشعل قالي......بس انت قول لي وشلون صار.......
تركي : والله ما ادري.....بعد...........
خالد: ايه.....وش اللي بعد كمل........
تركي تردد وماحب يقول بعد اللي صار لك مع ابوك....
خالد: كمل...
تركي يتكلم بسرعه:بعد ماطلعت انت من الاستراحه....
خالد فقد اعصابه وبعصبيه: يااخي تكلم بسرعه........وش اللي صار بالضبط...؟
تركي: بعد ماطلعت انت قرر عمي ان لازم نمشي ونرجع للبيت..... وقال لي انا وياسر نروح للحريم ونقولهم لان البنات كانو بالمسبح....وحنا عندهم ..فجأه سمعنا صرخه قويه جات من المسبح.... ركضت انا وياسر لعند المسبح وجاء عمي وابوي والشباب.... وماحسيت وانا عند باب المسبح الا باللي تصدم فيني وتصارخ "مرام غرقت....." ركض عزيز وياسر وونزلو للماء وسحبوا اختهم وهي شبه ميته....وجات الاسعاف وشالتها.....وهذا احنا ننتظرهم يطمنونا.....
خالد: ولا عرفتو شلون طاحت بالمسبح......
تركي : لا ماعرفنا.........
............
رنيم وهي ذابحه نفسها من البكاء: والله والله العظيم ماكنت اقصد..... ياسر صدقني ماقصدت....كنت ابيها تنزل تلعب معنا وماكنت اتوقع انها صدق ماتعرف تسبح....
ياسر وهو يحاول يهديها عشان يفهم منها وش اللي صار: طيب خلااااااص اهدي الحين وانا مصدقك.....بس ابي اعرف وش صار بالضبط......
هدت رنيم شوي وبدت تشرح لاخوها وش اللي صار بالضبط.....
ياسر: خلاص انتي الحين اهدي....وانشاء الله مرام بترجع وتقوم بالسلامه...وادعي لها ...
رنيم : يااااااااااااااااااااااارب.....
دخلت رنيم عند زوجة عمها وبنت عمها اللي كانو قاعدين بالصاله .........
رنيم : وين ساره؟؟
زهور: دخلت للمطبخ.......
ام تركي: رنيم.....تعالي حبيبتي...
رنيم:امري ....ياخاله....
ام تركي: حبيبتي .....خلاص لاتسوين بعمرك كذا...هذا قدرها...وهي الحين تبي منك تدعين لها ان الله يقومها بالسلامه.......
رنيم: ياخاله والله ماهو بيدي...وكلما اتذكر ان انا اللي بيدي رميتها ..."وتكمل صياح"
زهور: رنيم....بس ياعمري خلااااااص والله تعبتي وتعبتيني معك...انشاء الله بترجع لنا مرام...."وصارت تصيح معها"
ساره اللي كانت بالمطبخ رجعت لهم وشافتهم على هالحال وجلست وكملت معهم وكل وحده فيهم تفكروش راح يصير في مرام.......

رجع ياسر للمجلس اللي كان عيال عمه جالسين فيه وماعرف ان خالد رجع ....
ياسراول ماشاف خالد: السلام عليكم.......هلا خالد 
خالد :عليكم السلام......هلا ياسر بشر احد كلمك وطمنك.....
ياسر: لاوالله.........للحين ماحد اتصل........ومن شوي اتصلت في مشعل وقال لي للحين الدكتور ماطلع.......
تركي : هاه ياسر فهمت شلون طاحت......؟؟
ياسر: الله يهديها رنيم كانت تبيها تنزل للمسبح وتلعب معهم بس مرام رفضت وقالت لها انها ماتعرف بس هي ما صدقتها وراحت تبي تمزح معها....ورمتها للمسبح....
خالد وبعصبيه:وهذا مزح.........
تركي : الله يهديها........بس انشاء يعدي الوضع على خير....
الكل : آآآآآآآآآآآآآآآآآآآآآآآآآآمين...
.................................................
الساعه 9ونص وفي المستشفى قرر ابو مشعل انهم يرجعون كلهم للبيت وهو اللي راح يظل في المستشفى ويراقب حالة بنته....مع ان الدكتور قاله ان مافي فايده بس هو اصر....يبي يكون قريب منها......
مشعل : ياله يمه بنرجع للبيت..
ام مشعل : وين اروح واخلي بنتي هنا.....قلبي ما يطاوعني اقعد في مكان وبنتي في مكان ولا حاسه باللي يصير حولها.......
مشاري: يمه الله يعطيك العافيه ..اذكري ربك وصلي على النبي...
ام مشعل: لا اله الا الله ..اللهم صلي وسلم عليك يانبي........
ابو مشعل ينادي عزيز:تروح وانا ابوك للبيت....وتقول لاخوك ياسر ولد عمك تركي يجهزون اغراضهم ويمشون للرياض....وطمنهم وقلهم انها بخير....واذا لقيت خالد قول له اني انتظره ابيه يجيني.....
عزيز: ابشر........تامر على شي ثاني.......
ابو مشعل:سلامتك.....وانتبه للطريق......
راح عزيز قبل الكل عشان يسوي اللي قاله ابوه........
ام مشعل تطلب من ابو مشعل يخليها تقعد معه .....بس هو مارضى ان احد منهم يقد معه بس هو اللي بيجلس.....
ابو تركي:تامرني على شيء ياخوي...
ابو مشعل : سلامتك يالغالي...
ابو تركي: أي شي تحتاجه كلمني على طول..وان شاء الله تقوم بالسلامه...ياله في حفظ الله..
مشاري:يبه...انا صاحي ماراح انام اذا احتجت لشيء كلمني على طول...
ابو مشعل: انشاء الله ...بس انتبه لامك..
راح مشاري مع عمه بسيارته ومشعل اخذ امه بسيارته.......
وصل عزيز للبيت وشاف اخوه وعيال عمه مجتمعين بالمجلس واول مادخل عليهم كلهم فزوا من اماكنهم واقفين........وراحو لعنده بسرعه.......
عزيز: السلام عليكم........
الكل وبصوت واحد : هااااااااه......بشرنا ان شاء الله بخير
عزيز: بسم الله...شوي شوي خلوني اجلس.......
خالد: عزيز....يا برد قلبك يااخي..."مستعجل يبي يتطمن على الغاليه"
ياسر :عزيز تكلم ترى اعصابي ماهي متحمله..
عزيز:طيب استريحو وبقولكم كل شيء......اول شيء الحمد لله نقدر نقول انها بخير بس ماراح نتأكد الا بعد 48ساعه...وبعدين انت وهو"يقصد ياسر وتركي" اللحين تقومون وتخلصون اموركم وتمشون للرياض".........
ياسر: وش تقول........انا للحين ما رحت للمستشفى......
يقاطعه عزيز: ولا راح تروح لان الباقي جايين بالطريق اللي بقى بس الوالد وهو اللي قال هالكلام.........
عزيز يناظر خالد: خالد........الوالد يبيك تمره المستشفى...
خالد:انا؟؟؟؟؟؟؟؟؟؟؟؟؟
عزيز: ايه ...واذا ماعندك أي شغل تروح له الحين.....
خالد : انشاء الله ......
طلع خالد من عندهم وقابل مشاري وعمه ومشعل وامه......
خالد: الحمد لله على سلامة مرام ياعمه....
ام مشعل : الله يسلم قلبك.....
مشعل: خالد وين بيتروح الحين؟؟
خالد : بروح لعمي بالمستشفى....
مشعل: اوكي..اذا خلصت ارجع للبيت انا بنتظرك.....
دخلت ام مشعل داخل..وراحت لام تركي وساره والبنات اللي كانو جالسين بالصاله
اول مادخلت راحت لها رنيم تركض وطاحت بحضن امها وهي تصيح: يمه...يمه...سامحيني انتي وابوي واخواني...ابي مرام تسامحني....والله ماكان قصدي كنت امزح ...
وتسكتها امها وتحط يدها على فمها:اشششششششش...خلاص الحمد لله على كل حال...انتي ادعي لها وبس...
ام تركي:هاه بشري....طمنينا انشاء الله بخير...
ام مشعل :ان شاء الله انها بخير....
التعب كان باين على ام مشعل اللي لاحظته ساره عليها: قومي ياخاله لغرفتك وارتاحي شكلك تعبانه مره...
ام تركي: أي والله هي صادقه قومي ارتاحي....
ام مشعل:وين تجي الراحه...ماراح ارتاح الا اذا شفت بنتي جالسه قدامي......
مشاري من وراء الباب ينادي ساره..اللي راحت له بسرعه...
ساره : هلا حبيبي...آمرني...
مشاري:هلا بالغاليه...جيبي ماء بارد..عشان عمي..
ساره : اسوي قهوه...
مشاري : لا...لاتسوين شيء...
ساره : انشاء الله الحين اجيب الماء...
راحت ساره للمطبخ وطلعت شايله صينيه فيها 4كاسات ماء وعطتها لمشاري...
مشاري:اقول ساره..
ساره: سم...
مشاري: سم الله عدوينك...بس قولي لعمتي ام تركي وبنتها يجهزون لان عمي بيمشي الحين..
ساره: ان شاء الله...
دخلت ساره وقالت لام تركي وزهور يتجزون لانهم بيمشون....ودقايق ونادهم ابو تركي عشان يروحون....وطلعت ام مشعل لغرفتها بعد الحاح من ام تركي وساره..
...............
في المستشفى كان ابو مشعل جالس يفكر في بنته ويدعي ربه انها تقوم بالسلامه وظل يقرأ قرآن.....والهدوء يغطي المكان الا من اصوات الاجهزه واصوات بعض الممرضات.....وقطع عليه هالهدوء صوت خالد....
خالد:السلام عليكم....كيف الحال ياعم...
ابو مشعل: عليكم السلام......بخير جعلك بخير....استريح وانا عمك...
جلس خالد بجنب عمه وشاف عمه مسند راسه على الجدار ومغمض عيونه...فجأه تكلم ابو مشعل:اسمع ياخالد صحيح المكان مايصلح للكلام اللي بقوله بس مااقدر ااخره....اتمنى ماتكون زعلت من تصرف ابوك معك اليوم....ولازم تشوف لك طريقه عشان تنهي الخلاف اللي بينكم....مهما كان هذا ابوك...
خالد: ياعمي انت لاتشغل بالك بموضوعي...اهم شيء الحين نتطمن على مرام وبعدها يصير خير....
ابو مشعل : بس......ويقاطعه خالد:اسمح لي ياعمي قلت لك لاتشغل بالك بموضوعي وصدقني راح يصير اللي تبغاه.......بس ماهو وقته الحين.....
ابو مشعل: براحتك ياولدي..... اجل روح انت الحين البيت وارتاح...
خالد ماكان وده يرجع للبيت ...كان يبي يجلس بالمستشفى ... يبي يكون قريب منها...
بس ماقدر.... لان قعدته بتخلي عمه يستغرب منها....
خالد : خلاص ... بس انت تامرني على شيء...
ابو مشعل: سلامتك.....وانتبه لطريقك...
.......................
بعد مامشى خالد من عند عمه اتصل ابو مشعل على عزيز وسأله اذا ياسر راح للرياض والا باقي....
ابو مشعل:مشى اخوك ياعزيز؟؟؟؟؟؟؟؟
عزيز: ايه مشى هو وتركي من نص ساعه...
ابو مشعل: وامك كيف هي الحين....
عزيز: بخير راحت لغرفتها ترتاح......
.........................................
في بيت ابو خالد كانت منيره تفكر تتصل على اخوها بس متردده لانها حاسه انها السبب في الخلاف اللي صار بين ابوها واخوها بس في الاخير قررت انها تتصل...............واول ماشاف خالد الاتصال رد عليها بسرعه.
خالد: هلا والله بالقاطعه...
منيره شوي بتصيح: هلا بك ...هلا بالغالي...كيفك وش اخبارك...
خالد: الحمد لله... انتي كيفك وكيف العيال...
منيره : كلنا بخير....ماناقصنا الا وجودك معنا........متى بترجع ياخالد..
خالد:الله كريم.......خليها على ربك......
منيره قامت تصيح: خالد سامحني انا السبب في اللي صار..
خالد:لا لا تبكين ياام عمر.......صدقيني مالك أي ذني في اللي صار..........وانتي مش غريبه وتعرفين الوالد.....دائما يفهم تصرفاتي غلط ويزعل مني...
ياله الوقت تاخر اللحين روحي نامي ولا تحطين في بالك ... انتي زي ماقلت لك مالك أي ذنب... ياله تصبحين على خير...ومع السلامه..
منيره: تصبح على خير.. 
....................................
مر يوم السبت على بيت ابو مشعل كئيب........ولا حصل شيء جديد.....
جاء يوم الأحد.....كان الوقت الظهر الساعه 1 فجأه صارت حركه غريبه الممرضات يدخلون ويطلعون من الغرفه ودكتور داخل ودكتور خارج......ابو مشعل ماكان فاهم شيء.....وحس بخوف...كان يبي احد يوقف له ويفهمه وش اللي صار...20 دقيقه مرت على ابو مشعل كانها دهر............ووقف عنده دكتور....
الدكتور: الحمد لله....بنتك صحت.....وكلها دقايق وراح ننقلها لغرفه ثانيه..........
ابو مشعل ماوسعته الدنيا من الفرحه....ومسك الدكتور وباسه......وراح يتصل على بيته ويبشرهم باللي صار.............


ابو مشعل:الووووووووو.....مين رنيم....
رنيم بصوت كله حزن: هلا يبه....هلا يالغالي كيف مرام
ابومشعل: مرام صحت....تعالو للمستشفى...
ولأن رنيم ربشه ماتنتبه للي تقوله وبعفويه كلها غباء: احلللللللللللللللللللللف ...كذااااااااااب يااااااااااااااي......... صحت والله صحت..
ابو مشعل وهو يضحك: انا كذاب يالمهبوله.... ياله تعالو للمستشفى..
رنيم انتبهت للي قالته وماتت من الخجل والقهر من الكلام ولا قالته لمين لابوها
رنيم:سامحني يالغالي .... والله ما ادري...اللحين نجي
راحت رنيم ووقفت بنص البيت وصاحت باعلى صوتها..........
:: يمــــــــــــــــــــــــــــــــــــــــــــــــ ــــــــــــــــــــــــه,,مشعــــــــــــــــــــ ــــــــل,,
عزيـــــــــــــــــــــــــــــــــــــــــــــــ ــــــــــــــــز...
كلهم راحو لعندها....وكلهم ميتين خوف ... ليه تصارخ بالقوه...
ام مشعل:وش فيك تصارخين..
عزيز: وجع ليه هالصراخ ..انتي ماتستحين
مشعل:خير وش اللي صار...صار شي..
رنيم بكل برود العالم وهي تبتسم:ابد سلامتكم ...بس الوالد اتصل ويقول مرااااااااااااااااااااااااااااااام صحت. وقعدت تناقز....
ام مشعل: وش تقولين....عزيز اتصل على ابوك تاكد منه..
رنيم:والله العظيم يمه ابوي قال هالشي....والله ما اكذب عليكم..
مشعل: ياله .. ياله بسررررررررررعه البسوا عشان نروح لهم ...
راحو كلهم لغرفهم وبسرعه والفرحه ماهي سايعتهم ولبسوا وطلعوا من البيت...

.....................................
دخل عليها ابوها وظل واقف عند راسها وهويتأملها..كانت ملاك نايم كل شي فيها حلو الوجه الابيض الناعم...الانف الصغير والحاد... الفم الصغير المليان... العيون الوساع البنيه... الشعر البني.....اللي خصله تاخذ لها مكان على وجهها....
صحت وهي تحس بتعب وعطش...اول ما فتحت عيونها لقت ابوها واقف يناظرها....
ابو مشعل: الحمد لله على سلامتك ... يادلوعة ابوها...
مرام وبصوت كله تعب: الله يسلمك.....وين انا وش اللي صار.
ابو مشعل يسكتها:اششششششش ... ارتاحي ولاحقه تعرفين السالفه...
وصلت ام مشعل وعيالها....
ام مشعل : الحمد لله على سلامتك...."وتضم بنتها...وهي تصيح"
مشعل: يمه وخري عن البنت خلينا ناخذ نصيبنا من السلام....
ام مشعل تبعد بنتها عن صدرها وهي للحين لامتها بيدها....
عزيز: يمه ههههههه والله البنت ماهي بطايره....

سلم مشاري على اخته وباسها على خدها:الله وش هالحلى وش هالزين..يعني اللي يقعد بالمستشفى يصير حلو....
عزيز:اقول وخر ... وخر بس... والله ماعندك سالفه اصلا هي احلى من الحلى نفسه تقول صارت حلوه...وقرب من اخته وباسه ...الحمد لله عالسلامه ..ياقمر
مرام اللي وجهها كان زي القطن بدت دواير حمر ترتسم على خدودها:الله يسلمكم...
مرام ناظرت تدور على رنيم اللي شافتها واقفه باخر الغرفه والدموع متحجره بعيونها...وحست ان اختها شوي وبتصيح وتذكرت ان رنيم هي اللي رمتها بالمسبح...ابتسمت ابتسامه هاديه وكانت تاخذ العقل : رنيم .. ماراح تجين تسلمين علي.....ما اشتقتي لي...
رنيم راحت تركض ورمت نفسها على اختها وهي تصيح: سامحيييييييييييني.."وهي تشهق"..الله يخليك والله ما قصدت......
مرام رفعت راس اختها ومسحت الدموع اللي على خد اختها: ماصار شي...انت مالك ذنب كل اللي صار مكتوب من رب العالمين....
وكملت رنيم صياح بحضن اختها...
عزيز : يووووووه شوف من يبي يسوي نفسه رقيق واحساسه مرهف...
مشعل : تصدق عزيز والله مايلبق عليهم...."ويكتم الضحكه"
رنيم وهي تمسح دموعها : انطم انت وهو....اصلا انا حسااااسه...
الكل ضحك على رنيم من قلب.... لان شكلها وهي تمسح دموعها وتتكلم كان يموت من الضحك......
ابو مشعل: انتم ما قلتو لمشاري..
مشعل: الا قلنا له.... بس هو بالدوام ويقول بيحاول انه يستأذن...
كمل سوالف وضحك على رنيم وعزيز اللي ينرفزها.....
صوت جوال ابو مشعل.......
ابو مشعل : هلا والله .... حيا الله هالصوت .... الذيب عند طاريه...
مشاري: هلابك يالغالي ....الله يحييك....اكيد ذيب طالع على ابوي...الحمد لله على سلامة دلوعتك....
ابو مشعل : الله يسلمك..ماراح تجي...
مشاري:والله الا اللحين ماسمحو لي اطلع... بس اول ما يسمحون بجي على طول..
ابو مشعل : على خير انشاء الله ...
مشاري : اقول عطني مرام اسلم عليها....
مرام: الو
مشاري: يااااااااااااااااااااااااااااااااااااه .. وش هالالو.. انتي يابنت وش تاكلين والا وش تشربين ... كل هالنعومه والدلع...بالله طلبتك وانا اخوك..عطي بناتي من اللي تاخذينه خليهم يطلعون عليك.....
مرام خلاص وجهها احترق: مشكور.
مشاري : العفو..بس على ايش...ههههههههه الحمد لله على سلامتك حبيبتي..
مرام : الله يسلمك..
مشاري: اقول .. لا تعيدينها مره ثانيه.. وتخرعين الوالد.. كل شي يهون الا انتي.. وش عليك دلوعته...
مرام ماردت عليه
مشاري: اقول عطيني الوالد بس انتي تخربين حلاك بسكوتك...ههههههههه
مرام: ماعندك كلام ارد عليك...وعطت ابوها الجوال..
ابو مشعل: وش فيك على بنتي..
مشاري: بنتك هذي دلوووووووعه...الواحد يمدحها وتسكت...
ابو مشعل: خلها تتدلع....يحق لها...ههههههه
مشاري: ههههههه...ايه حبيبتك...اوكي يالغالي اخليك الحين وان شاء الله اجيكم
مع السلامه..
ابو مشعل: خير ان شاء الله...في امان الله..
رنيم تكلم ابوها وتتصنع الدلع: بالله يبه مافي احد يحق له الدلع غير مرام...
عزيز: ايه مافي غيرها....وغيرها مالهم الا العصا هههههههههههههههههه
رنيم وهي بتنفجر من القهر: انا ما كلمتك .. انا اكلم ابوي...
عزيز ومشعل ميتين من الضحك...
ام مشعل تضم بنتها: الا كلكم يبناتي يلبق لكم الدلع...
رنيم وهي تتصرف زي الصغاروتطلع لسانها: شفت ..هذي امي تقول...
الكل يضحك.....وبعد نص ساعه صوت باب الغرفه ..قام مشعل وفتح الباب....كان عمه ابو تركي ومعه ام تركي وزهور.....
مشعل: هلا والله ... حياكم الله..
ابو تركي : الله يحييك..
دخلو للغرفه وتغطت ام مشعل..
ابو مشعل : هلا والله ويسلم على اخوه..
ابو تركي يروح لمرام ويبوسها ويضمها:الحمد لله على سلامتك وانا عمك...كذا تخوفينا عليك...
مرام : الله يسلمك....
وسلمت عليها ام تركي وزهور... وظلو جالسين شوي وقاموا يبون يروحون لغرفة الاستراحه عشان الحريم ياخذون راحتهم...وقبل لا يطلعون 
ابو تركي: الا ما سمعتو وش صار
الكل بانتباه:وش اللي صار
ابو تركي: الدنيا هنا بالدمام مقلوبه ...والاخبار شغاله بث مباشر وكل شوي خبرعاجل...
ابو مشعل : خير وش اللي صاير.......
ابو تركي: في مواجهات بين الأمن ومن هالارهابييين.....
ابو مشعل فكر في ولده مشاري:متى صار هالكلام ؟؟؟؟؟؟؟
ابو تركي: قبل لا نجي.... شفت الاخبار...
صوت جوال ابو مشعل وكان مشاري يتصل في ابوه: هلا والله...
مشاري وصوته هادي: كيفكم ....
ابو مشعل : احنا بخير... وانت
مشاري:انا بخير دام انتو بخير...........يبه في امور صارت ولازم نطلع لها الحين حبيت اسلم عليكم...وسلم لي على مرام....واعتذر لي منها....يبه....بناتي صغار اذا رحتو للبيت بوسهم لي ...وقولهم ابوكم يحبكم...
ابو مشعل والعبره خانقته: انت اللي بتجي وبتبوسهم بنفسك...
مشاري : ماندري احنا بنخلص اليوم والا بنطول..عموما سلم لي على اخواني وامي وساره ومرام ورنيم....مع السلامه
ابو مشعل كان يتمنى لحظتها يضم ولده ويدخله بقلبه عشان لايروح:مع السلااااااامه..
توتر الجو بالمستشفى بعد ماكانو يسولفون ويضحكون....وبغرفة مرام الوضع ماكان احسن...فتحت رنيم التلفزيون اللي موجود وعيونهم كلهم على الاخبار....وام مشعل قلبها عند ولدها....ماتدري عنه.. ولا تدري انه بيرح لموقع المواجهه...
بس كان في قلب معلق الوقت كان يقطع فيه....ساره كانت قاعد بصالة بيتها وماخذه بناتها بحضنها وعيونها على التلفزيون وماكانت تشوف الصوره بوضوح من كثر الدموع...وجالسه تدعي ربها انه يرجع لها زوجها وحبيبها ورفيق دربها وابو بناتها يرجعه لها سالم....ويحميه من كل شر............
راح مشاري ووصل لموقع المواجهه....وكان طول الطريق..يمرر شريط حياته من وهو صغير لما كان مع اخوانها ومواقفهم وضحكهم ولعبهم وبكاهم..لحد ما تزوج ساره ...ساره اللي للحين يحس انه توه بشهر العسل معها...وبناته رغد اللي توها تنطق كلمة بابا وربى اللي للحين ماكحل عينه منها....يقطع عليه شريط حياته صوت الضابط يناديه:مشاري ياله تعال معي انت ..
مشى مشاري ويحس انه ماشي للموت برجله ...شايل سلاحه...

ياترى وش راح يصير بهالعوائل"ابو خالد , ابو مشعل , ابو تركي"...انتظروني


تقبلو تحياتي 


رجع ابو مشعل مع عياله للبيت واول ما وصلوا راح هو وام مشعل لعند ساره ......ولما فتحت لهم الباب شاف خيال شاف زوجه خوفها على زوجها راح يموتها.... واول ما شافتهم ساره انهارت وجلست تبكي........
ابو مشعل: بس ياساره....الله يهديك مشاري ماعليه الا العافيه وبيجي.....
ام مشعل وهي تكتم عبرتها: مثل ماقال خالك....مشاري ماعليه الا العافيه وبيجي باذن الله......
ساره وهي تبكي:صدقوني غصب عني....بس احس ان روحي بتطلع كل ما اتذكر اللي يصير في مثل هالمواجهات.....
ابو مشعل يحاول يهديها: بس هذي ماهي اول مره.....يعني صار زي كذا من قبل...
هنا ساره انهارت : بس مشاري معهم .... يعني هو قدامهم...........
ام مشعل ماقدر تتحمل وتخيلت الموقف لو يصير لولدها شي وقامت تبكي وبكت معها ساره......
ابو مشعل يحاول يهديهم: خلوا ايمانكم بالله كبير وتفائلوا خير...وباذن الله مايصير بكره الا ومشاري جالس بيننا.........
ام مشعل+ساره:يآآآآآآآآآآآآآآآرب الله يسمع منك.
ابو مشعل:وين بناتك ياساره؟؟
ساره بعد ماهدت شوي: نايمين ....تبغى اصحيهم....
ابو مشعل تذكر كلام مشاري لما قال له يبوسهم له:لا خليهم نايمين انا بروح لهم واسلم عليهم...
وراح سلم عليهم ولما طلع من عندهم:انا بطلع تبغين شي والا تبغي شي للبنات؟؟
ساره: لا..سلامتك... 
ابو مشعل: اذا احتجتي شي قولي لنا.....في امان الله
وطلع من عندهم ونزل للمجلس كان مشاري وعزيز جالسين يتابعون الاخبار وعيونهم متسمره على الشاشه وكل شوي شريط احمر وخبر عاجل توقف معه قلوبهم.....اخبار متناقضه خبر يقول اصابات ووفيات بين رجال الامن وخبر ينفي اللي قبله ويقول ان الاصابات والوفيات من الارهابيين.... ومشعل وعزيز وابوهم ضايعين مايدرون يصدقون مين ويكذبون مين المهم مشاري وش صاير عليه....
في المستشفى حال مرام ماكان احسن من اهلها لحالها وعيونها غرقت بالدموع ومعلقه على الشاشه اللي بغرفتها... تتابع الاخبار تبي أي خبر يطمنها على اخوها... تذكرت كلامه اليوم وهو يكلمها وهو يضحك ولما حب يحرجها.... كانت تنتظره يستأذن من دوامه ويجي زي ماقال ويجيب معه ساره والبنات................
سمعت احد يطق باب غرفتها وسمعت صوت يستأذنها عشان يدخل............
كان هو الصوت اللي تسمعه كان صوته.....احتارت تسمح له يدخل والا لا.......
اخذت حجابها ولفته على راسها.....
.
.
.
.
مرام: تفضل .....خالد
خالد وهو منزل راسه: السلام عليكم
مرام: عليكم السلام
خالد: الحمد لله على سلامتك.....وكيف حالك
مرام: الله يسلمك...انا بخير
رفع خالد عين عشان يششوفها.. اول ماشافها انصدم وخاف يكون فيها شي
كانت ملامحها تبين عن تعب وعيونها اللي من كثر الدموع تنفخت وحمرت.....
سألها: مرام فيك شي....تحسين بتعب.. شي يوجعك....تبين انادي الدكتور يجي يشوفك....
مرام :لا مافيني شي....انا بخير
خالد: اكيد مافيك شي؟؟؟؟
مرام :والله مافيني شي وبكره الصبح بطلع...
خالد: مرام
مرام: نعم
خالد: طيب ليه عيونك صايره كذا؟؟؟؟؟؟؟؟؟؟؟؟
خالد ماكان عارف باللي صاير........
مرام ماتحملت وتذكرت مشاري وقعدت تبكي..
خالد ماقدر يتحمل شكلها وهي تصيح قرب منها ومن دون مايحس..... ضم وجه مرام بين كفوفه ورفعه وخل عيون تناظر عيون مرام:مرام...... مرام حبيبتي وش فيك ليه؟؟ ليه تبكيين ؟؟ قولي لي؟؟
مرام اشرت لخالد يشوف التلفزيون وقالت له: مشاري عندهم.. مشاري هناك...ورجعت تبكي.......
انتبه خالد للي في التلفزيون واستوعب الموضوع ورجع لها: وانتي وش دراك انه هناك؟؟؟؟؟؟
مرام هو اتصل في ابوي وقاله انه بيروح هناك........
خالد انصدم وخاف على ولد عمه وقام من مكانه واستأذن منها وراح على طول لبيت عمه........
وفي بيت عمه الحال ماتغير ابو مشعل وعياله في المجلس ولا هم راضيين يتحركون من هناك ومتابعين للاخبار من قناه لقناه.........
وام مشعل المسكينه...اللي قلبها يتقطع على ولدها وعلى زوجته وبناته اللي للحين مامتع عينه فيهم......
وساره الزوجه اللي قلبها يفز كل لحظه ... خوف وقلق على زوجها وترجع بالزمن 3سنين اول ماخطبها مشاري...وايام الملكه ...وشهر العسل اللي للحين عايشه فيه..... وفرحتهم بولادة بنتهم رغد والحفله الكبيره اللي سواها لرغد اول ماكملت سنه من عمرها واللي ماحضرها غير ابوه وامه واخوانه....... وفكرة لو يروح مشاري منها........ في هاللحظه راح تعرف ان حياتها خلاص انتهت....
ورنيم اللي المراهقه الملقوفه اللي حياتها كلها لعب في هاليوم كبرت رنيم 5سنين صحيح اول ماسمعت بالخبر انهارت بس انتبهت لحال امها وزوجة اخوها وان مرام مش موجوده لازم هي تتصرف وقامت تحملت المسؤليه .........
طول الوقت تحاول تهدي امها وساره...... وتهتم في بنات اخوها .........

...............................
وصل ابو تركي لبيت اخوه يبي يتطمن عليهم ويعرف اذا صار شي وتقابل هو وخالد ودخلوا......بعد ماسلموا عليهم
ابو تركي:هاه ...اتصل مشاري...
ابو مشعل: لا والله للحين مااتصل
مشعل: اتصلت عليه قبل لاتوصلون ولقيته مقفل.......
ابوتركي حس الجو متوتر: لابد يقفله..........بس ان شاء الله بخير وربنا بيعينه هو واللي معه على هالظاليين...
الكل: آمين..
ومر هاليوم على بيت ابو مشعل وكانه سنه... ولا واحد فيهم قدر ينام..... وظل مشعل وخالد وعزيز في المجلس اما ابو مشعل طلع غرفته يصلي ويقرا قران ويدعي ان الله يحمي ولده واللي معه......
ابو خالد تابع اللي صار ولا خطر في باله يسأل اخوه..... مع انه عرف ان مشاري مع رجال الامن.......
...............................
اليوم الثاني بدأ بس في بيت ابو مشعل كان استمرار ليوم امس وكان الصبح للحين ماطلع وكانهم جالسين بظلام ماراح يطلع النور في بيتهم اللي بدخلت مشاري عليهم....
مرام اللي جالسه تنتظر احد من اهلها يجي وياخذا للبيت الدكتور كتب لها على خروج بس تاخروا.....راحت واتصلت عليهم وعزيز هو اللي قال بيجيها........
وصل عزيز ودخل عندها: السلام عليكم........هاه جاهزه.
مرام: عليكم السلام....جاهزه من زمان....
عزيز: ياله عطيني اغراضك..
مرام وهي واقفه:عزيز...مشاري اتصل؟؟؟؟؟؟
عزيز: لا... بس ان شاء الله بيتصل .. انتي خلينا نمشي الحين
مرام: ان شاء الله...
.................................................. ...
عند مشاري كان الوضع صعب ... كان اطلاق النار من الجهتين.....كانو الارهبيين محتمين في بيت اهل هالبيت ماكانو موجودين......
كانت المنطقه محاصره بسيارات قواة الطوارئ الخاصه والمباحث والشرطه والبحث الجنائي وسيارت الاسعاف كانت قريبه تنتظر الاذن لها اذا في حالات اصابات....... يعني الدنيا كانت مقلوبه وكانهم في حلم ويبون يصحون منه...
ولا راح يصحون الا اذا انتهوا من هالمجموعه..........
بدأت اصوات الرشاشات......والمدافع....والقنابل........قوا ت الامن بدأت تطلب من السكان اللي حول البيت المطلوب يتركون بيوتهم بعد مايتأكدو من الوقت المناسب لخروجهم...........مشاري كان قريب من البيت اللي محاصر وتفاجأ لما سمع باصابة صديق له سألهم اذا مات قالوا له بس اصابه بس ماندري اذا خطيره او لا.....
ظل مشاري يفكر بصديقه بالناس اللي كانوا امنين في بيوتهم وطلعوا منها وهم شبه فاقدين عقولهم من الخوف والاطفال اللي يسمع بكاهم والحريم اللي بعضهم من الخوف ماتدري بنفسها وتطلع من بيتها وهي ماتسترت..... فكر في ابوه واخوانه .... في امه وزوجته وخواته لو يصير لهم زي هالحريم.... فكر في بناته اللي مايستحمل يشوف دمعه في عيونهم لو ينحطون في جو مثل هذا....... كل هذا ليه عشان كم شخص عقولهم مغسوله مافكروا ان اللي يسونه غلط....... ان اللي يسونه ضد الدين.... سمع مشاري الضابط لما امر بمداهمة البيت راح على طول وطلب من الضابط انه يبي يدخل معهم...... الضابط عارف مشاري ومهارته فوافق على طلبه...
وقف مشاري هو مع القوه اللي راح تداهم البيت....... قراء ايات من القران ودعى ربه...... شاف الاشاره من الضابط بالدخول ودخل وبدأ اطلاق النار................
كان داخل البيت 7 اشخاص.... كانوا حاملين اسلحه وقتلو كلهم بس كان في واحد متخبي بدورة المياه اول ماهدأ الوضع الكل اعتقد ان الوضع انتهى .... لاكن
فجأه على صوت يقول" الله اكبر... الموت للزنادقه" وبدأ يطلق النار......
3 رصاصات اخترقت جسم مشاري.............. بنفس اللحظه اخترقت 3 قلوب معه
قلب امه اللي شهقت لحظتها وقالت" مشاري" وقلب ساره اللي حست جسمها يرتجف وقلبها دقاته تسارعت وقل ابوه الرجل الشامخ كان واقف عند المسجد مع اولاده ومع جاره لحظتها جسمه ماحمله ........
اول ما اصيب مشاري اطلق صديقه النار وفرغ رشاشه في جسم الارهابي....
وبسرعه حملو مشاري لسيارة الاسعاف......... كانت الرصاصات 2 اخترقت صدره ورصاصه اخترقت ذراعه........
وصلت سيارة الاسعاف للمستشفى...... ولا احد يدري ان مشاري مصاب وظل مشعل وخالد يتصلون في مشاري لانهم عرفوا من الاخبار ان المواجهات انتهت..............

في الجزء الجاي بتعرفون وش راح يصير 
انتظروني 


مرت ساعتين من انتهاء المواجهات......كان مشعل وعزيز يتناوبون على الاتصال بمشاري لاكن ظل الوضع زي ماهو ولا تغير.. جهاز مشاري مغلق.. زاد هالوضع مخاوف عائلة ابو مشعل كانوا يبون أي خبر بس يطمنهم عليه........ 
في المستشفى الوضع هناك كان مثل خلية النحل ورجال الامن في كل مكان,, في الغرف وفي الممرات .... والحراسه كانت مشدده على المستشفى والدخول والخروج منه كان بصعوبه......
اول ماوصل مشاري ماكان هو الوحيد المصاب بس هو كان اخطر حاله وصلت للمستشفى ووضعه كان حرج... والاصابات اختلفة مابين خفيفه ومتوسطه وخطيره
دخلوا مشاري لغرفة العمليات بسرعه... لانه لو يتاخر زياده ممكن يتوفى..... وكان استشهد من قبل 4 رجال امن ......
ابو مشعل وعياله كانوا ينتظرون اتصال يطمنهم على مشاري.... اللي بدأ الشك بان مشاري اصابه شي........ صوت التلفون يلفت انتباه الكل وعيونهم وقلوبهم تجمدت كان التلفون قريب من عزيز........
عزيز: الو............
: السلام عليكم
عزيز: وعليكم السلام
: هذا منزل ابراهيم ال.... ابو مشاري
عزيز: أي نعم....... "بدأ الخوف يدب في قلب عزيز"
: ممكن اكلمه... لو سمحت
عزيز: من يتكلم
: معك الملازم سعود ال...
عزيزبلهفه: ياهلا اخوي....آمرني...انا اخوه.
سعود:ياليت تسمعني زين وصدقني مافي شي بس ابيك تتماسك واذا الاهل حواليك لا ينتبهون....
عزيزحس ان صار في اخوه شي وبصوت واطي : انشاء الله بس طمني الله يخليك...
سعود:بصراحه مشاري اصيب في الحادث بس اصابته بسيطه انشاء الله وهو الحين بالمستشفى...حبيت ابلغكم...
عزيز وهويحاول يتماسك ولا احد يسمعه: هو في أي مستشفى؟؟
سعود:في المستشفى التخصصي..
عزيز: اللحين بنجي...
سعود: بس انتبه الدخول للمستشفى ممنوع لان الحراسه مشدده واذا وصلت بلغني وانا ادخلكم...
عزيز: ان شاء الله.....

ابو مشعل حس ان المكالمه كانت تخص مشاري بس ماحب يتكلم ... عشان يطلع من المجلس وينادي عزيز عشان يفهمه وش اللي صار......

بلغ عزيز ابوه ومشعل وعلى طول طلعوا من البيت بعد ما قالوا للحريم انهم بيروحون لمكان عمل مشاري عشان يشوفون وش صار........ وراحوا للمستشفى

خالد راح لبيته لعند اهله عشان يبلغ ابوه واخوانه بعد ما عرف من مشاري.....
استقبلته امه وخواته وجلس معهم لان ابوه ماكان موجود في هالوقت....وجلس وانتظره.....لحد ماجاء........وقام عشان يسلم على ابوه وحب راسه وايده
ابو خالد: تو ماتذكرت ان لك بيت ولك اهل.......
ام خالد: الله يهديك يارجال...... خل الولد ياخذ نفسه توه واصل 
خالد: يابوي خل اللي فات... انا هنا بين ايديك واذا غلطت منك العذر والسموحه بس هالكلام ماهو وقته.....
ابو خالد: وتبي تعلمني متى اتكلم 
خالد: حاشاك..... بس الحين في مصيبه صايره ولازم تعرفها........
الكل سكت والخوف بدأ في قلوبهم ويتسألون وش اللي صار....
ام خالد: الله يكفينا شر المصايب... وش هالكلام؟؟
ابو خالد ماتكلم وثبت نظره على خالد ويبيه يكمل...
خالد: مشاري ولد عمي ........
ابو خالد بدون وعي صرخ : وش فيه؟؟؟؟؟؟؟؟
خالد: كان في موقع الحادث من امس وهو كان من اللي انصابو وهو الحين في غرفة العمليات..... يا ابوي اذا انت زعلت من عمي تراه الحين محتاج لك.......
ابو خالد وقف بسرعه : كلم اخوانك وياله نروح لهم....
..............................
وصل ابو مشعل وعياله لعند المستشفى والحراس ما سمحوا لهم يدخلون واكدوا لهم ان ولدهم من بين المصابين ولا سمحوا لهم ...... طلب عزيز انهم ينادون الضابط سعود....... وبعد الحاح من عزيز راح واحد من الحرس لداخل ورجع هو والضابط وسلم عليهم ودخلهم...........
الضابط دخلهم في غرفه انتظار وجلس مقابل ابو مشعل وشرح له الموضوع كله واللي صار من اول ما جاء عنده مشاري يطلب الاذن انه يشارك معهم لحد ما اصيب............... ابو مشعل ماتحمل ونزلت من عينه دمعه رسمت لها طريق على خد اب محروق قلبه على ولده........ قام الضابط وحب على راس ابو مشعل
واستأذن منهم عشان ينادي الدكتور لهم ويشرح لهم حالة مشاري قبل العمليه وبعدها ووضعه الحين وكيف بعدين..........
وصل ابو خالد وعياله واخوه ابو تركي ونفس الشي ماسمحو لهم يدخلون وابو خالد كان معصب يبي يدخل ويتطمن على ولد اخوه...........
اتصل خالد على مشعل اللي راح للضابط وطلب منه يروح معه عشان يدخل عمامه
وعيال عمه...........


دخلو عند ابو مشعل وسلمو عليه وكان ابو مشعل طول الوقت ساكت ماكان يسمع منه الا كلمة "الحمد لله "............
دخل الدكتور عندهم وشرح لهم وضع مشاري........
الدكتور: طبعا هو الحين في غرفة العنايه المركزه وعشان اكون صريح معكم هو في حالة غيبوبه تامه ولا نعرف متى راح يصحى منها......
عزيز قام من على الكرسي وهو معصب: شلون ماتعرف وانت دكتور والا لا؟
الدكتور وهو متفهم حالة عزيز: انا عاذرك بس احنا اسباب والحياه والموت بيد رب العالمين....
ابو تركي قام وهدأ عزيز: اجلس وانا عمك وخل ايمانك بالله قوي...
طلع الدكتور من عندهم وهم يضربون اخماس في اسداس.... ابو مشعل وكانه في عالم ثاني وماعلى لسانه غير كلمة "الحمد لله " ومشعل ماهو عارف وش يسوي ابوه بهالحاله طيب امه خواته شلون بيتصرف معهم والا زوجة اخوه هذي لحاله وش لون بيتصرف....... طيب ياسر نسيناه نبلغه والا نتركه لحد مايجي ويعرف من نفسه.......
قام ابو مشعل واخوانه وعيالهم وراحو لعند غرفة العنايه اللي فيها مشاري ومن وراى الشباك يشوفونه كلهم بكوا على شكل وحال مشاري كان شكله ميت والانابيب اللي داخله في فمه وفي انفه والابر اللي في يدينه والاجهزه اللي حوله من يمينه ومن يساره تأكد خطورة حالته..." خصوصا ان الرصاص استخرجوها من صدره وحده اخترقت الرئه والثانيه لولا لطف الله كان اخترقت قلبه...."
ابو خالد صعب عليه يشوف اخوه بهالحال ضم اخوه ومشى فيه من هناك وقالهم يمشون قعدتهم مامنها فايده..... ورجعوا للبيت بعد ماراح ابو تركي لبيته عشان ياخذ زوجته وبنته ويروحون لعند ام مشعل عشان تكون بجنبه اول ماتسمع الخبر.........

وصلو للبيت ودخلو الرجال للمجلس شافتهم مرام من الشباك وحست ان فيهم شي خصوصا ان ابوها كان متسند على عمها ابو خالد........

نزلت بسرعه وهي نازله سمعت امها وساره يصارخون........ركضت لعندهم ولقت امها تصيح وتحضن ساره اللي كانت تصفق على وجهها ........
رنيم كانت طايحه بنص الصاله ولاهي مستوعبه شي من اللي سمعته....جات عندها مرام ومسكتها مع كتوفها...
مرام: وش اللي صار .... مشاري وش فيه....
رنيم: مشاري...... مشاري........وضربت راسها بقوه على صدر اختها وهي تبكي
ام تركي تحاول تهدي فيهم وتصبرهم ........
ام تركي:الله يهديكم...... حرام عليكم اللي تسوونه.... الله مايرضى بهالشي انتوا ادعوا له انه يقوم بالسلامه ...والحمد لله انه جات على كذا مصيبه اهون من مصيبه...
وانتي يااختي ام مشعل هذا وانتي اللي اقول انك صبوره ومؤمنه باللي يجي من الله يطلع منك هالشي..............
وانتي ياساره حرام عليك قومي شوفي بناتك بس خلاص من هالبكاء مشاري ماعليه الا العافيه وبيقوم بالسلامه باذن الله.
............
رجع ابو خالد وعياله لبيوتهم وبيجون بكره عشان يروحون مع بعض للمستشفى 
وبقى ابو تركي في بيت اخوه وكلهم ماقدروا ينامون من كثر التفكير.....
في اليوم الثاني راح ابو خالد وراحت معه ام خالد اللي ترددت في البدايه بس ابو خالد اصر عليها وراحت معها منيره وحنان....
اول مادخلت ام خالد وشافت ام مشعل وحالتها حست بغصه وراحت على طول لعند ام مشعل وضمتها وقعدت تبكي معها ومنيره سلمت على مرام وبكت هي الثانيه حنان قعدت مع زهور بنت عمها والثنتين ما قصروا وكملو معهم صياح دخلت ساره وعيونها تنفخت من كثر الصياح والسهر واللي قدرت تصبر نفسها واللي وكلت امرها لرب العالمين .....رنيم ماقدرت تنزل لهم تحت وظلت بغرفتها........
ام تركي كانت متأمله بجيت ام خالد وانها بتساعدها يصبرون ام مشعل بس لما شافتها تبكي انصدمت....
..................
راحو الرجال للمستشفى وراحو لغرفة العنايه ورجعوا لغرفة الدكتور....
ابو مشعل : طمنا يادكتور كيف حالته اليوم........
الدكتور: والله الا الان ما نقدر نحكم خصوصا انه مر يوم واحد على الحادث....
خالد: يادكتور الغيبوبه اللي هو فيها ماتقدر تحدد لنا بعد كم ممكن يصحى منها ...
الدكتور: انا ما اقدر احدد.. ممكن بعد يوم او بعد اسبوع ممكن الحين يفوق منها وممكن يظل سنين على هالحال..
كلهم انصدموا لما قال انه ممكن يظل سنين ...معقوله سنين تحت رحمة هالاجهزه بس لا..هو تحت رحمة رب العالمين......
اليوم يكون مر على مشاري 6شهور وهو في غيبوبه ولا يستجيب لأي شي.... وفي هالمده سمح الدكتور بساعه وحده زياره وكل خمس دقايق يدخل شخص واحد بس.... كانت ساره دايما هي اللي تاخذ النصيب الاكبر من الزياره هي وامه وابوه........
وبعدين.....هل مشاري راح يظل على هالحال؟؟؟

انتظروني 


ظل الوضع زي ماهو وحالة مشاري ماحصل فيها أي تحسن.....وكانت زيارة اهله يوميا....وفي هالفتره حصلة امور كثيره وبدأت معها الاجازه....
طبعا رجع ياسر وولد عمه تركي من الرياض.....علاقة ام خالد كانت هادئه نوعاً ما مع ام مشعل...
حنان بدأت ترجع علاقتها مع بنات عمها زي قبل وخصوصا مرام...
عزيز مادخل امتحانات الجامعه هالسنه...
منيره فرحت كثير باللي صار بين امها وزوجة عمها واختها وبنات عمها...لاكن تمنت الخلاف اللي بين اخوها وابوها ينتهي حست ان ابوها بالغ بزعله من خالد خصوصا ان خالد ماغلط.... وتذكرت فهد في هاللحظه وزعلت لانه كان السبب في هالخلاف وبسرعه نست زعلها وتمنت لو كان معها الحين ومع عياله ودعت ربها يهديه ويرجع لها وهو شخص ثاني شخص عرف غلطته بحق نفسه وبحق زوجته وعياله.....
.............................
في غرفة مرام كانوا البنات مجتمعين في غرفة مرام.....وكانت السوالف ماخذتهم مرة عليهم ساره.......
ساره : اقدر ادخل؟؟
مرام: افا عليك يام رغد انتي الداخله وحنا اللي نطلع...تفضلي..
ساره : تسلمين حبيبتي بس مريت اسألكم اذا حابين تشربون شيء..
حنان : لا تسلمين ارتاحي انتي...
ساره : تعبكم راحه...ولا راح اسوي شيء كل اللي بسويه اقول للشغاله تجيب لكم اللي تبغون...
رنيم بغباء الكون كله: اكيد ماراح تجيبنه وبتخلين الشغاله لكن لو كان مشاري.......
مرام وهي تصرخ: رنييييييييييييييييييييييم
ساره: تغيرة ملامح وجهها وابتسمت ابتسامه حزينه.. وقالت : بخلي الشغاله تجيب لكم عصير...وطلعت من عندهم
مرام وتوجه كلامها لاختها: انتي ماتفهمين ولا تحسين هذا كلام ينقال 
رنيم: والله نسيت..
مرام متعجبه: نسيتي.. نسيتي..بكل هالبرود تقولين نسيت..تنسين اخوك واللي صاير فيه..
رنيم وهي تصيح: والله ما قصدت ونسيت..وكملت صياح
حنان تبي تهدئ الوضع:مرام خلاص الله يهديك البنت غلطت ولا كان لها قصد.
كل وحده جلست مكانها وسكتوا...





في المستشفى كانت الممرضه المشرفه على متابعة حالة مشاري في غرفت العنايه اللي ظل فيها مشاري اكثر من 6شهور وكانت تشيك على الاجهزه اللي متصله بجسم مشاري وتتابع وظائفه الحيويه يعني نبضات القلب والضغط وهي ملتهيه بشغلها شكت انها شافت شي كأنها شافت يد مشاري تتحرك..ركزت نظرها على يده يمكن تشوف شي... انتظرت خمس دقايق ولا صار شيءقالت في نفسها"اكيد ان اتهوم وتهيألي لاني مواصله من امس..."
وهي بتشيل عينها تأكدت من اللي شافته...هالمره صدق ماهو وهم حرك يده...
راحت الممرضه بسرعه للدكتور عشان تبلغه...
الممرضه وهي تتكلم بصعوبه لانها كانت تركض:دكتور...تحرك... المريض..تحرك..المريض مشاري تحرك..
الدكتور:انتي متأكده..
الممرضه: ايه دكتور ..متأكده
الدكتور: طيب صار منه أي حركه ثانيه؟؟ او شفتيه يحاول يفتح عينه؟؟
الممرضه : لا دكتور..بس حرك ايده.
مشى الدكتور والممرضه بسرعه وكمل اسأله مع الممرضه...دخل الدكتور لعند مشاري وتفاجأ لما لقى الوضع عنده طبيعي....
كانت الاشاراة في الاجهزه تدل على ان وضعه طبيعي وانه خلاص بدأ يصحى من غيبوبته...كمل الدكتور فحص وبعد ما انتهى امر الدكتور من الممرضه انهم يشيلون عنه جهاز التنفس الصناعي لانه مهو في حاجته الحين بعد مارجع يتنفس بشكل سليم وطبيعي...واي شيء يصير يبلغونه على طول ولا يسوون شيء الا بأمره هو...
رجع لمكتبه وفكر انه يتصل في اهله شاف الوقت تأخر بس كل مايتذكر حال اهله يقرر انه يتصل فيهم ويبشرهم...كان معه رقم مشعل دور عليه وبعد مالقاه اتصل على طول...
كانت الساعه 11 وكان مشعل برى بيتهم...اللي كان ابوه وعمامه وعيالهم موجودين الا من بعد الحادث ما افترقوا ..
مشعل: الو
الدكتور:السلام عليكم
مشعل : عليكم السلام 
الدكتور:معاك الدكتور علي المشرف على حالة اخوك مشاري
مشعل وهو خايف:هـ هلا دكتور حياك الله....خير في شيء طمني
الدكتور: تطمن...بس حبيت ابشرك ان مشاري حالته تحسنت ورجع لوضعه الطبيعي
مشعل: والله... الله يبشرك بالخير يعني هو صحى خلاص
الدكتور: هو ماصحى بشكل تام....لاكن يحس بكل شيء حوله...
يعني ان شاء الله .. كم يوم ويصحى ويكلمكم وتكلمونه بشكل عادي بإذن الله..
مشعل: ان شاء الله..الله يسمع منك..مشكور ويعطيك العافيه
الدكتور: العفو اخوي مشعل هذا واجبي واخوك الواحد يتشرف انه يعالجه..
مشعل الله يسلمك... طيب يالغالي تأمرني شيء ابي اروح ابشر الاهل
الدكتور: سلامتك...في امان الله
مشعل: الله يحفظك مع السلامه
..........
رجع مشعل وهو طاير من الفرحه وراح بسرعه دخل عليهم وبصوت عالي
: البشااااااااااااااره ...... البشااااااااااااره
عزيز: اخلص... عندي 5ريال تنفع.
مشعل: لاياشيخ ...خلها لك تاخذ فيها سندويش فلافل مع ببسي

راح مشعل لعند ابوه وجلس جنبه...
مشعل: وابو مشعل وش يعطيني على بشارتي..
ابو مشعل: اللي تامر فيه
مشعل حب راس ابوه: الله يطول في عمرك ويخليك لنا انت وعمامي
ياسر زهق وهو ينتظر:يااخي تكلم زهقنا...
مشعل:زهقت قوم للحوش تمشى شوي..
ياسر: بالله ياخي تكلم..
مشعل قرب من ابوه ومسك يده : ابشرك.......مشاري تحسنت حالته وبدأ يتحرك
ابو مشعل قعد يتأمل وجه ولده يبي يتأكد من اللي سمعه..
كانت حالة مشاري شبه ميئوس منها ......
الكل كان ساكت ويبي يتأكد من اللي قاله مشعل....
مشعل يأكد على كلامه: الدكتور متصل فيني قبل شوي وشرح لي
حالة مشاري...وأكد لي انه كم يوم وبإذن الله يصحى
الكل قام لابو مشعل يتحمد له على سلامة ولده

وقام عزيز وراح بسرعه داخل ونادى مرام........

مرام:هلا عزيز....تبغى شي؟؟؟
عزيز: مرام.....ابشرك
مرام: تبشرني...
عزيز: ايه ابشرك..مشاري تحرك ... ماكمل جملته وبدت تصارخ
مرام: والله والله احلف
عزيز: اششش أي والله .. مشعل كلمه الدكتور وبلغه...
وقالها كل اللي قاله مشعل........

راحت تركض داخل ولقت امها جالسه وساره كانت واقفه قريب منها وشايله بنتها..
بسرعه وجلست عند امها وتتلفت مابين امها وساره احتارت من تبلغ قبل 
هم الثنتين احق الناس يعرفون عن حالة مشاري بس مالقت غير انها تتكلم بصوت
عالي
ام مشعل استغربت من تصرفات بنتها اللي تعرفها...مرام الهاديه الخجوله كذا تتصرف......

ام مشعل: بسم الله عليك يابنتي وش فيك؟؟؟؟؟؟؟؟؟
مرام: يمه ... يمه مشاري......"سكتت وجلست تبكي"
ساره تكلمة بقوه : وش فيييييييييه ؟؟؟؟؟؟؟؟
ام مشعل مسكت مرام من كتوفها:تكلمي وش فيه اخوك..
مرام: مـ...........مشاري..مشاري تحرك
ساره اول ما استوعبت الكلام طاحت واغمى عليها..
بعد ما صحت جلست بجنب مرام وخلتها تعيد كل الكلام اللي قالته 
لها اكثر من مره......
عدة هالليله عليهم غير والفرحه ماليه قلوبهم واملهم ان مشاري بيرجع لهم
.........................
بعد اسبوعين من اللي صار واللي تحسن فيها مشاري بشكل كبير
كان يحس باللي حوله واذا احد مسك ايده يشد هو عليها...
بدأ يفتح عينه وبدأ يوعى للمكان...اول ماشافه الدكتور: الحمد لله 
على سلامتك يابطل
مشاري بصعوبه: الله يسلمك....
في البدايه ما كان عارف انه بالمستشفى.. بس الدكتور قاله
وقاله عن سبب وجوده بالمستشفى...
امر الدكتور ان ينقل لغرفه خاصه جهزوها له.......
وراح الدكتور واتصل على مشعل..وبلغه باللي صار..ومشعل وصل
الخبر لاهله اللي بسرعه قامو تجهزوا عشان يروحون يشوفونه ...
من حسن حظهم انه كان وقت الزياره قرب.. 


بعد ثلاث اسابيع طلع مشاري من المستشفى وقرر ابوه وعمامه يسوون له حفله كبيره يعزمون الاقارب والحبايب كلهم بمناسبة خروجه وسلامته....
وقرروا يسوونها في الإستراحه............ ورجعة حياتهم الطبيعيه.... 

في يوم الحفله كان مشاري جالس مع ساره بغرفتهم.
مشاري يتأمل وجه ساره اللي كانت واقفه قدامه وهي شايله كاس عصير 
جايبته له........ اخذ مشاري العصير من يدها وحطه على الطاوله اللي جنبه 
ومسكها من ايدها وجلسها بجنبه ولف ذراعه حولها وقرب وجهها منه ومسح
ايده على خدها وقالها:وحشتييييييييييييييييني..... اشتقتلك يالغاليه...
ساره اللي الدموع امتلت بعيونها: وانا اشتقتلك.... اشتقتلك ...حياتي ماكان له معنى ولا طعم وانت بعيد عني..
مشاري: وانا حياتي ماتسوى شيء بدونك .... انتي حبيبتي ...انتي زوجتي الغاليه
ساره: حبيبي.... لاتسوي فينا كذا الله يخليك.. والله قلوبنا ماعاد تتحمل..
مشاري: من عيوني ياعيوني انتي.... ان شاء الله انها ماتنعاد هالايام..
ساره : آمين...
مشاري: ساره
ساره: عيون ساره .. قلب ساره .. روح ساره انت
مشاري قرب من اذنها وهمس لها ))أحبـــــــــــك)) وباس خدها
ساره اللي حمر وجهها: مشاري انا وسكتها مشاري قبل لاتكمل كلامها وحط 
اصبعها على فمها:::::::ادري .... بس سامحيني لاني تعبتك 
ساره اللي حطت ايدها على فمه::: اشششششش لاتكمل ان لو اتعب العمر كله مايهمني المهم عندي انت ... انت وبس
مشاري: ربي لا يحرمني منك يالغاليه
ساره: ولايحرمني منك حبيبي
وسكتت شفاههم عن الكلام وخلوا الباقي على عيونهم اللي قالت احلى
كلام وظلوا بحضن بعض وفي عالم ثاني مافيه غير مشاري وساره 

مشاري: ياحلوه...ماكأننا تأخرنا عليهم...تلقينهم الحين يحترقون في الاستراحه
ساره:ههههه .. تأخرنا وبس...
مشاري: ياله حياتي قومي اجهزي وجهزي النجمتين اللي نايمين..
ساره: من عيوني بس دقايق
مشاري:متأكده بس دقايق اخاف تاخذين ساعه.... ترى بحسب لك
ساره: لا لا تحسب ... بخلص بسرعه..
مشاري: هههههههههههه طيب يله لا تطولين...
ساره بعد ما اختفت داخل غرفتها: ان شاء الله..


في الاستراحه الكل كان مشغول بالتجهيزات كانوا يبونها حفله كبيره بمعنى الكلمه
ابو مشعل كان يشرف على كل شيء واذا ما عجبه شيء قام يصارخ على العمال
او يصارخ على عزيز وياسر....
كان الجو حلو يساعد انهم يسون الحفله بهاليوم.... وقرروا انهم يخلون البوفيه خارجي في حديقة الاستراحه..ومشعل كان المسؤال عن البوفيه وكل شوي ياابوه او امه يتصلون يتأكدون منه واذا كان بيكفي للضيوف .. وكل مره مشعل يأكد لهم ان كل شي ماشي ومضبوط.... مشعل يضحك على ابوه وامه كانوا متوترين...
راح لامه.
مشعل: هلا والله بالغاليه
ام مشعل:هلا فيك... ها يمه كل شي تمام..
مشعل وهو يضحك ضحكه قويه خلت خواته يجون عندهم بسرعه يشوفون ليه الضحك...
مشعل: الله .. يا أم مشعل... الله يطولي بعمرك كم مره سألتيني 
ام مشعل: ياولدي ضيوفنا اليوم كثير واخاف ينقص شي والله فشيله...
مشعل: الله يسامحك... كل شيء ولا حفلة اليوم هذا مشاري اخدمه بعيوني
ام مشعل وهي تبكي: الله لايحرمني منك ومن اخوانك 
رنيم كانت واقفه هي ومرام:ياااااه والله وراحت عليك يابو مشعل..
مرام تمسح دموعها: عيب عليك ... استحي
ام مشعل:كل شيء ولا ابوكم هو الاساس وانت الفروع
مشعل : ياعيني والله وراحت علي...
رنيم وهي تغمز لاخوها: لا ..اذا تزوجت.. ماراح تروح عليك...
ام مشعل : آآآه ...
مشعل: سلامتك من الآآآه يالغاليه....وش فيك يمه
ام مشعل: متى يجي اليوم اللي اشوفك فيه معرس وزوجتك بجنبك
مشعل:ابشري......... اذا زواجي بيريحك انا جاهز وابيك تروحين 
تخطبين لي.....
مرام ورنيم بصوت واحد:احلللللللللللللللللللللللللللللللللللللل ف
رنيم: صدق والله
ام مشعل: مشعل انت صادق
مشعل: هههههههههههههههههههه وش فيكم ايه صادق
ام مشعل: احلف
مشعل والله اني صادق... بس ابيك تروحين تخطبين البنت اللي 
ابيها...
ام مشعل وبناتها بلهفه: من هي؟؟؟؟؟؟؟؟؟
مشعل: بنت خالي سعد الله يرحمه..
ام مشعل:"ندى" وتذكرت اخوها اللي مات هو وزوجته في حادث
ولا كان عندهم غير بنت وخذاها عمها كان عمرها 5سنين يوم مات ابوها
وامها........
مرام: والله ندى بنت طيبه وتنحب
رنيم: ايه صادقه... بس ليه اخترتها هي بالذات مع اننا ماشفناها
من 4سنوات بعد ماسافرت مع عمها وراحوا جده..
مشعل مارد عليها واستأذن بعد ما عرف راي امه وقرر انهم يخطبونها
وطلع وقعد يشوف ابوه وهو يصارخ على الهندي وعلى عزيز اللي عصب
من كثر الشغل... وتذكر لما شاف ندى اول مره كان في بيتهم لما جات مع عمها 
تسلم على امه لانها بتسافر... تقابل هو وياها عند الباب كانت حلوه وناعمه وجهها 
كان طفولي... من يومها وهو يفكر فيها... وقرر انه ينتظرها تنهي دراستها اللي
انهتها هالسنه...قال في نفسه..أكيد الحين تخرجت...
ام مشعل داخل الدنيا ماهي شايلتها من الوناسه ولدها الكبير بيتزوج 
ولا بنت مين بنت اغلى اخوانها...وبناتها مش اقل منها فرحه
جاء مشاري وساره....وبعدين عمه ابو خالد وابو تركي........وبدو الضيوف 
ديهلون عليهم.......

والحريم داخل ماخذتهم السوالف والبنات يرقصون...بعد ما حطت رنيم هالفكره 
براس اختها وراس ساره.... وجابت معها المسجل من البيت..

قاموا الضيوف وتعشوا وبعد العشاء كلهم راحوا وماظل غير الاهل....
ساره ومرام كانوا جالسين في الحديقه اللي وراء وشافت مرام المسبح 
وتذكرت اليوم اللي طاحت فيه...... التفتت لساره وهي تضحك

ساره: الاخت ليه تضحك....
مرام: تذكرين ذاك المكان.... وتأشر بيدها على المسبح...
ساره: اعوذ بالله منك ... وانتي ما تذكرتي الا هالمكان...
مرام: كان ممكن ماأكون معكم في هاليوم...
ساره: مرام حبيبتي والله بزعل منك... وش هالكلام بسم الله عليك
مرام: ليه عادي... الموت حق علينا كلنا..
ساره: اقولك اسكتي..بعد عمر طويل ويجي اليوم اللي اشوفك فيه عروس
مرام: ههههه.. ليه مليتي مني..
ساره: لا والله.... 
قطع عليهم صوت نغمة رساله كانت جايه لمرام...... فتحت مرام الرساله
وساره كانت تتأمل تعابير وجهها.....
مرام وجهها صار احمر ودموع بعينها..... وارتبكت خايفه ساره تسألها




الرساله رسالة وسائط طويله وكان فيها".........حديث الصمت................
احب الصمت وجنونه..وصمت الصمت وسكونه..وهذي فلسفة حبي..وذا قلبي
أخاف اشكي..واسبب جرح..اخاف اشكي..واكدر فرح..اخاف اشرح..ولاأوفي
ويضيع الحب..ويضيع الشرح,,حروفي قاصره..وانا قاصر بفن الطرح والإلقاء 
اجر المبتدأ..وانصب واضم الياء..انا خريج كلية اصول الحب ..اعرف الجرح من نظره..اعرف الطب ولاكن علتي التعبير..احس اني صغير بالتعبير..
والتفسير..والتصوير..والتخدير,,,واحس ان الحروف اقزام..امام الشوق والإلهام..
واشوف ان الكلام يضيع..مثل ذره بكون وسيع..
اذا ماشفت محبوبي..بعد عمري .. بعد قلبي .. بعد شوفي
ترى في الصمت آلآآآآف اللغات تعيش.. وبوسط اللغات حروف تطير بلا جناح..
تغرد والنظر يسمع.. تقول لين الفجر يطلع بلا تمثيل.. وبلا تظليل..
تترجم حالة الاحساس.. بلا احساس تغني.. انت اعز الناس.. واحب الناس..
واغلى الناس.. حديث الصمت.. يازينه حديث الصمت.. بين عيوني وعيونك..
وبين فتوني وفتونك..يخلي نبضك الولهان.. يسافر في شراييني..
ويخلي قلبك الشفقان..بلا صوت يناديني..حديث الصمت .. به تعلمت انا شلون 
اعد مساحات العمر كله.. واسابق مستوى التفكير واشله.. وافكفك لغزك المدفون
واحله.. لجل حبك انا نجم غدا ساطع.. وفي حبك ابتمرد على الواقع..
ابكتب الف قاموس.. يضم اول حروف اسمك..و أضع الف ناقوس.. 
يدق آخر حروف اسمك.. ترى علمي وكل العلم ..قطره في بحر علمك..
وترى عدلي وكل العدل.. ثواني من زمن ظلمك...
انا ما اقول احبك..قديمه قولة احبك..يتيمه قولة احبك..عقيمه قولة احبك..
سخيفه مالها معنى ولا مضمون سخيفه مثل شمعه.. بشمس الكون..
تعديت الهوى والحب انا في مرحلة حب... تفوق الحب تفوق الوصف 
والتوصيف والتخريف.. انا حبي تعدى الحد.. انا جمره.. بعز الصيف..
............ماتت برد............ "


كان في الجهه الثانيه من الاستراحه كان يفكر فيها... كان يتمنى لو هي له
وقاعدين لحالهم مفي هالمكان غيرهم....... خالد اول مافكر في مرام 
ارسل لها الرساله........
ساره استغربة من تغير مرام : مرام وش فيك.... وش هالرساله اللي قلبت حالك
مرام:.............ولا شي ساله عاديه.
ساره رفعت وجه مرام وخلتها تطالعها : مرام.. انا اختك قبل لا اكون بنت خالتك 
وزوجة اخوك .. قولي لي وش فيك...انا متأكده ان فيك شيء



مرام حطت راسها في حضن ساره وجلست تبكي... مسحت ساره على راسها
وقالت: خلاص مرام اهدي واذا حبيتي تتكلمين انا اسمعك وتأكدي أي شيء
بتقولينه بيكون بيننا......

يله خلينا ندخل.........
ودخلوا داخل وبعد ساعه مشوا من الاستراحه والكل مبسوط بهاللمه الحلوه
واتفقوا يعيدونها مره ثانيه كل اسبوع...
الكل نام مرتاح ومستانس الا مرام وخالد........
خالد كان خايف ان مرام تتزوج لانه سمع كانها بتنخطب
ومرام خايفه من الوضع اللي هي فيه وش بتكون نهايته.....
الاثنين جلسوا سهرانين طول الليل كل واحد في بيت بعد ما رجع خالد لاهله
بس كانت قلوبهم مجتمعه وعقولهم مشغوله ببعض....... 


الجزءالأخير
7
7
7
7



الساعه 5 العصر كان ابومشعل وام مشعل جالسين بحديقة البيت جابت لهم
الشغاله القهوه والشاي...وجلسوا يسولفون شافهم مشعل وقال ان هذا
الوقت المناسب وراح لعند ابوه وامه.......

مشعل:الله الله على هالعصافير يازينهم...
ابو مشعل: خل عنك التريقه...
مشعل: افا...انا اتريق...حاشاكم
ام مشعل: تعال وانا امك...اجلس وتقهوا معنا...
مشعل: اكيد بجلس...مجنون انا افوت على نفسي هالجلسه..
ابو مشعل: ما ادري ليه ان كل التمثيليه وراها سالفه..
مشعل: هههههههههههههههههههه ..ليه تمثيليه..
ام مشعل وكانها حاسه ان ولدها يبي يتكلم عن الخطبه..
ام مشعل: مشعل... انت للحين تبينا نخطب لك
ابو مشعل: تخطب؟؟؟؟
مشعل: ايه.... خلاص انا نويت اتزوج...
ابو مشعل: ومن هي اللي تبيها؟؟
ام مشعل بفرحه: ندى بنت اخوي سعد الله يرحمه
ابو مشعل+مشعل: الله يرحمه ويغفر له...
ابو مشعل: والله ونعم الاختيار....والبنت تربية عمها صالح..
مشعل: يعني انت ماعندك مانع يبه...
:لا عنده دواس.هههههههههههههه
ام مشعل: هلا والله بالغالي...
مشاري: هلا والله بنور دنياي...
سلم مشاري على ابوه وامه واخوه وجلس معهم
مشعل: وانت ماتترك هبالك 
مشاري يتلفت وراه:من تكلم انت...لا يكون تكلم الجنيه حبيبتك ههههههه
ام مشعل: بسم الله على ولدي
ابو مشعل:هههههههههه...خلونا الحين من الكلام الفاضي
مشاري: تفضل طال عمرك
ابو مشعل: الحين مشعل قرر يتزوج
مشاري بفرح: الف مبروووووووووك يالشايب
مشعل: الله يبارك فيك يالمراهق
ابو مشعل مل من هبال عياله: الشرهه مو عليكم الشرهه علي اللي
جالس معكم ومعتبركم رجال....
قام وهو يطالع في مشعل ومشاري:امحق واحد متزوج وعنده بنتين والثاني
يبي يعرس ما اقول الا مالت عليكم.........
وراح عنهم وهو معصب....وهم ماتوا من الضحك على ابوهم....
قامت ام مشعل ولحقت زوجها .... وجلسوا الاثنين يكملون سوالف 
وجاء عندهم عزيز ولحقه ياسر وجلسوا مع بعض وكانوا ميتين 
ضحك.... سمعتهم رنيم وراحت عند مرام : قومي لا يفوتك الشله متجمعه
مرام: طيب وش اسوي لك...
رنيم: قومي خلينا روح عندهم
مرام: واذا جلسوا يهزئون فيك ماتقعدين تصيحين
رنيم: لا ... ماراح اصيح
وقامت معها ونزلو عند اخوانهم............
عزيز يغمز لمشاري اللي فهم وش يقصد.................كانت رنيم ماشيه ومرام
وراها....
عزيزبصوت عالي : هلا والله....هلا وغلا....هلا بالطش والرش....هلا بدلع البيت والله
مشاري ويعلي صوته: يابعد طوايف اهلي انتي..يابعدهم كلهم ياسراجي بينهم.. انت غير الناس عندي انت عندي شي كبير
عزيز: الله يازين اللي حضرت غطت على كل الحضور..الله
ويردون اخوانه: الله..
رنيم الابتسامه شاقه وجهها وتسوي نفسها محرجه....... ويقوم عزيز ويسحب 
الكرسي وينفض الغبار:: حياك استريحي يالغاليه 
جت رنيم بتجلس..ويدفها عزيز: هي هي ..خير وش عندك
رنيم منصدمه: بجلس.... 
عزيز: ياله رووووووحي انا اقصد مرام
مشاري: ههههههههههههههههههههه مسكينه
رنيم : لا عادي....هاهاهاهاهاها ما تضحك انت وياه
عزيز يحاول يغيض رنيم: هلا والله بدلوعتنا وش اخبارك
مرام : بخير الله يسلم .....وتقرب من عزيز وتهمس له: حرام عليكم 
ارحموها..
عزيز وهو ياشر على عيونه:من عيوني.......هلااااااا والله رنوووم
رنيم بفرح اخيرا عبروها: هلااااا فيك
ورجع يكمل سوالف مع اخوانه.... وقاموا يتكلمون عن المباريات 
واللاعبين.....وتكلموا عن مباراة بكره اللي استانست رنيم ودخلت معهم
بالسوالف خصوصا ان مباراة بكره تهمهم كلهم....
عزيز: انا اقولكم بكره البطوله هلاااااليه...وبدون منازع
مشاري: انا اتوقع انها بتكون مباره قويييييييييه ..خصوصا انها نهائي
رنيم : مشااااري تتوقع من اللي بيفوز بالبطوله..
مشاري: والله صعبه اتوقع بس اتمنى الهلال يفوز
مشعل: وانا اقول ان شاء الله هلاليه
ياسر: وانا بعد...
رنيم: يااااااااااااي مافي شك البطوله للهلال
مشاري: لا والله........... وانتي مرام من تبين يفوز..
مرام انحرجت وتمنت بقلبها الهلال..
رنيم: ماعليك منها هي تشجع الهلال......
ياسر بعبط: لا انا اذكر ان مرام تشجع الاتحاد..
مرام وهي تشهق: من يقول...
ياسر: ههههههههههههههههههههه خلي الدلع عنك
قامت مرام ومسكها ياسر:ياشيخه نمزح وش فيك..
جاء ابوهم عندهم وكان الوقت مغرب: ماشاء الله ولا كأنكم سمعتوا الاذان
مشعل: لا سمعناه وهذا حنا بنقوم نوضي...
مشاري : ياله بروح اتوضىء واجي 
وقام عزيز وياسر بعد وجلست مرام ورنيم مع ابوهم لحد ماجاء مشعل ومشاري
ابو مشعل:ياله خلونا نلحق على الجماعه بالمسجد
مشعل: توكلنا على الله..
ولحقهم عزيز وياسر...ودخلت مرام ورنيم وراحوا هم بعد يصلون...
بعد الصلاه كانت ام مشعل مسويه حلى ومعه قهوه...
واول ماجاء ابو مشعل وعيالها راحت لعندهم.... ولحقتهم مرام ورنيم
ومعهم القهوه والحلى....
ام مشعل: وين مشاري؟؟
مشعل: راح يوصل ساره لعند صديقتها..يقول عازمتها
كان عزيز ينرفز رنيم وياسر يسولف مع مرام ولفت انتباههم كلام ابوهم
مع مشعل وامهم...


ابو مشعل:ها يامشعل متى تبينا نروح نخطب لك...
مشعل: الوقت اللي يناسبك..
ابو مشعل:يناسبك بعد بكره...
مشعل: ماعندي مانع..
ابومشعل: خلاص جهز نفسك نروح لهم...وانتي يام مشعل جهزي 
نفسك بتروحين معنا.....
ام مشعل: على خير ان شاء الله .. والله يقدم اللي فيه الخير
رنيم: كلوووووولووووولوش ... الف مبروك
ام مشعل: استحي يابنت
ابو مشعل: والله هالبنت ما ادري متى بتعقل...



في بيت ابو خالد كان خالد مقرر ومعزم يخطب مرام... وان لازم يكلم ابوه 
اليوم......... طلع من غرفته ونزل لهم الصاله..
وكان ابوه وامه وخواته جالسين ومعاهم اخوه احمد.....
خالد : السلام عليكم
الكل: عليكم السلام
ام خالد: وينك يولدي مانشوفك..
خالد : موجود يمه...
حنان : تشرب شاهي..
خالد: لو سمحتي..
حنان: ان شاء الله..........تفضل.
خالد: مشكوره
التفت خالد لابوه وهو متردد ويقلب الكلام ....
خالد: يبه.....ابي اكلمك بموضوع
ابو خالد: قول وش عندك...

خالد: انا قررت اتزوج....وابيكم تخطبون لي
ام خالد من الفرح :كلوووووولوووش
ابو خالد الفرحه ماكانت سايعته بس مابينها: لحظه انتي<<<يقصد ام خالد
ابو خالد: متى قررت... ومن هي اللي تبينا نخطبها؟؟
خالد: انا من زمان وانا افكر بهالشيء واللي ابيها ماهي غريبه
وتعرفونها...
ابو خالد وام خالد: من هي؟؟؟؟؟؟؟؟؟؟؟؟
خالد: مرام بنت عمي

منيره وحنان استانسوا لما عرفوا من اللي يبيها اخوهم... وام خالد بعد
بس ابو خالد.: انسى الموضوع
خالد انصدم: ليه انسى الموضوع..
ابو خالد: انت ماتصلح لها.......وما تناسبها
خالد: ليه يبه....هذي بنت عمي...ولا فيني شيء ينعاب
ابو خالد: تقدر تعيشها بالمستوى اللي هي عايشتها...ابوها واخوانها
مدلعينها....
خالد بكل جرأه: وهي تستاهل انها تتدلع
ابو خالد: وانا قلت انسى الموضوع..انت ماتصلح لها

خالد قام وجلس عند رجول ابوه وهو يترجاه وعبرته مخنوقه: يبه..الله يخليك لاترد لي هالطلب...عمري ماطلبت منك واعتبرها
اول واخر مره... تكفى يبه لاتردني...والله العظيم ابيها... تكفين يمه ساعديني

منيره وحنان ماتحملوا يشوفون اخوهم بهالحاله وقاموا لعنده وقوموه 
وجلسوه على الكنبه...وهم يصيحون..
ام خالد ماقدرت تتكلم منظر ولدها قطع قلبها.....
ابوخالد قام من عندهم..............


..........................................

مرة ليلة امس وخالد بغرفته وهو مرمي على سريره....والهم والحزن
سكنوا قلبه.....كان شبه انسان...قلبه محطم واللي حطمه اقرب الناس له
اذا تحرك من مكانه تحرك وراح للحمام وضىء وصلى فرضه ويرجع لمكانه
دخلت عليه اخته منيره الصبح وحطت له فطور ورجعت الظهر ولقته مكانه
ودخلت حنان بعد الظهر تحط لها الغداء وهي بتحطه على الطاوله
قالها: خذيه معك لا تخلينه ....ما ابي اكل شيء
رجعت حنان لامها واختها وهي تبكي: يمه حرام عليكم كلمي ابوي
ام خالد وهي بتبكي: وانتي تحسبين هالشيء عندي عادي
لا والله....والله لو حلها انهم ياخذون عمري بعطيهم عمري بس ابوكم ماهو 
راضي... والله عجزت اكلمه امس


.....................................
بعد المغرب كانت رنيم جالسه بالمجلس اللي اخوانها جالسين فيه يتابعون
التقارير عن المباره النهائيه .... والصور المباشره من الملعب...وكانت 
جاهزه للمباره ومسوي لها طقوس....
من عوايد رنيم قبل أي مباره يلعبها الهلال انها تلبس بنطلون ابيض
مع قميص الهلال...وشاريه ببسي حجم كبير..وثلاث اكياس بطاطس
ليز حار وخل وطبيعي... غير المكسرات وترمس الشاهي...
واول ماجات صور مباشره من الملعب وفيها جمهور الهلال..
عزيز: ااااااااااااااخ يالقهر... لو تحركت من الدمام الظهر كان انا بالملعب 
لي ساعه..
ياسر : توك تتكلم... انا قالي تركي اروح معه بس قلت لا..
عزيز: وش هو وليه تقول لا
ياسر : راح مع عيال خالته...
عزيز: ايييييييييييه..

قاموا صلوا للعشاء....ورجعوا للمجلس... وتفاجئو لقوا بالمجلس 
الشاهي والمكسرات والبطاطس والببسي..... 
عزيز: اكيد الخبله رنيم........
ياسر: ههههههه بس والله حلو 
بدأت المباراه وقامت رنيم لعند الباب وتصرخ: مرااااااااااااااااام بدت المبااااااااراه
جاء مشاري ومشعل بسرعه وكل واحد اخذ مكانه وجات مرام وجلست معاهم
وبدت معها الاعصاب تنشد وهذا يسب وهذا يشتم.....واللي يصرخ ...
عزيز:::لاااااااااا الحكم ياخي مايشوف
ورنيم:تشد بكيس البطاطس اللي بيدها مره وتنثر المكسرت المره الثانيه
وانتهىء الشوط الاول بالتعادل صفر / صفر
وبدا تحليل الشوط الاول .... وجلسوا هم يحللون على كيفهم ....
ورجعوا يتابعون الشوط الثاني...ورجع معه شد الاعصاب والمباراه كان واضح
التوتر باين على اللاعبين...... ومع هجمه للاتحاد سجل هدف..
انطلقت صرخات احتجاج وحسره على الهدف من بيت ابو مشعل
مشعل ومشاري: لاااااااااااااااا ياشيخ حرام عليك
ياسر: لاااااااااا تسلل
عزيز: والله غش غش تسلل
رنيم: لااااااااااااااااااااا فاول ضرب الحارس
وكان شكلهم يضحك..........وهدأو شوي ورجع الشد والتوتر ومع كل هجمه تضيع يصارخون......... الا ان جات هجمه تنفذت عند مرمى الاتحاد تسجلت هدف
عزيز: ايوووووووووووووووووواه حلو
ياسر: يااااااااااااااااااااااااهوه تعادل
مشاري : ايه كذا نبي تعادل
مشعل: ياااااااااااااااااااااااااااااااااه حلو ياله نبي الثاني
رنيم: يااااااااااااااااااااااااااااااااااااااه حلووووووه هدف 
وتكررت الهجمات وسجل الهلال الثاني ورجع الاتحاد يهاجم والهجمات من كل الجهات لحد ماجاء هدف التعادل اللي كان تسلل والغاه الحكم .......وعم هدوء تام في المجلس....وهم يتابعون الدقايق الاخيره واعصابهم وصلت لحدها ولحظة اعلان الحكم نهاية المباراه ونهاية الدوري.... عمت الفوضى بالمجلس والصراخ
وجلسوا يتابعون مراسم التتويج........... والابتسامات ماليه الوجيه....


قام مشعل واستأذن منهم لانه يبي يروح ينام........
مشاري: تو الناس بدري ياشمعة الجلااااااس
مشعل: بدري من عمرك حبيب البي.....وراي سفر بكره



مشاري باستغراب: مسافر... على وين؟؟؟
مشعل: ليه انت ماتدري.......
رنيم:ههههههههههاي الحبيب بكره بيروح يخطب
مشاري : الف مبروك... الله يتمم لك بخير......
مشعل: يالله تصبحون على خير..
الكل: تلاقي خير

....................................

خالد كلم عمه ابو تركي اللي قاله: والله كان بودي اخدمك بس والله مابيدي
شيء وانت تعرف ابوك..
خالد: ياعمي انا بصراحه بقولها لك....انا احب بنت عمي
وحاس ان هي اللي بتسعدني.....
ابو تركي: ياولدي انت ماتدري وين النصيب يودي...يمكن ماتكون هي 
اللي من نصيبك...
خالد: عمي تحسبني ما افهم... والله فكرت وحطيت هالاحتمال في بالي
بس احس بعده اني بموت لو هي ماكانت لي....
ابو تركي: الله يقدم اللي فيه الخير..
.................................


في اليوم الثاني سافر ابو مشعل وام مشعل ومشعل لبيت خاله صالح
في جده......
اول ما وصلوا استقبلهم صالح والفرحه ماهي سايعته من زمان ماشاف
اخته وزوجها وعيالهم..
صالح: وين العيال ياابراهيم
ابومشعل: تركناهم بالبيت.... واحنا جايين نخلص من موضوع وبنرجع 
بسرعه...
صالح: وش هالكلام...ماراح ترجعون الا بعد مانشبع منكم وتشبعون منا
ابو مشعل: الله يكثر خيرك...
ابو مشعل حب يدخل في الموضوع على طول 
ابو مشعل:بصراحه ياصالح احنا جايين ومتعنيين لك عشان ولدنا مشعل
..اللي قرر يتزوج واول مافكر فكر في بنت خاله سعد ندى... وحنا نبيها 
له.. وش قلت
صالح مستانس: حياكم الله ومشعل ولدي وندى بنتي مثل ماهي بنتكم
وعن نفسي ان ماعندي مانع....
ابو مشعل:اجل شوف راي البنت .... هي بعد نبي رايها
دخل صالح وراح لعند ندى اللي كانت جالسه عند عمتها وناداها
صالح : عمتك وزوجها جايين يخطبونك لولدهم مشعل وانا ماعندي مانع
وش رايك انتي.. وتري مشعل والنعم فيه.. وش تقولين؟؟
ندى بدت تفكر.......:اللي تشوفه ياعمي وانت ادرى بمصلحتي..
صالح: والله يابنتي اني ابي لك الخير ولو اشوف ان مشعل ما يصلح لك
والله كان رديته
ندى: خلاص ياعمي اللي تشوفه...
دخل صالح على ابو مشعل ومشعل اللي كان جالس على اعصابه..... وبشرهم
بالموافقه...قام مشعل من الفرحه وحب راس ابوه وراس خاله...
وجلسوا يتفقون على موعد الملكه والزواج...وحددوها بعد شهر من اليوم
لان ابو مشعل مجهز لمشعل جناح خاص له زي الجناح اللي ساكن فيه مشاري
وطبع ابو مشعل مرتاح ماديا........



.....................................
رجعوا للشرقيه....وبدأو استعداداتهم لحفل الزواج واللي مر عليهم هالشهر بسرعه
وجهز مشعل جناحه بدقه وفخامه........

قبل لا يروحون جده فكر خالد بطريقه يمكن تكون حل...وقرر انه يروح يخطب
مرام من ابوه ولحاله.......... وفكر انه يروح لعمه في مكتبه بالشركه...

خالد:السلام عليكم
ابو مشعل: عليكم السلام .. هلا والله وينك مانشوفك
خالد: هلا فيك ياعمي... انا موجود..
ابو مشعل: تفضل .. حيا الله من جانا...
جلس خالد واول ماجلس نس كل الكلام اللي كان مجهزه ويبي يقوله
ابو مشعل انتبه لارتباك خالد وحب انه يبدأ بالكلام
ابو مشعل: خالد امرني في شيء تبي تقوله
خالد وهو يتلعثم بكلامه: بصراحه ياعمي ما ادري وش اقول ادري ان الكلام اللي
جاي عشانه ماهو ذا مكانه بس والله ياعمي تعبت من كثر ما افكر
ابو مشعل: ولا يهمك أي وقت واي مكان يناسبك ان تحت امرك
خالد: الله يخليك ويطول بعمرك

خالد: بصراحه ياعمي انا جاي اخطب مرام منك..ابيها زوجه لي

ابو مشعل تفاجئ من الموضوع..........
ابو مشعل: طيب ياخالد وين ابوك ليه ماجاء 
خالد:..........................
ابو مشعل:يعني ابوك ماهو موافق.....
خالد:...................... بس انا ابيها
ابو مشعل: صدقني ياخالد انا ماعندي مانع لو تبيها بملابسها بس
ابوك لازم يطلبها مني....هذي بنتي ولا ارضى انه تتزوج واحد اهله 
مش راضيين على زواجه منها......
خالد: والمعنى ياعمي.؟؟
ابو مشعل وهو متضايق لانه رد خالد: اذا جيت انت وابوك مرام لك..
خالد قام وهو تحطم خلاص كان عنده امل بس هالامل ضاع... وناظر عمه
وكانه بيودعه: تامرني شي عمي..
ابو مشعل:........سلامتك

طلع خالد من عند عمه ولا هو داري وين يروح...........
مرت الايام الاخيره قبل الزواج بسرعه وجاء موعد السفر وسافروا
كلهم مع بعض.....
بيت ابو مشعل وابو خالد وابو تركي.....حتى خالد اللي كان رافض يجي بس
اصرار مشعل انه يجي معه...وافق...

وصلوا جده وراحوا لبيت صالح وجابوا الشيخ اللي ملك لهم وجلس مشعل مع ندى
بس ماطول لان حفل العرس بكره.......
قال معليش نصبر اللي صبرني كل هالوقت يصبرني هاليوم......

مشعل ماكان يدري عن خالد وقام يتكلم قدامه وعن حبه لندى كل هالسنين

مشعل: الله ياخالد ماني مصدق انه بعد كل هالسنين بتكون لي
خالد والحزن مالي قلبه بس يضغط على نفسه: مبروك يامشعل والله تستاهل
مشعل: الله يبارك فيك.. عقبالك انت اللي لازم تعجل وش باقي تنتظر
خالد: انا.........لا انا خلاص انتهت ايامي الدنيا شبعت مني وانا باقي ماشبعت
عطيتها كل اللي عندي بس بخلت علي بالسعاده..
مشعل: خالد ليه تقول هالكلام
خالد وحزن بعيونه وغصه بحلقه وابتسامه ذابله: لاتهتم اهم شيء انت ياعريس
انا بروح الحين وبكره يومك.. تصبح على خير..
مشعل : وانت من اهل الخير
طلع خالد من عنده ومشعل قعد يفكر بولد عمه وكان خايف عليه... بعد ما سمع
كلامه

دخل مشعل ولقى ابوه واخوانه وخواته مجتمعين ........
عزيز: بالله هذا وجه واحد اليوم كانت ملكته وبكره زواجه...
ياسر: هههههه تلقاه ندم انه تزوج... وتحسف على العزوبيه
مشعل جلس بجنب ابوه وقالهم كل اللي صار ...
الكل استغرب من حال خالد الا ابوهم ومرام.............

...............................
بدا يوم الزواج والكل كان مرتبش الرجال من جهه والحريم والبنات من جهه
مع هالحاله اللي هم فيها مرام ظلت تفكر بخالد وحاله .....

رنيم: الاخت سرحانه....تفكرين بالزواج...
مرام: بااااايخه...افكر بمشعل بنفقده وجلسته معنا
رنيم تسوي انها مصدقه: ااااااه ايو الله

كملوا لبس ومكياج وراحوا للفندق اللي فيه الزواج واستانسوا ورقصوا
وزفوا العروس اللي كانت آيه من الجمال....ودخلت على قصيده اهداء
من مشعل......
خلص العرس وصاروا المعازيم يمشون ........ ومشعل اخذ عروسته وطار 
فيها للجناح اللي حاجزه...
كان خالد واقف مع مشاري اللي استأذن منه وشد انتباهه ان واحد كان 
يكلم عمه ابو مشعل وسمعه وكانه يبي يتقدم ويخطب مرام لولده بحكم انه صديقه وانه يبي يربط معاه كلام على مايجون للشرقيه ويخطبون رسمي... انصدم خالد
وكانه كان يسمع ان عمه مرحب بالولد ناظر في عمه وابوه اللي كان واقف معهم
وكانهم متفقين يذبحونه... وقتها عرف ان مرام خلاص راحت منه...
وان نهايته خلاص انكتبت.......
طلع بسرعه من الفندق وراح لسيارته ومشى بسرعه وهو يمشي بشوارع جده 
كان يبكي ... يبكي حياته اللي انتهت قبل تبدأ .. يبكي حب طفولته اللي يسرقونه 
منه.... يبكي نفسه اللي اقرب الناس له مارحموها........
تذكر مرام تذكر وجهها وابتسامتها لما قالها "انا احبك" اخذ جواله وكتب رساله وارسلها لمرام"سامحيني لأني خذلتك...سامحيني لاني ماكنت قد كلمتي..
بس اذا مر طاري خالد عندك ترحمي عليه وتذكري انه يموت بالتراب اللي
تمشين عليه"
وارسل لها"ياموت خذني كم بدنياك عانيت,, خذني معك اليوم واعلن وفاتي..
قلبي ترى ذلني بالهوى يوم حبيت,,حطم زماني وكل امنياتي,,مدري بيبكي حبيبي 
لا توفيت,,والا حبيبي ماتهمه حياتي,,واخاف ياقلبي لامن توفيت,, يبخل علي بجيته في صلاتي"

وصلت الرساله الاولى واستغربت مرام من كلام خالد ولا فهمت...
بس قلبها كان يدق بسرعه.. واول ماقرت الرساله الثانيه جلست مرام تبكي
بشكل هستيري خل الكل ينتبه لها امها وحريم عمامها واختها تجمعوا حولها
وهم يهدونها ولايعرفون وش السبب اللي يخليها تصيح......


خالد اللي كان مسرع بشكل جنوني.... طلعت بطريقه سياره وحاول انه يتفاداها
بس ما قدر بسبب سرعته اللي خلت سيارته تتقلب في الطريق لحد ماصارت 
السياره كومة حديد وخالد المسكين داخلها........

وصلت سيارات الاسعاف واللي طلعوا خالد منها بصعوبه... ونقلوه للمستشفى 
بسرعه.... واول ما وصل دخل غرفة العمليات..
الشرطه اللي باشرت الحادث لقت جواله واوراقه الخاصه اللي وصلوا 
لارقام اهله.... اتصلوا عليهم....
وبسرعه وصلو الحريم للبيت وراحوا الرجال كلهم للمستشفى..........
اول ما وصلوا سالوا عنه عند استقبال الطوارئ... اللي دلهم على الدكتور
اول ماشافهم....سالهم وين ابوه
ابو خالد : انا ابوه..
الدكتور: انت انسان مؤمن وترضى بقضاء الله....
ابو خالد ماقدر يتكلم وتكلم ابو مشعل: خالد وش صار عليه.
الدكتور: خالد ادعو له بالرحمه
الكل انصدم وقام يبكي ابو خالد طاح عليهم
والحريم اول ماجاهم الخبر اغمى على اغلبهم " خالدكانت له معزه كبيره
عند الكل"
مشعل اول ماعرف الغى شهر العسل وراح لهم في الصباح...
وبعد ماانتهت ايام العزاء رجعوا للشرقيه.........
كان الحزن مرافقهم في كل مكان ... خالد كان معهم في كل مكان....
ابوه تعب بعد وفاته ماقدر يتحمل وجته جلطه خلته مشلول.....
وامه من حزنها عليه جاها الضغط والسكر...
كان ابو خالد يعتقد انه كل ماقسى عليه بيكون في صالحه لانه ولده الكبير
وينادونه باسمه... ماكان يبي يسمع ان ولده صار منه غلط.. نسى ان الانسان
يخطيء...ولاهو معصوم من الخطاء......
بعد 4 سنين من وفاة خالد .... تخرج عبدالعزيز من الجامعه وخطب مها صديقة 
رنيم.... وتخرج ياسر وتركي وكل واحد برتبة ملازم ...ياسر خطب زهور بنت عمه
وتركي خطب رنيم اللي يحبها وتحبه.....حنان اخت خالد تزوجة ولد خالها 
وجابت ولد سمته خالد وبنت سمتها مرام.... مشاري جاه ولد سماه خالد...

ومشعل جاه توأم اولاد سماهم خالد ووليد........
فهد اللي نسيناه طلع من السجن بعد ماتاب لله ورجع لمنيره ولعياله... وسافر مكه
واستقر هناك....................
اما مرام...................................نست الحياه وعافت الدنيا ولا تفكر بالزواج
واشتغلت في روضة اطفال عشان تشغل وقتها معهم .......وظل حبها لخالد في قلبها............................................. ....





انتهت 

